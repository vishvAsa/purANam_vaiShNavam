<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०२ on पुराणे विश्वासटिप्पन्यः</title>
    <link>https://vishvAsa.github.io/purANam_vaiShNavam/brahma-vaivarta-purANam/02/</link>
    <description>Recent content in &#43;०२ on पुराणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/purANam_vaiShNavam/brahma-vaivarta-purANam/02/index.xml" rel="self" type="application/rss+xml" />
    <item>
      <title>००१</title>
      <link>https://vishvAsa.github.io/purANam_vaiShNavam/brahma-vaivarta-purANam/02/001/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/001/</guid>
      <description>&lt;p&gt;॥ नारद उवाच ॥ ॥&lt;br&gt;&#xA;गणेशजननी दुर्गा राधा लक्ष्मीः सरस्वती ॥&lt;br&gt;&#xA;सावित्री वै सृष्टिविधौ प्रकृतिः पञ्चधा स्मृता ॥ १ ॥&lt;br&gt;&#xA;आविर्बभूव सा केन का वा सा ज्ञानिनां वरा ॥&lt;br&gt;&#xA;किं वा तल्लक्षणं ब्रूहि साभवत्पञ्चधा कथम् ॥ २ ॥&lt;br&gt;&#xA;सर्वासां चरितं पूजाविधानं कथमीप्सितम् ॥&lt;br&gt;&#xA;अवतारं कुत्र कस्यास्तन्मां व्याख्यातुमर्हसि ॥३॥&lt;br&gt;&#xA;नारायण उवाच ॥&lt;br&gt;&#xA;प्रकृतेर्लक्षणं वत्स को वा वक्तुं क्षमो भवेत्॥&lt;br&gt;&#xA;किञ्चित्तथापि वक्ष्यामि यच्छ्रुतं धर्मवक्त्रतः ॥ ४ ॥&lt;br&gt;&#xA;प्रकृष्टवाचकः प्रश्च कृतिश्च सृष्टिवाचकः ॥&lt;br&gt;&#xA;सृष्टौ प्रकृष्टा या देवी प्रकृतिः सा प्रकीर्तिता ॥ ५ ॥&lt;br&gt;&#xA;गुणे प्रकृष्टसत्त्वे च प्रशब्दो वर्तते श्रुतौ ॥&lt;br&gt;&#xA;मध्यमे कृश्च रजसि तिशब्दस्तमसि स्मृतः ॥ ६ ॥&lt;br&gt;&#xA;त्रिगुणात्मस्वरूपा या सर्वशक्तिसमन्विता ॥&lt;br&gt;&#xA;प्रधाना सृष्टिकरणे प्रकृतिस्तेन कथ्यते ॥ ७ ॥&lt;br&gt;&#xA;प्रथमे वर्त्तते प्रश्च कृतिस्स्यात्सृष्टिवाचकः ॥&lt;br&gt;&#xA;सृष्टेराद्या च या देवी प्रकृतिः सा प्रकीर्तिता ॥ ८ ॥&lt;br&gt;&#xA;योगेनात्मा सृष्टिविधौ द्विधारूपो बभूव सः ॥&lt;br&gt;&#xA;पुमांश्च दक्षिणार्द्धाङ्गो वामाङ्गः प्रकृतिः स्मृतः ॥ ९ ॥&lt;br&gt;&#xA;सा च ब्रह्मस्वरूपा स्यान्माया नित्या सनातनी ॥&lt;br&gt;&#xA;यथाऽऽत्मा च यथाशक्तिर्यथाऽग्नौ दाहिका स्मृता ॥ 2.1.१० ॥&lt;br&gt;&#xA;अतएव हि योगीन्द्रः स्त्रीपुम्भेदं न मन्यते ॥&lt;br&gt;&#xA;सर्वं ब्रह्ममयं ब्रह्मञ्छश्वत्पश्यति नारद ॥ ११ ॥&lt;br&gt;&#xA;स्वेच्छामयस्येच्छया च श्रीकृष्णस्य सिसृक्षया ॥&lt;br&gt;&#xA;साऽऽविर्बभूव सहसा मूलप्रकृतिरीश्वरी ॥ १२ ॥&lt;br&gt;&#xA;तदाज्ञया पञ्चविधा सृष्टिकर्मणि भेदतः ॥&lt;br&gt;&#xA;अथ भक्तानुरोधाद्वा भक्तानुग्रहविग्रहा ॥ १३ ॥&lt;br&gt;&#xA;गणेशमाता दुर्गा या शिवरूपा शिवप्रिया ॥&lt;br&gt;&#xA;नारायणी विष्णुमाया पूर्णब्रह्मस्वरूपिणी ॥ १४ ॥&lt;br&gt;&#xA;ब्रह्मादिदेवैर्मुनिभिर्मनुभिः पूजिता सदा ॥&lt;br&gt;&#xA;सर्वाधिष्ठातृदेवी सा ब्रह्मरूपा सनातनी ॥ १९ ॥&lt;br&gt;&#xA;यशोमङ्गलधर्मश्रीसत्यपुण्यप्रदायिनी ॥&lt;br&gt;&#xA;मोक्षहर्षप्रदात्रीयं शोकदुःखार्तिनाशिनी ॥ १६ ॥&lt;br&gt;&#xA;शरणागतदीनार्तपरित्राणपरायणा ॥&lt;br&gt;&#xA;तेजःस्वरूपा परमा तदधिष्ठातृदेवता ॥ १७ ॥&lt;br&gt;&#xA;सर्वशक्तिस्वरूपा च शक्तिरीशस्य सन्ततम् ॥&lt;br&gt;&#xA;सिद्धेश्वरी सिद्धरूपा सिद्धिदा सिद्धिदेश्वरी ॥१८॥&lt;br&gt;&#xA;बुद्धिर्निद्रा क्षुत्पिपासा च्छाया तन्द्रा दया स्मृतिः ॥&lt;br&gt;&#xA;जातिः क्षान्तिश्च शान्तिश्च कान्तिर्भ्रान्तिश्च चेतना ॥ १९ ॥&lt;br&gt;&#xA;तुष्टिः पुष्टिस्तथा लक्ष्मीर्वृत्तिर्माता तथैव च ॥&lt;br&gt;&#xA;सर्वशक्तिस्वरूपा सा कृष्णस्य परमात्मनः ॥ 2.1.२० ॥&lt;br&gt;&#xA;उक्तः श्रुतौ श्रुतगुणश्चातिस्वल्पो यथागमम् ॥&lt;br&gt;&#xA;गुणोऽस्त्यनन्तोऽनन्ताया अपरां च निशामय ॥ २१ ॥&lt;br&gt;&#xA;शुद्धसत्त्वस्वरूपा या पद्मा च परमात्मनः ॥&lt;br&gt;&#xA;सर्वसम्पत्स्वरूपा या तदधिष्ठातृदेवता॥२२॥&lt;br&gt;&#xA;कान्ता दान्ताऽतिशान्ता च सुशीला सर्वमङ्गला ॥&lt;br&gt;&#xA;लोभान्मोहात्कामरोषान्मदाहङ्कारतस्तथा ॥ २३ ॥&lt;br&gt;&#xA;त्यक्ताऽनुरक्ता पत्युश्च सर्वाद्या च पतिव्रता ॥&lt;br&gt;&#xA;प्राणतुल्या भगवतः प्रेमपात्री प्रियंवदा ॥ २४ ॥&lt;br&gt;&#xA;सर्वसस्यात्मिका सर्वजीवनोपायरूपिणी ॥&lt;br&gt;&#xA;महालक्ष्मीश्च वैकुण्ठे पतिसेवापरायणा ॥ ॥ २५ ॥&lt;br&gt;&#xA;स्वर्गे च स्वर्गलक्ष्मीश्च राजलक्ष्मीश्च राजसु ॥&lt;br&gt;&#xA;गृहे च गृहलक्ष्मीश्च मर्त्यानां गृहिणां तथा॥ ॥ २६ ॥&lt;br&gt;&#xA;सर्वेषु प्राणिद्रव्येषु शोभारूपा मनोहरा ॥&lt;br&gt;&#xA;प्रीतिरूपा पुण्यवतां प्रभारूपा नृपेषु च ॥ २७ ॥&lt;br&gt;&#xA;वाणिज्यरूपा वणिजां पापिनां कलहङ्करी ॥&lt;br&gt;&#xA;दयामयी भक्तमाता भक्तानुग्रहकारिका ॥ २८ ॥&lt;br&gt;&#xA;चपले चपला भक्तसम्पदो रक्षणाय च ॥&lt;br&gt;&#xA;जगज्जीवन्मृतं सर्वं यया देव्या विना मुने ॥ २९ ॥&lt;br&gt;&#xA;शक्तिर्द्वितीया कथिता वेदोक्ता सर्वसम्मता ॥&lt;br&gt;&#xA;सर्वपूज्या सर्ववन्द्या चान्यां मत्तो निशामय ॥ ॥ 2.1.३० ॥&lt;br&gt;&#xA;वाग्बुद्धिविद्याज्ञानाधिदेवता परमात्मनः ॥&lt;br&gt;&#xA;सर्वविद्यास्वरूपा या सा च देवी सरस्वती ॥ ३१ ॥&lt;br&gt;&#xA;सुबुद्धिः कविता मेधा प्रतिभा स्मृतिदा सताम् ॥&lt;br&gt;&#xA;नानाप्रकारसिद्धान्तभेदार्थकल्पनाप्रदा ॥ ३२ ॥&lt;br&gt;&#xA;व्याख्याबोधस्वरूपा च सर्वसन्देहभञ्जिनी ॥&lt;br&gt;&#xA;विचारकारिणी ग्रन्थकारिणी शक्तिरूपिणी ॥ ३३ ॥&lt;br&gt;&#xA;सर्वसङ्गीतसन्धानतालकारणरूपिणी ॥&lt;br&gt;&#xA;विषयज्ञानवाग्रूपा प्रतिविश्वं च जीविनाम् ॥ ॥३४॥&lt;br&gt;&#xA;यया विना च विश्वौघो मूको मृतसमः सदा ॥&lt;br&gt;&#xA;व्याख्यामुद्राकरा शान्ता वीणापुस्तकधारिणी ॥३९॥&lt;br&gt;&#xA;शुद्धसत्त्वस्वरूपा या सुशीला श्रीहरिप्रिया ॥&lt;br&gt;&#xA;हिमचन्दनकुन्देन्दुकुमुदाम्भोजसन्निभा॥३६॥&lt;br&gt;&#xA;जपन्ती परमात्मानं श्रीकृष्णं रत्नमालया॥&lt;br&gt;&#xA;तपस्स्वरूपा तपसां फलदात्री तपस्विनी॥३७॥&lt;br&gt;&#xA;सिद्धिविद्यास्वरूपा च सर्वसिद्धिप्रदा सदा॥३८॥&lt;br&gt;&#xA;यथागमं यथाकिञ्चिदपरां सन्निबोध मे ॥&lt;br&gt;&#xA;माता चतुर्णां वेदानां वेदाङ्गानां च छन्दसाम्॥३९॥&lt;br&gt;&#xA;सन्ध्यावन्दनमन्त्राणां तन्त्राणां च विचक्षणा॥&lt;br&gt;&#xA;द्विजादिजातिरूपा च जपरूपा तपस्विनी॥2.1.४०॥&lt;br&gt;&#xA;ब्राह्मण्यतेजोरूपा च सर्वसंस्कारकारिणी ॥&lt;br&gt;&#xA;पवित्ररूपा सावित्री गायत्री ब्रह्मणः प्रिया ॥ ४१ ॥&lt;br&gt;&#xA;तीर्थानि यस्याः संस्पर्शं दर्शं वाञ्छन्ति शुद्धये ॥&lt;br&gt;&#xA;शुद्धस्फटिकसङ्काशा शुद्धसत्त्वस्वरूपिणी ॥ ४२ ॥&lt;br&gt;&#xA;परमानन्दरूपा च परमा च सनातनी ॥&lt;br&gt;&#xA;परब्रह्मस्वरूपा च निर्वाणपददायिनी ॥ ४३ ॥&lt;br&gt;&#xA;ब्रह्मतेजोमयी शक्तिस्तदधिष्ठातृदेवता ॥&lt;br&gt;&#xA;यत्पादरजसा पूतं जगत्सर्वं च नारद ॥ ४४ ॥&lt;br&gt;&#xA;देवी चतुर्थी कथिता पञ्चमीं वर्णयामि ते ॥&lt;br&gt;&#xA;प्रेमप्राणाधिदेवी या पञ्चप्राणस्वरूपिणी ॥ ४५ ॥&lt;br&gt;&#xA;प्राणाधिकप्रियतमा सर्वाद्या सुन्दरी वरा ॥&lt;br&gt;&#xA;सर्वसौभाग्ययुक्ता च मानिनी गौरवान्विता ॥ ४६ ॥&lt;br&gt;&#xA;वामार्द्धाङ्गस्वरूपा च सुगुणैस्तेजसा समा ॥&lt;br&gt;&#xA;परावरा सर्वमाता परमाद्या सनातनी ॥४७॥&lt;br&gt;&#xA;परमानन्दरूपा च धन्या मान्या च पूजिता ॥&lt;br&gt;&#xA;रासक्रीडाधिदेवी च कृष्णस्य परमात्मनः ॥ ४८ ॥&lt;br&gt;&#xA;रासमण्डलसम्भूता रासमण्डलमण्डिता ॥&lt;br&gt;&#xA;रासेश्वरी सुरसिका रासावासनिवासिनी ॥ ४९ ॥&lt;br&gt;&#xA;गोलोकवासिनी देवी गोपीवेषविधायिका ॥&lt;br&gt;&#xA;परमाह्लादरूपा च सन्तोषामर्षरूपिणी ॥ 2.1.५० ॥&lt;br&gt;&#xA;निर्गुणा च निराकारा निर्लिप्ताऽऽत्मस्वरूपिणी ॥&lt;br&gt;&#xA;निरीहा निरहङ्कारा भक्तानुग्रहविग्रहा ॥ ५१ ॥&lt;br&gt;&#xA;वेदानुसारध्यानेन विज्ञेया सा विचक्षणैः ॥&lt;br&gt;&#xA;दृष्टिर्दृष्टा सहस्रेषु सुरेन्द्रैर्मुनिपुङ्गवैः ॥ ५२ ॥&lt;br&gt;&#xA;वह्निशुद्धांशुकाधाना रत्नालङ्कारभूषिता॥&lt;br&gt;&#xA;कोटिप्रभाजुष्टश्रीयुक्ता भक्तविग्रहा ॥ ५३ ॥&lt;br&gt;&#xA;श्रीकृष्णभक्तदास्यैकदायिनी सर्वसम्पदाम् ॥&lt;br&gt;&#xA;अवतारे च वाराहे वृषभानुसुता च या ॥ ५४ ॥&lt;br&gt;&#xA;यत्पादपद्मसंस्पर्शपवित्रा च वसुन्धरा ॥&lt;br&gt;&#xA;ब्रह्मादिभिरदृष्टा या सर्वदृष्टा च भारते ॥ ५५ ॥&lt;br&gt;&#xA;स्त्रीरत्नसारसम्भूता कृष्णवक्षः स्थलस्थिता ॥&lt;br&gt;&#xA;तथा घने नवघने लोला सौदामिनी मुने ॥ ५६ ॥&lt;br&gt;&#xA;षष्टिवर्षसहस्राणि प्रतप्तं ब्रह्मणा पुरा ॥&lt;br&gt;&#xA;यत्पादपद्मनखरदृष्टये चात्मशुद्धये ॥ ५७ ॥&lt;br&gt;&#xA;स्वप्नेऽपि नैव दृष्टः स्यात्प्रत्यक्षेऽपि च का कथा ॥&lt;br&gt;&#xA;तेनैव तपसा दृष्टा भूरि वृन्दावने वने ॥ ५८ ॥&lt;br&gt;&#xA;कथिता पञ्चमी देवी सा राधा परिकीर्त्तिता ॥&lt;br&gt;&#xA;अंशरूपा कलारूपा कलांशांशसमुद्भवा॥ ५९ ॥&lt;br&gt;&#xA;प्रकृतेः प्रतिविश्वं च रूपं स्यात्सर्वयोषितः॥&lt;br&gt;&#xA;परिपूर्णतमाः पञ्चविधा देव्यः प्रकीर्त्तिताः ॥ 2.1.६० ॥&lt;br&gt;&#xA;या याः प्रधानांशरूपा वर्णयामि निशामय ॥&lt;br&gt;&#xA;प्रधानांशस्वरूपा च गङ्गा भुवनपावनी ॥ ६१ ॥&lt;br&gt;&#xA;विष्णुपादाब्जसम्भूता द्रवरूपा सनातनी ॥&lt;br&gt;&#xA;पापिपापेध्मदाहाय ज्वलदिन्धनरूपिणी ॥ ६२ ॥&lt;br&gt;&#xA;दर्शनस्पर्शनस्नानपानैर्निर्वाणदायिनी ॥&lt;br&gt;&#xA;गोलोकस्थानगमनसुसोपानस्वरूपिणी ॥ ६३ ॥&lt;br&gt;&#xA;पवित्ररूपा तीर्थानां सरितां च परावरा ॥&lt;br&gt;&#xA;शम्भुमौलिजटामेरुमुक्तापङ्क्तिस्वरूपिणी ॥ ६४ ॥&lt;br&gt;&#xA;तपस्सम्पादिनी सद्यो भारते च तपस्विनाम् ॥&lt;br&gt;&#xA;शङ्खपद्मक्षीरनिभा शुद्धसत्त्वस्वरूपिणी ॥ ६५ ॥&lt;br&gt;&#xA;निर्मला निरहङ्कारा साध्वी नारायणप्रिया ॥&lt;br&gt;&#xA;प्रधानांशस्वरूपा च तुलसी विष्णुकामिनी ॥ ६६ ॥&lt;br&gt;&#xA;विष्णुभूषणरूपा च विष्णुपादस्थिता सती ॥&lt;br&gt;&#xA;तपस्सङ्कल्पपूजादिसद्यस्सम्पादिनी मुने ॥ ६७ ॥&lt;br&gt;&#xA;सारभूता च पुष्पाणां पवित्रा पुण्यदा सदा ॥&lt;br&gt;&#xA;दर्शनस्पर्शनाभ्यां च सद्यो निर्वाणदायिनी ॥ ६८ ॥&lt;br&gt;&#xA;कलौ कलुषशुष्केध्मदाहनायाग्निरूपिणी ॥&lt;br&gt;&#xA;यत्पादपद्मसंस्पर्शात्सद्यः पूता वसुन्धरा ॥ ६९ ॥&lt;br&gt;&#xA;यत्स्पर्शदर्शं वाञ्छन्ति तीर्थानामात्मशुद्धये ॥&lt;br&gt;&#xA;यया विना च विश्वेषु सर्वं कर्मास्ति निष्फलम् ॥ 2.1.७० ॥&lt;br&gt;&#xA;मोक्षदा या मुमुक्षूणां कामिनां सर्वकामदा ॥&lt;br&gt;&#xA;कल्पवृक्षस्वरूपा च भारते वृक्षरूपिणी ॥ ७१ ॥&lt;br&gt;&#xA;त्राणाय भारतानां च पूजानां परदेवता ॥&lt;br&gt;&#xA;प्रधानांशस्वरूपा च मनसा कश्यपात्मजा ॥ ७२ ॥&lt;br&gt;&#xA;शङ्करप्रियशिष्या च महाज्ञानविशारदा ॥&lt;br&gt;&#xA;नागेश्वरस्यानन्तस्य भगिनी नागपूजिता ॥ ७३ ॥&lt;br&gt;&#xA;नागेश्वरी नागमाता सुन्दरी नागवाहिनी ॥&lt;br&gt;&#xA;नागेन्द्रगणयुक्ता सा नागभूषणभूषिता ॥ ७४ ॥&lt;br&gt;&#xA;नागेन्द्रवन्दिता सिद्धयोगिनी नागवासिनी ॥&lt;br&gt;&#xA;विष्णुभक्ता विष्णुरूपा विष्णुपूजापरायणा ॥ ७५ ॥&lt;br&gt;&#xA;तपःस्वरूपा तपसां फलदात्री तपस्विनी ॥&lt;br&gt;&#xA;दिव्यं त्रिलक्षवर्षं च तपस्तप्तं यया हरेः ॥ ७६ ॥&lt;br&gt;&#xA;तपस्विनीषु पूज्या च तपस्विषु च भारते ॥&lt;br&gt;&#xA;सर्वमन्त्राधिदेवी च ज्वलन्ती ब्रह्मतेजसा ॥ ७७ ॥&lt;br&gt;&#xA;ब्रह्मस्वरूपा परमा ब्रह्मभावनतत्परा ॥&lt;br&gt;&#xA;जरत्कारुमुनेः पत्नी कृष्णशम्भुपतिव्रता ॥ ७८ ॥&lt;br&gt;&#xA;आस्तीकस्य मुनेर्माता प्रवरस्य तपस्विनाम्॥&lt;br&gt;&#xA;प्रधानांशस्वरूपा या देवसेना च नारद ॥ ७९ ॥&lt;br&gt;&#xA;मातृका सा पूज्यतमा सा च षष्ठी प्रकीर्त्तिता ॥&lt;br&gt;&#xA;शिशूनां प्रतिविश्वं तु प्रतिपालनकारिणी॥ 2.1.८० ॥&lt;br&gt;&#xA;तपस्विनी विष्णुभक्ता कार्त्तिकेयस्य कामिनी ॥&lt;br&gt;&#xA;षष्ठांशरूपा प्रकृतेस्तेन षष्ठी प्रकीर्तिता ॥ ८१ ॥&lt;br&gt;&#xA;पुत्रपौत्रप्रदात्री च धात्री च जगतां सदा ॥&lt;br&gt;&#xA;सुन्दरी युवती रम्या सततं भर्तुरन्तिके ॥ ८२ ॥&lt;br&gt;&#xA;स्थाने शिशूनां परमा वृद्धरूपा च योगिनी ॥&lt;br&gt;&#xA;पूजा द्वादशमासेषु यस्याः षष्ठ्यास्तु सन्ततम् ॥ ८३ ॥&lt;br&gt;&#xA;पूजा च सूतिकागारे परषष्ठदिने शिशोः ॥&lt;br&gt;&#xA;एकविंशतिमे चैव पूजा कल्याणहेतुकी ॥ ८४ ॥&lt;br&gt;&#xA;शश्वन्नियमिता चैषा नित्या काम्याऽप्यतः परा ॥&lt;br&gt;&#xA;मातृरूपा दयारूपा शश्वद्रक्षणकारिणी ॥ ८५ ॥&lt;br&gt;&#xA;जले स्थले चान्तरिक्षे शिशूनां स्वप्नगोचरा ॥&lt;br&gt;&#xA;प्रधानांशस्वरूपा या देवी मङ्गलचण्डिका ॥ ८६ ॥&lt;br&gt;&#xA;प्रकृतेर्मुखसम्भूता सर्वमङ्गलदा सदा ॥&lt;br&gt;&#xA;सृष्टौ मङ्गलरूपा च संहारे कोपरूपिणी ॥ ८७ ॥&lt;br&gt;&#xA;तेन मङ्गलचण्डी सा पण्डितैः परिकीर्त्तिता ॥&lt;br&gt;&#xA;प्रतिमङ्गलवारेषु प्रतिविश्वेषु पूजिता ॥ ८८ ॥&lt;br&gt;&#xA;पञ्चोपचारैर्भक्त्या च योषिद्भिः परिपूजिता ॥&lt;br&gt;&#xA;पुत्रपौत्रधनैश्वर्य्ययशोमङ्गलदायिनी ॥८९॥&lt;br&gt;&#xA;शोक सन्तापपापार्त्तिदुःखदारिद्र्यनाशिनी॥&lt;br&gt;&#xA;परितुष्टा सर्ववाच्छाप्रदात्री सर्वयोषिताम् ॥2.1.९०॥&lt;br&gt;&#xA;रुष्टा क्षणेन संहर्तुं शक्ता विश्वं महेश्वरी॥&lt;br&gt;&#xA;प्रधानांशस्वरूपा च काली कमललोचना ॥ ९१ ॥&lt;br&gt;&#xA;दुर्गाललाटसम्भूता रणे शुम्भनिशुम्भयोः ॥&lt;br&gt;&#xA;दुर्गार्द्धांशस्वरूपा स्याद्गुणैस्सा तेजसा समा ॥ ९२ ॥&lt;br&gt;&#xA;कोटिसूर्य्यप्रभाजुष्टदिव्यसुन्दरविग्रहा ॥&lt;br&gt;&#xA;प्रधाना सर्वशक्तीनां वरा बलवती परा ॥ ९३ ॥&lt;br&gt;&#xA;सर्वसिद्धिप्रदा देवी परमा सिद्धियोगिनी ॥&lt;br&gt;&#xA;कृष्णभक्ता कृष्णतुल्या तेजसा विक्रमैर्गुणैः ॥&lt;br&gt;&#xA;कृष्णभावनया शश्वत्कृष्णवर्णा सनातनी ॥ ९४ ॥&lt;br&gt;&#xA;ब्रह्माण्डं सकलं हर्तुं शक्ता निःश्वासमात्रतः ॥&lt;br&gt;&#xA;रणं दैत्यैः समं तस्याः क्रीडया लोकरक्षया ॥ ९५ ॥&lt;br&gt;&#xA;धर्मार्थकाममोक्षांश्च दातुं शक्ता सुपूजिता ॥&lt;br&gt;&#xA;ब्रह्मादिभिः स्तूयमाना मुनिभिर्मनुभिर्नरैः ॥ ९६ ॥&lt;br&gt;&#xA;प्रधानांशस्वरूपा च प्रकृतिश्च वसुन्धरा ॥&lt;br&gt;&#xA;आधारभूता सर्वेषां सर्वसस्यप्रसूतिका ॥ ९७ ॥&lt;br&gt;&#xA;रत्नाकारा रत्नगर्भा सर्वरत्नाकराश्रया ॥&lt;br&gt;&#xA;प्रजादिभिः प्रजेशैश्च पूजिता वन्दिता सदा ॥ ९८ ॥&lt;br&gt;&#xA;सर्वोपजीव्यरूपा च सर्वसम्पद्विधायिनी ॥&lt;br&gt;&#xA;यया विना जगत्सर्वं निराधारं चराचरम् ॥९९॥&lt;br&gt;&#xA;प्रकृतेश्च कला या यास्ता निबोध मुनीश्वर ॥&lt;br&gt;&#xA;यस्य यस्य च याः पत्न्यस्ताः सर्वा वर्णयामि ते ॥ 2.1.१०० ॥&lt;br&gt;&#xA;स्वाहादेवी वह्निपत्नी त्रिषु लोकेषु पूजिता ॥&lt;br&gt;&#xA;यया विना हविर्दत्तं न ग्रहीतुं सुराः क्षमाः ॥ १०१ ॥&lt;br&gt;&#xA;दक्षिणा यज्ञपत्नी च दीक्षा सर्वत्र पूजिता ॥&lt;br&gt;&#xA;यया विना च विश्वेषु सर्वं कर्म च निष्फलम् ॥१०२॥&lt;br&gt;&#xA;स्वधा पितॄणां पत्नी च मुनिभिर्मनुभिर्नरैः ॥&lt;br&gt;&#xA;पूजिता पैतृकं दानं निष्फलं च यया विना ॥ १०३ ॥&lt;br&gt;&#xA;स्वस्तिदेवी वायुपत्नी प्रति विश्वेषु पूजिता ॥&lt;br&gt;&#xA;आदानं च प्रदानं च निष्फलं च यया विना ॥ १०४ ॥&lt;br&gt;&#xA;पुष्टिर्गणपतेः पत्नी पूजिता जगतीतले ॥&lt;br&gt;&#xA;यया विना परिक्षीणाः पुमांसो योषितोऽपि च ॥ १०५ ॥&lt;br&gt;&#xA;अनन्तपत्नी तुष्टिश्च पूजिता वन्दिता सदा ॥&lt;br&gt;&#xA;यया विना न सन्तुष्टाः सर्वे लोकाश्च सर्वतः ॥ १०६ ॥&lt;br&gt;&#xA;ईशानपत्नी सम्पत्तिः पूजिता च सुरैर्नरैः ॥&lt;br&gt;&#xA;सर्वे लोका दरिद्राश्च विश्वेषु च यया विना ॥ १०७॥&lt;br&gt;&#xA;धृतिः कपिलपत्नी च सर्वैः सर्वत्र पूजिता ॥&lt;br&gt;&#xA;सर्वे लोका अधीरास्स्युर्जगत्सु च यया विना॥ १०८ ॥&lt;br&gt;&#xA;यमपत्नी क्षमा साध्वी सुशीला सर्वपूजिता॥&lt;br&gt;&#xA;समुन्मत्ताश्च रुद्राश्च सर्वे लोका यया विना ॥ १०९ ॥&lt;br&gt;&#xA;क्रीडाधिष्ठातृदेवी सा कामपत्नी रतिः सती ॥&lt;br&gt;&#xA;केलिकौतुकहीनाश्च सर्वे लोका यया विना ॥ 2.1.११० ॥&lt;br&gt;&#xA;सत्यपत्नी सती मुक्तिः पूजिता जगतां प्रिया ॥&lt;br&gt;&#xA;यया विना भवेल्लोको बन्धुतारहितः सदा ॥ १११॥&lt;br&gt;&#xA;मोहपत्नी दया साध्वी पूजिता च जगत्प्रिया ॥&lt;br&gt;&#xA;सर्वे लोकाश्च सर्वत्र निष्ठुराश्च यया विना ॥ ११२ ॥&lt;br&gt;&#xA;पुण्यपत्नी प्रतिष्ठा सा पुण्यरूपा च पूजिता ॥&lt;br&gt;&#xA;यया विना जगत्सर्वं जीवन्मृतसमं मुने ॥ ११३ ॥&lt;br&gt;&#xA;सुकर्मपत्नी कीर्तिश्च धन्या मान्या च पूजिता ॥&lt;br&gt;&#xA;यया विना जगत्सर्वं यशोहीनं मृतं यथा ॥ ११४ ॥&lt;br&gt;&#xA;क्रिया उद्योगपत्नी च पूजिता सर्वसङ्गता ॥&lt;br&gt;&#xA;यया विना जगत्सर्वमुच्छिन्नमिव नारद ॥ ११५ ॥&lt;br&gt;&#xA;अधर्मपत्नी मिथ्या सा सर्वधूर्तैश्च पूजिता ॥&lt;br&gt;&#xA;यया विना जगत्सर्वमुच्छिन्नं विधिनिर्मितम् ॥ ११६ ॥&lt;br&gt;&#xA;सत्ये अदर्शना या च त्रेतायां सूक्ष्मरूपिणी ॥&lt;br&gt;&#xA;अर्द्धावयवरूपा च द्वापरे संहृता ह्रिया ॥ ११७ ॥&lt;br&gt;&#xA;कलौ महाप्रगल्भा च सर्वत्र व्याप्तिकारणात् ॥&lt;br&gt;&#xA;कपटेन सह भ्रात्रा भ्रमत्येव गृहे गृहे ॥ ११८ ॥&lt;br&gt;&#xA;शान्तिर्लज्जा च भार्ये द्वे सुशीलस्य च पूजिते ॥&lt;br&gt;&#xA;यस्यां विना जगत्सर्वमुन्मत्तमिव नारद ॥ ११९ ॥&lt;br&gt;&#xA;ज्ञानस्य तिस्रो भार्याश्च बुद्धिर्मेधा स्मृतिस्तथा ॥&lt;br&gt;&#xA;याभिर्विना जगत्सर्वं मूढं मृतसमं सदा ॥2.1.१२०॥&lt;br&gt;&#xA;मूर्त्तिश्च धर्मपत्नी सा कान्तिरूपा मनोहरा ॥&lt;br&gt;&#xA;परमात्मा च विश्वौघा निराधारा यया विना ॥ १२१ ॥&lt;br&gt;&#xA;सर्वत्र शोभारूपा च लक्ष्मीर्मूर्तिमती सती ॥&lt;br&gt;&#xA;श्रीरूपा मूर्तिरूपा च मान्या धन्या च पूजिता॥१२२॥&lt;br&gt;&#xA;कालाग्निरुद्रपत्नी च निद्रा या सिद्धयोगिनाम् ॥&lt;br&gt;&#xA;सर्वलोकाः समाच्छन्ना मायायोगेन रात्रिषु ॥ १२३ ॥&lt;br&gt;&#xA;कालस्य तिस्रो भार्य्याश्च सन्ध्या रात्रिर्दिनानि च ॥&lt;br&gt;&#xA;याभिर्विना विधात्रा च सङ्ख्यां कर्तुं न शक्यते ॥ १२४ ॥&lt;br&gt;&#xA;क्षुत्पिपासे लोभभार्य्ये धन्ये मान्ये च पूजिते ॥&lt;br&gt;&#xA;याभ्यां व्याप्तं जगत्क्षोभयुक्तं चिन्तितमेव च ॥ ॥ १२५ ॥&lt;br&gt;&#xA;प्रभा च दाहिका चैव द्वे भार्ये तेजसस्तथा ॥&lt;br&gt;&#xA;याभ्यां विना जगत्स्रष्टुं विधाता च न हीश्वरः ॥ १२६ ॥&lt;br&gt;&#xA;कालकन्ये मृत्युजरे प्रज्वरस्य प्रिये प्रिये ॥&lt;br&gt;&#xA;यस्यां जगत्समुच्छिन्नं विधात्रा निर्मिते विधौ ॥ १२७ ॥&lt;br&gt;&#xA;निद्राकन्या च तन्द्रा सा प्रीतिरन्या सुखप्रिये॥&lt;br&gt;&#xA;याभ्यां व्याप्तं जगत्सर्वं विधिपुत्र विधेर्विधौ ॥ १२८ ॥&lt;br&gt;&#xA;वैराग्यस्य च द्वे भार्ये श्रद्धा भक्तिश्च पूजिते ॥&lt;br&gt;&#xA;याभ्यां शश्वज्जगत्सर्वं जीवन्मुक्तमिदं मुने ॥ १२९ ॥&lt;br&gt;&#xA;अदितिर्देवमाता च सुरभिश्च गवां प्रसूः ॥&lt;br&gt;&#xA;दितिश्च दैत्यजननी कद्रूश्च विनता दनुः ॥ 2.1.१३० ॥&lt;br&gt;&#xA;उपयुक्ताः सृष्टिविधावेताश्च प्रकृतेः कलाः ॥&lt;br&gt;&#xA;कलाश्चान्याः सन्ति बह्व्यस्तासु काश्चिन्निबोध मे ॥ ॥ १३१ ॥&lt;br&gt;&#xA;रोहिणी चन्द्रपत्नी च सञ्ज्ञा सूर्यस्य कामिनी ॥&lt;br&gt;&#xA;शतरूपा मनोर्भार्या शचीन्द्रस्य च गेहिनी ॥ १३२ ॥&lt;br&gt;&#xA;तारा बृहस्पतेर्भार्य्या वसिष्ठस्याप्यरुन्धती ॥&lt;br&gt;&#xA;अहल्या गौतमस्त्री स्यादनसूयाऽत्रिकामिनी ॥ १३३ ॥&lt;br&gt;&#xA;देवहूतिः कर्दमस्य प्रसूतिर्दक्षकामिनी ॥&lt;br&gt;&#xA;पितॄणां मानसी कन्या मेनका साऽम्बिकाप्रसूः ॥ १३४ ॥&lt;br&gt;&#xA;लोपामुद्रा तथा हूतिः कुबेरस्य तु कामिनी ॥&lt;br&gt;&#xA;वरुणानी यमस्त्री च बलेर्विन्ध्यावलीति च ॥ १३५ ॥&lt;br&gt;&#xA;कुन्ती च दमयन्ती च यशोदा देवकी सती ॥&lt;br&gt;&#xA;गान्धारी द्रौपदी सव्या सावित्री सत्यवत्प्रिया ॥ ॥ १३६ ॥&lt;br&gt;&#xA;वृषभानुप्रिया साध्वी राधामाता कलावती ॥&lt;br&gt;&#xA;मन्दोदरी च कौसल्या सुभद्रा कैकयी तथा ॥ १३७ ॥&lt;br&gt;&#xA;रेवती सत्यभामा च कालिन्दी लक्ष्मणा तथा ॥&lt;br&gt;&#xA;मित्रविन्दा नाग्नजिती तथा जाम्बवती परा ॥ १३८ ॥&lt;br&gt;&#xA;लक्ष्मणा रुक्मिणी सीता स्वयं लक्ष्मीः प्रकीर्तिता ॥&lt;br&gt;&#xA;कला योजनगन्धा च व्यासमाता महासती ॥ १३९ ॥&lt;br&gt;&#xA;बाणपुत्री तथोषा च चित्रलेखा च तत्सखी ॥&lt;br&gt;&#xA;प्रभावती भानुमती तथा मायावती सती ॥2.1.१४०॥&lt;br&gt;&#xA;रेणुका च भृगोर्माता हलिमाता च रोहिणी॥&lt;br&gt;&#xA;एकानंशा च दुर्गा सा श्रीकृष्णभगिनी सती ॥ १४१ ॥&lt;br&gt;&#xA;बह्व्यः सन्ति कलाश्चैवं प्रकृतेरेव भारते ॥&lt;br&gt;&#xA;या याश्च ग्रामदेव्यस्ताः सर्वाश्च प्रकृतेः कलाः ॥ १४२ ॥&lt;br&gt;&#xA;कलांशांशसमुद्भूताः प्रतिविश्वेषु योषितः ॥&lt;br&gt;&#xA;योषितामपमानेन प्रकृतेश्च पराभवः ॥ १४३ ॥&lt;br&gt;&#xA;ब्राह्मणी पूजिता येन पतिपुत्रवती सती ॥&lt;br&gt;&#xA;प्रकृतिः पूजिता तेन वस्त्रालङ्कारचन्दनैः॥१४४॥&lt;br&gt;&#xA;कुमारी चाष्टवर्षीया वस्त्रालङ्कारचन्दनैः॥&lt;br&gt;&#xA;पूजिता येन विप्रस्य प्रकृतिस्तेन पूजिता॥१४५॥&lt;br&gt;&#xA;सर्वाः प्रकृतिसम्भूता उत्तमाधममध्यमाः॥&lt;br&gt;&#xA;सत्त्वांशाश्चोत्तमा ज्ञेयाः सुशीलाश्च पतिव्रताः ॥१४५॥।&lt;br&gt;&#xA;मध्यमा रजसश्चांशास्ताश्च भोग्याः प्रकीर्त्तिताः ॥&lt;br&gt;&#xA;सुखसम्भोगवत्यश्च स्वकार्ये तत्पराः सदा ॥ १४७ ॥&lt;br&gt;&#xA;अधमास्तमसश्चांशा अज्ञातकुलसम्भवाः ॥&lt;br&gt;&#xA;दुर्मुखाः कुलटा धूर्त्ताः स्वतन्त्राः कलहप्रियाः॥१४८॥&lt;br&gt;&#xA;पृथिव्यां कुलटा याश्च स्वर्गे चाप्सरसां गणाः ॥&lt;br&gt;&#xA;प्रकृतेस्तमसश्चांशाः पुंश्चल्यः परिकीर्त्तिताः ॥ १४९ ॥&lt;br&gt;&#xA;एवं निगदितं सर्वं प्रकृतेर्भेदपञ्चकम् ॥&lt;br&gt;&#xA;ताः सर्वाः पूजिताः पृथ्व्यां पुण्यक्षेत्रे च भारते ॥ 2.1.१५० ॥&lt;br&gt;&#xA;पूजिता सुरथेनादौ दुर्गा दुर्गार्तिनाशिनी ॥&lt;br&gt;&#xA;द्वितीया रामचन्द्रेण रावणस्य वधार्थिना ॥ १५१ ॥&lt;br&gt;&#xA;तत्पश्चाज्जगतां माता त्रिषु लोकेषु पूजिता ॥&lt;br&gt;&#xA;जाताऽऽदौ दक्षपत्न्यां च निहन्तुं दैत्यदानवान् ॥ १५२ ॥&lt;br&gt;&#xA;ततो देहं परित्यज्य यज्ञे भर्तुश्च निन्दया ॥&lt;br&gt;&#xA;जज्ञे हिमवतः पत्न्यां लेभे पशुपतिं पतिम् ॥१५३॥&lt;br&gt;&#xA;गणेशश्च स्वयं कृष्णः स्कन्दो विष्णुकलोद्भवः ॥&lt;br&gt;&#xA;बभूवतुस्तौ तनयौ पश्चात्तस्याश्च नारद ॥१५४॥&lt;br&gt;&#xA;लक्ष्मीर्मङ्गलभूपेन प्रथमे परिपूजिता ॥&lt;br&gt;&#xA;त्रिषु लोकेषु तत्पश्चाद्देवतामुनिमानवैः ॥ १५५ ॥&lt;br&gt;&#xA;सावित्री प्रथमं चापि भक्त्या वै परिपूजिता ॥&lt;br&gt;&#xA;तत्पश्चात्त्रिषु लोकेषु देवतामुनिमानवैः ॥ १५६ ॥&lt;br&gt;&#xA;आदौ सरस्वती देवी ब्रह्मणा परिपूजिता ॥&lt;br&gt;&#xA;तत्पश्चात्त्रिषु लोकेषु देवतामुनिमानवैः ॥ १५७ ॥&lt;br&gt;&#xA;प्रथमं पूजिता राधा गोलोके रासमण्डले ॥&lt;br&gt;&#xA;पौर्णमास्यां कार्त्तिकस्य कृष्णेन परमात्मना ॥ १५८ ॥&lt;br&gt;&#xA;गोपिकाभिश्च गोपैश्च बालिकाभिश्च बालकैः ॥&lt;br&gt;&#xA;गवां गणैः सुरगणैस्तत्पश्चान्मायया हरेः ॥ १९९ ॥&lt;br&gt;&#xA;तदा ब्रह्मादिभिर्देवैर्मुनिभिर्मनुभिस्तथा।&lt;br&gt;&#xA;पुष्पधूपादिभिर्भक्त्या पूजिता वन्दिता सदा॥2.1.१६०॥&lt;br&gt;&#xA;पृथिव्यां प्रथमे देवी सुयज्ञेन च पूजिता॥&lt;br&gt;&#xA;शङ्करेणोपदिष्टेन पुण्यक्षेत्रे च भारते ॥ १६१ ॥&lt;br&gt;&#xA;त्रिषु लोकेषु तत्पश्चादाज्ञया परमात्मनः ॥&lt;br&gt;&#xA;पुष्पधूपादिभिर्भक्त्या पूजिता मुनिभिः सुरैः ॥ ॥ १६२ ॥&lt;br&gt;&#xA;कला या याः सुसम्भूताः पूजितास्ताश्च भारते ॥&lt;br&gt;&#xA;पूजिता ग्रामदेव्यश्च ग्रामे च नगरे मुने ॥ १६३ ॥&lt;br&gt;&#xA;एवं ते कथितं सर्वं प्रकृतेश्चरितं शुभम् ॥&lt;br&gt;&#xA;यथागमं लक्षणञ्च किं भूयः श्रोतुमिच्छसि ॥ १६४ ॥&lt;br&gt;&#xA;इति श्रीब्रह्मवैवर्त्ते महापुराणे द्वितीये प्रकृति खण्डे नारायणनारदसंवादे प्रकृतिस्वरूपतद्भेदवर्णनं नाम प्रथमोऽध्यायः ॥ १ ॥&lt;/p&gt;</description>
    </item>
    <item>
      <title>००२</title>
      <link>https://vishvAsa.github.io/purANam_vaiShNavam/brahma-vaivarta-purANam/02/002/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/002/</guid>
      <description>&lt;p&gt;नारद उवाच ॥&lt;br&gt;&#xA;समासेन श्रुतं सर्वं देवीनां चरितं विभो ॥&lt;br&gt;&#xA;विबोधनार्थं बोधस्य व्यासतो वक्तुमर्हसि ॥१॥&lt;br&gt;&#xA;सृष्टेराद्या सृष्टिविधौ कथमाविर्बभूव ह ॥&lt;br&gt;&#xA;कथं वा पञ्चधा भूता वद वेदविदां वर ॥ २ ॥&lt;br&gt;&#xA;भूता या याश्च कलया तया त्रिगुणया भवे ॥&lt;br&gt;&#xA;व्यासेन तासां चरितं श्रोतुमिच्छामि साम्प्रतम् ॥ ३ ॥&lt;br&gt;&#xA;तासां जन्मानुकथनं ध्यानं पूजाविधिं परम् ॥&lt;br&gt;&#xA;स्तोत्रं कवचमैश्वर्य्यं शौर्यं वर्णय मङ्गलम् ॥ ४ ॥&lt;br&gt;&#xA;श्रीनारायण उवाच ॥&lt;br&gt;&#xA;नित्यात्मा च नभो नित्यं कालो नित्यो दिशो यथा ॥&lt;br&gt;&#xA;विश्वेषां गोकुलं नित्यं नित्यो गोलोक एव च ॥ ५ ॥&lt;br&gt;&#xA;तदेकदेशो वैकुण्ठो लम्बभागः स नित्यकः ॥&lt;br&gt;&#xA;तथैव प्रकृतिर्नित्या ब्रह्मलीना सनातनी ॥ ६ ॥&lt;br&gt;&#xA;यथाऽग्नौ दाहिका चन्द्रे पद्मे शोभा प्रभा रवौ ॥&lt;br&gt;&#xA;शश्वद्युक्ता न भिन्ना सा तथा प्रकृतिरात्मनि ॥ ७ ॥&lt;br&gt;&#xA;विना स्वर्णं स्वर्णकारः कुण्डलं कर्तुमक्षमः ॥&lt;br&gt;&#xA;विना मृदा कुलालो हि घटं कर्तुं न हीश्वरः ॥ ॥ ८ ॥&lt;br&gt;&#xA;नहि क्षमस्तथा ब्रह्मा सृष्टिं स्रष्टुं तया विना ॥&lt;br&gt;&#xA;सर्वशक्तिस्वरूपा सा तया स्याच्छक्तिमान्सदा ॥ ९ ॥&lt;br&gt;&#xA;ऐश्वर्य्यवचनः शक् च तिः पराक्रमवाचकः ॥&lt;br&gt;&#xA;तत्स्वरूपा तयोर्दात्री या सा शक्तिः प्रकीर्तिता ॥ 2.2.१० ॥&lt;br&gt;&#xA;समृद्धिबुद्धिसम्पत्तियशसां वचनो भगः ॥&lt;br&gt;&#xA;तेन शक्तिर्भगवती भगरूपा च सा सदा ॥ ११ ॥&lt;br&gt;&#xA;तया युक्तः सदाऽऽत्मा च भगवांस्तेन कथ्यते ॥&lt;br&gt;&#xA;स च स्वेच्छामयः कृष्णः साकारश्च निराकृतिः ॥ १२ ॥&lt;br&gt;&#xA;तेजोरूपं निराकारं ध्यायन्ते योगिनः सदा ॥&lt;br&gt;&#xA;वदन्ति ते परं ब्रह्म परमात्मानमीश्वरम् ॥ १३ ॥&lt;br&gt;&#xA;अदृश्यं सर्व द्रष्टारं सर्वज्ञं सर्वकारणम् ॥&lt;br&gt;&#xA;सर्वदं सर्वरूपान्तमरूपं सर्वपोषकम्॥ १४ ॥&lt;br&gt;&#xA;वैष्णवास्ते न मन्यन्ते तद्भक्ताः सूक्ष्मदर्शिनः॥&lt;br&gt;&#xA;वदन्ति कस्य तेजस्ते इति तेजस्विनं विना ॥१५॥&lt;br&gt;&#xA;तेजोमण्डलमध्यस्थं ब्रह्म तेजस्विनं परम्॥&lt;br&gt;&#xA;स्वेच्छामयं सर्वरूपं सर्वकारणकारणम्॥१६॥&lt;br&gt;&#xA;अतीवसुन्दरं रूपं बिभ्रतं सुमनोहरम् ॥&lt;br&gt;&#xA;किशोरवयसं शान्तं सर्वकान्तं परात्परम् ॥१७॥&lt;br&gt;&#xA;नवीननीरदाभासं रासैकश्यामसुन्दरम् ॥&lt;br&gt;&#xA;शरन्मध्याह्नपद्मौघशोभामोचकलोचनम् ॥ १८ ॥&lt;br&gt;&#xA;मुक्तासारमहास्वच्छदन्तपङ्क्तिमनोहरम् ॥&lt;br&gt;&#xA;मयूरपुच्छचूडं च मालतीमाल्यमण्डितम् ॥१९॥&lt;br&gt;&#xA;सुनासं सस्मितं शश्वद्भक्तानुग्रहकारकम् ॥&lt;br&gt;&#xA;ज्वलदग्निविशुद्धैकपीतांशुकसुशोभितम् ॥2.2.२०॥&lt;br&gt;&#xA;द्विभुजं मुरलीहस्तं रत्नभूषणभूषितम् ॥&lt;br&gt;&#xA;सर्वाधारं च सर्वेशं सर्वशक्तियुतं विभुम् ॥ २१ ॥&lt;br&gt;&#xA;सर्वैश्वर्य्यप्रदं सर्वं स्वतन्त्रं सर्वमङ्गलम् ॥&lt;br&gt;&#xA;परिपूर्णतमं सिद्धं सिद्धि दं सिद्धिकारणम् ॥ २२ ॥&lt;br&gt;&#xA;ध्यायन्ते वैष्णवाः शश्वदेवंरूपं सनातनम् ॥&lt;br&gt;&#xA;जन्ममृत्युजराव्याधिशोकभीतिहरं परम् ॥ २३ ॥&lt;br&gt;&#xA;ब्रह्मणो वयसा यस्य निमेष उपचार्य्यते ॥&lt;br&gt;&#xA;स चात्मा परमं ब्रह्म कृष्ण इत्यभिधीयते ॥ २४ ॥&lt;br&gt;&#xA;कृषिस्तद्भक्तिवचनो नश्च तद्दास्यकारकः ॥&lt;br&gt;&#xA;भक्तिदास्यप्रदाता यः स कृष्णः परिकीर्तितः ॥ २५ ॥&lt;br&gt;&#xA;कृषिश्च सर्ववचनो नकारो बीजवाचकः ॥&lt;br&gt;&#xA;सर्वबीजं परं ब्रह्म कृष्ण इत्यभिधीयते ॥ २५ ॥&lt;br&gt;&#xA;असङ्ख्यब्रह्मणा पाते कालेऽतीतेऽपि नारद ॥&lt;br&gt;&#xA;यद्गुणानां नास्ति नाशस्तत्समानो गुणेन च ॥ २७ ॥&lt;br&gt;&#xA;स कृष्णः सर्वसृष्ट्यादौ सिसृक्षुस्त्वेक एव च ॥&lt;br&gt;&#xA;सृष्ट्युन्मुखस्तदंशेन कालेन प्रेरितः प्रभुः ॥ २८ ॥&lt;br&gt;&#xA;स्वेच्छामयः स्वेच्छया च द्विधारूपो बभूव ह ॥&lt;br&gt;&#xA;स्त्रीरूपा वामभागांशाद्दक्षिणांशः पुमान्स्मृतः ॥ २९ ॥&lt;br&gt;&#xA;तां ददर्श महाकामी कामाधारः सनातनः ॥&lt;br&gt;&#xA;अतीव कमनीयां च चारुचम्पकसन्निभाम् ॥ 2.2.३० ॥&lt;br&gt;&#xA;पूर्णेन्दुबिम्बसदृशनितम्वयुगलां पराम् ॥&lt;br&gt;&#xA;सुचारुकदलीस्तम्भसदृशश्रोणिसुन्दरीम् ॥ ३१ ॥&lt;br&gt;&#xA;श्रीयुक्तश्रीफलाकारस्तनयुग्ममनोरमाम् ॥&lt;br&gt;&#xA;पुष्ट्या युक्तां सुललितां मध्यक्षीणां मनोहराम् ॥ ३२ ॥&lt;br&gt;&#xA;अतीव सुन्दरीं शान्तां सस्मितां वक्रलोचनाम् ॥&lt;br&gt;&#xA;वह्निशुद्धांशुकाधानां रत्नभूषणभूषिताम् ॥ ३३ ॥&lt;br&gt;&#xA;शश्वच्चक्षुश्चकोराभ्यां पिबन्तीं सन्ततं मुदा ॥&lt;br&gt;&#xA;कृष्णस्य सुन्दरमुखं चन्द्रकोटिविनिन्दकम् ॥ ३४ ॥&lt;br&gt;&#xA;कस्तूरीबिन्दुभिः सार्द्धमधश्चन्दनबिन्दुना ॥&lt;br&gt;&#xA;समं सिन्दूरबिन्दुं च भालमध्ये च बिभ्रतीम् ॥ ३५ ॥&lt;br&gt;&#xA;सुवक्रकबरीभारं मालतीमाल्यभूषितम् ॥&lt;br&gt;&#xA;रत्नेन्द्रसारहारं च दधतीं कान्तकामुकीम् ॥ ३६ ॥&lt;br&gt;&#xA;कोटिचन्द्रप्रभाजुष्टपुष्टशोभासमन्विताम् ॥&lt;br&gt;&#xA;गमने राजहंसीं तां दृष्ट्या खञ्जनगञ्जनीम् ॥ ३७ ॥&lt;br&gt;&#xA;अतिमात्रं तया सार्द्धं रासेशो रासमण्डले ॥&lt;br&gt;&#xA;रासोल्लासेषु रहसि रासक्रीडां चकार ह॥३८॥&lt;br&gt;&#xA;नानाप्रकारशृङ्गारं शृङ्गारो मूर्त्तिमानिव॥&lt;br&gt;&#xA;चकार सुखसम्भोगं यावद्वै ब्रह्मणो वयः ॥३९॥&lt;br&gt;&#xA;ततः स च परिश्रान्तस्तस्या योनौ जगत्पिता ॥&lt;br&gt;&#xA;चकार वीर्य्याधानं च नित्यानन्दः शुभक्षणे ॥ 2.2.४० ॥&lt;br&gt;&#xA;गात्रतो योषितस्तस्याः सुरतान्ते च सुव्रत ॥&lt;br&gt;&#xA;निस्ससार श्रमजलं श्रान्तायास्तेजसा हरेः ॥ ४१ ॥&lt;br&gt;&#xA;महासुरतखिन्नाया निश्वासश्च बभूव ह ॥&lt;br&gt;&#xA;तदाधारश्रमजलं तत्सर्वं विश्वगोलकम् ॥ ४२५ ॥&lt;br&gt;&#xA;स च निःश्वासवायुश्च सर्वाधारो बभूव ह ॥&lt;br&gt;&#xA;निश्श्वासवायुः सर्वेषां जीविनां च भवेषु च ॥ ४३ ॥&lt;br&gt;&#xA;बभूव मूर्त्तिमद्वायोर्वामाङ्गात्प्राणवल्लभा ॥&lt;br&gt;&#xA;तत्पत्नी सा च तत्पुत्राः प्राणाः पञ्च च जीविनाम् ॥ ४४ ॥&lt;br&gt;&#xA;प्राणोऽपानः समानश्चैवोदानो व्यान एव च ॥&lt;br&gt;&#xA;बभूवुरेव तत्पुत्रा अधःप्राणाश्च पञ्च च ॥ ४९ ॥&lt;br&gt;&#xA;घर्मतोयाधिदेवश्च बभूव वरुणो महान् ॥&lt;br&gt;&#xA;तद्वामाङ्गाच्च तत्पत्नी वरुणानी बभूव सा ॥ ४६ ॥&lt;br&gt;&#xA;अथ सा कृष्णशक्तिश्च कृष्णाद्गर्भं दधार ह ॥&lt;br&gt;&#xA;शतमन्वन्तरं यावज्ज्वलन्तो(ती?) ब्रह्मतेजसा ॥ ४७ ॥&lt;br&gt;&#xA;कृष्णप्राणाधिदेवी सा कृष्णप्राणाधिकप्रिया ॥&lt;br&gt;&#xA;कृष्णस्य सङ्गिनी शश्वत्कृष्णवक्षस्थलस्थिता ॥ ४८ ॥&lt;br&gt;&#xA;शतमन्वन्तरातीते काले परमसुन्दरी ॥&lt;br&gt;&#xA;सुषावाण्डं सुवर्णाभं विश्वाधारालयं परम् ॥ ४९ ॥&lt;br&gt;&#xA;दृष्ट्वा चाण्डं हि सा देवी हृदयेन विदूयता ॥&lt;br&gt;&#xA;उत्ससर्ज च कोपेन तदण्डं गोलके जले ॥ 2.2.५० ॥&lt;br&gt;&#xA;दृष्ट्वा कृष्णश्च तत्त्यागं हाहाकारं चकार द॥।&lt;br&gt;&#xA;शशाप देवीं देवेशस्तत्क्षणं च यथोचितम् ॥ ५१ ॥&lt;br&gt;&#xA;यतोऽपत्यं त्वया त्यक्तं कोपशीले सुनिष्ठुरे ॥&lt;br&gt;&#xA;भव त्वमनपत्याऽपि चाद्यप्रभृति निश्चितम् ॥ ५२ ॥&lt;br&gt;&#xA;या यास्त्वदंशरूपाश्च भविष्यन्ति सुरस्त्रियः ॥&lt;br&gt;&#xA;अनपत्याश्च ताः सर्वास्त्वत्समा नित्ययौवनाः ॥ ५३ ॥&lt;br&gt;&#xA;एतस्मिन्नन्तरे देवी जिह्वाग्रात्सहसा ततः ॥&lt;br&gt;&#xA;आविर्बभूव कन्यैका शुक्लवर्णा मनोहरा ॥ ५४ ॥&lt;br&gt;&#xA;पीतवस्त्रपरीधाना वीणापुस्तकधारिणी ॥&lt;br&gt;&#xA;रत्नभूषणभूषाढ्या सर्वशास्त्राधिदेवता ॥ ५९ ॥&lt;br&gt;&#xA;अथ कालान्तरे सा च द्विधारूपा बभूव ह ॥&lt;br&gt;&#xA;वामार्द्धाङ्गा च कमला दक्षिणार्द्धा च राधिका ॥ ५६ ॥&lt;br&gt;&#xA;एतस्मिन्नन्तरे कृष्णो द्विधारूपो बभूव ह ॥&lt;br&gt;&#xA;दक्षिणार्द्धस्स्याद्द्विभुजो वामार्द्धश्च चतुर्भुजः ॥ ५७ ॥&lt;br&gt;&#xA;उवाच वाणीं श्रीकृष्णस्त्वमस्य भव कामिनी॥&lt;br&gt;&#xA;अत्रैव मानिनी राधा नैव भद्रं भविष्यति ॥ ५८ ॥&lt;br&gt;&#xA;एवं लक्ष्मीं सम्प्रदौ तुष्टो नारायणाय वै ॥&lt;br&gt;&#xA;सञ्जगाम च वैकुण्ठं ताभ्यां सार्द्धं जगत्पतिः ॥ ५९ ॥&lt;br&gt;&#xA;अनपत्ये च ते द्वे च यतो राधांशसम्भवे॥&lt;br&gt;&#xA;नारायणाङ्गादभवन्पार्षदाश्च चतुर्भुजाः ॥ 2.2.६० ॥&lt;br&gt;&#xA;तेजसा वयसा रूपगुणाभ्यां च समा हरेः ॥&lt;br&gt;&#xA;बभूवुः कमलाङ्गाच्च दासीकोट्यश्च तत्समाः ॥ ६१ ॥&lt;br&gt;&#xA;अथ गोलोकनाथस्य लोमाविवरतो मुने ॥&lt;br&gt;&#xA;आसन्नसङ्ख्यगोपाश्च वयसा तेजसा समाः ॥ ६२ ॥&lt;br&gt;&#xA;रूपेण सुगुणेनैव वेषाद्वा विक्रमेण च ॥&lt;br&gt;&#xA;प्राणतुल्याः प्रियाः सर्वे बभूवुः पार्षदा विभोः ॥ ६३ ॥&lt;br&gt;&#xA;राधाङ्गलोमकूपेभ्यो बभूवुर्गोपकन्यकाः ॥&lt;br&gt;&#xA;राधातुल्याश्च सर्वास्ता नान्यतुल्याः प्रियंवदाः ॥ ६४ ॥&lt;br&gt;&#xA;रत्नभूषणभूषाढ्याः शश्वत्सुस्थिरयौवनाः ॥&lt;br&gt;&#xA;अनपत्याश्च ताः सर्वाः पुंसः शापेन सन्ततम् ॥ ६५ ॥&lt;br&gt;&#xA;एतस्मिन्नन्तरे विप्र सहसा कृष्णदेहतः ॥&lt;br&gt;&#xA;आविर्बभूव सा दुर्गा विष्णुमाया सनातनी ॥ ६६ ॥&lt;br&gt;&#xA;देवी नारायणीशाना सर्वशक्तिस्वरूपिणी ॥&lt;br&gt;&#xA;बुद्ध्यधिष्ठातृदेवी सा कृष्णस्य परमात्मनः ॥६७॥&lt;br&gt;&#xA;देवीनां बीजरूपा च मूलप्रकृतिरीश्वरी॥&lt;br&gt;&#xA;परिपूर्णतमा तेजःस्वरूपा त्रिगुणात्मिका ॥ ६८ ॥&lt;br&gt;&#xA;तप्तकाञ्चनवर्णाभा सूर्य्यकोटिसमप्रभा ॥&lt;br&gt;&#xA;ईषद्धासप्रसन्नास्या सहस्रभुजसंयुता ॥ ६९ ॥&lt;br&gt;&#xA;नानाशस्त्रास्त्रनिकरं बिभ्रती सा त्रिलोचना ॥&lt;br&gt;&#xA;वह्निशुद्धांशुकाधाना रत्नभूषणभूषिता ॥ 2.2.७० ॥&lt;br&gt;&#xA;यस्याश्चांशांशकलया बभूवुः सर्वयोषितः ॥&lt;br&gt;&#xA;सर्वविश्वस्थिता लोका मोहिता मायया यया ॥ ७१ ॥&lt;br&gt;&#xA;सर्वैश्वर्य्यप्रदात्री च कामिनां गृहमेधिनाम् ॥&lt;br&gt;&#xA;कृष्णभक्ति प्रदात्री च वैष्णवानां च वैष्णवी ॥ ७२ ॥&lt;br&gt;&#xA;मुमुक्षूणां मोक्षदात्री सुखिनां सुखदायिनी॥&lt;br&gt;&#xA;स्वर्गेषु स्वर्गलक्ष्मीः सा गृहलक्ष्मीर्गृहेष्वसौ॥ ॥।७३॥&lt;br&gt;&#xA;तपस्विषु तपस्या च श्रीरूपा सा नृपेषु च ॥&lt;br&gt;&#xA;या चाग्नौ दाहिकारूपा प्रभारूपा च भास्करे ॥ ७४ ॥&lt;br&gt;&#xA;शोभास्वरूपा चन्द्रे च पद्मेषु च सुशोभना ॥&lt;br&gt;&#xA;सर्वशक्तिस्वरूपा या श्रीकृष्णे परमात्मनि ॥ ७९ ॥&lt;br&gt;&#xA;यया च शक्तिमानात्मा यया वै शक्तिमज्जगत् ॥&lt;br&gt;&#xA;यया विना जगत्सर्वं जीवन्मृतमिव स्थितम् ॥ ७६ ॥&lt;br&gt;&#xA;या च संसारवृक्षस्य बीजरूपा सनातनी ॥&lt;br&gt;&#xA;स्थितिरूपा बुद्धिरूपा फलरूपा च नारद ॥ ७७ ॥&lt;br&gt;&#xA;क्षुत्पिपासा दया श्रद्धा निद्रा तन्द्रा क्षमा धृतिः ॥&lt;br&gt;&#xA;शान्तिर्लज्जातुष्टिपुष्टिभ्रान्तिकान्त्यादिरूपिणी ॥ ७८ ॥&lt;br&gt;&#xA;सा च संस्तूय सर्वेशं तत्पुरः समुपस्थिता ॥&lt;br&gt;&#xA;रत्नसिंहासनं तस्यै प्रददौ राधिकेश्वरः ॥ ७९ ॥&lt;br&gt;&#xA;एतस्मिन्नन्तरे तत्र सस्त्रीकश्च चतुर्मुखः ॥&lt;br&gt;&#xA;पद्मनाभो नाभिपद्मान्निस्ससार पुमान्मुने ॥ 2.2.८० ॥&lt;br&gt;&#xA;कमण्डलुधरः श्रीमांस्तपस्वी ज्ञानिनां वरः ॥&lt;br&gt;&#xA;चतुर्मुखस्तं तुष्टाव प्रज्वलन्ब्रह्मतेजसा ॥ ८१ ॥&lt;br&gt;&#xA;सुदती सुन्दरी श्रेष्ठा शतचन्द्रसमप्रभा ॥&lt;br&gt;&#xA;वह्निशुद्धांशुकाधाना रत्नभूषणभूषिता ॥ ८२ ॥&lt;br&gt;&#xA;रत्नसिंहासने रम्ये स्तुता वै सर्वकारणम् ॥&lt;br&gt;&#xA;उवास स्वामिना सार्द्ध कृष्णस्य पुरतो मुदा ॥ ८३ ॥&lt;br&gt;&#xA;एतस्मिन्नन्तरे कृष्णो द्विधारूपो बभूव सः ॥&lt;br&gt;&#xA;वामार्द्धाङ्गो महादेवो दक्षिणो गोपिकापतिः ॥ ८४ ॥&lt;br&gt;&#xA;शुद्धस्फटिकसङ्काशः शतकोटिरविप्रभः ॥&lt;br&gt;&#xA;त्रिशूलपट्टिशधरो व्याघ्रचर्मधरो हरः ॥ ८९ ॥&lt;br&gt;&#xA;तप्तकाञ्चनवर्णाभ जटाभारधरः परः ॥&lt;br&gt;&#xA;भस्मभूषणगात्रश्च सस्मितश्चन्द्रशेखरः ॥ ८६ ॥&lt;br&gt;&#xA;दिगम्बरो नीलकण्ठः सर्प भूषणभूषितः ॥&lt;br&gt;&#xA;बिभ्रद्दक्षिणहस्तेन रत्नमालां सुसंस्कृताम् ॥ ८७ ॥&lt;br&gt;&#xA;प्रजपन्पञ्चवक्त्रेण ब्रह्मज्योतिः सनातनम् ॥&lt;br&gt;&#xA;सत्यस्वरूपं श्रीकृष्णं परमात्मानमीश्वरम् ॥ ८८ ॥&lt;br&gt;&#xA;कारणं कारणानां च सर्वमङ्गलमङ्गलम् ॥&lt;br&gt;&#xA;जन्ममृत्युजराव्याधिशोकभीतिहरं परम् ॥ ८९ ॥&lt;br&gt;&#xA;संस्तूय मृत्योर्मृत्युं तं जातो मृत्युञ्जयाभिधः ॥&lt;br&gt;&#xA;रत्नसिंहासने रम्ये समुवास हरेः पुरः ॥ 2.2.९० ॥&lt;br&gt;&#xA;इति श्रीब्र०महापु० द्वि० प्रकृ० नारायणनारदसंवादे देवदेव्युत्पत्तिर्नाम द्वितीयोऽध्यायः ॥ २ ॥&lt;/p&gt;</description>
    </item>
    <item>
      <title>००३</title>
      <link>https://vishvAsa.github.io/purANam_vaiShNavam/brahma-vaivarta-purANam/02/003/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/003/</guid>
      <description>&lt;p&gt;श्रीनारायण उवाच ॥&lt;br&gt;&#xA;अथाण्डं तज्जलेऽतिष्ठद्यावद्वै ब्रह्मणो वयः ॥&lt;br&gt;&#xA;ततः स्वकाले सहसा द्विधारूपो बभूव सः ॥१॥&lt;br&gt;&#xA;तन्मध्ये शिशुरेकश्च शतकोटिरविप्रभः॥&lt;br&gt;&#xA;क्षणं रोरूयमाणश्च स शिशुः पीडितः क्षुधा॥२॥&lt;br&gt;&#xA;पितृमातृपरित्यक्तो जलमध्ये निराश्रयः ॥&lt;br&gt;&#xA;नैकब्रह्माण्डनाथो यो ददर्शोर्ध्वमनाथवत् ॥ ३ ॥&lt;br&gt;&#xA;स्थूलात्स्थूलतमः सोऽपि नाम्ना देवो महाविराट् ॥&lt;br&gt;&#xA;परमाणुर्यथा सूक्ष्मात्परः स्थूलात्तथाऽप्यसौ ॥ ४ ॥&lt;br&gt;&#xA;तेजसां षोडशांशोऽयं कृष्णस्य परमात्मनः ॥&lt;br&gt;&#xA;आधारोऽसङ्ख्यविश्वानां महाविष्णुस्सुरेश्वरः ॥ ५ ॥&lt;br&gt;&#xA;प्रत्येकं रोमकूपेषु विश्वानि निखिलानि च ॥&lt;br&gt;&#xA;अद्यापि तेषां सङ्ख्यां च कृष्णो वक्तुं न हि क्षमः ॥ ६ ॥&lt;br&gt;&#xA;यथाऽस्ति सङ्ख्या रजसां विश्वानां न कदाचन ॥&lt;br&gt;&#xA;ब्रह्मविष्णुशिवादीनां तथा सङ्ख्या न विद्यते ॥ ७ ॥&lt;br&gt;&#xA;प्रतिविश्वेषु सन्त्येवं ब्रह्मविष्णुशिवादयः ॥&lt;br&gt;&#xA;पातालाद्ब्रह्मलोकान्तं ब्रह्माण्डं परिकीर्त्तितम् ॥ ८ ॥&lt;br&gt;&#xA;तत ऊर्ध्वे च वैकुण्ठो ब्रह्माण्डाद्बहिरेव सः ॥&lt;br&gt;&#xA;स च सत्यस्वरूपश्च शश्वन्नारायणो यथा ॥ ९ ॥&lt;br&gt;&#xA;तदूर्ध्वे गोलकश्चैव पञ्चाशत्कोटियोजनात् ॥&lt;br&gt;&#xA;नित्यः सत्यस्वरूपश्च यथा कृष्णस्तथाप्ययम् ॥ 2.3.१० ॥&lt;br&gt;&#xA;सप्तद्वीपमिता पृथ्वी सप्तसागरसंयुता ॥&lt;br&gt;&#xA;एकोनपञ्चाशदुपद्वीपाऽसङ्ख्यवनान्विता ॥ ११ ॥&lt;br&gt;&#xA;ऊर्ध्वं सप्त सुवर्लोका ब्रह्मलोकसमन्विताः ॥&lt;br&gt;&#xA;पातालानि च सप्ताधश्चैवं ब्रह्माण्डमेव च ॥ १२ ॥&lt;br&gt;&#xA;ऊर्ध्वं धराया भूर्लोको भुवर्लोकस्ततः परः ॥&lt;br&gt;&#xA;स्वर्लोकस्तु ततः पश्चान्महर्लोकस्ततो जनः ॥ १३ ॥&lt;br&gt;&#xA;ततः परस्तपोलोकः सत्यलोकस्ततः परः ॥&lt;br&gt;&#xA;ततः परो ब्रह्मलोकस्तप्तकाञ्चननिर्मितः ॥ ॥१४ ॥&lt;br&gt;&#xA;एवं सर्वं कृत्रिमं तद्बाह्याभ्यन्तर एव च ॥&lt;br&gt;&#xA;तद्विनाशे विनाशश्च सर्वेषामेव नारद ॥ १९ ॥&lt;br&gt;&#xA;जलबुदुदवत्सर्वं विश्वसङ्घमनित्यकम् ॥&lt;br&gt;&#xA;नित्यौ गोलोकवैकुण्ठौ सत्यौ शश्वदकृत्रिमौ ॥ १६ ॥&lt;br&gt;&#xA;लोमकूपे च विध्यण्डं प्रत्येकं तस्य निश्चितम् ॥&lt;br&gt;&#xA;एषां सङ्ख्यां न जानाति कृष्णोऽन्यस्यापि का कथा ॥ १७ ॥&lt;br&gt;&#xA;प्रत्येकं प्रतिविध्यण्डे ब्रह्मविष्णुशिवादयः ॥&lt;br&gt;&#xA;तिस्रः कोट्यः सुराणां च सङ्ख्या सर्वत्र पुत्रक ॥ १८ ॥&lt;br&gt;&#xA;दिगीशाश्चैव दिक्पाला नक्षत्राणि ग्रहादयः ॥&lt;br&gt;&#xA;भुवि वर्णाश्च चत्वारोऽधो नागाश्च चराचराः ॥ १९ ॥&lt;br&gt;&#xA;अथ कालेन स विराडूर्ध्वं दृष्ट्वा पुनः पुनः ॥&lt;br&gt;&#xA;डिम्भान्तरं च शून्यं च न द्वितीयं कथञ्चन ॥ 2.3.२० ॥&lt;br&gt;&#xA;चिन्तामवाप क्षुद्युक्तो रुरोद च पुनः पुनः ॥&lt;br&gt;&#xA;ज्ञानं प्राप्य तदा दध्यौ कृष्णं परमपूरुषम् ॥ २१ ॥&lt;br&gt;&#xA;ततो ददर्श तत्रैव ब्रह्म ज्योतिः सनातनम् ॥&lt;br&gt;&#xA;नवीननीरदश्यामं द्विभुजं पीतवाससम् ॥ २२ ॥&lt;br&gt;&#xA;सस्मितं मुरलीहस्तं भक्तानुग्रहकारकम् ॥&lt;br&gt;&#xA;जहास बालकस्तुष्टो दृष्ट्वा जनकमीश्वरम् ॥ २३ ॥&lt;br&gt;&#xA;वरं तस्मै ददौ तुष्टो वरेशः समयोचितम्॥&lt;br&gt;&#xA;मत्समो ज्ञानयुक्तश्व क्षुत्पिपासाविवर्जितः ॥ २४ ॥&lt;br&gt;&#xA;ब्रह्माण्डासङ्ख्यनिलयो भव वत्स लयावधि ॥&lt;br&gt;&#xA;निष्कामो निर्भयश्चैव सर्वेषां वरदो वरः ॥&lt;br&gt;&#xA;रोगमृत्युजराशोकपीडादिपरिवर्जितः ॥ २५ ॥&lt;br&gt;&#xA;इत्युक्त्वा तद्दक्षकर्णे महामन्त्रं षडक्षरम् ॥&lt;br&gt;&#xA;त्रिः कृत्वा प्रजजापादौ वेदाङ्गमवरं परम् ॥ २६ ॥&lt;br&gt;&#xA;प्रणवादिचतुर्थ्यन्तं कृष्ण इत्यक्षरद्वयम् ॥&lt;br&gt;&#xA;वह्निज्वालान्तमिष्टं च सर्वविघ्नहरं परम् ॥ २७ ॥&lt;br&gt;&#xA;मन्त्रं दत्त्वा तदाहारं कल्पयामास वै प्रभुः॥&lt;br&gt;&#xA;श्रूयतां तद्ब्रह्मपुत्र निबोध कथयामि ते ॥ २८ ॥&lt;br&gt;&#xA;प्रतिविश्वेषु नैवेद्यं दद्याद्वै वैष्णवो जनः ॥&lt;br&gt;&#xA;षोडशांशं विषयिणो विष्णोः पञ्चदशास्य वै ॥ २९ ॥&lt;br&gt;&#xA;निर्गुणस्यात्मनश्चैव परिपूर्णतमस्य च ॥&lt;br&gt;&#xA;नैवेद्येन च कृष्णस्य नहि किञ्चित्प्रयोजनम् ॥ 2.3.३० ॥&lt;br&gt;&#xA;यद्ददाति व नैवेद्यं यस्मै देवाय यो जनः ॥&lt;br&gt;&#xA;स च खादति तत्सर्वं लक्ष्मीदृष्ट्या पुनर्भवेत् ॥ ३१ ॥&lt;br&gt;&#xA;तं च मन्त्रं वरं दत्त्वा तमुवाच पुनर्विभुः ॥&lt;br&gt;&#xA;अन्यो वरः क इष्टस्ते तं मे ब्रूहि ददामि ते ॥ ३२ ॥&lt;br&gt;&#xA;कृष्णस्य वचनं श्रुत्वा तमुवाच महाविराट् ॥&lt;br&gt;&#xA;अदन्तो बालकस्तत्र वचनं समयोचितम् ॥ ३३ ॥&lt;br&gt;&#xA;महाविराडुवाच ॥&lt;br&gt;&#xA;वरं मे त्वत्पदाम्भोजे भक्तिर्भवतु निश्चला ॥&lt;br&gt;&#xA;सन्ततं यावदायुर्मे क्षणं वा सुचिरं च वा ॥ ३४ ॥&lt;br&gt;&#xA;त्वद्भक्तियुक्तो यो लोके जीवन्मुक्तः स सन्ततम् ॥&lt;br&gt;&#xA;त्वद्भक्तिहीनो मूर्खश्च जीवन्नपि मृतो हि सः ॥ ३५ ॥&lt;br&gt;&#xA;किं तज्जपेन तपसा यज्ञेन यजनेन च ॥&lt;br&gt;&#xA;व्रतेनैवोपवासेन पुण्यतीर्थनिषेवया ॥ ३६ ॥&lt;br&gt;&#xA;कृष्णभक्तिविहीनस्य पुंसः स्याज्जीवनं वृथा ॥&lt;br&gt;&#xA;येनात्मना जीवितश्च तमेव नहि मन्यते ॥ ३७ ॥&lt;br&gt;&#xA;यावदात्मा शरीरेऽस्ति तावत्स्याच्छक्तिसंयुतः ॥&lt;br&gt;&#xA;पश्चाद्यान्ति गते तस्मिन्न स्वतन्त्राश्च शक्तयः ॥३८॥&lt;br&gt;&#xA;स च त्वं च महाभाग सर्वात्मा प्रकृतेः परः ॥&lt;br&gt;&#xA;स्वेच्छामयश्च सर्वाद्यो ब्रह्म ज्योतिः सनातनः ॥ ३९ ॥&lt;br&gt;&#xA;इत्युक्त्वा बालकस्तत्र विरराम च नारद ॥&lt;br&gt;&#xA;उवाच कृष्णः प्रत्युक्तिं मधुरां श्रुतिसुन्दरीम् ॥ 2.3.४० ॥&lt;br&gt;&#xA;श्रीकृष्ण उवाच ॥&lt;br&gt;&#xA;सुचिरं सुस्थिरं तिष्ठ यथाऽहं त्वं तथा भव ॥&lt;br&gt;&#xA;असङ्ख्यब्रह्मणां पाते पातस्ते न भविष्यति ॥ ४१ ॥&lt;br&gt;&#xA;अंशेन प्रतिविध्यण्डे त्वं च पुत्र विराड् भव ॥&lt;br&gt;&#xA;त्वन्नाभिपद्मे ब्रह्मा च विश्वस्रष्टा भविष्यति ॥ ४२ ॥&lt;br&gt;&#xA;ललाटे ब्रह्मणश्चैव रुद्राश्चैकादशैव तु ॥&lt;br&gt;&#xA;शिवांशेन भविष्यन्ति सृष्टिसञ्चरणाय वै ॥ ४३ ॥&lt;br&gt;&#xA;कालाग्निरुद्रस्तेष्वेको विश्वसंहारकारकः ॥&lt;br&gt;&#xA;पाता विष्णुश्च विषयी क्षुद्रांशेन भविष्यति॥ ॥ ४४ ॥&lt;br&gt;&#xA;मद्भक्तियुक्तः सततं भविष्यसि वरेण मे ॥&lt;br&gt;&#xA;ध्यानेन कमनीयं मां नित्यं द्रक्ष्यसि निश्चितम् ॥ ४५ ॥&lt;br&gt;&#xA;मातरं कमनीयां च मम वक्षःस्थलस्थिताम् ॥&lt;br&gt;&#xA;यामि लोकं तिष्ठ वत्सेत्युक्त्वा सोऽन्तरधीयत ॥ ४६ ॥&lt;br&gt;&#xA;गत्वा च नाकं ब्रह्माणं शङ्करं स उवाच ह ॥&lt;br&gt;&#xA;स्रष्टारं स्रष्टुमीशं च संहर्तारं च तत्क्षणम्॥४७॥&lt;br&gt;&#xA;श्रीकृष्ण उवाच ॥&lt;br&gt;&#xA;सृष्टिं स्रष्टुं गच्छ वत्स नाभिपद्मोद्भवो भव॥&lt;br&gt;&#xA;महाविराड् लोमकूपे क्षुद्रस्य च विधेः शृणु ॥ ४८ ॥&lt;br&gt;&#xA;गच्छ वत्स महादेव ब्रह्मभालोद्भवो भव ॥&lt;br&gt;&#xA;अंशेन च महाभाग स्वयं च सुचिरं तपः ॥ ४९ ॥&lt;br&gt;&#xA;इत्युक्त्वा जगतां नाथो विरराम विधेः सुतः ॥&lt;br&gt;&#xA;जगाम नत्वा तं ब्रह्मा शिवश्च शिवदायकः ॥ 2.3.५० ॥&lt;br&gt;&#xA;महाविराड् लोमकूपे ब्रह्माण्डे गोलके जले ॥&lt;br&gt;&#xA;स बभूव विराट्क्षुद्रो विराडंशेन साम्प्रतम् ॥ ५१ ॥&lt;br&gt;&#xA;श्यामो युवा पीतवासाः शयानो जलतल्पके॥&lt;br&gt;&#xA;ईषद्धासः प्रसन्नास्यो विश्वरूपी जनार्दनः ॥ ५२ ॥&lt;br&gt;&#xA;तन्नाभिकमले ब्रह्मा बभूव कमलोद्भवः ॥&lt;br&gt;&#xA;सम्भूय पद्मदण्डं च बभ्राम युगलक्षकम् ॥ ५३ ॥&lt;br&gt;&#xA;नान्तं जगाम दण्डस्य पद्मनाभस्य पद्मजः ॥&lt;br&gt;&#xA;नाभिजस्य च पद्मस्य चिन्तामाप पितामहः ॥ ५४ ॥&lt;br&gt;&#xA;स्वस्थानं पुनरागत्य दध्यौ कृष्णपदाम्बुजम् ॥&lt;br&gt;&#xA;ततो ददर्श क्षुद्रं तं ध्यात्वा तद्दिव्यचक्षुषा ॥ ५५ ॥&lt;br&gt;&#xA;शयानं जलतल्पे च ब्रह्माण्डपिण्डमावृते ॥&lt;br&gt;&#xA;यल्लोमकूपे ब्रह्माण्डं तं च तत्परमीश्वरम् ॥ ५६ ॥&lt;br&gt;&#xA;श्रीकृष्णं चापि गोलोकं गोपगोपीसमन्वितम् ॥&lt;br&gt;&#xA;तं संस्तूय वरं प्राप ततः सृष्टिं चकार सः ॥ ५७ ॥&lt;br&gt;&#xA;बभूवुर्ब्रह्मणः पुत्रा मानसाः सनकादयः ॥&lt;br&gt;&#xA;ततो रुद्राः कपालाच्च शिवस्यैकादश स्मृताः ॥ ५८ ॥&lt;br&gt;&#xA;बभूव पाता विष्णुश्च वामे क्षुद्रस्य पार्श्वतः ॥&lt;br&gt;&#xA;चतुर्भुजश्च भगवाञ्श्वेतद्वीपनिवासकृत् ॥ ५९ ॥&lt;br&gt;&#xA;क्षुद्रस्य नाभिपद्मे च ब्रह्मा विश्वं ससर्ज सः ॥&lt;br&gt;&#xA;स्वर्गं मर्त्यं च पातालं त्रिलोकं सचराचरम् ॥ 2.3.६० ॥&lt;br&gt;&#xA;एवं सर्वं लोमकूपे विश्वं प्रत्येकमेव च ॥&lt;br&gt;&#xA;प्रतिविश्वं क्षुद्रविराड् ब्रह्म विष्णुशिवादयः ॥ ६१ ॥&lt;br&gt;&#xA;इत्येवं कथितं वत्स कृष्णसङ्कीर्त्तनं शुभम् ॥&lt;br&gt;&#xA;सुखदं मोक्षदं सारं किं भूयः श्रोतुमिच्छसि ॥ ६२ ॥&lt;br&gt;&#xA;इति श्रीब्रह्मवैवर्त्ते महापुराणे द्वितीये प्रकृतिखण्डे नारदनारायणसंवादे विश्वब्रह्माण्डवर्णनं नाम तृतीयोऽध्यायः॥३॥&lt;/p&gt;</description>
    </item>
    <item>
      <title>००४</title>
      <link>https://vishvAsa.github.io/purANam_vaiShNavam/brahma-vaivarta-purANam/02/004/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/004/</guid>
      <description>&lt;p&gt;नारद उवाच ॥&lt;br&gt;&#xA;श्रुतं सर्वमपूर्वं च त्वत्प्रसादात्सुधोपमम् ॥&lt;br&gt;&#xA;अधुना प्रकृतीनां च व्यासं वर्णय भो प्रभो ॥ १ ॥&lt;br&gt;&#xA;कस्याः पूजा कृता केन कथं मर्त्ये प्रका शिता ॥&lt;br&gt;&#xA;केन वा पूजिता का वा केन का वा स्तुता मुने ॥२॥&lt;br&gt;&#xA;कवचं स्तोत्रकं ध्यानं प्रभावं चरितं शुभम् ॥&lt;br&gt;&#xA;काभिः काभ्यो वरो दत्तस्तन्मे व्याख्यातुमर्हसि ॥ ३ ॥&lt;br&gt;&#xA;नारायण उवाच ॥&lt;br&gt;&#xA;गणेशजननी दुर्गा राधा लक्ष्मीः सरस्वती ॥&lt;br&gt;&#xA;सावित्री वै सृष्टिविधौ प्रकृतिः पञ्चधा स्मृता ॥ ४ ॥&lt;br&gt;&#xA;आसीत्पूज्या प्रसिद्धा च प्रभावः परमाद्भुतः ॥&lt;br&gt;&#xA;सुधोपमं च चरितं सर्वमङ्गलकारणम् ॥ ५ ॥&lt;br&gt;&#xA;प्रकृत्यंशाः कला याश्च तासां च चरितं शुभम् ॥&lt;br&gt;&#xA;सर्वं वक्ष्यामि ते ब्रह्मन्सावधानं निशामय ॥ ६ ॥&lt;br&gt;&#xA;वाणी वसुन्धरा गङ्गा षष्ठी मङ्गलच ण्डिका ॥&lt;br&gt;&#xA;तुलसी मानसी निद्रा स्वधा स्वाहा च दक्षिणा ॥ ७ ॥&lt;br&gt;&#xA;तेजसा मत्समास्ताश्च रूपेण च गुणेन च ॥ ८ ॥&lt;br&gt;&#xA;सङ्क्षेपमासां चरितं पुण्यदं अतिसुन्दरम् ॥&lt;br&gt;&#xA;जीवकर्मविपाकं च तच्च वक्ष्यामि सुन्दरम् ॥ ९ ॥&lt;br&gt;&#xA;दुर्गायाश्चैव राधाया विस्तीर्णं चरितं महत् ॥&lt;br&gt;&#xA;तच्च पश्चात्प्रवक्ष्यामि सङ्क्षेपात्क्रमतः शृणु ॥ 2.4.१० ॥&lt;br&gt;&#xA;आदौ सरस्वतीपूजा श्रीकृष्णेन विनिर्मिता ॥&lt;br&gt;&#xA;यत्प्रसादान्मुनिश्रेष्ठ मूर्खो भवति पण्डितः ॥ ११ ॥&lt;br&gt;&#xA;आविर्भूता यदा देवी वक्त्रतः कृष्णयोषितः ॥&lt;br&gt;&#xA;इयेष कृष्णं कामेन कामुकी कामरूपिणी ॥ १२ ॥&lt;br&gt;&#xA;स च विज्ञाय तद्भावं सर्वज्ञः सर्वमातरम् ॥&lt;br&gt;&#xA;तामुवाच हितं सत्यं परिणामसुखावहम् ॥ १३ ॥&lt;br&gt;&#xA;श्रीकृष्ण उवाच ॥&lt;br&gt;&#xA;भज नारायणं साध्वि मदंशं च चतुर्भुजम् ॥&lt;br&gt;&#xA;युवानं सुन्दरं सर्वगुणयुक्तं च मत्समम् ॥ १४ ॥&lt;br&gt;&#xA;कामदं कामिनीनां च तासां तं कामपूरकम् ॥&lt;br&gt;&#xA;कोटिकन्द र्पलावण्यं लीलान्यक्कृतमन्मथम् ॥ १५ ॥&lt;br&gt;&#xA;कान्ते कान्तं च मां कृत्वा यदि स्थातुमिहेच्छसि ॥&lt;br&gt;&#xA;त्वत्तो बलवती राधा न ते भद्रं भविष्यति ॥ १६ ॥&lt;br&gt;&#xA;यो यस्माद्बलवान्वाऽपि ततोऽन्यं रक्षितुं क्षमः ॥&lt;br&gt;&#xA;कथं परान्साधयति यदि स्वयमनीश्वरः ॥ १७ ॥&lt;br&gt;&#xA;सर्वेशस्सर्वशास्ताऽहं राधां राधितुमक्षमः ॥&lt;br&gt;&#xA;तेजसा मत्समा सा च रूपेण च गुणेन च ॥ १८ ॥&lt;br&gt;&#xA;प्राणाधिष्ठातृदेवी सा प्राणांस्त्यक्तुं च कः क्षमः ॥&lt;br&gt;&#xA;प्राणतोऽपि प्रियः कुत्र केषां वाऽस्ति च कश्चन ॥ १९ ॥&lt;br&gt;&#xA;त्वं भद्रे गच्छ वैकुण्ठं तव भद्रं भविष्यति ॥&lt;br&gt;&#xA;पतिं तमीश्वरं कृत्वा मोदस्व सुचिरं सुखम् ॥ 2.4.२० ॥&lt;br&gt;&#xA;विवर्जिता लोभमोहकामकोपेन हिंसया ॥&lt;br&gt;&#xA;तेजसा त्वत्समा लक्ष्मी रूपेण च गुणेन च ॥ २१ ॥&lt;br&gt;&#xA;तया सार्द्धं भव प्रीत्या सुखं कालं प्रयास्यति ॥&lt;br&gt;&#xA;गौरवं चापि तत्तुल्यं करिष्यति पतिर्द्वयोः ॥ २२ ॥&lt;br&gt;&#xA;प्रतिविश्वेषु ते पूजां महतीं ते मुदाऽन्विताः ॥&lt;br&gt;&#xA;माघस्य शुक्लपञ्चम्यां विद्यारम्भेषु सुन्दरि ॥ २३ ॥&lt;br&gt;&#xA;मानवा मनवो देवा मुनीन्द्राश्च मुमुक्षवः ॥&lt;br&gt;&#xA;सन्तश्च योगिनः सिद्धा नागगन्धर्वकिन्नराः ॥ २४ ॥&lt;br&gt;&#xA;मद्वरेण करिष्यन्ति कल्पे कल्पे यथाविधि ॥&lt;br&gt;&#xA;भक्तियुक्ताश्च दत्त्वा वै चोपचारांश्च षोडश ॥२५॥&lt;br&gt;&#xA;काण्वशाखोक्तविधिना ध्यानेन स्तवनेन च ॥&lt;br&gt;&#xA;जितेन्द्रियाः संयताश्च पुस्तकेषु घटेऽपि च ॥ २६ ॥&lt;br&gt;&#xA;कृत्वा सुवर्णगुटिकां गन्धचन्दन चर्च्चिताम् ॥&lt;br&gt;&#xA;कवचं ते ग्रहीष्यन्ति कण्ठे वा दक्षिणे भुजे ॥ २७ ॥&lt;br&gt;&#xA;पठिष्यन्ति च विद्वांसः पूजाकाले च पूजिते ॥&lt;br&gt;&#xA;इत्युक्त्वा पूजयामास तां देवीं सर्वपूजितः ॥ २८ ॥&lt;br&gt;&#xA;ततस्तत्पूजनं चक्रुर्ब्रह्मविष्णुमहेश्वराः ॥&lt;br&gt;&#xA;अनन्तश्चापि धर्मश्च मुनीन्द्राः सनकादयः ॥२९॥&lt;br&gt;&#xA;सर्वे देवाश्च मनवो नृपा वा मानवादयः ॥&lt;br&gt;&#xA;बभूव पूजिता नित्या सर्वलोकैः सरस्वती ॥ 2.4.३० ॥&lt;br&gt;&#xA;नारद उवाच ॥&lt;br&gt;&#xA;पूजाविधानं स्तवनं ध्यानं कवचमीप्सितम् ॥&lt;br&gt;&#xA;पूजोपयुक्तं नैवेद्यं पुष्पं वा चन्दनादिकम् ॥ ३१ ॥&lt;br&gt;&#xA;वद वेदविदां श्रेष्ठ श्रोतुं कौतूहलं मम ॥&lt;br&gt;&#xA;वर्द्धते साम्प्रतं शश्वत्किमिदं श्रुतिसुन्दरम् ॥ ३२ ॥&lt;br&gt;&#xA;नारायण उवाच ॥&lt;br&gt;&#xA;शृणु नारद वक्ष्यामि काण्वशाखोक्तपद्धतिम् ॥&lt;br&gt;&#xA;जगन्मातुः सरस्वत्याः पूजाविधिसमन्विताम्॥३३॥&lt;br&gt;&#xA;माघस्य शुक्लपञ्चम्यां विद्यारम्भदिनेऽपि च॥&lt;br&gt;&#xA;पूर्वेऽह्नि संयमं कृत्वा तत्र स्यात्संयतः शुचिः ॥३४॥&lt;br&gt;&#xA;स्नात्वा नित्यक्रियां कृत्वा घटं संस्थाप्य भक्तितः॥&lt;br&gt;&#xA;सम्पूज्य देवषट्कं च नैवेद्यादिभिरेव च॥३५॥&lt;br&gt;&#xA;गणेशं च दिनेशं च वह्निं विष्णुं शिवं शिवाम्॥&lt;br&gt;&#xA;सम्पूज्य संयतोऽग्रे च ततोऽभीष्टं प्रपूजयेत् ॥ ३६ ॥&lt;br&gt;&#xA;ध्यानेन वक्ष्यमाणेन ध्यात्वा बाह्यघटे बुधः ॥&lt;br&gt;&#xA;ध्यात्वा पुनः षोडशोपचारैस्तां पूजयेद्व्रती ॥३७॥&lt;br&gt;&#xA;पूजोपयुक्तं नैवेद्यं यद्यद्वेदे निरूपितम् ॥&lt;br&gt;&#xA;वक्ष्यामि साम्प्रतं किञ्चिद्यथाऽधीतं यथाऽऽगमम् ॥ ३८ ॥&lt;br&gt;&#xA;नवनीतं दधि क्षीरं लाजांश्च तिललड्डुकान् ॥&lt;br&gt;&#xA;इक्षुमिक्षुरसं शुक्लवर्णं पक्वगुडं मधु ॥ ३९ ॥&lt;br&gt;&#xA;स्वस्तिकं शर्करां शुक्लधान्यस्याक्षतमक्षतम्॥&lt;br&gt;&#xA;अस्विन्नशुक्लधान्यस्य पृथुकं शुक्लमोदकम् ॥ 2.4.४० ॥&lt;br&gt;&#xA;घृतसैन्धवसंस्कारैर्हविष्यैर्व्यञ्जनैस्तथा ॥&lt;br&gt;&#xA;यवगोधूमचूर्णानां पिष्टकं घृतसंस्कृ तम् ॥ ४१ ॥&lt;br&gt;&#xA;पिष्टकं स्वस्तिकस्यापि पक्वरम्भाफलस्य च ॥&lt;br&gt;&#xA;परमान्नं च सघृतं मिष्टान्नं च सुधोपमम् ॥ ४२ ॥&lt;br&gt;&#xA;नारिकेलं तदुदकं केशरं मूलमार्द्रकम् ॥&lt;br&gt;&#xA;पक्वरम्भाफलं चारु श्रीफलं बदरीफलम् ॥&lt;br&gt;&#xA;कालदेशोद्भवं पक्वफलं शुक्लं सुसंस्कृतम् ॥ ४३ ॥&lt;br&gt;&#xA;सुगन्धि शुक्लपुष्पं च गन्धाढ्यं शुक्लचन्दनम् ॥&lt;br&gt;&#xA;नवीनं शुक्लवस्त्रं च शङ्खं च सुमनोहरम् ॥&lt;br&gt;&#xA;माल्यं च शुक्लपुष्पाणां मुक्ताहीरादिभूषणम् ॥। ॥ ४४ ॥&lt;br&gt;&#xA;यद्दृष्टं च श्रुतौ ध्यानं प्रशस्तं श्रुतिसुन्दरम् ॥&lt;br&gt;&#xA;तन्निबोध महाभाग भ्रमभञ्जनकारणम् ॥ ४५ ॥&lt;br&gt;&#xA;सरस्वतीं शुक्लवर्णां सस्मितां सुमनोहराम् ॥&lt;br&gt;&#xA;कोटिचन्द्रप्रभाजुष्टपुष्टश्रीयुक्तविग्रहाम् ॥ ४६ ॥&lt;br&gt;&#xA;वह्निशुद्धांशुकाधानां सस्मितां सुमनोहराम् ॥&lt;br&gt;&#xA;रत्नसारेन्द्र खचितवरभूषणभूषिताम् ॥ ४७ ॥&lt;br&gt;&#xA;सुपूजितां सुरगणैर्ब्रह्मविष्णुशिवादिभिः ॥&lt;br&gt;&#xA;वन्दे भक्त्या वन्दिता तां मुनीन्द्रमनुमानवैः ॥ ४८॥&lt;br&gt;&#xA;एवं ध्यात्वा च मूलेन सर्वं दत्त्वा विचक्षणः ॥&lt;br&gt;&#xA;संस्तूय कवचं धृत्वा प्रणमेद्दण्डवद्भुवि ॥ ४९ ॥&lt;br&gt;&#xA;येषां स्यादिष्टदेवीयं तेषां नित्यं शुभं मुने ॥&lt;br&gt;&#xA;विद्यारम्भे च सर्वेषां वर्षान्ते पञ्चमीदिने ॥ 2.4.५० ॥&lt;br&gt;&#xA;सर्वोपयुक्तमूलं च वैदिकाष्टाक्षरः परः ॥&lt;br&gt;&#xA;येषां यदुपदेशो वा तेषां तन्मूलमेव च ॥&lt;br&gt;&#xA;सरस्वती चतुर्थ्यन्तो वह्निजायान्त एव च ॥ ५१ ॥&lt;br&gt;&#xA;श्रीं ह्रीं सरस्वत्यै स्वाहा ॥&lt;br&gt;&#xA;लक्ष्मीमायादिकं चैव मन्त्रोऽयं कल्पपादपः ॥ ५२ ॥&lt;br&gt;&#xA;पुरा नारायणश्चेमं वाल्मीकाय कृपानिधिः ॥&lt;br&gt;&#xA;प्रददौ जाह्नवीतीरे पुण्यक्षेत्रे च भारते ॥ ५३ ॥&lt;br&gt;&#xA;भृगुर्ददौ च शुक्राय पुष्करे सूर्य्यपर्वणि ॥&lt;br&gt;&#xA;चन्द्रपर्वणि मारीचो ददौ वाक्पतये मुदा ॥ ५४ ॥&lt;br&gt;&#xA;भृगवे च ददौ तुष्टो ब्रह्मा बदरिकाश्रमे ॥&lt;br&gt;&#xA;आस्तीकाय जरत्कारुर्ददौ क्षीरोदसन्निधौ ॥&lt;br&gt;&#xA;विभाण्डको ददौ मेरावृष्यशृङ्गाय धीमते ॥ ५५ ॥&lt;br&gt;&#xA;शिवः कणादमुनये गौतमाय ददौ मुने ॥&lt;br&gt;&#xA;सूर्य्यश्च याज्ञवल्क्याय तथा कात्यायनाय च ॥ ५६ ॥&lt;br&gt;&#xA;शेषः पाणिनये चैव भरद्वाजाय धीमते ॥&lt;br&gt;&#xA;ददौ शाकटायनाय सुतले बलिसंसदि ॥ ५७ ॥&lt;br&gt;&#xA;चतुर्लक्षजपेनैव मन्त्रसिद्धिर्भवेन्नृणाम् ॥&lt;br&gt;&#xA;यदि स्यात्सिद्धमन्त्रो हि बृहस्पतिसमो भवेत् ॥ ५८ ॥&lt;br&gt;&#xA;कवचं शृणु विप्रेन्द्र यद्दत्तं विधिना पुरा ॥&lt;br&gt;&#xA;विश्वश्रेष्ठं विश्वजयं भृगवे गन्धमादने ॥ ५९ ॥&lt;br&gt;&#xA;भृगुरुवाच ॥&lt;br&gt;&#xA;ब्रह्मन्ब्रह्मविदां श्रेष्ठ ब्रह्म ज्ञानविशारद ॥&lt;br&gt;&#xA;सर्वज्ञ सर्वजनक सर्वपूजकपूजित ॥ 2.4.६० ॥&lt;br&gt;&#xA;सरस्वत्याश्च कवचं ब्रूहि विश्वजयं प्रभो ॥&lt;br&gt;&#xA;अयातयाममन्त्राणां समूहो यत्र संयुतः ॥ ६१ ॥&lt;br&gt;&#xA;ब्रह्मोवाच ॥&lt;br&gt;&#xA;शृणु वत्स प्रवक्ष्यामि कवचं सर्वकामदम् ॥&lt;br&gt;&#xA;श्रुतिसारं श्रुतिसुखं श्रुत्युक्तं श्रुतिपूजितम् ॥ ६२ ॥&lt;br&gt;&#xA;उक्तं कृष्णेन गोलोके मह्यं वृन्दावने वने ॥&lt;br&gt;&#xA;रासेश्वरेण विभुना रासे वै रासमण्डले ॥ ६३ ॥&lt;br&gt;&#xA;अतीव गोपनीयं च कल्पवृक्षसमं परम् ॥&lt;br&gt;&#xA;अश्रुताद्भुतमन्त्राणां समूहैश्च समन्वितम् ॥ ६४ ॥&lt;br&gt;&#xA;यद्धृत्वा पठनाद्ब्रह्मन्बुद्धिमांश्च बृहस्पतिः ॥&lt;br&gt;&#xA;यद्धृत्वा भगवाञ्छुक्रः सर्वदैत्येषु पूजितः ॥ ६५ ॥&lt;br&gt;&#xA;पठनाद्धारणाद्वाग्ग्मी कवीन्द्रो वाल्मिकी मुनिः ॥&lt;br&gt;&#xA;स्वायम्भुवो मनुश्चैव यद्धृत्वा सर्वपूजितः ॥ ६६ ॥&lt;br&gt;&#xA;कणादो गौतमः कण्वः पाणिनिः शाकटायनः ॥&lt;br&gt;&#xA;ग्रन्थं चकार यद्धृत्वा दक्षः कात्यायनः स्वयम् ॥ ६७ ॥&lt;br&gt;&#xA;धृत्वा वेदविभागं च पुराणान्यखिलानि च ॥&lt;br&gt;&#xA;चकार लीलामात्रेण कृष्णद्वैपायनः स्वयम् ॥ ६८ ॥&lt;br&gt;&#xA;शातातपश्च संवर्त्तो वसिष्ठश्च पराशरः ॥&lt;br&gt;&#xA;यद्धृत्वा पठनाद्ग्रन्थं याज्ञवल्क्यश्चकार सः ॥ ६९ ॥&lt;br&gt;&#xA;ऋष्यशृङ्गो भरद्वाजश्चास्तीको देवलस्तथा ॥&lt;br&gt;&#xA;जैगीषव्योऽथ जाबालि यद्धृत्वा सर्व पूजितः ॥ 2.4.७० ॥&lt;br&gt;&#xA;कवचस्यास्य विप्रेन्द्र ऋषिरेष प्रजापतिः ॥&lt;br&gt;&#xA;स्वयं बृहस्पतिश्छन्दो देवो रासेश्वरः प्रभुः ॥७१॥&lt;br&gt;&#xA;सर्वतत्त्वपरिज्ञाने सर्वार्थेऽपि च साधने ॥&lt;br&gt;&#xA;कवितासु च सर्वासु विनियोगः प्रकीर्त्तितः ॥ ७२ ॥&lt;br&gt;&#xA;ॐ ह्रीं सरस्वत्यै स्वाहा शिरो मे पातु सर्वतः ॥&lt;br&gt;&#xA;श्रीं वाग्देवतायै स्वाहा भालं मे सर्वदाऽवतु ॥ ७३ ॥&lt;br&gt;&#xA;ॐ सरस्वत्यै स्वाहेति श्रोत्रं पातु निरन्तरम् ॥&lt;br&gt;&#xA;ॐ श्रीं ह्रीं भारत्यै स्वाहा नेत्रयुग्मं सदाऽवतु ॥ ७४ ॥&lt;br&gt;&#xA;ॐ ह्रीं वाग्वादिन्यै स्वाहा नासां मे सर्वतोऽवतु ॥&lt;br&gt;&#xA;ह्रीं विद्याधिष्ठातृदेव्यै स्वाहा श्रोत्रं सदाऽवतु ॥ ॥ ७५ ॥&lt;br&gt;&#xA;ॐ श्रीं ह्रीं ब्राह्म्यै स्वाहेति दन्तपङ्क्तीः सदाऽवतु ॥&lt;br&gt;&#xA;ऐमित्येकाक्षरो मन्त्रो मम कण्ठं सदाऽवतु ॥ ७६ ॥&lt;br&gt;&#xA;ॐ श्रीं ह्रीं पातु मे ग्रीवां स्कन्धं मे श्रीं सदाऽवतु ॥&lt;br&gt;&#xA;श्रीं विद्याधिष्ठातृदेव्यै स्वाहा वक्षः सदाऽवतु ॥ ७७ ॥&lt;br&gt;&#xA;ॐ ह्रीं विद्यास्वरूपायै स्वाहा मे पातु नाभिकाम् ॥&lt;br&gt;&#xA;ॐ ह्रीं ह्रीं वाण्यै स्वाहेति मम पृष्ठं सदाऽवतु ॥ ७८ ॥&lt;br&gt;&#xA;ॐ सर्ववर्णात्मिकायै पादयुग्मं सदाऽवतु ॥&lt;br&gt;&#xA;ॐ रागाधिष्ठातृदेव्यै सर्वाङ्गं मे सदाऽवतु॥७९॥&lt;br&gt;&#xA;ॐ सर्वकण्ठवासिन्यै स्वाहा प्राच्यां सदाऽवतु ॥&lt;br&gt;&#xA;ॐ ह्रीं जिह्वाप्रवासिन्यै स्वाहाऽग्नि दिशि रक्षतु ॥ 2.4.८० ॥&lt;br&gt;&#xA;ॐ ऐं ह्रीं श्रीं सरस्वत्यै बुधजनन्यै स्वाहा ॥&lt;br&gt;&#xA;सततं मन्त्रराजोऽयं दक्षिणे मां सदाऽवतु ॥ ८१ ॥&lt;br&gt;&#xA;ॐ ह्रीं श्रीं त्र्यक्षरो मन्त्रो नैर्ऋत्यां मे सदाऽवतु ॥&lt;br&gt;&#xA;कविजिह्वाग्रवासिन्यै स्वाहा मां वारुणेऽवतु ॥ ८२ ॥&lt;br&gt;&#xA;ॐ सदम्बिकायै स्वाहा वायव्ये मां सदाऽवतु ॥&lt;br&gt;&#xA;ॐ गद्यपद्यवासिन्यै स्वाहा मामुत्तरेऽवतु ॥ ८३ ॥&lt;br&gt;&#xA;ॐ सर्वशास्त्रवासिन्यै स्वाहैशान्यां सदाऽवतु ॥&lt;br&gt;&#xA;ॐ सर्वपूजितायै स्वाहा चोर्ध्वं सदाऽवतु ॥ ८४ ॥&lt;br&gt;&#xA;ऐं ह्रीं पुस्तकवासिन्यै स्वाहाऽधो मां सदाऽवतु ॥&lt;br&gt;&#xA;ॐ ग्रन्थबीजरूपायै स्वाहा मां सर्वतोऽवतु ॥ ८५ ॥&lt;br&gt;&#xA;इति ते कथितं विप्र सर्वमन्त्रौघविग्रहम् ॥&lt;br&gt;&#xA;इदं विश्वजयं नाम कवचं ब्रह्मरूपकम् ॥ ८६ ॥&lt;br&gt;&#xA;पुरा श्रुतं धर्मवक्त्रात्पर्वते गन्धमादने ॥&lt;br&gt;&#xA;तव स्नेहान्मयाऽऽख्यातं प्रवक्तव्यं न कस्यचित् ॥ ८७ ॥&lt;br&gt;&#xA;गुरुमभ्यर्च्य विधिवद्वस्त्रालङ्कार चन्दनैः ॥&lt;br&gt;&#xA;प्रणम्य दण्डवद्भूमौ कवचं धारयेत्सुधीः ॥ ८८ ॥&lt;br&gt;&#xA;पञ्चलक्षजपेनैव सिद्धं तु कवचं भवेत् ॥&lt;br&gt;&#xA;यदि स्यात्सिद्धकवचो बृह स्पतिसमो भवेत ॥ ८९ ॥&lt;br&gt;&#xA;महावाग्मी कवीन्द्रश्च त्रैलोक्यविजयी भवेत् ॥&lt;br&gt;&#xA;शक्नोति सर्वं जेतुं स कवचस्य प्रभावतः ॥2.4.९०॥&lt;br&gt;&#xA;इदं ते काण्वशाखोक्तं कथितं कवचं मुने॥&lt;br&gt;&#xA;स्तोत्रं पूजाविधानं च ध्यानं वै वन्दनं तथा॥९१॥&lt;br&gt;&#xA;इति श्रीब्रह्मवैवर्त्ते महापुराणे द्वितीये प्रकृतिखण्डे नारदनारायणसंवादे सरस्वतीकवचं नाम चतुर्थोऽध्यायः ॥ ४ ॥&lt;/p&gt;</description>
    </item>
    <item>
      <title>००५</title>
      <link>https://vishvAsa.github.io/purANam_vaiShNavam/brahma-vaivarta-purANam/02/005/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/005/</guid>
      <description>&lt;p&gt;नारायण उवाच ॥&lt;br&gt;&#xA;वाग्देवतायाः स्तवनं श्रूयतां सर्वकामदम् ॥&lt;br&gt;&#xA;महामुनिर्याज्ञवल्क्यो येन तुष्टाव तां पुरा॥१॥&lt;br&gt;&#xA;गुरुशापाच्च स मुनिर्हतविद्यो बभूव ह॥&lt;br&gt;&#xA;तदाऽऽजगाम दुःखार्तो रविस्थानं च पुण्यदम् ॥ २ ॥&lt;br&gt;&#xA;सम्प्राप्य तपसा सूर्य्यं कोणार्के दृष्टिगोचरे ॥&lt;br&gt;&#xA;तुष्टाव सूर्य्यं शोकेन रुरोद च पुनः पुनः ॥ ३ ॥&lt;br&gt;&#xA;सूर्य्यस्तं पाठयामास वेदवेदाङ्गमीश्वरः ॥&lt;br&gt;&#xA;उवाच स्तुहि वाग्देवीं भक्त्या च स्मृतिहेतवे ॥ ४ ॥&lt;br&gt;&#xA;तमित्युक्त्वा दीननाथो ह्यन्तर्द्धानं जगाम सः ॥&lt;br&gt;&#xA;मुनिः स्नात्वा च तुष्टाव भक्तिनम्रात्मकन्धरः ॥५॥&lt;br&gt;&#xA;याज्ञवल्क्य उवाच ॥&lt;br&gt;&#xA;कृपां कुरु जगन्मातर्मामेवं हततेजसम्॥&lt;br&gt;&#xA;गुरुशापात्स्मृतिभ्रष्टं विद्याहीनं च दुःखितम्॥६॥&lt;br&gt;&#xA;ज्ञानं देहि स्मृतिं देहि विद्यां विद्याधिदेवते ॥&lt;br&gt;&#xA;प्रतिष्ठां कवितां देहि शक्तिं शिष्यप्रबोधिकाम्॥७॥&lt;br&gt;&#xA;ग्रन्थनिर्मितिशक्तिं च सच्छिष्यं सुप्रतिष्ठितम् ॥&lt;br&gt;&#xA;प्रतिभां सत्सभायां च विचारक्षमतां शुभाम् ॥ ८ ॥&lt;br&gt;&#xA;लुप्तां सर्वां दैववशान्नवां कुरु पुनः पुनः ॥&lt;br&gt;&#xA;यथाऽङ्कुरं जनयति भगवान्योगमायया ॥ ९ ॥&lt;br&gt;&#xA;ब्रह्मस्वरूपा परमा ज्योतीरूपा सनातनी ॥&lt;br&gt;&#xA;सर्वविद्याधिदेवी या तस्यै वाण्ये नमो नमः ॥ 2.5.१० ॥&lt;br&gt;&#xA;यया विना जगत्सर्वं शश्वज्जीवन्मृतं सदा ॥&lt;br&gt;&#xA;ज्ञानाघिदेवी या तस्यै सरस्वत्यै नमो नमः ॥ ११ ॥&lt;br&gt;&#xA;यया विना जगत्सर्वं मूकमुन्मत्तवत्सदा ॥&lt;br&gt;&#xA;वागधिष्ठातृदेवी या तस्यै वाण्यै नमो नमः ॥ १२ ॥&lt;br&gt;&#xA;हिमचन्दनकुन्देन्दुकुमुदाम्भोज सन्निभा ॥&lt;br&gt;&#xA;वर्णाधिदेवी या तस्यै चाक्षरायै नमो नमः ॥ १३ ॥&lt;br&gt;&#xA;विसर्गबिन्दुमात्राणां यदधिष्ठानमेव च ॥&lt;br&gt;&#xA;इत्थं त्वं गीयसे सद्भिर्भारत्यै ते नमो नमः ॥१४॥&lt;br&gt;&#xA;यया विनाऽत्र सङ्ख्याकृत्सङ्ख्यां कर्त्तुं न शक्नुते ॥&lt;br&gt;&#xA;कालसङ्ख्यास्वरूपा या तस्यै देव्यै नमो नमः ॥ ॥ १५ ॥&lt;br&gt;&#xA;व्याख्यास्वरूपा या देवी व्याख्याधिष्ठातृदेवता ॥&lt;br&gt;&#xA;भ्रमसिद्धान्तरूपा या तस्यै देव्यै नमो नमः ॥ १६ ॥&lt;br&gt;&#xA;स्मृतिशक्ति ज्ञानशक्ति बुद्धिशक्तिस्वरूपिणी ॥&lt;br&gt;&#xA;प्रतिभाकल्पनाशक्तिर्या च तस्यै नमो नमः ॥ १७ ॥&lt;br&gt;&#xA;सनत्कुमारो ब्रह्माणं ज्ञानं पप्रच्छ यत्र वै ॥&lt;br&gt;&#xA;बभूव जडवत्सोऽपि सिद्धान्तं कर्त्तुमक्षमः ॥ १८॥&lt;br&gt;&#xA;तदाऽऽजगाम भगवानात्मा श्रीकृष्ण ईश्वरः ॥&lt;br&gt;&#xA;उवाच सत्तमं स्तोत्रं वाण्या इति विधिं तदा ॥ १९ ॥&lt;br&gt;&#xA;स च तुष्टाव तां ब्रह्मा चाज्ञया परमात्मनः ॥&lt;br&gt;&#xA;चकार तत्प्रसादेन तदा सिद्धान्तमुत्तमम् ॥ 2.5.२० ॥&lt;br&gt;&#xA;यदाऽप्यनन्तं पप्रच्छ ज्ञानमेकं वसुन्धरा ॥&lt;br&gt;&#xA;बभूव मूकवत्सोऽपि सिद्धान्तं कर्तुमक्षमः ॥२१॥&lt;br&gt;&#xA;तदा त्वां च स तुष्टाव सन्त्रस्तः कश्यपाज्ञया॥&lt;br&gt;&#xA;ततश्चकार सिद्धान्तं निर्मलं भ्रमभञ्जनम् ॥ २२ ॥&lt;br&gt;&#xA;व्यासः पुराणसूत्रं च समपृच्छत वाल्मिकिम् ॥&lt;br&gt;&#xA;मौनीभूतः स सस्मार त्वामेव जगदम्बिकाम् ॥२३॥&lt;br&gt;&#xA;तदा चकार सिद्धान्तं त्वद्वरेण मुनीश्वरः ॥&lt;br&gt;&#xA;स प्राप निर्मलं ज्ञानं प्रमादध्वंसकारणम् ॥२४॥&lt;br&gt;&#xA;पुराणसूत्रं श्रुत्वा स व्यासः कृष्णकलोद्भवः॥&lt;br&gt;&#xA;त्वां सिषेवे च दध्यौ च शतवर्षं च पुष्करे ॥&lt;br&gt;&#xA;तदा त्वत्तो वरं प्राप्य स कवीन्द्रो बभूव ह ॥२५॥&lt;br&gt;&#xA;तदा वै वेदभागं च पुराणानि चकार ह ॥&lt;br&gt;&#xA;यदा महेन्द्रे पप्रच्छ तत्त्वज्ञानं शिवा शिवम् ॥ २६ ॥&lt;br&gt;&#xA;क्षणं त्वामेव सञ्चिन्त्य तस्यै ज्ञानं ददौ विभुः ॥&lt;br&gt;&#xA;पप्रच्छ शब्दशास्त्रं च महेन्द्रश्च बृहस्पतिम् ॥ २७ ॥&lt;br&gt;&#xA;दिव्यं वर्षसहस्रं च स त्वां दध्यौ च पुष्करे ॥&lt;br&gt;&#xA;तदा त्वत्तो वरं प्राप्य दिव्यं वर्षसहस्रकम् ॥&lt;br&gt;&#xA;उवाच शब्दशास्त्रं च तदर्थं च सुरेश्वरम् ॥ २८ ॥&lt;br&gt;&#xA;अध्यापिताश्च यैः शिष्या यैरधीतं मुनीश्वरैः ॥&lt;br&gt;&#xA;ते च त्वां परिसञ्चिन्त्य प्रवर्त्तन्ते सुरेश्वरि ॥ २९ ॥&lt;br&gt;&#xA;त्वं संस्तुता पूजिता च मुनीन्द्रमनुमानवैः ॥&lt;br&gt;&#xA;दैत्येन्द्रैश्च सुरैश्चापि ब्रह्मविष्णुशिवादिभिः ॥ 2.5.३० ॥&lt;br&gt;&#xA;जडीभूतः सहस्रास्यः पञ्चवक्त्रश्चतुर्मुखः ॥&lt;br&gt;&#xA;यां स्तोतुं किमहं स्तौमि तामेकास्येन मानवः ॥३१ ॥&lt;br&gt;&#xA;इत्युक्त्वा याज्ञवल्क्यश्च भक्तिनम्रात्मकन्धरः ॥&lt;br&gt;&#xA;प्रणनाम निराहारो रुरोद च मुहुर्मुहुः ॥ ३२ ॥&lt;br&gt;&#xA;तदा ज्योतिस्त्वरूपा सा तेनादृष्टाऽप्युवाच तम् ॥&lt;br&gt;&#xA;सुकवीन्द्रो भवेत्युक्त्वा वैकुण्ठं च जगाम ह ॥ ३३ ॥&lt;br&gt;&#xA;याज्ञवल्क्यकृतं वाणीस्तोत्रं यः संयतः पठेत् ॥&lt;br&gt;&#xA;स कवीन्द्रो महावाग्मी बृहस्पतिसमो भवेत् ॥ ३४ ॥&lt;br&gt;&#xA;महामूर्खश्च दुर्मेधा वर्षमेकं च यः पठेत् ॥&lt;br&gt;&#xA;स पण्डितश्च मेधावी सुकविश्च भवेद्ध्रुवम् ॥३५॥&lt;br&gt;&#xA;इति श्रीब्रह्मवैवर्त्ते महापुराणे प्रकृतिखण्डे नारदनारायणसंवादे याज्ञवल्क्योक्तवाणीस्तवनं नाम पञ्चमोऽध्यायः॥ ॥ ५ ॥&lt;/p&gt;</description>
    </item>
    <item>
      <title>००६</title>
      <link>https://vishvAsa.github.io/purANam_vaiShNavam/brahma-vaivarta-purANam/02/006/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/006/</guid>
      <description>&lt;p&gt;नारायण उवाच ॥&lt;br&gt;&#xA;सरस्वती सा वैकुण्ठे स्वयं नारायणान्तिके ॥&lt;br&gt;&#xA;गङ्गाशापेन कलया कलहाद्भारते सरित् ॥ १ ॥&lt;br&gt;&#xA;पुण्यदा पुण्यजननी पुण्यतीर्थस्वरूपिणी ॥&lt;br&gt;&#xA;पुण्यवद्भिर्निषेव्या च स्थितिः पुण्यवतां मुने ॥ २ ॥&lt;br&gt;&#xA;तपस्विनां तपोरूपा तपस्याकाररूपिणी ॥&lt;br&gt;&#xA;कृतपापेध्मदाहाय ज्वलदग्निस्वरूपिणी ॥ ३ ॥&lt;br&gt;&#xA;ज्ञाने सरस्वतीतोये गतं यैर्मानवैर्भुवि ॥&lt;br&gt;&#xA;तेषां स्थितिश्च वैकुण्ठे सुचिरं हरिसंसदि ॥ ४ ॥&lt;br&gt;&#xA;भारते कृतपापश्च स्नात्वा तत्रैव लीलया ॥&lt;br&gt;&#xA;मुच्यते सर्वपापेभ्यो विष्णुलोके वसेच्चिरम् ॥ ९ ॥&lt;br&gt;&#xA;चतुर्दश्यां पौर्णमास्यामक्षयायां दिनक्षये ॥&lt;br&gt;&#xA;ग्रहणे च व्यतीपातेऽन्यस्मिन्पुण्यदिनेऽपि च ॥ ६ ॥&lt;br&gt;&#xA;अनुषङ्गेण यः स्नाति हेलया श्रद्धयाऽपि वा ॥&lt;br&gt;&#xA;सारूप्यं लभते नूनं वैकुण्ठे स हरेरपि ॥ ७ ॥&lt;br&gt;&#xA;सरस्वतीमन्त्रकं च मासमेकं तु यो जपेत् ॥&lt;br&gt;&#xA;महामूर्खः कवीन्द्रश्च स भवेन्नात्र संशयः ॥८॥&lt;br&gt;&#xA;नित्यं सरस्वतीतोये यः स्नात्वा मुण्डयेन्नरः ॥&lt;br&gt;&#xA;न गर्भवासं कुरुते पुनरेव स मानवः ॥ ९ ॥&lt;br&gt;&#xA;इत्येवं कथितं किञ्चिद्भारतीगुणकीर्त्तनम्॥&lt;br&gt;&#xA;सुखदं मोक्षदं सारं किं भूयः श्रोतुमिच्छसि ॥ 2.6.१० ॥&lt;br&gt;&#xA;सौतिरुवाच ॥&lt;br&gt;&#xA;नारायणवचः श्रुत्वा नारदो मुनिसत्तमः ॥&lt;br&gt;&#xA;पुनः पप्रच्छ सन्देहच्छेदं शौनक सत्वरम् ॥ ११ ॥&lt;br&gt;&#xA;नारद उवाच ॥&lt;br&gt;&#xA;कथं सरस्वती देवी गङ्गाशापेन भारते ॥&lt;br&gt;&#xA;कलया कलहेनैव समभूत्पुण्यदा सरित् ॥१२॥&lt;br&gt;&#xA;श्रवणे श्रुतिसाराणां वर्द्धते कौतुकं मम ॥&lt;br&gt;&#xA;कथामृतानां नो तृप्तिः केन श्रेयसि तृप्यते ॥१३॥&lt;br&gt;&#xA;कथं शशाप सा गङ्गा पूजितां तां सरस्वतीम् ॥&lt;br&gt;&#xA;शान्ता सत्त्वस्वरूपा च पुण्यदा सर्वदा नृणाम् ॥१४॥&lt;br&gt;&#xA;तेजस्विन्योर्द्वयोर्वादकारणं श्रुतिसुन्दरम् ॥&lt;br&gt;&#xA;सुदुर्लभं पुराणेषु तन्मे व्याख्यातुमर्हसि ॥ १९ ॥&lt;br&gt;&#xA;नारायण उवाच ॥&lt;br&gt;&#xA;शृणु नारद वक्ष्यामि कथामेतां पुरातनीम् ॥&lt;br&gt;&#xA;यस्याः स्मरणमात्रेण सर्वपापात्प्रमुच्यते ॥ १६ ॥&lt;br&gt;&#xA;लक्ष्मीस्सरस्वती गङ्गा तिस्रो भार्य्या हरेरपि ॥&lt;br&gt;&#xA;प्रेम्णा समास्तास्तिष्ठन्ति सततं हरिसन्निधौ ॥ १७ ॥&lt;br&gt;&#xA;चकार सैकदा गङ्गा विष्णोर्मुखनिरीक्षणम्॥&lt;br&gt;&#xA;सस्मिता च सकामा च सकटाक्षं पुनः पुनः॥१८॥&lt;br&gt;&#xA;विभुर्जहास तद्वक्त्रं निरीक्ष्य च मुदा क्षणम् ॥&lt;br&gt;&#xA;क्षमां चकार तद्दृष्ट्वा लक्ष्मीर्नैव सरस्वती॥१९॥&lt;br&gt;&#xA;बोधयामास तां पद्मा सत्त्वरूपा च सस्मिता ॥&lt;br&gt;&#xA;क्रोधाविष्टा च सा वाणी न च शान्ता बभूव ह ॥ 2.6.२० ॥&lt;br&gt;&#xA;उवाच गङ्गां भर्त्तारं रक्तास्या रक्तलोचना ॥&lt;br&gt;&#xA;कम्पिता कोपवेगेन शश्वत्प्रस्फुरिताधरा ॥२१॥&lt;br&gt;&#xA;सरस्वत्युवाच ॥&lt;br&gt;&#xA;सर्वत्र समताबुद्धिः सद्भर्तुः कामिनीः प्रति ॥&lt;br&gt;&#xA;धर्मिष्ठस्य वरिष्ठस्य विपरीता खलस्य च ॥ २२ ॥&lt;br&gt;&#xA;ज्ञातं सौभाग्यमधिकं गङ्गायां ते गदाधर ॥&lt;br&gt;&#xA;कमलायां च तत्तुल्यं न च किञ्चिन्मयि प्रभो ॥२३॥&lt;br&gt;&#xA;गङ्गायाः पद्मया सार्द्धं प्रीतिश्चापि सुसम्मता ॥&lt;br&gt;&#xA;क्षमां चकार तेनेदं विपरीतं हरिप्रिया ॥ २४ ॥&lt;br&gt;&#xA;किं जीवनेन मेऽत्रैव दुर्भगायाश्च साम्प्रतम् ॥&lt;br&gt;&#xA;निष्फलं जीवनं तस्या या पत्युः प्रेमवञ्चिता ॥२५॥&lt;br&gt;&#xA;त्वां सर्वेशं सत्त्वरूपं ये वदन्ति मनीषिणः ॥&lt;br&gt;&#xA;ते च मूर्खा न वेदज्ञा न जानन्ति मतिं तव ॥२६॥&lt;br&gt;&#xA;सरस्वतीवचः श्रुत्वा दृष्ट्वा तां कोपसंयुताम् ॥&lt;br&gt;&#xA;मनसा तु समालोच्य स जगाम बहिः सभाम् ॥ २७ ॥&lt;br&gt;&#xA;गते नारायणे गङ्गामवोचन्निर्भयं रुषा ॥&lt;br&gt;&#xA;रागाधिष्ठातृ देवी सा वाक्यं श्रवणदुःसहम् ॥ २८ ॥&lt;br&gt;&#xA;हे निर्लज्जे सकामे त्वं स्वामिगर्वं करोषि किम् ॥&lt;br&gt;&#xA;अधिकं स्वामिसौभाग्यं विज्ञापयितुमिच्छसि ॥ २९ ॥&lt;br&gt;&#xA;मानहानिं करिष्यामि तवाद्य हरिसन्निधौ ॥&lt;br&gt;&#xA;किं करिष्यति ते कान्तो मम वै कान्तवल्लभे ॥2.6.३०॥&lt;br&gt;&#xA;इत्येवमुक्त्वा गङ्गाया जिघृक्षुं केशमुद्यताम् ॥&lt;br&gt;&#xA;वारयामास तां पद्मा मध्यदेशस्थिता सती ॥ ३१ ॥&lt;br&gt;&#xA;शशाप वाणी तां पद्मां महाकोपवती सती ॥&lt;br&gt;&#xA;वृक्षरूपा सरिद्रूपा भविष्यसि न संशयः ॥ ३२ ॥&lt;br&gt;&#xA;विपरीतं यतो दृष्ट्वा किञ्चिन्नो वक्तुमर्हसि ॥&lt;br&gt;&#xA;सन्तिष्ठसि सभामध्ये यथा वृक्षो यथा सरित् ॥ ३३ ॥&lt;br&gt;&#xA;शापं श्रुत्वा च सा देवी न शशाप चुकोप न ॥&lt;br&gt;&#xA;तत्रैव दुःखिता तस्थौ वाणीं धृत्वा करेण च ॥ ३४ ॥&lt;br&gt;&#xA;अत्युद्धतां च तां दृष्ट्वा कोपप्रस्फुरितानना ॥&lt;br&gt;&#xA;उवाच गङ्गा तां देवीं पद्मां पद्मविलोचना ॥ ३९ ॥&lt;br&gt;&#xA;गङ्गोवाच ॥&lt;br&gt;&#xA;त्वमुत्सृज महोग्रां तां पद्मे किं मे करिष्यति ॥&lt;br&gt;&#xA;वाग्दुष्टा वागधिष्ठात्री देवीयं कलहप्रिया ॥ ३६ ॥&lt;br&gt;&#xA;यावती योग्यताऽस्याश्च यावती शक्तिरेव वा ॥&lt;br&gt;&#xA;तथा करोतु वादं च मया सार्द्धं सुदुर्मुखा ॥ ३७ ॥&lt;br&gt;&#xA;स्वबलं यन्मम बलं विज्ञापयितुमर्हतु ॥&lt;br&gt;&#xA;जानन्तु सर्वे ह्युभयोः प्रभावं विक्रमं सति ॥ ३८ ॥&lt;br&gt;&#xA;इत्येवमुक्त्वा सा देवी वाण्यै शापं ददाविति ॥&lt;br&gt;&#xA;सरित्स्वरूपा भवतु सा या त्वामशपद्रुषा ॥ ३९ ॥&lt;br&gt;&#xA;अधो मर्त्यं सा प्रयातु सन्ति यत्रैव पापिनः ॥&lt;br&gt;&#xA;कलौ तेषां च पापांशं लभिष्यति न संशयः ॥ 2.6.४० ॥&lt;br&gt;&#xA;इत्येवं वचनं श्रुत्वा तां शशाप सरस्वती ॥&lt;br&gt;&#xA;त्वमेव यास्यसि महीं पापिपापं लभिष्यसि ॥ ४१ ॥&lt;br&gt;&#xA;एतस्मिन्नन्तरे तत्र भगवानाजगाम ह ॥&lt;br&gt;&#xA;चतुर्भुजश्चतुर्भिश्च पार्षदैश्च चतुर्भुजैः ॥ ४२ ॥&lt;br&gt;&#xA;सरस्वतीं करे धृत्वा वासयामास वक्षसि ॥&lt;br&gt;&#xA;बोधयामास सर्वज्ञः सर्वज्ञानं पुरातनम् ॥ ४३ ॥&lt;br&gt;&#xA;श्रुत्वा रहस्यं तासां च शापस्य कलहस्य च ॥&lt;br&gt;&#xA;उवाच दुःखितास्ताश्च वाक्यं सामयिकं विभुः ॥ ४४ ॥&lt;br&gt;&#xA;श्रीभगवानुवाच ॥&lt;br&gt;&#xA;लक्ष्मि त्वं कलया गच्छ धर्मध्वजगृहं शुभे ॥&lt;br&gt;&#xA;अयोनिसम्भवा भूमौ तस्य कन्या भविष्यसि ॥ ४५ ॥&lt;br&gt;&#xA;तत्रैव दैवदोषेण वृक्षत्वं च लभिष्यसि ॥&lt;br&gt;&#xA;मदंशस्यासुरस्यैव शङ्खचूडस्य कामिनी ॥ ४६ ॥&lt;br&gt;&#xA;भूत्वा पश्चाच्च मत्पत्नी भविष्यसि न संशयः ॥&lt;br&gt;&#xA;त्रैलोक्यपावनी नाम्ना तुलसीति च भारते ॥ ४७ ॥&lt;br&gt;&#xA;कलया च सरिद्भूत्वा शीघ्रं गच्छ वरानने ॥&lt;br&gt;&#xA;भारतं भारतीशापान्नाम्ना पद्मावती भव ॥ ४८ ॥&lt;br&gt;&#xA;गङ्गे यास्यसि चांशेन पश्चात्त्वं विश्वपावनी ॥&lt;br&gt;&#xA;भारतं भारतीशापात्पापदाहाय देहिनाम् ॥ ४९ ॥&lt;br&gt;&#xA;भगीरथस्य तपसा तेन नीता सुदुष्करात् ॥&lt;br&gt;&#xA;नाम्ना भागीरथी पूता भविष्यसि महीतले ॥ 2.6.५० ॥&lt;br&gt;&#xA;मदंशस्य समुद्रस्य जाया जाये ममाज्ञया ॥&lt;br&gt;&#xA;मत्त्कलांशस्य भूपस्य शन्तनोश्च सुरेश्वरि ॥ ५१ ॥&lt;br&gt;&#xA;गङ्गाशापेन कलया भारतं गच्छ भारति ॥&lt;br&gt;&#xA;कलहस्य फलं भुङ्क्ष्व सपत्नीभ्यां सहाच्युते ॥ ५२ ॥&lt;br&gt;&#xA;स्वयं च ब्रह्मसदनं ब्रह्मणः कामिनी भव ॥&lt;br&gt;&#xA;गङ्गा यातु शिवस्थानमत्र पद्मैव तिष्ठतु ॥ ५३ ॥&lt;br&gt;&#xA;शान्ता च् क्रोधरहिता मद्भक्ता मत्स्वरूपिणी ॥&lt;br&gt;&#xA;महासाध्वी महाभागा सुशीला धर्मचारिणी ॥ ५४ ॥&lt;br&gt;&#xA;यदंशकलया सर्वा धर्मिष्ठाश्च पतिव्रताः ॥&lt;br&gt;&#xA;शान्तरूपा सुशीलाश्च प्रतिविश्वेषु योषितः॥।&lt;br&gt;&#xA;तिस्रो भार्य्यास्त्रयः श्यालास्त्रयो भृत्याश्च बान्धवाः ॥&lt;br&gt;&#xA;ध्रुवं वेदविरुद्धाश्च न ह्येते मङ्गलप्रदाः ॥ ५६ ॥&lt;br&gt;&#xA;स्त्री पुंवच्च गृहे येषां गृहिणां स्त्रीवशः पुमान् ॥&lt;br&gt;&#xA;निष्फलं जन्म वै तेषामशुभं च पदे पदे ॥ ५७ ॥&lt;br&gt;&#xA;मुखदुष्टा योनिदुष्टा यस्य स्त्री कलहप्रिया ॥&lt;br&gt;&#xA;अरण्यं तेन गन्तव्यं महारण्यं गृहाद्वरम् ॥ ५८ ॥&lt;br&gt;&#xA;जनानां च स्थलानां च पुराणां प्राप्तिरेव च ॥&lt;br&gt;&#xA;सततं सुलभा तत्र न तेषां तद्गृहेऽपि च ॥ ५९ ॥&lt;br&gt;&#xA;वरमग्नौ स्थितिर्हिंस्रजन्तूनां सन्निधौ सुखम् ॥&lt;br&gt;&#xA;ततोऽपि दुःखं पुंसां च दुष्टस्त्रीसन्निधौ ध्रुवम् ॥ 2.6.६० ॥&lt;br&gt;&#xA;व्याधिज्वाला विषज्वाला वरं पुंसां वरानने ॥&lt;br&gt;&#xA;दुष्टस्त्रीणां मुखज्वाला मरणादतिरिच्यते ॥ ॥ ६१ ॥&lt;br&gt;&#xA;पुंसश्च स्त्रीजितस्येह जीवितं निष्फलं ध्रुवम् ॥&lt;br&gt;&#xA;यदह्ना कुरुते कर्म न तस्य फलभाग्भवेत् ॥ ६२ ॥&lt;br&gt;&#xA;स निन्दितोऽत्र सर्वत्र परत्र नरकं व्रजेत् ॥&lt;br&gt;&#xA;यशकीर्तिविहीनो यो जीवन्नपि मृतो हि सः ॥ ६३ ॥&lt;br&gt;&#xA;बह्वीनां च सपत्नीनां नैकत्र श्रेयसी स्थितिः ॥&lt;br&gt;&#xA;एकभार्य्यः सुखी नैव बहुभार्य्यः कदाचन ॥ ६४ ॥&lt;br&gt;&#xA;गच्छ गङ्गे शिवस्थानं ब्रह्मस्थानं सरस्वति ॥&lt;br&gt;&#xA;अत्र तिष्ठतु मद्देहे सुशीला कमलालया ॥६५॥&lt;br&gt;&#xA;सुसाध्या यस्य पत्नी च सुशीला च पतिव्रता॥&lt;br&gt;&#xA;इह स्वर्गसुखं तस्य धर्ममोक्षौ परत्र च॥६६॥&lt;br&gt;&#xA;पतिव्रता यस्य पत्नी स च मुक्तः शुचिः सुखी ॥&lt;br&gt;&#xA;जीवन्मृतोऽशुचिर्दुःखी दुश्शीलापतिरेव यः ॥ ६७ ॥&lt;br&gt;&#xA;इत्युक्त्वा जगतां नाथो विरराम च नारद ॥&lt;br&gt;&#xA;अत्युच्चै रुरुदुर्देव्यः समालिङ्ग्य परस्परम् ॥ ६८ ॥&lt;br&gt;&#xA;ताश्च सर्वाः समालोच्य क्रमेणोचुः सदीश्वरम् ॥&lt;br&gt;&#xA;कम्पिताः साश्रुनेत्राश्च शोकेन च भयेन च ॥ ६९ ॥&lt;br&gt;&#xA;सरस्वत्युवाच ॥&lt;br&gt;&#xA;प्रायश्चित्तं देहि नाथ दुष्टायां जन्मशोधकम् ॥&lt;br&gt;&#xA;सत्स्वामिना परित्यक्ताः कुत्र जीवन्ति काः स्त्रियः ॥2.6.७०॥&lt;br&gt;&#xA;देहत्यागं करिष्यामि ध्रुवं योगेन भारते ॥&lt;br&gt;&#xA;अत्युच्चतो निपतनं प्राप्तुमर्हति निश्चितम् ॥७१॥&lt;br&gt;&#xA;गङ्गोवाच ॥&lt;br&gt;&#xA;अहं केनापराधेन त्वया त्यक्ता जगत्पते ॥&lt;br&gt;&#xA;देहत्यागं करिष्यामि निर्दोषाया वधं लभ ॥ ७२ ॥&lt;br&gt;&#xA;निर्दोषकामिनीत्यागं कुरुते यो जनो भवे ॥&lt;br&gt;&#xA;स याति नरकं कल्पं किं ते सर्वेश्वरस्य वा ॥ ७३ ॥&lt;br&gt;&#xA;लक्ष्मीरुवाच ॥&lt;br&gt;&#xA;नाथ सत्त्वस्वरूपस्त्वं कोपः कथमहो तव ॥&lt;br&gt;&#xA;प्रसादं कुरु चास्मभ्यं सदीशस्य क्षमा वरा ॥ ७४ ॥&lt;br&gt;&#xA;भारतं भारतीशापाद्यास्यामि कलया यदि ॥&lt;br&gt;&#xA;कतिकालं स्थितिस्तत्र कदा द्रक्ष्यामि ते पदम् ॥७५॥&lt;br&gt;&#xA;दास्यन्ति पापिनः पापं मह्यं स्नानावगाहनात् ॥&lt;br&gt;&#xA;केन तस्माद्विमुक्ताऽहमागमिष्यामि ते पदम्॥७६॥&lt;br&gt;&#xA;कलया तुलसीरूपा धर्मध्वजसुता सती ॥&lt;br&gt;&#xA;भूत्वा कदा लभिष्यामि त्वत्पादाम्बुजमच्युत ॥ ७७ ॥&lt;br&gt;&#xA;वृक्षरूपा भविष्यामि तदधिष्ठातृदेवता ॥&lt;br&gt;&#xA;मामुद्धरिष्यसि कदा तन्मे ब्रूहि कृपानिधे ॥ ७८ ॥&lt;br&gt;&#xA;गङ्गा सरस्वतीशापाद्यदि यास्यति भारतम् ॥&lt;br&gt;&#xA;शापेन मुक्ता पापाच्च कदा त्वां वा लभिष्यति ॥ ७९ ॥&lt;br&gt;&#xA;गङ्गाशापेन सा वाणी यदि यास्यति भारतम् ॥&lt;br&gt;&#xA;कदा शापाद्विनिर्मुच्य लभिष्यति पदं तव ॥ 2.6.८० ॥&lt;br&gt;&#xA;तां वाणीं ब्रह्मसदनं गङ्गां वा शिवमन्दिरम् ॥&lt;br&gt;&#xA;गन्तुं वदसि हे नाथ तत्क्षमस्व च ते वचः ॥ ८१ ॥&lt;br&gt;&#xA;इत्युक्त्वा कमला कान्तपदं धृत्वा ननाम च ॥&lt;br&gt;&#xA;सुकेशैर्वेष्टयित्वा च रुरोद च पुनः पुनः ॥८२॥&lt;br&gt;&#xA;उवाच पद्मनाभस्तां प्रभां कृत्वा स्ववक्षसि॥&lt;br&gt;&#xA;ईषद्धासः प्रसन्नास्यो भक्तानुग्रहकारकः ॥ ८३ ॥&lt;br&gt;&#xA;नारायण उवाच ॥&lt;br&gt;&#xA;त्वद्वाक्यमाचरिष्यामि स्ववाक्यं च सुरेश्वरि ॥&lt;br&gt;&#xA;समतां च करिष्यामि शृणु तत्क्रममेव च ॥ ८४ ॥&lt;br&gt;&#xA;भारती यातु कलया सरिद्रूपा च भारतम् ॥&lt;br&gt;&#xA;अर्द्धांशा ब्रह्मसदनं स्वयं तिष्ठतु मद्गृहे ॥ ८५ ॥&lt;br&gt;&#xA;भगीरथेन नीता सा गङ्गा यास्यति भारतम् ॥&lt;br&gt;&#xA;पूतं कर्तुं त्रिभुवनं स्वयं तिष्ठतु मद्गृहे ॥ ८६ ॥&lt;br&gt;&#xA;तत्रैव चन्द्रमौलेश्च मौलिं प्राप्स्यति दुर्लभम् ॥&lt;br&gt;&#xA;ततः स्वभावतः पूताऽप्यतिपूता भविष्यति ॥ ८७ ॥&lt;br&gt;&#xA;कलांशांशेन गच्छ त्वं भारते कमलोद्भवे ॥&lt;br&gt;&#xA;पद्मावती सरिद्रूपा तुलसीवृक्षरूपिणी ॥ ८८ ॥&lt;br&gt;&#xA;कलेः पञ्चसहस्रे च गते वर्षे च मोक्षणम् ॥&lt;br&gt;&#xA;युष्माकं सरितां भूयो मद्गृहे चागमिष्यथ ॥ ॥ ८९ ॥&lt;br&gt;&#xA;सम्पदां हेतुभूता च विपत्तिः सर्वदेहिनाम् ॥&lt;br&gt;&#xA;विना विपत्तिर्महिमा केषां पद्मे भवेद्भवे ॥ 2.6.९० ॥&lt;br&gt;&#xA;मन्मन्त्रोपासकानां च सतां स्नानावगाहनात् ॥&lt;br&gt;&#xA;युष्माकं मोक्षणं पापात्पापिस्पर्शनहेतुकात् ॥ ९१ ॥&lt;br&gt;&#xA;पृथिव्यां यानि तीर्थानि सन्त्यसङ्ख्यानि सुन्दरि ॥&lt;br&gt;&#xA;भविष्यन्ति च पूतानि मद्भक्तस्पर्शदर्शनात् ॥ ९२ ॥&lt;br&gt;&#xA;मन्मन्त्रोपासका भक्ता भ्रमन्ते भारते सति ॥&lt;br&gt;&#xA;पूतं कर्त्तुं भारतं च सुपवित्रां वसुन्धराम् ॥ ९३ ॥&lt;br&gt;&#xA;मद्भक्ता यत्र तिष्ठन्ति पादं प्रक्षालयन्ति च ॥&lt;br&gt;&#xA;तत्स्थानं च महातीर्थं सुपवित्रं भवेद्ध्रुवम् ॥ ९४ ॥&lt;br&gt;&#xA;स्त्रीघ्नो गोघ्नः कृतघ्नश्च ब्रह्मघ्नो गुरुतल्पगः ॥&lt;br&gt;&#xA;जीवन्मुक्तो भवेत्पूतो मद्भक्तस्पर्शदर्शनात् ॥ ९५ ॥&lt;br&gt;&#xA;एकादशीविहीनश्च सन्ध्याहीनोऽपि नास्तिकः ॥&lt;br&gt;&#xA;वृषवाहो भवेत्पूतो मद्भक्तस्पर्शदर्शनात् ॥ ९६ ॥&lt;br&gt;&#xA;असिजीवी मषीजीवी धावकः शूद्रयाजकः ॥&lt;br&gt;&#xA;वृषवाहो भवेत्पूतो मद्भक्तस्पर्शदर्शनात् ॥ ९७ ॥&lt;br&gt;&#xA;विश्वासघाती मित्रघ्नो मिथ्यासाक्ष्यप्रदायकः ॥&lt;br&gt;&#xA;न्यासहारी भवेत्पूतो मद्भक्तस्पर्शदर्शनात् ॥ ९८ ॥&lt;br&gt;&#xA;ऋणग्रस्तो वार्द्धुषिको जारजः पुंश्चलीपतिः ॥&lt;br&gt;&#xA;पूतश्च पुंश्चलीपुत्रो मद्भक्तस्पर्शदर्शनात् ॥ ९९ ॥&lt;br&gt;&#xA;शूद्राणां सूपकारश्च देवलो ग्रामयाजकः ॥&lt;br&gt;&#xA;अदीक्षितो भवेत्पूतो मद्भक्तस्पर्शदर्शनात् ॥ 2.6.१०० ॥&lt;br&gt;&#xA;अश्वत्थघातकश्चैव मद्भक्तानां च निन्दकः ॥&lt;br&gt;&#xA;अनिवेदितभोजी च पूतो मद्भक्तदर्शनात् ॥ १०१ ॥&lt;br&gt;&#xA;मातरं पितरं भार्य्यां भ्रातरं तनयं सुताम्॥&lt;br&gt;&#xA;गुरोः कुलं च भगिनीं वंशहीनं च बान्धवम् ॥ १०२ ॥&lt;br&gt;&#xA;श्वश्रूं च श्वशुरं चैव यो न पुष्णाति नारद ॥&lt;br&gt;&#xA;स महापातकी पूतो मद्भक्तस्पर्शदर्शनात् ॥ १०३॥&lt;br&gt;&#xA;देवद्रव्यापहारी च विप्रद्रव्यापहारकः ॥&lt;br&gt;&#xA;लाक्षालोहरसानां च विक्रेता दुहितुस्तथा ॥ १०४ ॥&lt;br&gt;&#xA;महापातकिनश्चैते शूद्राणां शवदाहकाः ॥&lt;br&gt;&#xA;भवेयुरेते पूताश्च मद्भक्तस्पर्शदर्शनात् ॥ १०५ ॥&lt;br&gt;&#xA;लक्ष्मीरुवाच ॥&lt;br&gt;&#xA;भक्तानां लक्षणं ब्रूहि भक्तानुग्रहकारक ॥&lt;br&gt;&#xA;येषां सन्दर्शनस्पर्शात्सद्यः पूता नराधमाः ॥ १०६ ॥&lt;br&gt;&#xA;हरिभक्तिविहीनाश्च महाहङ्कारसंयुताः ॥&lt;br&gt;&#xA;स्वप्रशंसारता धूर्त्ताः शठा वै साधु निन्दकाः ॥ १०७ ॥&lt;br&gt;&#xA;पुनन्ति सर्वतीर्थानि येषां स्नानावगाहनात् ॥&lt;br&gt;&#xA;येषां च पादरजसा पूता पादोदकान्मही ॥ १०८ ॥&lt;br&gt;&#xA;येषां सन्दर्शनं स्पर्शं देवा वाञ्छन्ति भारते ॥&lt;br&gt;&#xA;सर्वेषां परमो लाभो वैष्णवानां समागमः ॥ १०९ ॥&lt;br&gt;&#xA;न ह्यम्मयानि तीर्थानि न देवा मृच्छिलामयाः ॥&lt;br&gt;&#xA;ते पुनन्त्युरुकालेन विष्णुभक्ताः क्षणादहो॥ 2.6.११० ॥&lt;br&gt;&#xA;सौतिरुवाच ॥&lt;br&gt;&#xA;महालक्ष्मीवचः श्रुत्वा लक्ष्मीकान्तश्च सस्मितः॥&lt;br&gt;&#xA;निगूढतत्त्वं कथितुमृषिश्रेष्ठोपचक्रमे ॥ १११ ॥&lt;br&gt;&#xA;श्रीनारायण उवाच ॥&lt;br&gt;&#xA;भक्तानां लक्षणं लक्ष्मि गूढं श्रुतिपुराणयोः ॥&lt;br&gt;&#xA;पुण्यस्वरूपं पापघ्नं सुखदं भुक्तिमुक्तिदम् ॥ ११२ ॥&lt;br&gt;&#xA;सारभूतं गोपनीयं न वक्तव्यं खलेषु च ॥&lt;br&gt;&#xA;त्वां पवित्रां प्राणतुल्यां कथयामि निशामय ॥ ११३ ॥&lt;br&gt;&#xA;गुरुवक्त्राद्विष्णुमन्त्रो यस्य कर्णे विशेद्वरः ॥&lt;br&gt;&#xA;वदन्ति वेदवेदाङ्गात्तं पवित्रं नरोत्तमम् ॥ ११४&lt;br&gt;&#xA;पुरुषाणां शतं पूर्वं पूतं तज्जन्ममात्रतः ॥&lt;br&gt;&#xA;स्वर्गस्थं नरकस्थं वा मुक्तिं प्राप्नोति तत्क्षणात् ॥ ११५ ॥&lt;br&gt;&#xA;यैः कैश्चिद्यत्र वा जन्म लब्धं येषु च जन्तुषु ॥&lt;br&gt;&#xA;जीवन्मुक्तास्ते च पूता यान्ति काले हरेः पदम् ॥ ११६ ॥&lt;br&gt;&#xA;मद्भक्तियुक्तो मत्पूजानियुक्तो मद्गुणान्वितः ॥ .&lt;br&gt;&#xA;मद्गुणश्लाघनीयश्च मन्निविष्टश्च सन्ततम् ॥ ११७ ॥&lt;br&gt;&#xA;मद्गुणश्रुतिमात्रेण सानन्दः पुलकान्वितः ॥&lt;br&gt;&#xA;सगद्गदः साश्रुनेत्रः स्वात्मविस्मृतिरेव च ॥ ११८ ॥&lt;br&gt;&#xA;न वाञ्छन्ति सुखं मुक्तिं सालोक्यादि चतुष्टयम् ॥&lt;br&gt;&#xA;ब्रह्मत्वममरत्वं वा तद्वाञ्छा मम सेवने ॥ ११९ ॥&lt;br&gt;&#xA;इन्द्रत्वं च मनुत्वं च देवत्वं च सुदुर्लभम् ॥&lt;br&gt;&#xA;स्वर्गराज्यादिभोगं च स्वप्नेऽपि न हि वाच्छति ॥ 2.6.१२० ॥&lt;br&gt;&#xA;ब्रह्माण्डानि विनश्यन्ति देवा ब्रह्मादयस्तथा ॥&lt;br&gt;&#xA;कल्याणभक्तियुक्तश्च मद्भक्तो न प्रणश्यति ॥ १२१ ॥&lt;br&gt;&#xA;भ्रमन्ति भारते भक्ता लब्ध्वा जन्म सुदुर्लभम् ॥&lt;br&gt;&#xA;तेऽपि यान्ति महीं पूतां कृत्वा तीर्थं ममालयम् ॥ १२२ ॥&lt;br&gt;&#xA;इत्येतत्कथितं सर्वं कुरु पद्मे यथोचितम् ॥&lt;br&gt;&#xA;तदाज्ञाताश्च ताश्चक्रुर्हरिस्तस्थौ सुखासने ॥ १२३ ॥&lt;br&gt;&#xA;इति श्रीब्रह्मवैवर्त्ते महापुराणे द्वितीये प्रकृतिखण्डे नारदनारायणसंवादे सरस्वत्युपाख्यानं नाम षष्ठोऽध्यायः ॥ ६ ॥&lt;/p&gt;</description>
    </item>
    <item>
      <title>००७</title>
      <link>https://vishvAsa.github.io/purANam_vaiShNavam/brahma-vaivarta-purANam/02/007/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/007/</guid>
      <description>&lt;p&gt;नारायण उवाच ॥&lt;br&gt;&#xA;पुण्यक्षेत्रे ह्याजगाम भारते सा सरस्वती ॥&lt;br&gt;&#xA;गङ्गाशापेन कलया स्वयं तस्थौ हरेः पदे ॥ १ ॥&lt;br&gt;&#xA;भारती भारतं गत्वा ब्राह्मी च ब्रह्मणः प्रिया ॥&lt;br&gt;&#xA;वागधिष्ठातृदेवी सा तेन वाणी च कीर्त्तिता ॥ २ ॥&lt;br&gt;&#xA;सर्वं विश्वं परिव्याप्य स्रोतस्येव हि दृश्यते ॥&lt;br&gt;&#xA;हरिः सरस्सु तस्येयं तेन नाम्ना सरस्वती ॥ ३ ॥&lt;br&gt;&#xA;सरस्वती नदी सा च तीर्थरूपाऽतिपावनी ॥&lt;br&gt;&#xA;पापिपापेध्मदाहाय ज्वलदग्निस्वरूपिणी ॥ ४ ॥&lt;br&gt;&#xA;पश्चाद्भगीरथानीता महीं भागीरथी शुभा ॥&lt;br&gt;&#xA;समाजगाम कलया वाणीशापेन नारद ॥ ५ ॥&lt;br&gt;&#xA;तत्रैव समये तां च दधार शिरसा शिवः ॥&lt;br&gt;&#xA;वेगं सोढुमशक्ताया भुवः प्रार्थनया विभुः ॥ ६ ॥&lt;br&gt;&#xA;पद्मा जगाम कलया सा च पद्मावती नदी ॥&lt;br&gt;&#xA;भारतं भारतीशापात्स्वयं तस्थौ हरेः पदे ॥ ७ ॥&lt;br&gt;&#xA;ततोऽन्यया सा कलया चालभज्जन्म भारते ॥&lt;br&gt;&#xA;धर्मध्वजसुता लक्ष्मीर्विख्याता तुलसीति च ॥ ८ ॥&lt;br&gt;&#xA;पुरा सरस्वतीशापात्तत्पश्चाद्धरिशापतः ॥&lt;br&gt;&#xA;बभूव वृक्षरूपा सा कलया विश्वपावनी ॥ ९ ॥&lt;br&gt;&#xA;कलेः पञ्चसहस्रं च वर्षं स्थित्वा च भारते ॥&lt;br&gt;&#xA;जग्मुस्ताश्च सरिद्रूपं विहाय श्रीहरेः पदम् ॥ 2.7.१० ॥&lt;br&gt;&#xA;यानि सर्वाणि तीर्थानि काशीं वृन्दावनं विना ॥&lt;br&gt;&#xA;यास्यन्ति सार्द्धं ताभिश्च हरेर्वैकुण्ठमाज्ञया ॥ ११ ॥&lt;br&gt;&#xA;शालग्रामो हरेर्मूर्त्तिर्जगन्नाथश्च भारतम्॥&lt;br&gt;&#xA;कलेर्दशसहस्रान्ते ययौ त्यक्त्वा हरेः पदम् ॥ १२ ॥&lt;br&gt;&#xA;वैष्णवाश्च पुराणानि शङ्खाश्च श्राद्धतर्पणम् ॥&lt;br&gt;&#xA;वेदोक्तानि च कर्माणि ययुस्तैः सार्द्धमेव च ॥ १३ ॥&lt;br&gt;&#xA;हरिपूजा हरेर्नाम तत्कीर्त्तिगुणकीर्त्तनम् ॥&lt;br&gt;&#xA;वेदाङ्गानि च शास्त्राणि ययुस्तैः सार्द्धमेव च ॥ १४ ॥&lt;br&gt;&#xA;सत्त्वं च सत्यं धर्मश्च वेदाश्च ग्राम्यदेवताः ॥&lt;br&gt;&#xA;व्रतं तपस्याऽनशनं ययुस्तैः सार्द्धमेव च ॥ १५॥&lt;br&gt;&#xA;वामाचाररताः सर्वे मिथ्याकापट्यसंयुताः॥&lt;br&gt;&#xA;तुलसीवर्जिता पूजा भविष्यति ततः परम् ॥ १६ ॥&lt;br&gt;&#xA;एकादशीविहीनाश्च सर्वे धर्मविवर्जिताः ॥&lt;br&gt;&#xA;हरिप्रसङ्गविमुखा भविष्यन्ति ततः परम् ॥ १७ ॥&lt;br&gt;&#xA;शठाः क्रूरा दाम्भिकाश्च महाहङ्कारसंयुताः ॥&lt;br&gt;&#xA;चौराश्च हिंसकाः सर्वे भविष्यन्ति ततः परम् ॥ १८ ॥&lt;br&gt;&#xA;पुंसां भेदस्तथा स्त्रीणां विवाहो वादनिर्णयः ॥&lt;br&gt;&#xA;स्वस्वामिभेदो वस्तूनां न भविष्यत्यतः परम् ॥ १९ ॥&lt;br&gt;&#xA;सर्वे जनाः स्त्रीवशाश्च पुंश्चल्यश्च गृहे गृहे ॥&lt;br&gt;&#xA;तर्जनैर्भर्त्सनैः शश्वत्स्वामिनं ताडयन्ति च ॥ 2.7.२० ॥&lt;br&gt;&#xA;गृहेश्वरी च गृहिणी गृही भृत्याधिकोऽधमः ॥&lt;br&gt;&#xA;चेटीभृत्यासमा वध्वः श्वश्रूश्च श्वशुरस्तथा ॥ २१ ॥&lt;br&gt;&#xA;कर्त्तारो बलिनो गेहे योनिसम्बन्धिबान्धवाः ॥&lt;br&gt;&#xA;विद्यासम्बन्धिभिः सार्द्धं सम्भाषाऽपि न विद्यते॥२२॥&lt;br&gt;&#xA;यथा परिचिता लोकास्तथा पुंसश्च बान्धवाः ॥&lt;br&gt;&#xA;सर्वकर्माक्षमाः पुंसो योषितामाज्ञया विना ॥ २३ ॥&lt;br&gt;&#xA;ब्रह्मक्षत्त्रियविट्शूद्रा जात्या चारविनिर्णयः ॥&lt;br&gt;&#xA;सन्ध्या च यज्ञसूत्रं च भावलुप्तं न संशयः ॥ २४ ॥&lt;br&gt;&#xA;म्लेच्छाचारा भविष्यन्ति वर्णाश्चत्वार एव च ॥&lt;br&gt;&#xA;म्लेच्छशास्त्रं पठिष्यन्ति स्वशास्त्राणि विहाय ते ॥&lt;br&gt;&#xA;ब्रह्मक्षत्रविशां वंशाः शूद्राणां सेवकाः कलौ ॥ २५ ॥&lt;br&gt;&#xA;सूपकारा भविष्यन्ति धावका वृषवाहकाः ॥&lt;br&gt;&#xA;सत्यहीना जनाः सर्वे सस्यहीना च मेदिनी ॥ २६ ॥&lt;br&gt;&#xA;फलहीनाश्च तरवोऽपत्यहीनाश्च योषितः ॥&lt;br&gt;&#xA;क्षीरहीनास्तथा गावः क्षीरं सर्पिर्विवर्जितम् ॥ २७ ॥&lt;br&gt;&#xA;दम्पती प्रीतिहीनौ च गृहिणः सुखवर्जिताः ॥&lt;br&gt;&#xA;प्रतापहीना भूपाश्च प्रजाश्च करपीडिताः ॥ २८ ॥&lt;br&gt;&#xA;जलहीना नदा नद्यो दीर्घिकाः कन्दरादयः ॥&lt;br&gt;&#xA;धर्महीना पुण्यहीना वर्णाश्चत्वार एव च ॥ २९ ॥&lt;br&gt;&#xA;लक्षेषु पुण्यवान्कोऽपि न तिष्ठति ततः परम् ॥&lt;br&gt;&#xA;कुत्सिता विकृताकारा नरा नार्य्यश्च बालकाः ॥ 2.7.३० ॥&lt;br&gt;&#xA;कुवार्त्ताः कुत्सितपथा भविष्यन्ति ततः परम् ॥&lt;br&gt;&#xA;केचिद्ग्रामाश्च नगरा नरशून्या भयानकाः ॥३१॥&lt;br&gt;&#xA;केचित्स्वल्पकुटीरेण नरेण च समन्विताः ॥&lt;br&gt;&#xA;अरण्यानि भविष्यन्ति ग्रामेषु नगरेषु च ॥ ३२ ॥&lt;br&gt;&#xA;अरण्यवासिनः सर्वे जनाश्च करपीडिताः ॥&lt;br&gt;&#xA;सस्यानि च भविष्यन्ति तडागेषु नदीषु च ॥ ३३ ॥&lt;br&gt;&#xA;क्षेत्राणि सस्यहीनानि प्रकृष्टान्यर्थतः परम् ॥&lt;br&gt;&#xA;हीनाः प्रकृष्टा धनिनो बलदर्पसमन्विताः ॥३४॥&lt;br&gt;&#xA;प्रकृष्टवंशजा हीना भविष्यन्ति कलौ युगे ॥&lt;br&gt;&#xA;अलीकवादिनो धूर्त्ताः शठा वै सत्यवादिनः ॥३५॥&lt;br&gt;&#xA;पापिनः पुण्यवन्तश्चाप्यशिष्टः शिष्ट एव च ॥&lt;br&gt;&#xA;जितेन्द्रिया लम्पटाश्च पुंश्चल्यश्च पतिव्रताः॥३६॥&lt;br&gt;&#xA;तपस्विनः पातकिनो विष्णुभक्ता अवैष्णवाः ॥&lt;br&gt;&#xA;हिंसकाश्च दयायुक्ताश्चौराश्च नरघातिनः॥३७॥&lt;br&gt;&#xA;भिक्षुवेषधरा धूर्त्ता निन्दन्त्युपहसन्ति च ॥&lt;br&gt;&#xA;भूतादिसेवानिपुणा जनानां मोदकारिणः ॥ ३८ ॥&lt;br&gt;&#xA;पूजितास्ते भविष्यन्ति वञ्चका ज्ञानदुर्बलाः ॥&lt;br&gt;&#xA;वामना व्याधियुक्ताश्च नरा नार्य्यश्च सर्वतः ॥ ३९ ॥&lt;br&gt;&#xA;अल्पायुषो जरायुक्ता यौवनेषु कलौ युगे ॥&lt;br&gt;&#xA;पलिता षोडशे वर्षे महावृद्धास्तु विंशतौ॥2.7.४०॥&lt;br&gt;&#xA;अष्टवर्षा च युवती रजोयुक्ता च गर्भिणी ॥&lt;br&gt;&#xA;वत्सरान्ते प्रसूता स्त्री षोडशेन जरान्विता ॥ ४१ ॥&lt;br&gt;&#xA;एताः काश्चित्सहस्रेषु वन्ध्याश्चापि कलौ युगे ॥&lt;br&gt;&#xA;कन्याविक्रयिणः सर्वे वर्णाश्चत्वार एव च ॥ ४२ ॥&lt;br&gt;&#xA;मातृजायावधूनां च जारोपार्जनतत्पराः ॥&lt;br&gt;&#xA;कन्यानां भगिनीनां च जारोपार्जनजीविनः॥४३॥&lt;br&gt;&#xA;हरेर्नाम्नां विक्रयिणो भविष्यन्ति कलौ युगे ॥&lt;br&gt;&#xA;स्वयमुत्सृज्य दानं च कीर्तिवर्द्धनहेतवे ॥४४॥&lt;br&gt;&#xA;तत्पश्चान्मनसाऽऽलोच्य स्वयमुल्लङ्घयिष्यति ॥&lt;br&gt;&#xA;देववृत्तिं ब्रह्मवृत्तिं वृत्तिं गुरुकुलस्य च ॥४५॥&lt;br&gt;&#xA;स्वदत्तां परदत्तां वा सर्वमुल्लङ्घयिष्यति ॥&lt;br&gt;&#xA;कन्यकागामिनः केचित्केचिच्छ्वश्र्वभिगामिनः ॥ ४६ ॥ च्छश्र्व&lt;br&gt;&#xA;केचिद्वधूगामिनश्च केचित्सर्वत्रगामिनः ॥&lt;br&gt;&#xA;भगिनीगामिनः केचित्सपत्नीमा तृगामिनः ॥ ४७ ॥&lt;br&gt;&#xA;भ्रातृजायागामिनश्च भविष्यति कलौ युगे ॥&lt;br&gt;&#xA;अगम्यागमनं चैव करिष्यन्ति गृहे गहे ॥ ४८ ॥&lt;br&gt;&#xA;आत्मयोनिं परित्यज्य विहरिष्यन्ति सर्वतः ॥&lt;br&gt;&#xA;पत्नीनां निर्णयो नास्ति भर्तॄणां च कलौ युगे॥४९॥&lt;br&gt;&#xA;प्रजानां चैव वस्तूनां ग्रामाणां च विशेषतः॥&lt;br&gt;&#xA;अलीकवादिनः सर्वे सर्वे चौर्यार्थलम्पटाः ॥ 2.7.५० ॥&lt;br&gt;&#xA;परस्परं हिंसकाश्च सर्वे च नरघातिनः ॥&lt;br&gt;&#xA;ब्रह्मक्षत्रविशां वंशा भविष्यन्ति च पापिनः ॥ ५१ ॥&lt;br&gt;&#xA;लाक्षालोहरसानां च व्यापारं लवणस्य च ॥&lt;br&gt;&#xA;वृषवाहा विप्रवंशाः शूद्राणां शवदाहिनः ॥९२॥&lt;br&gt;&#xA;शूद्रान्नभोजिनः सर्वे सर्वे च वृषलीरताः ॥&lt;br&gt;&#xA;पञ्चपर्वपरित्यक्ताः कुहूरात्रिषु भोजिनः ॥ ५३ ॥&lt;br&gt;&#xA;यज्ञसूत्रविहीनाश्च सन्ध्याशौचविहीनकाः ॥ ५४ ॥&lt;br&gt;&#xA;पुंश्चली वार्धुषाऽवीरा कुट्टिनी च रजस्वला॥&lt;br&gt;&#xA;विप्राणां रन्धनागारे भविष्यन्ति च पाचिकाः ॥५५॥&lt;br&gt;&#xA;अन्नानां निर्णयो नास्ति योनीनां च विशेषतः ॥&lt;br&gt;&#xA;आश्रमाणां जनानां च सर्वे म्लेच्छाः कलौ युगे ॥ ५६ ॥&lt;br&gt;&#xA;एवं कलौ सम्प्रवृत्ते सर्वे म्लेच्छमया भवे ॥&lt;br&gt;&#xA;हस्तप्रमाणे वृक्षे चाङ्गुष्ठमाने च मानवे ॥ ५७ ॥&lt;br&gt;&#xA;विप्रस्य विष्णुयशसः पुत्रः कल्की भविष्यति ॥&lt;br&gt;&#xA;नारायणकलांशश्च भगवान्बलिनां बली ॥ ५८ ॥&lt;br&gt;&#xA;दीर्घेण करवालेन दीर्घघोटकवाहनः ॥&lt;br&gt;&#xA;म्लेच्छशून्यां च पृथिवीं त्रिरात्रेण करिष्यति ॥ ५९ ॥&lt;br&gt;&#xA;निर्म्लेच्छां वसुधां कृत्वा चान्तर्द्धानं करिष्यति ॥&lt;br&gt;&#xA;अराजका च वसुधा दत्युग्रस्ता भविष्यति ॥ 2.7.६० ॥&lt;br&gt;&#xA;स्थूलप्रमाणं षड्रात्रं वर्षाधाराप्लुता मही ॥&lt;br&gt;&#xA;लोकशून्या वृक्षशून्या गृहशून्या भविष्यति ॥ ६१ ॥&lt;br&gt;&#xA;ततश्च द्वादशादित्याः करिष्यन्त्युदयं मुने ॥&lt;br&gt;&#xA;प्राप्नोति शुष्कतां पृथ्वी समा तेषं च तेजसा ॥ ६२ ॥&lt;br&gt;&#xA;कलौ गते च दुर्द्धर्षे सम्प्रवृत्ते कृते युगे ॥&lt;br&gt;&#xA;तपस्सत्यसमायुक्तो धर्मः पूर्णो भविष्यति ॥ ६३ ॥&lt;br&gt;&#xA;तपस्विनश्च धर्मिष्ठा वेदज्ञा ब्राह्मणा भुवि ॥&lt;br&gt;&#xA;पतिव्रताश्च धर्मिष्ठा योषितश्च गृहे गृहे ॥ ६४ ॥&lt;br&gt;&#xA;राजानः क्षत्रियाः सर्वे विप्रभक्ताः स्वधर्मिणः ॥&lt;br&gt;&#xA;प्रतापवन्तो धर्मिष्ठाः पुण्यकर्मरताः सदा ॥ ६५ ॥&lt;br&gt;&#xA;वैश्या वाणिज्यनिरता विप्रभक्ताश्च धार्मिकाः ॥&lt;br&gt;&#xA;शूद्राश्च पुण्यशीलाश्च धर्मिष्ठा विप्रसेविनः ॥ ६६ ॥&lt;br&gt;&#xA;विप्रक्षत्त्रविशां वंशा विष्णुयज्ञपरायणाः ॥&lt;br&gt;&#xA;विष्णुमन्त्ररताः सर्वे विष्णुभक्ताश्च वैष्णवाः ॥ ६७ ॥&lt;br&gt;&#xA;श्रुतिस्मृतिपुराणज्ञा धर्मज्ञा ऋतुगामिनः ॥&lt;br&gt;&#xA;लेशो नास्ति ह्यधर्माणां धर्मपूर्णे कृते युगे॥६८॥&lt;br&gt;&#xA;धर्मस्त्रिपाच्च त्रेतायां द्विपाच्च द्वापरे स्मृतः॥&lt;br&gt;&#xA;कलौ प्रवृत्ते पादात्मा सर्वलोपस्ततः परम् ॥ ६९ ॥&lt;br&gt;&#xA;वाराः सप्त यथा विप्र तिथयः षोडश स्मृताः ॥&lt;br&gt;&#xA;यथा द्वादश मासाश्च ऋतवश्च षडेव हि ॥ 2.7.७० ॥&lt;br&gt;&#xA;द्वौ पक्षौ चायने द्वे च चतुर्भिः प्रहरैर्दिनम् ॥&lt;br&gt;&#xA;चतुर्भिः प्रहरे रात्रिर्मासस्त्रिंशद्दिनैस्तथा ॥ ७१ ॥&lt;br&gt;&#xA;वर्षः पञ्चविधो ज्ञेयः कालसङ्ख्यां निबोध मे ॥&lt;br&gt;&#xA;यथा चायान्ति यान्त्येव तथा युगचतुष्टयम् ॥ ७२ ॥&lt;br&gt;&#xA;वर्षे पूर्णे नराणां च देवानां च दिवानिशम् ॥&lt;br&gt;&#xA;शतत्रये षष्ट्यधिके नराणां च युगे गते ॥&lt;br&gt;&#xA;देवानां च युगो ज्ञेयः कालसङ्ख्याविदां मतः ॥ ७३ ॥&lt;br&gt;&#xA;मन्वन्तरं तु दिव्यानां युगानामेकसप्ततिः ॥&lt;br&gt;&#xA;मन्वतरसमं ज्ञेयं चेन्द्रायुः परिकीर्तितम् ॥ ७४ ॥&lt;br&gt;&#xA;अष्टाविंशतिमे चेन्द्रे गते ब्राह्मं दिवानिशम् ॥&lt;br&gt;&#xA;अष्टोत्तरे वर्षशते गते पातो विधेर्भवेत् ॥ ७५ ॥&lt;br&gt;&#xA;प्रलयः प्राकृतो ज्ञेयस्तत्रादृष्टा वसुन्धरा ॥&lt;br&gt;&#xA;जलप्लुतानि विश्वानि ब्रह्मविष्णुशिवादयः ॥७६॥&lt;br&gt;&#xA;ऋषयो जीविनः सर्वे लीनाः कृष्णे परात्परे ॥&lt;br&gt;&#xA;तत्रैव प्रकृतिर्लीना तेन प्राकृतिको लयः ॥ ७७ ॥&lt;br&gt;&#xA;लये प्राकृतिकेऽतीते पाते च ब्रह्मणो मुने ॥&lt;br&gt;&#xA;निमेषमात्रः कालश्च कृष्णस्य परमात्मनः ॥ ७८ ॥&lt;br&gt;&#xA;एवं नश्यन्ति सर्वाणि ब्रह्माण्डान्यखिलानि च ॥&lt;br&gt;&#xA;स्थितौ गोलोकवैकुण्ठौ श्रीकृष्णश्च सपार्षदः ॥ ७९ ॥&lt;br&gt;&#xA;निमेषमात्रः प्रलयो यत्र विश्वं जलप्लुतम् ॥&lt;br&gt;&#xA;निमेषानन्तरे काले पुनः सृष्टिः क्रमेण च ॥ 2.7.८० ॥&lt;br&gt;&#xA;एवं कतिविधा सृष्टिर्लयः कतिविधोऽपि वा ॥&lt;br&gt;&#xA;कतिकृत्वो गतायातः सङ्ख्यां जानाति कः पुमान् ॥ ८१ ॥&lt;br&gt;&#xA;सृष्टीनां च कलानां च ब्रह्माण्डानां च नारद ॥&lt;br&gt;&#xA;ब्रह्मादीनां च विध्यण्डे सङ्ख्यां जानाति कः पुमान् ॥८२॥&lt;br&gt;&#xA;ब्रह्माण्डानां च सर्वेषामीश्वरश्चैक एव सः ॥&lt;br&gt;&#xA;सर्वेषां परमात्मा च श्रीकृष्णः प्रकृतेः परः ॥ ८३ ॥&lt;br&gt;&#xA;ब्रह्मादयश्च तस्यांशास्तस्यांशश्च महाविराट् ॥&lt;br&gt;&#xA;तस्यांशश्च विराट् क्षुद्रस्तस्यांशा प्रकृतिः स्मृता ॥ ८४ ॥&lt;br&gt;&#xA;स च कृष्णो द्विधाभूतो द्विभुजश्च चतुर्भुजः ॥&lt;br&gt;&#xA;चतुर्भुजश्च वैकुण्ठे गोलोके द्विभुजः स्वयम् ॥ ८५ ॥&lt;br&gt;&#xA;ब्रह्मादितृणपर्य्यन्तं सर्वं प्राकृतिकं भवेत् ॥&lt;br&gt;&#xA;यद्यत्प्राकृतिकं सृष्टं सर्वं नश्वरमेव च ॥ ८६ ॥&lt;br&gt;&#xA;विद्ध्येकं सृष्टिमूलं तत्सत्यं नित्यं सनातनम् ॥&lt;br&gt;&#xA;स्वेच्छामयं परं ब्रह्म निर्लिप्तं निर्गुणं परम् ॥ ८७ ॥&lt;br&gt;&#xA;निरुपाधिं निराकारं भक्तानुग्रहविग्रहम् ॥&lt;br&gt;&#xA;अतीव कमनीयं च नवीनघनसन्निभम्॥८८॥&lt;br&gt;&#xA;द्विभुजं मुरलीहस्तं गोपवेषं किशोरकम् ॥&lt;br&gt;&#xA;सर्वज्ञं सर्वसेव्यं च परमात्मानमीश्वरम् ॥ ८९ ॥&lt;br&gt;&#xA;करोति धाता ब्रह्माण्डं ज्ञानात्मा कम लोद्भवः ॥&lt;br&gt;&#xA;शिवो मृत्युञ्जयश्चैव संहर्त्ता सर्वतत्त्ववित् ॥ 2.7.९० ॥&lt;br&gt;&#xA;यस्य ज्ञानाद्यत्तपसा सर्वेशस्तत्समो महान् ॥&lt;br&gt;&#xA;महाविभूतियुक्तश्च सर्वज्ञः सर्वदा स्वयम् ॥ ९१ ॥&lt;br&gt;&#xA;सर्वव्यापी सर्वपाता स दाता सर्वसम्पदाम् ॥&lt;br&gt;&#xA;विष्णुः सर्वेश्वरः श्रीमान्यस्य ज्ञानाज्जगत्पतिः ॥ ९२ ॥&lt;br&gt;&#xA;महामाया च प्रकृतिः सर्वशक्तिमतीश्वरी ॥&lt;br&gt;&#xA;यज्ज्ञानाद्यस्य तपसा यद्भक्त्या यस्य सेवया ॥ ९३ ॥&lt;br&gt;&#xA;सावित्री वेदमाता च वेदाधिष्ठातृदेवता ॥&lt;br&gt;&#xA;पूज्या द्विजानां वेदज्ञा यज्ञाद्यस्याश्च सेवया ॥ ९४ ॥&lt;br&gt;&#xA;सर्वविद्याधिदेवी सा पूज्या च विदुषां पुरा ॥&lt;br&gt;&#xA;यत्सेवया यत्तपसा यस्य ज्ञानात्सरस्वती ॥ ९५ ॥&lt;br&gt;&#xA;यत्सेवया यत्तपसा प्रदात्री सर्वसम्पदाम् ॥&lt;br&gt;&#xA;धनसस्याधिदेवी सा महालक्ष्मीः सनातनी ॥ ९६ ॥&lt;br&gt;&#xA;यत्सेवया यत्तपसा सर्वविश्वेषु पूजिता ॥&lt;br&gt;&#xA;सर्वग्रामाधिदेवी सा सर्वसम्पत्प्रदा यिनी ॥ ९७ ॥&lt;br&gt;&#xA;सर्वेश्वरी सर्ववन्द्या सर्वेशं प्राप या पतिम् ॥&lt;br&gt;&#xA;सर्वस्तुता च सर्वज्ञा दुर्गा दुर्गतिनाशिनी ॥ ९८ ॥&lt;br&gt;&#xA;कृष्णवामांशसम्भूता कृष्णप्रेमाधिदेवता ॥&lt;br&gt;&#xA;कृष्णप्राणाधिका प्रेम्णा राधिका कृष्णसेवया ॥ ९९ ॥&lt;br&gt;&#xA;सर्वाधिकं च रूपं च सौभाग्यं मानगौरवम् ॥&lt;br&gt;&#xA;कृष्णवक्षस्थलस्थानं पत्नीत्वं प्राप सेवया ॥ 2.7.१०० ॥&lt;br&gt;&#xA;तपश्चकार सा पूर्वं शतशृङ्गे च पर्वते ॥&lt;br&gt;&#xA;दिव्यं युगसहस्रं च निराहाराऽतिकर्शिता ॥ १०१ ॥&lt;br&gt;&#xA;कृशां निःश्वासरहितां दृष्ट्वा चन्द्रकलोपमाम् ॥&lt;br&gt;&#xA;कृष्णो वक्षःस्थले कृत्वा रुरोद कृपया विभुः ॥ ॥१०२॥&lt;br&gt;&#xA;वरं तस्यै ददौ सारं सर्वेषामपि दुर्लभम् ॥&lt;br&gt;&#xA;मम वक्षःस्थले तिष्ठ मयि ते भक्तिरस्त्विति ॥ १०३ ॥&lt;br&gt;&#xA;सौभाग्येन च मानेन प्रेम्णा वै गौरवेण च ॥&lt;br&gt;&#xA;त्वं मे श्रेष्ठा परं प्रेम्णा ज्येष्ठा त्वं सर्वयोषिताम् ॥ १०४ ॥&lt;br&gt;&#xA;वरिष्ठा च गरिष्ठा च संस्तुता पूजिता मया ॥&lt;br&gt;&#xA;सन्ततं तव साध्योऽहं बाध्यश्च प्राणवल्लभे ॥ १०५ ॥&lt;br&gt;&#xA;इत्युक्त्वा जगतां नाथश्चक्रे तच्चेतनां ततः ॥&lt;br&gt;&#xA;सपत्नीरहितां तां च चकार प्राणवल्लभाम् ॥ १०६ ॥&lt;br&gt;&#xA;येषां या याश्च देव्यो वै पूजितास्तस्य सेवया ॥&lt;br&gt;&#xA;तपस्या यादृशी यासां तासां तादृक्फलं मुने ॥ १०७ ॥&lt;br&gt;&#xA;दिव्यं वर्षसहस्रं च तपस्तप्त्वा हिमालये ॥&lt;br&gt;&#xA;दुर्गा च तत्पदं ध्यात्वा सर्वपूज्या बभूव ह ॥ १०८ ॥&lt;br&gt;&#xA;सरस्वती तपस्तप्त्वा पर्वते गन्धमादने ॥&lt;br&gt;&#xA;लक्षवर्षं च दिव्यं च सर्ववन्द्या बभूव सा ॥ १०९ ॥&lt;br&gt;&#xA;लक्ष्मीर्युगशतं दिव्यं तपस्तप्त्वा च पुष्करे ॥&lt;br&gt;&#xA;सर्वसम्पत्प्रदात्री सा चाभवत्तस्य सेवया ॥2.7.११० ॥&lt;br&gt;&#xA;सावित्री मलये तप्त्वा द्विजपूज्या बभूव सा ॥&lt;br&gt;&#xA;षष्टिवर्षसहस्रं च दिव्यं ध्यात्वा च तत्पदम् ॥१११॥&lt;br&gt;&#xA;शतमन्वन्तरं तप्तं शङ्करेण पुरा विभो ॥&lt;br&gt;&#xA;शतमन्वन्तरं चैव ब्रह्मणा तस्य भक्तितः ॥ ११२ ॥&lt;br&gt;&#xA;शतमन्वन्तरं विष्णुस्तप्त्वा पाता बभूव ह ॥&lt;br&gt;&#xA;शतमन्वन्तरं धर्मस्तप्त्वा पूज्यो बभूव ह ॥११३॥&lt;br&gt;&#xA;मन्वन्तरं तपस्तेपे शेषो भक्त्या च नारद ॥&lt;br&gt;&#xA;मन्वन्तरं च सूर्य्यश्च शक्रश्चन्द्रस्तथा गुरुः ॥ ११४ ॥&lt;br&gt;&#xA;दिव्यं शतयुगं चैव वायुस्तप्त्वा च भक्तितः ॥&lt;br&gt;&#xA;सर्वप्राणः सर्वपूज्यः सर्वाधारो बभूव सः ॥११५॥&lt;br&gt;&#xA;एवं कृष्णस्य तपसा सर्वे देवाश्च पूजिताः ॥&lt;br&gt;&#xA;मुनयो मानवा भूपा ब्राह्मणाश्चैव पूजिताः ॥ ११६ ॥&lt;br&gt;&#xA;एवं ते कथितं सर्वं पुराणं च तथाऽऽगमम् ॥&lt;br&gt;&#xA;गुरुवक्त्राद्यथा ज्ञातं किं भूयः श्रोतुमिच्छसि ॥ ११७ ॥&lt;br&gt;&#xA;इति श्रीब्रह्मवैवर्त्ते महापुराणे द्वितीये प्रकृतिखण्डे नारद नारायणसंवादे युगतन्माहात्म्यमन्वन्तरकालेश्वरगुणनिरूपणं नाम सप्तमोऽध्यायः ॥ ७ ॥&lt;/p&gt;</description>
    </item>
    <item>
      <title>००८</title>
      <link>https://vishvAsa.github.io/purANam_vaiShNavam/brahma-vaivarta-purANam/02/008/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/008/</guid>
      <description>&lt;p&gt;नारद उवाच ॥&lt;br&gt;&#xA;हरेर्निमेषमात्रेण ब्रह्मणः पात एव च ॥&lt;br&gt;&#xA;तस्य पाते प्राकृतिकः प्रलयः परिकीर्त्तितः ॥ १ ॥&lt;br&gt;&#xA;प्रलये प्राकृते चोक्तं तत्रादृष्टा वसुन्धरा ॥&lt;br&gt;&#xA;जलप्लुतानि विश्वानि सर्वे लीना हराविति ॥ २ ॥&lt;br&gt;&#xA;वसुन्धरा तिरोभूता कुत्र वा तत्र तिष्ठति ॥&lt;br&gt;&#xA;सृष्टेर्विधानसमये साऽऽविर्भूता कथं पुनः ॥ ३ ॥&lt;br&gt;&#xA;कथं बभूव सा धन्या मान्या सर्वाश्रया जया ॥&lt;br&gt;&#xA;तस्याश्च जन्मविस्तारं वद मङ्गलकारणम् ॥ ४ ॥&lt;br&gt;&#xA;श्रीनारायण उवाच ॥&lt;br&gt;&#xA;सर्वादिसृष्टौ सर्वेषां जन्म कृष्णादिति श्रुतिः ॥&lt;br&gt;&#xA;आविर्भावस्तिरोभावः सर्वेषु प्रलयेषु च ॥५॥&lt;br&gt;&#xA;श्रूयतां वसुधाजन्म सर्वमङ्गलमङ्गलम् ॥&lt;br&gt;&#xA;विघ्ननिघ्नं परं पाप नाशनं पुण्यवर्द्धनम् ॥ ६ ॥&lt;br&gt;&#xA;अहो केचिद्वदन्तीति मधुकैटभमेदसा ॥&lt;br&gt;&#xA;बभूव वसुधा धन्या तद्विरुद्धमतं शृणु ॥ ७ ॥&lt;br&gt;&#xA;ऊचतुस्तौ पुरा विष्णुं तुष्टौ युद्धेन तेजसा ॥&lt;br&gt;&#xA;आवां जहि न यत्रोर्वी पयसा संवृतेति च ॥ ८ ॥&lt;br&gt;&#xA;तयोर्जीवनकालेन प्रत्यक्षा च भवेत्स्फुटम् ॥&lt;br&gt;&#xA;ततो बभूव मेदश्च मरणानन्तरं तयोः ॥ ९ ॥&lt;br&gt;&#xA;मेदिनीति च विख्यातेत्युक्ता यैस्तन्मतं शृणु ॥&lt;br&gt;&#xA;जलधौता कृशा पूर्वं वर्द्धिता मेदसा यतः ॥ 2.8.१० ॥&lt;br&gt;&#xA;कथयामि च तज्जन्म सार्थकं सर्वसम्मतम् ॥&lt;br&gt;&#xA;पुरा श्रुतं च श्रुत्युक्तं धर्मवक्त्राच्च पुष्करे ॥ ११ ॥&lt;br&gt;&#xA;महाविराट्शरीरस्य जलस्थस्य चिरं स्फुटम् ॥&lt;br&gt;&#xA;मलो बभूव कालेन सर्वाङ्गव्यापको ध्रुवम् ॥ १२ ॥&lt;br&gt;&#xA;स च प्रविष्टः सर्वेषां तल्लोम्नां विवरेषु च ॥&lt;br&gt;&#xA;कालेन महता तस्माद्बभूव वसुधा मुने ॥१३॥&lt;br&gt;&#xA;प्रत्येकं प्रतिलोम्नां च स्थिता कूपेषु सा स्थिरा ॥&lt;br&gt;&#xA;आविर्भूता तिरोभूता सा चला च पुनः पुनः ॥ १४ ॥&lt;br&gt;&#xA;आविर्भूता सृष्टिकाले तज्जलात्पर्य्युपस्थिता ॥&lt;br&gt;&#xA;प्रलये च तिरोभूता जलाभ्यन्तरवस्थिता ॥ १५ ॥&lt;br&gt;&#xA;प्रतिविश्वेषु वसुधा शैलकाननसंयुता ॥&lt;br&gt;&#xA;सप्तसागरसंयुक्ता सप्तद्वीपमिता सती ॥ १५ ॥&lt;br&gt;&#xA;हिमाद्रिमेरुसंयुक्ता ग्रहचन्द्रार्कसंयुता ॥&lt;br&gt;&#xA;ब्रह्मविष्णुशिवाद्यैश्च सुरैर्लोकैस्तथा नुता ॥ १७ ॥&lt;br&gt;&#xA;पुण्यतीर्थसमायुक्ता पुण्यभारतसंयुता ॥&lt;br&gt;&#xA;काञ्चनीभूमिसंयुक्ता सर्वदुर्गसमन्विता ॥ १८ ॥&lt;br&gt;&#xA;पातालाः सप्त तदधस्तदूर्ध्वे ब्रह्मलोककः ॥&lt;br&gt;&#xA;ध्रुवलोकश्च तत्रैव सर्वं विश्वं च तत्र वै ॥ १९ ॥&lt;br&gt;&#xA;एवं सर्वाणि विश्वानि पृथिव्यां निर्मितानि वै ॥&lt;br&gt;&#xA;ऊर्ध्वं गोलोकवैकुण्ठौ नित्यौ विश्वपरौ च तौ ॥ 2.8.२० ॥&lt;br&gt;&#xA;नश्वराणि च विश्वानि कृत्रिमाकृत्रिमाणि च ॥&lt;br&gt;&#xA;प्रलये प्राकृते ब्रह्मन्ब्रह्मणश्च निपातने ॥ २१ ॥&lt;br&gt;&#xA;महाविराडादिसृष्टौ सृष्टः कृष्णेन चात्मना ॥&lt;br&gt;&#xA;नित्ये स्थितः स प्रलये काष्ठाकाशेश्वरैः सह ॥ २२ ॥&lt;br&gt;&#xA;क्षित्यधिष्ठातृदेवी सा वाराहे पूजिता सुरैः ॥&lt;br&gt;&#xA;मनुभिर्मुनिभिर्विप्रैर्गन्धर्वादिभिरेव च ॥ २३ ॥&lt;br&gt;&#xA;विष्णोर्वराहरूपस्य पत्नी सा श्रुतिसम्मता ॥&lt;br&gt;&#xA;तत्पुत्रो मङ्गलो ज्ञेयः सुयशा मङ्गलात्मजः ॥ २४ ॥&lt;br&gt;&#xA;नारद उवाच ॥&lt;br&gt;&#xA;पूजिता केन रूपेण वाराहे च सुरैर्मही ॥&lt;br&gt;&#xA;वराहेण च वाराही सर्वैः सर्वाश्रया सती ॥ २५ ॥&lt;br&gt;&#xA;तस्याः पूजाविधानं चाप्यधश्चोद्धरणक्रमम् ॥&lt;br&gt;&#xA;मङ्गलं मङ्गलस्यापि जन्मव्यासं वद प्रभो ॥ २६ ॥&lt;br&gt;&#xA;नारायण उवाच ॥&lt;br&gt;&#xA;वाराहे च वराहश्च ब्रह्मणा संस्तुतः पुरा ॥&lt;br&gt;&#xA;उद्दधार महीं हत्वा हिरण्याक्षं रसातलात् ॥ २७ ॥&lt;br&gt;&#xA;जले तां स्थापयामास पद्मपत्रं यथाऽर्णवे ॥&lt;br&gt;&#xA;तत्रैव निर्ममे ब्रह्मा सर्वं विश्वं मनोहरम् ॥ २८ ॥&lt;br&gt;&#xA;दृष्ट्वा तदधि देवीं च सकामां कामुको हरिः ॥&lt;br&gt;&#xA;वराहरूपी भगवान्कोटिसूर्य्यसमप्रभः ॥ २९ ॥&lt;br&gt;&#xA;कृत्वा रतिकरीं शय्यां मूर्त्तिं च सुमनोहराम् ॥&lt;br&gt;&#xA;क्रीडां चकार रहसि दिव्यवर्षमहर्निशम् ॥ 2.8.३० ॥&lt;br&gt;&#xA;सुखसम्भोगसंस्पर्शान्मूर्च्छां सम्प्राप सुन्दरी ॥&lt;br&gt;&#xA;विदग्धाया विदग्धेन सङ्गमोऽपि सुखप्रदः ॥ ३१ ॥&lt;br&gt;&#xA;विष्णुस्तदङ्गसंश्लेषाद् बुबुधे न दिवानिशम् ॥&lt;br&gt;&#xA;वर्षान्ते चेतनां प्राप्य कामी तत्याज कामुकीम् ॥३२॥&lt;br&gt;&#xA;दधार पूर्वरूपं हि वाराहं चैव लीलया ॥&lt;br&gt;&#xA;पूजां चकार भक्त्या च ध्यात्वा च धरणीं सतीम् ॥ ३३ ॥&lt;br&gt;&#xA;धूपैर्दीपैश्च नैवद्यैः सिन्दूरैरनुलेपनः ॥&lt;br&gt;&#xA;वस्त्रैः पुष्पैश्च बलिभिः सम्पूज्योवाच तां हरिः ॥ ३४ ॥&lt;br&gt;&#xA;महावराह उवाच ॥&lt;br&gt;&#xA;सर्वाधारा भव शुभे सर्वैः सम्पूजिता शुभम् ॥&lt;br&gt;&#xA;मुनिभिर्मनुभिर्देवैः सिद्धैर्वा मानवादिभिः ॥ ३९ ॥&lt;br&gt;&#xA;जलोच्छ्वासाज्जलत्यागगृहारम्भप्रवेशने ॥&lt;br&gt;&#xA;वापीतडागारम्भे च शुभे च कृषि कर्मणि ॥ ३६ ॥&lt;br&gt;&#xA;तव पूजां करिष्यन्ति सम्भ्रमेण सुरादयः ॥&lt;br&gt;&#xA;मूढा ये न करिष्यन्ति यास्यन्ति नरकं च ते ॥ ३७ ॥&lt;br&gt;&#xA;वसुधोवाच ॥&lt;br&gt;&#xA;वहामि सर्वं वाराहरूपेणाहं तवाज्ञया ॥&lt;br&gt;&#xA;लीलामात्रेण भगवन्विश्वं च सचराचरम् ॥ ३८ ॥&lt;br&gt;&#xA;मुक्तां शुक्तिं हरेरर्चां शिवलिङ्गं शिलां तथा ॥&lt;br&gt;&#xA;शङ्खं प्रदीपं रत्नं च माणिक्यं हीरकं मणिम् ॥ ३९ ॥&lt;br&gt;&#xA;यज्ञसूत्रं च पुष्पं च पुस्तकं तुलसीदलम् ॥&lt;br&gt;&#xA;जपमालां पुष्पमालां कर्पूरं च सुवर्णकम् ॥ 2.8.४० ॥&lt;br&gt;&#xA;गोरोचनां चन्दनं च शालग्रामजलं तथा ॥&lt;br&gt;&#xA;एतान्वोढुमशक्ताऽहं क्लिष्टा च भगवञ्छृणु ॥ ४१ ॥&lt;br&gt;&#xA;श्रीभगवानुवाच ॥&lt;br&gt;&#xA;द्रव्याण्येतानि ये मूढा अर्पयिष्यन्ति सुन्दरि ॥&lt;br&gt;&#xA;यास्यन्ति ते कालसूत्रं दिव्यं वर्षशतं त्वयि ॥ ४२ ॥&lt;br&gt;&#xA;इत्येवमुक्त्वा भगवान्विरराम च नारद ॥&lt;br&gt;&#xA;बभूव तेन गर्भेण तेजस्वी मङ्गलग्रहः ॥४३॥&lt;br&gt;&#xA;पूजां चक्रुः पृथिव्याश्च ते सर्वे चाज्ञया हरेः ॥&lt;br&gt;&#xA;दध्युः काण्वोक्तमार्गेण तुष्टुवुः स्तवनेन च ॥ ४४ ॥&lt;br&gt;&#xA;दद्युर्मूलेन मन्त्रेण नैवेद्यादिकमेव च ॥&lt;br&gt;&#xA;संस्तुता त्रिषु लोकेषु पूजिता सा बभूव ह ॥ ४५ ॥&lt;br&gt;&#xA;नारद उवाच ॥&lt;br&gt;&#xA;किं ध्यानं स्तवनं किं वा तस्या मूलं च किं वद ॥&lt;br&gt;&#xA;गूढं सर्वपुराणेषु श्रोतुं कौतूहलं मम ॥ ४६ ॥&lt;br&gt;&#xA;नारायण उवाच ॥&lt;br&gt;&#xA;आदौ च पृथिवी देवी वराहेण सुपूजिता ॥&lt;br&gt;&#xA;ततो हि ब्रह्मणा पश्चात्ततश्च पृथुना पुरा ॥ ४७ ॥&lt;br&gt;&#xA;ततः सर्वैर्मुनीन्द्रैश्च मनुभिर्नारदादिभिः ॥&lt;br&gt;&#xA;ध्यानं च स्तवनं मन्त्रं शृणु वक्ष्यामि नारद ॥ ४८ ॥&lt;br&gt;&#xA;ॐ ह्रीं श्रीं वां वसुधायै स्वाहा ॥&lt;br&gt;&#xA;इत्यनेन तु मन्त्रेण पूजिता विष्णुना पुरा ॥ ४९ ॥&lt;br&gt;&#xA;श्वेतचम्पकवर्णाभां शतचन्द्रसमप्रभाम् ॥&lt;br&gt;&#xA;चन्दनोक्षितसर्वाङ्गीं सर्वभूषणभूषिताम् ॥ 2.8.५० ॥&lt;br&gt;&#xA;रत्नाधारां रत्नगर्भां रत्नाकरसमन्विताम् ॥&lt;br&gt;&#xA;वह्निशुद्धांशुकाधानां सस्मितां वन्दितां भजे ॥ ५१ ॥&lt;br&gt;&#xA;ध्यानेनानेन सा देवी सर्वैर्वै पूजिता भवेत् ॥&lt;br&gt;&#xA;स्तवनं शृणु विप्रेन्द्र कण्वशाखोक्तमेव च ॥५२॥&lt;br&gt;&#xA;विष्णुरुवाच ॥&lt;br&gt;&#xA;यज्ञसूकरजाया त्वं जयं देहि जयावहे ॥&lt;br&gt;&#xA;जयेऽजये जयाधारे जयशीले जयप्रदे ॥ ५३ ॥&lt;br&gt;&#xA;सर्वाधारे सर्वबीजे सर्वशक्तिसमन्विते ॥&lt;br&gt;&#xA;सर्वकामप्रदे देवि सर्वेष्टं देहि मे स्थिरे ॥ ९४ ॥&lt;br&gt;&#xA;सर्वसस्यालये सर्वसस्याड्ये सर्वसस्यदे ॥&lt;br&gt;&#xA;सर्वसस्यहरे काले सर्वसस्यात्मिके क्षिते ॥ ५५ ॥&lt;br&gt;&#xA;मङ्गले मङ्गलाधारे माङ्गल्ये मङ्गलप्रदे ॥&lt;br&gt;&#xA;मङ्गलार्थे मङ्गलांशे मङ्गलं देहि मे परम् ॥ ५६ ॥&lt;br&gt;&#xA;भूमे भूमिपसर्वस्वे भूमिपालपरायणे ॥&lt;br&gt;&#xA;भूमिपाहङ्काररूपे भूमिं देहि वसुन्धरे ॥ ५७ ॥&lt;br&gt;&#xA;इदं स्तोत्रं महापुण्यं तां सम्पूज्य च यः पठेत् ॥&lt;br&gt;&#xA;कोट्यन्तरे जन्मनि स सम्भवेद्भूमिपेश्वरः ॥ ॥ ५८ ॥&lt;br&gt;&#xA;भूमिदानकृतं पुण्यं लभते पठनाज्जनः ॥&lt;br&gt;&#xA;दत्तापहारजात्पापान्मुच्यते नात्र संशयः ॥ ५९ ॥&lt;br&gt;&#xA;अम्बुवीचीभूखननात्पापान्मुच्येत स ध्रुवम् ॥&lt;br&gt;&#xA;अन्यकूपे कुपदजात्पापान्मुच्येत स ध्रुवम् ॥ 2.8.६० ॥&lt;br&gt;&#xA;परभूश्राद्धजात्पापान्मुच्यते नात्र संशयः ॥&lt;br&gt;&#xA;भूमौ वीर्य्यत्यागपापाद्दीपादिस्थापनात्तथा ॥ ६१ ॥&lt;br&gt;&#xA;पापेन मुच्यते प्राज्ञः स्तोत्रस्य पठनान्मुने ॥&lt;br&gt;&#xA;अश्वमेधशतं पुण्यं लभते नात्र संशयः॥ ६२ ॥&lt;br&gt;&#xA;इति श्रीब्रह्मवैर्त्ते महापुराणे द्वितीये प्रकृतिखण्डे नारदनारायणसंवादे पृथिव्युपाख्याने पृथिवीस्तोत्रं नामाष्टमोऽध्यायः॥८॥&lt;/p&gt;</description>
    </item>
    <item>
      <title>००९</title>
      <link>https://vishvAsa.github.io/purANam_vaiShNavam/brahma-vaivarta-purANam/02/009/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/009/</guid>
      <description>&lt;p&gt;नारद उवाच॥&lt;br&gt;&#xA;भूमिदानकृतं पुण्यं पापं तद्धरणेन यत् ॥&lt;br&gt;&#xA;परभूमौ श्राद्धरूपं कूपे कुपदजं तथा ॥ १ ॥&lt;br&gt;&#xA;अम्बुवीचीभूखननबीजत्यागजमेव च ॥&lt;br&gt;&#xA;दीपादिस्थापनात्पापं श्रोतुमिच्छामि यत्नतः ॥ २ ॥&lt;br&gt;&#xA;अन्यद्वा पृथिवीजन्यं पापं यत्प्रश्नतः परम् ॥&lt;br&gt;&#xA;यदस्ति तत्प्रतीकारं वद वेदविदां वर ॥३॥&lt;br&gt;&#xA;नारायण उवाच॥&lt;br&gt;&#xA;वितस्तिमात्रं भूमिं च यो ददाति च भारते॥&lt;br&gt;&#xA;सन्ध्यापूताय विप्राय स यायाद्विष्णुमन्दिरम् ॥४॥&lt;br&gt;&#xA;भूमिं च सर्वसस्याढ्या ब्राह्मणाय ददाति यः॥&lt;br&gt;&#xA;भूमिरेणुप्रमाणे च वर्षे विष्णुपदे वसेत्॥५॥&lt;br&gt;&#xA;ग्रामं भूमिं च धान्यं च यो ददात्याददाति यः ॥&lt;br&gt;&#xA;सर्वपापाद्विनिर्मुक्तौ चोभौ वैकुण्ठवासिनौ ॥ ६ ॥&lt;br&gt;&#xA;भूमिदानं च तत्काले यः साधुश्चानुमोदते ॥&lt;br&gt;&#xA;स प्रयाति च वैकुण्ठं मित्रगोत्रसमन्वितः ॥ ७ ॥&lt;br&gt;&#xA;स्वदत्तां परदत्तां वा ब्रह्मवृत्तिं हरेत्तु यः ॥&lt;br&gt;&#xA;कालसूत्रे तिष्ठति स यावच्चन्द्रदिवाकरौ ॥ ८ ॥&lt;br&gt;&#xA;तत्पुत्रपौत्रप्रभृतिर्भूमिहीनः श्रिया हतः ॥&lt;br&gt;&#xA;सुखहीनो दरिद्रः स्यादन्ते याति च रौरवम् ॥ ९ ॥&lt;br&gt;&#xA;गवां मार्गं विनिष्कृष्य यश्च सस्यं ददाति सः ॥&lt;br&gt;&#xA;दिव्यं वर्षशतं चैव कुम्भीपाके च तिष्ठति ॥ 2.9.१० ॥&lt;br&gt;&#xA;गोष्ठं तडागं निष्कृष्य मार्गं सस्यं ददाति यः ॥&lt;br&gt;&#xA;स च तिष्ठत्यसीपत्रे यावदिन्द्राश्चतुर्दश ॥ ११ ॥&lt;br&gt;&#xA;न पञ्चपिण्डमुद्धृत्य स्नाति कूपे परस्य यः॥&lt;br&gt;&#xA;प्राप्नोति नरकं चैव न स्नानफलमेव च ॥१२॥&lt;br&gt;&#xA;कामी भूमौ च रहसि बीजत्यागं करोति यः ॥&lt;br&gt;&#xA;स्निग्धरेणुप्रमाणं च वर्षं तिष्ठति रौरवे ॥ १३ ॥&lt;br&gt;&#xA;अम्बुवीच्यम्बुखननं यः करोति च मानवः ॥&lt;br&gt;&#xA;स याति कृमिदंशं च स्थितिस्तत्र चतुर्युगम् ॥ १४ ॥&lt;br&gt;&#xA;परकीये लुप्तकूपे कूपं मूढः करोति यः ॥&lt;br&gt;&#xA;पुष्करिण्यां च लुप्तायां तां ददाति च यो नरः ॥ १५ ॥&lt;br&gt;&#xA;सर्वं फलं परस्यैव तप्तसूर्मिं व्रजेत्तु सः ॥&lt;br&gt;&#xA;तत्र तिष्ठति सन्तप्तो यावदिद्राश्चतुर्दश ॥ १५ ॥&lt;br&gt;&#xA;परकीयतडागे च पङ्कमुद्धृत्य चोत्सृजेत् ॥&lt;br&gt;&#xA;रेणुप्रमाणवर्षं च ब्रह्मलोके वसेन्नरः ॥१७॥&lt;br&gt;&#xA;पिण्डं पित्रे भूतिभर्त्तुर्न प्रदाय च मानवः ॥&lt;br&gt;&#xA;श्राद्धं करोति यो मूढो नरकं याति निश्चितम् ॥ १८ ॥&lt;br&gt;&#xA;भूमौ दीपं योऽर्पयति सोऽन्धः सप्तसु जन्मसु ॥&lt;br&gt;&#xA;भूमौ शङ्खं च संस्थाप्य कुष्ठं जन्मान्तरे लभेत् ॥ १९ ॥&lt;br&gt;&#xA;मुक्तामाणिक्यहीरं च सुवर्णं च मणिं तथा ॥&lt;br&gt;&#xA;यश्च संस्थापयेद्भूमौ दरिद्रः सप्तजन्मसु ॥ 2.9.२० ॥&lt;br&gt;&#xA;शिवलिङ्गं शिलामर्च्यां यश्चार्पयति भूतले ॥&lt;br&gt;&#xA;शतमन्वन्तरं यावत्कृमिभक्षे स तिष्ठति ॥२१॥&lt;br&gt;&#xA;सूक्तं मन्त्रं शिलातोयं पुष्पं च तुलसीदलम् ॥&lt;br&gt;&#xA;यश्चार्पयति भूमौ च स तिष्ठेन्नरके युगम् ॥२२॥&lt;br&gt;&#xA;जपमालां पुष्पमालां कर्पूरं रोचनां तथा ॥&lt;br&gt;&#xA;यो मूढश्चार्पयेद्भूमौ स याति नरकं ध्रुवम् ॥ २३ ॥&lt;br&gt;&#xA;मुने चन्दनकाष्ठं च रुद्राक्षं कुशमूलकम् ॥&lt;br&gt;&#xA;संस्थाप्य भूमौ नरके वसेन्मन्वन्तरावधि ॥ २४ ॥&lt;br&gt;&#xA;पुस्तकं यज्ञसूत्रं च भूमौ संस्थापयेत्तु यः॥&lt;br&gt;&#xA;न भवेद्विप्रयोनौ च तस्य जन्मान्तरे जनिः॥२९॥&lt;br&gt;&#xA;ब्रह्महत्यासमं पापमिह वै लभते ध्रुवम्॥&lt;br&gt;&#xA;ग्रन्थियुक्तं यज्ञसूत्रं पूज्यं स्यात्सर्ववर्णकैः ॥ २६ ॥&lt;br&gt;&#xA;यज्ञं कृत्वा तु यो भूमिं क्षीरेण नहि सिञ्चति॥&lt;br&gt;&#xA;स याति तप्तसूर्मिं च सन्तप्तः सर्वजन्मसु ॥२७॥&lt;br&gt;&#xA;भूकम्पे ग्रहणे यो हि करोति खननं भुवः ॥&lt;br&gt;&#xA;जन्मान्तरे महापापी सोऽङ्गहीनो भवेद्ध्रुवम् ॥२८॥&lt;br&gt;&#xA;भवनं यत्र सर्वेषां भूमिस्तन प्रकीर्त्तिता॥।&lt;br&gt;&#xA;वसुरत्नं या दधाति वसुधा च वसुन्धरा॥२९॥&lt;br&gt;&#xA;हरेरूरौ च या जाता सा चोर्वी परिकीर्त्तिता ॥&lt;br&gt;&#xA;धरा धरित्री धरणी सर्वेषां धरणात्तु या ॥ 2.9.३० ॥&lt;br&gt;&#xA;इज्या च यागभरणात्क्षोणी क्षीणा लये च या ॥&lt;br&gt;&#xA;महालये क्षयं याति क्षितिस्तेन प्रकीर्तिता ॥ ३१ ॥&lt;br&gt;&#xA;काश्यपी कश्यपस्येयमचला स्थितिरूपतः ॥&lt;br&gt;&#xA;विश्वम्भरा तद्धरणाच्चानन्ताऽनन्तरूपतः ॥ ३२ ॥&lt;br&gt;&#xA;पृथ्वी पृधुककन्यात्वाद्विस्तृतत्वान्मही मुने ॥ ३३ ॥&lt;br&gt;&#xA;इति श्रीब्रह्मवैवर्त्ते महापुराणे द्वितीये प्रकृतिखण्डे नारदनाराणयसंवादे पृथिव्युपाख्यानं नाम नवमोऽध्यायः ॥ ९ ॥&lt;/p&gt;</description>
    </item>
    <item>
      <title>०१०</title>
      <link>https://vishvAsa.github.io/purANam_vaiShNavam/brahma-vaivarta-purANam/02/010/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/010/</guid>
      <description>&lt;p&gt;नारद उवाच ॥&lt;br&gt;&#xA;श्रुतं पृथिव्युपाख्यानमतीव सुमनोहरम् ॥&lt;br&gt;&#xA;गङ्गोपाख्यानमधुना वद वेदविदां वर ॥ १ ॥&lt;br&gt;&#xA;भारतं भारतीशा पादाजगाम सुरेश्वरी ॥&lt;br&gt;&#xA;विष्णुस्वरूपा परमा स्वयं विष्णुपदी सती ॥ २॥&lt;br&gt;&#xA;कथं कुत्र युगे केन प्रार्थिता प्रेरिता पुरा ॥&lt;br&gt;&#xA;तत्क्रमं श्रोतुमिच्छामि पापघ्नं पुण्यदं शुभम् ॥ ३&lt;br&gt;&#xA;॥ नारायण उवाच ॥&lt;br&gt;&#xA;राजराजेश्वरः श्रीमन्सगरः सृर्य्यवंशजः ॥&lt;br&gt;&#xA;तस्य भार्या च वैदर्भी शैब्या च द्वे मनोहरे ॥ ४ ॥&lt;br&gt;&#xA;सत्यस्वरूपः सत्येष्टः सत्यवाक्सत्यभावनः ॥&lt;br&gt;&#xA;सत्यधर्मविचारज्ञः परं सत्ययुगोद्भवः ॥ ५ ॥&lt;br&gt;&#xA;एककन्यश्चैकपुत्रो बभूव सुमनोहरः ॥&lt;br&gt;&#xA;असमञ्ज इति ख्यातः शैब्यायां कुलवर्द्धनः ॥ ६ ॥&lt;br&gt;&#xA;अन्या चाराधयामास शङ्करं पुत्रकामुकी ॥&lt;br&gt;&#xA;बभूव गर्भस्तस्याश्च शिवस्य तु वरेण च ॥ ७ ॥&lt;br&gt;&#xA;गते शताब्दे पूर्णे च मांसपिण्डं सुषाव सा ॥&lt;br&gt;&#xA;तद्दृष्ट्वा च शिवं ध्यात्वा रुरोदोच्चैः पुनः पुनः ॥८॥&lt;br&gt;&#xA;शम्भुर्ब्राह्मणरूपेण तत्समीपं जगाम ह ॥&lt;br&gt;&#xA;चकार संविभज्यैतत्पिण्डं षष्टिसहस्रधा ॥९ ॥&lt;br&gt;&#xA;सर्वे बभूवुः पुत्राश्च महाबलपराक्रमा ॥&lt;br&gt;&#xA;ग्रीष्ममध्याह्नमार्त्तण्डप्रभाजुष्टकलेवराः ॥ 2.10.१० ॥&lt;br&gt;&#xA;कपिलर्षेः कोपदृष्ट्या बभूवुर्भस्मसाच्च ते ॥&lt;br&gt;&#xA;राजा रुरोद तच्छ्रुत्वा जगाम मरणं शुचा ॥ ११ ॥&lt;br&gt;&#xA;तपश्चकारासमञ्जो गङ्गानयनकारणात् ॥&lt;br&gt;&#xA;तपः कृत्वा लक्षवर्षं म्रियते कालयोगतः ॥ १२॥&lt;br&gt;&#xA;दिलीपस्तस्य तनयो गङ्गानयनकारणात ॥&lt;br&gt;&#xA;तपः कृत्वा लक्षवर्ष ययौ लोकान्तरं नृपः ॥ १३ ॥&lt;br&gt;&#xA;अंशुमाँस्तस्य पुत्रश्च गङ्गानयनकारणात् ॥&lt;br&gt;&#xA;तपः कृत्वा लक्षवर्षं मृतश्च कालयोगतः ॥ १४ ॥&lt;br&gt;&#xA;भगीरथस्तस्य पुत्रो महाभागवतः सुधीः ॥&lt;br&gt;&#xA;वैष्णवो विष्णुभक्तश्च गुणवानजरामरः ॥ १५ ॥&lt;br&gt;&#xA;तपः कृत्वा लक्षवर्षं गङ्गानयनकारणात् ॥&lt;br&gt;&#xA;ददर्श कृष्णं हृष्टास्यं सूर्य्यकोटिसमप्रभम् ॥ १६ ॥&lt;br&gt;&#xA;द्विभुजं मुरलीहस्तं किशोरं गोपवेषकम् ॥&lt;br&gt;&#xA;परमात्मानमीशं च भक्तानुग्रहविग्रहम् ॥ १७ ॥&lt;br&gt;&#xA;स्वेच्छामयं परं ब्रह्म परिपूर्णतमं विभुम् ॥&lt;br&gt;&#xA;ब्रह्मविष्णुशिवाद्यैश्च स्तुतं मुनिगणैर्युतम् ॥ १८ ॥&lt;br&gt;&#xA;निर्लिप्तं साक्षिरूपं च निर्गुणं प्रकृतेः परम् ॥&lt;br&gt;&#xA;ईषद्धास्यं प्रसन्नास्यं भक्तानुग्रहकारकम् ॥ १९ ॥&lt;br&gt;&#xA;वह्निशुद्धां शुकाधानं रत्नभूषणभूषितम् ॥&lt;br&gt;&#xA;तुष्टाव दृष्ट्वा नृपतिः प्रणम्य च पुनःपुनः ॥ 2.10.२० ॥&lt;br&gt;&#xA;लीलया च वरं प्राप्य वाञ्छितं वंशतारकम् ॥&lt;br&gt;&#xA;तत्राजगाम गङ्गा सा स्मरणात्परमात्मनः ॥ ॥ २१ ॥&lt;br&gt;&#xA;तं प्रणम्य प्रतस्थौ च तत्पुरः सम्पुटाञ्जलिः ॥&lt;br&gt;&#xA;उवाच भगवांस्तत्र तां दृष्ट्वा सुमनोहरम् ॥&lt;br&gt;&#xA;कुर्वतीं स्तवनं दिव्यं पुलकाञ्चितविग्रहाम् ॥ २२&lt;br&gt;&#xA;॥ श्रीकृष्ण उवाच ॥&lt;br&gt;&#xA;भारतं भारतीशापाद्गच्छ शीघ्रं सुरेश्वरि ॥ २३ ॥&lt;br&gt;&#xA;सगरस्य सुतान्सर्वान्पूतान्कुरु ममाज्ञया ॥&lt;br&gt;&#xA;त्वत्स्पर्शवायुना पूता यास्यन्ति मम मन्दिरम् ॥ २४ ॥&lt;br&gt;&#xA;बिभ्रतो दिव्यमूर्त्तिं ते दिव्यस्यन्दनगामिनः ॥&lt;br&gt;&#xA;मत्पार्षदा भविष्यन्ति सर्वकालं निरामयाः ॥ २५ ॥&lt;br&gt;&#xA;कर्मभोगं समुच्छिद्य कृतं जन्मनि जन्मनि ॥&lt;br&gt;&#xA;नानाविधं महत्स्वल्पं पापं स्याद्भारते नृभिः ॥ २६ ॥&lt;br&gt;&#xA;गङ्गायाः स्पर्शवातेन नश्यतीति श्रुतौ श्रुतम् ॥&lt;br&gt;&#xA;स्पर्शनं दर्शनाद्देव्याः पुण्यं दशगुणं ततः ॥ २७ ॥&lt;br&gt;&#xA;मौसलस्नानमात्रेण सामान्यदिवसे नृणाम्॥&lt;br&gt;&#xA;कोटिजन्मार्जितं पापं नश्यतीति श्रुतौ श्रुतम्॥२८॥&lt;br&gt;&#xA;यानि कानि च पापानि ब्रह्महत्यादिकानि च॥&lt;br&gt;&#xA;नानाजन्मार्जितान्येव कामतोऽपि कृतानि च ॥२९॥&lt;br&gt;&#xA;तानि सर्वाणि नश्यन्ति मौसलस्नानतो नृणाम् ॥&lt;br&gt;&#xA;पुण्याहस्नानजं पुण्यं वेदा नैव वदन्ति च ॥ 2.10.३० ॥&lt;br&gt;&#xA;केचिद्वदन्ति ते देवि फलमेव यथागमम् ॥&lt;br&gt;&#xA;ब्रह्मविष्णुशिवायाश्च सर्वे नैव विदन्ति च ॥ ३१ ॥&lt;br&gt;&#xA;सामान्यदिवसस्नानसङ्कल्पं शृणु सुन्दरि ॥&lt;br&gt;&#xA;पुण्यं दशगुणं चैव मौसलस्नानतः परम् ॥ ३२ ॥&lt;br&gt;&#xA;ततस्त्रिंशद्गुणं पुण्यं रविसङ्क्रमणे दिने ॥&lt;br&gt;&#xA;अमायां चापि तत्तुल्यं द्विगुणं दक्षिणायने ॥३३॥&lt;br&gt;&#xA;ततो दशगुणं पुण्यं नराणामुत्तरायणे ॥&lt;br&gt;&#xA;चातुर्मास्यां पौर्णमास्यामनन्तं पुण्य मेव च ॥ ३४ ॥&lt;br&gt;&#xA;अक्षयायां च तत्तुल्यं नैतद्वेदे निरूपितम् ॥&lt;br&gt;&#xA;असङ्ख्यपुण्यफलदमेतेषु स्नानदानकम् ॥ ३५ ॥&lt;br&gt;&#xA;सामान्यदिवसे स्नानं ध्यानाच्छतगुणं फलम् ॥&lt;br&gt;&#xA;मन्वन्तरेषु देवेशि युगादिषु तथैव च ॥ ३६ ॥&lt;br&gt;&#xA;माघस्य सितसप्तम्यां भीष्माष्टम्यान्तथैव च ॥&lt;br&gt;&#xA;तथा ऽशोकाष्टमीतिथ्यां नवम्यां च तथा हरेः ॥ ३७ ॥&lt;br&gt;&#xA;ततोऽपि द्विगुणं पुण्यं नन्दायां तव दुर्लभम् ॥&lt;br&gt;&#xA;दशपापहरायां तु दशम्यां सुमहत्फलम् ॥ ३८ ॥&lt;br&gt;&#xA;नन्दासमं च वारुण्यां महत्पूर्वं चतुर्गुणम् ॥&lt;br&gt;&#xA;ततश्चतुर्गुणं पुण्यं द्विमहत्पूर्वके सति ॥ ३९ ॥&lt;br&gt;&#xA;पुण्यं कोटिगुणं चैव सामान्यस्नानतो भवेत् ॥&lt;br&gt;&#xA;चन्द्रसूर्योपरागेषु स्मृतं दशगुणं ततः ॥ 2.10.४० ॥&lt;br&gt;&#xA;पुण्येऽप्यर्द्धोदये काले ततः शतगुणं फलम् ॥&lt;br&gt;&#xA;सर्वेषामेव सङ्कल्पो वैष्णवानां विपर्य्ययः ॥४१॥&lt;br&gt;&#xA;फलसन्धानरहिता जीवन्मुक्ताश्च वैष्णवाः ॥&lt;br&gt;&#xA;मत्प्रीतिभक्तिकामास्ते सर्वदा सर्वकर्मसु ॥४२॥&lt;br&gt;&#xA;गुरुवक्त्राद्विष्णुमन्त्रो यस्य कर्णे विशेत्परः ॥&lt;br&gt;&#xA;जीवन्मुक्तं वैष्णवं तं वेदाः सर्वे वदन्ति च ॥ ४३ ॥&lt;br&gt;&#xA;पुरुषाणां शतं पूर्वं पैतृकं च परं शतम् ॥&lt;br&gt;&#xA;मातामहस्य च शतं मातरं मातृमातरम्॥४४॥&lt;br&gt;&#xA;भगिनीं भ्रातरं चैव भागिनेयं च मातुलम् ॥&lt;br&gt;&#xA;श्वश्रुं च श्वशुरं चैव गुरुपत्नीं गुरोः सुतम् ॥ ४५ ॥&lt;br&gt;&#xA;गुरुं च ज्ञानदातारं मित्रं च सहचारिणम् ॥&lt;br&gt;&#xA;भृत्यं शिष्य तथा चेटीं प्रजाः स्वाश्रमसन्निधौ ॥ ४६ ॥&lt;br&gt;&#xA;उद्धरेदात्मना सार्द्धं मन्त्रग्रहणमात्रतः ॥&lt;br&gt;&#xA;मन्त्रग्रहणमात्रेण जीवन्मुक्तो भवेन्नरः ॥ ४७ ॥&lt;br&gt;&#xA;तस्य संस्पर्शनात्पूतं तीर्थं च भुवि भारते ॥&lt;br&gt;&#xA;तस्यैव पादरजसा सद्यः पूता वसुन्धरा ॥ ४८ ॥&lt;br&gt;&#xA;पादोदकस्थानमिदं तीर्थमेव भवेद्ध्रुवम् ॥&lt;br&gt;&#xA;अन्नं विष्ठा जलं मूत्रं यद्विष्णोरनिवेदितम् ॥४९ ॥&lt;br&gt;&#xA;खादन्ति नो वैष्णवाश्च सदा नैवेद्यभोजिनः ॥&lt;br&gt;&#xA;विष्णोर्निवेदितान्नं च नित्यं ये भुञ्जते नराः ॥ 2.10.५० ॥&lt;br&gt;&#xA;पूतानि सर्वतीर्थानि तेषां च स्पर्शनादहो ॥&lt;br&gt;&#xA;विष्णोः पादोदकं पुण्यं नित्यं ये भुञ्जते नराः ॥ ५१ ॥&lt;br&gt;&#xA;तत्पापानि पलायन्ते वैनतेयादिवोरगाः ॥&lt;br&gt;&#xA;तेषां दर्शनमात्रेण पूतं च भुवनत्रयम् ॥ ५२ ॥&lt;br&gt;&#xA;विष्णोः सुदर्शनं चक्रं सन्ततं तांश्च रक्षति ॥&lt;br&gt;&#xA;मद्गुणश्रवणाद्ये च पुलकाङ्कितविग्रहाः॥ ॥ ५३ ॥&lt;br&gt;&#xA;गद्गदाः साश्रुनेत्राश्च नरास्ते वैष्णवोत्तमाः ॥&lt;br&gt;&#xA;पुत्रादपि परः स्नेहो मयि येषां निरन्तरम् ॥&lt;br&gt;&#xA;गृहाद्याश्च मयि न्यस्तास्ते नराः वैष्णवोत्तमाः ॥ ५४ ॥&lt;br&gt;&#xA;आब्रह्मस्तम्बपर्यन्तं मत्तः सर्वं चराचरम् ॥&lt;br&gt;&#xA;सर्वेषामहमेवेश इतिज्ञा वैष्णवोत्तमाः ॥ ५५ ॥&lt;br&gt;&#xA;असङ्ख्यकोटिब्रह्माण्डं ब्रह्मविष्णुशिवादयः ॥&lt;br&gt;&#xA;प्रलये मयि लीयन्ते चेतिज्ञा वैष्णवोत्तमाः ॥ ५६॥&lt;br&gt;&#xA;तेजःस्वरूपं परमं भक्तानुग्रहविग्रहम् ॥&lt;br&gt;&#xA;स्वेच्छामयं निर्गुणं च निरीहं प्रकृतेः परम् ॥ ५७ ॥&lt;br&gt;&#xA;सर्वे प्राकृतिका मत्त आविर्भूतास्तिरोहिताः॥&lt;br&gt;&#xA;इति जानन्ति ये देवि ते नरा वैष्णवोत्तमाः ॥ ५८ ॥&lt;br&gt;&#xA;इत्येवमुक्त्वा देवेशो विरराम तयोः पुरः ॥&lt;br&gt;&#xA;उवाच तं त्रिपथगा भक्तिनम्रात्मकन्धरा ॥५९॥&lt;br&gt;&#xA;गङ्गोवाच ॥&lt;br&gt;&#xA;यामि चेद्भारतं नाथ भारतीशापतः पुरा ॥&lt;br&gt;&#xA;तवाज्ञया च राजेन्द्र तपसा चैव साम्प्रतम् ॥ 2.10.६० ॥&lt;br&gt;&#xA;यानि कानि च पापानि मह्यं दास्यन्ति पापिनः ॥&lt;br&gt;&#xA;तानि मे केन नश्यन्ति तदुपायं वद प्रभो ॥ ६१ ॥&lt;br&gt;&#xA;कतिकालं परिमितं स्थितिर्मे तत्र भारते ॥&lt;br&gt;&#xA;कदा यास्यामि सर्वेश त्वद्विष्णोः परमं पदम् ॥ ६२ ॥&lt;br&gt;&#xA;ममान्यद्वाच्छितं यद्यत्सर्वं जानासि सर्ववित् ॥&lt;br&gt;&#xA;सर्वान्तरात्मन्त्सर्वज्ञ तदुपायं वद प्रभो ॥ ६३ ॥&lt;br&gt;&#xA;श्रीकृष्ण उवाच ॥&lt;br&gt;&#xA;जानामि वाञ्छितं गङ्गे तव सर्वं सुरेश्वरि ॥&lt;br&gt;&#xA;पतिस्ते रुद्ररूपोऽयं लवणोदो भविष्यति ॥ ६४ ॥&lt;br&gt;&#xA;ममैवांशः समुद्रश्च त्वं च लक्ष्मीस्वरूपिणी ॥&lt;br&gt;&#xA;विदग्धाया विदग्धेन सङ्गमो गुणवान्भुवि ॥ ६५ ॥&lt;br&gt;&#xA;यावत्त्यः सन्ति नद्यश्च भारत्याद्याश्च भारते ॥&lt;br&gt;&#xA;सौभाग्यं तव तास्वेव लवणोदस्य सौरते ॥ ६६ ॥&lt;br&gt;&#xA;अद्यप्रभृति देवेशि कलेः पञ्च सहस्रकम् ॥&lt;br&gt;&#xA;वर्षं स्थितिस्ते भारत्या भुवि शापेन भारते ॥ ६७ ॥&lt;br&gt;&#xA;नित्यं वारिधिना सार्द्धं करिष्यसि रहो रतिम् ॥&lt;br&gt;&#xA;त्वमेव रसिका देवी रसिकेन्द्रेण संयुता ॥ ६८ ॥&lt;br&gt;&#xA;त्वां तोषयन्ति स्तोत्रेण भगीरथकृतेन च ॥&lt;br&gt;&#xA;भारतस्था जनाः सर्वे पूजयिष्यन्ति भक्तितः ॥६९॥&lt;br&gt;&#xA;ध्यानेन कौथुमोक्तेन ध्यात्वा त्वां पूजयिष्यति ॥&lt;br&gt;&#xA;यः स्तौति प्रणमेन्नित्यं सोऽश्वमेधफलं लभेत् ॥ 2.10.७० ॥&lt;br&gt;&#xA;गङ्गा गङ्गेति यो ब्रूयाद्यो जनानां शतैरपि ॥&lt;br&gt;&#xA;मुच्यते सर्वपापेभ्यो विष्णुलोकं स गच्छति ॥७१॥&lt;br&gt;&#xA;सहस्रपापिनां स्नानाद्यत्पापं ते भविष्यति ॥&lt;br&gt;&#xA;मद्भक्तदर्शने तावत्तदैव हि विनश्यति ॥ ७२ ॥&lt;br&gt;&#xA;पापिनां तु सहस्राणां शवस्पर्शेन यत्तव ॥&lt;br&gt;&#xA;मन्मन्त्रोपासकस्नानात्तदघं च विनश्यति ॥ ७३ ॥&lt;br&gt;&#xA;यत्र यत्र भवेद्गङ्गे मन्नामगुणकीर्त्तनम् ॥&lt;br&gt;&#xA;तत्रैव त्वमधिष्ठानं करिष्यस्यघमोचनात् ॥ ७४ ॥&lt;br&gt;&#xA;सार्द्धं सरिद्भिः श्रेष्ठाभिः सरस्वत्या दिभिः शुभे ॥&lt;br&gt;&#xA;तत्तु तीर्थं भवेत्सद्यो यत्र मद्गुणकीर्त्तनम् ॥ ७५ ॥&lt;br&gt;&#xA;यद्रेणुस्पर्शमात्रेण पूतो भवति पातकी ॥&lt;br&gt;&#xA;रेणुप्रमाणं वर्षं च स वैकुण्ठे वसेद् ध्रुवम् ॥७६॥&lt;br&gt;&#xA;ज्ञानेन त्वयि ये भक्त्या मन्नामस्मृतिपूर्वकम् ॥&lt;br&gt;&#xA;समुत्सृजन्ति प्राणांश्च ते गच्छन्ति हरेः पदम् ॥ ७७ ॥&lt;br&gt;&#xA;पार्षदप्रवरास्ते च भविष्यन्ति हरेश्चिरम् ॥&lt;br&gt;&#xA;असङ्ख्यकं प्राकृतिकं लयं द्रक्ष्यन्ति ते नराः ॥ ७८ ॥&lt;br&gt;&#xA;मृतस्य बहुपुण्येन तच्छवं त्वयि विन्यसेत् ॥&lt;br&gt;&#xA;प्रयाति स च वैकुण्ठं यावदस्थ्नां स्थितिस्त्वयि ॥ ७९ ॥&lt;br&gt;&#xA;कायव्यूहं ततः कृत्वा भोजयित्वा स्वकर्मकम् ॥&lt;br&gt;&#xA;तस्मै ददामि सारूप्यं तं करोमि च पार्षदम् ॥ 2.10.८० ॥&lt;br&gt;&#xA;अज्ञानी त्वज्जलस्पर्शाद्यदि प्राणान्समुत्सृजेत् ॥&lt;br&gt;&#xA;तस्मै ददामि सारूप्यं तं करोमि पार्षदम् ॥ ८१ ॥&lt;br&gt;&#xA;अन्यत्र वा त्यजेत्प्राणांस्त्वन्नामस्मृतिपूर्वकम् ॥&lt;br&gt;&#xA;तस्मै ददामि सालोक्यमसङ्ख्यप्रलयालयम् ॥ ८२ ॥&lt;br&gt;&#xA;अन्यत्र वा त्यजेत्प्राणान्मन्नामस्मृतिपूर्वकम् ॥&lt;br&gt;&#xA;तस्मै ददामि सालोक्यं यावद्वै ब्रह्मणो वयः ॥ ८३ ॥&lt;br&gt;&#xA;तीर्थेऽप्यतीर्थे मरणे विशेषो नास्ति कश्चन ॥&lt;br&gt;&#xA;मन्मन्त्रोपासकानां च नित्यं नैवेद्यभोजिनाम् ॥ ८४ ॥&lt;br&gt;&#xA;पूतं कर्तुं स शक्तो हि लीलया भुवनत्रयम् ॥&lt;br&gt;&#xA;रत्नेन्द्रसारयानेन लोकं स प्रयाति च ॥ ८५ ॥&lt;br&gt;&#xA;मद्भक्तबान्धवा ये ये ते ते पुण्यधियः शुभे ॥&lt;br&gt;&#xA;ते यान्ति रत्नयानेन गोलोकं च सुदुर्लभम् ॥८६॥&lt;br&gt;&#xA;यत्र तत्र मृता ये च ज्ञानाज्ञानेन वा सति ॥&lt;br&gt;&#xA;जीवन्मुक्ताश्च ते पूता भक्तसन्निधिमात्रतः ॥ ८७ ॥&lt;br&gt;&#xA;इत्युक्त्वा श्रीहरिस्तां च तमुवाच भगीरथम् ॥&lt;br&gt;&#xA;स्तुहि गङ्गामिमां भक्त्या पूजां कुरु च साम्प्रतम् ॥ ८८ ॥&lt;br&gt;&#xA;भगीरथस्तां तुष्टाव पूजयामास भक्तितः ॥&lt;br&gt;&#xA;ध्यानेन कौथुमोक्तेन स्तोत्रेण च पुनः पुन. ॥ ८९ ॥&lt;br&gt;&#xA;श्रीकृष्णं प्रणनामाथ परमात्मानमीश्वरम् ॥&lt;br&gt;&#xA;भगीरथश्च गङ्गां च सोऽन्तर्द्धाय गतो हरिः ॥ 2.10.९० ॥&lt;br&gt;&#xA;नारद उवाच ॥&lt;br&gt;&#xA;स्तोत्रेण केन ध्यानेन केन पूजाक्रमेण च ॥&lt;br&gt;&#xA;पूजां चकार नृपतिर्वद वेदविदां वर ॥ ९१ ॥&lt;br&gt;&#xA;श्रीनारायण उवाच ॥&lt;br&gt;&#xA;स्नात्वा नित्यक्रियां कृत्वा धृत्वा धौते च वाससी ॥&lt;br&gt;&#xA;पादौ प्रक्षाल्य चाचम्य संयतो भक्तिपूर्वकम् ॥ ९२ ॥&lt;br&gt;&#xA;गणेशं च दिनेशं च वह्निं विष्णुं शिवं शिवाम् ॥&lt;br&gt;&#xA;सम्पूजयेन्नरश्शुद्धः सोऽधिकारी च पूजने ॥ ९३ ॥&lt;br&gt;&#xA;गणेशं विघ्ननाशाय निष्पापाय दिवाकरम् ॥&lt;br&gt;&#xA;वह्निं स्वशुद्धये विष्णुं मुक्तये पूजयेन्नरः ॥ ९४ ॥&lt;br&gt;&#xA;शिवं ज्ञानाय तदिनां शिवां बुद्धिविवृद्धये ॥&lt;br&gt;&#xA;सम्पूज्यैतल्लभेत्प्राज्ञो विपरीतमतोऽन्यथा ॥ ९५ ॥&lt;br&gt;&#xA;दध्यावनेन तद्ध्यानं शृणु नारद तत्त्वतः ॥&lt;br&gt;&#xA;ध्यानं च कौथुमोक्तं वै सर्वपापप्रणाशनम् ॥ ९६ ॥&lt;br&gt;&#xA;श्वेतचम्पकवर्णाभां गङ्गां पापप्रणाशिनीम् ॥&lt;br&gt;&#xA;कृष्णविग्रहसम्भूतां कृष्णतुल्यां परां सतीम् ॥ ९७ ॥&lt;br&gt;&#xA;वह्निशुद्धांशुकाधानां रत्नभूषणभूषिताम् ॥&lt;br&gt;&#xA;शरत्पूर्णेन्दुशतकप्रभाजुष्टकलेवराम् ॥ ९८ ॥&lt;br&gt;&#xA;ईषद्धासप्रसन्नास्यां शश्वत्सुस्थिरयौवनाम् ॥&lt;br&gt;&#xA;नारायणप्रियां शान्तां सत्सौभाग्यसमन्विताम ॥ ९९ ॥&lt;/p&gt;</description>
    </item>
    <item>
      <title>०११</title>
      <link>https://vishvAsa.github.io/purANam_vaiShNavam/brahma-vaivarta-purANam/02/011/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/011/</guid>
      <description>&lt;p&gt;नारद उवाच॥&lt;br&gt;&#xA;कलेः पञ्चसहस्रे सा समतीते सुरेश्वरी ॥&lt;br&gt;&#xA;क्व गता सा महाभागा तन्मे व्याख्यातुमर्हसि ॥१॥&lt;br&gt;&#xA;नारायण उवाच ॥&lt;br&gt;&#xA;भारतं भारतीशापात्समागत्येश्वरेच्छया ॥&lt;br&gt;&#xA;जगाम तं च वैकुण्ठं शापान्ते पुनरेव सा ॥२॥&lt;br&gt;&#xA;भारतं भारती त्यक्त्वा चागमत्तद्धरेः पदम् ॥&lt;br&gt;&#xA;पद्मावती च शापान्ते गङ्गायाश्चैव नारद ॥३॥&lt;br&gt;&#xA;गङ्गा सरस्वती लक्ष्मीश्चैतास्तिस्रः प्रिया हरेः॥&lt;br&gt;&#xA;तुलसीसहिता ब्रह्मंश्चतस्रः कीर्त्तिताः श्रुतौ॥४॥&lt;br&gt;&#xA;नारद उवाच ॥&lt;br&gt;&#xA;हेतुना केन देवी वै विष्णुपादाब्जसम्भवा ॥&lt;br&gt;&#xA;धातुः कमण्डलुस्था च शङ्करस्य शिरोगता ॥ ५ ॥&lt;br&gt;&#xA;बभूव सा मुनिश्रेष्ठ गङ्गा नारायणप्रिया ॥&lt;br&gt;&#xA;अहो केन प्रकारेण तन्मे व्याख्यातुमर्हसि ॥ ६ ॥&lt;br&gt;&#xA;॥ श्रीनारायण उवाच ॥&lt;br&gt;&#xA;पुरा बभूव गोलोके सा गङ्गा द्रवरूपिणी ॥&lt;br&gt;&#xA;राधाकृष्णाङ्गसम्भूता तदंशा तत्स्वरूपिणी ॥ ७ ॥&lt;br&gt;&#xA;द्रवाधिष्ठातृरूपा या रूपेणाप्रतिमा भुवि ॥&lt;br&gt;&#xA;नवयौवनसम्पन्ना रत्नाभरणभूषिता ॥ ८ ॥&lt;br&gt;&#xA;शरन्मध्याह्नपद्मास्या सस्मिता सुमनोहरा ॥&lt;br&gt;&#xA;तप्तकाञ्चनवर्णाभा शरच्चन्द्रसमप्रभा ॥ ९ ॥&lt;br&gt;&#xA;स्निग्धप्रभाऽतिसुस्निग्धा शुद्धसत्त्वस्वरूपिणी ॥&lt;br&gt;&#xA;सुपीनकठिनश्रोणी सुनितम्बयुगं वरम् ॥ 2.11.१० ॥&lt;br&gt;&#xA;पीनोन्नतं सुकठिनं स्तनयुग्मं सुवर्तुलम् ॥&lt;br&gt;&#xA;सुचारु नेत्रयुगलं सुकटाक्षं सुवक्रिमम् ॥ ॥ ११ ॥&lt;br&gt;&#xA;वक्रिमं कबरीभारं मालतीमाल्यसंयुतम् ॥&lt;br&gt;&#xA;सिन्दूरबिन्दुललितं सार्द्धं चन्दनबिन्दुभिः ॥ १२ ॥&lt;br&gt;&#xA;कस्तूरीपत्रिकायुक्तं गण्डयुग्मं मनोहरम् ॥&lt;br&gt;&#xA;बन्धूककुसुमाकारमधरोष्ठं च सुन्दरम् ॥ १३ ॥&lt;br&gt;&#xA;पक्वदाडिमबीजाभदन्तपङ्क्तिसमुज्ज्वला ॥&lt;br&gt;&#xA;वाससी वह्निशुद्धे च नीवीयुक्ते च बिभ्रती ॥ १४ ॥&lt;br&gt;&#xA;सा सकामा कृष्णपार्श्वे समुत्तस्थे सुलज्जिता ॥&lt;br&gt;&#xA;पद्मपत्रसमानाभ्यां लोचनाभ्यां विभो मुखम् ॥ १५ ॥&lt;br&gt;&#xA;निमेषरहिताभ्यां च पिबन्ती सततं मुदा ॥&lt;br&gt;&#xA;प्रफुल्लवदना हर्षान्नवसङ्गमलालसा ॥ १५ ॥&lt;br&gt;&#xA;मूर्च्छिता प्रभुरूपेण पुलकाङ्कितविग्रहा ॥&lt;br&gt;&#xA;एतस्मिन्नन्तरे तत्र विद्यमाना च राधिका ॥ १७ ॥&lt;br&gt;&#xA;गोपीत्रिंशत्कोटियुक्ता कोटिचन्द्रसमप्रभा ॥&lt;br&gt;&#xA;कोपेन रक्तपद्मास्या रक्तपङ्कजलोचना ॥ १८ ॥&lt;br&gt;&#xA;श्वेतचम्पकवर्णाभा मत्तवारणगामिनी॥&lt;br&gt;&#xA;अमूल्यरत्नखचितनानाभरणभूषिता ॥१९॥&lt;br&gt;&#xA;माणिक्यखचितं हारममूल्यं वह्निशौचकम् ॥&lt;br&gt;&#xA;पीताभवस्त्रयुगलं नीवीयुक्तं च बिभ्रती ॥ 2.11.२० ॥&lt;br&gt;&#xA;स्थलपद्मप्रभाजुष्टं कोमलं च सुरञ्जितम् ॥&lt;br&gt;&#xA;कृष्णदत्तार्घ्यसंयुक्तं विन्यस्यन्ती पदाम्बुजम् ॥ २१ ॥&lt;br&gt;&#xA;रत्नेन्द्रराजखचितविमानादवरुह्य च ॥&lt;br&gt;&#xA;सेव्यमाना च सखिभिः श्वेत चामरवायुना ॥ २२ ॥&lt;br&gt;&#xA;कस्तूरीबिन्दुतिलकं चन्दनेन्दुसमन्वितम् ॥&lt;br&gt;&#xA;दीप्तदीपप्रभाकारं सिन्दूरारुणसुन्दरम् ॥ २३ ॥&lt;br&gt;&#xA;दधती भालमध्ये च सीमन्ताधस्तदुज्ज्वलम् ॥&lt;br&gt;&#xA;पारिजातप्रसूनादिमालायुक्तं सुवक्रिमम् ॥ २४ ॥&lt;br&gt;&#xA;सुचारुकबरीभारं कम्पयन्ती च कम्पिता ॥&lt;br&gt;&#xA;सुचारुनासासंयुक्तमोष्ठं कम्पयती रुषा ॥ २५ ॥&lt;br&gt;&#xA;गत्वा तस्थौ कृष्णपार्श्वे रत्नसिंहासने वरे ॥&lt;br&gt;&#xA;सखीनां च समूहैश्च परिपूर्णा विभोः सभा ॥ २६ ॥&lt;br&gt;&#xA;तां च दृष्ट्वा समुत्तस्थौ कृष्णः सादरमच्युतः ॥&lt;br&gt;&#xA;सम्भाष्य मधुरालापैः सस्मितश्च ससम्भ्रमः ॥ २७ ॥&lt;br&gt;&#xA;प्रणेमुरभि सन्त्रस्ता गोपा नम्रात्मकन्धराः ॥&lt;br&gt;&#xA;तुष्टुवुस्ते च भक्त्या तं तुष्टाव परमेश्वरम् ॥ २८ ॥&lt;br&gt;&#xA;उत्थाय गङ्गा सहसा सम्भाषां च चकार सा ॥&lt;br&gt;&#xA;कुशलं परिपप्रच्छ भीताऽतिविनयेन च ॥ २९ ॥&lt;br&gt;&#xA;नम्रभावस्थिता त्रस्ता शुष्ककण्ठौष्ठतालुका ॥&lt;br&gt;&#xA;ध्यानेन शरणापन्ना श्री कृष्णचरणम्बुजे ॥ 2.11.३० ॥&lt;br&gt;&#xA;तद्धृत्पद्मे स्थितः कृष्णो भीतायै चाभयं ददौ ॥&lt;br&gt;&#xA;बभूव स्थिरचित्ता सा सर्वेश्वरवरेण च ॥ ३१ ॥&lt;br&gt;&#xA;ऊर्ध्वं सिंहासनस्थां च राधां गङ्गा ददर्श सा ॥&lt;br&gt;&#xA;सुस्निग्धां सुखदृश्यां च ज्वलन्तीं ब्रह्मतेजसा ॥ ३२ ॥&lt;br&gt;&#xA;असङ्ख्यब्रह्मणामाद्यां चादिसृष्टिं सनातनीम् ॥&lt;br&gt;&#xA;यथा द्वादशवर्षीयां कन्यां च नवयौवनाम् ॥ ३३ ॥&lt;br&gt;&#xA;विश्ववृन्दे निरुपमां रूपेण च गुणेन च ॥&lt;br&gt;&#xA;शान्त कान्तामनन्तां तामाद्यन्तरहितां सतीम् ॥ ३४ ॥&lt;br&gt;&#xA;शुभां सुभद्रां सुभगां स्वामिसौभाग्यसंयुताम् ॥&lt;br&gt;&#xA;सौन्दर्यसुन्दरीं श्रेष्ठां सुन्दरीष्वखिलासु च ॥ ३९ ॥&lt;br&gt;&#xA;कृष्णार्द्धाङ्गी कृष्णसमां तेजसा वयसा त्विषा ॥&lt;br&gt;&#xA;पूजितां च महालक्ष्मीं महालक्ष्मीश्वरेण च ॥ ३६ ॥&lt;br&gt;&#xA;प्रच्छाद्यमानां प्रभया सभामीशस्य सुप्रभाम् ॥&lt;br&gt;&#xA;सखीदत्तं च ताम्बूलं गृह्णतीमन्यदुर्लभम् ॥ ३७ ॥&lt;br&gt;&#xA;अजन्यां सर्वजननीं धन्यां मान्यां च मानिनीम् ॥&lt;br&gt;&#xA;कृष्णप्राणाधिदेवीं च प्राणप्रियतमां रमाम्॥३८॥&lt;br&gt;&#xA;दृष्ट्वा रासेश्वरीं तृप्तिं न जगाम सुरेश्वरी ॥&lt;br&gt;&#xA;निमेषरहिताभ्यां च लोच नाभ्यां पपौ च ताम्॥३९॥&lt;br&gt;&#xA;एतस्मिन्नन्तरे राधा जगदीशमुवाच सा॥&lt;br&gt;&#xA;वाचा मधुरया शान्ता विनीता सस्मिता मुने॥2.11.४०॥&lt;br&gt;&#xA;राधिकोवाच॥&lt;br&gt;&#xA;केयं प्राणेश कल्याणी सस्मिता त्वन्मुखाम्बुजम् ॥&lt;br&gt;&#xA;पश्यन्ती सततं पार्श्वे सकामा रक्तलोचना ॥ ४१ ॥&lt;br&gt;&#xA;मूर्च्छां प्राप्नोति रूपेण पुलकाङ्कितविग्रहा ॥&lt;br&gt;&#xA;वस्त्रेण मुखमाच्छाद्य निरीक्षन्ती पुनः पुनः ॥ ४२ ॥&lt;br&gt;&#xA;त्वं चापि मां सन्निरीक्ष्य सकामः सस्मितः सदा ॥&lt;br&gt;&#xA;मयि जीवति गोलोके भूता दुर्वृत्तिरीदृशी ॥ ४३ ॥&lt;br&gt;&#xA;त्वमेव चैवं दुर्वृत्तं वारंवारं करोषि च ॥&lt;br&gt;&#xA;क्षमां करोमि ते प्रेम्णा स्त्रीजातिः स्निग्धमानसा ॥ ४४ ॥&lt;br&gt;&#xA;सङ्गृह्येमां प्रियामिष्टां गोलोकाद्गच्छ लम्पट ॥&lt;br&gt;&#xA;अन्यथा नहि ते भद्रं भविष्यति सुरेश्वर ॥ ४५ ॥&lt;br&gt;&#xA;दृष्टस्त्वं विरजायुक्तो मया चन्दनकानने ॥&lt;br&gt;&#xA;क्षमा कृता मया पूर्वं सखीनां वचनादहो ॥ ४६ ॥&lt;br&gt;&#xA;त्वया मच्छब्दमात्रेण तिरोधानं कृतं पुरा ॥&lt;br&gt;&#xA;देहं सन्त्यज्य विरजा नदीरूपा बभूव सा ॥ ४७ ॥&lt;br&gt;&#xA;कोटियोजनविस्तीर्णा ततो दैर्घ्ये चतुर्गुणा ॥&lt;br&gt;&#xA;अद्यापि विद्यमाना सा तव सत्की र्तिरूपिणी ॥ ४८ ॥&lt;br&gt;&#xA;गृहं मयि गतायां च पुनर्गत्वा तदन्तिकम् ॥&lt;br&gt;&#xA;उच्चैररौषीर्विरजे विरजे चेति संस्मरन् ॥ ४९ ॥&lt;br&gt;&#xA;तदा तोयात्समुत्थाय सा योगात्सिद्धयोगिनी ॥&lt;br&gt;&#xA;सालङ्कारा मूर्तिमती ददौ तुभ्यं च दर्शनम् ॥ 2.11.५० ॥&lt;br&gt;&#xA;ततस्तां च समाश्लिष्य वीर्य्याधानं कृतं त्वया ॥&lt;br&gt;&#xA;ततो बभूवुस्तस्यां च समुद्राः सप्त चैव हि ॥ ५१ ॥&lt;br&gt;&#xA;दृष्टस्त्वं शोभया गोप्या युक्तश्चम्पककानने ॥&lt;br&gt;&#xA;सद्यो मच्छब्दमात्रेण तिरोधानं कृतं त्वया ॥५२॥&lt;br&gt;&#xA;शोभा देहं परित्यज्य प्राविशच्चन्द्रमण्डलम् ॥&lt;br&gt;&#xA;ततस्तस्याः शरीरं च स्निग्धं तेजो बभूव ह ॥ ५३ ॥&lt;br&gt;&#xA;संविभज्य त्वया दत्तं हृदयेन विदूयता ॥&lt;br&gt;&#xA;रत्नाय किञ्चित्स्वर्णाय किञ्चिन्मतिवराय च ॥ ५४ ॥&lt;br&gt;&#xA;किञ्चित्स्त्रीणां मुखाब्जेभ्यः किञ्चिद्राज्ञे च किञ्चन ॥&lt;br&gt;&#xA;किञ्चित्प्रकृष्टवस्त्रेभ्यो रौप्येभ्यश्चापि किञ्चन ॥ ५५ ॥&lt;br&gt;&#xA;किञ्चिच्चन्दनपङ्केभ्यस्तोयेभ्यश्चापि किञ्चन ॥&lt;br&gt;&#xA;किञ्चित्किसलयेभ्यश्च पुष्पेभ्यश्चापि किञ्चन ॥ ५६ ॥&lt;br&gt;&#xA;किञ्चित्फलेभ्यः सस्येभ्यः सुपक्वेभ्यश्च किञ्चन ॥&lt;br&gt;&#xA;नृपदेवगृहेभ्यश्च संस्कृतेभ्यश्च किञ्चन ॥ ५७ ॥&lt;br&gt;&#xA;दृष्टस्त्वं प्रभया गोप्या युक्तो वृन्दावने वने ॥&lt;br&gt;&#xA;सद्यो मच्छब्दमात्रेण तिरोधानं कृतं त्वया ॥ ॥ ५८ ॥&lt;br&gt;&#xA;प्रभा देहं परित्यज्य प्राविशत्सूर्य्यमण्डलम् ॥&lt;br&gt;&#xA;ततस्तस्याः शरीरं च तीक्ष्णं तेजो बभूव ह ॥ ५९ ॥&lt;br&gt;&#xA;संविभज्य त्वया दत्तं प्रेम्णा च रुदता पुरा ॥&lt;br&gt;&#xA;विभज्य चक्षुषोर्दत्तं लज्जया तद्भयेन च ॥ 2.11.६० ॥&lt;br&gt;&#xA;हुताशनाय किञ्चिच्च नृपेभ्यश्चापि किञ्चन ॥&lt;br&gt;&#xA;किञ्चित्पुरुषसङ्घेभ्यो देवेभ्यश्चापि किञ्चन ॥ ६१ ॥&lt;br&gt;&#xA;किञ्चिद्दस्युगणेभ्यश्च नागेभ्यश्चापि किञ्चन ॥&lt;br&gt;&#xA;ब्राह्मणेभ्यो मुनिभ्यश्च तपस्विभ्यश्च किञ्चन ॥६२॥&lt;br&gt;&#xA;स्त्रीभ्यः सौभाग्ययुक्ताभ्यो यशस्विभ्यश्च किञ्चन ॥&lt;br&gt;&#xA;तच्च दत्त्वा च सर्वेभ्यः पूर्वं रोदितुमुद्यतः ॥६३॥&lt;br&gt;&#xA;शान्त्या गोप्या युतस्त्वं च दृष्टो वै रासमण्डले ॥&lt;br&gt;&#xA;वसन्ते पुष्पशय्यायां माल्यवांश्चन्दनोक्षितः ॥ ६४ ॥&lt;br&gt;&#xA;रत्नप्रदीपैर्युक्तश्च रत्ननिर्मितमन्दिरे ॥&lt;br&gt;&#xA;रत्नभूषणभूषाढ्यो रत्नभूषितया सह ॥ ६९ ॥&lt;br&gt;&#xA;त्वया दत्तं च ताम्बूलं भुक्तवत्यै सुवासितम् ॥&lt;br&gt;&#xA;तया दत्तं च ताम्बूलं भुक्तवांस्त्वं पुरा विभो ॥६६॥&lt;br&gt;&#xA;सद्यो मच्छब्दमात्रेण तिरोधानं कृतं त्वया ॥&lt;br&gt;&#xA;शान्तिर्देहं परित्यज्य भिया लीना त्वयि प्रभो ॥६७॥&lt;br&gt;&#xA;ततस्तस्याः शरीरं च गुणश्रेष्ठं बभूव ह ॥&lt;br&gt;&#xA;संविभज्य त्वया दत्तं प्रेम्णा च रुदता पुरा ॥ ६८ ॥&lt;br&gt;&#xA;विश्वे विषयिणे किञ्चित्सत्त्वरूपाय विष्णवे ॥&lt;br&gt;&#xA;शुद्धसत्त्वस्वरूपायै किञ्चिल्लक्ष्म्यै पुरा विभो ॥६९॥&lt;br&gt;&#xA;त्वन्मन्त्रोपासकेभ्यश्च वैष्णवेभ्यश्च किञ्चन ॥&lt;br&gt;&#xA;तपस्विभ्यश्च धर्माय धर्मिष्ठेभ्यश्च किञ्चन ॥2.11.७०॥&lt;br&gt;&#xA;मया पूर्वं हि दृष्टस्त्वं गोप्या च क्षमया सह ॥&lt;br&gt;&#xA;सुवेषवान्माल्यवांश्च गन्धचन्दनसंयुतः॥ ॥ ७१ ॥&lt;br&gt;&#xA;रत्नभूषितया चारुचन्दनोक्षितया तया ॥&lt;br&gt;&#xA;सुखेन मूर्छितस्तल्पे पुष्पचन्दनसंयुते ॥ ७२ ॥&lt;br&gt;&#xA;श्लिष्टोऽभून्निद्रया सद्यः सुखेन नवसङ्गमात् ॥&lt;br&gt;&#xA;मया प्रबोधितौ सा च भवांश्च स्मरणं कुरु ॥ ७३ ॥&lt;br&gt;&#xA;गृहीतं पीतवस्त्रं ते मुरली च मनोहरा ॥&lt;br&gt;&#xA;वनमाला कौस्तुभश्चाप्यमूल्यं रत्नकुण्डलम् ॥७४॥&lt;br&gt;&#xA;पश्चात्प्रदत्तं प्रेम्णा च सखीनां वचनादहो ॥&lt;br&gt;&#xA;लज्जया कृष्णवर्णोऽभूदद्यापि च भवान्प्रभो ॥७५॥&lt;br&gt;&#xA;क्षमा देहं परित्यज्य लज्जया पृथिवीं गता ॥&lt;br&gt;&#xA;ततस्तस्याः शरीरं च गुणश्रेष्ठं बभूव ह ॥ ७६ ॥&lt;br&gt;&#xA;संविभज्य त्वया दत्तं प्रेम्णा च रुदता पुरा ॥&lt;br&gt;&#xA;किञ्चिद्दत्तं विष्णवे च वैष्णवेभ्यश्च किञ्चन ॥ ७७ ॥&lt;br&gt;&#xA;धर्मिष्ठेभ्यश्च धर्माय दुर्बलेभ्यश्च किञ्चन ॥&lt;br&gt;&#xA;तपस्विभ्योऽपि देवेभ्यः पण्डितेभ्यश्च किञ्चन ॥ ७८ ॥&lt;br&gt;&#xA;एतत्ते कथितं सर्वं किं भूयः श्रोतुमिच्छसि ॥&lt;br&gt;&#xA;त्वद्गुणं बहुविस्तारं जानामि च परं प्रभो॥७९॥&lt;br&gt;&#xA;इत्येवमुक्त्वा सा राधा रक्तपङ्कजलोचना ॥&lt;br&gt;&#xA;गङ्गां वक्तुं समारेभे नम्रास्यां लज्जितां सतीम् ॥ 2.11.८० ॥&lt;br&gt;&#xA;गङ्गा रहस्यं योगेन ज्ञात्वा वै सिद्धयोगिनी ॥&lt;br&gt;&#xA;तिरोभूय सभामध्यात्स्वजलं प्रविवेश सा ॥८१॥&lt;br&gt;&#xA;राधा योगेन विज्ञाय सर्वत्रावस्थितां च ताम् ॥&lt;br&gt;&#xA;पानं कर्तुं समारेभे गण्डूषात्सिद्धयोगिनी ॥ ८२ ॥&lt;br&gt;&#xA;गङ्गा रहस्यं योगेन ज्ञात्वा वै सिद्धयोगिनी ॥&lt;br&gt;&#xA;श्रीकृष्णचरणाम्भोजं परमं शरणं ययौ ॥ ८३ ॥&lt;br&gt;&#xA;गोलोकं चैव वैकुण्ठं ब्रह्मलोकादिकं तथा ॥&lt;br&gt;&#xA;ददर्श राधा सर्वत्र नैव गङ्गां ददर्श सा ॥ ८४ ॥&lt;br&gt;&#xA;सर्वतो जलशून्यं च शुष्कपङ्कजगोलकम् ॥&lt;br&gt;&#xA;जलजन्तुसमूहैश्च मृतदेहैः समन्वितम् ॥ ८५ ॥&lt;br&gt;&#xA;ब्रह्मविष्णुशिवानन्तधर्मेन्द्रेन्दुदिवाकराः ॥&lt;br&gt;&#xA;मनवो मानवाः सर्वे देवाः सिद्धास्तपस्विनः ॥ ८६ ॥&lt;br&gt;&#xA;गोलोकं च समाजग्मुः शुष्ककण्ठौष्ठतालुकाः ॥&lt;br&gt;&#xA;सर्वे प्रणेमुर्गोविन्दं सर्वेशं प्रकृतेः परम् ॥ ८७ ॥&lt;br&gt;&#xA;वरं वरेण्यं वरदं वरिष्ठं वरकारणम् ॥&lt;br&gt;&#xA;वरेशं च वरार्हं च सर्वेषां प्रवरं प्रभुम् ॥ ८८ ॥&lt;br&gt;&#xA;निरीहं च निराकारं निर्लिप्तं च निराश्रयम् ॥&lt;br&gt;&#xA;निर्गुणं च निरुत्साहं निर्व्यूहं च निरञ्जनम् ॥ ८९ ॥&lt;br&gt;&#xA;स्वेच्छामयं च साकारं भक्तानुग्रहविग्रहम् ॥&lt;br&gt;&#xA;सत्यस्वरूपं सत्येशं साक्षिरूपं सनातनम् ॥ ॥ 2.11.९० ॥&lt;br&gt;&#xA;परं परेशं परमं परमात्मानमीश्वरम् ॥&lt;br&gt;&#xA;प्रणम्य तुष्टुवुः सर्वे भक्तिनम्रात्मकन्धराः ॥ ९१ ॥&lt;br&gt;&#xA;सगद्गदा साश्रुनेत्राः पुलकाङ्कितविग्रहाः ॥&lt;br&gt;&#xA;सर्वे संस्तूय सर्वेशं भगवन्तं परं हरिम् ॥९२॥&lt;br&gt;&#xA;ज्योतिर्मयं परं ब्रह्म सर्वकारणकारणम् ॥&lt;br&gt;&#xA;अमूल्यरत्नखचितचित्रसिंहासनस्थितम् ॥ ९३ ॥&lt;br&gt;&#xA;सेव्यमानं च गोपालैः श्वेतचामरवायुना ॥&lt;br&gt;&#xA;गोपालिकानृत्यगीतं पश्यन्तं सस्मितं मुदा ॥ ९४ ॥&lt;br&gt;&#xA;वल्गुवेषैः परिवृतं गोपैश्च शतकोटिभिः ॥&lt;br&gt;&#xA;चन्दनोक्षितसर्वाङ्गं रत्नभूषणभूषितम् ॥ ९५ ॥&lt;br&gt;&#xA;नवीननीरदश्यामं किशोरं पीतवाससम् ॥&lt;br&gt;&#xA;यथा द्वादशवर्षीयं बालं गोपालरूपिणम् ॥ ९६ ॥&lt;br&gt;&#xA;कोटिचन्द्रप्रभाजुष्टपुष्टश्रीयुक्तविग्रहम् ॥&lt;br&gt;&#xA;स्वतेजसा परिवृतं सुसादृश्यं मनोहरम्॥ ॥ ९७ ॥&lt;br&gt;&#xA;कोटिकन्दर्पसौन्दर्य्यलीलालावण्यविग्रहम् ॥&lt;br&gt;&#xA;दृश्यमानं च गोपीभिः सस्मिताभिश्च सन्ततम् ॥ ९८ ॥&lt;br&gt;&#xA;भूषणैर्भूषिताभिश्च महारत्नविनिर्मितैः ॥&lt;br&gt;&#xA;पिबन्तीभिर्लोचनाभ्यां मुखचन्द्रं प्रभोर्मुदा ॥ ९९ ॥&lt;br&gt;&#xA;प्राणाधिकप्रियतमाराधावक्षःस्थलस्थितम् ॥&lt;br&gt;&#xA;तया प्रदत्तं ताम्बूलं भुक्तवन्तं सुवासितम् ॥&lt;br&gt;&#xA;परिपूर्णतमं रासे ददृशुः सर्वतः सुराः ॥ 2.11.१०० ॥&lt;br&gt;&#xA;मुनयो मानवाः सिद्धास्तपसा च तपस्विनः ॥&lt;br&gt;&#xA;प्रहृष्टमानसाः सर्वे जग्मुः परमविस्मयम् ॥ १०१ ॥&lt;br&gt;&#xA;परस्परं समालोच्य ते तमूचुश्चतुर्मुखम् ॥&lt;br&gt;&#xA;निवेदितुं जगन्नाथं स्वाभिप्रायमभीप्सितम् ॥ १०२ ॥&lt;br&gt;&#xA;ब्रह्मा तद्वचनं श्रुत्वा स्थितं विष्णोस्तु दक्षिणे ॥&lt;br&gt;&#xA;वामतो वामदेवस्य चागमत्कृष्णमुत्तमम् ॥ १०३ ॥&lt;br&gt;&#xA;परमानन्दयुक्तं च परमानन्दरूपकम् ॥&lt;br&gt;&#xA;सर्वं कृष्णमयं धाता चापश्यद्रासमण्डले ॥ १०४ ॥&lt;br&gt;&#xA;सर्वं समानवेषं च सभानासनसंस्थितम् ॥ १०५ ॥&lt;br&gt;&#xA;द्विभुजं मुरलीहस्तं वनमालाविभूषितम् ॥&lt;br&gt;&#xA;मयूरपुच्छचूडं च कौस्तुभेन विराजितम् ॥ १०६ ॥&lt;br&gt;&#xA;अतीव कमनीयं च सुन्दरं शान्तविग्रहम् ॥&lt;br&gt;&#xA;गुणभूषणरूपेण तेजसा वयसा त्विषा ॥ १०७॥&lt;br&gt;&#xA;वाससा यशसाऽऽकृत्या मूर्त्या सुन्दरया समम् ॥&lt;br&gt;&#xA;परिपूर्णतमं सर्वं सर्वैश्वर्य्यसमन्वितम् ॥ १०८ ॥&lt;br&gt;&#xA;कः सेव्यस्सेवको वेति दृष्ट्वा निर्वक्तुमक्षमः ॥&lt;br&gt;&#xA;क्षणं तेजः स्वरूपं च रूपराशियुतं क्षणम्॥१०९॥&lt;br&gt;&#xA;एकमेव क्षणं कृष्णं राधया सहितं परम्॥&lt;br&gt;&#xA;प्रत्येकासनसंस्थं च तया च सहितं क्षणम् ॥2.11.११०॥&lt;br&gt;&#xA;राधारूपधरं कृष्णं कृष्णरूपकलत्रकम् ॥&lt;br&gt;&#xA;किं स्त्रीरूपं च पुंरूपं विधाता ध्यातुमक्षमः॥१११॥&lt;br&gt;&#xA;हृत्पद्मस्थं च श्रीकृष्णं धाता ध्यानेन चेतसा ॥&lt;br&gt;&#xA;चकार स्तवनं भक्त्या प्रणम्याथ त्वनेकधा ॥ ११२ ॥&lt;br&gt;&#xA;ततः स चक्षुरुन्मील्य पुनश्च तदनुज्ञया ॥&lt;br&gt;&#xA;अपश्यत्कृष्णमेकं च राधावक्षस्थलस्थितम् ॥ ११३ ॥&lt;br&gt;&#xA;स्वपार्षदैः परिवृतं गोपीमण्डलमण्डितम् ॥&lt;br&gt;&#xA;पुनः प्रणेमुस्तं दृष्ट्वा तुष्टुवुश्च पुनश्च ते ॥११४॥&lt;br&gt;&#xA;विज्ञाय तदभिप्रायं तानुवाच सुरेश्वरः ॥&lt;br&gt;&#xA;सर्वात्मा सर्वयज्ञेशः सर्वेशः सर्वभावनः ॥ ११५ ॥&lt;br&gt;&#xA;श्रीभगवानुवाच ॥&lt;br&gt;&#xA;आगच्छ कुशलं ब्रह्मन्नागच्छ कमलापते ॥&lt;br&gt;&#xA;इहागच्छ महादेव शश्वत्कुशलमस्तु वः ॥ ११६ ॥&lt;br&gt;&#xA;आगताः स्थ महाभागा गङ्गानयनकारणात् ॥&lt;br&gt;&#xA;गङ्गा मच्चरणत्म्भोजे भयेन शरणं गता ॥ ११७ ॥&lt;br&gt;&#xA;राधेमां पातुमिच्छन्ती दृष्ट्वा मत्सन्निधानतः ॥&lt;br&gt;&#xA;दास्यामीमां बहिः कृत्वा यूयं कुरुत निर्भयाम् ॥ ११८ ॥&lt;br&gt;&#xA;श्रीकृष्णस्य वचः श्रुत्वा सस्मितः कमलोद्भवः ॥&lt;br&gt;&#xA;तुष्टाव सर्वाराध्यां तां राधां श्रीकृष्णपूजिताम् ॥ ११९ ॥।&lt;br&gt;&#xA;वक्त्रैश्चतुर्भिः संस्तूय भक्तिनम्रात्मकन्धरः ॥&lt;br&gt;&#xA;धाता चतुर्णां वेदानामुवाच चतुराननः ॥ 2.11.१२० ॥&lt;br&gt;&#xA;गङ्गा त्वदङ्गसम्भूता प्रभोर्वै रासमण्डले॥&lt;br&gt;&#xA;द्रवरूपा च सा जाता मुग्धया शङ्करस्वरात्॥१२१॥&lt;br&gt;&#xA;कृष्णांशा च त्वदंशा च त्वत्कन्यासदृशी प्रिया॥&lt;br&gt;&#xA;तन्मन्त्रग्रहणं कृत्वा करोतु तव पूजनम्॥१२२॥&lt;br&gt;&#xA;भविष्यति पतिस्तस्या वैकुण्ठे च चतुर्भुजः॥&lt;br&gt;&#xA;भूगतायाः कलायाश्च लवणोदश्च वारिधिः॥१२३॥&lt;br&gt;&#xA;गोलोकस्था च या राधा सर्वत्रस्था तथात्मिका ॥&lt;br&gt;&#xA;तदात्मिका त्वं देवेशि सर्वदा च तवात्मजा ॥ १२४ ॥&lt;br&gt;&#xA;ब्रह्मणो वचनं श्रुत्वा स्वीचकार च सस्मिता ॥&lt;br&gt;&#xA;बहिर्बभूव सा कृष्णपादाङ्गुष्ठनखाग्रतः ॥१२५॥&lt;br&gt;&#xA;तत्रैव संवृता शान्ता तस्थौ तेषां च मध्यतः ॥&lt;br&gt;&#xA;उवास तोयादुत्थाय तदधिष्ठातृदेवता ॥ १२६ ॥&lt;br&gt;&#xA;तत्तोयं ब्रह्मणा किञ्चित्स्थापितं च कमण्डलौ ॥&lt;br&gt;&#xA;किञ्चिद्दधार शिरसि चन्द्रार्द्धे चन्द्रशेखरः ॥ १२७ ॥&lt;br&gt;&#xA;गङ्गायै राधिकामन्त्रं प्रददौ कमलोद्भवः ॥&lt;br&gt;&#xA;तत्स्तोत्रं कवचं पूजाविधानं ध्यानमेव च ॥ १२८ ॥&lt;br&gt;&#xA;सर्वं तत्सामवेदोक्तं पुरश्चर्य्याक्रमं तथा ॥&lt;br&gt;&#xA;गङ्गा तामेव सम्पूज्य वैकुण्ठं प्रययौ सती ॥ १२९ ॥&lt;br&gt;&#xA;लक्ष्मीः सरस्वती गङ्गा तुलसी विश्वपावनी ॥&lt;br&gt;&#xA;एता नारायणस्यैव चतस्रो योषितो मुने॥2.11.१३०॥&lt;br&gt;&#xA;अथ तं सस्मितः कृष्णो ब्रह्माणं समुवाच ह॥&lt;br&gt;&#xA;सर्वकालस्य वृत्तान्तं दुर्बोध्यमविपश्चिताम्॥१३१॥&lt;br&gt;&#xA;श्रीकृष्ण उवाच ॥&lt;br&gt;&#xA;गृहाण गङ्गां हे ब्रह्मन् हे विष्णो हे महेश्वर ॥&lt;br&gt;&#xA;शृणु कालस्य वृत्तान्तं यदतीतं निशामय ॥ १३२ ॥&lt;br&gt;&#xA;यूयं च येऽन्यदेवाश्च मुनयो मनवस्तथा ॥&lt;br&gt;&#xA;सिद्धास्तपस्विनश्चैव ये येऽत्रैव समागताः ॥१३३॥&lt;br&gt;&#xA;ते ते जीवन्ति गोलोके कालचक्र विवर्जिते ॥&lt;br&gt;&#xA;जलाप्लुतं सर्वविश्वमागतं प्राकृते लये ॥ १३४ ॥&lt;br&gt;&#xA;ब्रह्माद्या येऽन्यविश्वस्थास्ते लीना अधुना मयि ॥&lt;br&gt;&#xA;वैकुण्ठं च विना सर्वं सजलं पश्य पद्मज ॥ १३५ ॥&lt;br&gt;&#xA;गत्वा सृष्टिं कुरु पुनर्ब्रह्मलोकादिकं परम् ॥&lt;br&gt;&#xA;सब्रह्माण्डं विरचय पश्चाद्गङ्गा च यास्यति ॥ १३६ ॥&lt;br&gt;&#xA;एवमन्येषु विश्वेषु सृष्ट्वा ब्रह्मादिकं पुनः ॥&lt;br&gt;&#xA;करोम्यहं पुनः सृष्टिं गच्छ शीघ्रं सुरैः सह ॥ १३७ ॥&lt;br&gt;&#xA;मच्चक्षुषोर्निमेषेण ब्रह्मणः पतनं भवेत् ॥&lt;br&gt;&#xA;गताः कतिविधास्ते च भविष्यन्ति च वेधसः ॥ १३८ ॥&lt;br&gt;&#xA;इत्युक्त्वा राधिकानाथो जगामान्तःपुरं मुने ॥&lt;br&gt;&#xA;देवा गत्वा पुनः सृष्टिं चक्रुरेव प्रयत्नतः ॥१३९॥&lt;br&gt;&#xA;गोलोके च स्थिता गङ्गा वैकुण्ठे शिवलोकके॥&lt;br&gt;&#xA;ब्रह्मलोके तथाऽन्यत्र यत्र तत्र पुरा स्थिता ॥ 2.11.१४० ॥&lt;br&gt;&#xA;तत्रैव सा गता गङ्गा चाज्ञया परमात्मनः ॥&lt;br&gt;&#xA;निर्गता विष्णुपादाब्जात्तेन विष्णुपदी स्मृता ॥ १४१ ॥&lt;br&gt;&#xA;इत्येवं कथितं सर्वं गङ्गोपाख्यानमुत्तमम् ॥&lt;br&gt;&#xA;सुखदं मोक्षदं सारं किं भूयः श्रोतुमिच्छसि ॥ १४२ ॥&lt;br&gt;&#xA;इति श्रीब्रह्मवैवर्त्ते महापुराणे द्वितीये प्रकृतिखण्डे नारदनारायणसंवादे गङ्गोपाख्याने एकादशोऽध्यायः ॥ ११ ॥&lt;/p&gt;</description>
    </item>
    <item>
      <title>०१२</title>
      <link>https://vishvAsa.github.io/purANam_vaiShNavam/brahma-vaivarta-purANam/02/012/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/012/</guid>
      <description>&lt;p&gt;नारद उवाच ॥&lt;br&gt;&#xA;लक्ष्मीः सरस्वती गङ्गा तुलसी लोकपावनी ॥&lt;br&gt;&#xA;एता नारायणस्यैव चतस्रश्च प्रिया इति ॥ १ ॥&lt;br&gt;&#xA;गङ्गा जगाम वैकुण्ठमिदमेव श्रुतं मया ॥&lt;br&gt;&#xA;कथं सा तस्य पत्नी च बभूव ब्रूहि केशव ॥ २ ॥&lt;br&gt;&#xA;नारायण उवाच ॥&lt;br&gt;&#xA;गङ्गा जगाम वैकुण्ठं तत्पश्चाच्च गतो विधिः ॥&lt;br&gt;&#xA;गत्वोवाच तया सार्द्धं प्रणम्य जगदीश्वरम् ॥ ३ ॥&lt;br&gt;&#xA;ब्रह्मोवाच ॥&lt;br&gt;&#xA;राधाकृष्णागसम्भूता या देवी द्रवरूपिणी ॥&lt;br&gt;&#xA;तदधिष्ठातृदेवीयं रूपेणाप्रतिमा भुवि ॥ ४ ॥&lt;br&gt;&#xA;नवयौवनसम्पन्ना सुशीला सुन्दरी वरा ॥&lt;br&gt;&#xA;शुद्धसत्त्वस्वरूपा च क्रोधाहङ्कारवर्जिता ॥ ५ ॥&lt;br&gt;&#xA;यदङ्गसम्भवा नान्यं वृणोतीयं च तं विना ॥&lt;br&gt;&#xA;तत्रापि मानिनी राधा महातेजस्विनी वरा ॥ ६ ॥&lt;br&gt;&#xA;समुद्यता पातुमिमां भीतेयं बुद्धिपूर्वकम् ॥&lt;br&gt;&#xA;विवेश चरणाम्भोजे कृष्णस्य परमात्मनः ॥ ७ ॥&lt;br&gt;&#xA;सर्वं विशुष्कं गोलोकं दृष्ट्वाऽहमगमं तदा ॥&lt;br&gt;&#xA;गोलाकं यत्र कृष्णश्च सर्ववृत्तान्तलब्धये ॥ ८ ॥&lt;br&gt;&#xA;सर्वान्तरात्मा सर्वं नो ज्ञात्वाऽभिप्रायमेव च ॥&lt;br&gt;&#xA;बहिश्चकार गङ्गां च पादाङ्गुष्ठनखाग्रतः ॥ ९ ॥&lt;br&gt;&#xA;दत्त्वाऽस्यै राधिकामन्त्रं पूरयित्वा च गोलकम् ॥&lt;br&gt;&#xA;सम्प्रणम्य च राधेशं गृहीत्वाऽत्रागमं विभो ॥ 2.12.१० ॥&lt;br&gt;&#xA;गान्धर्वेण विवाहेन गृहाणेमां सुरेश्वरीम् ॥&lt;br&gt;&#xA;सुरेश्वरस्त्वं रसिको रसिकां रसभावनः ॥ ११ ॥&lt;br&gt;&#xA;पुंरत्नं पुंसु देवेषु स्त्रीरत्नं स्त्रीष्वियं सती ॥&lt;br&gt;&#xA;विदग्धाया विदग्धेन सङ्गमो गुणवान्भवेत् ॥ १२ ॥&lt;br&gt;&#xA;उपस्थितां च यः कन्यां न गृह्णाति मदेन च ॥&lt;br&gt;&#xA;तं विहाय महालक्षी रुष्टा याति न संशयः ॥ ॥ १३ ॥&lt;br&gt;&#xA;यो भवेत्पण्डितः सोऽपि प्रकृतिं नावमन्यते ॥&lt;br&gt;&#xA;सर्वे प्राकृतिकाः पुंसः कामिन्यः प्रकृतेः कलाः ॥ १४ ॥&lt;br&gt;&#xA;त्वमेव भगवा नाद्यो निर्गुणः प्रकृतेः परः ॥&lt;br&gt;&#xA;अर्द्धाङ्गो द्विभुजः कृष्णोऽप्यर्धाङ्गेन चतुर्भुजः ॥ १५ ॥&lt;br&gt;&#xA;कृष्णवामाङ्गसम्भूता परमा राधिका पुरा ॥&lt;br&gt;&#xA;दक्षिणाङ्गात्स्वयं सा च वामाङ्गात्कमला यथा ॥ १६ ॥&lt;br&gt;&#xA;तेन त्वां सा वृणोत्येव यतस्त्वद्देहसम्भवा ॥&lt;br&gt;&#xA;स्त्रीपुंसौ वै तथैकाङ्गौ यथा प्रकृतिपूरुषौ ॥ १७ ॥&lt;br&gt;&#xA;इत्येवमुक्त्वा धाता च तां समर्प्य जगाम सः ॥&lt;br&gt;&#xA;गान्धर्वेण विवाहेन तां जग्राह हरिः स्वयम् ॥ १८ ॥&lt;br&gt;&#xA;शय्यां रतिकरीं कृत्वा पुष्पचन्दनचर्चिताम् ॥&lt;br&gt;&#xA;रेमे रमापतिस्तत्र गङ्गया सहितो मुदा ॥ १९ ॥&lt;br&gt;&#xA;गां पृथ्वीं च गता यस्मात्स्वस्थानं पुनरागता ॥&lt;br&gt;&#xA;निर्गता विष्णुपादाच्च गङ्गा विष्णुपदी स्मृता ॥2.12.२०॥&lt;br&gt;&#xA;मूर्च्छां सम्प्राप सा देवी नवसङ्गममात्रतः ॥&lt;br&gt;&#xA;रसिका सुखसम्भोगाद्रसिकेश्वरसंयुता ॥२१॥&lt;br&gt;&#xA;तद्दृष्ट्वा दुःखिता वाणी सापत्न्येर्ष्याविवर्जिता ॥&lt;br&gt;&#xA;नित्यमीर्ष्यति तां वाणी न च गङ्गा सरस्वतीम् ॥२२॥&lt;br&gt;&#xA;गङ्गया सहितस्यैव तिस्रो भार्या रमापतेः ॥&lt;br&gt;&#xA;सार्द्धं तुलस्या पश्चाच्च चतस्रो ह्यभवन्मुने ॥ २३ ॥&lt;br&gt;&#xA;इति श्रीब्रह्मवैवर्त्ते महापुराणे द्वितीये प्रकृतिखण्डे नारदनारायणसंवादे गङ्गोपाख्यानं नाम द्वादशोऽध्यायः ॥ १२ ॥&lt;/p&gt;</description>
    </item>
    <item>
      <title>०१३</title>
      <link>https://vishvAsa.github.io/purANam_vaiShNavam/brahma-vaivarta-purANam/02/013/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/013/</guid>
      <description>&lt;p&gt;नारद उवाच ॥&lt;br&gt;&#xA;नारायणप्रिया साध्वी कथं सा च बभूव ह॥&lt;br&gt;&#xA;तुलसी कुत्र सम्भूता का वा सा पूर्वजन्मनि ॥१॥&lt;br&gt;&#xA;कस्य वा सा कुले जाता कस्य कन्या तपस्विनी ॥&lt;br&gt;&#xA;केन वा तपसा सा च सम्प्राप प्रकृतेः परम् ॥ २ ॥&lt;br&gt;&#xA;निर्विकल्पं निरीहं च सर्वसाक्षिस्वरूपकम् ॥&lt;br&gt;&#xA;नारायणं परं ब्रह्म परमात्मानमीश्वरम्॥ ॥३॥&lt;br&gt;&#xA;सर्वाराध्यं च सर्वेशं सर्वज्ञं सर्वकारणम् ॥&lt;br&gt;&#xA;सर्वाधारं सर्वरूपं सर्वेषां परिपालनम् ॥४॥&lt;br&gt;&#xA;कथमेतादृशी देवी वृक्षत्वं समवाप ह॥&lt;br&gt;&#xA;कथं साऽप्यसुरग्रस्ता सम्बभूव तपस्विनी ॥ ५ ॥&lt;br&gt;&#xA;सन्दिग्धं मे मनो लोलं प्रेरयेन्मां मुहुर्मुहुः ॥&lt;br&gt;&#xA;छेत्तुमर्हसि सन्देहं सर्वसन्देहभञ्जना। ॥ ६ ॥&lt;br&gt;&#xA;नारायण उवाच ॥&lt;br&gt;&#xA;मनुश्च दक्षसावर्णिः पुण्यवान्वैष्णवः शुचिः ॥&lt;br&gt;&#xA;यशस्वी कीर्तिमांश्चैव विष्णोरंशसमुद्भवः ॥ ७ ॥&lt;br&gt;&#xA;तत्पुत्रो धर्मसावर्णिर्धर्मिष्ठो वैष्णवः शुचिः ॥&lt;br&gt;&#xA;तत्पुत्रो विष्णुसावर्णिर्वैष्णवश्च जितेन्द्रियः ॥ ८ ॥&lt;br&gt;&#xA;तत्पुत्रो देवसावर्णिर्विष्णुव्रतपरायणः ॥&lt;br&gt;&#xA;तत्पुत्रो राजसावर्णिर्महाविष्णुपरायणः ॥ ९ ॥&lt;br&gt;&#xA;वृषध्वजश्च तत्पुत्रो वृषध्वजपरायणः ॥&lt;br&gt;&#xA;यस्याश्रमे स्वयं शम्भुरासीद्दैवयुगत्रयम् ॥ 2.13.१० ॥&lt;br&gt;&#xA;पुत्रादपि परः स्नेहो नृपे तस्मिञ्छिवस्य च ॥&lt;br&gt;&#xA;न च नारायणं मेने न च लक्ष्मीं सरस्वतीम् ॥ ११ ॥&lt;br&gt;&#xA;पूजां च सर्वदेवानां दूरीभूतां चकार सः ॥&lt;br&gt;&#xA;भाद्रे मासि महालक्ष्मीपूजां मत्तोऽत्यजन्नृपः ॥ १२ ॥&lt;br&gt;&#xA;माघे सरस्वतीपूजां दूरीभूतां चकार सः ॥&lt;br&gt;&#xA;यज्ञं च विष्णुपूजां च निनिन्दे न चकार सः ॥ १३ ॥&lt;br&gt;&#xA;न कोऽपि देवो भूपेन्द्रं शशाप शिवकारणात् ॥&lt;br&gt;&#xA;भ्रष्टश्रीर्भव भूपेति चाशपत्तं दिवाकरः ॥ १४ ॥&lt;br&gt;&#xA;शूलं गृहीत्वा तं सूर्य्यं धृतवाच्छङ्करः स्वयम् ॥&lt;br&gt;&#xA;पित्रा सार्द्ध दिनेशश्च ब्रह्माणं शरणं ययौ ॥ १५ ॥&lt;br&gt;&#xA;शिवस्त्रिशूलहस्तश्च ब्रह्मलोकं ययौ क्रुधा ॥&lt;br&gt;&#xA;ब्रह्मा सूर्य्यं पुरस्कृत्य वैकुण्ठं च ययौ भिया ॥ १६ ॥&lt;br&gt;&#xA;शूलं गृहीत्वा तत्रापि धृतवाञ्छङ्करो रविम् ॥&lt;br&gt;&#xA;ब्रह्मकश्यपमार्त्तण्डाः सन्त्रस्ताः शुष्कतालुकाः ॥ १७ ॥&lt;br&gt;&#xA;नारायणं च सर्वेशं ते ययुः शरणं भिया ॥&lt;br&gt;&#xA;मूर्ध्ना प्रणेमुस्ते गत्वा तुष्टुवुश्च पुनः पुनः ॥ १८ ॥&lt;br&gt;&#xA;सर्वे निवेदनं चक्रुर्भियस्ते कारणं हरौ ॥ १९ ॥&lt;br&gt;&#xA;नारायणश्च कृपयाऽभयं तेभ्यो ददौ मुने ॥&lt;br&gt;&#xA;स्थिरा भवत हे भीता भयं किं वो मयि स्थिते॥2.13.२०॥&lt;br&gt;&#xA;स्मरन्ति ये यत्र तत्र मां विपत्तौ भयान्विताः ॥&lt;br&gt;&#xA;तांस्तत्र गत्वा रक्षामि चक्र हस्तस्त्वरान्वितः ॥ २१ ॥&lt;br&gt;&#xA;पाताऽहं जगतां देवः कर्त्ताऽहं सततं सदा ॥&lt;br&gt;&#xA;सृष्ट्वा च ब्रह्मरूपेण संहर्त्ता शिवरूपतः ॥ २२ ॥&lt;br&gt;&#xA;शिवोऽहं त्वमहं चापि सूर्य्योऽहं त्रिगुणात्मकः ॥&lt;br&gt;&#xA;विधाय नानारूपं च कुर्यां सृष्ट्यादिकाः क्रियाः ॥ २३ ॥&lt;br&gt;&#xA;यूयं गच्छत भद्रं वो भविष्यति भयं कुतः ॥&lt;br&gt;&#xA;अद्यप्रभृति वो नास्ति मद्वराच्छङ्कराद्भयम् ॥ २४ ॥&lt;br&gt;&#xA;आशुतोषः स भगवाञ्छरण्यश्च सतां गतिः ॥&lt;br&gt;&#xA;भक्ताधीनश्च भक्तेशो भक्तात्मा भक्तवत्सलः ॥२५॥&lt;br&gt;&#xA;सुदर्शनं शिवश्चैव मम प्राणाधिकप्रियौ ॥&lt;br&gt;&#xA;ब्रह्माण्डेषु न तेजस्वी हे ब्रह्मन्ननयोः परः॥ २६ ॥&lt;br&gt;&#xA;शक्तः स्रष्टुं महादेवः सूर्य्यकोटिं च लीलया ॥&lt;br&gt;&#xA;कोटिं च ब्रह्मणामेवं किमसाध्यं च शूलिनः ॥ २७ ॥&lt;br&gt;&#xA;बाह्यज्ञानं तन्न किञ्चिद्ध्यायतो मां दिवानिशम् ॥&lt;br&gt;&#xA;मन्नाम मद्गणं भक्त्या पञ्चवक्त्रेण गीयते ॥२८॥&lt;br&gt;&#xA;अहमेव चिन्तयामि तत्कल्याणं दिवानिशम् ॥&lt;br&gt;&#xA;ये यथा मां प्रपद्यन्ते तांस्तथैव भजाम्यहम् ॥ २९ ॥&lt;br&gt;&#xA;शिवस्वरूपो भगवाञ्छिवाधिष्ठातृदेवता ॥&lt;br&gt;&#xA;शिवो भवति यस्माच्च शिवं तेन विदुर्बुधाः ॥ 2.13.३० ॥&lt;br&gt;&#xA;एतस्मिन्नन्तरे तत्र चागमच्छङ्करः स्वयम् ॥&lt;br&gt;&#xA;शूलहस्तो वृषारूढो रक्तपङ्कजलोचनः ॥ ३१ ॥&lt;br&gt;&#xA;अवरुह्य वृषात्तूर्णं भक्तिनम्रात्मकन्धरः ॥&lt;br&gt;&#xA;ननाम भक्त्या तं शान्तं लक्ष्मीकान्तं परात्परम् ॥ ३२ ॥&lt;br&gt;&#xA;रत्नसिंहासनस्थं च रत्नालङ्कारभूषितम् ॥&lt;br&gt;&#xA;किरीटिनं कुण्डलिनं चक्रिणं वनमालिनम् ॥ ३३ ॥&lt;br&gt;&#xA;नवीननीरदश्यामं सुन्दरं च चतुर्भुजम् ॥&lt;br&gt;&#xA;चतुर्भुजैः सेवितं च श्वेतचामरवायुना ॥ ३४ ॥&lt;br&gt;&#xA;चन्दनोक्षितसर्वाङ्गं भूषितं पीतवाससा॥&lt;br&gt;&#xA;लक्ष्मीप्रदत्तताम्बूलं भुक्तवन्तं च नारद ॥ ३५ ॥&lt;br&gt;&#xA;विद्याधरीनृत्यगीतं शृण्वन्तं सस्मितं मुदा ॥&lt;br&gt;&#xA;ईश्वरं परमात्मानं भक्तानुग्रहविग्रहम् ॥ ३६ ॥&lt;br&gt;&#xA;तं ननाम महादेवो ब्रह्माणं च ननाम सः ॥&lt;br&gt;&#xA;ननाम सूर्य्यो भक्त्या च सन्त्रस्तश्चन्द्रशेखरम् ॥ ३७ ॥&lt;br&gt;&#xA;कश्यपश्च महाभक्त्या तुष्टाव च ननाम च ॥&lt;br&gt;&#xA;शिवः संस्तूय सर्वेशं समुवास सुखासने ॥ ॥ ३८ ॥&lt;br&gt;&#xA;सुखासने सुखासीनं विश्रान्तं चन्द्रशेखरम् ॥&lt;br&gt;&#xA;श्वेतचामरवातेन सेवितं विष्णुपार्षदैः ॥ ३९ ॥&lt;br&gt;&#xA;अक्रोधं सत्त्वसंसर्गात्प्रसन्नं सस्मितं मुदा ॥&lt;br&gt;&#xA;स्तूयमानं पञ्चवक्त्रैः परं नारायणं विभुम् ॥ 2.13.४० ॥&lt;br&gt;&#xA;तमुवाच प्रसन्नात्मा प्रसन्नं सुरसंसदि ॥&lt;br&gt;&#xA;पीयूषतुल्यं मधुरं वचनं सुमनोहरम् ॥ ४१ ॥&lt;br&gt;&#xA;श्रीभगवानुवाच ॥&lt;br&gt;&#xA;अत्यन्तमुपहास्यं च शिवप्रश्नं शिवे शिवम् ॥&lt;br&gt;&#xA;लौकिकं वैदिकं चैव त्वां पृच्छामि तथा ऽपि शम्॥४२॥&lt;br&gt;&#xA;तपसां फलदातारं दातारं सर्वसम्पदाम्॥&lt;br&gt;&#xA;सम्पत्प्रश्नं तपःप्रश्नमयोग्यं त्वां च साम्प्रतम्॥४३॥&lt;br&gt;&#xA;ज्ञानाधिदेवे सर्वज्ञे ज्ञानं पृच्छामि किं वृथा ॥&lt;br&gt;&#xA;निरापदि विपत्प्रश्नमलं मृत्युञ्जये हरे ॥४४॥&lt;br&gt;&#xA;त्वामेव वाग्धनं प्रश्नमलं स्वाश्रयमागमे ॥&lt;br&gt;&#xA;आगतोऽसि कथं वेगादित्युवाच रमापतिः ॥ ४५ ॥&lt;br&gt;&#xA;श्रीमहादेव उवाच ॥&lt;br&gt;&#xA;वृषध्वजं च मद्भक्तं मम प्राणाधिकप्रियम् ॥&lt;br&gt;&#xA;सूर्य्यः शशाप इति मे हेतुरागमकोपयोः ॥ ४६ ॥&lt;br&gt;&#xA;पुत्रवात्सल्यशोकेन सूर्य्यं हन्तुं समुद्यतः ॥&lt;br&gt;&#xA;स ब्रह्माणं प्रपन्नश्च स सूर्य्यश्च विधिस्त्वयि ॥४७॥&lt;br&gt;&#xA;त्वां ये शरणमापन्ना ध्यानेन वचसाऽपि वा ॥&lt;br&gt;&#xA;निरापदस्ते निश्शङ्का जरा मृत्युश्च तैर्जितः ॥ ४८ ॥&lt;br&gt;&#xA;साक्षाद्ये शरणापन्नास्तत्फलं किं वदामि भोः ॥&lt;br&gt;&#xA;हरिस्मृतिश्चाभयदा सर्वमङ्गलदा सदा ॥ ४९ ॥&lt;br&gt;&#xA;किं मे भक्तस्य भविता तन्मे ब्रूहि जगत्प्रभो ॥&lt;br&gt;&#xA;श्रीहतस्यास्य मूढस्य सूर्य्यशापेन हेतुना ॥ 2.13.५० ॥&lt;br&gt;&#xA;श्रीभगवानुवाच ॥&lt;br&gt;&#xA;कालोऽतियातो दैवेन युगानामेकविंशतिः ॥&lt;br&gt;&#xA;वैकुण्ठे घटिकार्द्धेन शीघ्रं याहि नृपालयम्॥ ॥५१॥&lt;br&gt;&#xA;वृषध्वजो मृतः कालाद्दुर्निवार्य्यात्सुदारुणात् ॥&lt;br&gt;&#xA;हंसध्वजश्च तत्पुत्रो मृतः सोऽपि श्रिया हतः ॥५२॥&lt;br&gt;&#xA;तत्पुत्रौ च महाभागौ धर्मध्वजकुशध्वजौ ॥&lt;br&gt;&#xA;हतश्रियौ सूर्य्यशापात्तौ वै परमवैष्णवौ ॥ ५३ ॥&lt;br&gt;&#xA;राज्यभ्रष्टौ श्रिया भ्रष्टौ कमलातापसावुभौ ॥&lt;br&gt;&#xA;तयोश्च भार्य्ययोर्लक्ष्मीः कलया च जनिष्यति ॥५४॥&lt;br&gt;&#xA;सम्पद्युक्तौ तदा तौ च नृपश्रेष्ठौ भविष्यतः ॥&lt;br&gt;&#xA;मृतस्ते सेवकः शम्भो गच्छ यूयं च गच्छत॥५५॥&lt;br&gt;&#xA;इत्युक्त्वा च सलक्ष्मीकः सभातोऽभ्यन्तरं गतः ॥&lt;br&gt;&#xA;देवा जग्मुश्च संहृष्टाः स्वाश्रमं परमं मुदा॥५६॥&lt;br&gt;&#xA;शिवश्च तपसे शीघ्रं परिपूर्णतमो ययौ॥५७॥&lt;br&gt;&#xA;इति श्रीब्रह्मवैवर्त्ते महापुराणे द्वितीये प्रकृतिखण्डे नारदनारायणसंवादे तुलस्युपाख्याने त्रयोदशोऽध्यायः॥१३॥&lt;/p&gt;</description>
    </item>
    <item>
      <title>०१४</title>
      <link>https://vishvAsa.github.io/purANam_vaiShNavam/brahma-vaivarta-purANam/02/014/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/014/</guid>
      <description>&lt;p&gt;नारायण उवाच ॥&lt;br&gt;&#xA;लक्ष्मीं तौ च समाराध्य चोग्रेण तपसा मुने ॥&lt;br&gt;&#xA;प्रत्येकं वरमिष्टं च सम्प्रापतुरभीप्सितम् ॥ १ ॥&lt;br&gt;&#xA;महालक्ष्म्या वरेणैव तौ पृध्वीशौ बभूवतुः॥&lt;br&gt;&#xA;धनवन्तौ पुत्रवन्तौ धर्मध्वजकुशध्वजौ॥२॥&lt;br&gt;&#xA;कुशध्वजस्य पत्नी च देवी मालावती सती ॥&lt;br&gt;&#xA;सा सुषाव च कालेन कमलांशां सुतां सतीम् ॥ ३ ॥&lt;br&gt;&#xA;सा च भूतलसम्बन्धाज्ज्ञानयुक्ता बभूव ह ॥&lt;br&gt;&#xA;कृत्वा वेदध्वनिं स्पष्टमुत्तस्थौ सूतिकागृहे। ॥ ४ ॥&lt;br&gt;&#xA;वेदध्वनिं सा चकार जातमात्रेण कन्यका ॥&lt;br&gt;&#xA;तस्मात्तां ते वेदवतीं प्रवदन्ति मनीषिणः ॥ ५ ॥&lt;br&gt;&#xA;जातमात्रेण सुस्नाता जगाम तपसे वनम् ॥&lt;br&gt;&#xA;सर्वैर्निषिद्धा यत्नेन नारायणपरायणा ॥ ६ ॥&lt;br&gt;&#xA;एकमन्वन्तरं चैव पुष्करे च तपस्विनी ॥&lt;br&gt;&#xA;अत्युग्रां वै तपस्यां तु लीलया च चकार सा ॥ ७ ॥&lt;br&gt;&#xA;तथाऽपि पुष्टा न कृशा नवयौवनसंयुता ॥&lt;br&gt;&#xA;शुश्राव खे च सहसा सा वाचमशरीरिणीम् ॥ ॥ ८ ॥&lt;br&gt;&#xA;जन्मान्तरे ते भर्त्ता च भविष्यति हरिः स्वयम् ॥&lt;br&gt;&#xA;ब्रह्मादिभिर्दुराराध्यं पतिं लप्स्यसि सुन्दरि ॥ ९ ॥&lt;br&gt;&#xA;इति श्रुत्वा तु सा रुष्टा चकार च पुनस्तपः ॥&lt;br&gt;&#xA;अतीव निर्जनस्थाने पर्वते गन्धमादने ॥ 2.14.१० ॥&lt;br&gt;&#xA;तत्रैवं सुचिरं तप्त्वा विश्वस्य समुवास सा ॥&lt;br&gt;&#xA;ददर्श पुरतस्तत्र रावणं दुर्निवारणम् ॥ ११ ॥&lt;br&gt;&#xA;दृष्ट्वा साऽतिथिभक्त्या च पाद्यं तस्मै ददौ किल ॥&lt;br&gt;&#xA;सुस्वादु फलमूलं च जलं चापि सुशीतलम् ॥ १२ ॥&lt;br&gt;&#xA;तच्च भुक्त्वा स पापिष्ठश्चावात्सीत्तत्समीपतः ॥&lt;br&gt;&#xA;चकार प्रश्नमिति तां का त्वं कल्याणि चेति च ॥ १३ ॥&lt;br&gt;&#xA;तां च दृष्ट्वा वरारोहां पीनोन्नतपयोधराम् ॥&lt;br&gt;&#xA;शरत्पद्मनिभास्यां च सस्मितां सुदतीं सतीम् ॥ १४ ॥&lt;br&gt;&#xA;मूर्च्छामवाप कृपणः कामबाणप्रपीडितः ॥&lt;br&gt;&#xA;तां करेण समाकृष्य सम्भोगं कर्तुमुद्यतः ॥ १५ ॥&lt;br&gt;&#xA;सा सती कोपदृष्ट्या च स्तम्भितं तं चकार ह ॥&lt;br&gt;&#xA;स जडो हस्तपादैश्च किञ्चिद्वक्तुं न च क्षमः ॥ १६ ॥&lt;br&gt;&#xA;तुष्टाव मनसा देवीं पद्मांशां पद्मलोचनाम्॥&lt;br&gt;&#xA;सा तत्स्तवेन सन्तुष्टा प्राकृतं तं मुमोच ह॥१७॥&lt;br&gt;&#xA;शशाप च मदर्थे त्वं विनश्यसि सबान्धवः ॥&lt;br&gt;&#xA;स्पृष्टाऽहं च त्वया कामाद्विसृजाम्यवलोकय ॥ १८ ॥&lt;br&gt;&#xA;इत्युक्त्वा सा च योगेन देहत्यागं चकार ह ॥&lt;br&gt;&#xA;गङ्गायां तां च सन्न्यस्य स्व गृहं रावणो ययौ ॥ १९ ॥&lt;br&gt;&#xA;अहो किमद्भुतं दृष्टं किं कृतं वा मयाऽधुना ॥&lt;br&gt;&#xA;इति सञ्चिन्त्य संस्मृत्य विललाप पुनः पुनः ॥ ॥ 2.14.२० ॥&lt;br&gt;&#xA;सा च कालान्तरे साध्वी बभूव जनकात्मजा॥&lt;br&gt;&#xA;सीतादेवीति विख्याता यदर्थे रावणो हतः ॥ २१ ॥&lt;br&gt;&#xA;महातपस्विनी सा च तपसा पूर्वजन्मनः ॥&lt;br&gt;&#xA;लेभे रामं च भर्त्तारं परिपूर्णतमं हरिम् ॥२२॥&lt;br&gt;&#xA;सम्प्राप्य तपसाऽऽराध्य स्वामिनं च जगत्पतिम्॥&lt;br&gt;&#xA;सा रमा सुचिरं रेमे रामेण सह सुन्दरी ॥२३॥&lt;br&gt;&#xA;जातिस्मरा स्म स्मरति तपसश्च क्रमं पुरा ॥&lt;br&gt;&#xA;सुखेन तज्जहौ सर्वं दुःखं चापि सुखं लभेत् ॥ ॥ २४ ॥&lt;br&gt;&#xA;नानाप्रकारविभवं चकार सुचिरं सती ॥&lt;br&gt;&#xA;सम्प्राप्य सुकुमारं तमतीव नवयौवनम् ॥ २५ ॥&lt;br&gt;&#xA;गुणिनं रसिकं शान्तं कान्तवेषमनुत्तमम् ॥&lt;br&gt;&#xA;स्त्रीणां मनोज्ञं रुचिरं तथा लेभे यथेप्सितम् ॥ २६ ॥&lt;br&gt;&#xA;पितुर्वचःपालनार्थं सत्यसन्धो रघूत्तमः॥&lt;br&gt;&#xA;जगाम काननं पश्चात्कालेन च बलीयसा ॥ २७ ॥&lt;br&gt;&#xA;तस्थौ समुद्रनिकटे सीतया लक्ष्मणेन च ॥&lt;br&gt;&#xA;ददर्श तत्र वह्निं च विप्ररूपधरं हरिः ॥ २८ ॥&lt;br&gt;&#xA;तं रामं दुःखितं दृष्ट्वा स च दुःखी बभूव ह ॥&lt;br&gt;&#xA;उवाच किञ्चित्सत्येष्टं सत्यं सत्यपरायणः ॥ २९ ॥&lt;br&gt;&#xA;वह्निरुवाच॥&lt;br&gt;&#xA;भगवञ्छ्रूयतां वाक्यं कालेन यदुपस्थितम् ॥&lt;br&gt;&#xA;सीताहरणकालोऽयं तवैव समुपस्थितः ॥ 2.14.३० ॥&lt;br&gt;&#xA;दैवं च दुर्निवार्य्यं वै न च दैवात्परं बलम् ॥&lt;br&gt;&#xA;मत्प्रसू मयि सन्न्यस्य च्छायां रक्षान्तिकेऽधुना ॥३१॥&lt;br&gt;&#xA;दास्यामि सीतां तुभ्यं च परीक्षासमये पुनः ॥&lt;br&gt;&#xA;देवैः प्रस्थापितोऽहं च न च विप्रो हुताशनः ॥ ३२ ॥&lt;br&gt;&#xA;रामस्तद्वचनं श्रुत्वा न प्रकाश्य च लक्ष्मणम् ॥&lt;br&gt;&#xA;स्वच्छन्दं स्वीचकारासौ हृदयेन विदूयता ॥३३॥&lt;br&gt;&#xA;वह्निर्योगेन सीतावन्मायासीतां चकार ह ॥&lt;br&gt;&#xA;तत्तुल्यगुणरूपां तां ददौ रामाय नारद ॥ ३४ ॥&lt;br&gt;&#xA;सीतां गृहीत्वा स ययौ गोप्यं वक्तुं निषेध्य च ॥&lt;br&gt;&#xA;लक्ष्मणो नैव बुबुधे गोप्यमन्यस्य का कथा ॥ ३९ ॥&lt;br&gt;&#xA;एतस्मिन्नन्तरे रामो ददर्श कनकं मृगम् ॥&lt;br&gt;&#xA;सीता तं प्रेरयामास तदर्थे यत्नपूर्वकम् ॥ ३६ ॥&lt;br&gt;&#xA;सन्न्यस्य लक्ष्मणं रामो जानक्या रक्षणे वने ॥&lt;br&gt;&#xA;स्वयं जगाम हन्तुं तं विव्यधे सायकेन च ॥ ३७ ॥&lt;br&gt;&#xA;लक्ष्मणेति च शब्दं वै कृत्वा मायामृगस्तदा ॥&lt;br&gt;&#xA;प्राणांस्तत्याज सहसा पुरो दृष्ट्वा हरिं स्मरन् ॥ ३८ ॥&lt;br&gt;&#xA;मृगरूपं परित्यज्य दिव्यरूपं विधाय च ॥&lt;br&gt;&#xA;रत्ननिर्मितयानेन वैकुण्ठं स जगाम ह ॥ ३९ ॥&lt;br&gt;&#xA;वैकुण्ठस्य महाद्वारं किङ्करो द्वारपालयोः ॥&lt;br&gt;&#xA;जय विजययोश्चैव बलवांश्च जयाभिधः ॥ 2.14.४० ॥&lt;br&gt;&#xA;शापेन सनकादीनां सम्प्राप्तो राक्षसीं तनुम् ॥&lt;br&gt;&#xA;पुनर्जगाम तद्द्वारमादौ स द्वारपालयोः ॥४१॥&lt;br&gt;&#xA;अथ शब्दं च सा श्रुत्वा लक्ष्मणेति च विक्लवम् ॥&lt;br&gt;&#xA;सीता तं प्रेरयामास लक्ष्मणं रामसन्निधौ ॥४२॥&lt;br&gt;&#xA;गते च लक्ष्मणे रामं रावणो दुर्निवारणः ॥&lt;br&gt;&#xA;सीतां गृहीत्वा प्रययौ लङ्कामेव स्वलीलया ॥ ४३ ॥&lt;br&gt;&#xA;विषसाद च रामश्च वने दृष्ट्वा च लक्ष्मणम् ॥&lt;br&gt;&#xA;तूर्णं च स्वाश्रमं गत्वा सीतां नैव ददर्श सः ॥ ४४ ॥&lt;br&gt;&#xA;मूर्च्छां सम्प्राप्य सुचिरं विललाप भृशं पुनः ॥&lt;br&gt;&#xA;पुनर्बभ्राम गहने तदन्वेषणपूर्वकम् ॥ ४५ ॥&lt;br&gt;&#xA;काले सम्प्राप्य तद्वार्तां गृधद्वारा नदीतटे ॥&lt;br&gt;&#xA;सहायं वानरं कृत्वा चाबध्नात्सागरं हरिः ॥ ॥ ४६ ॥&lt;br&gt;&#xA;लङ्कां गत्वा रघुश्रेष्ठश्चावधीत्सायकेन च ॥&lt;br&gt;&#xA;सबान्धवं रावणं च सीतां सम्प्राप दुःखिताम् ॥ ४७ ॥&lt;br&gt;&#xA;तां च वह्निपरीक्षां व कारयामास सत्वरम् ॥&lt;br&gt;&#xA;हुताशनस्तत्र काले वास्तवीं जानकीं ददौ ॥ ४८ ॥&lt;br&gt;&#xA;छाया चोवाच वह्निं च रामं च विनयान्विता ॥&lt;br&gt;&#xA;करिष्यामीति किमहं तदुपायं वदस्व मे ॥ ४९ ॥&lt;br&gt;&#xA;वह्निरुवाच ॥&lt;br&gt;&#xA;त्वं गच्छ तपसे देवि पुष्करं च सुपुण्यदम् ॥&lt;br&gt;&#xA;कृत्वा तपस्यां तत्रैव स्वर्गलक्ष्मीर्भविष्यसि ॥ 2.14.५० ॥&lt;br&gt;&#xA;सा च तद्वचनं श्रुत्वा प्रतेपे पुष्करे तपः ॥&lt;br&gt;&#xA;दिव्यं त्रिलक्षवर्ष च स्वर्गे लक्ष्मीर्बभूव ह॥५१॥&lt;br&gt;&#xA;सा च कालेन तपसा यज्ञकुण्डसमुद्भवा ॥&lt;br&gt;&#xA;कामिनी पाण्डवानां च द्रौपदी द्रुपदात्मजा ॥ ५२ ॥&lt;br&gt;&#xA;कृते युगे वेदवती कुशध्वजसुता शुभा ॥&lt;br&gt;&#xA;त्रेतायां रामपत्नी च सीतेति जनकात्मजा ॥ ५३ ॥&lt;br&gt;&#xA;तच्छाया द्रौपदी देवी द्वापरे द्रुपदात्मजा ॥&lt;br&gt;&#xA;त्रिहायणीति सा प्रोक्ता विद्यमाना युगत्रये ॥५४॥&lt;br&gt;&#xA;नारद उवाच ॥&lt;br&gt;&#xA;प्रियाः पञ्च कथं तस्या बभूवुर्मुनिपुङ्गव ॥&lt;br&gt;&#xA;इति वै चित्तसन्देहं दूरीकुरु महाप्रभो॥५५॥&lt;br&gt;&#xA;नारायण उवाच ॥&lt;br&gt;&#xA;लङ्कायां वस्तुतः सीता रामं सम्प्राप नारद ॥&lt;br&gt;&#xA;रूपयौवनसम्पन्ना छाया सा बहुविह्वला ॥५६॥&lt;br&gt;&#xA;रामाग्न्योराज्ञया तप्त्वा ययाचे शङ्करं वरम्॥&lt;br&gt;&#xA;कामातुरा पतिव्यग्रा प्रार्थयन्ती पुनः पुनः॥५७॥&lt;br&gt;&#xA;पतिं देहि पतिं देहि पतिं देहि त्रिलोचन॥&lt;br&gt;&#xA;पतिं देहि पतिं देहि पञ्चवारं पतिव्रता ॥५८॥&lt;br&gt;&#xA;शिवस्तत्प्रार्थनां श्रुत्वा सस्मितो रसिकेश्वरः ॥&lt;br&gt;&#xA;प्रिये तव प्रियाः पञ्च भवन्तीति वरं ददौ ॥ ५९ ॥&lt;br&gt;&#xA;तेनासीत्पाण्डवानां च पञ्चानां कामिनी प्रिया ॥&lt;br&gt;&#xA;इत्येवं कथितं सर्वं प्रस्तुतं वस्तुतः शृणु॥2.14.६०॥&lt;br&gt;&#xA;अथ सम्प्राप्य लङ्कायां सीतां रामो मनोहराम्॥&lt;br&gt;&#xA;विभीषणाय तां लङ्कां दत्त्वाऽयोध्यां ययौ पुनः॥६१॥&lt;br&gt;&#xA;एकादशसहस्राब्दं कृत्वा राज्यं च भारते ॥&lt;br&gt;&#xA;जगाम सर्वैर्लोकैश्च सार्द्धं वैकुण्ठमेव च ॥६२॥&lt;br&gt;&#xA;कमलांशा वेदवती कमलायां विवेश सा ॥&lt;br&gt;&#xA;कथितं पुण्यमाख्यानं पुण्यदं पापनाशनम् ॥ ६३ ॥&lt;br&gt;&#xA;सततं मूर्तिमन्तश्च वेदाश्चत्वार एव च ॥&lt;br&gt;&#xA;सन्ति यस्याश्च जिह्वाग्रे सा च वेदवती स्मृता ॥ ६४ ॥&lt;br&gt;&#xA;कुशध्वजसुताख्यानमुक्तं सङ्क्षेपतस्तव ॥&lt;br&gt;&#xA;धर्मध्वजसुताख्यानं निबोध कथयामि ते ॥ ६५ ॥&lt;br&gt;&#xA;इति श्रीब्रह्मवैवर्त्ते महापुराणे द्वितीये प्रकृतिखण्डे नारदनारायणसंवादे तुलस्युपाख्याने वेदवतीप्रस्तावे चतुर्दशोऽध्यायः ॥ १४ ॥&lt;/p&gt;</description>
    </item>
    <item>
      <title>०१५</title>
      <link>https://vishvAsa.github.io/purANam_vaiShNavam/brahma-vaivarta-purANam/02/015/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/015/</guid>
      <description>&lt;p&gt;नारायण उवाच ॥&lt;br&gt;&#xA;धर्मध्वजस्य पत्नी च माधवीति च विश्रुता॥&lt;br&gt;&#xA;नृपेण सार्द्धं सा रागाद्रेमे वै गन्धमादने ॥ १ ॥&lt;br&gt;&#xA;शय्यां रतिकरीङ्कृत्वा पुष्पचन्दनचर्चिता ॥&lt;br&gt;&#xA;चन्दनोक्षितसर्वाङ्गी पुष्पचन्दनवायुना ॥ २ ॥&lt;br&gt;&#xA;स्त्रीरत्नमतिचार्वङ्गी रत्नभूषणभूषिता ॥&lt;br&gt;&#xA;कामुकी रसिकश्रेष्ठा रसिकेशेन सङ्गता ॥ ३ ॥&lt;br&gt;&#xA;सुरताद्विरतिर्नासीत्तयोः सुरतविज्ञयोः ॥&lt;br&gt;&#xA;गतं वर्षशतं दैवं नाजानीतां दिवानिशम्॥४॥&lt;br&gt;&#xA;ततो रजस्वलां प्राप्य सुरताद्विरराम सः ॥&lt;br&gt;&#xA;कामुकी सुन्दरी किञ्चिन्न च तृप्तिं जगाम सा ॥५॥&lt;br&gt;&#xA;दधार गर्भं सा सद्यो देवाब्दशतकं सती ॥&lt;br&gt;&#xA;श्रीगर्भा श्रीयुता सा च सम्बभूव दिनेदिने ॥ ६ ॥&lt;br&gt;&#xA;शुभक्षणे शुभदिने शुभयोगेन संयुते ॥&lt;br&gt;&#xA;शुभलग्ने शुभांशे च शुभस्वामिगृहान्विते ॥ ७ ॥&lt;br&gt;&#xA;कार्तिकीपूर्णिमायां च सितवारे च पद्मजे ॥&lt;br&gt;&#xA;सुषाव सा च पद्मांशां पद्मिनीं सुमनोहराम् ॥ ८ ॥&lt;br&gt;&#xA;पादपद्मयुगे चैव पद्मरागविराजिताम् ॥&lt;br&gt;&#xA;राजराजेश्वरीं लक्ष्मीं सर्वावयवसुन्दरीम् ॥ ९ ॥&lt;br&gt;&#xA;राजलक्ष्मीलक्ष्मयुक्तां राजलक्ष्म्यधिदेवताम् ॥&lt;br&gt;&#xA;शरत्पार्वणचन्द्रास्यां शरत्पङ्कजलोचनाम् ॥ 2.15.१० ॥&lt;br&gt;&#xA;पक्वबिम्बाधरोष्ठीं च पश्यन्तीं सस्मितां गृहम् ॥&lt;br&gt;&#xA;हस्तपादतलारक्तां निम्ननाभिं मनोरमाम् ॥ ११ ॥&lt;br&gt;&#xA;तदधस्त्रिवलीयुक्तां वृत्तवल्गुनितम्बिनीम्॥&lt;br&gt;&#xA;शीते सुखोष्णसर्वाङ्गीं ग्रीष्मे च सुखशीतलाम् ॥ १२ ॥&lt;br&gt;&#xA;श्यामां सुकेशीं रुचिरां न्यग्रोधपरिमण्डलाम् ॥&lt;br&gt;&#xA;श्वेतचम्पकवर्णाभां सुन्दरीष्वेकसुन्दरीम् ॥ १३ ॥&lt;br&gt;&#xA;नरा नार्य्यश्च तां दृष्ट्वा तुलनां दातुमक्षमाः ॥&lt;br&gt;&#xA;तेन नाम्ना च तुलसीं तां वदन्ति पुराविदः ॥ १४ ॥&lt;br&gt;&#xA;सा च भूमिष्ठमात्रेण योग्या स्त्रीप्रकृतिर्यथा ॥&lt;br&gt;&#xA;सर्वैर्निषिद्धा तपसे जगाम बदरीवनम् ॥ १५ ॥&lt;br&gt;&#xA;तत्र दैवाब्दलक्षं च चकार परमं तपः ॥&lt;br&gt;&#xA;मम नारायणः स्वामी भवितेति विनिश्चिता ॥ १६ ॥&lt;br&gt;&#xA;ग्रीष्मे पञ्चतपाः शीते तोयस्था सा च सुन्दरी ॥&lt;br&gt;&#xA;प्रकाशस्था वृष्टिधारां सहन्ती च दिवानिशम् ॥ ॥ १७ ॥&lt;br&gt;&#xA;विंशत्सहस्रवर्षं च फलतोयाशना च सा ॥&lt;br&gt;&#xA;त्रिंशच्छतसहस्राब्दं पत्राहारा तपस्विनी ॥ १८ ॥&lt;br&gt;&#xA;चत्वारिंशत्सहस्राब्दं वाय्वाहारा कृशोदरी॥&lt;br&gt;&#xA;ततो दशसहस्राब्दं निराहारा बभूव सा॥१९॥&lt;br&gt;&#xA;निर्लक्ष्यां चैकपादस्थां दृष्ट्वा तां कमलोद्भवः॥&lt;br&gt;&#xA;समाययौ वरं दातुं परं बदरिकाश्रमम् ॥ 2.15.२० ॥&lt;br&gt;&#xA;चतुर्मुखं च सा दृष्ट्वा प्राणंसीद्धंसवाहनम् ॥&lt;br&gt;&#xA;तामुवाच जगत्कर्ता विधाता जगतामपि ॥ २१ ॥&lt;br&gt;&#xA;ब्रह्मोवाच ॥&lt;br&gt;&#xA;वरं वृणुष्व तुलसि यत्ते मनसि वाञ्छितम् ॥&lt;br&gt;&#xA;हरिभक्तिं च मुक्तिं वाऽप्यजरामरतामपि ॥ २२ ॥&lt;br&gt;&#xA;तुलस्युवाच ॥&lt;br&gt;&#xA;शृणु तात प्रवक्ष्यामि यन्मे मनसि वाञ्छितम् ॥&lt;br&gt;&#xA;सर्वज्ञस्यापि पुरतः का लज्जा मम साम्प्रतम् ॥ २३ ॥&lt;br&gt;&#xA;अहं च तुलसी गोपी गोलोकेऽहं स्थिता पुरा ॥&lt;br&gt;&#xA;कृष्णप्रिया किङ्करी च तदंशा तत्सखी प्रिया ॥ २४ ॥&lt;br&gt;&#xA;गोविन्देन सहासक्तामतृप्तां मां च मूर्च्छिताम् ॥&lt;br&gt;&#xA;रासेश्वरी समागत्य चापश्यद्रासमण्डले॥२५॥&lt;br&gt;&#xA;गोविन्दं भर्त्सयामास मां शशाप रुषाऽन्विता॥&lt;br&gt;&#xA;याहि त्वं मानवीं योनिमित्येवं च पितामह॥२६॥&lt;br&gt;&#xA;मामुवाच स गोविन्दो मदंशं त्वं चतुर्भुजम् ॥&lt;br&gt;&#xA;लभिष्यसि तपस्तप्त्वा भारते ब्रह्मणो वरात् ॥ २७ ॥&lt;br&gt;&#xA;इत्येवमुक्त्वा देवेशोऽप्यन्तर्धानमवाप सः ॥&lt;br&gt;&#xA;देव्या भिया तनुं त्यक्त्वा लब्धं जन्म मया भुवि ॥ २८ ॥&lt;br&gt;&#xA;अहं नारायणं कान्तं शान्तं सुन्दविग्रहम् ॥&lt;br&gt;&#xA;साम्प्रतं लब्धुमिच्छामि वरमेवं च देहि मे ॥ २९ ॥&lt;br&gt;&#xA;ब्रह्मोवाच ॥&lt;br&gt;&#xA;सुदामा नाम गोपश्च श्रीकृष्णाङ्गसमुद्भवः ॥&lt;br&gt;&#xA;तदंशश्चातितेजस्वी चालभज्जन्म भारते ॥ 2.15.३० ॥&lt;br&gt;&#xA;साम्प्रतं राधिकाशापाद्दनुवंशसमुद्भवः ॥&lt;br&gt;&#xA;शङ्खचूड इति ख्यातस्त्रैलाक्ये न च तत्परः ॥ ३१ ॥&lt;br&gt;&#xA;गोलोके त्वां पुरा दृष्ट्वा कामोन्मथितमानसः ॥&lt;br&gt;&#xA;विलङ्घितुं न शक्नोति राधिकायाः प्रभावतः ॥ ३२ ॥&lt;br&gt;&#xA;स च जातिस्मरस्तप्त्वा त्वां ललाभ वरेण च ॥&lt;br&gt;&#xA;जातिस्मरा तु त्वमपि सर्वं जानासि सुन्दरि ॥ ३३ ॥&lt;br&gt;&#xA;अधुना तस्य पत्नी च भव भाविनि शोभने ॥&lt;br&gt;&#xA;पश्चान्नारायणं कान्तं शान्तमेव लभिष्यसि ॥ ३४ ॥&lt;br&gt;&#xA;शापान्नारायणस्यैव कलया दैवयोगतः ॥&lt;br&gt;&#xA;प्राप्नोषि वृक्षरूपं तं त्वं पूता विश्वपावनी ॥ ३५ ॥&lt;br&gt;&#xA;प्रधाना सर्वपुष्पाणां विष्णुप्राणाधिका भवेत् ॥&lt;br&gt;&#xA;त्वया विना च सर्वेषां पूजा च विफला भवेत् ॥३६॥&lt;br&gt;&#xA;वृन्दावने वृक्षरूपा नाम्ना वृन्दावनीति च ॥&lt;br&gt;&#xA;त्वत्पत्रैर्गोपिका गोपाः पूजयिष्यन्ति माधवम्॥३७॥&lt;br&gt;&#xA;वृक्षाधिदेवीरूपेण सार्द्धं कृष्णेन सन्ततम्॥&lt;br&gt;&#xA;विहरिष्यसि गोपेन स्वच्छन्दं मद्वरेण च॥३८॥&lt;br&gt;&#xA;इत्येवं वचनं श्रुत्वा सस्मिता हृष्टमानसा॥&lt;br&gt;&#xA;प्रणनाम च धातारं तं च किञ्चिदुवाच ह॥३९॥&lt;br&gt;&#xA;तुलत्युवाच॥&lt;br&gt;&#xA;यथा मे द्विभुजे कृष्णे वाञ्छा च श्यामसुन्दरे॥&lt;br&gt;&#xA;सत्यं ब्रवीमि हे तात न तथा च चतुर्भुजे॥2.15.४०॥&lt;br&gt;&#xA;अतृप्ताऽहं च गोविन्दे दैवाच्छृङ्गारभङ्गतः ॥&lt;br&gt;&#xA;गोविन्दस्यैव वचनात्प्रार्थयामि चतुर्भुजम्॥४१॥&lt;br&gt;&#xA;तत्प्रसादेन गोविन्दं पुनरेव सुदुर्लभम् ॥&lt;br&gt;&#xA;ध्रुवमेव लभिष्यामि राधा भीतिं प्रमोचय ॥ ४२ ॥&lt;br&gt;&#xA;ब्रह्मोवाच ॥&lt;br&gt;&#xA;गृहाण राधिकामन्त्रं ददे वै षोडशाक्षरम् ॥&lt;br&gt;&#xA;तस्याश्च प्राणतुल्या त्वं मद्वरेण भविष्यसि॥४३॥&lt;br&gt;&#xA;शृङ्गारं युवयोर्गोप्यमाज्ञास्यति च राधिका ॥&lt;br&gt;&#xA;राधासमा त्वं सुभगा गोविन्दस्य भविष्यसि ॥ ४४ ॥&lt;br&gt;&#xA;इत्येवमुक्त्वा दत्त्वा च देव्यै तत्षोडशाक्षरम् ॥&lt;br&gt;&#xA;मन्त्रं तस्यै जगद्धाता स्तोत्रं च कवचं परम् ॥ ४५ ॥&lt;br&gt;&#xA;सर्वं पूजाविधानं च पुरश्चर्याविधिक्रमम् ॥&lt;br&gt;&#xA;परं शुभाशिषं कृत्वा सोऽन्तर्द्धानमवाप ह ॥ ४६ ॥&lt;br&gt;&#xA;सा च ब्रह्मोपदेशेन पुण्ये बदरिकाश्रमे ॥&lt;br&gt;&#xA;जजाप परमं मन्त्रं यदिष्टं पूर्वजन्मनः ॥ ४७ ॥&lt;br&gt;&#xA;दिव्यं द्वादशवर्षं च पूजां चैव चकार सा ॥&lt;br&gt;&#xA;बभूव सिद्धा सा देवी तत्प्रत्यादेशमाप च ॥ ४८ ॥&lt;br&gt;&#xA;सिद्धे तपसि मन्त्रे च वरं प्राप्य यथेप्सितम् ॥&lt;br&gt;&#xA;बुभुजे च महाभागं यद्विश्वेषु सुदुर्लभम् ॥ ४९ ॥&lt;br&gt;&#xA;प्रसन्नमानसा देवी तत्याज तपसः क्लमम् ॥&lt;br&gt;&#xA;सिद्धे फले नराणां च दुःखं च सुखमुत्तमम् ॥ 2.15.५० ॥&lt;br&gt;&#xA;भुक्त्वा पीत्वा च सन्तुष्टा शयनं च चकार सा ॥&lt;br&gt;&#xA;तल्पे मनोरमे तत्र पुष्पचन्दनचर्चिते ॥ ५१ ॥&lt;br&gt;&#xA;इति श्रीब्रह्मवैवर्ते महापुराणे द्वितीये प्रकृतिखण्डे नारदनारायणसंवादे तुलस्युपाख्याने तुलसीवरप्रदानं नाम पञ्चदशोऽध्यायः॥१५॥&lt;/p&gt;</description>
    </item>
    <item>
      <title>०१६</title>
      <link>https://vishvAsa.github.io/purANam_vaiShNavam/brahma-vaivarta-purANam/02/016/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/016/</guid>
      <description>&lt;p&gt;नारायण उवाच ॥&lt;br&gt;&#xA;तुलसी परितुष्टा सा चास्वाप्सीद्धृष्टमानसा ॥&lt;br&gt;&#xA;नवयौवनसम्पन्ना प्रशंसन्ती वराङ्गना ॥ १ ॥&lt;br&gt;&#xA;चिक्षेप पञ्चबाणश्च पञ्च बाणांश्च तां प्रति ॥&lt;br&gt;&#xA;पुष्पायुधेन सा दग्धा पुष्पचन्दनचर्चिता ॥ २ ॥&lt;br&gt;&#xA;पुलकाञ्चितसर्वाङ्गी कम्पिता रक्तलोचना ॥&lt;br&gt;&#xA;क्षणं सा शुष्कतां प्राप क्षणं मूर्च्छामवाप ह ॥३॥&lt;br&gt;&#xA;क्षणमुद्विग्नतां प्राप क्षणं तन्द्रां सुखावहाम् ॥&lt;br&gt;&#xA;क्षणं सा दहनं प्राप क्षणं प्राप प्रमत्तताम्॥४॥&lt;br&gt;&#xA;क्षणं सा चेतनां प्राप क्षणं प्राप विषण्णताम् ॥&lt;br&gt;&#xA;उत्तिष्ठन्ती क्षणं तल्पाद्गच्छन्ती निकटं क्षणम् ॥ ५॥&lt;br&gt;&#xA;भ्रमन्ती क्षणमुद्वेगाद्विवसन्ती क्षणं पुनः ॥&lt;br&gt;&#xA;क्षणमेव समुद्वेगादस्वाप्सीत्पुनरेव सा ॥ ६ ॥&lt;br&gt;&#xA;पुष्पचन्दनतल्पं च तद्बभूवातिकण्टकम् ॥&lt;br&gt;&#xA;विषमाहारकं स्वादु दिव्यरूपं फलं जलम् ॥७॥&lt;br&gt;&#xA;निलयश्च निराकारः सूक्ष्मवस्त्रं हुताशनः॥&lt;br&gt;&#xA;सिन्दूरपत्रकं चैव व्रणतुल्यं च दुःखदम्॥८॥&lt;br&gt;&#xA;क्षणं ददर्श तन्द्रायां सुवेषं पुरुषं सती॥&lt;br&gt;&#xA;सुन्दरं च युवानं च सस्मितं रसिकेश्वरम्॥९॥&lt;br&gt;&#xA;चन्दनोक्षितसर्वाङ्गं रत्नभूषणभूषितम्॥&lt;br&gt;&#xA;आगच्छन्तं माल्यवन्तं पश्यन्तं तन्मुखाम्बुजम् ॥ 2.16.१० ॥&lt;br&gt;&#xA;कथयन्तं रतिकथां चुम्बन्तमधरं मुहुः ॥&lt;br&gt;&#xA;शयानं पुष्पतल्पे च समाश्लिष्यन्तमङ्गकम् ॥ ११ ॥&lt;br&gt;&#xA;पुनरेव तु गच्छन्तमागच्छन्तं वसन्तकम् ॥&lt;br&gt;&#xA;कान्त क्व यासि प्राणेश तिष्ठेत्येवमुवाच सा ॥ १२ ॥&lt;br&gt;&#xA;पुनः स्वचेतनां प्राप्य विललाप पुनः पुनः ॥&lt;br&gt;&#xA;एवं तपोवने सा च तस्थौ तत्रैव नारद ॥ १३ ॥&lt;br&gt;&#xA;शङ्खचूडो महायोगी जैगीषव्यान्मनोरमम् ॥&lt;br&gt;&#xA;कृष्णस्य मन्त्रं सम्प्राप्य प्राप्य सिद्धिं तु पुष्करे ॥ १४ ॥&lt;br&gt;&#xA;पठन्सदा तु कवचं सर्वमङ्गलमङ्गलम् ॥&lt;br&gt;&#xA;ब्रह्मेशाच्च वरं प्राप्य यत्तन्मनसि वाञ्छितम् ॥१५॥&lt;br&gt;&#xA;आज्ञया ब्रह्मणः सोऽपि बदरीं वै समाययौ ॥&lt;br&gt;&#xA;आगच्छन्तं शङ्खचूडमपश्यत्तुलसी मुने॥१६॥&lt;br&gt;&#xA;नवयौवनसम्पन्नं कामदेवसमप्रभम्॥१७॥&lt;br&gt;&#xA;श्वेतचम्पकवर्णाभं रत्नभूषणभूषितम् ॥&lt;br&gt;&#xA;शरत्पार्वणचन्द्रास्यं शरत्पङ्कजलोचनम् ॥ १८ ॥&lt;br&gt;&#xA;महारत्नगणाक्लृप्तविमानस्थं मनोहरम् ॥&lt;br&gt;&#xA;रत्नकुण्डलयुग्माढ्यगण्डस्थलविराजितम् ॥ १९ ॥&lt;br&gt;&#xA;पारिजातप्रसूनाढ्यमाल्यवन्तं च सुस्मितम् ॥&lt;br&gt;&#xA;कस्तूरीकुङ्कुमयुतं सुगन्धितिलकोज्ज्वलम्॥2.16.२०॥&lt;br&gt;&#xA;सा दृष्ट्वा सन्निधाने तं मुखमाच्छाद्य वाससा ॥&lt;br&gt;&#xA;सस्मिता तं निरीक्षन्ती सकटाक्षं पुनः पुनः ॥२१॥&lt;br&gt;&#xA;बभूव सा नम्रमुखी नवसङ्गमलज्जिता॥&lt;br&gt;&#xA;कामुकी कामबाणेन पीडिता पुलकान्विता ॥ २२ ॥&lt;br&gt;&#xA;पिबन्ती तन्मुखाम्भोजं लोचनाभ्यां च सन्ततम् ॥&lt;br&gt;&#xA;ददर्श शङ्खचूडश्च कन्यामेकां तपोवने ॥ २३ ॥&lt;br&gt;&#xA;पुष्पचन्दनतल्पस्थां वसन्तीं वाससा वृताम् ॥&lt;br&gt;&#xA;पश्यन्तीं तन्मुखं शश्वत्सस्मितां सुमनोहराम् ॥२४॥&lt;br&gt;&#xA;सुपीनकठिनश्रोणीं पीनोन्नतपयोधराम्॥&lt;br&gt;&#xA;मुक्तापङ्क्तिप्रभाजुष्टदन्तपङ्क्तिं सुबिभ्रतीम् ॥२५॥&lt;br&gt;&#xA;पक्वबिम्बाधरोष्ठीं च सुनासां सुन्दरीं वराम् ॥&lt;br&gt;&#xA;तप्तकाञ्चनवर्णाभां शरच्चन्द्रसमप्रभाम् ॥ २६ ॥&lt;br&gt;&#xA;स्वतेजसा परिवृतां सुखदृश्यां मनोरमाम् ॥&lt;br&gt;&#xA;कस्तूरीबिन्दुभिः सार्द्धमधश्चन्दनबिन्दुना ॥ २७ ॥&lt;br&gt;&#xA;सिन्दूरबिन्दुना शश्वत्सीमन्ताधःस्थलोज्ज्वलाम् ॥&lt;br&gt;&#xA;निम्ननाभिगभीरां च तदधस्त्रिवलीयुताम् ॥ २८ ॥&lt;br&gt;&#xA;करपद्मतलारक्तां नखचन्द्रैर्विभूषिताम् ॥&lt;br&gt;&#xA;स्थलपद्मप्रभाजुष्टं पादपद्मं च बिभ्रतीम् ॥ २९ ॥&lt;br&gt;&#xA;आरक्तवर्णं ललितमलक्तकसमप्रभम् ॥&lt;br&gt;&#xA;स्थलपद्मैश्च जलजैः पद्मरागविराजिताम् ॥2.16.३०॥&lt;br&gt;&#xA;शरदिन्दुविनिन्द्यैकनखेन्द्वोघविराजिताम्॥&lt;br&gt;&#xA;अमूल्यरत्न सम्मिश्रयावकेन स्वलङ्कृताम्॥३१॥&lt;br&gt;&#xA;मणीन्द्रमुख्यखचितक्वणन्मञ्जीररञ्जिताम् ॥३२॥&lt;br&gt;&#xA;दधतीं कबरीभारं मालतीमाल्यसंयुतम्॥&lt;br&gt;&#xA;अमूल्य रत्नसङ्क्लृप्तमकराकृतिरूपिणा॥३३॥&lt;br&gt;&#xA;चित्रकुण्डलयुग्मश्रीसुषुमापरिशोभिताम् ॥&lt;br&gt;&#xA;रत्नेन्द्रमुक्ताहारश्रीस्तनमध्यस्थलोज्ज्वलाम् ॥३४॥&lt;br&gt;&#xA;रत्नकङ्कणकेयूरशङ्खभूषणभूषिताम् ॥&lt;br&gt;&#xA;रत्नाङ्गुलीयकैर्दिव्यैरङ्गुल्यावलिभिर्युताम् ॥ ३९ ॥&lt;br&gt;&#xA;दृष्ट्वा तां ललितां रम्यां सुशीलां सुदतीं सतीम् ॥&lt;br&gt;&#xA;उवास तत्समीपे च मधुरं तामुवाच सः॥३६॥&lt;br&gt;&#xA;शङ्खचूड उवाच ॥&lt;br&gt;&#xA;का त्वं कस्य च कन्याऽसि धन्ये मान्ये सुयोषिताम्॥&lt;br&gt;&#xA;का त्वं कामिनि कल्याणि सर्वकल्याणदायिनि॥३७॥&lt;br&gt;&#xA;स्वर्गभोगादिसरितिविहारे हाररूपिणि॥&lt;br&gt;&#xA;संसारदारसारे च मायाधारे मनोहरे॥ ॥ ३८ ॥&lt;br&gt;&#xA;जगद्विलक्षणे क्षामे मुनीनां मोहकारिणि ॥&lt;br&gt;&#xA;मौनं त्यक्त्वा किङ्करं मां सम्भाषां कुरु सुन्दरि ॥ ३९ ॥&lt;br&gt;&#xA;इत्येवं वचनं श्रुत्वा सकामा वामलोचना ॥&lt;br&gt;&#xA;सस्मिता नम्रवदना सकामं तमुवाच सा॥2.16.४०॥&lt;br&gt;&#xA;तुलस्युवाच ॥&lt;br&gt;&#xA;धर्मध्वजसुताऽहं च तपाम्यस्यां तपोवने ॥&lt;br&gt;&#xA;तपस्विनीह तिष्ठामि कस्त्वं गच्छ यथासुखम्॥४१॥&lt;br&gt;&#xA;कामिनीं कुलजातां च रहस्येकाकिनीं सतीम्॥&lt;br&gt;&#xA;न पृच्छति कुले जात एवमेव श्रुतौ श्रुतम् ॥४२॥&lt;br&gt;&#xA;लम्पटोऽसत्कुले जातो धर्मशास्त्रार्थवर्जितः ॥&lt;br&gt;&#xA;येनाश्रुतः श्रुतेरर्थः स कामीच्छति कामिनीम्॥४३॥&lt;br&gt;&#xA;आपात मधुरामन्ते चान्तकां पुरुषस्य ताम् ॥&lt;br&gt;&#xA;विषकुम्भाकाररूपाममृतास्यां च सन्ततम् ॥ ४४ ॥&lt;br&gt;&#xA;हृदये क्षुरधाराभां शश्वन्मधुरभाषिणीम् ॥&lt;br&gt;&#xA;स्वकार्य्यपरिनिष्पत्तितत्परां सततं सदा॥४५॥&lt;br&gt;&#xA;कार्य्यार्थे स्वामिवशगामन्यथैवावशां सदा ॥&lt;br&gt;&#xA;स्वान्तर्मलिनरूपां च प्रसन्नवदनेक्षणाम्॥४६॥&lt;br&gt;&#xA;श्रुतौ पुराणे यासां च चरित्रमनिरूपितम् ॥&lt;br&gt;&#xA;तासु को विश्वसेत्प्राज्ञो ह्यप्राज्ञ इव सर्वदा ॥ ४७ ॥&lt;br&gt;&#xA;तासां को वा रिपुर्मित्रं प्रार्थयन्तीं नवं नवम् ॥&lt;br&gt;&#xA;दृष्ट्वा सुवेशं पुरुषमिच्छन्तीं हृदये सदा॥४८॥&lt;br&gt;&#xA;बाह्ये स्वात्मसतीत्वं च ज्ञापयन्तीं प्रयत्नतः ॥&lt;br&gt;&#xA;शश्वत्कामां च रामां च कामाधारां मनोहराम्॥४९॥&lt;br&gt;&#xA;बाह्ये छलाच्छादयन्तीं स्वान्तर्मैथुनलालसाम्॥&lt;br&gt;&#xA;कान्तं ग्रसन्तीं रहसि बाह्येऽतीव सुलज्जिताम्॥2.16.५०॥&lt;br&gt;&#xA;मानिनीं मैथुनाभावे कोपिनीं कलहाङ्कुराम् ॥&lt;br&gt;&#xA;सम्भीतां भूरिसम्भोगात्स्वल्पमैथुनदुःखिताम् ॥ ५१ ॥&lt;br&gt;&#xA;सुमृष्टान्नं शीततोयमाकाङ्क्षन्तीं च मानसे ॥&lt;br&gt;&#xA;सुन्दरं रसिकं कान्तं युवानं गुणिनं सदा ॥ ५२ ॥&lt;br&gt;&#xA;सुतात्परमतिस्नेहं कुर्वन्तीं रतिकर्तरि ॥&lt;br&gt;&#xA;प्राणाधिकं प्रियतमं सम्भोग कुशलं प्रियम् ॥ ५३ ॥&lt;br&gt;&#xA;पश्यन्तीं रिपुतुल्यं च वृद्धं वा मैथुनाक्षमम् ॥&lt;br&gt;&#xA;कलहं कुर्वती शश्वत्तेन सार्द्धं सुकोपनाम् ॥ ५४ ॥&lt;br&gt;&#xA;चर्चया भक्षयन्तीं तं कीनाश इव गोरजः ॥&lt;br&gt;&#xA;दुस्साहसस्वरूपां च सर्वदोषाश्रयां सदा ॥५५॥&lt;br&gt;&#xA;शश्वत्कपटरूपां च सर्वदोषाश्रयां सदा ॥&lt;br&gt;&#xA;ब्रह्म विष्णुशिवादीनां दुस्त्याज्यां मोहरूपिणीम् ॥ ५६ ॥&lt;br&gt;&#xA;तपोमार्गार्गलां शश्वन्मुक्तिद्वारकपाटिकाम् ॥५७॥&lt;br&gt;&#xA;हरेर्भक्तिव्यवहितां सर्वमाया करण्डिकाम् ॥&lt;br&gt;&#xA;संसारकारागारे च शश्वन्निगडरूपिणीम् ॥ ५८ ॥&lt;br&gt;&#xA;इन्द्रजालस्वरूपां च मिथ्यावादिस्वरूपिणीम् ॥&lt;br&gt;&#xA;बिभ्रतीं बाह्य सौन्दर्यं मध्याङ्गमतिकुत्सितम् ॥५९ ॥&lt;br&gt;&#xA;नानाविण्मूत्रपूयानामाधारं मलसंयुतम् ॥&lt;br&gt;&#xA;दुर्गन्धि दोषसंयुक्तं रक्ताक्तं चाप्यसंस्कृतम् ॥ ॥।2.16.६०॥&lt;br&gt;&#xA;मायारूपं मायिनां च विधिना निर्मितं पुरा ॥&lt;br&gt;&#xA;विषरूपां मुमुक्षूणामदृश्याञ्चैव सर्वदा॥६१॥&lt;br&gt;&#xA;इत्युक्त्वा तुलसी तं च विरराम च नारद ॥&lt;br&gt;&#xA;सस्मितः शङ्खचूडश्च प्रवक्तुमुपचक्रमे ॥६२॥&lt;br&gt;&#xA;शङ्खचूड उवाच ॥&lt;br&gt;&#xA;त्वया यत्कथितं देवि न च सर्वमलीककम् ॥&lt;br&gt;&#xA;किञ्चित्सत्यमलीकं च किञ्चिन्मत्तो निशामय॥६३॥&lt;br&gt;&#xA;निर्मितं द्विविधं धात्रा स्त्रीरूपं सर्वमोहनम् ॥&lt;br&gt;&#xA;कृत्यारूपं वास्तवं च प्रशस्यं चाप्रशंसितम्॥ ॥६४॥&lt;br&gt;&#xA;लक्ष्मी सरस्वती दुर्गा सावित्री राधिकादिकम्॥&lt;br&gt;&#xA;सृष्टिसूत्रस्वरूपं चाप्याद्यं स्रष्ट्वा तु निर्मितम् ॥ ६५ ॥&lt;br&gt;&#xA;एतासामंशरूपं यत्स्त्रीरूपं वास्तवं स्मृतम् ॥&lt;br&gt;&#xA;तत्प्रशंस्यं यशोरूपं सर्वमङ्गलकारणम् ॥ ६६ ॥&lt;br&gt;&#xA;शतरूपा देवहूतिस्स्वधा स्वाहा च दक्षिणा ॥&lt;br&gt;&#xA;छायावती रोहिणी च वरुणानी शची तथा ॥ ६७ ॥&lt;br&gt;&#xA;कुबेरवायुपत्नी साऽप्यदितिश्च दितिस्तथा ॥&lt;br&gt;&#xA;लोपामुद्राऽनसूया च कैटभी तुलसी तथा ॥६८॥&lt;br&gt;&#xA;अहल्याऽरुन्धती मेना तारा मन्दोदरी परा ॥&lt;br&gt;&#xA;दमयन्ती वेदवती गङ्गा च यमुना तथा ॥ ६९ ॥&lt;br&gt;&#xA;पुष्टिस्तुष्टिः स्मृतिर्मेधा कालिका च वसुन्धरा ॥&lt;br&gt;&#xA;षष्ठी मङ्गलचण्डी च मूर्तिर्वै धर्मकामिनी ॥ 2.16.७० ॥&lt;br&gt;&#xA;स्वस्तिः श्रद्धा च कान्तिश्च तुष्टिः शान्तिस्तथा परा ॥&lt;br&gt;&#xA;निद्रा तन्द्रा क्षुत्पिपासा सन्ध्या रात्रिर्दिनानि च ॥ ७१ ॥&lt;br&gt;&#xA;सम्पत्तिवृत्तिकीर्त्यश्च क्रियाशोभाप्रभांशकम् ॥&lt;br&gt;&#xA;यत्स्त्रीरूपं च सम्भूतमुत्तमं तद्युगे युगे ॥ ७२ ॥&lt;br&gt;&#xA;कृत्यास्वरूपं तद्यत्तु स्वर्वेश्यादिकमेव च ॥&lt;br&gt;&#xA;तदप्रशंस्यं विश्वेषु पुंश्चलीरूपमेव च ॥ ७३ ॥&lt;br&gt;&#xA;सत्त्वप्रधानं यद्रूपं तच्च शुद्धं स्वभावतः ॥&lt;br&gt;&#xA;तदुत्तमं च विश्वेषु साध्वीरूपं प्रशंसितम् ॥७४॥&lt;br&gt;&#xA;तद्वास्तवं च विज्ञेयं प्रवदन्ति मनीषिणः॥&lt;br&gt;&#xA;रजोरूपं तमोरूपं कृत्यासु द्विविधं स्मृतम् ॥७५॥&lt;br&gt;&#xA;स्थानाभावात्क्षणाभावान्मध्यवृत्तेरभावतः ॥&lt;br&gt;&#xA;देहक्लेशेन रोगेण सत्संसर्गेण सुन्दरि॥७६॥&lt;br&gt;&#xA;बहुगोष्ठा वृतेनैव रिपुराजभयेन च ॥&lt;br&gt;&#xA;रजोरूपस्य साध्वीत्वमतैनैवोपजायते ॥ ७७ ॥&lt;br&gt;&#xA;इदं मध्यमरूपं च प्रवदन्ति मनीषिणः ॥&lt;br&gt;&#xA;तमोरूपं दुर्निवार्य्यमधमं तद्विदुर्बुधाः॥७८॥&lt;br&gt;&#xA;न पृच्छति कुले जातः पण्डितश्च परस्त्रियम्॥&lt;br&gt;&#xA;निर्जने दुर्जने वाऽपि रहस्ये वचसां स्त्रियम् ॥७९॥&lt;br&gt;&#xA;आगच्छामि त्वत्समीपमाज्ञया ब्रह्मणोऽधुना ॥&lt;br&gt;&#xA;गान्धर्वेण विवाहेन त्वां ग्रहीष्यामि शोभने ॥ 2.16.८० ॥&lt;br&gt;&#xA;अहमेव शङ्खचूडो देवविद्रावकारकः ॥&lt;br&gt;&#xA;दनुवंशोद्भवो विश्वे सुदामाऽहं हरेः पुरे ॥ ८१ ॥&lt;br&gt;&#xA;अहमष्टसु गोपेषु गोगोपीपार्षदेषु च ॥&lt;br&gt;&#xA;अधुना दानवेन्द्रोऽहं राधिकायाश्च शापतः ॥ ८२ ॥&lt;br&gt;&#xA;जातिस्मरोऽहं जानामि कृष्णमन्त्रप्रभावतः ॥&lt;br&gt;&#xA;जातिस्मरा त्वं तुलसी संसक्ता हरिणा पुरा ॥ ८३ ॥&lt;br&gt;&#xA;त्वमेव राधिकाकोपाज्जाताऽसि भारते भुवि ॥&lt;br&gt;&#xA;त्वां सम्भोक्तुमिच्छकोऽहं नालं राधाभयात्ततः ॥ ८४ ॥&lt;br&gt;&#xA;इत्येवमुक्त्वा स पुमान्विरराम महामुने ॥&lt;br&gt;&#xA;सस्मिता तुलसी हृष्टा प्रवक्तुमुपचक्रमे ॥ ८५ ॥&lt;br&gt;&#xA;तुलस्युवाच ॥&lt;br&gt;&#xA;एवंविधो बुधो विश्वे बुधेषु च प्रशंसितः ॥&lt;br&gt;&#xA;कान्तमेवंविधं कान्ता शश्वदिच्छति कामतः ॥ ८६ ॥&lt;br&gt;&#xA;त्वयाऽहमधुना सत्यं विचारेण पराजिता ॥&lt;br&gt;&#xA;स निन्दितश्चाप्यशुचिर्यः पुमांश्च स्त्रिया जितः ॥ ८७ ॥&lt;br&gt;&#xA;निन्दन्ति पितरो देवा बान्धवाः स्त्रीजितं जनम् ॥&lt;br&gt;&#xA;स्त्रीजितं मनसा वाचा पिता भ्राता च निन्दति ॥८८॥&lt;br&gt;&#xA;शुध्येद्विप्रो दशाहेन जातके मृतके तथा ॥&lt;br&gt;&#xA;भूमिपो द्वादशाहेन वैश्यः पञ्चदशाहतः ॥ ८९ ॥&lt;br&gt;&#xA;शूद्रो मासेन वेदेषु मातृवद्वर्णसङ्करः॥&lt;br&gt;&#xA;अशुचिः स्त्रीजितः शुध्येच्चितादहनकालतः ॥ 2.16.९० ॥&lt;br&gt;&#xA;न गृह्णन्तीच्छया तस्य पितरः पिण्डतर्पणम् ॥&lt;br&gt;&#xA;न गृह्णन्तीच्छया देवास्त स्य पुष्पजलादिकम् ॥ ९१ ॥&lt;br&gt;&#xA;किं तस्य ज्ञानतपसा जपहोमप्रपूजनैः ॥&lt;br&gt;&#xA;किं विद्यया वा यशसा स्त्रीभिर्यस्य मनो हृतम् ॥ ९२ ॥&lt;br&gt;&#xA;विद्याप्रभावज्ञानार्थं मया त्वं च परीक्षितः ॥&lt;br&gt;&#xA;कृत्वा परीक्षां कान्तस्य वृणोति कामिनी वरम् ॥ ९३ ॥&lt;br&gt;&#xA;वराय गुणहीनाय वृद्धायाज्ञानिने तथा ॥&lt;br&gt;&#xA;दरिद्राय च मूर्खाय रोगिणे कुत्सिताय च ॥ ९४ ॥&lt;br&gt;&#xA;अत्यन्तकोपयुक्ताय चात्यन्तदुर्मुखाय च ॥&lt;br&gt;&#xA;पङ्गुलायाङ्गहीनाय चान्धाय बधिराय च ॥ ९५ ॥&lt;br&gt;&#xA;जडाय चैव मूकाय क्लीबतुल्याय पापिने ॥&lt;br&gt;&#xA;ब्रह्महत्यां लभेत्सोऽपि यः स्वकन्यां ददाति च॥ ॥ ९६ ॥&lt;br&gt;&#xA;शान्ताय गुणिने चैव यूने च विदुषेऽपि च ॥&lt;br&gt;&#xA;वैष्णवाय सुतां दत्त्वा दशवाजिफलं लभेत् ॥ ९७ ॥&lt;br&gt;&#xA;यः कन्यापालनं कृत्वा करोति विक्रयं यदि ॥&lt;br&gt;&#xA;विपदा धनलोभेन कुम्भीपाकं स गच्छति ॥ ९८ ॥&lt;br&gt;&#xA;कन्यामूत्रपुरीषं च तत्र भक्षति पातकी ॥&lt;br&gt;&#xA;कृमिभिर्दशितः काकैर्यावदिन्द्राश्चतुर्दश ॥९९॥&lt;br&gt;&#xA;तदन्ते व्याधयोनौ च लभते जन्म निश्चितम् ॥&lt;br&gt;&#xA;विक्रीणाति मांसभारं वहत्येव दिवानिशम् ॥ 2.16.१०० ॥&lt;br&gt;&#xA;इत्येवमुक्त्वा तुलसी विरराम तपोवने ॥&lt;br&gt;&#xA;एतस्मिन्नन्तरे ब्रह्मा तयोरन्तिकमाययौ ॥ १०१ ॥&lt;br&gt;&#xA;मूर्ध्ना ननाम तुलसी शङ्खचूडश्च नारद ॥&lt;br&gt;&#xA;उवास तत्र देवेशश्चोवाच च तयोर्हितम्॥१०२॥&lt;br&gt;&#xA;किं करोषि शङ्खचूड संवादमनया सह ॥&lt;br&gt;&#xA;गान्धर्वेण विवाहेन त्वमस्या ग्रहणं कुरु ॥ १०३ ॥&lt;br&gt;&#xA;त्वं च पुरुषरत्नं च स्त्रीरत्नं स्त्रीष्वियं सती ॥&lt;br&gt;&#xA;विदग्धाया विदग्धेन सङ्गमो गुणवान्भवेत्॥१०४॥&lt;br&gt;&#xA;निर्विरोधसुखं राजन्को वा त्यजति दुर्लभम् ॥&lt;br&gt;&#xA;योऽविरोधसुखत्यागी स पशुर्नात्र संशयः ॥ १०५ ॥&lt;br&gt;&#xA;किमुपेक्षसि त्वं कान्तमीदृशं गुणिनं सती ॥&lt;br&gt;&#xA;देवानामसुराणां च दानवानां विमर्दनम् ॥ १०६ ॥&lt;br&gt;&#xA;यथा लक्ष्मीश्च लक्ष्मीशे यथा कृष्णे च राधिका॥&lt;br&gt;&#xA;यथा मयि च सावित्री भवानी च भवे यथा ॥ १०७ ॥&lt;br&gt;&#xA;यथा धरा वराहे च यथा मेना हिमालये ॥&lt;br&gt;&#xA;यथाऽत्रावनसूया च दमयन्ती नले यथा ॥ १०८ ॥&lt;br&gt;&#xA;रोहिणी च यथा चन्द्रे यथा कामे रतिः सती ॥&lt;br&gt;&#xA;यथा दितिः कश्यपे च वशिष्ठेऽरुन्धती यथा ॥ ॥ १०९ ॥&lt;br&gt;&#xA;यथाऽहल्या गौतमे च देवहूतिश्च कर्दमे ॥&lt;br&gt;&#xA;यथा बृहस्पतौ तारा शतरूपा मनौ यथा ॥ 2.16.११० ॥&lt;br&gt;&#xA;यथा च दक्षिणा यज्ञे यथा स्वाहा हुताशने ॥&lt;br&gt;&#xA;यथा शची महेन्द्रे च यथा पुष्टिर्गणेश्वरे ॥ १११ ॥&lt;br&gt;&#xA;देवसेना यथा स्कन्दे धर्मे मूत्तिर्यथा सती ॥&lt;br&gt;&#xA;सौभाग्या सुप्रिया त्वं च शङ्खचूडे तथा भव ॥ ११२ ॥&lt;br&gt;&#xA;अनेन सार्द्धं सुचिरं सुन्दरेण च सुन्दरि ॥&lt;br&gt;&#xA;स्थाने स्थाने विहारं च यथेच्छं कुरु सन्ततम् ॥ ११३ ॥&lt;br&gt;&#xA;पश्चात्प्राप्स्यसि गोविन्दं गोलोके पुनरेव च ॥&lt;br&gt;&#xA;चतुर्भुजं च वैकुण्ठे शङ्खचूडे मृते सति ॥ ११४ ॥&lt;br&gt;&#xA;इत्येवमाशिषं कृत्वा स्वालयं प्रययौ विधिः ॥&lt;br&gt;&#xA;गान्धर्वेण विवाहेन जगृहे तां च दानवः ॥११५॥&lt;br&gt;&#xA;स्वर्गे दुन्दुभिवाद्यं च पुष्पवृष्टिर्बभूव ह ॥&lt;br&gt;&#xA;स रेमे रमया सार्द्धं वासगेहे मनोहरे ॥ ११६ ॥&lt;br&gt;&#xA;मूर्च्छां सम्प्राप तुलसी नवसङ्गमसङ्गता ॥&lt;br&gt;&#xA;निमग्ना निर्जने साध्वी सम्भोगसुख सागरे ॥ ११७ ॥&lt;br&gt;&#xA;चतुःषष्टिकलामानं चतुःषष्टिविधं सुखम् ॥&lt;br&gt;&#xA;कामशास्त्रं यन्निरुक्तं रसिकानां यथेप्सितम् ॥ ११८ ॥&lt;br&gt;&#xA;अङ्गप्रत्यङ्ग संश्लेषपूर्वकं स्त्रीमनोहरम् ॥&lt;br&gt;&#xA;तत्सर्वं सुखशृङ्गारं चकार रसिकेश्वरः ॥११९॥&lt;br&gt;&#xA;अतीव रम्येदेशे च सर्वजन्तुविवर्जिते ॥&lt;br&gt;&#xA;पुष्पचन्दनतल्पे च पुष्पचन्दनवायुना ॥ 2.16.१२० ॥&lt;br&gt;&#xA;पुष्पोद्याने नदीतीरे पुष्पचन्दनचर्चिते ॥&lt;br&gt;&#xA;गृहीत्वा रसिकां रामां पुष्पचन्दनचर्चिताम् ॥ ॥ १२१ ॥&lt;br&gt;&#xA;भूषितां भूषणैः सर्वैरतीव सुमनोहराम् ॥&lt;br&gt;&#xA;सुरतेर्विरतिर्नास्ति तयोः सुरतविज्ञयोः ॥ १२२ ॥&lt;br&gt;&#xA;जहार मानसं भर्तुर्लीलया तुलसी सती ॥&lt;br&gt;&#xA;चेतनां रसिकायाश्च जहार रसभाववित् ॥ १२३ ॥&lt;br&gt;&#xA;वक्षसश्चन्दनं बाह्वोस्तिलकं विजहार सा ॥&lt;br&gt;&#xA;स च जग्राह तस्याश्च सिन्दूरबिन्दुपत्रकम् ॥ १२४ ॥&lt;br&gt;&#xA;स तद्वक्षसि तस्याश्च नखरेखां ददौ मुदा॥&lt;br&gt;&#xA;सा ददौ तद्वामपार्श्वे करभूषणलक्षणम् ॥ १२५ ॥&lt;br&gt;&#xA;राजा तदोष्ठपुटके ददौ दशनदंशनम् ॥&lt;br&gt;&#xA;तद्गण्डयुगले सा च प्रददौ तच्चतुर्गुणम् ॥ १२३ ॥&lt;br&gt;&#xA;सुरतेर्विरतौ तौ च समुत्थाय परस्परम् ॥&lt;br&gt;&#xA;सुवेशं चक्रतुस्तत्र यत्तन्मनसि वाञ्छितम् ॥ १२७ ॥&lt;br&gt;&#xA;कुङ्कुमाक्तचन्दनेन सा तस्मै तिलकं ददौ ॥&lt;br&gt;&#xA;सर्वाङ्गे सुन्दरे रम्ये चकार चानुलेपनम् ॥ १२८ ॥&lt;br&gt;&#xA;सुवासितं च ताम्बूलं वह्निशुद्धे च वाससी ॥&lt;br&gt;&#xA;पारिजातस्य कुसुमं माल्यं चैव सुशोभनम् ॥ १२९ ॥&lt;br&gt;&#xA;अमूल्यरत्ननिर्माणमङ्गुलीयकमुत्तमम् ॥&lt;br&gt;&#xA;सुन्दरं च मणिवरं त्रिषु लोकेषु दुर्लभम् ॥ 2.16.१३० ॥&lt;br&gt;&#xA;दासी तवाहमित्येवं समुच्चार्य पुनः पुनः ॥&lt;br&gt;&#xA;ननाम परया भक्त्या स्वामिनं गुणशालिनम् ॥ १३१ ॥&lt;br&gt;&#xA;सस्मिता तन्मुखाम्भोजं लोचनाभ्यां पपौ पुनः ॥&lt;br&gt;&#xA;निमेषरहिताभ्यां च सकटाक्षं च सुन्दरम् ॥ १३२ ॥&lt;br&gt;&#xA;स च तां च समाकृष्य चकार वक्षसि प्रियाम् ॥&lt;br&gt;&#xA;सस्मितं वाससाऽऽच्छन्नं ददर्श मुखपङ्कजम् ॥ १३३ ॥&lt;br&gt;&#xA;चुचुम्ब कठिने गण्डे बिम्बोष्ठे पुनरेव च ॥&lt;br&gt;&#xA;ददौ तस्यै वस्त्रयुग्मं वरुणादाहृतं च यत् ॥&lt;br&gt;&#xA;तदाहृतां रत्नमालां त्रिषु लोकेषु विश्रुताम् ॥ १३४ ॥&lt;br&gt;&#xA;ददौ मञ्जीरयुग्मं च स्वाहायाश्च हृतं च यत् ॥&lt;br&gt;&#xA;केयूरयुग्मं छायाया रोहिण्याश्चैव कुण्डलम् ॥ १३५ ॥&lt;br&gt;&#xA;अङ्गुलीयकरत्नानि रत्याश्च वरभूषणम् ॥&lt;br&gt;&#xA;शङ्खं सुरुचिरं चित्रं यद्दत्तं विश्वकर्मणा ॥ १३६ ॥&lt;br&gt;&#xA;विचित्रपीठकश्रेणीं शय्यां चापि सुदुर्लभाम् ॥&lt;br&gt;&#xA;भूषणानि च दत्त्वा च परीहारं चकार ह ॥ १३७ ॥&lt;br&gt;&#xA;निर्माय कबरीभारं तस्याश्च माल्यसंयुतम् ॥&lt;br&gt;&#xA;सुचित्रं पत्रकं गण्डे जयलेखसमं तथा ॥ १३८ ॥&lt;br&gt;&#xA;चन्द्रलेखात्रिभिर्युक्तं चन्दनेन सुगन्धिना ॥&lt;br&gt;&#xA;परितः परितश्चित्रैः सार्द्धं कुङ्कुमबिन्दुभिः ॥ १३९ ॥&lt;br&gt;&#xA;ज्वलत्प्रदीपाकारं च सिन्दूरतिलकं ददौ ॥&lt;br&gt;&#xA;तत्पादपद्मयुगले स्थलपद्मविनिन्दिते ॥ 2.16.१४० ॥&lt;br&gt;&#xA;चित्रालक्तकरागं च नखरेषु ददौ मुदा ॥&lt;br&gt;&#xA;स्ववक्षसि मुहुर्न्यस्तं सरागं चरणाम्बुजम् ॥ १४१ ॥&lt;br&gt;&#xA;हे देवि तव दासोऽहमित्युच्चार्य्य पुनः पुनः ॥&lt;br&gt;&#xA;रत्ननिर्माणयानेन तां च कृत्वा स्ववक्षसि ॥ १४२ ॥&lt;br&gt;&#xA;तपोवनं परित्यज्य राजास्थानान्तरं ययौ॥&lt;br&gt;&#xA;मलये देवनिलये शैले शैले वने वने ॥ १४३ ॥&lt;br&gt;&#xA;स्थाने स्थानेऽतिरम्ये च पुष्पोद्यानेऽतिनिर्जने ॥&lt;br&gt;&#xA;कन्दरे कन्दरे सिन्धुतीरे च सुन्दरे वने ॥ १४४ ॥&lt;br&gt;&#xA;पुष्पभद्रानदीतीरे नीरवातमनोहरे ॥&lt;br&gt;&#xA;पुलिने पुलिने दिव्ये नद्यां नद्यां नदे नदे ॥ १४५ ॥&lt;br&gt;&#xA;मधौ मधुकराणां च मधुरध्वनिनादिते ॥&lt;br&gt;&#xA;विनिस्यन्दे सुपवने नन्दने गन्धमादने ॥ १४६ ॥&lt;br&gt;&#xA;देवोद्याने देववने चित्रे चन्दनकानने ॥&lt;br&gt;&#xA;चम्पकानां केतकीनां माधवीनां च माधवे ॥१४७॥&lt;br&gt;&#xA;कुन्दानां मालतीनां च कुमुदाम्भोजकानने ॥&lt;br&gt;&#xA;कल्पवृक्षे कल्पवृक्षे पारिजातवने वने ॥१४८॥&lt;br&gt;&#xA;निर्जने काञ्चनीस्थाने धन्ये काञ्चनपर्वते ॥&lt;br&gt;&#xA;काञ्चीवने किञ्चनके कञ्चके काञ्चनाकरे ॥ १४९ ॥&lt;br&gt;&#xA;पुष्पचन्दनतल्पे च पुंस्कोकिलरुतश्रुते ॥&lt;br&gt;&#xA;पुष्पचन्दनसंयुक्तः पुष्पचन्दनवायुना ॥ 2.16.१५० ॥&lt;br&gt;&#xA;कामुक्या कामुकः कामात्स रेमे रामया सह ॥&lt;br&gt;&#xA;न तृप्तो दानवेन्द्रश्च तृप्तिं नैव जगाम सा ॥ १५१ ॥&lt;br&gt;&#xA;हविषा कृष्णवर्त्मेव ववृधे मदनस्तयोः ॥&lt;br&gt;&#xA;तया सह समागत्य स्वाश्रमं दानवस्ततः ॥ १५२ ॥&lt;br&gt;&#xA;रम्यं क्रीडालयं कृत्वा विजहार पुनस्ततः ॥&lt;br&gt;&#xA;एवं सम्बुभुजे राज्यं शङ्खचूडः प्रतापवान् ॥ १५३ ॥&lt;br&gt;&#xA;एकमन्वन्तरं पूर्णं राजराजेश्वरो बली ॥&lt;br&gt;&#xA;देवानामसुराणां च दानवानां च सन्ततम् ॥ १५४ ॥&lt;br&gt;&#xA;गन्धर्वाणां किन्नराणां राक्षसानां च शास्तिदः ॥&lt;br&gt;&#xA;हताधिकारा देवाश्च चरन्ति भिक्षुका यथा ॥ १५५ ॥&lt;br&gt;&#xA;पूजाहोमादिकं तेषां जहार विषयं बलात् ॥&lt;br&gt;&#xA;आश्रयं चाधिकारं च शस्त्रास्त्रभूषणादिकम् ॥ १९६ ॥&lt;br&gt;&#xA;निरुद्यमाः सुराः सर्वे चित्रपुत्तलिका यथा ॥&lt;br&gt;&#xA;ते च सर्वे विषण्णाश्च प्रजग्मुर्ब्रह्मणः सभाम्॥ ॥ १५७ ॥&lt;br&gt;&#xA;वृत्तान्तं कथयामासू रुरुदुश्च भृशं मुहुः ॥&lt;br&gt;&#xA;तदा ब्रह्मा सुरैः सार्द्धं जगाम शङ्करालयम् ॥ १५८ ॥&lt;br&gt;&#xA;सर्वं सङ्कथयामास विधाता चन्द्रशेखरम् ॥&lt;br&gt;&#xA;ब्रह्मा शिवश्च तैः सार्द्धं वैकुण्ठं च जगाम ह ॥ १५९ ॥&lt;br&gt;&#xA;सुदुर्लभं परं धाम जरामृत्युहरं परम् ॥&lt;br&gt;&#xA;सम्प्राप च वरं द्वारमाश्रमाणां हरेरहो ॥ 2.16.१६० ॥&lt;br&gt;&#xA;ददर्श द्वारपालांश्च रत्नसिंहासनस्थितान् ॥&lt;br&gt;&#xA;शोभितान्पीतवस्त्रैश्च रत्नभूषणभूषितान्॥ ॥ १६१ ॥&lt;br&gt;&#xA;वनमालान्वितान्सर्वान्श्यामसुन्दरविग्रहान् ॥&lt;br&gt;&#xA;शङ्खचक्रगदापद्मधरांश्चैव चतुर्भुजान् ॥ १६२ ॥&lt;br&gt;&#xA;सस्मितान्पद्मवक्त्रांश्च पद्मनेत्रान्मनोहरान् ॥&lt;br&gt;&#xA;ब्रह्मा तान्कथयामास वृत्तान्तं गमनार्थकम् ॥ १६३ ॥&lt;br&gt;&#xA;तेऽनुज्ञां च ददुस्तस्मै प्रविवेश तदाज्ञया ॥&lt;br&gt;&#xA;एवं च षोडश द्वारान्निरीक्ष्य कमलोद्भवः ॥ १६४ ॥&lt;br&gt;&#xA;देवः सार्द्धं तानतीत्य प्रविवेश हरेः सभाम् ॥&lt;br&gt;&#xA;देवर्षिभिः परिवृतां पार्षदैश्च चतुर्भुजैः ॥ १६५ ॥&lt;br&gt;&#xA;नारायणस्वरूपैश्च सर्वैः कौस्तुभभूषितैः ॥&lt;br&gt;&#xA;पूर्णेन्दुमण्डलाकारां चतुरस्रां मनोहराम् ॥ १६६ ॥&lt;br&gt;&#xA;मणीन्द्रसारनिर्माणां हीरासारसुशोभिताम् ॥&lt;br&gt;&#xA;अमूल्यरत्नखचितां रचितां स्वेच्छया हरेः ॥ १६७ ॥&lt;br&gt;&#xA;माणिक्यमालाजालाढ्यां मुक्तापङ्क्तिविभूषिताम् ॥&lt;br&gt;&#xA;मण्डितां मण्डलाकारै रत्नदर्पणकोटिभिः॥१६८॥&lt;br&gt;&#xA;विचित्रैश्चित्ररेखाभिर्नानाचित्रविचित्रिताम्॥&lt;br&gt;&#xA;पद्मरागेन्द्ररचितै रचितां पद्मकृत्रिमैः ॥ ॥१६९॥&lt;br&gt;&#xA;सोपानशतकैर्युक्तां स्यमन्तकविनिर्मितैः॥&lt;br&gt;&#xA;पट्टसूत्रग्रन्थियुतैश्चारुचन्दनपल्लवैः॥2.16.१७०॥&lt;br&gt;&#xA;इन्द्रनीलमणिस्तम्भैर्वेष्टितां सुमनोरमाम्॥&lt;br&gt;&#xA;सद्रत्नपूर्णकुम्भानां समूहैश्च समन्विताम् ॥ १७१ ॥&lt;br&gt;&#xA;पारिजातप्रसूनानां मालाजालैर्विराजिताम् ॥&lt;br&gt;&#xA;कस्तूरीकुङ्कुमाक्तैश्च सुगन्धिचन्दनद्रवैः ॥ १७२ ॥&lt;br&gt;&#xA;सुसंस्कृतां तु सर्वत्र वासिता गन्धवायुना ॥&lt;br&gt;&#xA;विद्याधरीसमूहानां सङ्गीतैश्च मनोहरम् ॥ १७३ ॥&lt;br&gt;&#xA;सहस्रयोजनायामां परिपूर्णां च किङ्करैः ॥&lt;br&gt;&#xA;ददर्श श्रीहरिं ब्रह्मा शङ्करैश्च सुरैः सह ॥ १७४ ॥&lt;br&gt;&#xA;वसन्तं तन्मध्यदेशे यथेन्द्रं तारकावृतम् ॥&lt;br&gt;&#xA;अमूल्यरत्ननिर्माणचित्रसिंहासनस्थितम् ॥ १७९ ॥&lt;br&gt;&#xA;किरीटिनं कुण्डलिनं वनमालाविभूषितम् ॥&lt;br&gt;&#xA;शङ्खचक्रगदापद्मधारिणं च चतुर्भुजम् ॥ ॥ १७५ ॥&lt;br&gt;&#xA;नवीननीरदश्यामं सुन्दरं सुमनोहरम् ॥&lt;br&gt;&#xA;अमूल्यरत्ननिर्माणसर्वाभरणभूषितम् ॥ १७७ ॥&lt;br&gt;&#xA;चन्दनोक्षितसर्वाङ्गं बिभ्रतं केलिपङ्कजम् ॥&lt;br&gt;&#xA;पुरतो नृत्यगीतं च पश्यन्तं सस्मितं मुदा ॥ १७८ ॥&lt;br&gt;&#xA;शान्तं सरस्वतीकान्तं लक्ष्मीधृतपदाम्बुजम् ॥&lt;br&gt;&#xA;भक्तप्रदत्तताम्बूलं भुक्तवन्तं सुवासितम् ॥ १७९ ॥&lt;br&gt;&#xA;गङ्गया परया भक्त्या सेवितं श्वेतचामरैः ॥&lt;br&gt;&#xA;सर्वैश्च स्तूयमानं च भक्तिनम्रात्मकन्धरैः ॥ 2.16.१८० ॥&lt;br&gt;&#xA;एवं विशिष्टं तं दृष्ट्वा परिपूर्णतमं विभुम् ॥&lt;br&gt;&#xA;ब्रह्मादयः सुराः सर्वे प्रणम्य तुष्टुवुस्तदा ॥ १८१ ॥&lt;br&gt;&#xA;पुलकाङ्कितसर्वाङ्गाः साश्रुनेत्राः सगद्गदाः ॥&lt;br&gt;&#xA;भक्त्या परमया भक्ता भीता नम्रात्मकन्धराः ॥ १८२ ॥&lt;br&gt;&#xA;पुटाञ्जलियुतो भूत्वा विधाता जगतामपि ॥&lt;br&gt;&#xA;वृत्तान्तं कथयामास विनयेन हरेः पुरः ॥ १८३ ॥&lt;br&gt;&#xA;हरिस्तद्वचनं श्रुत्वा सर्वज्ञः सर्वभाववित् ॥&lt;br&gt;&#xA;प्रहस्योवाच ब्रह्माणं रहस्यं च मनोहरम् ॥ १८४ ॥&lt;br&gt;&#xA;श्रीभगवानुवाच ॥&lt;br&gt;&#xA;शङ्खचूडस्य वृत्तान्तं सर्वं जानामि पद्मज ॥&lt;br&gt;&#xA;मद्भक्तस्य च गोपस्य महातेजस्विनः पुरा ॥ १८५ ॥&lt;br&gt;&#xA;सुराः शृणुत तत्सर्वमितिहासं पुरातनम् ॥&lt;br&gt;&#xA;गोलोकस्यैव चरितं पापघ्नं पुण्यकारणम् ॥ १८६ ॥&lt;br&gt;&#xA;सुदामा नाम गोपश्च पार्षदप्रवरो मम ॥&lt;br&gt;&#xA;स प्राप दानवीं योनिं राधाशापात्सुदारुणात् ॥ १८७ ॥&lt;br&gt;&#xA;तत्रैकदाऽहमगमं स्वालयाद्रासमण्डलम् ॥&lt;br&gt;&#xA;विहाय मानिनीं राधां मम प्राणाधिकां पराम् ॥ १८८ ॥&lt;br&gt;&#xA;सा मां विरजया सार्द्धं विज्ञाय किङ्करीमुखात् ॥&lt;br&gt;&#xA;पश्चात्क्रुधा साऽऽजगाम मां ददर्श च तत्र च ॥ १८९॥&lt;br&gt;&#xA;विरजां च नदीरूपां मां ज्ञात्वा च तिरोहितम् ॥&lt;br&gt;&#xA;पुनर्जगाम सा रुष्टा स्वालयं सखिभिः सह ॥ 2.16.१९० ॥&lt;br&gt;&#xA;मां दृष्ट्वा मन्दिरे देवी सुदाम सहितं पुरा ॥&lt;br&gt;&#xA;भृशं मां भर्त्सयामास मौनीभूतं च सुस्थिरम् ॥ १९१ ॥&lt;br&gt;&#xA;तच् त्वा च सुमहांश्च सुदामा तां चुकोप ह॥&lt;br&gt;&#xA;स च तां भर्त्सयामास कोपेन मम सन्निधौ॥१९२॥&lt;br&gt;&#xA;तच्छ्रुत्वा सा कोपयुक्ता रक्तपङ्कजलोचना ॥&lt;br&gt;&#xA;बहिष्कर्तुं चकाराज्ञां सन्त्रस्ता मम संसदि॥१९३॥&lt;br&gt;&#xA;सखीलक्षं समुत्तस्थौ दुर्वारं तेजसोज्ज्वलम् ॥&lt;br&gt;&#xA;बहिश्चकार तं तूर्णं जल्पन्तं च पुनः पुनः ॥ १९४ ॥&lt;br&gt;&#xA;सा च तद्वचनं श्रुत्वा समारुष्टा शशाप तम् ॥&lt;br&gt;&#xA;याहि रे दानवीं योनिमित्येवं दारुणं वचः ॥१९५॥&lt;br&gt;&#xA;तं गच्छन्तं शपन्तं च रुदन्तं मां प्रणम्य च ॥&lt;br&gt;&#xA;वारयामास सा तुष्टा रुदन्ती कृपया पुनः ॥ १९६ ॥&lt;br&gt;&#xA;हे वत्स तिष्ठ मा गच्छ क्व यासीति पुनः पुनः ॥&lt;br&gt;&#xA;समुच्चार्य्य च तत्पश्चाज्जगाम सा च विस्मिता ॥ १९७ ॥&lt;br&gt;&#xA;गोप्यश्च रुरुदुः सर्वा गोपाश्चेति सुदुःखिताः ॥&lt;br&gt;&#xA;ते सर्वे राधिका चापि तत्पश्चाद्बोधिता मया ॥ १९८ ॥&lt;br&gt;&#xA;आयास्यति क्षणार्धेन कृत्वा शापस्य पालनम् ॥&lt;br&gt;&#xA;सुदामंस्त्वमिहागच्छेत्युवाच सा निवारिता ॥ १९९ ॥&lt;br&gt;&#xA;गोलोकस्य क्षणार्द्धेन चैकमन्वन्तरं भवेत् ॥&lt;br&gt;&#xA;पृथिव्यां जगतां धातरित्येवं वचनं ध्रुवम् ॥ 2.16.२०० ॥&lt;br&gt;&#xA;स एव शङ्खचूडश्च पुनस्तत्रैव यास्यति ॥&lt;br&gt;&#xA;महाबलिष्ठो योगीशः सर्वमायाविशारदः ॥२०१॥&lt;br&gt;&#xA;मम शूलं गृहीत्वा च शीघ्रं गच्छत भारतम् ॥&lt;br&gt;&#xA;शिवः करोतु संहारं मम शूलेन रक्षसः ॥ २०२ ॥&lt;br&gt;&#xA;ममैव कवचं कण्ठे सर्वमङ्गलमङ्गलम् ॥&lt;br&gt;&#xA;बिभर्ति दानवः शश्वत्सम्पारविजयी ततः ॥२०३ ॥&lt;br&gt;&#xA;तत्र ब्रह्मन्स्थिते कण्ठे न कोऽपि हिंसितुं क्षमः ॥&lt;br&gt;&#xA;तद्याञ्चां च करिष्यामि विप्ररूपोऽहमेव च ॥२०४॥&lt;br&gt;&#xA;सतीत्वभङ्गस्तत्पत्न्या यत्र काले भविष्यति ॥&lt;br&gt;&#xA;तत्रैव काले तन्मृत्युरिति दत्तो वरस्त्वया ॥ २०५ ॥&lt;br&gt;&#xA;तत्पत्न्याश्चोदरे वीर्य्यमर्पयिष्यामि निश्चितम् ॥&lt;br&gt;&#xA;तत्क्षणेनैव तन्मृत्युर्भविष्यति न संशयः ॥ २०६ ॥&lt;br&gt;&#xA;पश्चात्सा देहमुत्सृज्य भविष्यति प्रिया मम ॥&lt;br&gt;&#xA;इत्युक्त्वा जगतां नाथो ददौ शूलं हराय च ॥२०७॥&lt;br&gt;&#xA;शूलं दत्त्वा ययौ शीघ्रं हरिरभ्यन्तरं मुदा ॥&lt;br&gt;&#xA;भारतं च ययुर्देवा ब्रह्मरुद्रपुरोगमाः ॥ २०८ ॥&lt;br&gt;&#xA;इति श्रीब्रह्मवैवर्त्ते महापुराणे द्वितीये प्रकृतिखण्डे तुलस्युपाख्याने षोडशोऽध्यायः ॥ १६ ॥&lt;/p&gt;</description>
    </item>
    <item>
      <title>०१७</title>
      <link>https://vishvAsa.github.io/purANam_vaiShNavam/brahma-vaivarta-purANam/02/017/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/017/</guid>
      <description>&lt;p&gt;नारायण उवाच ॥&lt;br&gt;&#xA;ब्रह्मा शिवं सन्नियोज्य संहारे दानवस्य च ॥&lt;br&gt;&#xA;जगाम स्वालयं तूर्णं यथास्थानं महामुने ॥ १ ॥&lt;br&gt;&#xA;चन्द्रभागानदीतीरे वटमूले मनोहरे ॥&lt;br&gt;&#xA;तत्र तस्थौ महादेवो देवनिस्तारहेतवे ॥ २ ॥&lt;br&gt;&#xA;दूतं कृत्वा पुष्पदन्तं गन्धर्वेश्वरमीप्सितम् ॥&lt;br&gt;&#xA;शीघ्रं प्रस्थापयामास शङ्खचूडान्तिकं मुदा ॥ ३ ॥&lt;br&gt;&#xA;स चेश्वराज्ञया शीघ्रं ययौ तन्नगरं वरम् ॥&lt;br&gt;&#xA;महेन्द्रनगरोत्कृष्टं कुबेरभवनाधिकम् ॥ ४ ॥&lt;br&gt;&#xA;पञ्चयोजनविस्तीर्णं दैर्घ्ये तद्द्विगुणं मुने ॥&lt;br&gt;&#xA;स्फाटिकाकारमणिभिस्समन्तात्परिवेष्टितम् ॥&lt;br&gt;&#xA;सप्तभिः परिखाभिश्च दुर्गमाभिः समन्वितम् ॥ ५ ॥&lt;br&gt;&#xA;ज्वलदग्निनिभैर्नित्यं शोभितं रत्नकोटिभिः ॥&lt;br&gt;&#xA;युक्तं च वीथिशतकैर्मणिवेदिसमन्वितैः ॥ ६ ॥&lt;br&gt;&#xA;परितो वणिजां सङ्घैर्नानावस्तुविराजितैः ॥&lt;br&gt;&#xA;सिन्दूराकारमणिभिर्निर्मितैश्च विचित्रितैः ॥ ७ ॥&lt;br&gt;&#xA;भूषितं भूषितैर्दिव्यैराश्रमैः शतकोटिभिः ॥&lt;br&gt;&#xA;गत्वा ददर्श तन्मध्ये शङ्खचूडालयं वरम् ॥ ८ ॥&lt;br&gt;&#xA;अतीव वलयाकारं यथा पूर्णेन्दुमण्डलम् ॥&lt;br&gt;&#xA;ज्वलदग्निशिखाभिश्च परिखाभिश्चतसृभिः॥९॥&lt;br&gt;&#xA;सुदुर्गमं च शत्रूणामन्येषां सुगमं सुखम् ॥&lt;br&gt;&#xA;अत्युच्चैर्गगनस्पर्श्यमणिप्राचीरवेष्टितम्॥2.17.१०॥&lt;br&gt;&#xA;राजितं द्वादशद्वारैर्द्वारपालसमन्वितैः ॥&lt;br&gt;&#xA;रत्नकृत्रिमपद्माढ्यै रत्नदर्पणभूषितैः ॥११ ॥&lt;br&gt;&#xA;मणीन्द्रसारखचितैः शोभितं लक्षमन्दिरैः॥&lt;br&gt;&#xA;शोभितं रत्नसोपानै रत्नस्तम्भविराजितैः ॥१२॥&lt;br&gt;&#xA;रत्नचित्रकपाटाद्यैः सद्रत्नकलशान्वितैः॥&lt;br&gt;&#xA;रत्नेन्द्रचित्रराजीभिः सुदीप्ताभिर्विराजितैः॥१३॥&lt;br&gt;&#xA;परितो रक्षितं शश्वद्दानवैः शतकोटिभिः॥&lt;br&gt;&#xA;दिव्यास्त्रधारिभिः शूरैर्महाबलपराक्रमैः॥१४॥&lt;br&gt;&#xA;सुन्दरैश्च सुवेषैश्च नानालङ्कारभूषितैः ॥&lt;br&gt;&#xA;तान्दृष्ट्वा पुष्पदन्तोऽपि वरद्वारं ददर्श सः ॥ १५ ॥&lt;br&gt;&#xA;द्वारे नियुक्तं पुरुषं शूलहस्तं च सस्मितम् ॥&lt;br&gt;&#xA;तिष्ठन्तं पिङ्गलाक्षं च ताम्रवर्णं भयङ्करम् ॥ १६ ॥&lt;br&gt;&#xA;कथयामास वृत्तान्तं जगाम तदनुज्ञया ॥&lt;br&gt;&#xA;अतिक्रम्य नवद्वारं जगामाभ्यन्तरं पुरम् ॥ १७ ॥&lt;br&gt;&#xA;न कैश्चिद्वारितो दूतो दूतरूपेण तस्य च ॥&lt;br&gt;&#xA;गत्वा सोऽभ्यन्तरं द्वारं द्वारपालमुवाच ह ॥ १८ ॥&lt;br&gt;&#xA;रणस्य सर्ववृत्तान्तं विज्ञापयितुमीश्वरम् ॥&lt;br&gt;&#xA;स च तं कथयित्वा च दूतं गन्तुमुवाच ह ॥ १९ ॥&lt;br&gt;&#xA;स गत्वा शङ्खचूडं तं ददर्श सुमनोहरम् ॥&lt;br&gt;&#xA;रासमण्डलमध्यस्थं स्वर्णसिंहासनस्थितम् ॥ 2.17.२० ॥&lt;br&gt;&#xA;मणीन्द्रखचितं चित्रं रत्नदण्डसमन्वितम् ॥&lt;br&gt;&#xA;रत्नकृत्रिमपुष्पैश्च प्रशस्तं शोभितं सदा ॥ २१ ॥&lt;br&gt;&#xA;भृत्येन हस्तविधृतं स्वर्णच्छत्रं मनोहरम् ॥&lt;br&gt;&#xA;सेवितं पार्षदगणैर्व्यजनैः श्वेतचामरैः ॥ २२ ॥&lt;br&gt;&#xA;सुवेषं सुन्दरं रम्यं रत्नभूषणभूषितम् ॥&lt;br&gt;&#xA;माल्यानुलेपनं सूक्ष्मवस्त्रं च दधतं मुने ॥ २३ ॥&lt;br&gt;&#xA;दानवेन्द्रैः परिवृतं सुवेषं च त्रिकोटिभिः ॥&lt;br&gt;&#xA;शतकोटिभिरन्यैश्च भ्रमद्भिश्शस्त्रधारिभिः ॥ २४ ॥&lt;br&gt;&#xA;एवम्भूतं च तं दृष्ट्वा पुष्पदन्तः सविस्मयः ॥&lt;br&gt;&#xA;उवाच रणवृत्तान्तं यदुक्तं शङ्करेण च ॥ २५ ॥&lt;br&gt;&#xA;पुष्पदन्त उवाच ॥&lt;br&gt;&#xA;राजेन्द्र शिवदूतोऽहं पुष्पदन्ताभिधः प्रभो ॥&lt;br&gt;&#xA;यदुक्तं शङ्करेणैव तद्ब्रवीमि निशामय ॥ २६ ॥&lt;br&gt;&#xA;राज्यं देहि च देवानामधिकारं च साम्प्रतम् ॥&lt;br&gt;&#xA;देवाश्च शरणापन्ना देवेशे श्रीहरौ परे ॥ २७ ॥&lt;br&gt;&#xA;दत्त्वा त्रिशूलं हरिणा तुभ्यं प्रस्थापितः शिवः ॥&lt;br&gt;&#xA;चन्द्रभागानदीतीरे वटमूले त्रिलोचनः ॥२८॥&lt;br&gt;&#xA;विषयं देहि तेषां च युद्धं वा कुरु निश्चितम् ॥&lt;br&gt;&#xA;गत्वा वक्ष्यामि किं शम्भुं तद्भवान्वक्तुमर्हति ॥ २९ ॥&lt;br&gt;&#xA;दूतस्य वचनं श्रुत्वा शङ्खचूडः प्रहस्य च ॥&lt;br&gt;&#xA;प्रभाते ह्यागमिष्यामि त्वं च गच्छेत्युवाच ह ॥ 2.17.३० ॥&lt;br&gt;&#xA;स गत्वोवाच तूर्णं तं वटमूलस्थमीश्वरम् ॥&lt;br&gt;&#xA;शङ्खचूडस्य वचनं तदीयं यत्परिच्छदम् ॥३१॥&lt;br&gt;&#xA;एतस्मिन्नन्तरे स्कन्द आजगाम शिवान्तिकम् ॥&lt;br&gt;&#xA;वीरभद्रश्च नन्दी च महाकालः सुभद्रकः ॥ ३२ ॥&lt;br&gt;&#xA;विशालाक्षश्च बाणश्च पिङ्गलाक्षो विकम्पनः ॥&lt;br&gt;&#xA;विरूपो विकृतिश्चैव मणिभद्रश्च बाष्कलः॥३३॥&lt;br&gt;&#xA;कपिलाक्षो दीर्घदंष्ट्रो विकटस्ताम्रलोचनः ॥&lt;br&gt;&#xA;कालङ्कटो बलीभद्रः कालजिह्वः कुटीचरः ॥३४॥&lt;br&gt;&#xA;बलोन्मत्तो रणश्लाघी दुर्जयो दुर्गमस्तथा ॥&lt;br&gt;&#xA;अष्टौ च भैरवा रौद्रा रुद्राश्चैकादश स्मृताः ॥ ३९ ॥&lt;br&gt;&#xA;वसवो वासवाद्याश्च आदित्या द्वादश स्मृताः ॥&lt;br&gt;&#xA;हुताशनश्च चन्द्रश्च विश्वकर्माऽश्विनौ च तौ ॥३६॥&lt;br&gt;&#xA;कुबेरश्च यमश्चैव जयन्तो नलकूबरः ॥&lt;br&gt;&#xA;वायुश्च वरुणश्चैव बुधो वै मङ्गलस्तथा ॥ ॥ ३७ ॥&lt;br&gt;&#xA;धर्मश्च शनिरीशानः कामदेवश्च वीर्य्यवान् ॥&lt;br&gt;&#xA;उग्रदंष्ट्रा चोग्रचण्डा कोट्टरी कैटभी तथा ॥ ३८ ॥&lt;br&gt;&#xA;स्वयं शतभुजा देवी भद्रकाली भयङ्करी ॥&lt;br&gt;&#xA;रत्नेन्द्रराजखचितविमानोपरि संस्थिता ॥ ३९ ॥&lt;br&gt;&#xA;रक्तवस्त्रपरीधाना रक्तमाल्यानुलेपना ॥&lt;br&gt;&#xA;नृत्यन्ती च हसन्ती च गायन्ती सुस्वरं मुदा ॥2.17.४०॥&lt;br&gt;&#xA;अभयं ददती भक्तमभया सा भयं रिपुम् ॥&lt;br&gt;&#xA;बिभ्रती विकटां जिह्वां सुलोलां योजनायताम् ॥ ॥ ४१ ॥&lt;br&gt;&#xA;खर्परं वर्तुलाकारं गम्भीरं योजनायतम् ॥&lt;br&gt;&#xA;त्रिशूलं गगनस्पर्शिं शक्तिं वै योजनायताम् ॥ ४२ ॥&lt;br&gt;&#xA;शङ्खं चक्रं गदां पद्मं शरांश्चापं भयङ्करम् ॥&lt;br&gt;&#xA;मुद्गरं मुशलं वज्रं खड्गं फलकमुज्ज्वलम् ॥ ४३ ॥&lt;br&gt;&#xA;वैष्णवास्त्रं वारुणास्त्रमाग्नेयं नागपाशकम् ॥&lt;br&gt;&#xA;नारायणास्त्रं ब्रह्मास्त्रं गान्धर्वं गारुडं तथा ॥ ४४ ॥&lt;br&gt;&#xA;पार्जन्यं वै पाशुपतं जृम्भणास्त्रं च पार्वतम् ॥&lt;br&gt;&#xA;माहेश्वरास्त्रं वायव्यं दण्डं सम्मोहनं तथा ॥&lt;br&gt;&#xA;नानाविधान्यायुधानि दिव्यास्त्रशतकं परम् ॥४५॥&lt;br&gt;&#xA;आगत्य तत्र तस्थौ सा योगिनीनां त्रिकोटिभिः ॥&lt;br&gt;&#xA;सार्द्धं वै डाकिनीनां च विकटानां त्रिकोटिभिः ॥ ४६ ॥&lt;br&gt;&#xA;भूतप्रेतपिशाचाश्च कूष्माण्डब्रह्मराक्षसाः ॥&lt;br&gt;&#xA;वेतालाश्चैव यक्षाश्च राक्षसाश्चैव किन्नराः ॥ ४७ ॥&lt;br&gt;&#xA;ताभिश्चैव सह स्कन्दो नत्वा वै चन्द्रशेखरम् ॥&lt;br&gt;&#xA;पितुः पार्श्वे सभायां च समुवास भवाज्ञया ॥ ४८ ॥&lt;br&gt;&#xA;अथ दूते गते तत्र शङ्खचूडः प्रतापवान्॥&lt;br&gt;&#xA;उवाच तुलसीं वार्त्तां गत्वाऽभ्यन्तरमेव च ॥४९॥&lt;br&gt;&#xA;रणवार्त्तां च सा श्रुत्वा शुष्ककण्ठोष्ठतालुका ॥&lt;br&gt;&#xA;उवाच मधुरं साध्वी हृदयेन विदूयता ॥2.17.५०॥&lt;br&gt;&#xA;तुलस्युवाच ॥&lt;br&gt;&#xA;हे प्राणनाथ हे बन्धो तिष्ठ मे वक्षसि क्षणम् ॥&lt;br&gt;&#xA;हे प्राणाधिष्ठातृदेव रक्ष मे जीवनं क्षणम् ॥९१॥&lt;br&gt;&#xA;भुङ्क्ष्व जन्मसु भोग्यं तद्यद्वै मनसि वाञ्छितम् ॥&lt;br&gt;&#xA;पश्यामि त्वां क्षणं किञ्चिल्लोचनाभ्यां पिपासिता ॥ ५२ ॥&lt;br&gt;&#xA;आन्दोलयन्ति प्राणा मे मनो दग्धं च सन्ततम् ॥&lt;br&gt;&#xA;दुस्स्वप्नं च मया दृष्टं चाद्यैव चरमे निशि ॥ ५३ ॥&lt;br&gt;&#xA;तुलसीवचनं श्रुत्वा भुक्त्वा पीत्वा नृपेश्वरः ॥&lt;br&gt;&#xA;उवाच वचनं प्राज्ञो हितं सत्यं यथोचितम् ॥५४॥&lt;br&gt;&#xA;शङ्खचूड उवाच ॥&lt;br&gt;&#xA;कालेन योजितं सर्वं कर्म भोगनिबन्धने ॥&lt;br&gt;&#xA;शुभं हर्षं सुखं दुःखं भयं शोकममङ्गलम् ॥५५॥&lt;br&gt;&#xA;काले भवन्ति वृक्षाश्च शाखावन्तश्च कालतः ॥&lt;br&gt;&#xA;क्रमेण पुष्पवन्तश्च फलवन्तश्च कालतः ॥५६॥&lt;br&gt;&#xA;तेषां फलानि पक्वानि प्रभवन्त्येव कालतः ॥&lt;br&gt;&#xA;ते सर्वे फलिनः काले काले कालं प्रयान्ति च॥५७॥&lt;br&gt;&#xA;भवन्ति काले भूतानि काले कालं प्रयान्ति च॥&lt;br&gt;&#xA;काले भवन्ति विश्वानि काले नश्यन्ति सुन्दरि॥५८॥&lt;br&gt;&#xA;स्रष्टा च काले सृजति पाता पाति च कालतः॥&lt;br&gt;&#xA;संहर्त्ता संहरेत्काले सञ्चरन्ति क्रमेण ते ॥५९॥&lt;br&gt;&#xA;ब्रह्मविष्णुशिवादीनामीश्वरः प्रकृतेः परः॥&lt;br&gt;&#xA;स्रष्टा पाता च संहर्त्ता स कृत्स्नांशेन सर्वदा।2.17.६०॥&lt;br&gt;&#xA;काले स एव प्रकृतिं निर्माय स्वेच्छया प्रभुः॥&lt;br&gt;&#xA;निर्माय प्राकृतान्सर्वान्विश्वस्थांश्च चराचरान्॥६१॥&lt;br&gt;&#xA;आब्रह्मस्तम्बपर्य्यन्तं सर्वं कृत्रिममेव च॥&lt;br&gt;&#xA;प्रवदन्ति च कालेन नश्यत्यपि हि नश्वरम्॥६२॥&lt;br&gt;&#xA;भज सत्यं परं ब्रह्म राधेशं त्रिगुणात्परम् ॥&lt;br&gt;&#xA;सर्वेशं सर्वरूपं च सर्वात्मानन्तमीश्वरम॥६३॥&lt;br&gt;&#xA;जलं जलेन सृजति जलं पाति जलेन यः ॥&lt;br&gt;&#xA;हरेज्जलं जलेनैव तं कृष्णं भज सन्ततम् ॥६४॥&lt;br&gt;&#xA;यस्याज्ञया वाति वातः शीघ्रगामी च सन्ततम्॥&lt;br&gt;&#xA;यस्याज्ञया च तपनस्तपत्येव यथाक्षणम् ॥ ६५ ॥&lt;br&gt;&#xA;यथाक्षणं वर्षतीन्द्रो मृत्युश्चरति जन्तुषु ॥&lt;br&gt;&#xA;यथाक्षणं दहत्यग्निश्चन्द्रो भ्रमति भीतवत्॥६६॥&lt;br&gt;&#xA;मृत्योर्मूलं कालमूलं यमस्य च यमं परम्॥&lt;br&gt;&#xA;स्रष्टारं स्रष्टुरपि च पातुः पालकमेव च ॥६७॥&lt;br&gt;&#xA;संहर्त्तारं च संहर्तुस्तं कृष्णं शरणं व्रज॥&lt;br&gt;&#xA;को बन्धुश्चैव केषां वा सर्वबन्धुं भज प्रिये ॥ ६८ ॥&lt;br&gt;&#xA;अहं को वा त्वं च का वा विधिना योजितः पुरा ॥&lt;br&gt;&#xA;त्वया सार्द्धं कर्मणा च पुनस्तेन वियोजितः ॥६९॥&lt;br&gt;&#xA;अज्ञानी कातरः शोके विपत्तौ च न पण्डितः ॥&lt;br&gt;&#xA;सुखं दुःखं भ्रमत्येव चक्रनेमिक्रमेण च ॥ ॥ 2.17.७० ॥&lt;br&gt;&#xA;नारायणं तं सर्वेशं कान्तं प्राप्स्यसि निश्चितम् ॥&lt;br&gt;&#xA;तपः कृतं यदर्थे च पुरा बदरिकाश्रमे ॥ ७१॥&lt;br&gt;&#xA;मया त्वं तपसा लब्धा ब्रह्मणश्च वरेण हि ॥&lt;br&gt;&#xA;हरेरर्थे तव तपो हरिं प्राप्स्यसि कामिनि ॥ ७२ ॥&lt;br&gt;&#xA;वृन्दावने च गोविन्दं गोलोके त्वं लभिष्यसि ॥&lt;br&gt;&#xA;अहं यास्यामि तल्लोकं तनुं त्यक्त्वा च दानवीम् ॥ ७३ ॥&lt;br&gt;&#xA;तत्र द्रक्ष्यसि मां त्वं च त्वां च द्रक्ष्यामि सन्ततम् ॥&lt;br&gt;&#xA;आगमं राधिकाशापाद्भारतं च सुदुर्लभम् ॥ ७४ ॥&lt;br&gt;&#xA;पुनर्यास्यामि तत्रैव कः शोको मे शृणु प्रिये ॥&lt;br&gt;&#xA;त्वं हि देहं परित्यज्य दिव्यरूपं विधाय च । ॥७५॥&lt;br&gt;&#xA;तत्कालं प्राप्स्यसि हरिं मा कान्ते कातरा भव ॥&lt;br&gt;&#xA;इत्युक्त्वा च दिनान्ते च तया सार्द्धं मनोहरे ॥७६॥&lt;br&gt;&#xA;सुष्वाप शोभने तल्पे पुष्पचन्दनचर्चिते ॥&lt;br&gt;&#xA;नानाप्रकारविभवे चचार रत्नमन्दिरे ॥ ७७ ॥&lt;br&gt;&#xA;रत्नप्रदीपसंयुक्ते स्त्रीरत्नं प्राप्य सुन्दरीम् ॥&lt;br&gt;&#xA;निनाय रजनीं राजा क्रीडाकौतुकमङ्गलैः ॥७८॥&lt;br&gt;&#xA;कृत्वा वक्षसि कान्तां तां रुदन्तीमतिदुःखिताम् ॥&lt;br&gt;&#xA;कृशोदरीं निराहारां निमग्नां शोकसागरे।७९॥&lt;br&gt;&#xA;पुनस्तां बोधयामास दिव्यज्ञानेन बोधवित् ॥&lt;br&gt;&#xA;पुरा कृष्णेन यद्दत्तं भाण्डीरे तत्त्वमुत्तमम् ॥ 2.17.८० ॥&lt;br&gt;&#xA;स च तस्यै ददौ तच्च सर्वशोकहरं परम् ॥&lt;br&gt;&#xA;ज्ञानं सम्प्राप्य सा देवी प्रसन्नवदनेक्षणा ॥ ८१ ॥&lt;br&gt;&#xA;क्रीडां चकार हर्षेण सर्वं मत्वाऽतिनश्वरम् ॥&lt;br&gt;&#xA;तौ दम्पती च क्रीडार्त्तौ निमग्नौ सुखसागरे ॥ ८२ ॥&lt;br&gt;&#xA;पुलकाङ्कितसर्वाङ्गौ मूर्च्छितौ निर्जने मुने ॥&lt;br&gt;&#xA;अङ्गप्रत्यङ्गसंयुक्तौ सुप्रीतौ सुरतोत्सुकौ ॥ ८३ ॥&lt;br&gt;&#xA;एकाङ्गौ च तथा तौ द्वौ चार्द्धनारीश्वरौ यथा ॥&lt;br&gt;&#xA;प्राणेश्वरं च तुलसी मेने प्राणाधिकं परम् ॥ ८४ ॥&lt;br&gt;&#xA;प्राणाधिकां च तां मेने राजा प्राणाधिकेश्वरीम् ॥&lt;br&gt;&#xA;तौ स्थितौ सुखसुप्तौ च तन्त्रितौ सुन्दरौ समौ ॥ ८५ ॥&lt;br&gt;&#xA;सुवेषौ सुखसम्भोगादचेष्टौ सुमनोहरौ ॥&lt;br&gt;&#xA;क्षणं सचेतनौ तौ च कथयन्तौ रसाश्रयाम् ॥&lt;br&gt;&#xA;कथां मनोहरां दिव्यां हसन्तौ च क्षणं पुनः ॥ ८६ ॥&lt;br&gt;&#xA;भुक्तवन्तौ च ताम्बूलं प्रदतं च परस्परम् ॥ ८७ ॥&lt;br&gt;&#xA;परस्परं सेवितौ च सुप्रीत्या श्वेतचामरैः ॥&lt;br&gt;&#xA;क्षणं शयानौ सानन्दौ वसन्तौ च क्षणं पुनः ॥ ८८ ॥&lt;br&gt;&#xA;क्षणं केलिनियुक्तौ च रसभावसमन्वितौ ॥&lt;br&gt;&#xA;सुरताद्विरतिर्नास्ति तौ तद्विषयपण्डितौ ॥ ८९ ॥&lt;br&gt;&#xA;सततं जययुक्तौ द्वौ क्षणं नैव पराजितौ ॥ ॥ 2.17.९० ॥&lt;br&gt;&#xA;इति श्रीब्रह्मवैवर्त्ते महापुराणे द्वितीये प्रकृतिखण्डे नारदनारायणसंवादे तुलसीशङ्खचूडसम्भोगो नाम सप्तदशोऽध्यायः ॥ १७ ॥&lt;/p&gt;</description>
    </item>
    <item>
      <title>०१८</title>
      <link>https://vishvAsa.github.io/purANam_vaiShNavam/brahma-vaivarta-purANam/02/018/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/018/</guid>
      <description>&lt;p&gt;नारायण उवाच ॥&lt;br&gt;&#xA;श्रीकृष्णं मनसा ध्यात्वा राजा कृष्णपरायणः ॥&lt;br&gt;&#xA;ब्राह्मे मुहूर्त्ते चोत्थाय पुष्पतल्पान्मनोहरात् ॥१॥&lt;br&gt;&#xA;रात्रिवासः परित्यज्य स्नात्वा मङ्गलवारिणा ॥&lt;br&gt;&#xA;धौते च वाससी धृत्वा कृत्वा तिलकमुज्ज्वलम् ॥२॥&lt;br&gt;&#xA;चकाराह्निकमावश्यमभीष्टगुरुवन्दनम् ॥&lt;br&gt;&#xA;दध्याज्यं मधु लाजांश्च सोऽपश्यद्वस्तु मङ्गलम् ॥ ३ ॥&lt;br&gt;&#xA;रत्नश्रेष्ठं मणिश्रेष्ठं वस्त्रश्रेष्ठं च काञ्चनम् ॥&lt;br&gt;&#xA;ब्राह्मणेभ्यो ददौ भक्त्या यथानित्यं च नारद ॥ ४ ॥&lt;br&gt;&#xA;अमूल्यरत्नं यत्किञ्चिन्मुक्तामाणिक्यहीरकम् ॥&lt;br&gt;&#xA;ददौ विप्राय गुरवे यात्रामङ्गलहेतवे ॥ ५ ॥&lt;br&gt;&#xA;गजरत्नं चाश्वरत्नं धेनुरत्नं मनोहरम् ॥&lt;br&gt;&#xA;ददौ सर्वं दरिद्राय विप्रार्थं मङ्गलाय च ॥ ६ ॥&lt;br&gt;&#xA;कोशागारसहस्रं च नगराणां त्रिलक्षकम् ॥&lt;br&gt;&#xA;ग्रामाणां शतकोटिं च ब्राह्मणेभ्यो ददौ मुदा ॥ ७ ॥&lt;br&gt;&#xA;पुत्रं कृत्वा च राजेन्द्रं सुचन्द्रं दानवेषु च ॥&lt;br&gt;&#xA;पुत्रे समर्प्य भार्यां च राज्यं वै सर्वसम्पदम् ॥ ८ ॥&lt;br&gt;&#xA;प्रजानुचरसङ्घं च कोशौघं वाहनादिकम् ॥&lt;br&gt;&#xA;स्वयं सन्नाहयुक्तश्च धनुष्पाणिर्बभूव ह ॥ ९ ॥&lt;br&gt;&#xA;भृत्यद्वारा क्रमेणैव स चक्रे सैन्यसञ्चयम् ॥&lt;br&gt;&#xA;अश्वानां च त्रिलक्षेण पञ्चलक्षेण हस्तिनाम् ॥ ॥ 2.18.१० ॥&lt;br&gt;&#xA;रथानामयुतेनैव धानुष्काणां त्रिकोटिभिः ॥&lt;br&gt;&#xA;त्रिकोटिभिश्चर्मिणां च शूलिनां च त्रिकोटिभिः ॥ ११ ॥&lt;br&gt;&#xA;कृता सेनाऽपरिमिता दानवेन्द्रेण नारद ॥&lt;br&gt;&#xA;यस्यां सेनापतिश्चैव युद्धशास्त्रविशारदः ॥ १२ ॥&lt;br&gt;&#xA;महारथः स विज्ञेयो रथिनां प्रवरो रणे ॥&lt;br&gt;&#xA;त्रिलक्षाक्षौहिणी सेनापतिं कृत्वा नराधिपः॥१३॥&lt;br&gt;&#xA;त्रिंशदक्षौहिणीवाद्यभाण्डौघं च चकार सः ॥&lt;br&gt;&#xA;बहिर्बभूव शिबिरान्मनसा श्रीहरिं स्मरन्॥१४॥&lt;br&gt;&#xA;रत्नेन्द्रसारखचितं विमानं ह्यारुरोह सः ॥&lt;br&gt;&#xA;गुरुवर्गान्पुरस्कृत्य प्रययौ शङ्करान्तिकम् ॥ १५ ॥&lt;br&gt;&#xA;पुष्पभद्रानदीतीरे यत्राक्षयवटः शुभः ॥&lt;br&gt;&#xA;सिद्धाश्रमं च सिद्धानां सिद्धिक्षेत्रं च नामतः ॥१६॥&lt;br&gt;&#xA;कपिलस्य तपस्थानं पुण्यक्षेत्रं च भारते ॥&lt;br&gt;&#xA;पश्चिमोदधिपूर्वे च मलयस्य च पश्चिमे॥१७॥&lt;br&gt;&#xA;श्रीशैलोत्तरभागे च गन्धमादनदक्षिणे ॥&lt;br&gt;&#xA;पञ्चयोजनविस्तीर्णा दैर्घ्ये शतगुणा तथा ॥&lt;br&gt;&#xA;शाश्वती जलपूर्णा च पुष्पभद्रानदी शुभा ॥ १८ ॥&lt;br&gt;&#xA;लवणोदप्रिया भार्य्या शश्वत्सौभाग्यसंयुता ॥&lt;br&gt;&#xA;शुद्धस्फटिकसङ्काशा भारते च सुपुण्यदा ॥१९॥&lt;br&gt;&#xA;शरावतीमिश्रिता च निर्गता सा हिमालयात्॥&lt;br&gt;&#xA;गोमन्तं वामतः कृत्वा प्रविष्टा पश्चिमोदधौ ॥2.18.२०॥&lt;br&gt;&#xA;तत्र गत्वा शङ्खचूडो लुलोके चन्द्रशेखरम् ॥&lt;br&gt;&#xA;वटमूले समासीनं सूर्य्यकोटिसमप्रभम् ॥ २१ ॥&lt;br&gt;&#xA;कृत्वा योगासने स्थित्वा मुद्रायुक्तं च सस्मितम् ॥&lt;br&gt;&#xA;शुद्धस्फटिक सङ्काशं ज्वलन्तं ब्रह्मतेजसा ॥ २२ ॥&lt;br&gt;&#xA;त्रिशूलपट्टिशधरं व्याघ्रचर्माम्बरं वरम् ॥&lt;br&gt;&#xA;तप्तकाञ्चनवर्णाभं जटाजालं च बिभ्रतम् ॥ २३ ॥&lt;br&gt;&#xA;त्रिनेत्रं पञ्चवक्त्रं च नागयज्ञोपवीतिनम् ॥&lt;br&gt;&#xA;मृत्युञ्जयं कालमृत्युं विश्वमृत्युकरं परम् ॥ २४ ॥&lt;br&gt;&#xA;भक्तमृत्युहरं शान्तं गौरीकान्तं मनोरमम् ॥&lt;br&gt;&#xA;तपसां फलदातारं दातारं सर्वसम्पदाम् ॥ २५ ॥&lt;br&gt;&#xA;आशुतोषं प्रसन्नास्यं भक्तानुग्रहकारकम् ॥&lt;br&gt;&#xA;विश्वनाथं विश्वरूपं विश्वबीजं च विश्वजम् ॥ २६ ॥&lt;br&gt;&#xA;विश्वम्भरं विश्ववरं विश्वसंहारकारणम् ॥&lt;br&gt;&#xA;कारणं कारणानां च नरकार्णवतारणम् ॥ २७ ॥&lt;br&gt;&#xA;ज्ञानप्रदं ज्ञानबीजं ज्ञानानन्दं सनातनम् ॥&lt;br&gt;&#xA;अवरुह्य विमानाच्च स दृष्ट्वा दानवेश्वरः ॥ २८ ॥&lt;br&gt;&#xA;सर्वैः सार्द्धं भक्तियुक्तः शिरसा प्रणनाम सः ॥&lt;br&gt;&#xA;वामतो भद्रकालीं च स्कन्दं तत्पुरतः स्थितम् ॥ २९ ॥&lt;br&gt;&#xA;आशिषं च ददौ तस्मै काली स्कन्दश्च शङ्करः ॥&lt;br&gt;&#xA;उत्तस्थुर्दानवं दृष्ट्वा सर्वे नन्दीश्वरादयः ॥2.18.३०॥&lt;br&gt;&#xA;परस्परं च सम्भाषां ते चकुस्तत्र साम्प्रतम्॥&lt;br&gt;&#xA;राजा कृत्वा च सम्भाषामुवास शिवसन्निधौ ॥३१॥&lt;br&gt;&#xA;प्रसन्नात्मा महादेवो भगवांस्तमुवाच ह ॥ ३२ ॥&lt;br&gt;&#xA;श्रीमहादेव उवाच ॥&lt;br&gt;&#xA;विधाता जगतां ब्रह्मा पिता धर्मस्य धर्मवित् ॥&lt;br&gt;&#xA;मरीचिस्तस्य पुत्रश्च वैष्णवश्चापि धार्मिकः ॥ ३३ ॥&lt;br&gt;&#xA;कश्यपश्चापि तत्पुत्रो धर्मिष्ठश्च प्रजापतिः ॥&lt;br&gt;&#xA;दक्षः प्रीत्या ददौ तस्मै भक्त्या कन्यास्त्रयोदश ॥ ३४ ॥&lt;br&gt;&#xA;तास्वेका च दनुः साध्वी तत्सौभाग्येन वर्द्धिता ॥&lt;br&gt;&#xA;चत्वारिंशद्दनोः पुत्रा दानवास्तेजसोज्ज्वलाः ॥ ३५ ॥&lt;br&gt;&#xA;तेष्वेको विप्रचित्तिश्च महाबलपराक्रमः ॥&lt;br&gt;&#xA;तत्पुत्रो धार्मिको दम्भो विष्णुभक्तो जितेन्द्रियः ॥ ३६ ॥&lt;br&gt;&#xA;जजाप परमं मन्त्रं पुष्करे लक्षवत्सरम् ॥&lt;br&gt;&#xA;शुकाचार्य्यं गुरुं कृत्वा कृष्णस्य परमात्मनः ॥ ३७ ॥&lt;br&gt;&#xA;तदा त्वां तनयं प्राप परं कृष्णपरायणम् ॥&lt;br&gt;&#xA;पुरा त्वं पार्षदो गोपो गोपेष्वष्टसु धार्मिकः ॥ ३८ ॥&lt;br&gt;&#xA;अधुना राधिकाशापाद्भारते दानवेश्वरः ॥&lt;br&gt;&#xA;आब्रह्मस्तम्बपर्यन्तं भ्रमं मेने च वैष्णवः ॥ ३९ ॥&lt;br&gt;&#xA;सालोक्यसार्ष्टिसारूप्यसामीप्यैक्यं हरेरपि ॥&lt;br&gt;&#xA;दीयमानं न गृह्णन्ति वैष्णवाः सेवनं विना॥2.18.४०॥&lt;br&gt;&#xA;ब्रह्मत्वममरत्वं वा तुच्छं मेने च वैष्णवः ॥&lt;br&gt;&#xA;इन्द्रत्वं वा कुबेरत्वं न मेने गणनासु च ॥ ४१ ॥&lt;br&gt;&#xA;कृष्णभक्तस्य ते किं वा देवानां विषये भ्रमे ॥&lt;br&gt;&#xA;देहि राज्यं च देवानां मत्प्रीतिं कुरु भूमिप ॥ ४२ ॥&lt;br&gt;&#xA;सुखं स्वराज्ये त्वं तिष्ठ देवास्सन्तु स्वके पदे ॥&lt;br&gt;&#xA;अलं भ्रातृविरोधेन सर्वे कश्यपवंशजाः ॥ ४३ ॥&lt;br&gt;&#xA;यानि कानि च पापानि ब्रह्महत्यादिकानि च ॥&lt;br&gt;&#xA;ज्ञातिद्रोहस्य पापस्य कलां नार्हन्ति षोडशीम् ॥ ४४ ॥&lt;br&gt;&#xA;स्वसम्पदां च हानिं च यदि राजेन्द्र मन्यसे ॥&lt;br&gt;&#xA;सर्वावस्थासु समता केषां याति च सर्वदा॥४५॥&lt;br&gt;&#xA;ब्रह्मणश्च तिरोभावो लये प्राकृतिके सति ॥&lt;br&gt;&#xA;आविर्भावः पुनस्तस्य प्रभवेदीश्वरेच्छया॥ ॥ ४६ ॥&lt;br&gt;&#xA;ज्ञानं बुद्धिश्च तपसा स्मृतिर्लोकस्य निश्चितम् ॥&lt;br&gt;&#xA;करोति सृष्टिं ज्ञानेन स्रष्टा सोऽपि क्रमेण च ॥४७॥&lt;br&gt;&#xA;परिपूर्णतमो धर्मः सत्ये सत्याश्रयः सदा ॥&lt;br&gt;&#xA;सोऽपि त्रिभागस्त्रेतायां द्विभागो द्वापरे स्मृतः ॥ ४८ ॥&lt;br&gt;&#xA;एकभागः कलेः पूर्वे तद्ध्रासश्च क्रमेण च ॥&lt;br&gt;&#xA;कलामात्रं कलेः शेषे कुह्वां चन्द्रकला यथा ॥ ४९ ॥&lt;br&gt;&#xA;यादृक्तेजो रवेर्ग्रीष्मे न तादृक्शिशिरे पुनः ॥&lt;br&gt;&#xA;दिने च यादृङ् मध्याह्ने सायम्प्रातर्न तत्समम् ॥ 2.18.५० ॥&lt;br&gt;&#xA;उदयं याति कालेन बाल्यतां च क्रमेण च ॥&lt;br&gt;&#xA;प्रकाण्डतां च तत्पश्चात्कालेऽस्तं पुनरेव सः ॥ ५१ ॥&lt;br&gt;&#xA;दिने प्रच्छन्नतां याति काले वै दुर्दिने घने ॥&lt;br&gt;&#xA;राहुग्रस्ते कम्पितश्च पुनरेव प्रसन्नताम् ॥ ५२ ॥&lt;br&gt;&#xA;परिपूर्णतमश्चन्द्रः पूर्णिमायां च यादृशः॥ ।&lt;br&gt;&#xA;तादृशो न भवेन्नित्यं क्षयं याति दिनेदिने ॥५३॥&lt;br&gt;&#xA;पुनः स पुष्टतां याति परकुह्वा दिनेदिने ॥&lt;br&gt;&#xA;सम्पद्युक्तः शुक्लपक्षे कृष्णे म्लानश्च यक्ष्मणा ॥ ५४ ॥&lt;br&gt;&#xA;राहुग्रस्ते दिने म्लानो दुर्दिने निबिडे घने ॥&lt;br&gt;&#xA;काले चन्द्रो भवेच्छुद्धो भ्रष्टश्रीः कालभेदके ॥ ५५ ॥&lt;br&gt;&#xA;भविष्यति बलिश्चेन्द्रो भ्रष्टश्रीः सुतलेऽधुना ॥&lt;br&gt;&#xA;कालेन पृथ्वी सस्याढ्या सर्वाधारा वसुन्धरा ॥ ५६ ॥&lt;br&gt;&#xA;काले जले निमग्ना सा तिरोभूता विपद्गता ॥&lt;br&gt;&#xA;काले नश्यन्ति विश्वानि प्रभवन्त्येव कालतः ॥ ९७ ॥&lt;br&gt;&#xA;चराचराश्च कालेन नश्यन्ति प्रभवन्ति च ॥&lt;br&gt;&#xA;ईश्वरस्यैव समता कृष्णस्य परमात्मनः ॥ ५८ ॥&lt;br&gt;&#xA;अहं मृत्युञ्जयो यस्मादसङ्ख्यं प्राकृतं लयम् ॥&lt;br&gt;&#xA;अदृश्यं चापि पश्यामि वारं वारं पुनः पुनः ॥ ॥ ५९ ॥&lt;br&gt;&#xA;स च प्रकृतिरूपश्च स एव पुरुषः स्मृतः ॥&lt;br&gt;&#xA;स चात्मा सर्वजीवश्च नानारूपधरः परः ॥ 2.18.६० ॥&lt;br&gt;&#xA;करोति सततं यो हि तन्नामगुणकीर्त्तनम् ॥&lt;br&gt;&#xA;कालं मृत्युं स जयति जन्म रोगं जरां भयम् ॥ ६१ ॥&lt;br&gt;&#xA;स्रष्टा कृतो विधिस्तेन पाता विष्णुः कृतो भवे ॥&lt;br&gt;&#xA;अहं कृतश्च संहर्त्ता वयं विषयिणो यतः ॥६२॥&lt;br&gt;&#xA;कालाग्निरुद्रं संहारे नियुज्य विषये नृप ॥&lt;br&gt;&#xA;अहं करोमि सततं तन्नामगुणकीर्त्तनम् ॥ ॥ ६३ ॥&lt;br&gt;&#xA;तेन मृत्युञ्जयोऽहं च ज्ञानेनानेन निर्भयः ॥&lt;br&gt;&#xA;मृत्युर्मत्तो भयाद्याति वैनतेयादिवोरगः ॥ ६४ ॥&lt;br&gt;&#xA;इत्युक्त्वा स च सर्वेशः सर्वज्ञः सर्वभावनः ॥&lt;br&gt;&#xA;विररामाथ शर्वश्च सभामध्ये च नारद ॥ ६९ ॥&lt;br&gt;&#xA;राजा तद्वचनं श्रुत्वा प्रशशंस पुनः पुनः ॥&lt;br&gt;&#xA;उवाच सुन्दरं देवं परं विनयपूर्वकम् ॥ ६६ ॥&lt;br&gt;&#xA;शङ्खचूड उवाच ॥&lt;br&gt;&#xA;त्वया यत्कथितं नाथ सर्वं सत्यं च नानृतम् ॥&lt;br&gt;&#xA;तथाऽपि किञ्चिद्यत्सत्यं श्रूयतां मन्निवेदनम् ॥ ६७ ॥&lt;br&gt;&#xA;ज्ञातिद्रोहे महत्पापं त्वयोक्तमधुना त्रयम् ॥&lt;br&gt;&#xA;गृहीत्वा तस्य सर्वस्वं कुतः प्रस्थापितो बलिः ॥ ६८ ॥&lt;br&gt;&#xA;मया समुद्धृतं सर्वमैश्वर्य्यं विक्रमेण च ॥&lt;br&gt;&#xA;सुतलाच्च समुद्धर्तुं नालं सोऽपि गदाधरः ॥६९ ॥&lt;br&gt;&#xA;सभ्रातृको हिरण्याक्षः कथं देवैश्च हिंसितः ॥&lt;br&gt;&#xA;शुम्भादयश्चासुरा वै कथं देवैर्निपातिताः ॥ 2.18.७० ॥&lt;br&gt;&#xA;पुरा समुद्रमथने पीयूषं भक्षितं सुरैः ॥&lt;br&gt;&#xA;क्लेशभाजो वयं तत्र तैः सर्वफलभाजनैः॥ ॥ ७१ ॥&lt;br&gt;&#xA;क्रीडाभाण्डमिदं विश्वं कृष्णस्य परमात्मनः ॥&lt;br&gt;&#xA;यदा ददाति यस्मै स तस्यैश्वर्यं भवेत्तदा ॥ ७२ ॥&lt;br&gt;&#xA;देवदानवयोर्वादः शश्वन्नैमित्तिकः सदा ॥&lt;br&gt;&#xA;पराजयो जयस्तेषां कालेऽस्माकं क्रमेण च ॥ ७३ ॥&lt;br&gt;&#xA;तत्रावयोर्विरोधे च गमनं निष्फलं तव ॥&lt;br&gt;&#xA;सम सम्बन्धिनोर्बन्ध्वोरीश्वरस्य महात्मनः ॥ ७४ ॥&lt;br&gt;&#xA;जायते महती लज्जा स्पर्द्धाऽस्माभिः सहाधुना ॥&lt;br&gt;&#xA;ततोऽधिका च समरे कीर्त्ति हानिः पराजये ॥ ७५ ॥&lt;br&gt;&#xA;शङ्खचूडवचः श्रुत्वा प्रहस्याह त्रिलोचनः ॥&lt;br&gt;&#xA;यथोचितं सुमधुरमत्युग्रं दानवेश्वरम् ॥ ७६ ॥&lt;br&gt;&#xA;श्रीमहादेव उवाच ॥&lt;br&gt;&#xA;युष्माभिः सह युद्धं मे ब्रह्मवंशसमुद्भवैः ॥&lt;br&gt;&#xA;का लज्जा महती राजन्नकीर्तिर्वा पराजये ॥ ७७ ॥&lt;br&gt;&#xA;युद्धमादौ हरेरेव मधुना कैटभेन च ॥&lt;br&gt;&#xA;हिरण्यकशिपोश्चैव सह तेनात्मना नृप ॥ ७८ ॥&lt;br&gt;&#xA;हिरण्याक्षस्य युद्धं च पुनस्तेन गदाभृता ॥&lt;br&gt;&#xA;त्रिपुरैः सह युद्धं च मया चापि पुरा कृतम् ॥ ७९ ॥&lt;br&gt;&#xA;सर्वेश्वर्य्याः सर्वमातुः प्रकृत्याश्च बभूव ह ॥&lt;br&gt;&#xA;सह शुम्भादिभिः पूर्वं समरं परमाद्भुतम् ॥ 2.18.८० ॥&lt;br&gt;&#xA;पार्षदप्रवरस्त्वं च कृष्णस्य परमात्मनः ॥&lt;br&gt;&#xA;ये ये हताश्च ते दैत्या नहि केऽपि त्वया समाः॥ ८१ ॥&lt;br&gt;&#xA;का लज्जा महती राजन्मम युद्धे त्वया सह ॥&lt;br&gt;&#xA;सुराणां शरणस्यैव प्रेषितस्य हरेरहो ॥ ८२ ॥&lt;br&gt;&#xA;देहि राज्यं च देवानां वाग्व्यये किं प्रयोजनम् ॥&lt;br&gt;&#xA;युद्धं मा कुरु मत्सार्द्धमिति मे निश्चितं वचः ॥ ८३ ॥&lt;br&gt;&#xA;इत्युक्त्वा शङ्करस्तत्र विरराम च नारद ॥&lt;br&gt;&#xA;उत्तस्थौ शङ्खचूडश्च स्वामान्यैः सह सत्वरः ॥ ८४ ॥&lt;br&gt;&#xA;इति श्रीब्रह्मवैवर्त्ते महापुराणे नारदनारायणसंवादे द्वितीये प्रकृतिखण्डे तुलत्युपाख्याने शिव शङ्खचूडसंवादेऽष्टादशोऽध्यायः ॥ १८ ॥&lt;/p&gt;</description>
    </item>
    <item>
      <title>०१९</title>
      <link>https://vishvAsa.github.io/purANam_vaiShNavam/brahma-vaivarta-purANam/02/019/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/019/</guid>
      <description>&lt;p&gt;नारायण उवाच ॥&lt;br&gt;&#xA;शिवं प्रणम्य शिरसा दानवेन्द्रः प्रतापवान् ॥&lt;br&gt;&#xA;समारुरोह यानं च स्वामात्यैः सह सत्वरः ॥ १ ॥&lt;br&gt;&#xA;बभूवुस्ते च सङ्क्षुब्धाः स्कन्दशक्त्याऽर्दितास्तदा ॥&lt;br&gt;&#xA;नेदुर्दुन्दुभयः स्वर्गे पुष्पवृष्टिर्बभूव ह ॥ २ ॥&lt;br&gt;&#xA;स्कन्दस्योपरि तत्रैव समरे च भयङ्करे ॥&lt;br&gt;&#xA;स्कन्दस्य समरं दृष्ट्वा महदद्भुतमुल्बणम् ॥ ३ ॥&lt;br&gt;&#xA;दानवानां क्षयकरं यथा प्राकृतिकं लयम् ॥&lt;br&gt;&#xA;राजा विमानमारुह्य शरवर्षं चकार ह ॥ ४ ॥&lt;br&gt;&#xA;नृपस्य शरवृष्टिश्च घनवृष्टिर्यथा तथा ॥&lt;br&gt;&#xA;महान्घोरान्धकारश्च वह्न्युत्थानं बभूव ह ॥ ५ ॥&lt;br&gt;&#xA;देवाः प्रदुद्रुवुश्चान्ये सर्वे नन्दीश्वरादयः ॥&lt;br&gt;&#xA;एकाकी कार्त्तिकेयस्तु तस्थौ समरमूर्द्धनि ॥ ६ ॥&lt;br&gt;&#xA;पर्वतानां च सर्पाणां शिलानां शाखिनां तथा ॥&lt;br&gt;&#xA;शश्वच्चकार वृष्टिं च दुर्वाह्यां च भयङ्करीम् ॥ ७ ॥&lt;br&gt;&#xA;नृपस्य शरवृष्ट्या च प्रच्छन्नः शिवनन्दनः ।&lt;br&gt;&#xA;नीरदेन च सान्द्रेण सञ्च्छन्नो भास्करो यथा ॥८॥&lt;br&gt;&#xA;धनुस्स्कन्दस्य चिच्छेद दुर्वहं च भयङ्करम् ॥&lt;br&gt;&#xA;बभञ्ज च रथं दिव्यं चिच्छेद रथघोटकान् ॥ ९ ॥&lt;br&gt;&#xA;मयूरं जर्ज्जरीभूतं दिव्यास्त्रेण चकार सः ॥&lt;br&gt;&#xA;शक्तिं चिक्षेप सूर्य्याभां तस्य वक्षोविभेदिनीम् ॥ 2.19.१० ॥&lt;br&gt;&#xA;क्षणं मूर्छां च सम्प्राप्य चेतनामुपलभ्य सः ॥&lt;br&gt;&#xA;गृहीत्वाऽन्यद्धनुर्दिव्यं यद्दत्तं विष्णुना पुरा ॥ ११ ॥&lt;br&gt;&#xA;रत्नेन्द्रसारखचितं यानमारुह्य चाग्निभूः ॥&lt;br&gt;&#xA;शस्त्रमस्त्रं गृहीत्वा च चकार रणमुल्बणम् ॥ १२ ॥&lt;br&gt;&#xA;सर्पांश्च पर्वतांश्चैव वृक्षांश्च प्रस्तरांस्तथा ॥&lt;br&gt;&#xA;सर्वांश्चिच्छेद कोपेन दिव्यास्त्रेण शिवात्मजः ॥ १३ ॥&lt;br&gt;&#xA;आग्नेयं वारुणास्त्रेण वारयामास वै गुहः ॥&lt;br&gt;&#xA;रथं धनुश्च चिच्छेद शङ्खचूडस्य लीलया ॥ १४ ॥&lt;br&gt;&#xA;सवाहं सारथिं चैव किरीटं मुकुटोज्ज्वलम् ॥&lt;br&gt;&#xA;चिक्षेप शक्तिमुल्काभां दानवेन्द्रस्य वक्षसि ॥ १५ ॥&lt;br&gt;&#xA;मूर्च्छां सम्प्राप्य राजोपलभ्य वै चेतनां पुनः ॥&lt;br&gt;&#xA;आरुह्य वै यानमन्यं धनुर्जग्राह सत्वरः ॥ १६ ॥&lt;br&gt;&#xA;चकार शरजालं च मायया मायिनां वरः ॥&lt;br&gt;&#xA;गुहं चाच्छाद्य समरे शरजालेन नारद ॥ १७ ॥&lt;br&gt;&#xA;जग्राह शक्तिमव्यर्थां शतसूर्य्यसमप्रभाम् ॥&lt;br&gt;&#xA;प्रलयाग्निशिखारूपां विष्णोर्वै तेजसा वृताम् ॥ १८ ॥&lt;br&gt;&#xA;चिक्षेप तां च कोपेन महावेगेन कार्त्तिके ॥&lt;br&gt;&#xA;पपात शक्तिस्तद्गात्रे वह्निराशिरिवोज्ज्वला ॥ १९ ॥&lt;br&gt;&#xA;मूर्च्छां सम्प्राप शक्त्या च कार्त्तिकेयो महाबलः ॥&lt;br&gt;&#xA;काली गृहीत्वा तं क्रोडे निनाय शिवसन्निधौ ॥ 2.19.२० ॥&lt;br&gt;&#xA;शिवस्तं दर्शनादेव जीवयामास लीलया ॥&lt;br&gt;&#xA;ददौ बलमनन्तं च स चोत्तस्थौ प्रतापवान् ॥ २१ ॥&lt;br&gt;&#xA;शिवः स्वसैन्यं देवांश्च प्रेरयामास सत्वरः॥&lt;br&gt;&#xA;दानवेन्द्रैः ससैन्यैश्च युद्धारम्भो बभूव ह ॥ २२ ॥&lt;br&gt;&#xA;स्वयं महेन्द्रो युयुधे सार्द्धं च वृषपर्वणा ॥&lt;br&gt;&#xA;भास्करो युयुधे विप्रचित्तिना सह सत्वरः ॥ २३ ॥&lt;br&gt;&#xA;दम्भेन सह चन्द्रश्च चकार समरं परम् ॥&lt;br&gt;&#xA;कालेश्वरेण कालश्च गोकर्णेन हुताशनः ॥ २४ ॥&lt;br&gt;&#xA;कुबेरः कालकेयेन विश्वकर्मा मयेन च ॥&lt;br&gt;&#xA;भयङ्करेण मृत्युश्च संहारेण यमस्तथा ॥ २९ ॥&lt;br&gt;&#xA;कलविङ्केन वरुणश्चञ्चलेन समीरणः ॥&lt;br&gt;&#xA;बुधश्च धृतपुष्टेन रक्ताक्षेण शनैश्चरः ॥ २६ ॥&lt;br&gt;&#xA;जयन्तो रत्नसारेण वसवो वर्चसां गणैः ॥&lt;br&gt;&#xA;अश्विनौ वै दीप्तिमता धूम्रेण नलकूबरः ॥ २७ ॥&lt;br&gt;&#xA;धनुर्द्धरेण धर्मश्च मण्डूकाक्षेण मङ्गलः ॥&lt;br&gt;&#xA;शोभाकरेणैवेशानः पिठरेण च मन्मथः ॥२८॥&lt;br&gt;&#xA;उल्कामुखेन धूम्रेण खङ्गेनापि ध्वजेन च ॥&lt;br&gt;&#xA;काञ्चीमुखेन पिण्डेन धूम्रेण सह नन्दिना ॥ २९ ॥&lt;br&gt;&#xA;विश्वेन च पलाशेन चादित्या युयुधुः परम् ॥&lt;br&gt;&#xA;एकादश महारुद्राश्चैकादश भयङ्करैः ॥ 2.19.३० ॥&lt;br&gt;&#xA;महामारी च युयुधे चोग्रदण्डादिभिः सह ॥&lt;br&gt;&#xA;नन्दीश्वरादयः सर्वे दानवानां गणैः सह ॥ ३१ ॥&lt;br&gt;&#xA;युयुधुश्च महद्युद्धे प्रलये च भयङ्करे ॥&lt;br&gt;&#xA;वटमूले च शम्भुश्च तस्थौ काल्या सुतेन च ॥ ३२ ॥&lt;br&gt;&#xA;सर्वे च युयुधुः सैन्यसमूहाः सततं मुने ॥&lt;br&gt;&#xA;रत्नसिंहासने रम्ये कोटिभिर्दानवैः सह ॥ ३३ ॥&lt;br&gt;&#xA;उवास शङ्खचूडश्च रत्नभूषणभूषितः ॥&lt;br&gt;&#xA;शङ्करस्य च योधाश्च युद्धे सर्वे पराजिताः ॥ ३४ ॥&lt;br&gt;&#xA;देवाश्च दुद्रुवुः सर्वे भीताश्च क्षतविक्षताः ॥&lt;br&gt;&#xA;चकार कोपं स्कन्दश्च देवेभ्यश्चाभयं ददौ ॥ ३९ ॥&lt;br&gt;&#xA;बलं च स्वगणानां वै वर्द्धयामास तेजसा॥&lt;br&gt;&#xA;स्वयमेकश्च युयुधे दानवानां गणैः सह ॥ ३६ ॥&lt;br&gt;&#xA;अक्षौहिणीनां शतकं समरे स जघान ह ॥&lt;br&gt;&#xA;खर्परं पातयामास काली कमललोचना ॥ ३७ ॥&lt;br&gt;&#xA;पपौ रक्तं दानवानां क्रुद्धा सा शतखर्परम् ॥&lt;br&gt;&#xA;दशलक्षं गजेन्द्राणां शतलक्षं च वाजिनाम् ॥ ३८ ॥&lt;br&gt;&#xA;समादायैकहस्तेन मुखे चिक्षेप लीलया ॥&lt;br&gt;&#xA;कबन्धानां सहस्रं च ननर्त्त समरे मुने ॥ ३९ ॥&lt;br&gt;&#xA;स्कन्दस्य शरजालेन दानवाः क्षतविक्षताः ॥&lt;br&gt;&#xA;भीताश्च दुद्रुवुः सर्वे महाबलपराक्रमाः ॥ 2.19.४० ॥&lt;br&gt;&#xA;वृषपर्वा विप्रचित्तिर्दम्भश्चापि विकङ्कनः ॥&lt;br&gt;&#xA;स्कन्देन सार्द्धं युयुधुस्ते च सर्वे क्रमेण च॥४१॥&lt;br&gt;&#xA;काली जगाम समरमरक्षत्कार्त्तिकं शिवः ॥&lt;br&gt;&#xA;वीरास्तामनुजग्मुश्च ते च नन्दीश्वरादयः ॥ ४२ ॥&lt;br&gt;&#xA;सर्वे देवाश्च गन्धर्वा यक्षराक्षसकिन्नराः ॥&lt;br&gt;&#xA;राज्यभाण्डाश्च बहुशः शतकोटिर्बलाहकाः ॥ ४३ ॥&lt;br&gt;&#xA;सा च गत्वा च सङ्ग्रामं सिंहनादं चकार ह ॥&lt;br&gt;&#xA;देव्या वै सिंहनादेन प्रापुर्मूर्च्छां च दानवाः ॥ ४४ ॥&lt;br&gt;&#xA;अट्टाट्टहासमशिवं चकार च पुनः पुनः ॥&lt;br&gt;&#xA;हृष्टा पपौ च माध्वीकं ननर्त्त रणमूर्द्धनि ॥ ४५ ॥&lt;br&gt;&#xA;उग्रदंष्ट्रा चोग्रचण्डा कौट्टरी च पपौ मधु ॥&lt;br&gt;&#xA;योगिनीनां डाकिनीनां गणाः सुरगणादयः ॥ ४६ ॥&lt;br&gt;&#xA;दृष्ट्वा कालीं शङ्खचूडः शीघ्रमाजिं समाययौ ॥&lt;br&gt;&#xA;दानवाश्च भयं प्रापू राजा तेभ्योऽभयं ददौ ॥ ४७ ॥&lt;br&gt;&#xA;काली चिक्षेप चाग्नेयं प्रलयाग्निशिखोपमम् ॥&lt;br&gt;&#xA;राजा निर्वापयामास वारुणेन स लीलया ॥ ४८ ॥&lt;br&gt;&#xA;चिक्षेप वारुणं सा च तत्तीव्रं महदद्भुतम् ॥&lt;br&gt;&#xA;गान्धर्वेण च चिच्छेद दानवेन्द्रश्च लीलया ॥ ४९ ॥&lt;br&gt;&#xA;माहेश्वरं प्रचिक्षेप काली वह्निशिखोपमम् ॥&lt;br&gt;&#xA;राजा जघान तच्छीघ्रं वैष्णवेन च लीलया ॥ 2.19.५० ॥&lt;br&gt;&#xA;नारायणास्त्रं सा देवी चिक्षिपे मन्त्रपूर्वकम् ॥&lt;br&gt;&#xA;राजा ननाम तं दृष्ट्वा चावरुह्य रथादहो ॥५१॥&lt;br&gt;&#xA;ऊर्ध्वं जगाम तच्छस्त्रं प्रलयाग्निशिखोपमम् ॥&lt;br&gt;&#xA;पपात शङ्खचूडश्च भक्त्या वै दण्डवद्भुवि ॥&lt;br&gt;&#xA;ब्रह्मास्त्रं सा च चिक्षेप यत्नतो मन्त्रपूर्वकम् ॥ ५२ ॥&lt;br&gt;&#xA;ब्रह्मास्त्रेण महाराज निर्वाणं च चकार ह ॥&lt;br&gt;&#xA;चिक्षेपातीव दिव्यास्त्रं सा देवी मन्त्रपूर्वकम् ॥ ५३ ॥&lt;br&gt;&#xA;राजा दिव्यास्त्रजालेन निर्वाणं च चकार ह ॥&lt;br&gt;&#xA;देवी चिक्षेप शक्तिं च यत्नतो योजनायताम् ॥ ५४ ॥&lt;br&gt;&#xA;राजा तीक्ष्णास्त्रजालेन शतखण्डं चकार ह ॥&lt;br&gt;&#xA;जग्राह मन्त्रपूर्वं च देवी पाशुपतं रुषा ॥ ५५ ॥&lt;br&gt;&#xA;निक्षेप्तुं सा निषिद्धा च वाग्बभूवाशरीरिणी ॥&lt;br&gt;&#xA;मृत्युः पाशुपते नास्ति नृपस्य च महात्मनः ॥ ५६ ॥&lt;br&gt;&#xA;यावदस्त्येव कण्ठेऽस्य कवचं हि हरेरिति ॥&lt;br&gt;&#xA;यावत्सतीत्वमस्तीह सत्याश्च नृपयोषितः ॥ ५७ ॥&lt;br&gt;&#xA;तावदस्य जरा मृत्युर्नास्तीति ब्रह्मणो वरः ॥&lt;br&gt;&#xA;इत्याकर्ण्य महाकाली न तच्चिक्षेप सा सती॥५८॥&lt;br&gt;&#xA;शतलक्षं दानवानामग्रहील्लीलया क्रुधा॥&lt;br&gt;&#xA;अत्तुं जगाम वेगेन शङ्खचूडं भयङ्करी॥॥॥&lt;br&gt;&#xA;दिव्यास्त्रेण सुतीक्ष्णेन वारयामास दानवः ॥&lt;br&gt;&#xA;खङ्गं चिक्षेप सा देवी ग्रीष्मसूर्योपमं परम् ॥2.19.६०॥&lt;br&gt;&#xA;दिव्यास्त्रैर्दानवेन्द्रोऽयं शतखण्डं चकार सः ॥&lt;br&gt;&#xA;पुनरत्तुं महादेवी वेगेन च जगाम तम् ॥ ६१ ॥&lt;br&gt;&#xA;सर्वसिद्धेश्वरः श्रीमान्ववृधे दानवेश्वरः ॥&lt;br&gt;&#xA;निवारयामास च तां सर्वसिद्धेश्वरो वरः ॥&lt;br&gt;&#xA;वेगेन मुष्टिना काली कोपयुक्ता भयङ्करी ॥६२॥&lt;br&gt;&#xA;बभञ्जाथ रथं तस्य चाहनत्सारथिं सती ॥&lt;br&gt;&#xA;सा च शूलं च चिक्षेप प्रलयाग्निशिखोपमम् ॥ ६३ ॥&lt;br&gt;&#xA;वामहस्तेन जग्राह शङ्खचूडश्च लीलया ॥&lt;br&gt;&#xA;मुष्ट्या जघान तं देवी महाकोपेन वेगतः ॥ ६४ ॥&lt;br&gt;&#xA;बभ्राम व्यथया दैत्यः क्षणं मूर्च्छामवाप ह ॥&lt;br&gt;&#xA;क्षणेन चेतनां प्राप्य समुत्तस्थौ प्रतापवान् ॥ ६९ ॥&lt;br&gt;&#xA;न चक्रे बाहुयुद्धं स देव्या सह ननाम ताम् ॥&lt;br&gt;&#xA;देव्याश्चास्त्रं च चिच्छेद चाग्रहीत्स्वेन तेजसा ॥ ६६ ॥&lt;br&gt;&#xA;नास्त्रं चिक्षेप तां भक्त्या मातृबुद्ध्या च वैष्णवः ॥ ६७ ॥&lt;br&gt;&#xA;गृहीत्वा दानवं देवी भ्रामयित्वा पुनः पुनः ॥&lt;br&gt;&#xA;ऊर्ध्वं च प्रेरयामास महावेगेन कोपतः ॥ ६८ ॥&lt;br&gt;&#xA;ऊर्ध्वात्पपात वेगेन शङ्खचूडः प्रतापवान् ॥&lt;br&gt;&#xA;निपत्य च समुत्तस्थौ स नत्वा भद्रकालिकाम् ॥६९॥&lt;br&gt;&#xA;रत्नेन्द्रसारखचितं विमानाग्र्यं मनोहरम् ॥&lt;br&gt;&#xA;आरुरोह रथं हृष्टो न विश्रान्तो महारणे ॥ । ॥ 2.19.७० ॥&lt;br&gt;&#xA;क्षतजं दानवानां च मांसं च विपुलं क्षुधा ॥&lt;br&gt;&#xA;पीत्वा भुक्त्वा भद्रकाली ययौ सा शङ्करान्तिकम् ॥ ७१ ॥&lt;br&gt;&#xA;उवाच रणवृत्तान्तं पौर्वापर्य्यं यथाक्रमम् ॥&lt;br&gt;&#xA;श्रुत्वा जहास शम्भुश्च दानवानां विनाशनम् ॥७२॥&lt;br&gt;&#xA;लक्षं च दानवेन्द्राणामवशिष्टं रणेऽधुना ॥&lt;br&gt;&#xA;उद्वृत्तं भूभृता सार्द्धं तदन्यं भुक्तमीश्वर ॥७३॥&lt;br&gt;&#xA;सङ्ग्रामे दानवेन्द्रं च हन्तुं पाशुपतेन वै ॥&lt;br&gt;&#xA;अवध्यस्तव राजेति वाग्बभूवाशरीरिणी ॥ ॥ ७४ ॥&lt;br&gt;&#xA;राजेन्द्रश्च महाज्ञानी महाबलपराक्रमः ॥&lt;br&gt;&#xA;न च चिक्षेप मय्यस्त्रं चिच्छेद मम सायकम् ॥ ७५ ॥&lt;br&gt;&#xA;इति श्री ब्रह्मवैवर्ते महापुराणे द्वितीये प्रकृतिखण्डे नारदनारायणसंवादे तुलस्युपाख्याने कालीशङ्खचूडयुद्ध एकोनविंशोऽध्यायः ॥ १९ ॥&lt;/p&gt;</description>
    </item>
    <item>
      <title>०२०</title>
      <link>https://vishvAsa.github.io/purANam_vaiShNavam/brahma-vaivarta-purANam/02/020/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/020/</guid>
      <description>&lt;p&gt;नारायण उवाच ॥&lt;br&gt;&#xA;शिवस्तत्त्वं समाकर्ण्य तत्त्वज्ञानविशारदः ॥&lt;br&gt;&#xA;ययौ स्वयं च समरं स्वगणैः सह नारद ॥ १ ॥&lt;br&gt;&#xA;शङ्खचूडः शिवं दृष्ट्वा विमानादवरुह्य च ॥&lt;br&gt;&#xA;ननाम परया भक्त्या दण्डवत्पतितो भुवि ॥ २ ॥&lt;br&gt;&#xA;तं प्रणम्य च वेगेन विमानं ह्यारुरोह सः ॥&lt;br&gt;&#xA;तूर्णं चकार सन्नाहं धनुर्जग्राह दुर्वहम् ॥ ३ ॥&lt;br&gt;&#xA;शिवदानवयोर्युद्धं पूर्णमब्दं बभूव ह ॥&lt;br&gt;&#xA;न वै बभूवतुर्ब्रह्मंस्तयोर्जयपराजयौ ॥ ४ ॥&lt;br&gt;&#xA;न्यस्तशस्त्रश्च भगवान्न्यस्तशस्त्रश्च दानवः ॥&lt;br&gt;&#xA;रथस्थः शङ्खचूडश्च वृषस्थो वृषभध्वजः ॥ ५ ॥&lt;br&gt;&#xA;दानवानां च शतकमुद्वृत्तं च बभूव ह ॥&lt;br&gt;&#xA;रणे ये मृताः शम्भोर्जीवयामास तान्विभुः ॥ ६ ॥&lt;br&gt;&#xA;ततो विष्णुर्महामायो वृद्धब्राह्मणरूपधृक् ॥&lt;br&gt;&#xA;आगत्य च रणस्थानमवोचद्दानवेश्वरम्॥७॥&lt;br&gt;&#xA;वृद्धब्राह्मण उवाच ॥&lt;br&gt;&#xA;देहि भिक्षां च राजेन्द्र मह्यं विप्राय साम्प्रतम् ॥&lt;br&gt;&#xA;त्वं सर्वसम्पदां दाता यन्मे मनसि वाञ्छितम् ॥ ८ ॥&lt;br&gt;&#xA;निराहाराय वृद्धाय तृषितायातुराय च ॥&lt;br&gt;&#xA;पश्चात्त्वां कथयिष्यामि पुरः सत्यं च कुर्विति ॥९॥&lt;br&gt;&#xA;ओमित्युवाच राजेन्द्रः प्रसन्नवदनेक्षणः ॥&lt;br&gt;&#xA;कवचार्थी जनश्चाहमित्युवाच स मायया ॥ 2.20.१० ॥&lt;br&gt;&#xA;तच्छ्रुत्वा दानवश्रेष्ठो ददौ कवचमुत्तमम् ॥&lt;br&gt;&#xA;गृहीत्वा कवचं दिव्यं जगाम हरिरेव च ॥ ११ ॥&lt;br&gt;&#xA;शङ्खचूडस्य रूपेण जगाम तुलसीं प्रति ॥&lt;br&gt;&#xA;गत्वा तस्यां मायया च वीर्य्याधानं चकार ह ॥ १२ ॥&lt;br&gt;&#xA;अथ शम्भुर्हरेः शूलं दानवार्थं समग्रहीत् ॥&lt;br&gt;&#xA;ग्रीष्ममध्याह्नमार्त्तण्डशतकप्रभमुज्ज्वलम् ॥ १३ ॥&lt;br&gt;&#xA;नारायणाधिष्ठिताग्रं ब्रह्माधिष्ठितमध्यमम् ॥&lt;br&gt;&#xA;शिवाधिष्ठितमूलं च कालाधिष्ठितधारकम् ॥१४॥&lt;br&gt;&#xA;किरणावलिसंयुक्तं प्रलयाग्निशिखोपमम् ॥&lt;br&gt;&#xA;दुर्निवार्यं च दुर्धर्षमव्यर्थं वैरिघातकम् ॥ ॥ १५ ॥&lt;br&gt;&#xA;तेजसा चक्रतुल्यं च सर्वशस्त्रविघातकम् ॥&lt;br&gt;&#xA;शिवकेशवयोरन्यद् दुर्वहं च भयङ्करम् ॥ १६ ॥&lt;br&gt;&#xA;धनुस्सहस्रं दैर्घ्येण विस्तृत्या शतहस्तकम् ॥&lt;br&gt;&#xA;सजीवं ब्रह्मरूपं च नित्यरूपमनिर्मितम् ॥ १७ ॥&lt;br&gt;&#xA;संहर्तुं सर्वविध्यण्डमेकदा दैवलीलया ॥&lt;br&gt;&#xA;चिक्षेप घूर्णनं कृत्वा शङ्खचूडे च नारद ॥ १८ ॥&lt;br&gt;&#xA;राजा चापं परित्यज्य श्रीकृष्णचरणाम्बुजम् ॥&lt;br&gt;&#xA;ध्यानं चकार भक्त्या च कृत्वा योगासनं धिया ॥ ॥१९॥&lt;br&gt;&#xA;शूलं च भ्रमणं कृत्वा न्यपतद्दानवोपरि ॥&lt;br&gt;&#xA;चकार भस्मसात्तं च सरथं चैव लीलया ॥ 2.20.२० ॥&lt;br&gt;&#xA;राजा धृत्वा दिव्यरूपं बालकं गोपवेषकम् ॥&lt;br&gt;&#xA;द्विभुजं मुरलीहस्तं रत्नभूषणभूषितम् ॥२१॥&lt;br&gt;&#xA;नानारत्नसुभूषाढ्यगोपकोटिभिरावृतम् ॥&lt;br&gt;&#xA;गोलोकादागतं यानमारुह्य तत्पुरं ययौ॥२२॥&lt;br&gt;&#xA;गत्वा ननाम शिरसा राधामाधवयोर्मुने ॥&lt;br&gt;&#xA;भक्त्या तच्चरणाम्भोजं रासे वृन्दावने मुने॥&lt;br&gt;&#xA;सुदामानं तौ च दृष्ट्वा प्रसन्न वदनेक्षणौ ॥ २३ ॥&lt;br&gt;&#xA;तदा च चक्रतुः क्रोडे स्नेहेन परिसम्प्लुतौ ॥&lt;br&gt;&#xA;अथ शूलश्च वेगेन प्रययौ शूलिनः करम् ॥ २४ ॥&lt;br&gt;&#xA;शङ्करस्तेन शूलेन दानवस्यास्थिजालकम् ॥ २५ ॥&lt;br&gt;&#xA;प्रेम्णा च प्रेरयामास लवणोदे च सागरे ॥&lt;br&gt;&#xA;अस्थिभिः शङ्खचूडस्य शङ्खजातिर्बभूव ह ॥ ॥ २६ ॥&lt;br&gt;&#xA;नानाप्रकाररूपा च श्रेष्ठा पूता सुरार्चने ॥&lt;br&gt;&#xA;प्रशस्तं शङ्खतोयं च देवानां प्रीतिदं परम् ॥ २७ ॥&lt;br&gt;&#xA;तीर्थतोयस्वरूपं च पवित्रं शङ्करं विना ॥&lt;br&gt;&#xA;शङ्खशब्दो भवेद्यत्र तत्र लक्ष्मीश्च सुस्थिरा ॥ २८ ॥&lt;br&gt;&#xA;स स्नातः सर्वतीर्थेषु यः स्नातः शङ्खवारिणा ॥&lt;br&gt;&#xA;शङ्खं हरेरधिष्ठानं यत्र शङ्खस्ततो हरिः ॥ २९ ॥&lt;br&gt;&#xA;तत्रैव सततं लक्ष्मीर्दूरीभूतममङ्गलम् ॥&lt;br&gt;&#xA;स्त्रीणां च शङ्खध्वनिभिः शूद्राणां च विशेषतः ॥&lt;br&gt;&#xA;भीता रुष्टा याति लक्ष्मीः स्थलमन्यं स्थलात्ततः ॥2.20.३०॥&lt;br&gt;&#xA;शिवश्च दानवं हत्वा शिवलोकं जगाम सः॥&lt;br&gt;&#xA;प्रहृष्टो वृषमारुह्य स्वगणैश्च समावृतः ॥ ३१ ॥&lt;br&gt;&#xA;सुराः स्वविषयं प्रापुः परमानन्दसंयुताः ॥&lt;br&gt;&#xA;नेदुर्दुन्दुभयः स्वर्गे जगुर्गन्धर्वकिन्नराः ॥ ॥ ३२ ॥&lt;br&gt;&#xA;बभूव पुष्पवृष्टिश्च शिवस्योपरि सन्ततम् ॥&lt;br&gt;&#xA;प्रशशंसुः सुरास्तं च मुनीन्द्रप्रवरादयः ॥ ३३ ॥&lt;br&gt;&#xA;इति श्रीब्रह्मवैवर्त्ते महापु राणे द्वितीये प्रकृतिखण्डे नारदनारायणसंवादे तुलस्युपाख्याने शङ्खचूडवधे शङ्खप्रस्तावो नाम विंशोऽध्यायः ॥ २० ॥&lt;/p&gt;</description>
    </item>
    <item>
      <title>०२१</title>
      <link>https://vishvAsa.github.io/purANam_vaiShNavam/brahma-vaivarta-purANam/02/021/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/021/</guid>
      <description>&lt;p&gt;नारद उवाच ॥&lt;br&gt;&#xA;नारायणश्च भगवान्वीर्य्याधानं चकार ह ॥&lt;br&gt;&#xA;तुलस्या केन रूपेण तन्मे व्याख्यातुमर्हसि ॥१॥&lt;br&gt;&#xA;नारायण उवाच ॥&lt;br&gt;&#xA;नारायणश्च भगवान्देवानां साधनेन च ॥&lt;br&gt;&#xA;शङ्खचूडस्य रूपेण रेमे तद्रामया सह ॥२॥&lt;br&gt;&#xA;शङ्खचूडस्य कवचं गृहीत्वा मायया हरिः ॥&lt;br&gt;&#xA;पुनर्विधाय तद्रूपं जगाम तुलसीगृहम् ॥ ३ ॥&lt;br&gt;&#xA;दुन्दुभिं वादयामास तुलसीद्वारसन्निधौ ॥&lt;br&gt;&#xA;जयशब्दरवद्वारा बोधयामास सुन्दरीम् ॥ ४ ॥&lt;br&gt;&#xA;तच्छ्रुत्वा सा च साध्वी च परमानन्दसंयुता ॥&lt;br&gt;&#xA;राजमार्गगवाक्षेण ददर्श परमादरात् ॥ ५ ॥&lt;br&gt;&#xA;ब्राह्मणेभ्यो धनं दत्त्वा कारयामास मङ्गलम् ।६।&lt;br&gt;&#xA;बन्दिभ्यो भिक्षुकेभ्यश्च वाचिकेभ्यो धनं ददौ ॥ ६ ॥&lt;br&gt;&#xA;अवरुह्य रथाद्देवो देव्याश्च भवनं ययौ ॥&lt;br&gt;&#xA;अमूल्यरत्नसङ्क्लृप्तं सुन्दरं सुमनोहरम् ॥ ७ ॥&lt;br&gt;&#xA;दृष्ट्वा च पुरतः कान्तं शान्तं कान्ता मुदाऽन्विता ॥&lt;br&gt;&#xA;तत्पादं क्षालयामास ननाम च रुरोद च ॥ ८॥&lt;br&gt;&#xA;रत्नसिंहा सने रम्ये वासयामास कामुकी ॥&lt;br&gt;&#xA;ताम्बूलं च ददौ तस्मै कर्पूरादिसुवासितम् ॥ ९ ॥&lt;br&gt;&#xA;अद्य मे सफलं जन्म ह्यद्य मे सफलाः क्रियाः ॥&lt;br&gt;&#xA;रणागतं च प्राणेशं पश्यन्त्याश्च पुनर्गृहे॥2.21.१०॥&lt;br&gt;&#xA;सस्मिता सकटाक्षं च सकामा पुलकाञ्चिता ॥&lt;br&gt;&#xA;पप्रच्छ रणवृत्तान्तं कान्तं मधुरया गिरा ॥ ११ ॥&lt;br&gt;&#xA;तुलस्युवाच ॥&lt;br&gt;&#xA;असङ्ख्यविश्वसंहर्त्रा सार्द्धमाजौ तव प्रभो ॥&lt;br&gt;&#xA;कथं बभूव विजयस्तन्मे ब्रूहि कृपानिधे ॥१२॥&lt;br&gt;&#xA;तुलसीवचनं श्रुत्वा प्रहस्य कमलापतिः ॥&lt;br&gt;&#xA;शङ्खचूडस्य रूपेण तामुवाचानृतं वचः ॥ १३ ॥&lt;br&gt;&#xA;श्रीहरिरुवाच ॥&lt;br&gt;&#xA;आवयोः समरं कान्ते पूर्णमब्दं बभूव ह ॥&lt;br&gt;&#xA;नाशो बभूव सर्वेषां दानवानां च कामिनि ॥ १४ ॥&lt;br&gt;&#xA;प्रीतिं च कारयामास ब्रह्मा च स्वयमावयोः ॥&lt;br&gt;&#xA;देवानामधिकारश्च प्रदत्तो ब्रह्मणा पुरा ॥ १५ ॥&lt;br&gt;&#xA;मयाऽऽगतं स्वभवनं शिवलोकं शिवो गतः ॥&lt;br&gt;&#xA;इत्युक्त्वा जगतां नाथः शयनं च चकार ह ॥१६॥&lt;br&gt;&#xA;रेमे रमापतिस्तत्र रामया सह नारद ॥&lt;br&gt;&#xA;सा साध्वी सुखसम्भोगादाकर्षणव्यतिक्रमात् ॥&lt;br&gt;&#xA;सर्वं वितर्कयामास कस्त्वमेवेत्युवाच ह ॥ १७ ॥&lt;br&gt;&#xA;तुलस्युवाच ॥&lt;br&gt;&#xA;को वा त्वं वद मायेशो भुक्ताऽहं मायया त्वया॥१८॥&lt;br&gt;&#xA;दूरीकृतं मत्सतीत्वमथवा त्वां शपामहे ॥&lt;br&gt;&#xA;तुलसीवचनं श्रुत्वा हरिः शापभयेन च ॥ १९ ॥&lt;br&gt;&#xA;दधार लीलया ब्रह्मन्स्वां मूर्तिं सुमनोहराम् ॥&lt;br&gt;&#xA;ददर्श पुरतो देवी देवदेवं सनातनम् ॥&lt;br&gt;&#xA;नवीननीरद श्यामं शरत्पङ्कजलोचनम् ॥ 2.21.२० ॥&lt;br&gt;&#xA;कोटिकन्दर्पलीलाभं रत्नभूषणभूषितम् ॥&lt;br&gt;&#xA;ईषद्धास्यं प्रसन्नास्यं शोभितं पीतवाससा ॥ २१ ॥&lt;br&gt;&#xA;तं दृष्ट्वा कामिनी कामान्मूर्छां सम्प्राप लीलया ॥&lt;br&gt;&#xA;पुनश्च चेतनां प्राप्य पुनः सा तमुवाच ह ॥ २२ ॥&lt;br&gt;&#xA;हे नाथ ते दया नास्ति पाषाण सदृशस्य च॥&lt;br&gt;&#xA;छलेन धर्मभङ्गेन मम स्वामी त्वया हतः ॥ २३ ॥&lt;br&gt;&#xA;पाषाणसदृशस्त्वं च दयाहीनो यतः प्रभो ॥&lt;br&gt;&#xA;तस्मात्पाषाणरूप स्त्वं भुवि देव भवाधुना ॥ २४ ॥&lt;br&gt;&#xA;ये वदन्ति दयासिन्धुं त्वां ते भ्रान्ता न संशयः ॥&lt;br&gt;&#xA;भक्तो विनाऽपराधेन परार्थे च कथं हतः ॥२५॥&lt;br&gt;&#xA;दुर्वृत्तस्त्वं च सर्वज्ञो न जानासि परव्यथाम् ॥&lt;br&gt;&#xA;अतस्त्वमेकजनुषि स्वमेव विस्मरिष्यसि ॥ २६ ॥&lt;br&gt;&#xA;इत्युक्त्वा च महासाध्वी निपत्य चरणे हरेः ॥&lt;br&gt;&#xA;भृशं रुरोद शोकार्त्ता विललाप मुहुर्मुहुः ॥ २७ ॥&lt;br&gt;&#xA;तस्याश्च करुणां दृष्ट्वा करुणामयसागरः ॥&lt;br&gt;&#xA;नारायणस्तां बोधयितुमुवाच कमलापतिः ॥ २८ ॥&lt;br&gt;&#xA;श्रीभगवानुवाच ॥&lt;br&gt;&#xA;तपस्त्वया कृतं साध्वि मदर्थे भारते चिरम् ॥&lt;br&gt;&#xA;त्वदर्थे शङ्खचूडश्च चकार सुचिरं तपः ॥ २९ ॥&lt;br&gt;&#xA;कृत्वा त्वां कामिनीं कामी विजहार च तत्फलात् ॥&lt;br&gt;&#xA;अधुना दातुमुचितं तवैव तपसः फलम् ॥ 2.21.३० ॥&lt;br&gt;&#xA;इदं शरीरं त्यक्त्वा च दिव्यं देहं विधाय च ॥&lt;br&gt;&#xA;रासे मे रमया सार्द्धं त्वं रमासदृशी भव॥३१॥&lt;br&gt;&#xA;इयं तनुर्नदीरूपा गण्डकीति च विश्रुता ॥&lt;br&gt;&#xA;पूता सुपुण्यदा नृणां पुण्या भवतु भारते ॥ ३२ ॥&lt;br&gt;&#xA;तव केशसमूहाश्च पुण्यवृक्षा भवन्त्विति ॥&lt;br&gt;&#xA;तुलसीकेशसम्भूता तुलसीति च विश्रुता ॥ ३३ ॥&lt;br&gt;&#xA;त्रिलोकेषु च पुष्पाणां पत्राणां देवपूजने ॥&lt;br&gt;&#xA;प्रधानरूपा तुलसी भविष्यति वरानने ॥३४॥&lt;br&gt;&#xA;स्वर्गे मर्त्ये च पाताले वैकुण्ठे मम सन्निधौ॥&lt;br&gt;&#xA;भवन्तु तुलसीवृक्षा वराः पुष्पेषु सुन्दरि ॥ ३५ ॥&lt;br&gt;&#xA;गोलोके विरजातीरे रासे वृन्दावने भुवि ॥&lt;br&gt;&#xA;भाण्डीरे चम्पकवने रम्ये चन्दनकानने ॥ ३६ ॥&lt;br&gt;&#xA;माधवीकेतकीकुन्दमल्लिकामालतीवने ॥&lt;br&gt;&#xA;भवन्तु तरवस्तत्र पुष्पस्थानेषु पुण्यदा ॥ ३७ ॥&lt;br&gt;&#xA;तुलसीतरुमूले च पुण्यदेशे सुपुण्यदे ॥&lt;br&gt;&#xA;अधिष्ठानं तु तीर्थानां सर्वेषां च भविष्यति ॥ ३८ ॥&lt;br&gt;&#xA;तत्रैव सर्वदेवानां समधिष्ठानमेव च ॥&lt;br&gt;&#xA;तुलसीपत्रपतनं प्रायो यत्र वरानने॥ ३९ ॥&lt;br&gt;&#xA;स स्नातः सर्वतीर्थेषु सर्वयज्ञेषु दीक्षितः ॥&lt;br&gt;&#xA;तुलसीपत्रतोयेन योऽभिषेकं समाचरेत् ॥2.21.४०॥&lt;br&gt;&#xA;सुधाघटसहस्रेण सा तुष्टिर्न भवेद्धरेः ॥&lt;br&gt;&#xA;या च तुष्टिर्भवेन्नॄणां तुलसीपत्रदानतः ॥ ४१ ॥&lt;br&gt;&#xA;गवामयुतदानेन यत्फलं लभते नरः ॥&lt;br&gt;&#xA;तुलसीपत्रदानेन तत्फलं लभते सति ॥ ४२ ॥&lt;br&gt;&#xA;तुलसीपत्रतोयं च मृत्युकाले च यो लभेत् ॥&lt;br&gt;&#xA;स मुच्यते सर्वपापाद्विष्णुलोकं स गच्छति ॥ ४३ ॥&lt;br&gt;&#xA;नित्यं यस्तुलसी तोयं भुङ्क्ते भक्त्या च यो नरः ॥&lt;br&gt;&#xA;स एव जीवन्मुक्तश्च गङ्गास्नानफलं लभेत्॥४४॥&lt;br&gt;&#xA;नित्यं यस्तुलसीं दत्त्वा पूजयेन्मां च मानवः॥&lt;br&gt;&#xA;लक्षाश्वमेधजं पुण्यं लभते नात्र संशयः ॥ ४५ ॥&lt;br&gt;&#xA;तुलसीं स्वकरे धृत्वा देहे धृत्वा च मानवः ॥&lt;br&gt;&#xA;प्राणांस्त्यजति तीर्थेषु विष्णु लोकं स गच्छति ॥ ४६ ॥&lt;br&gt;&#xA;तुलसीकाष्ठनिर्माणमालां गृह्णाति यो नरः ॥&lt;br&gt;&#xA;पदे पदेऽश्वमेधस्य लभते निश्चितं फलम् ॥ ४७ ॥&lt;br&gt;&#xA;तुलसीं स्वकरे धृत्वा स्वीकारं यो न रक्षति ॥&lt;br&gt;&#xA;स याति कालसूत्रं च यावच्चन्द्रदिवाकरौ ॥ ४८ ॥&lt;br&gt;&#xA;करोति मिथ्याशपथं तुलस्या यो हि मानवः ॥&lt;br&gt;&#xA;स याति कुम्भीपाकं च यावदिन्द्राश्चतुर्दश ॥ ४९ ॥&lt;br&gt;&#xA;तुलसीतोयकणिकां मृत्युकाले च यो लभेत् ॥&lt;br&gt;&#xA;रत्नयानं समारुह्य वैकुण्ठं स प्रयाति च॥2.21.५०।&lt;br&gt;&#xA;पूर्णिमायाममायां च द्वादश्यां रविसङ्क्रमे ॥&lt;br&gt;&#xA;तैलाभ्यङ्गे चास्नाते च मध्याह्ने निशि सन्ध्ययोः ॥ ५१ ॥&lt;br&gt;&#xA;आशौचेऽशुचिकाले वा रात्रिवासान्विते नराः ॥&lt;br&gt;&#xA;तुलसीं ये च छिन्दन्ति ते छिन्दन्ति हरेः शिरः ॥ ५२ ॥&lt;br&gt;&#xA;त्रिरात्रं तुलसीपत्रं शुद्धं पर्युषितं सति ॥&lt;br&gt;&#xA;श्राद्धे व्रते वा दाने वा प्रतिष्ठायां सुरार्चने ॥ ५३ ॥&lt;br&gt;&#xA;भूगतं तोयपतितं यद्दत्तं विष्णवे सति ॥&lt;br&gt;&#xA;शुद्धं तु तुल सीपत्रं क्षालनादन्यकर्मणि ॥५४॥&lt;br&gt;&#xA;वृक्षाधिष्ठात्री देवी या गोलोके च निरामये ॥&lt;br&gt;&#xA;कृष्णेन सार्द्धं रहसि नित्यं क्रीडां करिष्यति।५५॥&lt;br&gt;&#xA;नद्यधिष्ठातृदेवी या भारते च सुपुण्यदा ॥&lt;br&gt;&#xA;लवणोदस्य पत्नी च मदंशस्य भविष्यति ॥५६॥&lt;br&gt;&#xA;त्वं च स्वयं महासाध्वी वैकुण्ठे मम सन्निधौ ॥&lt;br&gt;&#xA;रमासमा च रासे च भविष्यसि न संशयः ॥ ५७ ॥&lt;br&gt;&#xA;अहं च शैलरूपी च गण्डकीतीरसन्निधौ ॥&lt;br&gt;&#xA;अधिष्ठानं करि ष्यामि भारते तव शापतः ॥ ५८ ॥&lt;br&gt;&#xA;वज्रकीटाश्च कृमयो वज्रदंष्ट्राश्च तत्र वै ॥&lt;br&gt;&#xA;तच्छिलाकुहरे चक्रं करिष्यन्ति मदीयकम॥५९॥&lt;br&gt;&#xA;एकद्वारे चतुश्चक्रं वनमालाविभूषितम् ॥&lt;br&gt;&#xA;नवीननीरदश्यामं लक्ष्मीनारायणाभिधम् ॥2.21.६०॥&lt;br&gt;&#xA;एकद्वारे चतुश्चक्रं नवीननीरदोपमम्॥&lt;br&gt;&#xA;लक्ष्मीजनार्दनं ज्ञेयं रहितं वनमालया ॥ ६१ ॥&lt;br&gt;&#xA;द्वारद्वये चतुश्चक्रं गोष्पदेन समन्वितम् ॥&lt;br&gt;&#xA;रघुनाथाभिधं ज्ञेयं रहितं वनमालया ॥ ॥ ६२ ॥&lt;br&gt;&#xA;अतिक्षुद्रं द्विचक्रं च नवीनजलदप्रभम् ॥&lt;br&gt;&#xA;दधिवामनाभिधं ज्ञेयं गृहिणां च सुखप्रदम् ॥ ६३ ॥&lt;br&gt;&#xA;अतिक्षुद्रं द्विचक्रं च वनमा लाविभूषितम् ॥&lt;br&gt;&#xA;विज्ञेयं श्रीधरं देवं श्रीप्रदं गृहिणां सदा ॥ ६४ ॥&lt;br&gt;&#xA;स्थूलं च वर्तुलाकारं रहितं वनमालया ॥&lt;br&gt;&#xA;द्विचकं स्फुटमत्यन्तं ज्ञेयं दामोदराभिधम् ॥ ६५ ॥&lt;br&gt;&#xA;मध्यमं वर्तुलाकारं द्विचक्रं बाणविक्षतम् ॥&lt;br&gt;&#xA;रणरामाभिधं ज्ञेयं शरतूणसमन्वितम् ॥ ६६ ॥&lt;br&gt;&#xA;मध्यमं सप्तचक्रं च छत्रतूणसमन्वितम् ॥&lt;br&gt;&#xA;राजराजेश्वरं ज्ञेयं राजसम्पत्प्रदं नृणाम् ॥ ६७ ॥&lt;br&gt;&#xA;द्विसप्तचक्रं स्थूलं च नवीनजलदप्रभम् ॥&lt;br&gt;&#xA;अनन्ताख्यं च विज्ञेयं चतुर्वर्गफलप्रदम् ॥ ६८ ॥&lt;br&gt;&#xA;चक्राकारं द्विचक्रं च सश्रीकं जलदप्रभम् ॥&lt;br&gt;&#xA;सगोष्पदं मध्यमं च विज्ञेयं मधुसूद नम्॥६९॥&lt;br&gt;&#xA;सुदर्शनं चैकचक्रं गुप्तचक्रं गदाधरम् ॥&lt;br&gt;&#xA;द्विचक्रं हयवक्त्राभं हयग्रीवं प्रकीर्त्तितम्॥2.21.७०॥&lt;br&gt;&#xA;अतीव विस्तृतास्यं च द्विचक्रं विकटं सति ॥&lt;br&gt;&#xA;नरसिंहाभिधं ज्ञेयं सद्यो वैराग्यदं नृणाम् ॥ ७१ ॥&lt;br&gt;&#xA;द्विचक्रं विस्तृतास्यं च वनमालासमन्वितम् ॥&lt;br&gt;&#xA;लक्ष्मीनृसिंहं विज्ञेयं गृहिणां सुखदं सदा ॥ ७२ ॥&lt;br&gt;&#xA;द्वारदेशे द्विचक्रं च सश्रीकं च समं स्फुटम् ॥&lt;br&gt;&#xA;वासुदेवं च विज्ञेयं सर्वकामफलप्रदम् ॥ ७३ ॥&lt;br&gt;&#xA;प्रद्युम्नं सूक्ष्मचक्रं च नवीननीरदप्रभम् ॥&lt;br&gt;&#xA;सुषिरे च्छिद्रबहुलं गृहिणां च सुखप्रदम् ॥ ७४ ॥&lt;br&gt;&#xA;द्वे चक्रे चैकलग्ने च पृष्ठे यत्र तु पुष्कलम् ॥&lt;br&gt;&#xA;सङ्कर्षणं तु विज्ञेयं सुखदं गृहिणां सदा ॥ ७५ ॥&lt;br&gt;&#xA;अनिरुद्धं तु पीताभं वर्तुलं चातिशोभनम् ॥&lt;br&gt;&#xA;सुखप्रदं गृहस्थानां प्रवदन्ति मनी षिणः ॥ ७६ ॥&lt;br&gt;&#xA;शालग्रामशिला यत्र तत्र सन्निहितो हरिः ॥&lt;br&gt;&#xA;तत्रैव लक्ष्मीर्वसति सर्वतीर्थसमन्विता॥७७॥&lt;br&gt;&#xA;यानि कानि च पापानि ब्रह्महत्यादिकानि च ॥&lt;br&gt;&#xA;तानि सर्वाणि नश्यन्ति शालग्रामशिलार्च्चनात् ॥ ७८ ॥&lt;br&gt;&#xA;छत्राकारं भवेद्राज्यं वर्तुले च महाश्रियः ॥&lt;br&gt;&#xA;दुःखं च शकटाकारे शूलाग्रे मरणं धुवम् ॥ ७९ ॥&lt;br&gt;&#xA;विकृतास्ये च दारिद्र्यं पिङ्गले हानिरेव च ॥&lt;br&gt;&#xA;लग्नचक्रे भवेद्व्याधिर्विदीर्णे मरणं धुवम् ॥ 2.21.८० ॥&lt;br&gt;&#xA;व्रतं दानं प्रतिष्ठा च श्राद्धं च देवपूजनम् ॥&lt;br&gt;&#xA;शालग्रामशिलायाश्चैवाधिष्ठानात्प्रशस्तकम् ॥ ८१ ॥&lt;br&gt;&#xA;स स्नातः सर्वतीर्थेषु सर्वयज्ञेषु दीक्षितः ॥&lt;br&gt;&#xA;शालग्रामशिलातोयैर्योऽभिषेकं समाचरेत् ॥ ८२ ॥&lt;br&gt;&#xA;सर्वदानेषु यत्पुण्यं प्रादक्षिण्ये भुवो यथा ॥&lt;br&gt;&#xA;सर्वयज्ञेषु तीर्थेषु व्रतेष्वनशनेषु च ॥ ८३ ॥&lt;br&gt;&#xA;तस्य स्पर्शं च वाञ्छन्ति तीर्थानि निखिलानि च ॥&lt;br&gt;&#xA;जीवन्मुक्तो महापूतो भवेदेव न संशयः ॥८४॥&lt;br&gt;&#xA;पाठे चतुर्णां वेदानां तपसां करणे सति ॥&lt;br&gt;&#xA;तत्पुण्यं लभते नृनं शालग्रामशिलार्चनात् ॥ ८५ ॥&lt;br&gt;&#xA;शालग्रामशिलातोयं नित्यं भुङ्क्ते च यो नरः ॥&lt;br&gt;&#xA;सुरेप्सितं प्रसादं च जन्ममृत्युजराहरम् ॥८६॥&lt;br&gt;&#xA;तस्य स्पर्शं च वाञ्छन्ति तीर्थानि निखि लानि च ॥&lt;br&gt;&#xA;जीवन्मुक्तो महापूतोऽप्यन्ते याति हरेः पदम् ॥ ८७ ॥&lt;br&gt;&#xA;तत्रैव हरिणा सार्द्धमसङ्ख्यं प्राकृतं लयम् ॥&lt;br&gt;&#xA;पश्यत्येव हि दास्ये च निर्मुक्तो दास्यकर्मणि ॥ ८८ ॥&lt;br&gt;&#xA;यानि कानि च पापानि ब्रह्महत्यादिकानि च ॥&lt;br&gt;&#xA;तं च दृष्ट्वा भिया यान्ति वैनतेयमिवो रगाः ॥ ८९ ॥&lt;br&gt;&#xA;तत्पादपद्मरजसा सद्यः पूता वसुन्धरा ॥&lt;br&gt;&#xA;पुंसां लक्षं तत्पितॄणां निस्तारस्तस्य जन्मनः ॥ 2.21.९० ॥&lt;br&gt;&#xA;शालग्रामशिला तोयं मृत्युकाल च यो लभेत् ॥&lt;br&gt;&#xA;सर्वपापाद्विनिर्मुक्तो विष्णुलोकं स गच्छति ॥ ९१ ॥&lt;br&gt;&#xA;निर्वाणमुक्तिं लभते कर्मभोगाद्विमुच्यते ॥&lt;br&gt;&#xA;विष्णुपादे प्रलीनश्च भविष्यति न संशयः ॥९२॥&lt;br&gt;&#xA;शालग्रामशिलां धृत्वा मिथ्यावादं वदेत्तु यः॥&lt;br&gt;&#xA;स याति कूर्मदंष्ट्रं च यावद्वै ब्रह्मणो वयः ॥ ९३ ॥&lt;br&gt;&#xA;शालग्रामशिलां स्पृष्ट्वा स्वीकारं यो न पालयेत् ॥&lt;br&gt;&#xA;स प्रयात्यसिपत्रं च लक्षमन्वन्तराधिकम् ॥ ९४ ॥&lt;br&gt;&#xA;तुलसीपत्र विच्छेदं शालग्रामे करोति यः ॥&lt;br&gt;&#xA;तस्य जन्मान्तरे काले स्त्रीविच्छेदो भविष्यति ॥ ९५ ॥&lt;br&gt;&#xA;तुलसीपत्रविच्छेदं शङ्खे यो हि करोति च ॥&lt;br&gt;&#xA;भार्य्याहीनो भवेत्सोऽपि रोगी च सप्तजन्मसु ॥ ९६ ॥&lt;br&gt;&#xA;शालग्रामं च तुलसीं शङ्खमेकत्र एव च ॥&lt;br&gt;&#xA;यो रक्षति महाज्ञानी स भवे च्छ्रीहरिप्रियः ॥ ९७ ॥&lt;br&gt;&#xA;सकृदेव हि यो यस्यां वीर्य्याधानं करोति यः ॥&lt;br&gt;&#xA;तद्विच्छेदे तस्य दुःखं भवेदेव परस्परम् ॥ ९८ ॥&lt;br&gt;&#xA;त्वं प्रिया शङ्खचूडस्य चैकमन्वन्तरावधि ॥&lt;br&gt;&#xA;शङ्खेन सार्द्ध त्वद्भेदः केवलं दुःखदस्तव ॥९९॥&lt;br&gt;&#xA;इत्युक्त्वा श्रीहरिस्तां च विरराम च सादरम् ॥&lt;br&gt;&#xA;स च देहं परित्यज्य दिव्यरूपं दधार ह ॥ 2.21.१०० ॥&lt;br&gt;&#xA;यथा श्रीश्च तथा सा चाप्युवास हरिवक्षसि ॥&lt;br&gt;&#xA;प्रजगाम तया सार्द्धं वैकुण्ठं कमला पतिः ॥ १०१ ॥&lt;br&gt;&#xA;लक्ष्मीः सरस्वती गङ्गा तुलसी चापि नारद ॥&lt;br&gt;&#xA;हरेः प्रियाश्चतस्रश्च वभूवुरीश्वरस्य च ॥ १०२ ॥&lt;br&gt;&#xA;सद्यस्तद्देहजाता च बभूव गण्डकी नदी ॥&lt;br&gt;&#xA;हरेरंशेन शैलश्च तत्तीरे पुण्यदो नृणाम् ॥ १०३ ॥&lt;br&gt;&#xA;कुर्वन्ति तत्र कीटाश्च शिलां बहुविधां मुने ॥&lt;br&gt;&#xA;जले पतन्ति या याश्च जलदाभाश्च निश्चितम् ॥ १०४ ॥&lt;br&gt;&#xA;स्थलस्थाः पिङ्गला ज्ञेयाश्चोपतापाद्धरेरिति ॥&lt;br&gt;&#xA;इत्येवं कथितं सर्वं किं भूयः श्रोतुमिच्छसि ॥ १०५ ॥&lt;br&gt;&#xA;इति श्रीब्रह्मवैवर्ते महापुराणे द्वितीये प्रकृतिखण्डे नारायणनारदसंवादे तुलस्युपाख्यानं एकविंशो ऽध्यायः ॥ २१ ॥&lt;/p&gt;</description>
    </item>
    <item>
      <title>०२२</title>
      <link>https://vishvAsa.github.io/purANam_vaiShNavam/brahma-vaivarta-purANam/02/022/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/022/</guid>
      <description>&lt;p&gt;नारद उवाच ॥&lt;br&gt;&#xA;तुलसी च जगत्पूज्या पूता नारायणप्रिया ॥&lt;br&gt;&#xA;तस्याः पूजाविधानं च स्तोत्रं किं न श्रुतं मया॥ ॥ १ ॥&lt;br&gt;&#xA;केन पूज्या स्तुता केन पुरा प्रथमतो मुने ॥&lt;br&gt;&#xA;तव पूज्या सा बभूव केन वा वद मामहो ॥ २ ॥&lt;br&gt;&#xA;सूत उवाच ॥&lt;br&gt;&#xA;नारदस्य वचः श्रुत्वा प्रहस्य गरुडध्वजः ॥&lt;br&gt;&#xA;कथां कथितुमारेभे पुण्यरूपां पुरातनीम् ॥३॥&lt;br&gt;&#xA;नारायण उवाच ॥&lt;br&gt;&#xA;हरिः सम्प्राप्य तुलसीं रेमे च रमया सह ॥&lt;br&gt;&#xA;रमासमां तां सौभाग्यां चकार गौरवेण च ॥ ४ ॥&lt;br&gt;&#xA;सेहे लक्ष्मीश्च गङ्गा च तस्याश्च नवसङ्गमम् ॥&lt;br&gt;&#xA;सौभाग्यं गौरवं कोपान्न सेहे च सरस्वती ॥५॥&lt;br&gt;&#xA;सा तां जघान कलहे मानिनी हरिसन्निधौ ॥&lt;br&gt;&#xA;व्रीडया स्वापमानाच्च साऽन्तर्द्धानं चकार ह॥६॥&lt;br&gt;&#xA;सर्वसिद्धेश्वरी देवी ज्ञानिनी सिद्धयोगिनी ॥&lt;br&gt;&#xA;बभूवादर्शनं कोपात्सर्वत्र च हरेरहो॥७॥&lt;br&gt;&#xA;हरिर्न दृष्ट्वा तुलसीं बोधयित्वा सरस्वतीम्॥&lt;br&gt;&#xA;तदनुज्ञां गृहीत्वा च जगाम तुलसीवनम्॥८॥&lt;br&gt;&#xA;तत्र गत्वा च स्नात्वा च तुलस्या तुलसीं सतीम्॥&lt;br&gt;&#xA;पूजयामास ध्यात्वा तां स्तोत्रं भक्त्या चकार ह॥९॥&lt;br&gt;&#xA;लक्ष्मीमायाकामवाणीबीजपूर्वं दशाक्षरम्॥&lt;br&gt;&#xA;वृन्दावनीति ङेन्तं च वह्निजायान्तमेव च॥2.22.१०॥&lt;br&gt;&#xA;श्रीं ह्रीं क्लीं ऐं वृन्दावन्यै स्वाहा ॥&lt;br&gt;&#xA;अनेन कल्पतरुणा मन्त्रराजेन नारद ॥&lt;br&gt;&#xA;पूजयेच्च विधानेन सर्वसिद्धिं लभेन्नरः ॥ ११ ॥&lt;br&gt;&#xA;घृतदीपेन धूपेन सिन्दुरचन्दनेन च ॥&lt;br&gt;&#xA;नैवेद्येन च पुष्पेण चोपहारेण नारद॥१२॥&lt;br&gt;&#xA;हरिस्तोत्रेण तुष्टा सा चाविर्भूय महीरुहात्॥&lt;br&gt;&#xA;प्रपन्ना चरणाम्भोजे जगाम शरणं शुभम्॥१३॥&lt;br&gt;&#xA;वरं तस्यै ददौ विष्णुर्जगत्पूज्या भवेति च ॥&lt;br&gt;&#xA;अहं त्वां च धरिष्यामि स्वमूर्ध्नि वक्षसीति च ॥ १४ ॥&lt;br&gt;&#xA;सर्वे त्वां धारयिष्यन्ति स्वयं मूर्ध्नि सुरादयः ॥&lt;br&gt;&#xA;इत्युक्त्वा तां गृहीत्वा च प्रययौ स्वालयं विभुः॥१५॥&lt;br&gt;&#xA;नारद उवाच ॥&lt;br&gt;&#xA;किं ध्यानं स्तवनं किं वा किं वा पूजाविधिक्रमम् ॥&lt;br&gt;&#xA;तुलस्याश्च महाभाग तन्मे व्याख्यातुमर्हसि॥१६॥&lt;br&gt;&#xA;नारायण उवाच॥&lt;br&gt;&#xA;अन्तर्हितायां तस्यां च गत्वा च तुलसीवनम्॥&lt;br&gt;&#xA;हरिः सम्पूज्य तुष्टाव तुलसीं विरहातुरः ॥ १७ ॥&lt;br&gt;&#xA;श्रीभगवानुवाच ॥&lt;br&gt;&#xA;वृन्दारूपाश्च वृक्षाश्च यदैकत्र भवन्ति च ॥&lt;br&gt;&#xA;विदुर्बुधास्तेन वृन्दां मत्प्रियां तां भजा म्यहम्॥१८॥&lt;br&gt;&#xA;पुरा बभूव या देवी ह्यादौ वृन्दावने वने ॥&lt;br&gt;&#xA;तेन वृन्दावनी ख्याता तां सौभाग्यां भजाम्यहम्॥१९॥&lt;br&gt;&#xA;असङ्ख्येषु च विश्वेषु पूजिता या निरन्तरम् ॥&lt;br&gt;&#xA;तेन विश्वपूजिताख्यां जगत्पूज्यां भजाम्यहम् ॥2.22.२०॥&lt;br&gt;&#xA;असङ्ख्यानि च विश्वानि पवित्राणि यया सदा ॥&lt;br&gt;&#xA;तां विश्वपावनीं देवीं विरहेण स्मराम्यहम् ॥२१॥&lt;br&gt;&#xA;देवा न तुष्टाः पुष्पाणां समूहेन यया विना ॥&lt;br&gt;&#xA;तां पुष्पसारां शुद्धां च द्रष्टुमिच्छामि शोकतः॥२२॥&lt;br&gt;&#xA;विश्वे यत्प्राप्तिमात्रेण भक्त्याऽऽनन्दो भवेद्ध्रुवम्॥&lt;br&gt;&#xA;नन्दिनी तेन विख्याता सा प्रीता भविता हि मे॥२३॥&lt;br&gt;&#xA;यस्या देव्या स्तुला नास्ति विश्वेषु निखिलेषु च ॥&lt;br&gt;&#xA;तुलसी तेन विख्याता तां यामि शरणं प्रिये ॥ २४ ॥&lt;br&gt;&#xA;कृष्णजीवनरूपा या शश्वत्प्रियतमा सती ॥&lt;br&gt;&#xA;तेन कृष्णजीवनीति मम रक्षतु जीवनम् ॥ २५ ॥&lt;br&gt;&#xA;इत्येवं स्तवनं कृत्वा तत्र तस्थौ रमापतिः ॥&lt;br&gt;&#xA;ददर्श तुलसीं साक्षात्पाद पद्मे नतां सतीम् ॥ २६ ॥&lt;br&gt;&#xA;रुदतीमभिमानेन मानिनीं मानपूजिताम् ॥&lt;br&gt;&#xA;प्रियां दृष्ट्वा प्रियः शीघ्रं वासयामास वक्षसि ॥ २७ ॥&lt;br&gt;&#xA;भारत्याज्ञां गृहीत्वा च स्वालयं च ययौ हरिः ॥&lt;br&gt;&#xA;भारत्या सह तत्प्रीतिं कारयामास सत्वरम् ॥ २८ ॥&lt;br&gt;&#xA;वरं विष्णुर्ददौ तस्यै विश्वपूज्या भवेति च ॥&lt;br&gt;&#xA;शिरोधार्य्या च सर्वेषां वन्द्या मान्या ममेति च ॥ २९ ॥&lt;br&gt;&#xA;विष्णोर्वरेण सा देवी परितुष्टा बभूव ह ॥&lt;br&gt;&#xA;सरस्वती तामाश्लिष्य वासयामास सन्निधौ ॥ 2.22.३० ॥&lt;br&gt;&#xA;लक्ष्मीर्गङ्गा सस्मिता तां समाश्लिष्य च नारद ॥&lt;br&gt;&#xA;गृहं प्रवेशयामास विनयेन सतीं तदा॥३१॥&lt;br&gt;&#xA;वृन्दां वृन्दावनीं विश्वपावनींविश्वपूजिताम् ॥&lt;br&gt;&#xA;पुष्पसारां नन्दिनीं च तुलसीं कृष्णजीवनीम्॥३२॥&lt;br&gt;&#xA;एतन्नामाष्टकं चैत त्स्तोत्रं नामार्थसंयुतम् ॥&lt;br&gt;&#xA;यः पठेत्तां च सम्पूज्य सोऽश्वमेधफलं लभेत् ॥ ३३ ॥&lt;br&gt;&#xA;कार्तिकीपूर्णिमायां च तुलस्या जन्म मङ्गलम् ॥&lt;br&gt;&#xA;तत्र तस्याश्च पूजा च विहिता हरिणा पुरा ॥ ३४ ॥&lt;br&gt;&#xA;तस्यां यः पूजयेत्तां च भक्त्या च विश्वपावनीम् ॥&lt;br&gt;&#xA;सर्वपापाद्विनिर्मुक्तो विष्णुलोकं स गच्छति ॥ ३५ ॥&lt;br&gt;&#xA;कार्त्तिके तुलसीपत्रं विष्णवे यो ददाति च ॥&lt;br&gt;&#xA;गवामयुतदानस्य फलमाप्नोति निश्चितम् ॥३६॥&lt;br&gt;&#xA;अपुत्रो लभते पुत्रं प्रियाहीनो लभेत्प्रियाम् ॥&lt;br&gt;&#xA;बन्धुहीनो लभेद्बन्धुं स्तोत्रस्मरणमात्रतः ॥ ३७ ॥&lt;br&gt;&#xA;रोगी प्रमुच्यते रोगाद्बद्धो मुच्येत बन्धनात् ॥&lt;br&gt;&#xA;भयान्मुच्येत भीतस्तु पापान्मुच्येत पातकी ॥ ३८ ॥&lt;br&gt;&#xA;इप्येवं कथितं स्तोत्रं ध्यानपूजाविधिं शृणु॥&lt;br&gt;&#xA;त्वमेव वेद जानासि काण्वशाखोक्तमेव च ॥ ३९ ॥&lt;br&gt;&#xA;यद्वक्ष्ये पूजयेत्तां च भक्त्या चावाहनं विना ॥&lt;br&gt;&#xA;उपचारैः षोडशभिर्ध्यानं पातकनाशनम् ॥ 2.22.४० ॥&lt;br&gt;&#xA;तुलसीं पुष्पसारां च सतीं पूज्यां मनोहराम् ॥&lt;br&gt;&#xA;कृत्स्नपापेध्मदाहाय ज्वलदग्निशिखोपमाम् ॥४१॥&lt;br&gt;&#xA;पुष्पेषु तुलनाप्यस्या नासीद्देवीषु वा मुने ॥&lt;br&gt;&#xA;पवित्ररूपा सर्वासु तुलसी सा च कीर्त्तिता ॥ ४२ ॥&lt;br&gt;&#xA;शिरोधार्य्या च सर्वेषामीप्सितां विश्वपावनीम् ॥&lt;br&gt;&#xA;जीवन्मुक्तां मुक्तिदां च भज तां हरिभक्तिदाम्॥४३॥&lt;br&gt;&#xA;इति ध्यात्वा च सम्पूज्य स्तुत्वा च प्रणमेद्बुधः ॥&lt;br&gt;&#xA;उक्तं तुलस्युपाख्यानं किं भूयःश्रोतुमि च्छसि ॥ ४४ ॥&lt;br&gt;&#xA;इति श्रीब्रह्मवैवर्त्ते महापुराणे द्वितीये प्रकृतिखण्डे नारदनारायणसंवादे तुलस्युपाख्यानं नाम द्वाविंशतितमोऽध्यायः॥२२॥&lt;/p&gt;</description>
    </item>
    <item>
      <title>०२३</title>
      <link>https://vishvAsa.github.io/purANam_vaiShNavam/brahma-vaivarta-purANam/02/023/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/023/</guid>
      <description>&lt;p&gt;नारद उवाच ॥&lt;br&gt;&#xA;तुलस्युपाख्यानमिदं श्रुतमीश सुधोपमम् ॥&lt;br&gt;&#xA;यत्तु सावित्र्युपाख्यानं तन्मे व्याख्यातुमर्हसि ॥ १ ॥&lt;br&gt;&#xA;पुरा येन समुद्भूता सा श्रुता च श्रुतिप्रसूः ॥&lt;br&gt;&#xA;केन वा पूजिता देवी प्रथमे कैश्च वा परे ॥ २ ॥&lt;br&gt;&#xA;नारायण उवाच ॥&lt;br&gt;&#xA;ब्रह्मणा वेदजननी पूजिता प्रथमे मुने ॥&lt;br&gt;&#xA;द्वितीये च देवगणैस्तत्पश्चाद्विदुषां गणैः ॥ ३ ॥&lt;br&gt;&#xA;तथा चाश्वपतिः पूर्वं पूजयामास भारते ॥&lt;br&gt;&#xA;तत्पश्चात्पूजयामासुर्वर्णाश्चत्वार एव च ॥ ४ ॥&lt;br&gt;&#xA;नारद उवाच ॥&lt;br&gt;&#xA;को वा सोऽश्वपतिर्ब्रह्मन्केन वा तेन पूजिता ॥&lt;br&gt;&#xA;सर्वपूज्या च सावित्री तन्मे व्याख्यातुमर्हसि ॥ ५ ॥&lt;br&gt;&#xA;नारायण उवाच ॥&lt;br&gt;&#xA;मद्रदेशे महाराजो बभूवाश्वपतिर्मुने ॥&lt;br&gt;&#xA;वैरिणां बलहर्त्ता च मित्राणां दुःखनाशनः ॥ ६ ॥&lt;br&gt;&#xA;आसीत्तस्य महाराज्ञी महिषी धर्मचारिणी ॥&lt;br&gt;&#xA;मालतीति च सा ख्याता यथा लक्ष्मीर्गदाभृतः ॥ ७ ॥&lt;br&gt;&#xA;सा च राज्ञी महासाध्वी वसिष्ठस्योपदेशतः ॥&lt;br&gt;&#xA;चकाराराधनं भक्त्या सावित्र्याश्चैव नारद ॥ ८ ॥&lt;br&gt;&#xA;प्रत्यादेशं न सा प्राप महिषी न ददर्श ताम् ॥&lt;br&gt;&#xA;गृहं जगाम सा दुःखाद्धृदयेन विदूयता ॥ ९ ॥&lt;br&gt;&#xA;राजा तां दुःखितां दृष्ट्वा बोधयित्वा नयेन वै ॥&lt;br&gt;&#xA;सावित्र्यास्तपसे भक्त्या जगाम पुष्करं तदा ॥ 2.23.१० ॥&lt;br&gt;&#xA;तपश्चचार तत्रैव संयतः शतवत्सरम् ॥&lt;br&gt;&#xA;न ददर्श च सावित्रीं प्रत्यादेशो बभूव ह ॥ ११ ॥&lt;br&gt;&#xA;शुश्रावाकाशवाणीं च नृपेन्द्रश्चाशरीरिणीम् ॥&lt;br&gt;&#xA;गायत्रीदशलक्षं च जपं कुर्विति नारद ॥ १२ ॥&lt;br&gt;&#xA;एतस्मिन्नन्तरे तत्र प्रजगाम पराशरः ॥&lt;br&gt;&#xA;प्रणनाम नृपस्तं च मुनिर्नृपमुवाच ह ॥ १३ ॥&lt;br&gt;&#xA;पराशर उवाच ॥&lt;br&gt;&#xA;सकृज्जपश्च गायत्र्याः पापं दिनकृतं हरेत् ॥&lt;br&gt;&#xA;दशधा प्रजपान्नॄणां दिवारात्र्यघमेव च ॥ १४ ॥&lt;br&gt;&#xA;शतधा च जपाच्चैवं पापं मासार्जितं परम् ॥&lt;br&gt;&#xA;सहस्रधा जपाच्चैव कल्मषं वत्सरार्जितम् ॥ १५ ॥&lt;br&gt;&#xA;लक्षं जन्मकृतं पापं दशलक्षं त्रिजन्मनः ॥&lt;br&gt;&#xA;सर्वजन्मकृतं पापं शतलक्षो विनश्यति ॥ १५ ॥&lt;br&gt;&#xA;करोति मुक्तिं विप्राणां जपो दशगुणस्ततः ॥&lt;br&gt;&#xA;करं सर्पफणाकारं कृत्वा तु ऊर्ध्वमुद्रितम् ॥ १७ ॥&lt;br&gt;&#xA;आनम्रमूर्द्धमचलं प्रजपेत्प्राङ्मुखो द्विजः ॥&lt;br&gt;&#xA;अनामिकामध्यदेशादथो वामक्रमेण च ॥ १८ ॥&lt;br&gt;&#xA;तर्जनीमूलपर्य्यन्तं जपस्यैष क्रमः करे ॥&lt;br&gt;&#xA;श्वेतपङ्कज बीजानां स्फाटिकानां च संस्कृताम् ॥ १९ ॥&lt;br&gt;&#xA;कृत्वा वा मालिकां राजञ्जपेत्तीर्थे सुरालये ॥&lt;br&gt;&#xA;संस्थाप्य मालामश्वत्थपत्रसप्तसु संयतः ॥ 2.23.२० ॥&lt;br&gt;&#xA;कृत्वा गोरोचनाक्तां च गायत्र्या स्नापयेत्सुधीः ॥&lt;br&gt;&#xA;गायत्रीशतकं तस्यां जपेच्च विधिपूर्वकम् ॥ २१ ॥&lt;br&gt;&#xA;अथवा पञ्चगव्येन स्नाता माला च संस्कृता ॥&lt;br&gt;&#xA;अथ गङ्गोदकेनैव स्नाता वाऽतिसुसंस्कृता ॥२२॥&lt;br&gt;&#xA;एवं क्रमेण राजर्षे दशलक्षं जपं कुरु ॥&lt;br&gt;&#xA;साक्षाद् द्रक्ष्यसि सावित्रीं त्रिजन्ममपातकक्षयात् ॥ २३ ॥&lt;br&gt;&#xA;नित्यं नित्यं त्रिसन्ध्यं च करिष्यसि दिने दिने ॥&lt;br&gt;&#xA;मध्याह्ने चापि सायाह्ने प्रातरेव शुचिः सदा ॥ २४ ॥&lt;br&gt;&#xA;सन्ध्याहीनोऽशुचिर्नित्यमनर्हः सर्वकर्मसु ॥&lt;br&gt;&#xA;यदह्ना कुरुते कर्म न तस्य फलभाग्भवेत् ॥ २५ ॥&lt;br&gt;&#xA;नोपतिष्ठति यः पूर्वां नोपास्ते यश्च पश्चिमाम् ॥&lt;br&gt;&#xA;स शूद्रवद्बहिष्कार्य्यः सर्वस्माद् द्विजकर्मणः ॥२६॥&lt;br&gt;&#xA;यावज्जीवनपर्य्यन्तं यस्त्रिसन्ध्यां करोति च ॥&lt;br&gt;&#xA;स च सूर्य्यसमो विप्रस्तेजसा तपसा सदा ॥२७॥&lt;br&gt;&#xA;तत्पादपद्मरजसा सद्यः पूता वसुन्धरा ॥&lt;br&gt;&#xA;जीवन्मुक्तः स तेजस्वी सन्ध्या पूतो हि यो द्विजः ॥ २८ ॥&lt;br&gt;&#xA;तीर्थानि च पवित्राणि तस्य स्पर्शनमात्रतः ॥&lt;br&gt;&#xA;ततः पापानि यान्त्येव वैनतेयादिवोरगाः ॥ २९ ॥&lt;br&gt;&#xA;न गृह्णन्ति सुराः पूजां पितरः पिण्डतर्पणम् ॥&lt;br&gt;&#xA;स्वेच्छया च द्विजातेश्च त्रिसन्ध्यरहितस्य च ॥ 2.23.३० ॥&lt;br&gt;&#xA;विष्णुमन्त्रविहीनश्च त्रिसन्ध्यरहितो द्विजः ॥&lt;br&gt;&#xA;एकादशीविहीनश्च विषहीनो यथोरगः ॥ ३१ ॥&lt;br&gt;&#xA;हरेरनैवेद्यभोजी धावको वृषवाहकः ॥&lt;br&gt;&#xA;शूद्रान्नभोजी विप्रश्च विषहीनो यथोरगः ॥ ३२ ॥&lt;br&gt;&#xA;शवदाही च शूद्राणां यो विप्रो वृषलीपतिः ॥&lt;br&gt;&#xA;शूद्राणां सूपकारश्च विषहीनो यथोरगः ॥ ३३ ॥&lt;br&gt;&#xA;शूद्राणां च प्रतिग्राही शूद्रयाजी च यो द्विजः ॥&lt;br&gt;&#xA;असिजीवी मषीजीवी विषहीनो यथोरगः ॥३४॥&lt;br&gt;&#xA;यो विप्रोऽवीरान्नभोजी ऋतुस्नातान्नभोजकः ॥&lt;br&gt;&#xA;भगजीवी वार्धुषिको विषहीनो यथोरगः ॥ ३५ ॥&lt;br&gt;&#xA;यः कन्याविक्रयी विप्रो यो हरेर्नामविक्रयी ॥&lt;br&gt;&#xA;यो विद्याविक्रयी भूप विषहीनो यथोरगः ॥ ३६ ॥&lt;br&gt;&#xA;सूर्य्योदये च द्विर्भोजी मत्स्यभोजी च यो द्विजः ॥&lt;br&gt;&#xA;शिलापूजादिरहितो विषहीनो यथोरगः ॥ ३७ ॥&lt;br&gt;&#xA;इत्युक्त्वा च मुनिश्रेष्ठः सर्व पूजाविधिक्रमम् ॥&lt;br&gt;&#xA;तमुवाच च सावित्र्या ध्यानादिकमभीप्सितम् ॥ ३८ ॥&lt;br&gt;&#xA;दत्त्वा सर्वं नृपेन्द्राय प्रययौ स्वालयं मुनिः ॥&lt;br&gt;&#xA;राजा सम्पूज्य सावित्रीं ददर्श वरमाप च॥३९॥&lt;br&gt;&#xA;नारद उवाच॥&lt;br&gt;&#xA;किं वा ध्यानं च सावित्र्याः किं वा पूजाविधानकम्॥&lt;br&gt;&#xA;स्तोत्रं मन्त्रं च किं दत्त्वा प्रययौ स पराशरः ॥2.23.४०॥&lt;br&gt;&#xA;नृपः केन विधानेन सम्पूज्य श्रुतिमातरम्॥&lt;br&gt;&#xA;वरं च किं वा सम्प्राप वद सोऽश्वपतिर्नृपः॥४१॥&lt;br&gt;&#xA;नारायण उवाच॥&lt;br&gt;&#xA;ज्येष्ठे कृष्णत्रयोदश्यां शुद्धे काले च संयतः॥&lt;br&gt;&#xA;व्रतमेव चतुर्दश्यां व्रती भक्त्या समाचरेत्॥४२॥&lt;br&gt;&#xA;व्रतं चतुर्दशाब्दं च द्विसप्तफलसंयुतम्॥&lt;br&gt;&#xA;दत्त्वा द्विसप्तनैवेद्यं पुष्पधूपादिकं तथा ॥४३॥&lt;br&gt;&#xA;वस्त्रं यज्ञोपवीतं च भोज्यं च विधिपूर्वकम्॥&lt;br&gt;&#xA;संस्थाप्य मङ्गलघटं फलशाखासमन्वितम॥४४॥&lt;br&gt;&#xA;गणेशं च दिनेशं च वह्निं विष्णुं शिवं शिवाम्॥&lt;br&gt;&#xA;सम्पूज्य पूजयेदिष्टं घटे आवाहिते मुने॥४५॥&lt;br&gt;&#xA;शृणु ध्यानं च सावित्र्याश्चोक्तं माध्यन्दिने च यत्॥&lt;br&gt;&#xA;स्तोत्रं पूजाविधानं च मन्त्रं च सर्वकामदम् ॥ ४६ ॥&lt;br&gt;&#xA;तप्तकाञ्चनवर्णाभां ज्वलन्तीं ब्रह्मतेजसा ॥&lt;br&gt;&#xA;ग्रीष्ममध्याह्नमार्त्तण्डसहस्रसमसुप्रभाम् ॥ ४७ ॥&lt;br&gt;&#xA;ईषद्धास्यप्रसन्नास्यां रत्नभूषणभूषिताम्॥&lt;br&gt;&#xA;वह्निशुद्धांशुकाधानां भक्तानुग्रहकातराम् ॥४८॥&lt;br&gt;&#xA;सुखदां मुक्तिदां शान्तां कान्तां च जगतां विधेः॥&lt;br&gt;&#xA;सर्वसम्पत्स्वरूपां च प्रदात्रीं सर्वसम्पदाम् ॥ ४९ ॥&lt;br&gt;&#xA;वेदाधिष्ठातृदेवीं च वेदशास्त्रस्वरूपिणीम् ॥&lt;br&gt;&#xA;वेदे बीजस्वरूपां च भजे त्वां वेदमातरम् ॥ 2.23.५० ॥&lt;br&gt;&#xA;ध्यात्वा ध्यानेन चानेन दत्त्वा पुष्पं स्वमूर्द्धनि ॥&lt;br&gt;&#xA;पुनर्ध्यात्वा घटे भक्त्या देवीमावाहयेद्व्रती ॥ ५१ ॥&lt;br&gt;&#xA;दत्त्वा षोडशोपचारं वेदोक्तमन्त्रपूर्वकम् ॥&lt;br&gt;&#xA;सम्पूज्य स्तुत्वा प्रणमेदेवं देवीं विधानतः ॥ ५२ ॥&lt;br&gt;&#xA;आसनं पाद्यमर्घ्यं च स्नानीयं चानुलेपनम् ॥&lt;br&gt;&#xA;धूपं दीपं च नैवेद्यं ताम्बूलं शीतलं जलम्॥५३॥&lt;br&gt;&#xA;वसनं भूषणं माल्यं गन्धमाचमनीयकम्॥&lt;br&gt;&#xA;मनोहरं सुतल्पं च देयान्येतानि षोडश॥५४॥&lt;br&gt;&#xA;दारुसारविकारं च हेमादिनिर्मितं च वा ॥&lt;br&gt;&#xA;देवाधारं पुण्यदं च मया नित्यं निवेदितम् ॥ ५५ ॥&lt;br&gt;&#xA;तीर्थोदकं च पाद्यं च पुण्यदं प्रीतिदं महत् ॥&lt;br&gt;&#xA;पूजाङ्गभूतं शुद्धं च मया भक्त्या निवेदितम्॥ ५६ ॥&lt;br&gt;&#xA;पवित्ररूपमर्घ्यं च दूर्वापुष्पाक्षतान्वितम् ॥&lt;br&gt;&#xA;पुण्यदं शङ्खतोयाक्तं मया तुभ्यं निवेदितम् ॥ ५७॥&lt;br&gt;&#xA;सुगन्धि धात्रीतैलं च देहसौन्दर्य्यकारणम् ॥&lt;br&gt;&#xA;मया निवेदितं भक्त्या स्नानीयं प्रतिगृह्यताम् ॥ ५८ ॥&lt;br&gt;&#xA;मलयाचलसम्भूतं देहशोभाविवर्द्धनम् ॥&lt;br&gt;&#xA;सुगन्धियुक्तं सुखदं मया तुभ्यं निवेदितम् ॥ ५९ ॥&lt;br&gt;&#xA;गन्धद्रव्योद्भवः पुण्यः प्रीतिदो दिव्यगन्धदः ॥&lt;br&gt;&#xA;मया निवेदितो भक्त्या धूपोऽयं प्रतिगृह्यताम् ॥ 2.23.६० ॥&lt;br&gt;&#xA;जगतां दर्शनीयं च दर्शनं दीप्तिकारणम् ॥&lt;br&gt;&#xA;अन्धकारध्वंसबीजं मया तुभ्यं निवेदितम् ॥ ६१ ॥&lt;br&gt;&#xA;तुष्टिदं पुष्टिदं चैव प्रीतिदं क्षुद्विनाशनम् ॥&lt;br&gt;&#xA;पुण्यदं स्वादुरूपं च नैवेद्यं प्रतिगृह्यताम् ॥ ६२ ॥&lt;br&gt;&#xA;ताम्बूलं च वरं रम्यं कर्पूरादिसुवासितम् ॥&lt;br&gt;&#xA;तुष्टिदं पुष्टिदं चैव मया भक्त्या निवेदितम् ॥ ६३ ॥&lt;br&gt;&#xA;सुशीतलं वासितं च पिपासानाशकारणम् ॥&lt;br&gt;&#xA;जगतां जीवरूपं च जीवनं प्रतिगृह्यताम् ॥६४॥&lt;br&gt;&#xA;देहशोभास्वरूपं च सभाशोभाविवर्द्धनम् ॥&lt;br&gt;&#xA;कार्पासजं च कृमिजं वसनं प्रतिगृह्यताम् ॥६५॥&lt;br&gt;&#xA;काञ्चनादिभिराबद्धं श्रीयुक्तं श्रीकरं सदा॥&lt;br&gt;&#xA;सुखदं पुण्यदं चैव भूषणं प्रतिगृह्यताम् ॥ ६६ ॥&lt;br&gt;&#xA;नानापुष्पलताकीर्णं बहुभासा समन्वितम् ॥&lt;br&gt;&#xA;प्रीतिदं पुण्यदं चैव माल्यं वै प्रतिगृह्यताम् ॥ ६७ ॥&lt;br&gt;&#xA;सर्वमङ्गलरूपश्च सर्व मङ्गलदो वरः ॥&lt;br&gt;&#xA;पुण्यप्रदश्च गन्धाढ्यो गन्धश्च प्रतिगृह्यताम् ॥६८॥&lt;br&gt;&#xA;शुद्धं शुद्धिप्रदं चैव शुद्धानां प्रीतिदं महत् ॥&lt;br&gt;&#xA;रम्यमाचमनीयं च मया दत्तं प्रगृह्यताम् ॥ ६९ ॥&lt;br&gt;&#xA;रत्नसारादिनिर्माणं पुष्पचन्दनसंयुतम् ॥&lt;br&gt;&#xA;सुखदं पुण्यदं चैव सुतल्पं प्रतिगृह्यताम ॥ 2.23.७० ॥&lt;br&gt;&#xA;नानावृक्षसमुद्भूतं नानारूपसमन्वितम् ॥&lt;br&gt;&#xA;फलस्वरूपं फलदं फलं च प्रतिगृह्यताम् ॥ ७१ ॥&lt;br&gt;&#xA;सिन्दूरं च वरं रम्यं भालशोभाविवर्द्धनम् ॥&lt;br&gt;&#xA;भूषणं भूषणानां च सिन्दूरं प्रतिगृह्यताम् ॥ ७२ ॥&lt;br&gt;&#xA;विशुद्धग्रन्थिसंयुक्तं पुण्यसूत्रविनिर्मितम् ॥&lt;br&gt;&#xA;पवित्रं वेदमन्त्रेण यज्ञसूत्रं च गृह्यताम् ॥ ७३ ॥&lt;br&gt;&#xA;द्रव्याण्येतानि मूलेन दत्त्वा स्तोत्रं पठेत्सुधीः ॥&lt;br&gt;&#xA;ततः प्रणम्य विप्राय व्रती दद्याच्च दक्षिणाम् ॥ ७४ ॥&lt;br&gt;&#xA;सावित्रीति चतुर्थ्यन्तं वह्निजायान्तमेव च ॥&lt;br&gt;&#xA;लक्ष्मीमायाकामपूर्वं मन्त्रमष्टाक्षरं विदुः ॥ ७९ ॥&lt;br&gt;&#xA;श्रीं ह्रीं क्लीं सावित्र्यै स्वाहा ॥&lt;br&gt;&#xA;मध्यन्दिनोक्तं स्तोत्रं च सर्ववाञ्छाफलप्रदम् ॥&lt;br&gt;&#xA;विप्रजीवनरूपं च निबोध कथयामि ते ॥७६॥&lt;br&gt;&#xA;कृष्णेन दत्ता सावित्री गोलोके ब्रह्मणे पुरा ॥।&lt;br&gt;&#xA;न याति सा तेन सार्द्धं ब्रह्मलोकं तु नारद ॥ ७७ ॥&lt;br&gt;&#xA;ब्रह्मा कृष्णाज्ञया भक्त्या पर्यष्टौद्वेदमातरम् ॥&lt;br&gt;&#xA;तदा सा परितुष्टा च ब्रह्माणं चकमे सती ॥ ७८ ॥&lt;br&gt;&#xA;ब्रह्मोवाच ॥&lt;br&gt;&#xA;नारायणस्वरूपे च नारायणि सनातनि ॥&lt;br&gt;&#xA;नारायणात्समुद्भूते प्रसन्ना भव सुन्दरि ॥ ७९ ॥॥&lt;br&gt;&#xA;तेजस्स्वरूपे परमे परमानन्दरूपिणि ॥&lt;br&gt;&#xA;द्विजातीनां जातिरूपे प्रसन्ना भव सुन्दरि॥2.23.८०॥&lt;br&gt;&#xA;नित्ये नित्यप्रिये देवि नित्यानन्दस्वरूपिणि॥&lt;br&gt;&#xA;सर्वमङ्गलरूपेण प्रसन्ना भव सुन्दरि ॥८१॥&lt;br&gt;&#xA;सर्वस्वरूपे विप्राणां मन्त्रसारे परात्परे ॥&lt;br&gt;&#xA;सुखदे मोक्षदे देवि प्रसन्ना भव सुन्दरि॥८२॥&lt;br&gt;&#xA;विप्रपापेन्धदाहाय ज्वलदग्निशिखोपमे ॥&lt;br&gt;&#xA;ब्रह्मतेजःप्रदे देवि प्रसन्ना भव सुन्दरि ॥ ८३ ॥&lt;br&gt;&#xA;कायेन मनसा वाचा यत्पापं कुरुते द्विजः ॥&lt;br&gt;&#xA;तत्ते स्मरणमात्रेण भस्मीभूतं भविष्यति॥८४॥&lt;br&gt;&#xA;इत्युक्त्वा जगतां धाता तत्र तस्थौ च संसदि ॥&lt;br&gt;&#xA;सावित्री ब्रह्मणा सार्द्धं ब्रह्मलोकं जगाम सा ॥८९ ॥&lt;br&gt;&#xA;अनेन स्तवराजेन संस्तूयाश्वपतिर्नृपः ॥&lt;br&gt;&#xA;ददर्श तां च सावित्रीं वरं प्राप मनोगतम् ॥८६॥&lt;br&gt;&#xA;स्तवराजमिदं पुण्यं त्रिसन्ध्यायां च यः पठेत् ॥&lt;br&gt;&#xA;पाठे चतुर्णां वेदानां यत्फलं तल्लभेद् ध्रुवम् ॥ ८७ ॥&lt;br&gt;&#xA;इति श्रीब्रह्मवैवर्त्ते महापुराणे द्वितीये प्रकृतिखण्डे नारदनारायणसंवादे सावित्र्युपाख्याने सावित्रीस्तोत्रकथनं नाम त्रयोविंशतितमोध्यायः ॥ २३ ॥&lt;/p&gt;</description>
    </item>
    <item>
      <title>०२४</title>
      <link>https://vishvAsa.github.io/purANam_vaiShNavam/brahma-vaivarta-purANam/02/024/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/024/</guid>
      <description>&lt;p&gt;नारायण उवाच ॥&lt;br&gt;&#xA;स्तुत्वा सोऽश्वपतिस्तेन सम्पूज्य विधिपूर्वकम् ॥&lt;br&gt;&#xA;ददर्श तत्र तां देवीं सहस्रार्कसमप्रभाम् ॥ १ ॥&lt;br&gt;&#xA;उवाच सा तं राजानं प्रसन्ना सस्मिता सती ॥&lt;br&gt;&#xA;यथा माता स्वपुत्रं च द्योतयन्ती दिशस्त्विषा ॥२॥&lt;br&gt;&#xA;सावित्र्युवाच ॥&lt;br&gt;&#xA;जानामि ते महाराज यत्ते मनसि वर्त्तते ॥&lt;br&gt;&#xA;वाञ्छितं तव पत्न्याश्च सर्वं दास्यामि निश्चितम् ॥३ ॥&lt;br&gt;&#xA;साध्वी कन्याभिलाषं च करोति तव कामिनी ॥&lt;br&gt;&#xA;त्वं प्रार्थयसि पुत्रं च भविष्यति च ते क्रमात् ॥ ४ ॥&lt;br&gt;&#xA;इत्युक्त्वा सा महादेवी ब्रह्मलोकं जगाम ह ॥&lt;br&gt;&#xA;राजा जगाम स्वगृहं तत्कन्याऽऽदौ बभूव ह ॥ ५ ॥&lt;br&gt;&#xA;राज्ञो धनाच्च सावित्र्या बभूव कमला कला ॥&lt;br&gt;&#xA;सावित्रीति च तन्नाम चकाराश्वपतिर्नृपः ॥ ६ ॥&lt;br&gt;&#xA;कालेन सा वर्द्धमाना बभूव च दिने दिने ॥&lt;br&gt;&#xA;रूपयौवनसम्पन्ना शुक्ले चन्द्रकला यथा ॥ ७ ॥&lt;br&gt;&#xA;सा वरं वरयामास द्युमत्सेनात्मजं तदा॥&lt;br&gt;&#xA;सावित्री सत्यवन्तं च नानागुणसमन्वितम् ॥ ॥८॥&lt;br&gt;&#xA;राजा तस्मै ददौ तां च रत्नभूषणभूषिताम् ॥&lt;br&gt;&#xA;स च सार्धं कौतुकेन तां गृहीत्वा गृहं ययौ॥९॥&lt;br&gt;&#xA;स च संवत्सरेऽतीते सत्यवान्सत्यविक्रमः ॥&lt;br&gt;&#xA;जगाम फलकाष्ठार्थं प्रहर्षं पितुराज्ञया ॥2.24.१०॥&lt;br&gt;&#xA;जगाम तत्र सावित्री तत्पश्चाद्दैवयोगतः ॥&lt;br&gt;&#xA;निपत्य वृक्षाद्दैवेन प्राणांस्तत्याज सत्यवान् ॥ ११ ॥&lt;br&gt;&#xA;यमस्तज्जीवपुरुषं बद्ध्वाङ्गुष्ठसमं मुने ॥&lt;br&gt;&#xA;गृहीत्वा गमनं चक्रे तत्पश्चात्प्रययौ सती ॥ १२ ॥&lt;br&gt;&#xA;पश्चात्तां सुन्दरीं दृष्ट्वा यमः संयमिनीपतिः ॥&lt;br&gt;&#xA;उवाच मधुरं साध्वीं साधूनां प्रवरो महान् ॥ १३ ॥&lt;br&gt;&#xA;यम उवाच ॥&lt;br&gt;&#xA;अहो क्व यासि सावित्रि गृहीत्वा मानुषीं तनुम् ॥&lt;br&gt;&#xA;यदि यास्यसि कान्तेन सार्धं देहं तदा त्यज ॥ १४ ॥&lt;br&gt;&#xA;गन्तुं मर्त्त्यो न शक्नोति गृहीत्वा पाञ्चभौतिकम्॥&lt;br&gt;&#xA;देहं च यमलोकं च नश्वरं नश्वरः सदाः ॥ १५ ॥&lt;br&gt;&#xA;पूर्णश्च भर्त्तुस्ते कालः ह्यभवद्भारते सति ॥&lt;br&gt;&#xA;स कर्मफलभोगार्थं सत्यवान्याति मद्गृहम् ॥ १६ ॥&lt;br&gt;&#xA;कर्मणा जायते जन्तुः कर्मणैव प्रलीयते ॥&lt;br&gt;&#xA;सुखं दुःखं भयं शोकं कर्मणैव प्रपद्यते ॥ १७ ॥&lt;br&gt;&#xA;कर्मणेन्द्रो भवेज्जीवो ब्रह्मपुत्रः स्वकर्मणा ॥&lt;br&gt;&#xA;स्वकर्मणा हरेर्दासो जन्मादिरहितो भवेत् ॥ १६ ॥&lt;br&gt;&#xA;स्वकर्मणा सर्वसिद्धिममरत्वं लभेद् ध्रुवम् ॥&lt;br&gt;&#xA;लभेत्स्वकर्मणा विष्णोः सालोक्यादिचतुष्टयम् ॥ १९ ॥&lt;br&gt;&#xA;कर्मणा ब्राह्मणत्वं च मुक्तत्वं च स्वकर्मणा ॥&lt;br&gt;&#xA;सुरत्वं च मनुत्वं च राजेन्द्रत्वं लभेन्नरः ॥ 2.24.२० ॥&lt;br&gt;&#xA;कर्मणा च मुनीन्द्रत्वं तपस्वित्वं च कर्मणा ॥&lt;br&gt;&#xA;कर्मणा क्षत्रियत्वं च वैश्यत्वं च स्वकर्मणा ॥ २१ ॥&lt;br&gt;&#xA;कर्मणा चैव शूद्रत्वमन्त्यजत्वं स्वकर्मणा ॥ २२ ॥&lt;br&gt;&#xA;स्वकर्मणा च म्लेच्छत्वं लभते नात्र संशयः ॥&lt;br&gt;&#xA;स्वकर्मणा जङ्गमत्वं स्थावरत्वं स्वकर्मणा ॥ २३ ॥&lt;br&gt;&#xA;स्वकर्मणा च शैलत्वं वृक्षत्वं च स्वकर्मणा ॥&lt;br&gt;&#xA;स्वकर्मणा पशुत्वं च पक्षित्वं च स्वकर्मणा ॥ २४ ॥&lt;br&gt;&#xA;स्वकर्मणा क्षुद्रजन्तुः कृमित्वं च स्वकर्मणा ॥&lt;br&gt;&#xA;स्वकर्मणा च सर्पत्वं गन्धर्वत्वं स्वकर्मणा ॥ २५ ॥&lt;br&gt;&#xA;स्वकर्मणा राक्षसत्वं किन्नरत्वं स्वकर्मणा ॥&lt;br&gt;&#xA;स्वकर्मणा च यक्षत्वं कूष्माण्डत्वं स्वकर्मणा ॥ २६ ॥&lt;br&gt;&#xA;स्वकर्मणा च प्रेतत्वं वेतालत्वं स्वकर्मणा॥&lt;br&gt;&#xA;भूतत्वं च पिशाचत्वं डाकिनीत्वं स्वकर्मणा ॥ २७ ॥&lt;br&gt;&#xA;दैत्यत्वं दानवत्वं चाप्यसुरत्वं स्वकर्मणा ॥&lt;br&gt;&#xA;कर्मणा पुण्यवाञ्जीवो महापापी स्वकर्मणा ॥ २८ ॥&lt;br&gt;&#xA;कर्मणा सुन्दरोऽरोगी महारोगी च कर्मणा ॥&lt;br&gt;&#xA;कर्मणा चान्धः काणश्च कुत्सितश्च स्वकर्मणा ॥ २९ ॥&lt;br&gt;&#xA;कर्मणा नरकं यान्ति जीवाः स्वर्गं स्वकर्मणा ॥&lt;br&gt;&#xA;कर्मणा शक्रलोकं च सूर्य्यलोकं स्वकर्मणा ॥ 2.24.३० ॥&lt;br&gt;&#xA;कर्मणा चन्द्रलोकं च वह्निलोकं स्वकर्मणा ॥&lt;br&gt;&#xA;कर्मणा वायुलोकं च कर्मणा वरुणालयम् ॥ ३१ ॥&lt;br&gt;&#xA;तथा कुबेरलोकं च नरो याति स्वकर्मणा ॥&lt;br&gt;&#xA;कर्मणा ध्रुवलोकं च शिवलोकं स्वकर्मणा ॥ ३२ ॥&lt;br&gt;&#xA;याति नक्षत्रलोकं च सत्यलोकं स्वकर्मणा ॥&lt;br&gt;&#xA;जनोलोकं तपोलोकं महर्लोकं स्वकर्मणा ॥ ३३ ॥&lt;br&gt;&#xA;स्वकर्मणा च पातालं ब्रह्मलोकं स्वकर्मणा ॥&lt;br&gt;&#xA;कर्मणा भारतं पुण्यं सर्वेप्सितवरप्रदम् ॥ ३४ ॥&lt;br&gt;&#xA;कर्मणा याति वैकुण्ठं गोलोकं च निरामयम् ॥&lt;br&gt;&#xA;कर्मणा चिरजीवी च क्षणायुश्च स्वकर्मणा ॥ ३५ ॥&lt;br&gt;&#xA;कर्मणा कोटिकल्पायुः क्षीणायुश्च स्वकर्मणा ॥&lt;br&gt;&#xA;जीवसञ्चारमात्रायुर्गर्भे मृत्युः स्वकर्मणा ॥ ३६ ॥&lt;br&gt;&#xA;इत्येवं कथितं सर्वं मया तत्त्वं च सुन्दरि ॥&lt;br&gt;&#xA;कर्मणा ते मृतो भर्त्ता गच्छ वत्से यथासुखम् ॥ ३७ ॥&lt;br&gt;&#xA;इति श्रीब्रह्मवैवर्त्ते महापुराणे द्वितीये प्रकृतिखण्डे नारदनारायणसंवादे कर्मविपाके कर्मणः सर्वहेतुत्वप्रदर्शनं नाम चतुर्विंशतितमोऽध्यायः ॥ २४ ॥&lt;/p&gt;</description>
    </item>
    <item>
      <title>०२५</title>
      <link>https://vishvAsa.github.io/purANam_vaiShNavam/brahma-vaivarta-purANam/02/025/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/025/</guid>
      <description>&lt;p&gt;श्रीनारायण उवाच ॥&lt;br&gt;&#xA;यमस्य वचनं श्रुत्वा सावित्री च पतिव्रता ॥&lt;br&gt;&#xA;तुष्टाव परया भक्त्या तमुवाच मनस्विनी ॥ १ ॥&lt;br&gt;&#xA;सावित्र्युवाच ॥&lt;br&gt;&#xA;किं कर्म वा शुभं धर्म्मराज किं वाऽशुभं नृणाम् ॥&lt;br&gt;&#xA;कर्म निर्मूलयन्त्येव केन वा साधवो जनाः ॥२॥&lt;br&gt;&#xA;कर्मणां बीजरूपः कः को वा कर्म्मफलप्रदः॥&lt;br&gt;&#xA;किं कर्म्म तद्भवेत्केन को वा तद्धेतुरेव च॥३॥&lt;br&gt;&#xA;को वा कर्मफलं भुङ्क्ते को वा निर्लिप्त एव च ॥&lt;br&gt;&#xA;को वा देही कश्च देहः को वा वै कर्मकारकः॥४॥&lt;br&gt;&#xA;किं विज्ञानं मनो बुद्धिः के वा प्राणाः शरीरिणाम् ॥&lt;br&gt;&#xA;कानीन्द्रियाणि किं तेषां लक्षणं देवताश्च काः॥५॥&lt;br&gt;&#xA;भोक्ता भोजयिता को वा को भोगः का च निष्कृतिः ॥&lt;br&gt;&#xA;को जीवः परमात्मा कस्तन्मे व्याख्यातुमर्हसि ॥६॥&lt;br&gt;&#xA;यम उवाच ॥&lt;br&gt;&#xA;वेदेन विहितं कर्म तन्मये मङ्गलं परम्॥&lt;br&gt;&#xA;अवैदिकं तु यत्कर्म तदेवाशुभमेव च॥७॥&lt;br&gt;&#xA;अहैतुकी विष्णुसेवा सङ्कल्परहिता सताम्॥&lt;br&gt;&#xA;कर्म्मनिर्म्मूलनात्मा वै सा चैव हरिभक्तिदा॥८॥&lt;br&gt;&#xA;हरिभक्तो नरो यश्च स च मुक्तः श्रुतौ श्रुतम् ॥&lt;br&gt;&#xA;जन्ममृत्युजराव्याधिशोकभीतिविवर्जितः ॥९॥&lt;br&gt;&#xA;मुक्तिश्च द्विविधा साध्वि श्रुत्युक्ता सर्वसम्मता ॥&lt;br&gt;&#xA;निर्वाणपददात्री च हरिभक्तिप्रदा नृणाम् ॥ 2.25.१० ॥&lt;br&gt;&#xA;हरिभक्तिस्वरूपां च मुक्तिं वाञ्छन्ति वैष्णवाः ॥&lt;br&gt;&#xA;अन्ये निर्वाणरूपां च मुक्तिमिच्छन्ति साधवः ॥ ॥ ११ ॥&lt;br&gt;&#xA;कर्म्मणो बीजरूपश्च सन्ततं तत्फलप्रदः ॥&lt;br&gt;&#xA;रूर्मरूपश्च भगवाञ्छ्रीकृष्णः प्रकृतेः परः ॥ १२ ॥&lt;br&gt;&#xA;सोऽपि तद्धेतुरूपश्च कर्म्म तेन भवेत्सति ॥&lt;br&gt;&#xA;जीवः कर्मफलं भुङ्क्ते आत्मा निर्लिप्त एव च ॥ १३ ॥&lt;br&gt;&#xA;आत्मनः प्रतिबिम्बं च देही जीवः स एव च ॥&lt;br&gt;&#xA;पाञ्चभौतिकरूपश्च देहो नश्वर एव च॥१४॥&lt;br&gt;&#xA;पृथिवी वायुराकाशो जलं तेजस्तथैव च॥&lt;br&gt;&#xA;एतानि सूत्ररूपाणि सृष्टिः सृष्टिविधौ हरेः ॥ ॥ १५ ॥&lt;br&gt;&#xA;कर्त्ता भोक्ता च देही च स्वात्मा भोजयिता सदा ॥&lt;br&gt;&#xA;भोगो विभवभेदश्च निष्कृतिर्मुक्तिरेव च ॥ १६ ॥&lt;br&gt;&#xA;सदसद्भेदबीजं च ज्ञानं नानाविधं भवेत् ॥&lt;br&gt;&#xA;विषयाणां विभागानां भेदबीजं च कीर्त्तितम् ॥१७॥&lt;br&gt;&#xA;बुद्धिर्विवेचनारूपा ज्ञानसन्दीपिनी श्रुतौ ॥&lt;br&gt;&#xA;वायुभेदाश्च वै प्राणा बलरूपाश्च देहिनाम् ॥ १६ ॥&lt;br&gt;&#xA;इन्द्रियाणां वै प्रवरमीश्वराणां समूहकम् ॥&lt;br&gt;&#xA;प्रेरकं कर्मणां चैव दुर्निवार्यं च देहिनाम् ॥ १९ ॥&lt;br&gt;&#xA;अनिरूप्यमदृश्यं च ज्ञानभेदं मनः स्मृतम् ॥&lt;br&gt;&#xA;लोचनं श्रवणं प्राणं त्वग्जिह्वादिकमिन्द्रियम् ॥ 2.25.२० ॥&lt;br&gt;&#xA;अङ्गिनामङ्ग रूपं च प्रेरकं सर्वकर्मणाम् ॥&lt;br&gt;&#xA;रिपुरूपं मित्ररूपं सुखदं दुःखदं सदा ॥ २१ ॥&lt;br&gt;&#xA;सूर्य्यो वायुश्च पृथिवी वाण्याद्या देवताः स्मृताः ॥&lt;br&gt;&#xA;प्राणदेहादिभृद्यो हि स जीवः परिकीर्त्तितः॥२२॥&lt;br&gt;&#xA;परमात्मा परं ब्रह्म निर्गुणः प्रकृतेः परः ॥&lt;br&gt;&#xA;कारणं कारणानां च श्रीकृष्णो भगवान्स्वयम्॥२३॥&lt;br&gt;&#xA;इत्येवं कथितं सर्वं मया पृष्टं यथागमम् ॥&lt;br&gt;&#xA;ज्ञानिनां ज्ञानरूपं च गच्छ वत्से यथासुखम् ॥ २४ ॥&lt;br&gt;&#xA;सावित्र्युवाच ॥&lt;br&gt;&#xA;त्यक्त्वा क्व यामि कान्तं वा त्वां वा ज्ञानार्णवं बुधम् ॥&lt;br&gt;&#xA;प्रश्नं यद्यत्करोमि त्वां तद्भवान्वक्तुमर्हति ॥ २५ ॥&lt;br&gt;&#xA;कां कां योनिं याति जीवः कर्मणा केन वा यम ॥&lt;br&gt;&#xA;केन वा कर्मणा स्वर्गं केन वा नरकं पितः ॥ २६ ॥&lt;br&gt;&#xA;केन वा कर्मणा मुक्तिः केन भक्तिर्भवेद्धरेः ॥&lt;br&gt;&#xA;केन वा कर्मणा रोगी चारोगी केन कर्मणा॥२७॥&lt;br&gt;&#xA;केन वा दीर्घजीवी च केनाल्पायुश्च कर्म्मणा ॥&lt;br&gt;&#xA;केन वा कर्म्मणा दुःखी केन वा कर्म्मणा सुखी ॥ २८ ॥&lt;br&gt;&#xA;अङ्गहीनश्च काणश्च बधिरः केन कर्म्मणा ॥&lt;br&gt;&#xA;अन्धो वा कृपणो वाऽपि प्रमत्तः केन कर्म्मणा ॥ २९ ॥&lt;br&gt;&#xA;क्षिप्तोऽतिलुब्धकश्चैव केन वा नरघातकः ॥&lt;br&gt;&#xA;केन सिद्धिमवाप्नोति सालोक्यादिचतुष्टयम् ॥2.25.३०॥&lt;br&gt;&#xA;केन वा ब्राह्मणत्वं च तपस्वित्वं च केन वा ॥&lt;br&gt;&#xA;स्वर्गभोगादिकं केन वैकुण्ठं केन कर्म्मणा॥३१॥&lt;br&gt;&#xA;गोलोकं केन वा ब्रह्मन्सर्वोत्कृष्टं निरामयम्॥&lt;br&gt;&#xA;नरकं वा कतिविधं किं सङ्ख्यं नाम किं तथा ॥३२॥&lt;br&gt;&#xA;को वा कं नरकं याति कियन्तं तेषु तिष्ठति ॥&lt;br&gt;&#xA;पापिनां कर्म्मणा केन को वा व्याधिः प्रजायते ॥३३॥&lt;br&gt;&#xA;यद्यदस्ति मया पृष्टं तन्मे व्याख्यातुमर्हसि ॥ ३४ ॥&lt;br&gt;&#xA;इति श्रीब्रह्मवैवर्त्ते महापुराणे द्वितीये प्रकृतिखण्डे नारदनारायणसंवादे कर्म्मविपाके यमोक्त्यनन्तरं सावित्रीप्रश्नो नाम पञ्चविंशोऽध्यायः ॥ २५ ॥&lt;/p&gt;</description>
    </item>
    <item>
      <title>०२६</title>
      <link>https://vishvAsa.github.io/purANam_vaiShNavam/brahma-vaivarta-purANam/02/026/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/026/</guid>
      <description>&lt;p&gt;नारायण उवाच ॥&lt;br&gt;&#xA;सावित्रीवचनं श्रुत्वा जगाम विस्मयं यमः ।&lt;br&gt;&#xA;प्रहस्य वक्तुमारेभे कर्मपाकं च जीविनाम् ॥ १ ॥&lt;br&gt;&#xA;यम उवाच ॥&lt;br&gt;&#xA;कन्या द्वादशवर्षीया वत्से त्वं वयसाऽधुना ॥&lt;br&gt;&#xA;ज्ञानं ते पूर्वविदुषां योगिनां ज्ञानिनां परम् ॥ २ ॥&lt;br&gt;&#xA;सावित्रीवरदानेन त्वं सावित्रीकला सति ॥&lt;br&gt;&#xA;प्राप्ता पुरा भूभृता च तपसा तत्समा शुभे ॥ ३ ॥&lt;br&gt;&#xA;यथा श्रीः श्रीपतेः क्रोडे भवानी च भवोरसि ॥&lt;br&gt;&#xA;यथा राधा च श्रीकृष्णे सावित्री ब्रह्मवक्षसि ॥ ४ ॥&lt;br&gt;&#xA;धर्मोरसि यथा मूर्त्तिः शतरूपा मनौ यथा ॥&lt;br&gt;&#xA;कर्दमे देवहूतिश्च वसिष्ठेऽरुन्धती यथा ॥ ५ ॥&lt;br&gt;&#xA;अदितिः कश्यपे चापि यथाऽहल्या च गौतमे ॥&lt;br&gt;&#xA;यथा शची महेन्द्रे च यथा चन्द्रे च रोहिणी ॥ ६ ॥&lt;br&gt;&#xA;यथा रतिः कामदेवे यथा स्वाहा हुताशने ॥&lt;br&gt;&#xA;यथा स्वधा च पितृषु यथा सञ्ज्ञा दिवाकरे ॥ ७ ॥&lt;br&gt;&#xA;वरुणानी च वरुणे यज्ञे च दक्षिणा यथा ॥&lt;br&gt;&#xA;यथा धरा वराहे च देवसेना च कार्तिके ॥ ८ ॥&lt;br&gt;&#xA;सौभाग्या सुप्रिया त्वं च भव सत्यवति प्रिये ॥&lt;br&gt;&#xA;इति तुभ्यं वरं दत्तमपरं च यदीप्सितम् ॥&lt;br&gt;&#xA;वृणु देवि महाभागे सर्वं दास्यामि निश्चितम् ॥ ९ ॥&lt;br&gt;&#xA;सावित्र्युवाच ॥&lt;br&gt;&#xA;सत्यवदौरसेनैव पुत्राणां शतकं मम ॥&lt;br&gt;&#xA;भविष्यति महाभाग वरमेतन्मदीप्सितम् ॥ 2.26.१० ॥&lt;br&gt;&#xA;मत्पितुः पुत्रशतकं श्वशुरस्य च चक्षुषी ॥&lt;br&gt;&#xA;राज्यलाभो भवत्वेव वरमेवं मदीप्सितम् ॥ ११ ॥&lt;br&gt;&#xA;अन्ते सत्यवता सार्द्धं यास्यामि हरिमन्दिरम् ॥&lt;br&gt;&#xA;समतीते लक्षवर्षे देहीमं मे जगत्प्रभो ॥ १२ ॥&lt;br&gt;&#xA;जीवकर्मविपाकं च श्रोतुं कौतूहलं च मे ॥&lt;br&gt;&#xA;विश्वविस्तारबीजं च तन्मे व्याख्यातुमर्हसि ॥ १३ ॥&lt;br&gt;&#xA;यम उवाच ॥&lt;br&gt;&#xA;भविष्यति महासाध्वि सर्वं मानसिकं तव ॥&lt;br&gt;&#xA;जीवकर्म्मविपाकं च कथयामि निशामय ॥ १४ ॥&lt;br&gt;&#xA;शुभानामशुभानां च कर्म्मणां जन्म भारते ॥&lt;br&gt;&#xA;पुण्यक्षेत्रेऽत्र सर्वत्र नान्यत्र भुञ्जते जनाः ॥ १५ ॥&lt;br&gt;&#xA;सुरा दैत्या दानवाश्च गन्धर्वा राक्षसादयः ॥&lt;br&gt;&#xA;नराश्च कर्म्मजनका न सर्वे समजीविनः ॥ १६ ॥&lt;br&gt;&#xA;विशिष्टजीविनः कर्म्म भुञ्जते सर्वयोनिषु ॥&lt;br&gt;&#xA;विशेषतो मानवाश्च भ्रमन्ति सर्वयोनिषु ॥ ॥ १७ ॥&lt;br&gt;&#xA;शुभाशुभं भुञ्जते च कर्म पूर्वार्जितं परम् ॥&lt;br&gt;&#xA;शुभेन कर्मणा यान्ति ते स्वर्गादिकमेव च ॥ १८ ॥&lt;br&gt;&#xA;कर्म्मणा चाशुभेनैव भ्रमन्ति नरकेषु च ॥&lt;br&gt;&#xA;कर्म्मनिर्मूलने मुक्तिः सा चोक्ता द्विविधा मता ॥ १९॥&lt;br&gt;&#xA;निर्वाणरूपा सेवा च कृष्णस्य परमात्मनः ॥&lt;br&gt;&#xA;कुकर्मणा जीवश्चारोगी शुभकर्मणा ॥ 2.26.२० ॥&lt;br&gt;&#xA;दीर्घजीवी च क्षीणायुः सुखी दुःखी च निश्चितम् ॥&lt;br&gt;&#xA;अन्धादयश्चाङ्गहीनाः कुत्सितेन च कर्मणा ॥ २१ ॥&lt;br&gt;&#xA;सिद्ध्यादिकमवाप्नोति सर्वोत्कृष्टेन कर्म्मणा ॥&lt;br&gt;&#xA;सामान्यं कथितं सर्वं विशेषं शृणु सुन्दरि ॥ २२ ॥&lt;br&gt;&#xA;सुदुर्लभं सुभोग्यं च पुराणेषु श्रुतिष्वपि ॥ २३ ॥&lt;br&gt;&#xA;दुर्लभा मानवी जातिः सर्वजातिषु भारते ॥&lt;br&gt;&#xA;सर्वाभ्यो ब्राह्मणः श्रेष्ठः प्रशस्तः सर्वकर्म्मसु॥२४॥&lt;br&gt;&#xA;विष्णुभक्तो द्विजश्चैव गरीयान्भारते ततः ॥&lt;br&gt;&#xA;निष्कामश्च सकामश्च वैष्णवो द्विविधः सति ॥२५॥&lt;br&gt;&#xA;सकामश्च प्रधानश्च निष्कामो भक्त एव च ॥&lt;br&gt;&#xA;कर्मभोगी सकामश्च निष्कामो निरुपद्रवः ॥ २६ ॥&lt;br&gt;&#xA;स याति देहं त्यक्ता च पदं विष्णोर्निरामयम् ॥&lt;br&gt;&#xA;पुनरागमनं नास्ति तेषां निष्कामिणां सति ॥ २७ ॥&lt;br&gt;&#xA;ये सेवन्ते च द्विभुजं कृष्णमात्मानमीश्वरम् ॥&lt;br&gt;&#xA;गोलोकं यान्ति ते भक्ता दिव्यरूपविधारिणः ॥ २८ ॥&lt;br&gt;&#xA;ये च नारायणं भक्ताः सेवन्ते च चतुर्भुजम् ॥&lt;br&gt;&#xA;वैकुण्ठं यान्ति ते सर्वे दिव्यरूपविधारिणः ॥२९ ॥&lt;br&gt;&#xA;सकामिनो वैष्णवाश्च गत्वा वैकुण्ठमेव च ॥&lt;br&gt;&#xA;भारतं पुनरायान्ति तेषां जन्म द्विजातिषु ॥ 2.26.३० ॥&lt;br&gt;&#xA;कालेन ते च निष्कामा भविष्यन्ति क्रमेण च ॥&lt;br&gt;&#xA;भक्तिं च निर्मलां बुद्धिं तेभ्यो दास्यति निश्चितम् ॥ ३१ ॥&lt;br&gt;&#xA;ब्राह्मणाद्वैष्णवादन्ये सकामाः सर्वजन्मसु ॥&lt;br&gt;&#xA;न तेषां निर्मला बुद्धिर्विष्णुभक्तिविवर्जिताः ॥ ३२ ॥&lt;br&gt;&#xA;तीर्थाश्रिता द्विजा ये च तपस्यानिरताः सति ॥&lt;br&gt;&#xA;ते यान्ति ब्रह्मलोकं च पुनरायान्ति भारतम् ॥३३॥&lt;br&gt;&#xA;स्वधर्मनिरता विप्राः सूर्य्यभक्ताश्च भारते ॥&lt;br&gt;&#xA;व्रजन्ति सूर्यलोकं ते पुनरायान्ति भारतम् ॥ ३४ ॥&lt;br&gt;&#xA;स्वधर्मनिरता विप्राः शैवाः शाक्ताश्च गाणपाः ॥&lt;br&gt;&#xA;ते यान्ति शिवलोकं च पुनरायान्ति भारतम् ॥ ३५ ॥&lt;br&gt;&#xA;ये विप्रा अन्यदेवेष्टाः स्वधर्मनिरताः सति ॥&lt;br&gt;&#xA;ते गत्वा शक्रलोकं च पुनरायान्ति भारतम् ॥ ३६ ॥&lt;br&gt;&#xA;हरिभक्ताश्च निष्कामाः स्वधर्म्मरहिता द्विजाः ॥&lt;br&gt;&#xA;तेऽपि यान्ति हरेर्लोकं क्रमाद्भक्तिबलादहो ॥३७ ॥&lt;br&gt;&#xA;स्वधर्म्मरहिता विप्रा देवान्यसेविनः सदा ॥&lt;br&gt;&#xA;भ्रष्टाचाराश्च बालाश्च ते यान्ति नरकं ध्रुवम् ॥ ३८ ॥&lt;br&gt;&#xA;स्वधर्म्मनिरताश्चैवं वर्णाश्चत्वार एव च ॥&lt;br&gt;&#xA;भवन्त्येव शुभस्यैव कर्मणः फलभागिनः ॥ ३९ ॥&lt;br&gt;&#xA;स्वधर्म्मरहितास्ते च नरकं यान्ति हि ध्रुवम्॥&lt;br&gt;&#xA;भारते च भवन्त्येव कर्म्मणः फलभागिनः॥2.26.४०॥&lt;br&gt;&#xA;स्वधर्मनिरता विप्राः स्वधर्मनिरताय च॥&lt;br&gt;&#xA;कन्यां ददति विप्राय चन्द्रलोकं व्रजन्ति ते ॥४१॥&lt;br&gt;&#xA;वसन्ति तत्र ते साध्वि यावदिन्द्राश्चतुर्दश॥&lt;br&gt;&#xA;सालङ्कृताया दानेन द्विगुणं फलमुच्यते ॥४२॥&lt;br&gt;&#xA;सकामा यान्ति तल्लोकं न निष्कामाश्च वैष्णवाः ॥&lt;br&gt;&#xA;ते प्रयान्ति विष्णुलोकं फलसन्धानवर्जिताः ॥ ४३ ॥&lt;br&gt;&#xA;गव्यं च रजतं भार्यां वस्त्रं सस्यं फलं जलम् ॥&lt;br&gt;&#xA;ये ददत्येव विप्रेभ्यस्तल्लोकं हि व्रजन्ति च ॥४४॥&lt;br&gt;&#xA;वसन्ति ते च तल्लोकं यावन्मन्वन्तरं सति ॥&lt;br&gt;&#xA;कालं च सुचिरं वासं कुर्वन्ति तत्र ते जनाः ॥ ४५ ॥&lt;br&gt;&#xA;ये ददति सुवर्णं च गां च ताम्रादिकं सति ॥&lt;br&gt;&#xA;ते यान्ति सूर्यलोकं च शुचये ब्राह्मणाय च ॥ ४६ ॥&lt;br&gt;&#xA;वसन्ति तत्र ते लोके वर्षाणामयुतं सति ॥&lt;br&gt;&#xA;विपुले च चिरं वासं कुर्वन्ति च निरामयाः ॥४७ ॥&lt;br&gt;&#xA;ददाति भूमिं विप्रेभ्यो धान्यानि विपुलानि च ॥&lt;br&gt;&#xA;स याति विष्णुलोकं च श्वेतद्वीपं मनोहरम्॥४८॥&lt;br&gt;&#xA;तत्रैव निवसत्येव यावच्चन्द्रदिवाकरौ ॥&lt;br&gt;&#xA;विपुलं विपुले वासं करोति पुण्यवान्सति ॥ ४९ ॥&lt;br&gt;&#xA;गृहं ददन्ति विप्राय ये जना भक्तिपूर्वकम् ॥&lt;br&gt;&#xA;ते यान्ति सुरलोकं च चिरं तत्र भवन्ति ते ॥2.26.५०॥&lt;br&gt;&#xA;गृहरेणुप्रमाणाब्दं दानं पुण्यदिने यदि ॥&lt;br&gt;&#xA;विपुलं विपुले वासं कुर्वन्ति मानवाः सति॥५१॥&lt;br&gt;&#xA;यस्मै यस्मै च देवाय यो ददाति गृहं नरः॥&lt;br&gt;&#xA;स याति तस्य लोकं च रेणुमानाब्दमेव च ॥ ५२ ॥&lt;br&gt;&#xA;सौधे चतुर्गुणं पुण्यं पूर्त्ते शतगुणं फलम् ॥&lt;br&gt;&#xA;प्रकृष्टेऽष्टगुणं तस्मादित्याह कमलोद्भवः ॥ ५३ ॥&lt;br&gt;&#xA;यो ददाति तडागं च सर्वभूताय भारते ॥&lt;br&gt;&#xA;स याति जनलोकं च वर्षाणामयुतं सति॥ ५४ ॥&lt;br&gt;&#xA;वाप्यां फलं शतगुणं प्राप्नोति मानवस्ततः ॥&lt;br&gt;&#xA;तथा सेतुप्रदानेन तडागस्य फलं लभेत् ॥ ५५ ॥&lt;br&gt;&#xA;धनुश्चतुःसहस्रेण दैर्घ्यमानेन निश्चितम् ॥&lt;br&gt;&#xA;न्यूना वा तावती प्रस्थे सा वापी परिकीर्त्तिता ॥ ५६ ॥&lt;br&gt;&#xA;दशवापीसमा कन्या यदि पात्रे प्रदीयते ॥&lt;br&gt;&#xA;फलं ददाति द्विगुणं यदि सालङ्कृता भवेत्॥ ५७ ॥&lt;br&gt;&#xA;तत्फलं च तडागे च पङ्कोद्धारेण तत्फलम् ॥&lt;br&gt;&#xA;वाप्याश्च पङ्कोद्धारेण वापीतुल्यफलं लभेत् ॥ ५८ ॥&lt;br&gt;&#xA;अश्वत्थवृक्षमारोप्य प्रतिष्ठां च करोति यः ॥&lt;br&gt;&#xA;स याति तपसो लोकं वर्षाणामयुतं परम् ॥ ५९ ॥&lt;br&gt;&#xA;पुष्पोद्यानं यो ददाति सावित्रि सर्वभूतये ॥&lt;br&gt;&#xA;स वसेद्ध्रुवलोके च वर्षाणामयुतं ध्रुवम्॥2.26.६०॥&lt;br&gt;&#xA;यो ददाति विमानं च विष्णवे भारते सति ॥&lt;br&gt;&#xA;विष्णुलोके वसेत्सोऽपि यावन्मन्वन्तरं परम्॥६१॥&lt;br&gt;&#xA;चित्रयुक्ते च विपुले फलं तस्य चतुर्गुणम्॥&lt;br&gt;&#xA;रथार्धं शिबिकादाने फलमेव लभेद्ध्रुवम् ॥ ६२ ॥&lt;br&gt;&#xA;यो ददाति भक्तियुक्तो हरये दोलमन्दिरम् ॥&lt;br&gt;&#xA;विष्णुलोके वसेत्सोऽपि यावन्मन्वतरं परम् ॥ ६३ ॥&lt;br&gt;&#xA;राजमार्गं सौधयुक्तं यः करोति पतिव्रते ॥&lt;br&gt;&#xA;वर्षाणामयुतं सोऽपि शक्रलोके महीयते॥ ६४ ॥&lt;br&gt;&#xA;ब्राह्मणेभ्योऽपि देवेभ्यो दाने समफलं लभेत् ॥&lt;br&gt;&#xA;यच्च दत्तं हि तद्भोक्तुर्न दत्तं नोपतिष्ठते ॥ ६५ ॥&lt;br&gt;&#xA;भुक्त्वा स्वर्गादिकं सौख्यं पुनरायान्ति भारते ॥&lt;br&gt;&#xA;लभेद्विप्रकुलेष्वेव क्रमेणैवोत्तमादिषु ॥ ६६ ॥&lt;br&gt;&#xA;भारते पुण्यवान्विप्रो भुक्त्वा स्वर्गादिकं परम् ॥&lt;br&gt;&#xA;पुनः सोऽपि भवेद्विप्रो न पुनः क्षत्रियादयः॥६७॥&lt;br&gt;&#xA;क्षत्रियो वाऽपि वैश्यो वा कल्पकोटिशतेन च ॥&lt;br&gt;&#xA;तपसा ब्राह्मणत्वं च न प्राप्नोति श्रुतौ श्रुतम् ॥६८॥&lt;br&gt;&#xA;स्वधर्मरहिता विप्रा नानायोनिं व्रजन्ति च ॥&lt;br&gt;&#xA;भुक्त्वा च कर्मभागं च विप्रयोनिं लभेत्पुनः॥६९॥&lt;br&gt;&#xA;नाभुक्तं क्षीयते कर्म्म कल्पकोटिशतैरपि ॥&lt;br&gt;&#xA;अवश्यवमेव भोक्तव्यं कल्पकोटिशतैरपि ॥ 2.26.७० ॥&lt;br&gt;&#xA;अवश्यमेव भोक्तव्यं कृतं कर्म शुभाशुभम्॥&lt;br&gt;&#xA;देवतीर्थे सहायेन कायव्यूहेन शुध्यति॥७१॥&lt;br&gt;&#xA;एतत्ते कथितं सर्वं किं भूयः श्रोतुमिच्छसि॥७२॥&lt;br&gt;&#xA;इति श्रीब्रह्मवैवर्त्ते महापुराण द्वितीये प्रकृतिखण्डे सावित्र्युपाख्याने कर्मविपाके कर्मानुरूपस्थानगमनं नाम षड्विंशोऽध्यायः॥२६॥&lt;/p&gt;</description>
    </item>
    <item>
      <title>०२७</title>
      <link>https://vishvAsa.github.io/purANam_vaiShNavam/brahma-vaivarta-purANam/02/027/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/027/</guid>
      <description>&lt;p&gt;सावित्र्युवाच ॥&lt;br&gt;&#xA;प्रयान्ति स्वर्गमन्यं च येन येनैव कर्म्मणा॥&lt;br&gt;&#xA;मानवाः पुण्यवन्तश्च तन्मे व्याख्यातुमर्हसि ॥ १ ॥&lt;br&gt;&#xA;यम उवाच ॥&lt;br&gt;&#xA;अन्नदानं च विप्राय यः करोति च भारते ॥&lt;br&gt;&#xA;अन्नप्रमाणवर्ष च शक्रलोके महीयते ॥२॥&lt;br&gt;&#xA;अन्नदानात्परं दानं न भूतं न भविष्यति ॥&lt;br&gt;&#xA;नात्र पात्रपरीक्षा स्यान्न कालनियमः क्वचित् ॥ ३ ॥&lt;br&gt;&#xA;देवेभ्यो ब्राह्मणेभ्यो वा ददाति चासनं यदि ॥&lt;br&gt;&#xA;महीयते वह्निलोके वर्षाणामयुतं ध्रुवम् ॥ ४ ॥&lt;br&gt;&#xA;यो ददाति च विप्राय दिव्यां धेनुं पयस्विनीम् ॥&lt;br&gt;&#xA;तल्लोममानवर्णं च वैकुण्ठे च महीयते ॥५॥&lt;br&gt;&#xA;चतुर्गुणं पुण्यदिने तीर्थे शतगुणं फलम् ॥&lt;br&gt;&#xA;दानं नारायणक्षेत्रे फलं कोटिगुणं भवेत् ॥ ६ ॥&lt;br&gt;&#xA;गां यो ददाति विप्राय भारते भक्तिपूर्वकम् ॥&lt;br&gt;&#xA;वर्षाणामयुतं चैव चन्द्रलोके महीयते ॥७॥&lt;br&gt;&#xA;यश्चोभयमुखीदानं करोति ब्राह्मणाय च ॥&lt;br&gt;&#xA;तल्लोममानवर्षं च वैकुण्ठे च महीयते॥८॥&lt;br&gt;&#xA;यो ददाति ब्राह्मणाय शालिग्रामं सवस्त्रकम् ॥&lt;br&gt;&#xA;महीयते स वैकुण्ठे यावच्चन्द्रदिवाकरौ ॥९॥&lt;br&gt;&#xA;यो ददाति ब्राह्मणाय छत्रं च सुमनोहरम् ॥&lt;br&gt;&#xA;वर्षाणामयुतं सोऽपि मोदते वरुणालये ॥ 2.27.१० ॥&lt;br&gt;&#xA;विप्राय पादुकायुग्मं यो ददाति च भारते ॥&lt;br&gt;&#xA;महीयते वायुलोके वर्षाणामयुतं सति॥११॥&lt;br&gt;&#xA;यो ददाति ब्राह्मणाय शय्यां दिव्यां मनोहराम्॥&lt;br&gt;&#xA;महीयते चन्द्रलोके यावच्चन्द्रदिवाकरौ ॥ १२ ॥&lt;br&gt;&#xA;यो ददाति प्रदीपं च देवाय ब्राह्मणाय च ॥&lt;br&gt;&#xA;यावन्मन्वन्तरं सोऽपि ब्रह्मलोके महीयते ॥ १३ ॥&lt;br&gt;&#xA;सम्प्राप्य मानवीं योनिं चक्षुष्मांश्च भवेद्ध्रुवम् ॥&lt;br&gt;&#xA;न याति यमलोकं च तेन पुण्येन सुन्दरि ॥ १४ ॥&lt;br&gt;&#xA;करोति गजदानं च यो हि विप्राय भारते॥&lt;br&gt;&#xA;यावदिन्द्रादिदेवस्य लोके चार्धासने वसेत् ॥ १५ ॥&lt;br&gt;&#xA;भारते योऽश्वदानं च करोति ब्राह्मणाय च ॥&lt;br&gt;&#xA;मोदते वारुणे लोके यावदिन्द्राश्चतुर्दश ॥ १६ ॥&lt;br&gt;&#xA;प्रकृष्टां शिबिकां यो हि ददाति ब्राह्मणाय च ॥&lt;br&gt;&#xA;महीयते विष्णुलोके यावन्मन्वन्तरं सति ॥ १७ ॥&lt;br&gt;&#xA;यो ददाति च विप्राय व्यजनं श्वेतचामरम् ॥&lt;br&gt;&#xA;महीयते वायुलोके वर्षाणामयुतं ध्रुवम् ॥ १८ ॥&lt;br&gt;&#xA;धान्याचलं यो ददाति ब्राह्मणाय च भारते ॥&lt;br&gt;&#xA;स च धान्यप्रमाणाब्दं विष्णुलोके महीयते ॥ १९ ॥&lt;br&gt;&#xA;ततः स्वयोनिं सम्प्राप्य चिरजीवी भवेत्सुखी ॥&lt;br&gt;&#xA;दाता ग्रहीता तौ द्वौ च ध्रुवं वैकुण्ठगामिनौ ॥ 2.27.२० ॥&lt;br&gt;&#xA;सततं श्रीहरेर्नाम भारते यो जपेन्नरः ॥&lt;br&gt;&#xA;स एव चिरजीवी च ततो मृत्युः पलायते ॥२१ ॥&lt;br&gt;&#xA;यो नरो भारते वर्षे दोलनं कारयेद्धरेः ॥&lt;br&gt;&#xA;पूर्णिमारजनीशेषे जीवन्मुक्तो भवेन्नरः ॥ २२ ॥&lt;br&gt;&#xA;इह लोके सुखं भुक्त्वा यात्यन्ते विष्णुमन्दिरम्॥&lt;br&gt;&#xA;निश्चितं निवसेत्तत्र शतमन्वन्तरावधि ॥ २३ ॥&lt;br&gt;&#xA;फलमुत्तरफाल्गुन्यां ततोऽपि द्विगुणं भवेत् ॥&lt;br&gt;&#xA;कल्पान्तजीवी स भवेदित्याह कमलोद्भवः ॥ २४ ॥&lt;br&gt;&#xA;तिलदानं ब्राह्मणाय यः करोति च भारते ॥&lt;br&gt;&#xA;तिलप्रमाणवर्षं च मोदते विष्णुमन्दिरे ॥ २५ ॥&lt;br&gt;&#xA;ततः स्वयोनिं सम्प्राप्य चिरजीवी भवेत्सुखी॥&lt;br&gt;&#xA;ताम्रपात्रस्थदानेन द्विगुणं च फलं लभेत्॥२६॥&lt;br&gt;&#xA;सालङ्कृतां च भोग्यां च सवस्त्रां सुन्दरीं प्रियाम्॥&lt;br&gt;&#xA;यो ददाति ब्राह्मणा य भारते च पतिव्रताम् ॥ २७ ॥&lt;br&gt;&#xA;महीयते चन्द्रलोके यावदिन्द्राश्चतुर्दश ॥&lt;br&gt;&#xA;तत्र स्वर्वेश्यया सार्द्धं मोदते च दिवानिशम् ॥ २८ ॥&lt;br&gt;&#xA;ततो गन्धर्वलोके च वर्षाणामयुतं सति ॥&lt;br&gt;&#xA;दिवानिशं कौतुकेन चोर्वश्या सह मोदते ॥ २९ ॥&lt;br&gt;&#xA;ततो जन्मसहस्रं च प्राप्नोति सुन्दरीं प्रियाम् ॥&lt;br&gt;&#xA;सतीं सौभाग्ययुक्तां च कोमलां प्रियवादिनीम् ॥ 2.27.३० ॥&lt;br&gt;&#xA;ददाति सफलं वृक्षं ब्राह्मणाय च यो नरः ॥&lt;br&gt;&#xA;फलप्रमाणवर्षं च शक्रलोके महीयते ॥ ३१ ॥&lt;br&gt;&#xA;पुनः स्वयोनिं सम्प्राप्य लभते सुतमुत्तमम् ॥&lt;br&gt;&#xA;सफलानां च वृक्षाणां सहस्रं च प्रशंसितम् ॥ ३२ ॥&lt;br&gt;&#xA;केवलं फलदानं च ब्राह्मणाय ददाति यः ॥&lt;br&gt;&#xA;सुचिरं स्वर्गवासं च कृत्वा याति च भारतम्॥ ३३ ॥&lt;br&gt;&#xA;नानाद्रव्यसमायुक्तं नानासस्यसमन्वितम् ॥&lt;br&gt;&#xA;ददाति यश्च विप्राय भारते विपुलं गृहम् ॥ ३४ ॥&lt;br&gt;&#xA;कुबेरलोके वसति स च मन्वन्तरावधि ॥&lt;br&gt;&#xA;ततः स्वयोनिं सम्प्राप्य महांश्च धनवान्भवेत् ॥ ३५ ॥&lt;br&gt;&#xA;यो जनः सस्यसंयुक्तां भूमिं च रुचिरां सति ॥&lt;br&gt;&#xA;ददाति भक्त्या विप्राय पुण्यक्षेत्रे च वा सति॥ ॥ ३६ ॥&lt;br&gt;&#xA;महीयते स वैकुण्ठे मन्वन्तरशतं ध्रुवम् ॥&lt;br&gt;&#xA;पुनः स्वयोनिं सम्प्राप्य महांश्च भूमिवान्भवेत् ॥ ३७ ॥&lt;br&gt;&#xA;तं न त्यजति भूमिश्च जन्मनां शतकं परम् ॥&lt;br&gt;&#xA;श्रीमांश्च धनवांश्चैव पुत्रवांश्च प्रजेश्वरः ॥ ३८ ॥&lt;br&gt;&#xA;सप्रजं च प्रकृष्टं च ग्रामं दद्याद्द्विजातये ॥&lt;br&gt;&#xA;लक्षमन्वन्तरं चैव वैकुण्ठे स महीयते ॥३९॥&lt;br&gt;&#xA;पुनः स्वयोनिं सम्प्राप्य ग्रामलक्षं लभेद्ध्रुवम् ॥&lt;br&gt;&#xA;न जहाति च तं पृथ्वी जन्मनां लक्षमेव च ॥2.27.४०॥&lt;br&gt;&#xA;सप्रजं सुप्रकृष्टं च पञ्चसस्यसमन्वितम् ॥&lt;br&gt;&#xA;नानापुष्करिणीवृक्षफलभोगसमन्वितम् ॥४१॥&lt;br&gt;&#xA;नगरं यश्च विप्राय ददाति भारते भुवि ॥&lt;br&gt;&#xA;महीयते स वैकुण्ठे दशलक्षेन्द्रकालकम्॥४२॥&lt;br&gt;&#xA;पुनः स्वयोनिं सम्प्राप्य राजेन्द्रो भारते भवेत्॥&lt;br&gt;&#xA;नगराणां च नियुतं लभते नात्र संशयः॥ ॥ ४३ ॥&lt;br&gt;&#xA;धरा तं न जहात्येव जन्मनां नियुतं ध्रुवम् ॥&lt;br&gt;&#xA;परमैश्वर्य संयुक्तो भवेदेव महीतले ॥४४॥&lt;br&gt;&#xA;नगराणां च शतकं देशं यो हि द्विजातये ॥&lt;br&gt;&#xA;सुप्रकृष्टप्रजायुक्तं ददाति भक्तिपूर्वकम् ॥ ४९ ॥&lt;br&gt;&#xA;वापीतडागसंयुक्तं नानावृक्षसमन्वितम् ॥&lt;br&gt;&#xA;महीयते स वैकुण्ठे कोटिमन्वन्तरावधि ॥ ४६ ॥&lt;br&gt;&#xA;पुनः स्वयोनिं सम्प्राप्य जम्बूद्वीपपतिर्भवेत् ॥&lt;br&gt;&#xA;परमैश्वर्य्यसंयुक्तो यथा शक्रस्तथा भुवि ॥ ४७ ॥&lt;br&gt;&#xA;मही तं न जहात्येव जन्मनां कोटिमेव च ॥&lt;br&gt;&#xA;कल्पान्तजीवी स भवेद्राजराजेश्वरो महान् ॥४८॥&lt;br&gt;&#xA;स्वाधिकारं समग्रं च यो ददाति द्विजातये॥&lt;br&gt;&#xA;चतुर्गुण फलं चातो भवेत्तस्य न संशयः ॥४९॥&lt;br&gt;&#xA;जम्बूद्वीपं यो ददाति ब्राह्मणाय पतिव्रते ॥&lt;br&gt;&#xA;फलं शतगुणं चातो भवेत्तस्य न संशयः ॥2.27.५०॥&lt;br&gt;&#xA;सप्तद्वीपमहीदातुः सर्वतीर्थानुसेविनः॥&lt;br&gt;&#xA;सर्वेषां तपसां कर्त्तुः सर्वोपवासकारिणः॥५१॥&lt;br&gt;&#xA;सर्वदानप्रदातुश्च सर्वसिद्धेश्वरस्य च ॥&lt;br&gt;&#xA;अस्त्येव पुनरावृत्तिर्न भक्तस्य हरेरहो॥५२॥&lt;br&gt;&#xA;असङ्ख्यब्रह्मणा पातं पश्यन्ति वैष्णवाः सति ॥&lt;br&gt;&#xA;निवसन्ति हि गोलोके वैकुण्ठे वा हरेः पदे॥५३॥&lt;br&gt;&#xA;विष्णुमन्त्रोपासकश्च विहाय मानवीं तनुम्॥&lt;br&gt;&#xA;बिभर्त्ति दिव्यरूपं च जन्ममृत्युजरापहम्॥५४॥&lt;br&gt;&#xA;लब्ध्वा विष्णोश्च सारूप्यं विष्णुसेवां करोति च॥&lt;br&gt;&#xA;स च पश्यति गोलोके ह्यसङ्ख्यं प्राकृतं लयम्॥५५॥&lt;br&gt;&#xA;नश्यन्ति देवाः सिद्धाश्च विश्वानि निखिलानि च॥&lt;br&gt;&#xA;कृष्णभक्ता न नश्यन्ति जन्ममृत्युजराहराः॥५६॥&lt;br&gt;&#xA;कार्त्तिके तुलसीदानं करोति हरये च यः ॥&lt;br&gt;&#xA;युगं पत्रप्रमाणं च मोदते हरिमन्दिरे ॥ ५७ ॥&lt;br&gt;&#xA;पुनः स्वयोनिं सम्प्राप्य हरिभक्तिं लभेद्ध्रुवम् ॥&lt;br&gt;&#xA;सुखी च चिरजीवी च स भवेद्भारते भुवि॥५८॥&lt;br&gt;&#xA;घृतप्रदीपं हरये कार्त्तिके यो ददाति च ॥&lt;br&gt;&#xA;पलप्रमाणं वर्षं च मोदते हरिमन्दिरे ॥ ५९ ॥&lt;br&gt;&#xA;पुनः स्वयोनिं सम्प्राप्य विष्णुभक्तिं लभेद्ध्रुवम् ॥&lt;br&gt;&#xA;महाधनाढ्यः स भवेच्चक्षुष्मांश्चैव दीप्तिमान् ॥ 2.27.६० ॥&lt;br&gt;&#xA;माघे यः स्नाति गङ्गायामरुणोदयकालतः ॥&lt;br&gt;&#xA;युगषष्टिसहस्राणि मोदते हरिमन्दिरे ॥ ६१ ॥&lt;br&gt;&#xA;पुनः स्वयोनिं सम्प्राप्य विष्णुभक्तिं लभेद्ध्रुवम् ॥&lt;br&gt;&#xA;जितेन्द्रियाणां प्रवरः स भवेद्भारते भुवि ॥ ६२ ॥&lt;br&gt;&#xA;माघे यः स्नाति गङ्गायां प्रयागे चारुणोदये ॥&lt;br&gt;&#xA;वैकुण्ठे मोदते सोऽपि लक्षमन्वन्तरावधि ॥ ६३ ॥&lt;br&gt;&#xA;पुनः स्वयोनिं सम्प्राप्य विष्णुमन्त्रं लभेद्ध्रुवम् ॥&lt;br&gt;&#xA;त्यक्त्वा च मानुषं देहं पुनर्याति हरेः पदम् ॥ ६४ ॥&lt;br&gt;&#xA;नास्ति तत्पुनरावृत्तिर्वैकुण्ठाच्च महीतले ॥&lt;br&gt;&#xA;करोति हरिदास्यं च लब्ध्वा सारूप्यमेव च ॥ ६५ ॥&lt;br&gt;&#xA;नित्यस्नायी च गङ्गायां स पूतः सूर्य्यवद्भुवि ॥&lt;br&gt;&#xA;पदे पदेऽश्वमेधस्य लभते निश्चितं फलम् ॥ ६६ ॥&lt;br&gt;&#xA;तस्यैव पादरजसा सद्यः पूता वसुन्धरा ॥&lt;br&gt;&#xA;मोदते स च वैकुण्ठे यावच्चन्द्रदिवाकरौ ॥ ६७ ॥&lt;br&gt;&#xA;पुनः स्वयोनिं सम्प्राप्य तपस्विप्रवरो भवेत् ॥&lt;br&gt;&#xA;स्वधर्मनिरतः शुद्धो विद्वांश्च सुजितेन्द्रियः ॥ ६८ ॥&lt;br&gt;&#xA;मीनकर्कटयोर्मध्ये गाढं तपति भास्करे ॥&lt;br&gt;&#xA;भारते यो ददात्येव जलमेव सुवासितम् ॥ ६९ ॥&lt;br&gt;&#xA;मोदते स च वैकुण्ठे यावदिन्द्राश्चतुर्दश ॥&lt;br&gt;&#xA;पुनः स्वयोनिं सम्प्राप्य सुखी निष्कपटो भवेत् ॥ 2.27.७० ॥&lt;br&gt;&#xA;वैशाखे हरये भक्त्या यो ददाति च चन्दनम् ॥&lt;br&gt;&#xA;युगषष्टिसहस्राणि मोदते विष्णुमन्दिरे ॥&lt;br&gt;&#xA;पुनः स्वयोनिं सम्प्राप्य रूपवांश्च सुखी भवेत् ॥७१॥&lt;br&gt;&#xA;वैशाखे सक्तुदानं च यः करोति द्विजातये ॥&lt;br&gt;&#xA;सक्तुरेणुप्रमाणाब्दं मोदते विष्णुमन्दिरे ॥ ७२॥&lt;br&gt;&#xA;करोति भारते यो हि कृष्णजन्माष्टमीव्रतम् ॥&lt;br&gt;&#xA;शतजन्मकृतात्पापान्मुच्यते नात्र संशयः ॥७३ ॥&lt;br&gt;&#xA;वैकुण्ठे मोदते सोऽपि यावदिन्द्राश्चतुर्दश ॥&lt;br&gt;&#xA;पुनः स्वयोनिं सम्प्राप्य कृष्णभक्तिं लभेद्ध्रुवम् ॥ ७४ ॥&lt;br&gt;&#xA;इहैव भारते वर्षे शिवरात्रिं करोति यः ॥&lt;br&gt;&#xA;मोदते शिवलोके च सप्तमन्वन्तरावधि ॥ ७९ ॥&lt;br&gt;&#xA;शिवाय शिवरात्रौ च बिल्वपत्रं ददाति यः ॥&lt;br&gt;&#xA;पत्रप्रमाणं च युगं मोदते शिवमन्दिरे ॥ ७६॥&lt;br&gt;&#xA;पुनः स्वयोनिं सम्प्राप्य शिवभक्तिं लभेद्ध्रुवम् ॥&lt;br&gt;&#xA;विद्यावान्पुत्रवाञ्छ्रीमान्प्रजावान्भूमिवान्भवेत् ॥ ७७ ॥&lt;br&gt;&#xA;चैत्रमासेऽथवा माघे शङ्करं योऽर्चयेद्व्रती ॥&lt;br&gt;&#xA;करोति नर्त्तनं भक्त्या वेत्रपाणिर्दिवानिशम् ॥ ७८ ॥&lt;br&gt;&#xA;मासं वाप्यर्द्धमासं वा दश सप्तदिनानि वा ॥&lt;br&gt;&#xA;दिनमानं युगं सोऽपि शिवलोके महीयते ॥ ७९ ॥&lt;br&gt;&#xA;श्रीरामनवमीं यो हि करोति भारते नरः॥&lt;br&gt;&#xA;सप्तमन्वन्तरं यावन्मोदते विष्णुमन्दिरे ॥ 2.27.८० ॥&lt;br&gt;&#xA;पुनः स्वयोनिं सम्प्राप्य रामभक्तिं लभेद्ध्रुवम् ॥&lt;br&gt;&#xA;जितेन्द्रियाणां प्रवरो महांश्च धार्मिको भवेत् ॥ ८१ ॥&lt;br&gt;&#xA;शारदीयां महापूजां प्रकृतेर्यः करोति च ॥&lt;br&gt;&#xA;महिषैश्छागलैर्मेषैरिक्षुकूष्माण्डकैस्तथा ॥ ८२ ॥&lt;br&gt;&#xA;नैवेद्यैरुपहारैश्च धूपदीपादिभिस्तथा ॥&lt;br&gt;&#xA;नृत्यगीतादिभिर्वाद्यैर्नानाकौतुकमङ्गलैः ॥ ॥ ८३ ॥&lt;br&gt;&#xA;शिवलोके वसेत्सोऽपि सप्तमन्वन्तरावधि ॥&lt;br&gt;&#xA;पुनः स्वयोनिं सम्प्राप्य बुद्धिं च निर्मलां लभेत् ॥ ८४ ॥&lt;br&gt;&#xA;अचलां श्रियमाप्नोति पुत्रपौत्रादिवर्द्धिनीम् ॥&lt;br&gt;&#xA;महाप्रभावयुक्तश्च गजवाजिसमन्वितः ॥ ८५ ॥&lt;br&gt;&#xA;राजराजेश्वरः सोऽपि भवेदेव न संशयः ॥&lt;br&gt;&#xA;भाद्रशुक्लाष्टमीं प्राप्य महालक्ष्मीं च योऽर्चयेत् ॥८६ ॥&lt;br&gt;&#xA;नित्यं भक्त्या पक्षमेकं पुण्यक्षेत्रे च भारते ॥&lt;br&gt;&#xA;दत्त्वा तस्यै प्रकृष्टानि चोपचाराणि षोडश ॥ ८७ ॥&lt;br&gt;&#xA;वैकुण्ठे मोदते सोऽपि यावच्चन्द्रदिवाकरौ॥&lt;br&gt;&#xA;पुनः स्वयोनिं सम्प्राप्य राजराजेश्वरो भवेत् ॥ ८८ ॥&lt;br&gt;&#xA;कार्तिकीपूर्णिमायां च कृत्वा तु रासमण्डलम् ॥&lt;br&gt;&#xA;गोपानां शतकं कृत्वा गोपीनां शतकं तथा ॥ ८९ ॥&lt;br&gt;&#xA;शिलायां प्रतिमायां वा श्रीकृष्णं राधया सह ॥&lt;br&gt;&#xA;भारते पूजयेद्दत्त्वा चोपचाराणि षोडश ॥ 2.27.९० ॥&lt;br&gt;&#xA;गोलोके च वसेत्सोऽपि यावद्वै ब्रह्मणो वयः ॥&lt;br&gt;&#xA;भारतं पुनरागत्य हरिभक्तिं लभेद्ध्रुवम् ॥ ९१ ॥&lt;br&gt;&#xA;क्रमेण सुदृढां भक्तिं लब्ध्वा मन्त्रं हरेरपि ॥&lt;br&gt;&#xA;देहं त्यक्त्वा च गोलोकं पुनरेव प्रयाति सः ॥ ९२ ॥&lt;br&gt;&#xA;तत्र कृष्णस्य सारूप्यं सम्प्राप्य पार्षदो भवेत् ॥&lt;br&gt;&#xA;पुनस्तत्पतनं नास्ति जरामृत्युहरो महान् ॥ ९३ ॥&lt;br&gt;&#xA;शुक्लां वाऽप्यथवा कृष्णां करोत्येकादशीं च यः ॥&lt;br&gt;&#xA;वैकुण्ठे मोदते सोऽपि यावद्वै ब्रह्मणो वयः ॥ ९४ ॥&lt;br&gt;&#xA;भारतं पुनरागत्य हरिभक्तिं लभेद्ध्रुवम् ॥&lt;br&gt;&#xA;पुनर्याति च वैकुण्ठं न तस्य पतनं भवेत् ॥ ९५ ॥&lt;br&gt;&#xA;भाद्रे शुक्ले च द्वादश्यां यः शक्रं पूजयेन्नरः ॥&lt;br&gt;&#xA;षष्टिवर्षसहस्राणि शक्रलोके महीयते ॥ ९६ ॥&lt;br&gt;&#xA;रविवारेऽर्कसङ्क्रान्त्यां सप्तम्यां शुक्लपक्षतः ॥&lt;br&gt;&#xA;सम्पूज्यार्कं हविष्यान्नं यः करोति च भारते ॥ ९७ ॥&lt;br&gt;&#xA;महीयते सोऽर्कलोके यावच्चन्द्रदिवाकरौ ॥&lt;br&gt;&#xA;भारतं पुनरागत्य चारोगी श्रीयुतो भवेत् ॥ ९८ ॥&lt;br&gt;&#xA;ज्येष्ठशुक्लचतुर्दश्यां सावित्रीं यो हि पूजयेत् ॥&lt;br&gt;&#xA;महीयते ब्रह्मलोके सप्तमन्वन्तरावधि ॥ ९९ ॥&lt;br&gt;&#xA;पुनर्महीं समागत्य श्रीमानतुलविक्रमः ॥&lt;br&gt;&#xA;चिरजीवी भवेत्सोऽपि ज्ञानवान्सम्पदा युतः ॥ 2.27.१०० ॥&lt;br&gt;&#xA;माघस्य शुक्लपञ्चम्यां पूजयेद्यः सरस्वतीम् ॥&lt;br&gt;&#xA;संयतो भक्तितो दत्त्वा चोपचाराणि षोडश॥१०१॥&lt;br&gt;&#xA;महीयते स वैकुण्ठे यावद्ब्रह्मदिवानिशम् ॥&lt;br&gt;&#xA;सम्प्राप्य च पुनर्जन्म स भवेत्कविपण्डितः ॥ १०२ ॥&lt;br&gt;&#xA;गां सुवर्णादिकं यो हि ब्राह्मणाय ददाति च ॥&lt;br&gt;&#xA;नित्यं जीवनपर्यन्तं भक्तियुक्तश्च भारते ॥ १०३ ॥&lt;br&gt;&#xA;गवां लोमप्रमाणाब्दं द्विगुणं विष्णुमन्दिरे ॥&lt;br&gt;&#xA;मोदते हरिणा सार्द्धं क्रीडाकौतुकमङ्गलैः ॥ १०४ ॥&lt;br&gt;&#xA;ततः पुनरिहागत्य विष्णुभक्तिं लभेद्ध्रुवम् ॥&lt;br&gt;&#xA;ततः पुनरिहागत्य राजराजेश्वरो भवेत् ॥&lt;br&gt;&#xA;गोमांश्च पुत्रवान्विद्वाञ्ज्ञानवान्सर्वतः सुखी ॥ १०५ ॥&lt;br&gt;&#xA;भोजयेद्यो हि मिष्टान्नं ब्राह्मणेभ्यश्च भारते ॥&lt;br&gt;&#xA;विप्रलोमप्रमाणाब्दं मोदते विष्णुमन्दिरे ॥ १०६ ॥&lt;br&gt;&#xA;ततः पुनरिहागत्य स सुखी धनवान्भवेत् ॥&lt;br&gt;&#xA;विद्वान्सुचिरजीवी च श्रीमानतुलविक्रमः ॥ १०७ ॥&lt;br&gt;&#xA;यो वक्ति वा ददात्येव हरेर्नामानि भारते ॥&lt;br&gt;&#xA;युगनामप्रमाणं च विष्णुलोके महीयते ॥ १०८ ॥&lt;br&gt;&#xA;ततः पुनरिहागत्य विष्णुभक्तिं लभेद्ध्रुवम् ॥&lt;br&gt;&#xA;यदि नारायणक्षेत्रे फलं कोटिगुणं लभेत् ॥ १०९ ॥&lt;br&gt;&#xA;नाम्नां कोटिं हरेर्यो हि क्षेत्रे नारायणे जपेत् ॥&lt;br&gt;&#xA;सर्वपापविनिर्मुक्तो जीवन्मुक्तो भवेद्ध्रुवम् ॥ 2.27.११० ॥&lt;br&gt;&#xA;लभते न पुनर्जन्म वैकुण्ठे स महीयते ॥&lt;br&gt;&#xA;लभेद्विष्णोश्च सारूप्यं न तस्य पतनं भवेत् ॥ १११ ॥&lt;br&gt;&#xA;यः शिवं पूजयेन्नित्यं कृत्वा लिङ्गं च पार्थिवम् ॥&lt;br&gt;&#xA;यावज्जीवनपर्य्यन्तं स याति शिवमन्दिरम् ॥ ११२ ॥&lt;br&gt;&#xA;मृदां रेणुप्रमाणाब्दं शिवलोके महीयते ॥&lt;br&gt;&#xA;ततः पुनरिहागत्य राजेन्द्रो भारते भवेत् ॥ ॥ ११३ ॥&lt;br&gt;&#xA;शिलां च योऽर्चयेन्नित्यं शिलातोयं च भक्षति ॥&lt;br&gt;&#xA;महीयते स वैकुण्ठे यावद्वै ब्रह्मणः शतम् ॥ ११४ ॥&lt;br&gt;&#xA;ततो लब्ध्वा पुनर्जन्म हरिभक्तिं सुदुर्लभाम् ॥&lt;br&gt;&#xA;महीयते विष्णुलोके न तस्य पतनं भवेत् ॥ ११५ ॥&lt;br&gt;&#xA;तपांसि चैव सर्वाणि व्रतानि निखिलानि च॥&lt;br&gt;&#xA;कृत्वा तिष्ठति वैकुण्डे यावदिन्द्राश्चतुर्दश ॥११६॥&lt;br&gt;&#xA;ततो लब्ध्वा पुनर्जन्म राजेन्द्रो भारते भवेत् ॥&lt;br&gt;&#xA;ततो मुक्तो भवेत्पश्चात्पुनर्जन्म न विद्यते ॥ ११७ ॥&lt;br&gt;&#xA;यः स्नाति सर्वर्तीर्थेषु भुवि कृत्वा प्रदक्षिणम् ॥&lt;br&gt;&#xA;स च निर्वाणतां याति न तज्जन्म भवेद्भुवि ॥११८॥&lt;br&gt;&#xA;पुण्यक्षेत्रे भारते च योऽश्वमेधं करोति च ॥&lt;br&gt;&#xA;अश्वलोमप्रमाणाब्दं शक्रस्यार्द्धासने वसेत् ॥ ११९ ॥&lt;br&gt;&#xA;चतुर्गुणं राजसूये फलमाप्नोति मानवः ॥&lt;br&gt;&#xA;नरमेधेऽश्वमेधार्द्धं गोमेधे च तदेव च॥2.27.१२०॥&lt;br&gt;&#xA;पुत्रेष्टौ च तदर्धं च सुपुत्रं च लभेद्ध्रुवम्॥&lt;br&gt;&#xA;लभते लाङ्गलेष्टौ च गोमेधसदृशं फलम्॥१२१॥&lt;br&gt;&#xA;तत्समानं च विप्रेष्टौ वृद्धियागे च तत्फलम् ॥&lt;br&gt;&#xA;पद्मयज्ञे तदर्द्धं च फलमाप्नोति मानवः ॥१२२॥&lt;br&gt;&#xA;विशोके च विशोकं च पद्मार्द्धं स्वर्गमश्नुते ॥&lt;br&gt;&#xA;विजये विजयी राजा स्वर्गे पद्मसमं भवेत्॥१२३॥&lt;br&gt;&#xA;प्राजापत्ये प्रजालाभो भूवृद्धिर्भूभृतां भवेत् ॥&lt;br&gt;&#xA;इह राजश्रियं लब्ध्वा पद्मार्द्धं स्वर्गमश्नुते ॥&lt;br&gt;&#xA;ऋद्धियागे महैश्वर्यं स्वर्गं पद्मसमं भवेत् ॥१२४॥&lt;br&gt;&#xA;विष्णुयज्ञः प्रधानं च सर्वयज्ञेषु सुन्दरि ॥&lt;br&gt;&#xA;ब्रह्मणा च कृतः पूर्वं महासम्भारसंयुतः ॥ १२५ ॥&lt;br&gt;&#xA;बभूव कलहो यत्र दक्षशङ्करयोः सति ॥&lt;br&gt;&#xA;शेपुश्च नन्दिनं विप्रा नन्दी विप्रांश्च कोपतः ॥ १२६ ॥ ।&lt;br&gt;&#xA;यतो हेतोर्दक्षयज्ञं बभञ्ज चन्द्रशेखरः ॥&lt;br&gt;&#xA;चकार विष्णुयज्ञं च पुरा दक्षप्रजापतिः ॥१२७॥&lt;br&gt;&#xA;धर्मश्च कश्यपश्चैव शेषश्चापि च कर्दमः ॥।&lt;br&gt;&#xA;स्वायम्भुवो मनुश्चैव तत्पुत्रश्च प्रियव्रतः ॥ १२८ ॥&lt;br&gt;&#xA;शिवः सनत्कुमारश्च कपिलश्च ध्रुवस्तथा ॥&lt;br&gt;&#xA;राजसूयसहस्राणां समृद्ध्या च क्रतुर्भवेत् ॥ १२९ ॥&lt;br&gt;&#xA;राजसूयसहस्राणां फलमाप्नोति निश्चितम् ॥&lt;br&gt;&#xA;विष्णुयज्ञात्परो यज्ञो नास्ति वेदे फलप्रदः ॥ 2.27.१३० ॥&lt;br&gt;&#xA;बहुकल्पान्तजीवी च जीवन्मुक्तो भवेद्ध्रुवम् ॥&lt;br&gt;&#xA;ज्ञानेन तेजसा चैव विष्णुतुल्यो भवेदिह ॥१३१॥&lt;br&gt;&#xA;देवानां च यथा विष्णुर्वैष्णवानां यथा शिवः ॥&lt;br&gt;&#xA;शास्त्राणां च यथा वेदा आश्रमाणां च ब्राह्मणाः ॥१३२॥&lt;br&gt;&#xA;तीर्थानां च यथा गङ्गा पवित्राणां च वैष्णवाः ॥&lt;br&gt;&#xA;एकादशी व्रतानां च पुष्पाणां तुलसी यथा ॥ १३३॥&lt;br&gt;&#xA;नक्षत्राणां यथा चन्द्रः पक्षिणां गरुडो यथा ॥&lt;br&gt;&#xA;यथा स्त्रीणां च प्रकृतिराधाराणां वसुन्धरा॥ ॥ १३४ ॥&lt;br&gt;&#xA;शीघ्रगानां चेन्द्रियाणां चञ्चलानां यथा मनः ॥&lt;br&gt;&#xA;प्रजापतीनां ब्रह्मा च प्रजेशानां प्रजापतिः ॥ १३९ ॥&lt;br&gt;&#xA;वृन्दावनं वनानां च वर्षाणां भारतं यथा ॥&lt;br&gt;&#xA;श्रीमतां च यथा श्रीश्च विदुषां च सरस्वती ॥ १३६ ॥&lt;br&gt;&#xA;पतिव्रतानां दुर्गा च सौभाग्यानां च राधिका ॥&lt;br&gt;&#xA;विष्णुयज्ञस्तथा वत्से यज्ञेषु च महानिति ॥१३७॥&lt;br&gt;&#xA;अश्वमेधशतेनैव शक्रत्वं लभते ध्रुवम् ॥&lt;br&gt;&#xA;सहस्रेण विष्णुपदं सम्प्राप पृथुरेव च ॥ ॥ १३८ ॥&lt;br&gt;&#xA;स्नानं च सर्वतीर्थेषु सर्वयज्ञेषु दक्षिणम् ॥&lt;br&gt;&#xA;सर्वेषां च व्रतानां च तपसां फलमेव च ॥ १३९ ॥&lt;br&gt;&#xA;पाठश्चतुर्णां वेदानां प्रादक्षिण्यं भुवस्तथा ॥&lt;br&gt;&#xA;फलं बीजमिदं सर्वं मुक्तिदं कृष्णसेवनम् ॥ 2.27.१४० ॥&lt;br&gt;&#xA;पुराणेषु च वेदेषु चेतिहासेषु सर्वतः ॥&lt;br&gt;&#xA;निरूपितं सारभूतं कृष्णपादाम्बुजार्चनम् ॥ १४१ ॥&lt;br&gt;&#xA;तद्वर्णनं च तद्ध्यानं तन्नामगुणकीर्त्तनम् ॥&lt;br&gt;&#xA;तत्स्तोत्रं स्मरणं चैव वन्दनं जप एव च ॥ १४२ ॥&lt;br&gt;&#xA;तत्पादोदकनैवेद्यभक्षणं नित्यमेव च ॥&lt;br&gt;&#xA;सर्वसम्मतमित्येवं सर्वेप्सितमिदं सति ॥ १४३ ॥&lt;br&gt;&#xA;भज कृष्णं परं ब्रह्म निर्गुणं प्रकृतेः परम् ॥&lt;br&gt;&#xA;गृहाण स्वामिनं वत्से सुखं गच्छ स्वमन्दिरम् ॥ १४४ ॥&lt;br&gt;&#xA;एतत्ते कथितं सर्वं विपाकं कर्मणां नृणाम् ॥&lt;br&gt;&#xA;सर्वेप्सितं सर्वमतं परं तत्त्वप्रदं नृणाम् ॥ १४५ ॥&lt;br&gt;&#xA;इति श्रीब्रह्मवैवर्त्ते महापुराणे द्वितीये प्रकृतिखण्डे नारद नारायणसंवादे सावित्रीयमसंवादे सावि्त्र्युपाख्याने शुभकर्मविपाकप्रकथनं नाम सप्तविंशोऽध्यायः ॥ २७ ॥&lt;/p&gt;</description>
    </item>
    <item>
      <title>०२८</title>
      <link>https://vishvAsa.github.io/purANam_vaiShNavam/brahma-vaivarta-purANam/02/028/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/028/</guid>
      <description>&lt;p&gt;श्रीनारायण उवाच॥&lt;br&gt;&#xA;हरेरुत्कीर्त्तनं श्रुत्वा सावित्री यमवक्त्रतः ॥&lt;br&gt;&#xA;साश्रुनेत्रा सपुलका यमं पुनरुवाच सा ॥ १ ॥&lt;br&gt;&#xA;सावित्र्युवाच ॥&lt;br&gt;&#xA;हरेरुत्कीर्त्तनं धर्म स्वकुलोद्धारकारणम् ॥&lt;br&gt;&#xA;श्रोतॄणां चैव वक्तॄणां जन्ममृत्युजराहरम् ॥ २ ॥&lt;br&gt;&#xA;दानानां च व्रतानां च सिद्धीनां तपसां परम् ॥&lt;br&gt;&#xA;योगानां चैव वेदानां सेवनं कीर्त्तनं हरेः ॥ ३ ॥&lt;br&gt;&#xA;मुक्तत्वममरत्वं वा सर्वसिद्धित्वमेव वा ॥&lt;br&gt;&#xA;श्रीकृष्णसेवनस्यैव कलां नार्हन्ति षोडशीम् ॥४॥&lt;br&gt;&#xA;भजामि केन विधिना श्रीकृष्णं प्रकृतेः परम् ॥&lt;br&gt;&#xA;मूढां मामबलां तात वद वेदविदांवर ॥ ५ ॥&lt;br&gt;&#xA;शुभकर्म्मविपाकं च श्रुतं नृणां मनोहरम् ॥&lt;br&gt;&#xA;कर्म्माशुभविपाकं च तन्मे व्याख्यातुमर्हसि ॥६॥&lt;br&gt;&#xA;इत्युक्त्वा सा सती ब्रह्मन्भक्तिनम्रात्मकन्धरा ॥&lt;br&gt;&#xA;तुष्टाव धर्म्मराजं च वेदोक्तेन स्तवेन च ॥ ७ ॥&lt;br&gt;&#xA;सावित्र्युवाच ॥&lt;br&gt;&#xA;तपसा धर्ममाराध्य पुष्करे भास्करः पुरा ॥&lt;br&gt;&#xA;धर्मांशं यं सुतं प्राप धर्मराजं नमाम्यहम् ॥ ८ ॥&lt;br&gt;&#xA;समता सर्वभूतेषु यस्य सर्वस्य साक्षिणः ॥&lt;br&gt;&#xA;अतो यन्नाम शमनमिति तं प्रणमाम्यहम् ॥ ९ ॥&lt;br&gt;&#xA;येनान्तश्च कृतो विश्वे सर्वेषां जीविनां परम् ॥&lt;br&gt;&#xA;कर्मानुरूपकालेन तं कृतान्तं नमाम्यहम् ॥ 2.28.१० ॥&lt;br&gt;&#xA;बिभर्ति दण्डं दण्ड्याय पापिनां शुद्धिहेतवे। ॥&lt;br&gt;&#xA;नमामि तं दण्डधरं यः शास्ता सर्वकर्मणाम् ॥ ११ ॥&lt;br&gt;&#xA;विश्वे यः कलयत्येव सर्वायुश्चापि सन्ततम् ॥&lt;br&gt;&#xA;अतीव दुर्निवार्य्यञ्च तं कालं प्रणमाम्यहम् ॥ १२ ॥&lt;br&gt;&#xA;तपस्वी वैष्णवो धर्म्मी संयमी विजितेन्द्रियः ॥&lt;br&gt;&#xA;जीविनां कर्म्मफलदं तं यमं प्रणमाम्यहम् ॥ १३ ॥&lt;br&gt;&#xA;स्वात्मारामञ्च सर्वज्ञो मित्रं पुण्यकृतां भवेत् ॥&lt;br&gt;&#xA;पापिनां क्लेशदो यश्च पुण्यं मित्रं नमाम्यहम् ॥ १४ ॥&lt;br&gt;&#xA;यज्जन्म ब्रह्मणो वंशे ज्वलन्तं ब्रह्मतेजसा॥&lt;br&gt;&#xA;यो ध्यायति परं ब्रह्म ब्रह्मवंशं नमाम्यहम् ॥ १५ ॥&lt;br&gt;&#xA;इत्युक्त्वा सा च सावित्री प्रणनाम यमं मुने ॥&lt;br&gt;&#xA;यमस्तां विष्षुभजनं कर्म्मपाकमुवाच ह ॥ १६ ॥&lt;br&gt;&#xA;इदं यमाष्टकं नित्यं प्रातरुत्थाय यः पठेत् ॥&lt;br&gt;&#xA;यमात्तस्य भयं नास्ति सर्वपापात्प्रमुच्यते ॥ १७ ॥&lt;br&gt;&#xA;महापापी यदि पठेन्नित्यं भक्त्या च नारद ॥&lt;br&gt;&#xA;यमः करोति तं शुद्धं कायव्यूहेन निश्चितम्॥१८॥&lt;br&gt;&#xA;इति श्रीब्रह्मवैवर्त्ते महापुराणे द्वितीये प्रकृतिखण्डे नारदनारायणसंवादे सावित्रीकृतयमस्तोत्रं नामाष्टाविंशोऽध्यायः ॥२८॥&lt;/p&gt;</description>
    </item>
    <item>
      <title>०२९</title>
      <link>https://vishvAsa.github.io/purANam_vaiShNavam/brahma-vaivarta-purANam/02/029/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/029/</guid>
      <description>&lt;p&gt;श्रीनारायण उवाच ॥&lt;br&gt;&#xA;यमस्तस्यै विष्णुमन्त्रं दत्त्वा च विधिपूर्वकम् ॥&lt;br&gt;&#xA;कर्म्माशुभविपाकं च तामुवाच रवेः सुतः ॥ १ ॥&lt;br&gt;&#xA;यम उवाच ॥&lt;br&gt;&#xA;शुभकर्मविपाकं च श्रुतं नानाविधं सति ॥&lt;br&gt;&#xA;कर्माशुभविपाकं च कथयामि निशामय ॥ २ ॥&lt;br&gt;&#xA;नानाप्रकारं स्वर्गं च याति जीवः सुकर्मणा ॥&lt;br&gt;&#xA;कुकर्मणा च नरकं याति नानाविधं नरः ॥ ३ ॥&lt;br&gt;&#xA;नरकाणां च कुण्डानि सन्ति नानाविधानि च ॥&lt;br&gt;&#xA;नानापुराणभेदेन नामभेदानि तानि च ॥४॥&lt;br&gt;&#xA;विस्तृतानि गभीराणि क्लेशदानि च जीविनाम् ॥&lt;br&gt;&#xA;भयङ्कराणि घोराणि हे वत्से कुत्सितानि च ॥ ५ ॥&lt;br&gt;&#xA;षडशीतिश्च कुण्डानि संयमन्यां च सन्ति च ॥&lt;br&gt;&#xA;निबोध तेषां नामानि प्रसिद्धानि श्रुतौ सति ॥६॥&lt;br&gt;&#xA;वह्निकुण्डं तप्तकुण्डं क्षमकुण्डं भयानकम् ॥&lt;br&gt;&#xA;विट्कुण्डं मूत्रकुण्डं च श्लेष्मकुण्डं च दुःसहम् ॥ ७ ॥&lt;br&gt;&#xA;गरकुण्डं दूषिकाकुण्डं वसाकुण्डं तथैव च ॥&lt;br&gt;&#xA;शुक्रकुण्डमसृक्कुण्डमश्रुकुण्डं च कुत्सितम् ॥ ८ ॥&lt;br&gt;&#xA;कुण्डं गात्रमलानां च कर्णविट्कुण्डमेव च ॥&lt;br&gt;&#xA;मज्जाकुण्डं मांसकुण्डं नखकुण्डं च दुस्तरम् ॥ ९ ॥&lt;br&gt;&#xA;लोम्नां कुण्डं केशकुण्डमस्थिकुण्डं च दुःखदम् ॥&lt;br&gt;&#xA;ताम्रकुण्डं लौहकुण्डं प्रतप्तं क्लेशदं महत् ॥2.29.१०॥&lt;br&gt;&#xA;तीक्ष्णकण्टककुण्डं च विषकुण्डं च विघ्नदम् ॥&lt;br&gt;&#xA;धर्म्मकुण्डं तप्तसुराकुण्डं चापि प्रकीर्त्तितम् ॥ ११ ॥&lt;br&gt;&#xA;प्रतप्ततैलकुण्डं च दन्तकुण्डं च दुर्वहम् ॥&lt;br&gt;&#xA;कृमिकुण्डं पूयकुण्डं सर्पकुण्डं दुरन्तकम् ॥ १२ ॥&lt;br&gt;&#xA;मशकुण्डं दंशकुण्डं भीमं गरलकुण्डकम् ॥&lt;br&gt;&#xA;कुण्डं च वज्रदंष्ट्राणां वृश्चिकानां च सुव्रते ॥ १३ ॥&lt;br&gt;&#xA;शरकुण्डं शूलकुण्ड खड्गकुण्डं च भीषणम्॥&lt;br&gt;&#xA;गोलकुण्डं नक्रकुण्डं काककुण्डं शुचास्पदम् ॥ १४ ॥&lt;br&gt;&#xA;सञ्चालकुण्डं वाजकुण्डं बन्धकुण्डं सुदुस्तरम् ॥&lt;br&gt;&#xA;तप्तपाषाणकुण्डं च तीक्ष्ण पाषाणकुण्डकम् ॥ १५ ॥&lt;br&gt;&#xA;लालाकुण्डमसिकुण्डं चूर्णकुण्डं सुदारुणम् ॥&lt;br&gt;&#xA;चक्रकुण्डं वज्रकुण्डं कूर्म्मकुण्डं महोल्बणम् ॥ १६ ॥&lt;br&gt;&#xA;ज्वालकुण्डं भस्मकुण्डं पूतिकुण्डं च सुन्दरि ॥&lt;br&gt;&#xA;तप्तसूर्यमसीपत्रं क्षुरधारं सुचीमुखम् ॥ १७ ॥&lt;br&gt;&#xA;गोधामुखं नक्रमुखं गजदंशं च गोमुखम् ॥&lt;br&gt;&#xA;कुम्भीपाकं कालसूत्रमवटोदमरुन्तुदम्॥ १८ ॥&lt;br&gt;&#xA;पांशुभोजं पाशवेष्टं शूलप्रोतं प्रकम्पनम् ॥&lt;br&gt;&#xA;उल्कामुखमन्धकूपं वेधनं दण्डताडनम् ॥ ॥ १९ ॥&lt;br&gt;&#xA;जालबन्धं देहचूर्णं दलनं शोषणङ्करम् ॥&lt;br&gt;&#xA;सर्पज्वालामुखं जिह्मधूमान्धं नागवेष्टनम् ॥2.29.२०॥&lt;br&gt;&#xA;कुण्डान्येतानि सावित्रि पापिनां क्लेशदानि च ॥&lt;br&gt;&#xA;नियुक्तैः किङ्करगणै रक्षितानि च सन्ततम् ॥ २१ ॥&lt;br&gt;&#xA;दण्डहस्तैः शूलहस्तैः पाशहस्तैर्भयङ्करैः ॥&lt;br&gt;&#xA;शक्तिहस्तैर्गदाहस्तैर्मदमत्तैश्च दारुणैः ॥ २२ ॥&lt;br&gt;&#xA;तमोयुक्तैर्दयाहीनैर्दुर्निवार्य्यं च सर्वतः ॥&lt;br&gt;&#xA;तेजस्विभिश्च निःशङ्कैस्ताम्रपिङ्गललोचनैः ॥२३ ॥&lt;br&gt;&#xA;योगयुक्तैः सिद्धयोगैर्नानारूपधरैर्वरैः ॥&lt;br&gt;&#xA;आसन्नमृत्युभिर्दृष्टैः पापिभिः सर्वजीविभिः ॥ २४ ॥&lt;br&gt;&#xA;स्वकर्मनिरतैः शैवैः शाक्तैः सौरैश्च गाणपैः ॥&lt;br&gt;&#xA;अदृष्टैः पुण्यकृद्भिश्च सिद्धयोगिभिरेव च ॥ २५ ॥&lt;br&gt;&#xA;स्वधर्म्मनिरतैर्वाऽपि विरतैर्वा स्वतन्त्रकैः ॥&lt;br&gt;&#xA;बलवद्भिश्च निःशङ्कैः स्वप्नदृष्टैश्च वैष्णवैः ॥ २६ ॥&lt;br&gt;&#xA;एतत्ते कथितं साध्वि कुण्डसङ्ख्यानिरूपणम् ॥&lt;br&gt;&#xA;येषां निवासो यत्कुण्डे निबोध कथयामि ते ॥ २७ ॥&lt;br&gt;&#xA;इति श्रीब्रह्मवैवर्त्ते महापुराणे नारदनारायणसंवादे द्वितीये प्रकृतिखण्डे सावित्र्युपाख्याने यमसावित्रीसंवादे नरककुण्डसङ्ख्यानं नामैकोनत्रिंशो ऽध्यायः ॥ २९ ॥&lt;/p&gt;</description>
    </item>
    <item>
      <title>०३०</title>
      <link>https://vishvAsa.github.io/purANam_vaiShNavam/brahma-vaivarta-purANam/02/030/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/030/</guid>
      <description>&lt;p&gt;2.30&lt;br&gt;&#xA;यम उवाच ॥&lt;br&gt;&#xA;हरिसेवारतः शुद्धो योगी सिद्धो व्रतो सति ॥&lt;br&gt;&#xA;तपस्वी ब्रह्मचारी च न याति नरकं यतिः ॥ १ ॥&lt;br&gt;&#xA;कटुवाचा बान्धवांश्च खलत्वेन च यो नरः ॥&lt;br&gt;&#xA;दग्धान्करोति बलवान्वह्निकुण्डं प्रयाति सः ॥ २ ॥&lt;br&gt;&#xA;गात्रलोमप्रमाणाब्दं तत्र स्थित्वा हुताशने ॥&lt;br&gt;&#xA;पशुयोनिमवाप्नोति रौद्रे दग्धस्त्रिजन्मनि ॥ ३ ॥&lt;br&gt;&#xA;ब्राह्मणं तृषितं क्षुब्धं प्रतप्तं गृहमागतम् ॥&lt;br&gt;&#xA;न भोजयति यो मूढस्तप्तकुण्डं प्रयाति सः ॥ ४ ॥&lt;br&gt;&#xA;तत्र लोमप्रमाणाब्दं स्थित्वा तत्र च दुःखितः ॥&lt;br&gt;&#xA;तप्तस्थले वह्निकुण्डे पक्षी च सप्तजन्मसु ॥ ५ ॥&lt;br&gt;&#xA;रविवारार्कसङ्क्रान्त्याममायां श्राद्धवासरे ॥&lt;br&gt;&#xA;वस्त्राणां क्षारसंयोगं करोति यो हि मानवः ॥ ६ ॥&lt;br&gt;&#xA;स याति क्षारकुण्डं च सूत्रमानाब्दमेव च ॥&lt;br&gt;&#xA;स व्रजेद्राजकीं योनिं सप्तजन्मसु भारते ॥ ७ ॥&lt;br&gt;&#xA;स्वदत्तां परदत्तां वा ब्रह्मवृत्तिं हरेत्तु यः ॥&lt;br&gt;&#xA;षष्टिवर्षसहस्राणि विट्कुण्डं च प्रयाति सः ॥ ८ ॥&lt;br&gt;&#xA;षष्टिवर्षसहस्राणि विड्भोजी तत्र तिष्ठति ॥&lt;br&gt;&#xA;षष्टिवर्षसहस्राणि विट्कृमिश्च पुनर्भुवि ॥९॥&lt;br&gt;&#xA;परकीयतडागे च तडागं यः करोति च ॥&lt;br&gt;&#xA;उत्सृजेद्दैवदोषेण मूत्रकुण्डं प्रयाति सः ॥ 2.30.१० ॥&lt;br&gt;&#xA;तद्रेणुमानवर्षं च तद्भोजी तत्र तिष्ठति ॥&lt;br&gt;&#xA;भारते गोधिका चैव स भवेत्सप्तजन्मसु ॥ ११ ॥&lt;br&gt;&#xA;एकाकी मिष्टमश्नाति श्लेष्मकुण्डं प्रयाति सः ॥&lt;br&gt;&#xA;पूर्णमब्दशतं चैव तद्भोजी तत्र तिष्ठति ॥ १२ ॥&lt;br&gt;&#xA;पूर्णमब्दशतं चैव स प्रेतो भारते भवेत् ॥&lt;br&gt;&#xA;श्लेष्ममूत्रगरं चैव पूयं भुङ्क्ते ततः शुचिः ॥ १३ ॥&lt;br&gt;&#xA;पितरं मातरं चैव गुरुं भार्य्यां सुतं सुताम् ॥&lt;br&gt;&#xA;यो न पुष्णात्यनाथं च गरकुण्डं प्रयाति सः ॥ १४ ॥&lt;br&gt;&#xA;पूर्णमब्दसहस्रं च तद्भोजी तत्र तिष्ठति ॥&lt;br&gt;&#xA;ततो व्रजेद्भूतयोनिं शतवर्षं ततः शुचिः ॥ १५ ॥&lt;br&gt;&#xA;दृष्ट्वातिथिं वक्रचक्षुः करोति यो हि मानवः ॥&lt;br&gt;&#xA;पितृदेवास्तस्य जलं न गृह्णन्ति च पापिनः ॥ १६ ॥&lt;br&gt;&#xA;यानि कानि च पापानि ब्रह्महत्यादिकानि च ॥&lt;br&gt;&#xA;इहैव लभते चान्ते दूषिकाकुण्डमाव्रजेत्॥ १७ ॥&lt;br&gt;&#xA;पूर्णमब्दशतं चैव तद्भोजी तत्र तिष्ठति ॥&lt;br&gt;&#xA;ततो नरो भवेद्भूमौ दरिद्रः सप्तजन्मसु ॥ १८ ॥&lt;br&gt;&#xA;दत्त्वा द्रव्यं च विप्राय चान्यस्मै दीयते यदि॥&lt;br&gt;&#xA;स तिष्ठति वसाकुण्डे तद्भोजी शतवत्सरम्॥१९॥&lt;br&gt;&#xA;ततो भवेत्स चण्डालस्त्रिजन्मनि ततः शुचिः ॥&lt;br&gt;&#xA;कृकलासो भवेत्सोऽपि भारते सप्तजन्मसु ॥&lt;br&gt;&#xA;ततो भवेन्मानवश्च दरिद्रोऽल्पायुरेव च ॥2.30.२०॥&lt;br&gt;&#xA;पुमांसं कामिनी वाऽपि कामिनीं वा पुमानथ ॥&lt;br&gt;&#xA;यः शुक्रं पाययत्येव शुक्रकुण्डं प्रयाति सः ॥ २१ ॥&lt;br&gt;&#xA;पूर्णमब्दशतं चैव तद्भोजी तत्र तिष्ठति ॥&lt;br&gt;&#xA;योनिकृमिः शताब्दं च भवेद्भुवि ततः शुचिः ॥ २२ ॥&lt;br&gt;&#xA;सन्ताड्य च गुरुं विप्रं रक्तपातं च कारयेत् ॥&lt;br&gt;&#xA;स च तिष्ठत्यसृक्कुण्डे तद्भोजी शतवत्सरम्॥२३॥&lt;br&gt;&#xA;ततो भवेद्व्याधजन्म सप्तजन्मसु भारते ॥&lt;br&gt;&#xA;ततः शुद्धिमवाप्नोति मानवश्च क्रमेण च ॥ २४ ॥&lt;br&gt;&#xA;अश्रु स्रवन्तं गायन्तं भक्तं दृष्ट्वा च गद्गदम् ॥&lt;br&gt;&#xA;श्रीकृष्णगुणसङ्गीते हसत्येव हि यो नरः ॥ २५ ॥&lt;br&gt;&#xA;स वसेदश्रुकुण्डे च तद्भोजी शतवत्सरम् ॥&lt;br&gt;&#xA;ततो भवेत्स चण्डालस्त्रिजन्मनि ततः शुचिः ॥ २६ ॥&lt;br&gt;&#xA;करोति खलतां शश्वदशुद्धहृदयो नरः ॥&lt;br&gt;&#xA;कुण्डं गात्रमलानां च स च याति दशाब्दकम् ॥ २७ ॥&lt;br&gt;&#xA;ततः स गार्दभीं योनिमवाप्नोति त्रिजन्मनि ॥&lt;br&gt;&#xA;त्रिजन्मनि च शार्गालीं ततः शुद्धो भवेद्ध्रुवम् ॥ २८ ॥&lt;br&gt;&#xA;बधिरं यो हसत्येव निन्दत्येव हि मानवः ॥&lt;br&gt;&#xA;स वसेत्कर्णविट्कुण्डे तद्भोजी शतवत्सरम् ॥ २९ ॥&lt;br&gt;&#xA;ततो भवेत्स बधिरो दरिद्रः सप्तजन्मसु ॥&lt;br&gt;&#xA;सप्तजन्मस्वङ्गहीनस्ततः शुद्धिं लभेद्ध्रुवम् ॥ ॥ 2.30.३० ॥&lt;br&gt;&#xA;लोभात्स्वपालनार्थाय जीविनं हन्ति यो नरः ॥&lt;br&gt;&#xA;मज्जाकुण्डे वसेत्सोऽपि तद्भोजी लक्षवर्षकम् ॥ ३१ ॥&lt;br&gt;&#xA;ततो भवेत्स शशको मीनश्च सप्तजन्मसु ॥&lt;br&gt;&#xA;एणादयश्च कर्म्मभ्यस्ततः शुद्धिं लभेद्ध्रुवम् ॥३२॥&lt;br&gt;&#xA;स्वकन्यापालनं कृत्वा विक्रीणाति हि यो नरः ॥&lt;br&gt;&#xA;अर्थलोभान्महामूढो मांसकुण्डं प्रयाति सः ॥ ३३ ॥&lt;br&gt;&#xA;कन्यालोमप्रमाणाब्दं तद्भोजी तत्र तिष्ठति ॥&lt;br&gt;&#xA;तं च कुण्डे प्रहारं च करोति यमकिङ्करः ॥ ३४ ॥&lt;br&gt;&#xA;मांसभारं मूर्ध्नि कृत्वा रक्तधारां लिहेत्क्षुधा ॥&lt;br&gt;&#xA;ततो हि भारते पापी कन्याविट्सु कृमिर्भवेत् ॥ ३५ ॥&lt;br&gt;&#xA;षष्टिवर्षसहस्राणि व्याधश्च सप्तजन्मसु ॥&lt;br&gt;&#xA;त्रिजन्मनि वराहश्च कुक्कुरस्सप्तजन्मसु ॥ ३६ ॥&lt;br&gt;&#xA;सप्तजन्मसु मण्डूको जलौकाः सप्तजन्मसु ॥&lt;br&gt;&#xA;सप्तजन्मसु काकश्च ततः शुद्धिं लभेद्ध्रुवम् ॥ ३७ ॥&lt;br&gt;&#xA;व्रतानामुपवासानां श्राद्धादीनां च संयमे ॥&lt;br&gt;&#xA;न करोति क्षौरकर्म सोऽशुचिः सर्वकर्मसु ॥ ३८ ॥&lt;br&gt;&#xA;स च तिष्ठति कुण्डेषु नखादीनां च सुन्दरि ॥&lt;br&gt;&#xA;तदेव दिनमानाब्दं तद्भोजी दण्डताडितः ॥ ३९ ॥&lt;br&gt;&#xA;सकेशं पार्थिवं लिङ्गं यो वाऽर्चयति भारते ॥&lt;br&gt;&#xA;स तिष्ठति केशकुण्डे मृद्रेणुमानवर्षकम् ॥ 2.30.४० ॥&lt;br&gt;&#xA;तदन्ते यावनीं योनिं प्रयाति हरकोपतः ॥&lt;br&gt;&#xA;शताब्दाच्छुद्धिमाप्नोति स्वकुलं लभते ध्रुवम् ॥ ४१ ॥&lt;br&gt;&#xA;पितॄणां यो विष्णुपदे पिण्डं नैव ददाति च ॥&lt;br&gt;&#xA;स तिष्ठत्यस्थिकुण्डे च स्वलोमाब्दं महोल्बणे ॥ ४२ ॥&lt;br&gt;&#xA;ततः स्वयोनिं सम्प्राप्य खञ्जः सप्तसु जन्मसु ॥&lt;br&gt;&#xA;भवेन्महादरिद्रश्च ततः शुद्धो हि दण्डतः ॥ ४३ ॥&lt;br&gt;&#xA;यः सेवते महामूढो गुर्विणीं च स्वकामिनीम् ॥&lt;br&gt;&#xA;प्रतप्तताम्रकुण्डे च शतवर्षं स तिष्ठति॥ ॥ ४४ ॥&lt;br&gt;&#xA;अवीरान्नं च यो भुङ्क्ते ऋतुस्नातान्नमेव च ॥&lt;br&gt;&#xA;लौहकुण्डे शताब्दं च स च तिष्ठति तप्तके ॥ ४९ ॥&lt;br&gt;&#xA;स व्रजेद्राजकीं योनिं कर्मकारीं च सप्तसु ॥&lt;br&gt;&#xA;महाव्रणी दरिद्रश्च ततः शुद्धो भवेन्नरः ॥ ॥ ४६ ॥&lt;br&gt;&#xA;यो हि घर्माक्तहस्तेन देवद्रव्यमुपस्पृशेत् ॥&lt;br&gt;&#xA;शतवर्षप्रमाणं च घर्मकुण्डे स तिष्ठति ॥ ४७ ॥&lt;br&gt;&#xA;यः शूद्रेणाभ्यनुज्ञातो भुङ्क्ते शूद्रान्नमेव च ॥&lt;br&gt;&#xA;स च तप्तसुराकुण्डे शताब्दं तिष्ठति द्विजः ॥ ४८॥&lt;br&gt;&#xA;ततो भवेच्छ्रद्रयाजी ब्राह्मणः सप्तजन्मसु ॥&lt;br&gt;&#xA;शूद्रश्राद्धान्नभोजी च ततः शुद्धो भवेद् ध्रुवम् ॥ ॥ ४९ ॥&lt;br&gt;&#xA;वाग्दुष्टा कटुवाचा या ताडयेत्स्वामिनं सदा ॥&lt;br&gt;&#xA;तीक्ष्णकण्टककुण्डे सा तद्भोजी तत्र तिष्ठति ॥ 2.30.५० ॥&lt;br&gt;&#xA;ताडिता यमदूतेन दण्डेन च चतुर्युगम् ॥&lt;br&gt;&#xA;तत उच्चैःश्रवाः सप्तजन्मस्वेव ततः शुचिः ॥५१॥&lt;br&gt;&#xA;विषेण जीविनं हन्ति निर्दयो यो हि पामरः ॥&lt;br&gt;&#xA;विषकुण्डे च तद्भोजी सहस्राब्दं च तिष्ठति॥ ॥५२॥&lt;br&gt;&#xA;ततो भवेन्नृघाती च व्रणी स्यात्सप्तजन्मसु ॥&lt;br&gt;&#xA;सप्तजन्मसु कुष्ठी च ततः शुद्धो भवेद्ध्रुवम् ॥५३॥&lt;br&gt;&#xA;दण्डेन ताडयेद्यो हि वृषं च वृषवाहकः ॥&lt;br&gt;&#xA;भृत्यद्वारा स्वतन्त्रो वा पुण्यक्षेत्रे च भारते ॥ ५४ ॥&lt;br&gt;&#xA;प्रतप्ततैलकुण्डे च स तिष्ठति चतुर्युगम् ॥&lt;br&gt;&#xA;गवां लोमप्रमाणाब्दं वृषो भवति तत्परम् ॥ ५५ ॥&lt;br&gt;&#xA;दन्तेन हन्ति जीवं यो लौहेन बडिशेन वा ॥&lt;br&gt;&#xA;दन्तकुण्डे वसेत्सोऽपि वर्षाणामयुतं सति ॥ ५६ ॥&lt;br&gt;&#xA;ततः स्वयोनिं सम्प्राप्य चोदरव्याधिसंयुतः॥&lt;br&gt;&#xA;क्लिष्टेन जन्मनैकेन ततः शुद्धो भवेन्नरः॥५७॥&lt;br&gt;&#xA;यो भुङ्क्ते च वृथा मांसं मत्स्यभोजी च ब्राह्मणः ॥&lt;br&gt;&#xA;हरेरनैवेद्यभोजी कृमिकुण्डं प्रयाति सः ॥ ५८ ॥&lt;br&gt;&#xA;स्वलोममानवर्षं च तद्भोजी तत्र तिष्ठति ॥&lt;br&gt;&#xA;ततो भवेन्म्लेच्छजातिस्त्रिजन्मनि ततो द्विजः ॥५९॥&lt;br&gt;&#xA;ब्राह्मणः शूद्रयाजी यः शूद्रश्राद्धान्नभोजकः ॥&lt;br&gt;&#xA;शूद्राणां शवदाही च पूयकुण्डं व्रजेद्ध्रुवम् ॥2.30.६०॥&lt;br&gt;&#xA;यावल्लोमप्रमाणाब्दं यजमानस्य सुव्रते ॥&lt;br&gt;&#xA;ताडितो यमदूतेन तद्भोजी तत्र तिष्ठति ॥ ६१ ॥&lt;br&gt;&#xA;ततो भारतमागत्य स शूद्रः सप्तजन्मसु ॥&lt;br&gt;&#xA;महाशूली दरिद्रश्च ततः शुद्धः पुनर्द्विजः ॥ ६२ ॥&lt;br&gt;&#xA;लघुं कूरं महान्तं वा सर्पं हन्ति च यो नरः ॥&lt;br&gt;&#xA;स्वात्मलोमप्रमाणाब्दं सर्पकुण्डं प्रयाति सः ॥ ६३ ॥&lt;br&gt;&#xA;सर्पेण भक्षितः सोऽपि यमदूतेन ताडितः ॥&lt;br&gt;&#xA;वसेच्च सर्पविट्जीवी ततः सर्पो भवेद्ध्रुवम् ॥ ६४ ॥&lt;br&gt;&#xA;ततो भवेन्मानवश्चाप्यल्पायुर्दद्रुसंयुतः ॥&lt;br&gt;&#xA;महाक्लेशेन तन्मृत्युः सर्पेण भक्षणं ध्रुवम् ॥ ६५ ॥&lt;br&gt;&#xA;विधिं प्रकल्प्य जीवांश्च क्षुद्रजन्तूंश्च हन्ति यः ॥&lt;br&gt;&#xA;सदंशमशके कुण्डे जन्ममानदिनाब्दकम् ॥ ६६ ॥&lt;br&gt;&#xA;दिवानिशं भक्षितस्तैरनाहारश्च शब्दकृत् ॥&lt;br&gt;&#xA;बद्धहस्तपदादिश्च यमदूतेन ताडितः॥ ६७ ॥&lt;br&gt;&#xA;ततो भवेत्क्षुद्रजन्तुर्जातिर्वै यावती स्मृता ॥&lt;br&gt;&#xA;ततो भवेन्मानवश्च सोऽङ्गहीनस्ततः शुचिः ॥ ६८ ॥&lt;br&gt;&#xA;यो मूढो मधु गृह्णाति हत्वा च मधुमक्षिकाः ॥&lt;br&gt;&#xA;स एव गरले कुण्डे जीवमानदिनाब्दकम् ॥ ६९ ॥&lt;br&gt;&#xA;भक्षितो गरलैर्दग्धो यमदूतेन ताडितः ॥&lt;br&gt;&#xA;ततो हि मक्षिकाजातिस्ततः शुद्धो भवेन्नरः ॥ 2.30.७० ॥&lt;br&gt;&#xA;दण्डं करोत्यदण्ड्ये च विप्रे दण्डं करोति च ॥&lt;br&gt;&#xA;स कुण्डं वज्रदंष्ट्राणां कीटानां वै प्रयाति च ॥ ७१ ॥&lt;br&gt;&#xA;तल्लोममानवर्षं च तत्र तिष्ठत्यहर्निशम् ॥&lt;br&gt;&#xA;शब्दकृद्भक्षितस्तैश्च ततः शुद्धो भवेन्नरः ॥ ७२ ॥&lt;br&gt;&#xA;अर्थलोभेन यो भूपः प्रजादण्डं करोति च ॥&lt;br&gt;&#xA;वृश्चिकानां च कुण्डेषु तल्लोमाब्दं वसेद्ध्रुवम् ॥ ७३ ॥&lt;br&gt;&#xA;ततो वृश्चिकजातिश्च सप्तजन्मसु जायते ॥&lt;br&gt;&#xA;ततो नरश्चाङ्गहीनो व्याधियुक्तो भवेद्ध्रुवम् ॥ ७४ ॥&lt;br&gt;&#xA;ब्राह्मणः शस्त्रधारी यो ह्यन्येषां धावको भवेत् ॥&lt;br&gt;&#xA;सन्ध्याहीनश्च मूढश्च हरिभक्तिविहीनकः ॥ ७५ ॥&lt;br&gt;&#xA;स तिष्ठति स्वलोमाब्दं कुण्डादिषु शरादिषु ॥&lt;br&gt;&#xA;विद्धः शरादिभिः शश्वत्ततः शुद्धो भवेन्नरः ॥ ७६ ॥&lt;br&gt;&#xA;कारागारे सान्धकारे निबध्नाति प्रजाश्च यः ॥&lt;br&gt;&#xA;प्रमत्तः स्वल्पदोषेण गोलकुण्डं प्रयाति सः ॥ ॥ ७७ ॥&lt;br&gt;&#xA;तत्कुण्डं तप्ततोयाक्तं सान्धकारं भयङ्करम् ॥&lt;br&gt;&#xA;तीक्ष्णदंष्ट्रैश्च कीटैश्च संयुक्तं गोलकुण्डकम् ॥ १७८॥&lt;br&gt;&#xA;कीटैर्विद्धो वसेत्तत्र प्रजालोमाब्दमेव च ॥&lt;br&gt;&#xA;ततो भवेन्नीचभृत्यस्ततः शुद्धो नरो भुवि ॥ ७९ ॥&lt;br&gt;&#xA;सरोवरादुत्थितांश्च नक्रादीन्हन्ति यः सति ॥&lt;br&gt;&#xA;नक्रकण्टकमानाब्दं नक्रकुण्डं प्रयाति सः १॥ 2.30.८० ॥&lt;br&gt;&#xA;ततो नक्रादिजातिश्च भवेन्नद्यादिषु ध्रुवम् ॥&lt;br&gt;&#xA;ततः सद्यो विशुद्धो हि दण्डेनैव नरः पुनः ॥ ८१ ॥&lt;br&gt;&#xA;वक्षः श्रोणीस्तनास्यं च यः पश्यति परस्त्रियाः ॥&lt;br&gt;&#xA;कामेन कामुको यो हि पुण्यक्षेत्रे च भारते ॥८२॥&lt;br&gt;&#xA;स वसेत्काककुण्डं च काकैश्च क्षुण्णलोचनः ॥&lt;br&gt;&#xA;ततः स्वलोममानाब्दं ततश्चान्धस्त्रिजन्मनि॥८३॥&lt;br&gt;&#xA;सप्तजन्मदरिद्रश्च महाक्रूरश्च पातकी ॥&lt;br&gt;&#xA;भारते स्वर्णकारश्च स च स्वर्णवणिक्ततः ॥ ८४ ॥&lt;br&gt;&#xA;यो भारते ताम्रचौरो लौहचौरश्च सुन्दरि ॥&lt;br&gt;&#xA;स स्वलोमप्रमाणाब्दं वज्रकुण्डं प्रयाति वै ॥ ८९ ॥&lt;br&gt;&#xA;तत्रैव वज्रविड्भोजी वज्रैश्च क्षुण्णलोचनः ॥&lt;br&gt;&#xA;ताडितो यमदूतेन ततः शुद्धो भवेन्नरः ॥ ८६ ॥&lt;br&gt;&#xA;भारते देवचौरश्च देवद्रव्यादिहारकः ॥&lt;br&gt;&#xA;सुदुष्करे वज्रकुण्डे स्वलोमाब्दं वसेद्ध्रुवम् ॥ ८७ ॥&lt;br&gt;&#xA;देहदग्धो हि तद्वज्रैरनाहारश्च शब्दकृत् ॥&lt;br&gt;&#xA;ताडितो यमदूतेन ततः शुद्धो भवेन्नरः ॥ ॥ ८८ ॥&lt;br&gt;&#xA;रौप्यगव्यां शुकानां च यश्चौरः सुरविप्रयोः ॥&lt;br&gt;&#xA;तप्तपाषाणकुण्डे च स्वलोमाब्दं वसेद्ध्रुवम् ॥ ८९ ॥&lt;br&gt;&#xA;त्रिजन्मनि बकः सोऽपि श्वेतहंसस्त्रिजन्मनि ॥&lt;br&gt;&#xA;जन्मैकं शङ्खचिल्लश्च ततोऽन्ये श्वेतपक्षिणः ॥ 2.30.९० ॥&lt;br&gt;&#xA;ततो रक्तविकारी च शूली वै मानवो भवेत् ॥&lt;br&gt;&#xA;सप्तजन्मसु चाल्पायुस्ततः शुद्धो भवेन्नरः ॥ ९१ ॥&lt;br&gt;&#xA;रैत्यकांस्यादिपात्रं च यो हरेत्सुरविप्रयोः ॥&lt;br&gt;&#xA;तीक्ष्णपाषाणकुण्डे च स्वलोमाब्दं वसेद्ध्रुवम् ॥ ९२ ॥&lt;br&gt;&#xA;स भवेदश्वजातिश्च भारते सप्तजन्मसु ॥&lt;br&gt;&#xA;ततोऽ धिकाङ्गयुक्तश्च पादरोगी ततः शुचिः ॥ ९३ ॥&lt;br&gt;&#xA;पुंश्चल्यन्नं च यो भुङ्क्ते पुंश्चलीजीव्यजीवनः ॥&lt;br&gt;&#xA;स्वलोममानवर्षं च लालाकुण्डे वसेद्ध्रुवम् ॥ ९४ ॥&lt;br&gt;&#xA;ताडितो यमदूतेन तद्भोजी तत्र तिष्ठति ॥&lt;br&gt;&#xA;ततश्चक्षुश्शूलरोगी ततः शुद्धः क्रमेण सः ॥ ९५ ॥ ।&lt;br&gt;&#xA;म्लेच्छसेवी मषीजीवी यो विप्रो भारते भुवि ॥&lt;br&gt;&#xA;स च तप्तमषीकुण्डे स्वलोमाब्दं वसेद्ध्रुवम् ॥ ९६ ॥&lt;br&gt;&#xA;ताडितो यमदूतेन तद्भोजी तत्र तिष्ठति ॥&lt;br&gt;&#xA;ततस्त्रिजन्मनि भवेत्कृष्णवर्णः पशुः सति ॥ ९७ ॥&lt;br&gt;&#xA;त्रिजन्मनि भवेच्छागः कृष्णसर्पस्त्रिजन्मनि ॥&lt;br&gt;&#xA;ततश्च तालवृक्षश्च ततः शुद्धो भवेन्नरः ॥ ९८ ॥&lt;br&gt;&#xA;धान्यादि सस्यं ताम्बूलं यो हरेत्सुरविप्रयोः ॥&lt;br&gt;&#xA;आसनं च तथा तल्पं चूर्णकुण्डं प्रयाति सः ॥ ९९ ॥&lt;br&gt;&#xA;शताब्दं तत्र निवसेद्यमदूतेन ताडितः ॥&lt;br&gt;&#xA;ततो भवेन्मेषजातिः कुक्कुटश्च त्रिजन्मनि ॥ 2.30.१०० ॥&lt;br&gt;&#xA;ततो भवेन्मानवश्च कासव्याधियुतो भुवि ॥&lt;br&gt;&#xA;वंशहीनो दरिद्रश्चाप्यल्पायुश्च ततः शुचिः ॥ १०१ ॥&lt;br&gt;&#xA;चक्रं करोति विप्राणां हृत्वा द्रव्यं च यो नरः ॥&lt;br&gt;&#xA;स वसेच्चक्रकुण्डे च शताब्दं दण्डताडितः ॥ १०२ ॥&lt;br&gt;&#xA;ततो भवेन्मानवश्च तैलकारस्त्रिजन्मनि ॥&lt;br&gt;&#xA;व्याधियुक्तो भवेद्रोगी वंशहीनस्ततः शुचिः ॥ १०३ ॥&lt;br&gt;&#xA;बान्धवेषु च विप्रेषु कुरुते वक्रतां नरः॥&lt;br&gt;&#xA;प्रयाति वज्रकुण्डं च वसेत्तत्र युगं सति ॥ १०४ ॥&lt;br&gt;&#xA;ततो भवेत्स वक्राङ्गो हीनाङ्गः सप्तजन्मसु ॥&lt;br&gt;&#xA;दरिद्रो वंशहीनश्च भार्य्याहीनस्ततः शुचिः ॥ १०५ ॥&lt;br&gt;&#xA;शयने कूर्ममांसं च ब्राह्मणो यो हि भक्षति ॥&lt;br&gt;&#xA;कूर्म्मकुण्डे वसेत्सोऽपि शताब्दं कूर्म्मभक्षितः॥१०६॥&lt;br&gt;&#xA;ततो भवेत्कूर्म्मजन्म त्रिजन्मनि च सूकरः॥&lt;br&gt;&#xA;त्रिजन्मनि बिडालश्च मयूरश्च त्रिजन्मनि ॥ १०७ ॥&lt;br&gt;&#xA;घृततैलादिकं चैव यो हरेत्सुरविप्रयोः ॥&lt;br&gt;&#xA;ज्वालकुण्डं स वै याति भस्मकुण्डं च पातकी ॥ १०८॥&lt;br&gt;&#xA;तत्र स्थित्वा शताब्दं च स भवेत्तैलपायिकः ॥&lt;br&gt;&#xA;सप्तजन्मसु मत्स्यः स्यान्मूषकश्च ततः शुचिः ॥ १०९ ॥&lt;br&gt;&#xA;सुगन्धितैलं धात्रीं च गन्धद्रव्यं तथैव वा ॥&lt;br&gt;&#xA;भारते पुण्यवर्षे च यो हरेत्सुरविप्रयोः ॥ 2.30.११० ॥&lt;br&gt;&#xA;वसेद्दुर्गन्धकुण्डे च दुर्गन्धं च लभेत्सदा ॥&lt;br&gt;&#xA;स्वलोममानवर्षं च ततो दुर्गन्धिको भवेत् ॥ १११ ॥&lt;br&gt;&#xA;दुर्गन्धिकः सप्तजनौ मृगनाभिस्त्रिजन्मनि ॥&lt;br&gt;&#xA;सप्तजन्म सुगन्धिश्च ततो वै मानवो भवेत् ॥ ११२ ॥&lt;br&gt;&#xA;बलेनैव खलत्वेन हिंसारूपेण वा सति ॥&lt;br&gt;&#xA;बली च यो हरेद्भूमिं भारते परपैतृकीम् ॥ ११३ ॥&lt;br&gt;&#xA;स वसेत्तप्तशूले च भवेत्ततो दिवानिशम् ॥&lt;br&gt;&#xA;तप्ततैले यथा जीवो दग्धो भ्रमति सन्ततम् ॥ ११४ ॥&lt;br&gt;&#xA;भस्मसान्न भवत्येव भोगदेहो न नश्यति ॥&lt;br&gt;&#xA;सप्तमन्वन्तरं पापी सन्तप्तस्तत्र तिष्ठति ॥ ११५ ॥&lt;br&gt;&#xA;शब्दं करोत्यनाहारो यमदूतेन ताडितः ॥&lt;br&gt;&#xA;षष्टिवर्षसहस्राणि विट्कृमिर्भारते ततः ॥ ११६ ॥&lt;br&gt;&#xA;ततो भवेद्भूमिहीनो दरिद्रश्च ततः शुचिः ॥&lt;br&gt;&#xA;ततः स्वयोनिं सम्प्राप्य शुभकर्मा भवेत्पुनः ॥ ११७ ॥&lt;br&gt;&#xA;छिनत्ति जीविनः खङ्गैर्दयाहीनः सुदारुणः ॥&lt;br&gt;&#xA;नरघाती हन्ति नरमर्थलोभेन भारते ॥ ११८ ॥&lt;br&gt;&#xA;असिपत्रे च स वसेद्यावदिन्द्राश्चतुर्दश ॥&lt;br&gt;&#xA;तेषु चेद्ब्राह्मणान्हन्ति शतमन्वन्तरं तदा ॥११९ ॥&lt;br&gt;&#xA;छिन्नाङ्गश्च भवेत्पापी खङ्गधारेण सन्ततम् ॥&lt;br&gt;&#xA;अनाहारः शब्दकृच्च यमदूतेन ताडितः ॥ 2.30.१२० ॥&lt;br&gt;&#xA;चण्डालः शतजन्मानि भारते सूकरो भवेत् ॥&lt;br&gt;&#xA;कुक्कुरः शतजन्मानि सृगालः सप्तजन्मसु ॥ १२१ ॥&lt;br&gt;&#xA;व्याघ्रश्च सप्तजन्मानि वृकश्चैव त्रिजन्मनि ॥&lt;br&gt;&#xA;जन्मसप्तसु गण्डो स्यान्महिषश्च त्रिजन्मनि ॥ १२२ ॥&lt;br&gt;&#xA;ग्रामं वा नगरं वाऽपि दाहनं यः करोति च ॥&lt;br&gt;&#xA;क्षुरधारे वसेत्सोऽपि च्छिन्नाङ्गस्त्रियुगं सति ॥ ॥ १२३ ॥&lt;br&gt;&#xA;ततः प्रेतो भवेत्सद्यो वह्निवक्त्रो भ्रमेन्महीम् ॥&lt;br&gt;&#xA;सप्तजन्मामेध्यभोजी खद्योतः सप्तजन्मसु ॥ १२४ ॥&lt;br&gt;&#xA;ततो भवेन्महाशूली मानवः सप्तजन्मसु ॥&lt;br&gt;&#xA;सप्तजन्म गलत्कुष्ठी ततः शुद्धो भवेन्नरः ॥ १२५ ॥&lt;br&gt;&#xA;परकर्णोपजापेन परनिन्दां करोति यः ॥&lt;br&gt;&#xA;परदोषे महातोषी देवब्राह्मणनिन्दकः ॥१२६॥&lt;br&gt;&#xA;सूचीमुखे स च वसेत्सूचीविद्धो युगत्रयम् ॥&lt;br&gt;&#xA;ततो भवेद्वृश्चिकश्च सर्पः स्यात्सप्तजन्मसु ॥ १२७ ॥&lt;br&gt;&#xA;वज्रकीटः सप्तजनौ भस्मकीटस्ततः परम् ॥&lt;br&gt;&#xA;ततो भवेन्मानवश्च महाव्याधिस्ततः शुचिः ॥ १२८ ॥&lt;br&gt;&#xA;गृहिणां च गृहं भित्त्वा वस्तुतेयं करोति यः ॥&lt;br&gt;&#xA;गाश्च च्छागांश्च मेषांश्च याति गोधामुखं च सः ॥ १२९ ॥&lt;br&gt;&#xA;ततो भवेत्सप्तजनौ गोजातिर्व्याधिसंयुतः ॥&lt;br&gt;&#xA;त्रिजन्ममेषजातिश्च च्छागजातिस्त्रिजन्मनि ॥ 2.30.१३० ॥&lt;br&gt;&#xA;ततो भवेन्मानवश्च नित्यरोगी दरिद्रकः ॥&lt;br&gt;&#xA;भार्य्याहीनो बन्धुहीनः सन्तापी च ततः शुचिः ॥ १३१ ॥&lt;br&gt;&#xA;सामान्यद्रव्यचौरश्च याति नक्रमुखं युगम् ॥&lt;br&gt;&#xA;ततो भवेन्मानवश्च महारोगी ततः शुचिः ॥ ॥ १३२ ॥&lt;br&gt;&#xA;हन्ति गाश्च गजांश्चैव तुरगांश्च नरांस्तथा ॥&lt;br&gt;&#xA;स याति गजदंशं च महापापी युगत्रयम् ॥ १३३ ॥&lt;br&gt;&#xA;ताडितो यमदूतेन गजदन्तेन सन्ततम् ॥&lt;br&gt;&#xA;स भवेद्गजजातिश्च तुरगश्च त्रिजन्मनि ॥&lt;br&gt;&#xA;गोजातिम्लेच्छजातिश्च ततः शुद्धो भवेन्नरः ॥ १३४ ॥&lt;br&gt;&#xA;जलं पिबन्तीं तृषितां गां वारयति यो नरः ॥&lt;br&gt;&#xA;तच्छुश्रूशाविहीनश्च गोमुखं याति मानवः ॥ १३५ ॥&lt;br&gt;&#xA;नरकं गोमुखाकारं कृमितप्तोदकान्वितम् ॥&lt;br&gt;&#xA;तत्र तिष्ठति सन्तप्तो यावन्मन्वन्तरावधि ॥ १३६ ॥&lt;br&gt;&#xA;ततो नरोऽपि गोहीनो महारोगी दरिद्रकः ॥&lt;br&gt;&#xA;सप्त जन्मन्यन्त्यजातिः ततः शुद्धो भवेन्नरः ॥ १३७ ॥&lt;br&gt;&#xA;गोहत्यां ब्रह्महत्यां च यः करोत्यतिदेशिकीम् ॥&lt;br&gt;&#xA;यो हि गच्छेदगम्यां च सन्ध्याहीनोऽप्यदीक्षितः ॥ १३८ ॥&lt;br&gt;&#xA;प्रतिग्राही च तीर्थेषु ग्रामयाजी च देवलः ॥&lt;br&gt;&#xA;शूद्राणां सूपकारश्च प्रमत्तो वृषलीपतिः ॥ १३९ ॥&lt;br&gt;&#xA;गोहत्यां ब्रह्महत्यां च स्त्रीहत्यां च करोति यः ॥&lt;br&gt;&#xA;मित्रहत्यां भ्रूणहत्यां महापापी च भारते ॥ 2.30.१४० ॥&lt;br&gt;&#xA;कुम्भीपाके स च वसेद्यावदिन्द्राश्चतुर्दश ॥&lt;br&gt;&#xA;ताडितो यमदूतेन चूर्ण्यमानश्च सन्ततम् ॥ १४१ ॥&lt;br&gt;&#xA;क्षणं पतति वह्नौ च क्षणं पतति कण्टके ॥&lt;br&gt;&#xA;क्षणं च तप्ततैलेषु तप्ततोयेषु च क्षणम् ॥ १४२ ॥&lt;br&gt;&#xA;क्षणं च तप्तपाषाणे तप्तलोहे क्षणं ततः ॥&lt;br&gt;&#xA;गृध्रकोटिस्रहस्राणि शतजन्मानि सूकरः ॥ १४३ ॥&lt;br&gt;&#xA;काकश्च सप्तजन्मानि सर्पस्स्यात्सप्तजन्मसु ॥&lt;br&gt;&#xA;षष्टिवर्षसहस्राणि ततो वै विट्कृमिर्भवेत् ॥ १४४ ॥&lt;br&gt;&#xA;ततो भवेत्स वृषणो गलत्कुष्ठी दरिद्रकः ॥&lt;br&gt;&#xA;यक्ष्मग्रस्तो वंशहीनो भार्य्याहीनस्ततः शुचिः ॥ १४५ ॥&lt;br&gt;&#xA;सावित्र्युवाच ॥&lt;br&gt;&#xA;ब्रह्महत्या च गोहत्या किंविधा वाऽऽतिदेशिकी ॥&lt;br&gt;&#xA;का वा नृणामगम्या वा को वा सन्ध्याविहीनकः ॥ १४६ ॥&lt;br&gt;&#xA;अदीक्षितः पुमान्को वा को वा तीर्थे प्रतिग्रही ॥&lt;br&gt;&#xA;द्विजः को वा ग्रामयाजी को वा विप्रश्च देवलः ॥ १४७ ॥&lt;br&gt;&#xA;शूद्राणां सूपकारः कः प्रमत्तो वृषलीपतिः ॥&lt;br&gt;&#xA;एतेषां लक्षणं सर्वं वद वेदविदां वर ॥ १४८ ॥&lt;br&gt;&#xA;यम उवाच ॥&lt;br&gt;&#xA;श्रीकृष्णे च तदर्च्चायां मृन्मय्यां प्रकृतौ तथा ॥&lt;br&gt;&#xA;शिवे च शिवलिङ्गे वा सूर्य्ये सूर्य्यमणौ तथा ॥ १४९ ॥&lt;br&gt;&#xA;गणेशे वा तदर्च्चायामेवं सर्वत्र सुन्दरि ॥&lt;br&gt;&#xA;करोति भेदबुद्धिं यो ब्रह्महत्यां लभेत्तु सः॥2.30.१५०॥&lt;br&gt;&#xA;स्वगुरौ स्वेष्टदेवे वा जन्मदातरि मातरि॥&lt;br&gt;&#xA;करोति भेदबुद्धिं यो ब्रह्महत्यां लभेत्तु सः॥१५१॥&lt;br&gt;&#xA;वैष्णवेष्वन्यभक्तेषु ब्राह्मणेष्वितरेषु च ॥&lt;br&gt;&#xA;करोति समतां यो हि ब्रह्महत्यां लभेत्तु सः ॥ १५२ ॥&lt;br&gt;&#xA;यो मूढो विष्णुनैवेद्ये चान्यनैवेद्यके तथा ॥&lt;br&gt;&#xA;हरेः पादोदकेष्वन्यदेवपादोदके तथा ॥&lt;br&gt;&#xA;करोति समतां यो हि ब्रह्महत्यां लभेत्तु सः ॥ १५३ ॥&lt;br&gt;&#xA;सर्वेश्वरेश्वरे कृष्णे सर्वकारणकारणे ॥&lt;br&gt;&#xA;सर्वाद्ये सर्वदेवानां सेव्ये सर्वान्तरात्मनि ॥ १५४ ॥&lt;br&gt;&#xA;माययाऽनेकरूपे वाऽप्येक एव हि निर्गुणे ॥&lt;br&gt;&#xA;करोत्यन्येन समतां ब्रह्महत्यां लभेत्तु सः ॥ १५५ ॥&lt;br&gt;&#xA;पितृदेवार्चनां पौर्वापरां वेदविनिर्मिताम् ॥&lt;br&gt;&#xA;यः करोति निषेधं च ब्रह्महत्यां लभेत्तु सः ॥ १५६ ॥&lt;br&gt;&#xA;ये निन्दन्ति हृषीकेशं तन्मन्त्रोपासकं तथा ॥&lt;br&gt;&#xA;पवित्राणां पवित्रं च ब्रह्महत्यां लभन्ति ते ॥ १५७ ॥&lt;br&gt;&#xA;शिवं शिवस्वरूपं च कृष्णप्राणाधिकं प्रियम् ॥&lt;br&gt;&#xA;पवित्राणां पवित्रं च ज्ञानानन्दं सनातनम् ॥ १५८॥&lt;br&gt;&#xA;प्रधानं वैष्णवानां च देवानां सव्यमीश्वरम्॥&lt;br&gt;&#xA;ये नार्चयन्ति निन्दन्ति ब्रह्महत्यां लभन्ति ते ॥ १५९ ॥&lt;br&gt;&#xA;ये विष्णुमायां निन्दन्ति विष्णुभक्तिप्रदां सतीम् ॥&lt;br&gt;&#xA;सर्वशक्तिस्वरूपां च प्रकृतिं सर्वमातरम् ॥ 2.30.१६० ॥&lt;br&gt;&#xA;सर्वदेवीस्वरूपां च सर्वाद्यां सर्ववन्दिताम् ॥&lt;br&gt;&#xA;सर्वकारणरूपां च ब्रह्महत्यां लभन्ति ते ॥ १६१ ॥&lt;br&gt;&#xA;कृष्णजन्माष्टमीं रामनवमीं पुण्यदां पराम् ॥&lt;br&gt;&#xA;शिवरात्रिं तथा चैकादशीं वारं रवेस्तथा ॥ १६२ ॥&lt;br&gt;&#xA;पञ्चपर्वाणि पुण्यानि ये न कुर्वन्ति मानवाः ॥&lt;br&gt;&#xA;लभन्ते ब्रह्महत्यां ते चाण्डालाधिकपापिनः ॥ १६३ ॥&lt;br&gt;&#xA;अम्बुवीच्याम्बुखनने जले शौचादिकं च ये ॥&lt;br&gt;&#xA;कुर्वन्ति भारते वत्से ब्रह्महत्यां लभन्ति ते ॥ १६४ ॥&lt;br&gt;&#xA;गुरुं च मातरं तातं साध्वीं भार्य्यां सुतं सुताम् ॥&lt;br&gt;&#xA;अनाथान्यो न पुष्णाति ब्रह्महत्यां लभेत्तु सः ॥ १६५ ॥&lt;br&gt;&#xA;विवाहो यस्य न भवेन्न पश्यति सुतं च यः ॥&lt;br&gt;&#xA;हरिभक्तिविहीनो यो ब्रह्महत्यां लभेत्तु सः ॥ १६६ ॥&lt;br&gt;&#xA;हरेरनैवेद्यभोजी नित्यं विष्णुं न पूजयेत् ॥&lt;br&gt;&#xA;पुण्यं पार्थिवलिङ्गं वा ब्रह्महत्यां लभेत्तु सः ॥ १६७ ॥&lt;br&gt;&#xA;आहारं कुर्वतीं गां च पिबन्तीं यो निवारयेत् ॥&lt;br&gt;&#xA;याति गोविप्रयोर्म्मध्ये गोहत्यां च लभेत्तु सः ॥ १६८ ॥&lt;br&gt;&#xA;दण्डैर्गास्ताडयेन्मूढो यो विप्रो वृषवाहकः ॥&lt;br&gt;&#xA;दिने दिने गवां हत्यां लभते नात्र संशयः ॥ १६९ ॥&lt;br&gt;&#xA;ददाति गोभ्य उच्छिष्टं योजयेद्वृषवाहकम् ॥&lt;br&gt;&#xA;भोजयेद्वृषवाहान्नं स गोहत्यां लभेद्ध्रुवम्॥ ॥ 2.30.१७०॥&lt;br&gt;&#xA;वृषलीपतिं याजयेद्यो भुङ्क्तेऽन्नं तस्य यो नरः ॥&lt;br&gt;&#xA;गोहत्याशतकं सोऽपि लभते नात्र संशयः ॥ १७१ ॥&lt;br&gt;&#xA;पादं ददाति वह्नौ च गाश्च पादेन ताडयेत् ॥&lt;br&gt;&#xA;गृहं विशेदधौताङ्घ्रिः स्नात्वा गोवधमाप्नुयात् ॥ १७२ ॥&lt;br&gt;&#xA;यो भुङ्क्ते स्निग्धपादेन शेते स्निग्धाङ्घ्रिरेव च ॥&lt;br&gt;&#xA;सूर्य्योदये च द्विर्भोजी स गोहत्यां लभेद्ध्रुवम् ॥ १७३ ॥&lt;br&gt;&#xA;अवीरान्नं च यो भुङ्क्ते योनिजीवी च वै द्विजः ॥&lt;br&gt;&#xA;यस्त्रिसन्ध्याविहीनश्च स गोहत्यां लभेद् ध्रुवम् ॥१७४॥&lt;br&gt;&#xA;पितॄंश्च पर्वकाले च तिथिकाले च देवताम् ॥&lt;br&gt;&#xA;न सेवतेऽतिथिं यो हि गोहत्यां स लभेद्ध्रुवम् ॥ १७५ ॥&lt;br&gt;&#xA;स्वभर्तरि च कृष्णे च भेदबुद्धिं करोति या ॥&lt;br&gt;&#xA;कटूक्त्या ताडयेत्कान्तं सा गोहत्यां लभेद्ध्रुवम् ॥१७६॥&lt;br&gt;&#xA;गोमार्गखननं कृत्वा वपते सस्यमेव च ॥&lt;br&gt;&#xA;तडागे वा तदूर्ध्वं वा स गोहत्यां लभेद्ध्रुवम् ॥ १७७ ॥&lt;br&gt;&#xA;प्रायश्चित्तं गोवधस्य यः करोति व्यतिक्रमम् ॥&lt;br&gt;&#xA;अर्थलोभादथाज्ञानात्स गोहत्यां लभेद्ध्रुवम् ॥ १७८ ॥&lt;br&gt;&#xA;राजके दैवके यत्नाद्गोस्वामी गां न पातयेत् ॥&lt;br&gt;&#xA;दुःखं ददाति यो मूढो गोहत्यां स लभेद्ध्रुवम् ॥१७९॥&lt;br&gt;&#xA;प्राणिनं लङ्घयेद्यो हि देवार्चायां रतं जलम् ॥&lt;br&gt;&#xA;नैवेद्यं पुष्पमन्नं च स गोहत्यां लभेद्ध्रुवम् ॥ ॥2.30.१८०॥&lt;br&gt;&#xA;शश्वन्नास्तीति वादी यो मिथ्यावादी प्रतारकः ॥&lt;br&gt;&#xA;देवद्वेषी गुरुद्वेषी स गोहत्यां लभेद्ध्रुवम् ॥ १८१ ॥&lt;br&gt;&#xA;देवताप्रतिमां दृष्ट्वा गुरुं वा ब्राह्मणं सति ॥&lt;br&gt;&#xA;सम्भ्रमान्न नमेद्यो हि स गोहत्यां लभेद्ध्रुवम् ॥१८२॥&lt;br&gt;&#xA;न ददात्याशिषं कोपात्प्रणताय च यो द्विजः ॥&lt;br&gt;&#xA;विद्यार्थिने च विद्यां वै स गोहत्यां लभेद्ध्रुवम् ॥१८३॥&lt;br&gt;&#xA;गोहत्या ब्रह्महत्या च कथिता चातिदेशिकी ॥&lt;br&gt;&#xA;यथा श्रुतं सूर्य्यवक्त्रात्किं भूयः श्रोतुमिच्छसि ॥ १८४ ॥&lt;br&gt;&#xA;सावित्र्युवाच ॥&lt;br&gt;&#xA;वास्तवे चातिदेशे च सम्बन्धे पापपुण्ययोः ॥&lt;br&gt;&#xA;न्यूनाधिके च को भेदस्तन्मां व्याख्यातुमर्हसि ॥ १८५ ॥&lt;br&gt;&#xA;यम उवाच ॥&lt;br&gt;&#xA;कुत्रापि वास्तवः श्रेष्ठो न्यूनोऽतिदेशिकस्सदा ॥&lt;br&gt;&#xA;कुत्रातिदेशिकः श्रेष्ठो वास्तवो न्यून एव च ॥ १८६ ॥&lt;br&gt;&#xA;कुत्र वा समता साध्वि तयोर्वेदप्रमाणतः ॥&lt;br&gt;&#xA;करोति तत्र नास्थां यो गुरुहत्यां लभेत्तु सः ॥ १८७ ॥&lt;br&gt;&#xA;पुरा परिचिते विप्रे विद्यामन्त्रप्रदातरि ॥&lt;br&gt;&#xA;गुरौ पितृत्वमारोपाद्वस्तुतश्श्रेष्ठ उच्यते॥१८८॥&lt;br&gt;&#xA;पितुः शतगुणा माता मातुः शतगुणस्तथा॥&lt;br&gt;&#xA;विद्या मन्त्रप्रदाता च गुरुः पूज्यः श्रुतेर्मतः ॥ १८९ ॥&lt;br&gt;&#xA;गुरुतो गुरुपत्नी च गौरवे च गरीयसी ॥&lt;br&gt;&#xA;यथेष्टं देवपत्नी च पूज्या चाभीष्टदेवता॥ ॥ 2.30.१९० ॥&lt;br&gt;&#xA;विप्रः शिवसमो यश्च विष्णुतुल्यपराक्रमः ॥&lt;br&gt;&#xA;राजाऽऽतिदेशिकाच्छ्रेष्ठो वास्तवो गुणलक्षतः ॥ १९१ ॥&lt;br&gt;&#xA;सर्वं गङ्गासमं तोयं सर्वे व्याससमा द्विजाः ॥&lt;br&gt;&#xA;ग्रहणे सृर्य्यशशिनोश्चात्रैव समता तयोः ॥ १९२ ॥&lt;br&gt;&#xA;आतिदेशिकहत्याया वास्तवश्च चतुर्गुणः ॥&lt;br&gt;&#xA;सम्मतः सर्ववेदानामित्याह कमलोद्भवः ॥ १९३ ॥&lt;br&gt;&#xA;आतिदेशिकहत्याया भेदश्च कथितः सति ॥&lt;br&gt;&#xA;या याऽगम्या नृणामेव निबोध कथयामि ते ॥ १९४ ॥&lt;br&gt;&#xA;स्वस्त्री गम्या च सर्वेषामिति वेदे निरूपिता ॥&lt;br&gt;&#xA;अगम्या च तदन्या या चेति वेदवेदो विदुः ॥ १९५ ॥&lt;br&gt;&#xA;सामान्यं कथितं सर्वं विशेषं शृणु सुन्दरि ॥&lt;br&gt;&#xA;अत्यगम्याश्च या या वै निबोध कथयामि ते ॥ १९६ ॥&lt;br&gt;&#xA;शूद्राणां विप्रपत्नी च विप्राणां शूद्रकामिनी ॥&lt;br&gt;&#xA;अत्यगम्याऽतिनिन्द्या च लोके वेदे पतिव्रते ॥ १९७ ॥&lt;br&gt;&#xA;शूद्रश्चेद्ब्राह्मणीं गच्छेद्ब्रह्महत्याशतं लभेत् ॥&lt;br&gt;&#xA;तत्समं ब्राह्मणी चापि कुम्भीपाकं व्रजेद्ध्रुवम् ॥ १९८ ॥&lt;br&gt;&#xA;यदि शूद्रां व्रजेद्विप्रो वृषलीपतिरेव सः ॥&lt;br&gt;&#xA;स भ्रष्टो विप्रजातेश्च चण्डालात्सो ऽधमः स्मृतः ॥ १९९ ॥&lt;br&gt;&#xA;विष्ठासमश्च तत्पिण्डो मूत्रतुल्यं च तर्पणम् ॥&lt;br&gt;&#xA;तत्पितॄणां सुराणां च पूजने तत्समं सति ॥ 2.30.२०० ॥&lt;br&gt;&#xA;कोटिजन्मार्जितं पुण्यं सन्ध्यार्चातपसाऽर्जितम् ॥&lt;br&gt;&#xA;द्विजस्य वृषलीभोगान्नश्यत्येव न संशयः ॥ २०१ ॥&lt;br&gt;&#xA;ब्राह्मणश्च सुरापीती विड्भोजी वृषलीपतिः ॥&lt;br&gt;&#xA;हरिवासरभोजी च कुम्भीपाकं व्रजेद्ध्रुवम् ॥ २०२ ॥&lt;br&gt;&#xA;गुरुपत्नीं राजपत्नीं सपत्नीमातरं प्रसूम् ॥&lt;br&gt;&#xA;सुतां पुत्रवधूं श्वश्रूं सगर्भां भगिनीं सति ॥ २०३ ॥&lt;br&gt;&#xA;सोदरभ्रातृजायां च मातुलानीं पितृप्रसूम् ॥&lt;br&gt;&#xA;मातुः प्रसूं तत्त्वसारं भगिनीं भ्रातृकन्यकाम् ॥ ॥ २०४ ॥&lt;br&gt;&#xA;शिष्यां च शिष्यपत्नीं च भगिनेयस्य कामिनीम् ॥&lt;br&gt;&#xA;भ्रातुः पुत्रप्रियां चैवाप्यगम्यामाह पद्मजः ॥ २०५ ॥&lt;br&gt;&#xA;एतास्वेकामनेकां वा यो व्रजेन्मानवोऽधमः ॥&lt;br&gt;&#xA;स्वमातृगामी वेदेषु ब्रह्महत्याशतं लभेत् ॥ २०६ ॥&lt;br&gt;&#xA;अकर्म्मार्होऽपि सोऽस्पृश्यो लोके वेदेऽति निन्दितः ॥&lt;br&gt;&#xA;स याति कुम्भीपाकं च महापापी सुदुस्तरम्॥२०७॥&lt;br&gt;&#xA;करोत्यशुद्धां सन्ध्यां च सन्ध्यां वा न करोति यः॥&lt;br&gt;&#xA;त्रिसन्ध्यां वर्जयेद्यो वा सन्ध्याहीनश्च स द्विजः ॥२०८॥&lt;br&gt;&#xA;वैष्णवं च तथा शैवं शाक्तं सौरं च गाणपम् ॥&lt;br&gt;&#xA;योऽहङ्कारान्न गृह्णाति मन्त्रं सोऽदीक्षितः स्मृतः ॥२०९॥&lt;br&gt;&#xA;प्रवाहमवधिं कृत्वा यावद्धस्तचतुष्टयम् ॥&lt;br&gt;&#xA;तत्र नारायणः स्वामी गङ्गागर्भान्तरे वरे ॥ 2.30.२१० ॥&lt;br&gt;&#xA;तत्र नारायणक्षेत्रे कुरुक्षेत्रे हरेः पदे॥&lt;br&gt;&#xA;वाराणस्यां बदर्य्यां च गङ्गासागरसङ्गमे ॥ २११ ॥&lt;br&gt;&#xA;पुष्करे भास्करक्षेत्रे प्रभासे रासमण्डले ॥&lt;br&gt;&#xA;हरिद्वारे च केदारे सोमे बदरपावने ॥ २१२ ॥&lt;br&gt;&#xA;सरस्वतीनदीतीरे पुण्ये वृन्दावने वने ॥&lt;br&gt;&#xA;गोदावर्यां च कौशिक्यां त्रिवेण्यां च हिमालये ॥ २१३ ॥&lt;br&gt;&#xA;एष्वन्यत्र च यो दानं प्रतिगृह्णाति कामतः ॥&lt;br&gt;&#xA;स च तीर्थप्रतिग्राही कुम्भीपाकं प्रयाति च ॥ २१४ ॥&lt;br&gt;&#xA;शूद्रातिरिक्तयाजी यो ग्रामयाजी च कीर्त्तितः ॥&lt;br&gt;&#xA;तथा देवोपजीवी यो देवलः परिकीर्त्तितः ॥ २१५ ॥&lt;br&gt;&#xA;शूद्रपाकोपजीवी यः सूपकार इति स्मृतः ॥&lt;br&gt;&#xA;सन्ध्यापूजाविहीनश्च प्रमत्तः पतितः स्मृतः ॥ २१६ ॥&lt;br&gt;&#xA;उक्तं पूर्वप्रकरणे लक्षणं वृषलीपतेः ॥&lt;br&gt;&#xA;एते महापातकिनः कुम्भीपाकं प्रयान्ति ते ॥ २१७ ॥&lt;br&gt;&#xA;कुण्डान्यन्यानि ते यान्ति निबोध कथयामि ते ॥ २१८ ॥&lt;br&gt;&#xA;इति श्रीब्रह्मवैवर्त्ते महापुराणे द्वितीये प्रकृतिखण्डे नारदनारायणसंवादे सावित्र्युपाख्याने यमसावित्रीसंवादे कर्मविपाके पापिनरकनिरूपणं शिवप्राशस्त्यं ब्रह्महत्यादिपदार्थपरिभाषानिरूपणं नाम त्रिंशत्तमोऽध्यायः ॥ ३० ॥&lt;/p&gt;</description>
    </item>
    <item>
      <title>०३१</title>
      <link>https://vishvAsa.github.io/purANam_vaiShNavam/brahma-vaivarta-purANam/02/031/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/031/</guid>
      <description>&lt;p&gt;यम उवाच ॥&lt;br&gt;&#xA;हरिसेवां विना साध्वि न लभेत्कर्मखण्डनम् ॥&lt;br&gt;&#xA;शुभकर्म्म स्वर्गबीजं नरकं च कुकर्म्मतः ॥ १ ॥&lt;br&gt;&#xA;पुंश्चल्यन्नं च यो भुङ्क्ते वेश्यान्नं च पतिव्रते ॥&lt;br&gt;&#xA;तां व्रजेत्तु द्विजो यो हि कालसूत्रं प्रयाति सः ॥ २ ॥&lt;br&gt;&#xA;शतवर्षं कालसूत्रे स्थित्वा शूद्रो भवेद्ध्रुवम् ॥&lt;br&gt;&#xA;तत्र जन्मनि रोगी च ततः शुद्धो भवेद्द्विजः ॥ ॥ ३ ॥&lt;br&gt;&#xA;पतिव्रता चैकपत्नी द्वितीये कुलटा स्मृता ॥&lt;br&gt;&#xA;तृतीये धर्षिणी ज्ञेया चतुर्थे पुंश्चली स्मृता ॥ ४ ॥&lt;br&gt;&#xA;वेश्या च पञ्चमे षष्ठे युग्मी च परिकीर्तिता ॥&lt;br&gt;&#xA;अत ऊर्ध्वं महावेश्या साऽस्पृश्या सर्वजातिषु ॥ ५ ॥&lt;br&gt;&#xA;यो द्विजः कुलटां गच्छेद्धर्षिणीं पुंश्चलीमपि ॥&lt;br&gt;&#xA;वेश्य युग्मीं महावेश्यामवटोदं प्रयाति सः ॥ ६ ॥&lt;br&gt;&#xA;शताब्दं कुलटागामी धृष्टागामी चतुर्गुणम् ॥&lt;br&gt;&#xA;षड्गुणं पुंश्चलीगामी वेश्यागामी गुणाष्टकम् ॥ ७ ॥&lt;br&gt;&#xA;युग्मीगामी दशगुणं वसेत्तत्र न संशयः ॥&lt;br&gt;&#xA;महावेश्याकामुकश्च ततः शतगुणं वसेत् ॥ ८ ॥&lt;br&gt;&#xA;तदा हि सर्वगामी चेत्येवमाह पितामहः ॥&lt;br&gt;&#xA;तत्रैव यातनां भुङ्क्ते यमदूतेन ताडितः ॥९॥&lt;br&gt;&#xA;तित्तिरिः कुलटागामी धृष्टागामी च वायसः॥&lt;br&gt;&#xA;कोकिलः पुंश्चलीगामी वेश्यागामी वृकस्तथा ॥ 2.31.१० ॥&lt;br&gt;&#xA;युग्मीगामी सूकरश्च सप्तजन्मसु भारते ॥&lt;br&gt;&#xA;महावेश्याकामुकश्च श्मशाने शाल्मलिस्तरुः ॥ ११ ॥&lt;br&gt;&#xA;यो भुङ्क्ते ज्ञानहीनश्च ग्रहणे चन्द्रसूय्यर्योः ॥&lt;br&gt;&#xA;अरुन्तुदं स यात्येव चन्द्रमानाब्दमेव च ॥ १२ ॥&lt;br&gt;&#xA;ततो भवेन्मानवस्स्यादुदरव्याधिसंयुतः ॥&lt;br&gt;&#xA;गुल्मयुक्तश्च काणश्च दन्तहीनस्ततः शुचिः ॥ १३ ॥&lt;br&gt;&#xA;वाक्प्रदत्तां हि कन्यां च यश्चान्यस्मै ददाति च ॥&lt;br&gt;&#xA;स वसेत्पांशुभोगे च तद्भोजी च शताब्दकम् ॥१४॥&lt;br&gt;&#xA;दत्तापहारी यः साध्वि पाशवेष्टं शताब्दकम् ॥&lt;br&gt;&#xA;निवसेच्छरशय्यायां यमदूतेन ताडितः॥१५॥&lt;br&gt;&#xA;न पूजयेद्यो हि भक्त्या शिवलिङ्गं च पार्थिवम् ॥&lt;br&gt;&#xA;स याति शूलिनः कोपाच्छूलप्रोतं सुदारुणम् ॥ १६ ॥&lt;br&gt;&#xA;स्थित्वा शताब्दं तत्रैव श्वापदः सप्तजन्मसु ॥&lt;br&gt;&#xA;ततो भवेद्देवलश्च सप्तजन्मस्वतः शुचिः ॥ १७ ॥&lt;br&gt;&#xA;करोति दण्डं यो विप्रे यद्भयात्कम्पते द्विजः ॥&lt;br&gt;&#xA;प्रकम्पने वसेत्सोऽपि विप्रलोमाब्दमेव च ॥१८॥&lt;br&gt;&#xA;प्रकोपवदना कोपात्स्वामिनं या च पश्यति ॥&lt;br&gt;&#xA;कटूक्तिं तं च वदति याति चोल्कामुखं च सा ॥ १९ ॥&lt;br&gt;&#xA;उल्कां ददाति वक्त्रे च सततं यमकिङ्करः ॥&lt;br&gt;&#xA;दण्डेन ताडयेन्मूर्ध्नि तल्लोमाब्दप्रमाणकम् ॥ 2.31.२० ॥&lt;br&gt;&#xA;ततो भवेन्मानवी च विधवा सप्तजन्मसु ॥&lt;br&gt;&#xA;भुक्त्वा दुःखं च वैधव्यं व्याधिं भुक्त्वा ततः शुचिः ॥२१॥&lt;br&gt;&#xA;या ब्राह्मणी शूद्रभोग्या साऽन्धकूपं प्रयाति च॥&lt;br&gt;&#xA;तप्तशौचोदके ध्वान्ते तदाहारा दिवानिशम् ॥ २२ ॥&lt;br&gt;&#xA;निवसेदतिसन्तप्ता यमदूतेन ताडिता ॥&lt;br&gt;&#xA;शौचोदके निमग्ना च यावदिन्द्राश्चतुर्दश ॥ २३ ॥&lt;br&gt;&#xA;काकी जन्मसहस्राणि शतजन्मानि सूकरी ॥&lt;br&gt;&#xA;कुक्कुटी शतजन्मानि शृगाली सप्तजन्मसु ॥२४॥&lt;br&gt;&#xA;पारावती सप्तजनौ वानरी सप्तजन्मसु ॥&lt;br&gt;&#xA;ततो भवेत्सा चण्डाली सर्वभोग्या च भारते॥२५॥&lt;br&gt;&#xA;ततो भवेच्च रजकी यक्ष्मग्रस्ता च पुंश्चली॥&lt;br&gt;&#xA;ततः कुष्ठयुता तैलकारी शुद्धा भवेत्ततः ॥ २६ ॥&lt;br&gt;&#xA;वेश्या वसेद्वेधने च युग्मी वै दण्डताडने ॥&lt;br&gt;&#xA;जालबन्धे महावेश्या कुलटा देहचूर्णके ॥ २७ ॥&lt;br&gt;&#xA;स्वैरिणी दलने चैव धृष्टा वै शोषणे तथा ॥&lt;br&gt;&#xA;निवसेद्यातनायुक्ता यमदूतेन ताडिता ॥ २८ ॥&lt;br&gt;&#xA;विण्मूत्रभक्षणं तत्र यावन्मन्वन्तरं सति॥&lt;br&gt;&#xA;ततो भवेद्विट्कृमिश्च वर्षलक्षं ततः शुचिः ॥ २९ ॥&lt;br&gt;&#xA;ब्राह्मणो ब्राह्मणीं गच्छेत्क्षत्त्रियामपि क्षत्रियः ॥&lt;br&gt;&#xA;वैश्यो वैश्यां च शूद्रां च शूद्रो वाऽपि व्रजेद्यदि ॥ 2.31.३० ॥&lt;br&gt;&#xA;स्ववर्णपरदारी च कषं याति तया सह ॥&lt;br&gt;&#xA;भुक्त्वा कषायतप्तोदं निवसेद्द्वादशाब्दकम् ॥ ३१ ॥&lt;br&gt;&#xA;ततो विप्रो भवेच्छुद्धश्चैवं च क्षत्रियादयः ॥&lt;br&gt;&#xA;योषितश्चापि शुध्यन्तीत्येवमाह पितामहः ॥ ३२ ॥&lt;br&gt;&#xA;क्षत्रियो ब्राह्मणीं गच्छेद्वैश्यो वाऽपि पतिव्रते ॥&lt;br&gt;&#xA;मातृगामी भवेत्सोऽपि शूर्पं च नरकं व्रजेत् ॥ ३३ ॥&lt;br&gt;&#xA;शूर्पाकारैश्च कृमिभिर्ब्राह्मण्या सह भक्षितः ॥&lt;br&gt;&#xA;प्रतप्तमूत्रभोजी च यमदूतेन ताडितः ॥ ३४ ॥&lt;br&gt;&#xA;तत्रैव यातनां भुङ्क्ते यावदिन्द्राश्चतुर्दश ॥&lt;br&gt;&#xA;सप्तजन्मसु वाराहश्छागलश्च ततः शुचिः ॥ ३९ ॥&lt;br&gt;&#xA;करे धृत्वा च तुलसीं प्रतिज्ञां यो न पालयेत् ॥&lt;br&gt;&#xA;मिथ्या वा शपथं कुर्य्यात्स च ज्वालामुखं व्रजेत् ॥ ३६ ॥&lt;br&gt;&#xA;गङ्गातोयं करे धृत्वा प्रतिज्ञां यो न पालयेत् ॥&lt;br&gt;&#xA;शिलां च देवप्रतिमां स च ज्वालामुखं व्रजेत् ॥ ३७ ॥&lt;br&gt;&#xA;दत्त्वा च दक्षिणं हस्तं प्रतिज्ञां यो न पालयेत् ॥&lt;br&gt;&#xA;स्थित्वा देवगृहे वाऽपि स च ज्वालामुखं व्रजेत् ॥ ३८ ॥&lt;br&gt;&#xA;स्पृष्ट्वा च ब्राह्मणं गां च वह्निं विष्णुसमं सति ॥&lt;br&gt;&#xA;न पालयेत्प्रतिज्ञां च स च ज्वालामुखं व्रजेत् ॥ ३९ ॥&lt;br&gt;&#xA;मित्रद्रोही कृतघ्नश्च यो हि विश्वासघातकः ॥&lt;br&gt;&#xA;मिथ्यासाक्ष्यप्रदश्चैव स च ज्वालामुखं व्रजेत् ॥ 2.31.४० ॥&lt;br&gt;&#xA;एते तत्र वसन्त्येव यावदिन्द्राश्चतुर्दश ॥&lt;br&gt;&#xA;यथाऽङ्गारप्रदग्धाश्च यमदूतैश्च ताडिताः ॥ ४१ ॥&lt;br&gt;&#xA;चण्डालस्तुलसीस्पर्शी सप्तजन्मस्वतः शुचिः ॥&lt;br&gt;&#xA;म्लेच्छो गङ्गाजलस्पर्शी पञ्चजन्मस्वतः शुचिः ॥ ४२॥&lt;br&gt;&#xA;शिलास्पर्शी विट्कृमिश्च सप्तजन्मसु सुन्दरि ॥&lt;br&gt;&#xA;अर्च्चास्पर्शी व्रणकृमिस्सप्तजन्मस्वतः शुचिः ॥ ४३ ॥&lt;br&gt;&#xA;दक्षहस्तप्रधाता च सर्पस्स्यात्सप्तजन्मसु ॥&lt;br&gt;&#xA;ततो भवेद्धस्तहीनो मानवश्च ततः शुचिः ॥ ४४ ॥&lt;br&gt;&#xA;मिथ्यावादी देवगृहे देवलः सप्तजन्मसु ॥&lt;br&gt;&#xA;विप्रादिस्पर्शकारी च सोऽग्रदानी भवेद्ध्रुवम् ॥ ४५ ॥&lt;br&gt;&#xA;ततो भवन्ति मूकास्ते बधिराश्च त्रिजन्मसु ॥&lt;br&gt;&#xA;भार्य्याहीना वंशहीना बुद्धिहीनास्ततः शुचिः ॥ ४६ ॥&lt;br&gt;&#xA;मित्रद्रोही च न कुलः कृतघ्नश्चापि गण्डकः ॥&lt;br&gt;&#xA;विश्वासघाती व्याघ्रश्च सप्तजन्मसु भारते ॥ ४७ ॥&lt;br&gt;&#xA;मिथ्यासाक्ष्यप्रदश्चैव भल्लूकः सप्तजन्मसु ॥&lt;br&gt;&#xA;पूर्वान्सप्त परान्सप्त पुरुषान्हन्ति चात्मनः ॥ &amp;lsquo;४८ ॥&lt;br&gt;&#xA;नित्यक्रियाविहीनश्च जडत्वेन युतो द्विजः ॥&lt;br&gt;&#xA;यस्यानास्था वेदवाक्ये मन्दं हसति सन्तमम्॥ ॥ ४९ ॥&lt;br&gt;&#xA;व्रतोपवासहीनश्च सद्वाक्यपरिनिन्दकः ॥&lt;br&gt;&#xA;जिह्मे जिह्मो वसेत्सोऽपि शताब्दं च हिमोदके ॥ 2.31.५० ॥&lt;br&gt;&#xA;जलजन्तुर्भवेत्सोऽपि शतजन्मक्रमेण च ॥&lt;br&gt;&#xA;ततो नानाप्रकारा च मत्स्यजातिस्ततः शुचिः ॥ ५१ ॥&lt;br&gt;&#xA;यो वा धनस्यापहारं देवाब्रह्मणयोश्चरेत् ॥&lt;br&gt;&#xA;पातयित्वा स्वपुरुषान्दश पूर्वान्दशापरान् ॥ ५२ ॥&lt;br&gt;&#xA;स्वयं याति च धूमान्धं धूमध्वान्तसमन्वितम् ॥&lt;br&gt;&#xA;धूमक्लिष्टो धूमभोजी वसेत्तत्र चतुर्युगम् ॥ ॥ ५३ ॥&lt;br&gt;&#xA;ततो मूषकजातिश्च शतजन्मानि भारते ॥&lt;br&gt;&#xA;ततो नानाविधाः पक्षिजातयः कृमिजातयः ॥ ५४ ॥&lt;br&gt;&#xA;ततो नानाविधा वृक्षजातयश्च ततो नरः ॥&lt;br&gt;&#xA;भार्याहीनो वंशहीनः शबरो व्याधिसंयुतः॥ ५५ ॥&lt;br&gt;&#xA;ततो भवेत्स्वर्णकारः सुवर्णस्य वणिक्तथा ॥&lt;br&gt;&#xA;ततो यवनसेवी च ब्राह्मणो गणकस्ततः ॥ ५६ ॥&lt;br&gt;&#xA;विप्रो दैवज्ञोपजीवी वैद्यजीवी चिकित्सकः ॥&lt;br&gt;&#xA;व्यापारी लोहलाक्षादे रसादेर्विक्रयी च यः ॥ ॥ ५७ ॥&lt;br&gt;&#xA;स याति नागवेष्टं च नागैर्वेष्टित एव च ॥&lt;br&gt;&#xA;वसेत्स्वलोममानाब्दं तत्र वै नागदंशितः ॥ ५८ ॥&lt;br&gt;&#xA;ततो भवेत्स गणको वैद्यो वै सप्तजन्मसु ॥&lt;br&gt;&#xA;गोपश्च कर्म्मकारश्च शङ्खकारस्ततः शुचिः ॥ ५९ ॥&lt;br&gt;&#xA;प्रसिद्धानि च कुण्डानि कथितानि पतिव्रते ॥&lt;br&gt;&#xA;अन्यानि चाप्रसिद्धानि तत्र क्षुद्राणि सन्ति वै ॥ 2.31.६० ॥&lt;br&gt;&#xA;सन्ति पातकिनस्तेषु स्वकर्मफलभोगिनः ॥&lt;br&gt;&#xA;भ्रमन्ति तावत्संसारे किं भूयः श्रोतुमिच्छसि ॥६१॥&lt;br&gt;&#xA;इति श्रीब्रह्मवैवर्त्ते महापुराणे द्वितीये प्रकृतिखण्डे नारदनारायणसंवादे सावित्र्युपाख्याने कर्मविपाके पापिनां कुण्डनिर्णयो नामैकत्रिंशत्तमोऽध्यायः ॥ ३१ ॥&lt;/p&gt;</description>
    </item>
    <item>
      <title>०३२</title>
      <link>https://vishvAsa.github.io/purANam_vaiShNavam/brahma-vaivarta-purANam/02/032/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/032/</guid>
      <description>&lt;p&gt;सावित्र्युवाच ॥&lt;br&gt;&#xA;धर्मराज महाभाग वेदवेदाङ्गपारग ॥&lt;br&gt;&#xA;नानापुराणेतिहासपाञ्चरात्रप्रदर्शकः ॥१॥&lt;br&gt;&#xA;सर्वेषु सारभूतं यत्सर्वेष्टं सर्वसम्मतम् ॥&lt;br&gt;&#xA;कर्मच्छेदे बीजरूपं प्रशंस्यं सुखदं नृणाम् ॥ २ ॥&lt;br&gt;&#xA;यशःप्रदं धर्मदं च सर्वमङ्गलमङ्गलम् ॥&lt;br&gt;&#xA;येन यामीं न ते यान्ति यातनां भवदुःखदाम् ॥ ३ ॥&lt;br&gt;&#xA;कुण्डानि च न पश्यन्ति तत्र नैव पतन्ति च ॥&lt;br&gt;&#xA;न भवेद्येन जन्मादि तत्कर्म वद सुव्रत ॥ ४ ॥&lt;br&gt;&#xA;किमाकाराणि कुण्डानि कानि तेषां मतानि च ॥&lt;br&gt;&#xA;केन रूपेण तत्रैव सदा तिष्ठन्ति पापिनः ॥ ५ ॥&lt;br&gt;&#xA;स्वदेहे भस्मसाद्भूते यान्ति लोकान्तरं नराः ॥&lt;br&gt;&#xA;केन देहेन वा भोगं भुञ्जते वा शुभाशुभम् ॥ ६ ॥&lt;br&gt;&#xA;सुचिरं क्लेशभोगेन कथं देहो न नश्यति ॥&lt;br&gt;&#xA;देहो वा किंविधो ब्रह्मंस्तन्मे व्याख्यातुमर्हसि ॥७॥&lt;br&gt;&#xA;नारायण उवाच ॥ सावित्रीवचनं श्रुत्वा धर्मराजो हरिं स्मरन् ॥&lt;br&gt;&#xA;कथां कथितुमारेभे गुरुं नत्वा च नारद॥ ८ ॥&lt;br&gt;&#xA;यम उवाच ॥&lt;br&gt;&#xA;वत्से चतुर्षु वेदेषु धर्मो वै संहितासु च ॥&lt;br&gt;&#xA;पुराणेष्वितिहासेषु पाञ्चरात्रादिकेषु च ॥ ९ ॥&lt;br&gt;&#xA;अन्येषु सर्वशास्त्रेषु वेदाङ्गेषु च सुव्रते ॥&lt;br&gt;&#xA;सर्वेष्टं सारभूतं च मङ्गलं कृष्णसेवनम् ॥ 2.32.१० ॥&lt;br&gt;&#xA;जन्ममृत्युजरारोगशोकसन्तापतारणम् ॥&lt;br&gt;&#xA;सर्वमङ्गलरूपं च परमानन्दकारणम् ॥ ११ ॥&lt;br&gt;&#xA;कारणं सर्वसिद्धीनां नरकार्णवतारणम् ॥&lt;br&gt;&#xA;भक्तिवृक्षाङ्कुरकरं कर्मवृक्षनिकृन्तनम् ॥१२ ॥&lt;br&gt;&#xA;गोलोकमार्गसोपानमविनाशिपदप्रदम्॥&lt;br&gt;&#xA;सालोक्यसार्ष्टिसारूप्यसामीप्यादिप्रदं शुभे॥१३॥&lt;br&gt;&#xA;कुण्डानि यमदूतं च यमं च यमकिङ्करान् ॥&lt;br&gt;&#xA;स्वप्नेऽपि नहि पश्यन्ति सति श्रीकृष्णकिङ्कराः ॥ १४ ॥&lt;br&gt;&#xA;हरिव्रतं ये कुर्वन्ति गृहिणः कर्मभोगिनः ॥&lt;br&gt;&#xA;ये स्नान्ति हरितीर्थे च नाश्नन्ति हरिवासरे ॥ १५ ॥&lt;br&gt;&#xA;प्रणमन्ति हरिं नित्यं हर्य्यर्चां पूजयन्ति च ॥&lt;br&gt;&#xA;न यान्ति ते च घोरां च मम संयमनीं पुरीम् ॥ १६ ॥&lt;br&gt;&#xA;त्रिसन्ध्यपूता विप्राश्च शुद्धाचारसमन्विताः ॥&lt;br&gt;&#xA;स्वधर्मनिरताः शान्ता न यान्ति यममन्दिरम् ॥ १७ ॥&lt;br&gt;&#xA;ते स्वर्गभोगिनोऽन्ये च शुद्धा देवान्यकिङ्कराः ॥&lt;br&gt;&#xA;यान्त्यायान्ति च मर्त्यं च स्वर्गं च नहि निर्वृताः ॥&lt;br&gt;&#xA;निवृत्तिं न हि लिप्सन्ति कृष्णसेवां विना नराः ॥ १८ ॥&lt;br&gt;&#xA;स्वधर्म्मनिरताश्चापि स्वधर्मविरतास्तथा ॥&lt;br&gt;&#xA;गच्छन्तो मर्त्यलोकं च दुर्द्धर्षा यमकिङ्कराः ॥ १९ ॥&lt;br&gt;&#xA;भीताः कृष्णोपासकाच्च वैनतेयादिवोरगाः ॥&lt;br&gt;&#xA;स्वदूतं पाशहस्तं च गच्छन्तं तं वदाम्यहम् ॥ 2.32.२० ॥&lt;br&gt;&#xA;यास्यसीति च सर्वत्र हरिभक्ताश्रमं विना ॥&lt;br&gt;&#xA;कृष्णमन्त्रोपासकानां नामानि च निकृन्तनम् ॥ २१ ॥&lt;br&gt;&#xA;करोति नखराञ्जल्या चित्रगुप्तश्च भीतवत् ॥&lt;br&gt;&#xA;मधुपर्कादिकं ब्रह्मा तेषां च कुरुते पुनः ॥ २२ ॥&lt;br&gt;&#xA;विलङ्घ्य ब्रह्मलोकं च गोलोके गच्छतां सताम् ॥&lt;br&gt;&#xA;दुरितानि च नश्यन्ति तेषां संस्पर्शमात्रतः ॥ २३ ॥&lt;br&gt;&#xA;यथा सुप्रज्वलद्वह्नौ काष्ठानि च तृणानि च ॥&lt;br&gt;&#xA;प्राप्नोति मोहः सम्मोहं तांश्च दृष्ट्वाऽतिभीतवत् ॥ २४ ॥&lt;br&gt;&#xA;कामश्च कामिनं याति लोभ क्रोधौ ततः सति ॥&lt;br&gt;&#xA;मृत्युः पलायते रोगो जरा शोको भयं तथा ॥ २५ ॥&lt;br&gt;&#xA;कालः शुभाशुभं कर्म्म हर्षो भोगस्तथैव च ॥&lt;br&gt;&#xA;ये ये न यान्ति यामीं च कथितास्ते मया सति ॥ २६ ॥&lt;br&gt;&#xA;शृणु देहस्य विवृतिं कथयामि यथागमम् ॥&lt;br&gt;&#xA;पृथिवी वायुराकाशं तेजस्तोयमिति स्फुटम् ॥ २७ ॥&lt;br&gt;&#xA;देहिनां देहबीजं च स्रष्टुः सृष्टिविधौ परम् ॥&lt;br&gt;&#xA;पृथ्व्यादिपञ्चभूतैश्च यो देहो निर्मितो भवेत् ॥ २८ ॥&lt;br&gt;&#xA;स कृत्रिमो नश्वरश्च भस्मसाच्च भवेदिह ॥&lt;br&gt;&#xA;वृद्धाङ्गुष्ठप्रमाणेन यो जीवः पुरुषाकृतिः ॥ २९ ॥&lt;br&gt;&#xA;बिभर्ति सूक्ष्मदेहं च तद्रूपं भोगहेतवे ॥&lt;br&gt;&#xA;स देहो न भवेद्भस्म ज्वलदग्नौ ममालये ॥ 2.32.३० ॥&lt;br&gt;&#xA;जलेन नष्टो देहो वा प्रहारे सुचिरं कृते ॥&lt;br&gt;&#xA;न शस्त्रे च न चास्त्रे च सुतीक्ष्णे कण्टके तथा ॥ ३१ ॥&lt;br&gt;&#xA;तप्तद्रवे तप्तलौहे तप्तपाषाण एव च ॥&lt;br&gt;&#xA;प्रतप्तप्रतिमाश्लेषेऽप्यत्यूर्ध्वनेऽपि च ॥ ॥ ३२ ॥&lt;br&gt;&#xA;न च दग्धो न भग्नश्च भुङ्क्ते सन्तापमेव च ॥&lt;br&gt;&#xA;कथितं देवि वृत्तान्तं कारणं च यथागमम् ॥&lt;br&gt;&#xA;कुण्डानां लक्षणं सर्वं निबोध कथयामि ते ॥ ॥ ३३ ॥&lt;br&gt;&#xA;इति श्रीब्रह्मवैवर्त्ते महापुराणे द्वितीये प्रकृतिखण्डे नारदनारायणसंवादे सावित्र्युपाख्याने द्वात्रिंशत्तमोऽध्यायः ॥ ३२ ॥&lt;/p&gt;</description>
    </item>
    <item>
      <title>०३३</title>
      <link>https://vishvAsa.github.io/purANam_vaiShNavam/brahma-vaivarta-purANam/02/033/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/033/</guid>
      <description>&lt;p&gt;यम उवाच ॥&lt;br&gt;&#xA;पूर्णेन्दुमण्डलाकारं सर्वकुण्डं च वर्तुलम् ॥&lt;br&gt;&#xA;अतीव निम्नं पाषाणभेदैश्च खचितं सति ॥ १ ॥&lt;br&gt;&#xA;न नश्वरं चाप्रलयं निर्मितं चेश्वरेच्छया ॥&lt;br&gt;&#xA;क्लेशदं वै पातकिनां नानारूपं तदालयम् ॥ २ ॥&lt;br&gt;&#xA;ज्वलदङ्गाररूपं च शतहस्तशिखान्वितम् ॥&lt;br&gt;&#xA;परितः क्रोशमानं च वह्निकुण्डं प्रकीर्त्तितम् ॥ ३ ॥&lt;br&gt;&#xA;महच्छब्दं प्रकुर्वद्भिः पापिभिः परिपूरितम् ॥&lt;br&gt;&#xA;रक्षितं मम दूतैश्च ताडितैश्चापि सन्ततम् ॥ ४ ॥&lt;br&gt;&#xA;प्रतप्तोदकपूर्णं च हिंस्रजन्तुसमन्वितम् ॥&lt;br&gt;&#xA;महाघोरान्धकारं च पापिसङ्घेन सङ्कुलम् ॥ ९ ॥&lt;br&gt;&#xA;प्रकुर्वता काकुशब्दं प्रहारैर्वर्णितेन च॥&lt;br&gt;&#xA;क्रोशार्द्धमानं मद्दूतस्ताडितेन च रक्षितम् ॥ ६ ॥&lt;br&gt;&#xA;तत्तक्षारोदकैः पूर्णं नक्रैश्च परिवेष्टितम् ॥&lt;br&gt;&#xA;सङ्कुलं पापिभिश्चैव क्रोशमानं भयानकम् ॥ ७ ॥&lt;br&gt;&#xA;त्राहीति शब्दं कुर्वद्भिर्मम दूतैश्च ताडितैः ॥&lt;br&gt;&#xA;प्रचलद्भिरनाहारैः शुष्ककण्ठौष्ठतालुकैः ॥ ८ ॥&lt;br&gt;&#xA;विण्मूत्रैरेव पूर्णं च क्रोशमानं च कुत्सितम् ॥&lt;br&gt;&#xA;अतिदुर्गन्धिसंयुक्तं व्याप्तं पापिभिरेव च ॥ ९ ॥&lt;br&gt;&#xA;ताडितैर्मम दूतैश्चाप्यनाहारैरुपद्रवैः ॥&lt;br&gt;&#xA;रक्षेति शब्दं कुर्वद्भिस्तत्कीटैरेव भक्षितम्॥ ॥ 2.33.१० ॥&lt;br&gt;&#xA;तप्तमूत्रद्रवैः पूर्णं मूत्रकीटैश्च सङ्कुलम् ॥&lt;br&gt;&#xA;युक्तं महापापिभिश्च तत्कीटैर्दंशितं सदा ॥ ११ ॥&lt;br&gt;&#xA;गव्यूतिमानं ध्वान्ताक्तं शब्दकृद्भिश्च सन्ततम्॥&lt;br&gt;&#xA;मद्दूतैस्ताडितैर्घोरैः शुष्ककण्ठौष्ठतालुकैः ॥१२॥&lt;br&gt;&#xA;श्लैष्मपूर्णं क्रोशमितं वेष्टितं चेष्टितैः सदा ॥&lt;br&gt;&#xA;तद्भोजिभिः पापिभिश्च तत्कीटैर्भक्षितैः सदा ॥ १३ ॥&lt;br&gt;&#xA;क्रोशार्द्धं गरपूर्णं च गरभोजिभिरन्वितम् ॥&lt;br&gt;&#xA;गरकीटैर्भक्षितैश्च पापिभिः पूर्णमेव च॥ १४॥&lt;br&gt;&#xA;ताडितैर्मम दूतैश्च शब्दकृद्भिश्च कम्पितैः ॥&lt;br&gt;&#xA;सर्पाकारैर्वज्रदंष्ट्रैः शुष्ककण्ठैः सुदारुणैः॥१५॥&lt;br&gt;&#xA;नेत्रयोर्मलपूर्णं च क्रोशार्द्धं कीटसंयुतम् ॥&lt;br&gt;&#xA;पापिभिः सङ्कुलं शश्वद्द्रवद्भिः कीटभक्षितैः ॥ १६ ॥&lt;br&gt;&#xA;वसारसेन पूर्णं च क्रोशतुर्य्यं सुदुस्सहम् ॥&lt;br&gt;&#xA;तद्भोजिभिः पातकिभिर्व्याप्तं दूतैश्च ताडितैः ॥१७॥&lt;br&gt;&#xA;शुक्रपूर्णं क्रोशतुर्य्यं शुक्रकीटैश्च भक्षितैः ॥&lt;br&gt;&#xA;क्रन्दद्भिः पापिभिः शश्वत्सङ्कुलं व्याकुलैर्भिया॥ ॥ १८ ॥&lt;br&gt;&#xA;दुर्गन्धिरक्तपूर्णं च वापीमानं गभीरकम् ॥&lt;br&gt;&#xA;तद्भोजिभिः पापिभिश्च सङ्कुलं कीटभक्षितैः ॥ १९ ॥&lt;br&gt;&#xA;पूर्णं नेत्राश्रुभिर्नृणां वाप्यर्द्धं पापिभिर्युतम् ॥&lt;br&gt;&#xA;ताडितैर्मम दूतैश्च तद्भक्ष्यैः कीटभक्षितैः ॥ 2.33.२० ॥&lt;br&gt;&#xA;नृणां गात्रमलैः पूर्णं तद्भक्ष्यैः पापिभिर्युतम् ॥&lt;br&gt;&#xA;ताडितैर्मम दूतैश्च व्यग्रैश्च कीटभक्षितैः॥२१॥&lt;br&gt;&#xA;कर्णविट्परिपूर्णं च तद्भक्ष्यैः पापिभिर्युतम् ॥&lt;br&gt;&#xA;वापीतुर्य्यप्रमाणं च रुदद्भिः कीटभक्षितै॥२२॥&lt;br&gt;&#xA;मज्जापूर्णं नराणां च महादुर्गन्धिसंयुतम् ॥&lt;br&gt;&#xA;महापातकिभिर्युक्तं वापीतुर्य्यप्रमाणकम् ॥ २३ ॥&lt;br&gt;&#xA;परिपूर्णं स्निग्धमांसैर्मम दूतैश्च ताडितैः॥&lt;br&gt;&#xA;पापिभिः सङ्कुलं चैव वापीमानं भयानकम् ॥ २४ ॥&lt;br&gt;&#xA;कन्याविक्रयिभिश्चैव तद्भक्ष्यैः कीटभक्षितैः ॥&lt;br&gt;&#xA;त्राहीति शब्दं कुर्वद्भिस्त्रासितैश्च भयानकम् ॥ २५ ॥&lt;br&gt;&#xA;वापीतुर्य्यप्रमाणं च नखादिकचतुष्टयम् ॥&lt;br&gt;&#xA;पापिभिः सङ्कुलं शश्वन्मम दूतैश्च ताडितैः ॥ २६ ।!&lt;br&gt;&#xA;प्रतप्तताम्रकुण्डं च ताम्रपर्य्युन्मुखान्वितम् ॥&lt;br&gt;&#xA;ताम्राणां प्रतिमालक्षैः प्रतप्तैरावृतं सदा ॥ २७ ॥&lt;br&gt;&#xA;प्रत्येकं प्रतिमाश्लिष्टै रुदद्भिः पापिभिर्युतम् ॥&lt;br&gt;&#xA;गव्यूतिमानं विस्तीर्णं मम दूतैश्च ताडितैः ॥ २८ ॥&lt;br&gt;&#xA;प्रतप्तलोहधारं च ज्वलदङ्गारसंयुतम् ॥&lt;br&gt;&#xA;लोहानां प्रतिमालक्षैः प्रतप्तैरावृतं सदा ॥ २९ ॥&lt;br&gt;&#xA;प्रत्येकं सर्वसंश्लिष्टैः शश्वद्विचलितैर्भिया ॥&lt;br&gt;&#xA;रक्ष रक्षेति शब्दं च कुर्वद्भिर्दूतताडितैः ॥ 2.33.३० ॥&lt;br&gt;&#xA;महापातकिभिर्युक्तं द्विगव्यूतिप्रमाणकम् ॥&lt;br&gt;&#xA;भयानकं ध्वान्तयुक्तं लौहकुण्डं प्रकीर्तितम् ॥ ३१ ॥&lt;br&gt;&#xA;धर्मकुण्डं तप्तसुराकुण्डं वाप्यर्द्धमेव च ॥&lt;br&gt;&#xA;तद्भोजिभिः पापिभिश्च व्याप्तं मद्दूतताडितैः ॥३२॥&lt;br&gt;&#xA;अधः शाल्मलिवृक्षस्य तीक्ष्णकण्टककुण्डकम् ॥&lt;br&gt;&#xA;लक्षपौरुषमानं च क्रोशमानं च दुःखदम् ॥ ३३ ॥&lt;br&gt;&#xA;धनुर्माने कण्टकैश्च सुतीक्ष्णैः परिवेष्टितम् ॥ ३४ ॥&lt;br&gt;&#xA;प्रत्येकं कण्टकैर्विद्धं महापातकिभिर्युतम् ॥&lt;br&gt;&#xA;वृक्षाग्रान्निपतद्भिश्च मम दूतैश्च ताडितैः ॥ ३५ ॥&lt;br&gt;&#xA;जलं देहीति शब्दं च कुर्वद्भिः शुष्कतालुकैः ॥&lt;br&gt;&#xA;महाभयाऽतिव्यग्रैश्च दण्डसम्भिन्नमस्तकैः ॥&lt;br&gt;&#xA;प्रचलद्भिर्यथा तप्ततैले जीविभिरेव च ॥३६॥&lt;br&gt;&#xA;विषौघैस्तक्षकादीनां पूर्णं च क्रोशमानकम्॥&lt;br&gt;&#xA;तद्भक्ष्यैः पापिभिर्युक्तं मम दूतैश्च ताडितैः ॥ ३७ ॥&lt;br&gt;&#xA;प्रतप्ततैलपूर्णं च कीटादिपरिवर्जितम् ॥&lt;br&gt;&#xA;तद्भक्ष्यैः पापिभिर्युक्तं स्निग्धगात्रैश्च वेष्टितैः ॥ ३८ ॥&lt;br&gt;&#xA;काकुशब्दं प्रकुर्वद्भिश्चलद्भिर्दूतताडितैः ॥&lt;br&gt;&#xA;महापातकिभिर्युक्तं द्विगव्यूतिप्रमाणकम् ॥ ३९ ॥&lt;br&gt;&#xA;शस्त्रकुण्डं ध्वान्तयुक्तं क्रोशमानं भयानकम् ॥&lt;br&gt;&#xA;शूलाकारैः सुतीक्ष्णाग्रैर्लौहशस्त्रैश्च वेष्टितम् ॥ 2.33.४० ॥&lt;br&gt;&#xA;शस्त्रतल्पस्वरूपं च क्रोशतुर्य्यप्रमाणकम् ॥&lt;br&gt;&#xA;पातकिभिर्वेष्टितं च कुन्तविद्धैश्च वेष्टितम् ॥ ४१ ॥&lt;br&gt;&#xA;ताडितैर्मम दूतैश्च शुष्ककण्ठौष्ठतालकैः ॥&lt;br&gt;&#xA;कीटैः सम्पीड्यमानैश्च सर्पयानैर्भयङ्करैः ॥४२॥&lt;br&gt;&#xA;तीक्ष्णदन्तैश्च विकृतैर्व्याप्तं ध्वान्तयुतं सति ॥&lt;br&gt;&#xA;महापातकिभिर्युक्तं भीतैर्वा कीटभक्षितैः ॥&lt;br&gt;&#xA;रुदद्भिः क्रोशमानं च मम दूतैश्च ताडितैः ॥ ४३ ॥&lt;br&gt;&#xA;अतिदुर्गन्धिसंयुक्तं क्रोशार्द्धं पूयसंयुतम् ॥&lt;br&gt;&#xA;तद्भक्ष्यैः पापिभिर्युक्तं मम दूतैश्च ताडितैः ॥ ४४ ॥&lt;br&gt;&#xA;द्विगव्यूति प्रमाणं च हिमतोयप्रपूरितम् ॥&lt;br&gt;&#xA;तालवृक्षप्रमाणैश्च सर्पकोटिभिरावृतम् ॥ ४९&amp;rsquo; ॥&lt;br&gt;&#xA;सर्पवेष्टितगात्रैश्च पापिभिः सर्पभक्षितैः ॥&lt;br&gt;&#xA;सङ्कुलं शब्दकृद्भिश्च मम दूतैश्च ताडितैः ॥ ४६ ॥&lt;br&gt;&#xA;कुण्डत्रयं मशादीनां पूर्णं च मशकादिभिः ॥&lt;br&gt;&#xA;सर्वं कोशार्द्धमानं च महापातकिभिर्युतम् ॥ ४७ ॥&lt;br&gt;&#xA;हस्तपादादिभिर्बद्धैः क्षत्रैः क्षतजलौहितैः ॥&lt;br&gt;&#xA;हाहेति शब्दं कुर्वद्भिः प्रचलद्भिश्च सन्ततम्॥४८॥&lt;br&gt;&#xA;वज्रवृश्चिकयोः कुण्डं ताभ्यां च परिपूरितम् ॥&lt;br&gt;&#xA;वाप्यर्द्धं पापिभिर्युक्तं वज्रवृश्चिकदंशितैः ॥ ४९ ॥&lt;br&gt;&#xA;कुण्डत्रयं शरादीनां तैरेव परिपूरितम् ॥&lt;br&gt;&#xA;तैर्विद्धैः पापिभिर्युक्तं वाप्यर्द्धं रक्तलोहितैः ॥2.33.५०॥&lt;br&gt;&#xA;तप्तपङ्कोदकैः पूर्णं सध्वान्तं गोलकुण्डकम् ॥&lt;br&gt;&#xA;कीटैः सम्पीड्यमानैश्च भक्षितैः पापिभिर्युतम् ॥ ५१ ॥&lt;br&gt;&#xA;वाप्यर्द्धं परिपूर्णं च जलस्थैर्नक्रकोटिभिः ॥&lt;br&gt;&#xA;दारुणैर्विकृताकारैर्भक्षितैः पापिभिर्युतम् ॥ ५२ ॥&lt;br&gt;&#xA;विण्मूत्रश्लेष्मभक्ष्यैश्च संयुक्तं शतकोटिभिः ॥&lt;br&gt;&#xA;काकैश्च विकृताकारैर्धनुर्लक्षं च पापिभिः ॥ ५३ ॥&lt;br&gt;&#xA;सञ्चालवाजयोः कुण्डं ताभ्यां च परिपूरितम् ॥&lt;br&gt;&#xA;भक्षितैः पापिभिर्युक्तं शब्दकृद्भिश्च सन्ततम् ॥ ५४ ॥&lt;br&gt;&#xA;धनुःशतं वज्रयुक्तं पापिभिः सङ्कुलं सदा ॥&lt;br&gt;&#xA;शब्दकृद्भिर्वज्रदग्धैरन्तर्ध्वान्तमयं सदा॥ ॥ ५५ ॥&lt;br&gt;&#xA;वापीद्विगुणयानं च तप्तप्रस्तरनिर्मितम् ॥&lt;br&gt;&#xA;ज्वलदङ्गारसदृशं चलद्भिः पापिभिर्युतम् ॥ ५६ ॥&lt;br&gt;&#xA;क्षुरधारोपमैस्तीक्ष्णैः पाषाणे र्निर्मितं परम् ॥&lt;br&gt;&#xA;महापातकिभिर्युक्तं क्षतं क्षतजलोहितैः ॥ ५७ ॥&lt;br&gt;&#xA;दुर्गन्धिलालापूर्णं च तद्भक्ष्यैः पापिभिर्युतम् ॥&lt;br&gt;&#xA;क्रोशमानं गभीरं च मम दूतैश्च ताडितैः ॥५८॥&lt;br&gt;&#xA;तप्ततोयेऽञ्जनाकारैः परिपूर्णं धनुश्शतम् ॥&lt;br&gt;&#xA;चलद्भिः पापिभिर्युक्तं मम दूतेन ताडितैः॥५९॥&lt;br&gt;&#xA;पूर्णं चूर्णद्रवैः क्रोशमानं पापिभिरन्वितम् ॥&lt;br&gt;&#xA;तद्भोजिभिः प्रदग्धैश्च मम दूतैश्च ताडितैः ॥ 2.33.६० ॥&lt;br&gt;&#xA;कुण्डं कुलालचक्राभं घूर्ण्यमानं च सन्ततम् ॥&lt;br&gt;&#xA;सुतीक्ष्णषोडशारं च घूर्णितैः पापिभिर्युतम् ॥ ६१ ॥&lt;br&gt;&#xA;अतीव वक्रं निम्नं च द्विगव्यूतिप्रमाणकम् ॥&lt;br&gt;&#xA;कन्दराकारनिर्माणं तप्तोदकसमन्वितम् ॥६२॥&lt;br&gt;&#xA;महापातकिभिर्युक्तं भक्षितैर्जलजन्तुभिः ॥&lt;br&gt;&#xA;प्रचलद्भिः शब्दकृद्भिर्ध्वान्तयुक्तं भयानकम् ॥ ६३ ॥&lt;br&gt;&#xA;कोटिभिर्विकृताकारैः कच्छपैश्च सुदारुणैः ॥&lt;br&gt;&#xA;जलस्थैः संयुतं तैश्च भक्षितैः पापिभिर्युतम्॥६४॥&lt;br&gt;&#xA;ज्वालाकलापैस्तेजोभिनिर्मितं क्रोशमानकम् ॥&lt;br&gt;&#xA;शब्दकृद्भिः पापिभिश्च चलद्भिः संयुतं सदा ॥ ६५ ॥&lt;br&gt;&#xA;क्रोशमानं गभीरं च तप्तभस्मभिरन्वितम् ॥&lt;br&gt;&#xA;शश्वच्चलद्भिः संयुक्तं पापिभिर्भस्मभक्षितैः ॥ ६६ ॥&lt;br&gt;&#xA;तप्तपाषाणलोष्टानां समूहैः परिपूरितम् ॥&lt;br&gt;&#xA;प्राणिभिर्दग्धगात्रैश्च युक्तं वै शुष्कतालुकैः ॥ ६७ ॥&lt;br&gt;&#xA;क्रोशमानं ध्वान्तमयं गभीरमतिदारुणैः ॥&lt;br&gt;&#xA;ताडितैर्मम दूतैश्च दग्धकुण्डं प्रकीर्तितम् ॥ ६८ ॥&lt;br&gt;&#xA;अप्यूर्मियुक्ततोयं च प्रतप्तक्षारसंयुतम् ॥&lt;br&gt;&#xA;नानाप्रकार विकृतं जलजन्तुसमन्वितम् ॥ ६९ ॥&lt;br&gt;&#xA;द्विगव्यूतिप्रमाणं च गभीरं ध्वान्तसंयुतम् ॥&lt;br&gt;&#xA;तद्भक्ष्यैः पापिभिर्युक्तं दंशितैर्जलजन्तुभिः॥2.33.७०॥&lt;br&gt;&#xA;चलद्भिः क्रन्दमानैश्च न पश्यद्भिः परस्परम् ॥&lt;br&gt;&#xA;उत्तप्तसूर्मिकुण्डं च कीर्तितं च भयानकम् ॥ ७१ ॥&lt;br&gt;&#xA;असिपत्रवनस्यैवाप्युच्चैस्ताल तरोरधः ॥&lt;br&gt;&#xA;क्रोशार्द्धमानकुण्डं च पतत्पत्रसमन्वितम् ॥ ७२ ॥&lt;br&gt;&#xA;पापिनां रक्तपूर्णं च वृक्षाग्रात्पततां परम् ॥&lt;br&gt;&#xA;परित्राहीति शब्दं च कुर्वतामसतामपि ॥ ७३ ॥&lt;br&gt;&#xA;गभीरं ध्वान्तसंयुक्तं रक्तकीटसमन्वितम् ॥&lt;br&gt;&#xA;तदसीपत्रकुण्डं च कीर्तितं च भयानकम् ॥ ७४ ॥&lt;br&gt;&#xA;धनुश्शतप्रमाणं च क्षुराकारास्त्रसङ्कुलम्॥&lt;br&gt;&#xA;पापिनां रक्तपूर्णं च क्षुरधारं भयानकम्॥७५॥&lt;br&gt;&#xA;सूचीवाश्यास्त्रसंयुक्तं पापिरक्तौघपूरितम्॥&lt;br&gt;&#xA;पञ्चाशद्धनुरायामं क्लेशदं सूचीकामुखम् ॥ ७६ ॥&lt;br&gt;&#xA;गोधाह्वजन्तुभेदस्य मुखाकृति भयानकम् ॥&lt;br&gt;&#xA;कूपरूपं गभीरं च धनुर्विंशतिमानकम् ॥ ७७ ॥&lt;br&gt;&#xA;महापातकिना चैव महाक्लेशकरं परम् ॥&lt;br&gt;&#xA;तत्कीटभक्षितानां च नम्रास्यानां च सन्ततम् ॥ ७८ ॥&lt;br&gt;&#xA;कुण्डं नरमुखाकारं धनुष्षोडशमानकम् ॥&lt;br&gt;&#xA;गभीरं कूपरूपं च पापिष्ठैः सङ्कुलं सदा ॥ ७९ ॥&lt;br&gt;&#xA;गजेन्द्राणां समूहेन व्याप्तं कुण्डाकृति स्थलम्॥&lt;br&gt;&#xA;गजदन्तहतानां च पापिनां रक्तपूरितम् ॥ 2.33.८० ॥&lt;br&gt;&#xA;तत्कीटभक्षितानां च दीनशब्दकृतां सदा ॥&lt;br&gt;&#xA;धनुश्शतप्रमाणं च कीर्त्तितं गजदंशनम् ॥ ८१ ॥&lt;br&gt;&#xA;धनुस्त्रिंशत्प्रमाणं च कुण्डं वै गोमुखाकृति ॥&lt;br&gt;&#xA;पापिनां दुःखदं चैव गोमुखं परिकीर्त्तितम् ॥ ८२ ॥&lt;br&gt;&#xA;भ्रमितं कालचक्रेण सन्ततं च भयानकम् ॥&lt;br&gt;&#xA;कुम्भाकारं ध्वान्तयुक्तं द्विगव्यूतिप्रमाणकम् ॥ ८३ ॥&lt;br&gt;&#xA;लक्षमानवमानं च गभीरमतिविस्तृतम् ॥&lt;br&gt;&#xA;कुत्रचित्तप्ततैलं च कुण्डाभ्यन्तरमन्तिके ॥८४॥&lt;br&gt;&#xA;कुत्रचित्तप्तलौहादिकुण्डं ताम्रादिकं तथा ॥&lt;br&gt;&#xA;कुत्रचित्तप्तपाषाणकुण्डाभ्यन्तरमन्तिके ॥ ८५ ॥&lt;br&gt;&#xA;पापिनां च प्रधानैश्च महापातकिभिर्युतम् ॥&lt;br&gt;&#xA;परस्परं न पश्यद्भिः शब्दकृद्भिश्च सन्ततम् ॥ ८६ ॥&lt;br&gt;&#xA;ताडितैर्मम दूतैश्च दण्डैश्च मुसलैस्तथा ॥ ८७ ॥&lt;br&gt;&#xA;घूर्णमानं पतद्भिश्च मूर्च्छितैश्च मुहुर्मुहुः ॥&lt;br&gt;&#xA;पातितैर्मम दूतैश्चाप्यत्यूर्ध्वात्पतितैः क्षणम् ॥ ८८ ॥&lt;br&gt;&#xA;यावन्तः पापिनः सन्ति सर्वकुण्डेषु सुन्दरि ॥&lt;br&gt;&#xA;चतुर्गुणाः सन्ति तत्र कुम्भीपाके च दुस्तरे ॥ ८९ ॥&lt;br&gt;&#xA;सुचिरं पतिताश्चैव भोगदेहविवर्जिताः ॥&lt;br&gt;&#xA;सर्वकुण्डप्रधानं च कुम्भीपाकं प्रकीर्तितम् ॥ 2.33.९० ॥&lt;br&gt;&#xA;कालनिर्मितसूत्रेण निबद्धा यत्र पापिनः ॥&lt;br&gt;&#xA;उत्थापिताश्च मद्दूतैः क्षणमेव निमज्जिताः ॥ ९१ ॥&lt;br&gt;&#xA;निश्वासबन्धाः सुचिरं कुण्डानामन्तरे तथा ॥&lt;br&gt;&#xA;अतीवक्लेशयुक्ताश्च भोगदेहा अनश्वराः ॥ ९२ ॥&lt;br&gt;&#xA;दण्डेन मुसलेनैव मम दूतैश्च ताडिताः ॥&lt;br&gt;&#xA;प्रतप्ततोययुक्तं च कालसूत्रं प्रकीर्तितम् ॥ ९३ ॥&lt;br&gt;&#xA;अवटः कूपभेदश्च यत्रोदं च तदाकृति ॥&lt;br&gt;&#xA;प्रतप्ततोयपूर्णं च धनुर्विंशत्प्रमाणकम् ॥ ९४ ॥&lt;br&gt;&#xA;व्याप्तं महापापिभिश्च दग्धगात्रैश्च सन्ततम् ॥&lt;br&gt;&#xA;मद्दूतैस्ताडितैः शश्वदवटोदं प्रकीर्तितम् ॥ ९५ ॥&lt;br&gt;&#xA;यत्तोयस्पर्शमात्रेण सर्व व्याधिश्च पापिनाम् ॥&lt;br&gt;&#xA;भवेदकस्मात्पततां यत्र कुण्डे धनुश्शते ॥ ९६ ॥&lt;br&gt;&#xA;सर्वे रुद्धाः पापिनश्च व्यथन्ते यत्र सन्ततम् ॥&lt;br&gt;&#xA;हाहेति शब्दं कुर्वन्तस्तदेवारुन्तुदं विदुः ॥।९७॥&lt;br&gt;&#xA;तप्तपांसुभिराकीर्णं ज्वलद्भिस्तु सुदग्धकैः ॥&lt;br&gt;&#xA;तद्भक्ष्यैः पापिभिर्युक्तं पांसुभोजं धनुश्शतम् ॥९८॥&lt;br&gt;&#xA;पततां पापिनां यत्र भवेदेव प्रकम्पनम् ॥&lt;br&gt;&#xA;पातमात्रेण पापी वै भवेत्पाशेन वेष्टितः ॥ ९९ ॥&lt;br&gt;&#xA;क्रोशमाने च कुण्डे वै विदुस्तत्पाशवेष्टनम् ॥&lt;br&gt;&#xA;धनुर्विंशतिमानं च शूलप्रोतं प्रकीर्तितम् ॥ 2.33.१०० ॥&lt;br&gt;&#xA;पातमात्रेण पापी च शूलेन ग्रथितो भवेत् ॥&lt;br&gt;&#xA;पततां पापिनां यत्र भवेदेव प्रकम्पनम् ॥ १०१ ॥&lt;br&gt;&#xA;अतीव हिमतोये च क्रोशार्द्धं च प्रकम्पनम् ॥&lt;br&gt;&#xA;ददत्येव हि मद्दूता यत्रोल्काः पापिनां मुखे ॥ १०२ ॥&lt;br&gt;&#xA;धनुर्विंशतिमानं च तदुल्काभिश्च सङ्कुलम् ॥&lt;br&gt;&#xA;लक्षमानवमानं च गभीरं च धनुश्शतम् ॥ १०३ ॥&lt;br&gt;&#xA;नानाप्रकारक्रिमिभिः संयुक्तं च भयानकैः ॥&lt;br&gt;&#xA;अत्यन्धकारख्याप्तं यत्कूपाकारं च वर्त्तुलम् ॥ १०४ ॥&lt;br&gt;&#xA;तद्भक्ष्यैः पापिभिर्युक्तं न पश्यद्भिः परस्परम्॥&lt;br&gt;&#xA;तप्ततोयप्रदग्धैश्च चलद्भिः कीटभक्षितैः ॥&lt;br&gt;&#xA;ध्वान्तेन चक्षुषा चान्धैरन्धकूपं प्रकीर्तितम् ॥ १०५ ॥&lt;br&gt;&#xA;नानाप्रकारशस्त्रौघैर्यत्र विद्धाश्च पापिनः ॥&lt;br&gt;&#xA;धनुर्विंशतिमानं च वेधनं तत्प्रकीर्तितम् ॥ १०६ ॥&lt;br&gt;&#xA;दण्डेन ताडिता यत्र मम दूतैश्च पापिनः ॥&lt;br&gt;&#xA;धनुःषोडशमानं च तत्कुण्डं दण्डताडनम् ॥ १०७ ॥&lt;br&gt;&#xA;निबद्धाश्च महाजालैर्यथा मीनाश्च पापिनः ॥&lt;br&gt;&#xA;धनुस्त्रिंशत्प्रमाणं च जालबद्धप्रकीर्तितम् ॥ १०८ ॥&lt;br&gt;&#xA;पततां पापिनां कुण्डे देहाश्चूर्णीभवन्ति च ॥&lt;br&gt;&#xA;लौहवेदिनिबद्धान्तः कोटिमानवमानकम् ॥१०९॥&lt;br&gt;&#xA;गभीरं ध्वान्तयुक्तं च धनुर्विंशतिमानकम् ॥&lt;br&gt;&#xA;मूर्च्छितानां जडानां तद्देहचूर्णं प्रकीर्तितम् ॥ 2.33.११० ॥&lt;br&gt;&#xA;दलिताः पापिनो यत्र मद्दूतैर्मुसलैः सदा ॥&lt;br&gt;&#xA;धनुष्षोडशमानं च तत्कुण्डं दलनं स्मृत म् ॥ १११ ॥&lt;br&gt;&#xA;पातमात्रे यत्र पापी शुष्ककण्ठौष्ठतालुकः ॥&lt;br&gt;&#xA;वालुकासु च तप्तासु धनुस्त्रिंशत्प्रमाणकम् ॥ ११२ ॥&lt;br&gt;&#xA;शतमानवमानं च गभीरं ध्वान्तसंयुतम्॥&lt;br&gt;&#xA;जलाहारैर्विरहितं शोषणं तत्प्रकीर्तितम्॥११३॥&lt;br&gt;&#xA;नानाचर्मकषायोदैः परिपूर्णं धनुःशतम्॥&lt;br&gt;&#xA;दुर्गन्धियुक्तं तद्भक्ष्यैः पापिभिः सङ्कुलं महत् ॥११४॥&lt;br&gt;&#xA;शूर्पाकारमुखं कुण्डं धनुर्द्वादशमानकम्॥&lt;br&gt;&#xA;तप्तलौहीवालुकाभिः पूर्णं पातकिभिर्युतम्॥११५॥&lt;br&gt;&#xA;अन्तरा ऽग्निशिखानां च ज्वालाव्यात्तमुखं सदा ॥&lt;br&gt;&#xA;धनुर्विंशतिमानं च यस्य कुण्डस्य सुन्दरि ॥ ११६ ॥&lt;br&gt;&#xA;ज्वालाभिर्दग्धगात्रैश्च पापिभिर्व्याप्तमेव यत् ॥&lt;br&gt;&#xA;तन्महत्क्लेशदं शश्वत्कुण्डं ज्वालामुखं स्मृतम् ॥ ११७ ॥&lt;br&gt;&#xA;पातमात्राद्यत्र पापी मूर्छितो व्यथितो भवेत्॥&lt;br&gt;&#xA;तप्तेष्टकाभ्यन्तरितं वाप्यर्द्धं जिह्मकुण्डकम् ॥ ११८ ॥&lt;br&gt;&#xA;धूमान्धकारयुक्तं च धूमान्धैः पापिभिर्युतम् ॥&lt;br&gt;&#xA;धनुःशतं श्वासबद्धैर्धूमान्धं परिकीर्तितम् ॥ ११९ ॥&lt;br&gt;&#xA;पातमात्राद्यत्र पापी नागैस्संवेष्टितो भवेत् ॥&lt;br&gt;&#xA;धनुःशतं नागपूर्णं नागवेष्टनकुण्डकम् ॥ 2.33.१२० ॥&lt;br&gt;&#xA;षडशीतिश्च कुण्डानि मयोक्तानि निशामय ॥&lt;br&gt;&#xA;लक्षणं चापि तेषां च किं भूयः श्रोतुमिच्छसि ॥ १२१ ॥&lt;br&gt;&#xA;इति श्रीब्रह्मवैवर्त्ते महापुराणे द्वितीये प्रकृतिखण्डे नारदनारायणसंवादे सावित्र्युपाख्याने यमलोकस्थनरककुण्डलक्षणप्रकथनं नाम त्रयस्त्रिंशोऽध्यायः ॥ ३३ ॥&lt;/p&gt;</description>
    </item>
    <item>
      <title>०३४</title>
      <link>https://vishvAsa.github.io/purANam_vaiShNavam/brahma-vaivarta-purANam/02/034/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/034/</guid>
      <description>&lt;p&gt;सावित्र्युवाच ॥&lt;br&gt;&#xA;हरिभक्तिं देहि मह्यं सारभूतां सुदुर्लभाम् ॥&lt;br&gt;&#xA;त्वत्तः सर्वं श्रुतं देव नावशिष्टोऽधुना मम ॥ १ ॥&lt;br&gt;&#xA;किञ्चित्कथय मे धर्मं श्रीकृष्णगुणकीर्त्तगम् ॥&lt;br&gt;&#xA;पुंसां लक्षोद्धारबीजं नरकार्णवतारकम् ॥ २ ॥&lt;br&gt;&#xA;कारणं मुक्तिकार्याणां सर्वाशुभनिवारणम् ॥&lt;br&gt;&#xA;दारणं कर्मवृक्षाणां कृत पापौघहारकम् ॥ ३ ॥&lt;br&gt;&#xA;मुक्तयः कतिधा सन्ति किं वा तासां च लक्षणम् ॥&lt;br&gt;&#xA;हरिभक्तेर्मूर्तिभेदं निषेकस्यापि लक्षणम् ॥ ४ ॥&lt;br&gt;&#xA;तत्त्वज्ञानविहीना च स्त्रीजातिर्विधिनिर्मिता ॥&lt;br&gt;&#xA;किं तज्ज्ञानं सारभूतं वद वेदविदां वर ॥ ५ ॥&lt;br&gt;&#xA;सर्वदानं ह्यनशनं तीर्थस्नानं व्रतं तपः ॥&lt;br&gt;&#xA;अज्ञाने ज्ञानदानस्य कलां नार्हन्ति षोडशीम् ॥ ६ ॥&lt;br&gt;&#xA;पितुः शतगुणा माता गौरवेणातिरिच्यते ॥&lt;br&gt;&#xA;मातुः शतगुणैः पूज्यो ज्ञानदाता गुरुः प्रभो ॥ ७ ॥&lt;br&gt;&#xA;यम उवाच ॥&lt;br&gt;&#xA;पूर्वं सर्वो वरो दत्तो यस्ते मनसि वाञ्छितः ॥&lt;br&gt;&#xA;अधुना हरिभक्तिस्ते वत्से भवतु मद्वरात् ॥ ८ ॥&lt;br&gt;&#xA;श्रोतुमिच्छसि कल्याणि श्रीकृष्णगुणकीर्त्तनम् ॥&lt;br&gt;&#xA;वक्तॄणां प्रश्नकर्तॄणां श्रोतॄणां कुलतारकम् ॥ ९ ॥&lt;br&gt;&#xA;शेषो वक्त्रसहस्रेण नहि यद्वक्तु मीश्वरः ॥&lt;br&gt;&#xA;मृत्युञ्जयो न क्षमश्च वक्तुं पञ्चमुखेन च ॥ 2.34.१० ॥&lt;br&gt;&#xA;धाता चतुर्णां वेदानां विधाता जगतामपि ॥&lt;br&gt;&#xA;ब्रह्मा चतुर्मुखेनैव नालं विष्णुश्च सर्ववित् ॥ ११ ॥&lt;br&gt;&#xA;कार्तिकेयः षण्मुखेन नापि वक्तुमलं ध्रुवम् ॥&lt;br&gt;&#xA;न गणेशः समर्थश्च योगीन्द्राणां गुरोर्गुरुः ॥ १२ ॥&lt;br&gt;&#xA;सारभूताश्च शास्त्राणां वेदाश्चत्वार एव च ॥&lt;br&gt;&#xA;कलामात्रं यद्गणानां न विदन्ति बुधाश्च ये ॥ १३ ॥&lt;br&gt;&#xA;सरस्वती च यत्नेन नालं यद्गुणवर्णने ॥&lt;br&gt;&#xA;सनत्कुमारो धर्मश्च सनकश्च सनातनः ॥१४॥&lt;br&gt;&#xA;सनन्दः कपिलः सूर्य्यो ये चान्ये ब्रह्मणः सुताः ॥&lt;br&gt;&#xA;विचक्षणा न यद्वक्तुं के वाऽन्ये जडबुद्धयः॥१९॥&lt;br&gt;&#xA;न यद्वक्तुं क्षमाः सिद्धा मुनीन्द्रा योगिनस्तथा ॥&lt;br&gt;&#xA;के वाऽन्ये च वयं के वा भगवद्गुणवर्णने॥१६॥&lt;br&gt;&#xA;ध्यायन्ति यत्पदाम्भोजं ब्रह्मविष्णुशिवादयः ॥&lt;br&gt;&#xA;अतिसाध्यं स्वभक्तानां तदन्येषां सुदुर्लभम् ॥ १७ ॥&lt;br&gt;&#xA;कश्चित्किञ्चिद्विजानाति तद्गुणोत्कीर्त्तनं महत् ॥&lt;br&gt;&#xA;अतिरिक्तं विजानाति ब्रह्मा ब्रह्मसुतादयः ॥ १८ ॥&lt;br&gt;&#xA;ततोऽतिरिक्तं जानाति गणेशो ज्ञानिनां गुरुः ॥&lt;br&gt;&#xA;सर्वातिरिक्तं जानाति सर्वज्ञः शम्भुरेव च ॥१९॥&lt;br&gt;&#xA;तस्मै दत्तं पुरा ज्ञानं कृष्णेन परमात्मना॥&lt;br&gt;&#xA;अतीव निर्जने रम्ये गोलोके रासमण्डले॥2.34.२०॥&lt;br&gt;&#xA;तत्रैव कथितं किञ्चिद्यद्गुणोत्कीर्त्तनं पुनः ॥&lt;br&gt;&#xA;धर्माय कथयायास शिवलोके शिवः स्वयम् ॥ २१ ॥&lt;br&gt;&#xA;धर्मस्तत्कथयामास पुष्करे भास्कराय च ॥&lt;br&gt;&#xA;पिता मम यमाराध्य गां प्राप तपसा सति ॥ २२ ॥&lt;br&gt;&#xA;पूर्वं स्वविषयं चाहं न गृह्णामि प्रयत्नतः ॥&lt;br&gt;&#xA;वैराग्ययुक्तस्तपसे गन्तुमिच्छामि सुव्रते ॥ २३ ॥&lt;br&gt;&#xA;तदा मां कथयामास पिता तद्गुणकीर्त्तनम् ॥&lt;br&gt;&#xA;यथागमं तद्वदामि निबोधातीव दुर्गमम् ॥ २४ ॥&lt;br&gt;&#xA;तद्गुणं स न जानाति तदन्यस्य च का कथा ॥&lt;br&gt;&#xA;यथाऽऽकाशं न जानाति स्वान्तमेव वरानने ॥ २५ ॥&lt;br&gt;&#xA;सर्वान्तरात्मा भगवान्सर्वकारणकारणम्॥&lt;br&gt;&#xA;सर्वेश्वरश्च सर्वाद्यः सर्ववित्सर्वरूपधृक् ॥ २६ ॥&lt;br&gt;&#xA;नित्यरूपी नित्यदेही नित्यानन्दो निराकृतिः ॥&lt;br&gt;&#xA;निरङ्कुशश्च निश्शृङ्गो निर्गुणश्च निराश्रयः ॥ २७ ॥&lt;br&gt;&#xA;निर्लिप्तः सर्वसाक्षी च सर्वाधारः परात्परः ॥&lt;br&gt;&#xA;प्रकृतिस्तद्विकारा च प्राकृतास्तद्विकारजाः ॥ २८ ॥&lt;br&gt;&#xA;स्वयं पुमांश्च प्रकृतिः स्वयं च प्रकृतेः परः ॥&lt;br&gt;&#xA;रूपं विधत्तेऽरूपश्च भक्तानुग्रहहेतवे ॥ २९ ॥&lt;br&gt;&#xA;अतीव कमनीयं च सुन्दरं सुमनोहरम् ॥&lt;br&gt;&#xA;नवीननीरदश्यामं किशोरं गोपवेषकम् ॥ 2.34.३० ॥&lt;br&gt;&#xA;कन्दर्पकोटिलावण्यलीलाधाम मनोहरम् ॥&lt;br&gt;&#xA;शरन्मध्याह्नपद्मानां शोभामोषकलोचनम् ॥ ३१ ॥&lt;br&gt;&#xA;शरत्पार्वणकोटीन्दुशोभासंशोभिताननम् ॥&lt;br&gt;&#xA;अमूल्यरत्नखचितरत्नाभरणभूषितम् ॥ ३२ ॥&lt;br&gt;&#xA;सस्मितं शोभितं शश्वदमूल्याऽऽपीतवाससा ॥&lt;br&gt;&#xA;परं ब्रह्मस्वरूपं च ज्वलन्तं ब्रह्मतेजसा ॥ ३३ ॥&lt;br&gt;&#xA;सुखदृश्यं च शान्तं च राधाकान्तमनन्तकम् ॥&lt;br&gt;&#xA;गोपीभिर्वीक्ष्यमाणं च सस्मिताभिः समन्ततः ॥ ३४ ॥&lt;br&gt;&#xA;रासमण्डलमध्यस्थं रत्नसिंहासनस्थितम्॥&lt;br&gt;&#xA;वंशीं क्वणन्तं द्विभुजं वनमालाविभूषितम् ॥ ३५ ॥&lt;br&gt;&#xA;कौस्तुभेन मणीन्द्रेण सुन्दरं वक्षसोज्ज्वलम् ॥&lt;br&gt;&#xA;कुङ्कुमागरुकस्तूरीचन्दनार्चितविग्रहम् ॥ ३६ ॥&lt;br&gt;&#xA;चारुचम्पकमालाब्जमालतीमाल्यमण्डितम् ॥&lt;br&gt;&#xA;चारुचम्पकशोभाढ्यचूडावक्त्रिमराजितम् ॥ ३७ ॥&lt;br&gt;&#xA;ध्यायन्ति चैवम्भूतं वै भक्ता भक्तिपरिप्लुताः॥&lt;br&gt;&#xA;यद्भयाज्जगतां धाता विधत्ते सृष्टिमेव च ॥ ३८ ॥&lt;br&gt;&#xA;करोति लेखनं कर्मानुरूपं सर्वदेहिनाम् ॥&lt;br&gt;&#xA;तपसां फलदाता च कर्मणां च यदाज्ञया ॥ ३९ ॥&lt;br&gt;&#xA;विष्णुः पाता च सर्वेषां यद्भयात्पाति सन्ततम् ॥&lt;br&gt;&#xA;कालाग्निरुद्रः संहर्त्ता सर्वविश्वेषु यद्भयात् ॥ 2.34.४० ॥&lt;br&gt;&#xA;शिवो मृत्युञ्जयश्चैव ज्ञानिनां च गुरोर्गुरुः ॥&lt;br&gt;&#xA;यज्ज्ञानदानात्सिद्धेशो योगीशः सर्ववित्स्वयम् ॥४१ ॥&lt;br&gt;&#xA;परमानन्द युक्तश्च भक्तिवैराग्यसंयुतः ॥&lt;br&gt;&#xA;यत्प्रसादाद्वाति वातः प्रवरः शीघ्रगामिनाम् ॥ ४२ ॥&lt;br&gt;&#xA;तपनश्च प्रतपति यद्भयात्सन्ततं सति ॥&lt;br&gt;&#xA;यदाज्ञया वर्षतीन्द्रो मृत्युश्चरति जन्तुषु ॥ ४३ ॥&lt;br&gt;&#xA;यदाज्ञया दहेद्वह्निर्जलमेव सुशीतलम् ॥&lt;br&gt;&#xA;दिशो रक्षन्ति दिक्पाला महाभीता यदाज्ञया ॥ ४४ ॥&lt;br&gt;&#xA;भ्रमन्ति राशिचक्राणि ग्रहा वै यद्भयेन च ॥&lt;br&gt;&#xA;भयात्फलन्ति वृक्षाश्च पुष्पन्त्यपि च यद्भयात् ॥ ४५ ॥&lt;br&gt;&#xA;भयात्फलानि पक्वानि निष्फलास्तरवो भयात् ॥&lt;br&gt;&#xA;यदाज्ञया स्थलस्थाश्च न जीवन्ति जलेषु च ॥ ४६ ॥&lt;br&gt;&#xA;तथा स्थले जलस्थाश्च न जीवन्ति यदाज्ञया ॥&lt;br&gt;&#xA;अहं नियमकर्त्ता च धर्माधर्मं च यद्भयात् ॥ ४७ ॥&lt;br&gt;&#xA;कालश्च कलयेत्सर्वं भ्रमत्येव यदाज्ञया ॥&lt;br&gt;&#xA;अकाले हरेत्कालो मृत्युर्वै यद्भयेन च ॥ ४८ ॥&lt;br&gt;&#xA;ज्वलदग्नौ पतन्तं च गभीरे च जलार्णवे ॥&lt;br&gt;&#xA;वृक्षाग्रात्तीक्ष्णखड्गे च सर्पादीनां मुखेषु च॥४९॥&lt;br&gt;&#xA;नानाशस्त्रास्त्रविद्धं च रणेषु विषमेषु च ॥&lt;br&gt;&#xA;पुष्पचन्दनतल्पे च बन्धुवर्गैश्च रक्षितम् ॥ 2.34.५० ॥&lt;br&gt;&#xA;शयानं तन्त्रमन्त्रैश्च काले कालो हरेद्भयात् ॥&lt;br&gt;&#xA;धत्ते वायुस्तोयराशिं तोयं कूर्मं यदाज्ञया ॥ ५१ ॥&lt;br&gt;&#xA;कूर्मोऽनन्तं स च क्षोणीं समुद्रान्सप्तपर्वतान् ॥&lt;br&gt;&#xA;सर्वांश्चैव क्षमारूपो नानारूपं बिभर्त्ति सः ॥ ५२ ॥&lt;br&gt;&#xA;यतः सर्वाणि भूतानि लीयन्तेऽन्ते च तत्र वै ॥&lt;br&gt;&#xA;इन्द्रायुश्चैव दिव्यानां युगानामेकसप्ततिः ॥५३॥ ।&lt;br&gt;&#xA;अष्टाविंशच्छक्रपाते ब्रह्मणस्स्यादहर्निशम् ॥&lt;br&gt;&#xA;षष्ट्याधिके पञ्चशते सहस्रे पञ्चविंशतौ ॥ ५४ ॥&lt;br&gt;&#xA;युगे नराणां शक्रायुरेवं सङ्ख्याविदो विदुः ॥&lt;br&gt;&#xA;एवं त्रिंशद्दिनैर्मासो द्वाभ्यां ताभ्यामृतुः स्मृतः ॥ ५५ ॥&lt;br&gt;&#xA;ऋतुभिः षड्भिरेवाब्दं शताब्दं ब्रह्मणो वयः ॥&lt;br&gt;&#xA;ब्रह्मणश्च निपाते वै चक्षुरुन्मीलनं हरेः ॥ ५६ ॥&lt;br&gt;&#xA;चक्षुर्निमीलने तस्य लयं प्राकृतिकं विदुः ॥&lt;br&gt;&#xA;प्रलये प्राकृताः सर्वे देवाद्याश्च चराचराः ॥ ५७ ॥&lt;br&gt;&#xA;लीना धातरि धाता च श्रीकृष्णे नाभिपङ्कजे ॥&lt;br&gt;&#xA;विष्णुः क्षीरोदशायी च वैकुण्ठे यश्चतुर्भुजः ॥ ५८ ॥&lt;br&gt;&#xA;विलीना वामपार्श्वे च कृष्णस्य परमात्मनः ॥&lt;br&gt;&#xA;रुद्राद्या भैरवाद्याश्च यावन्तश्च शिवानुगाः ॥ ५९ ॥&lt;br&gt;&#xA;शिवाधारे शिवे लीना ज्ञानानन्दे सनातने ॥&lt;br&gt;&#xA;ज्ञानाधिदेवः कृष्णस्य महादेवस्य चात्मनः ॥ 2.34.६० ॥&lt;br&gt;&#xA;तस्य ज्ञाने विलीनश्च बभूवाथ क्षणं हरेः ॥&lt;br&gt;&#xA;दुर्गायां विष्णुमायायां विलीनाः सर्व शक्तयः ॥ ६१ ॥&lt;br&gt;&#xA;सा च कृष्णस्य बुद्धौ च बुद्ध्यधिष्ठातृदेवता ॥&lt;br&gt;&#xA;नारायणांशः स्कन्दश्च लीनो वक्षसि तस्य च ॥ ६२ ॥&lt;br&gt;&#xA;श्रीकृष्णांशश्च तद्बाहौ देवाधीशो गणेश्वरः ॥&lt;br&gt;&#xA;पद्मांशभूता पद्मायां सा राधायां च सुव्रते ॥६३॥&lt;br&gt;&#xA;गोप्यश्चापि च तस्यां च सर्वा वै देवयोषितः॥&lt;br&gt;&#xA;कृष्णप्राणाधिदेवी सा तस्य प्राणेषु सा स्थिता ॥६४॥&lt;br&gt;&#xA;सावित्री च सरस्वत्यां वेदशास्त्राणि यानि च ॥&lt;br&gt;&#xA;स्थिता वाणी च जिह्वायां तस्यैव परमात्मनः ॥ ६५ ॥&lt;br&gt;&#xA;गोलोकस्थस्य गोपाश्च विलीनास्तस्य लोमसु ॥&lt;br&gt;&#xA;तत्प्राणेषु च सर्वेषां प्राणा वाता हुताशनः ॥ ६६ ॥&lt;br&gt;&#xA;जठराग्नौ विलीनश्च जलं तद्रसनाग्रतः॥&lt;br&gt;&#xA;वैष्णवाश्चरणाम्भोजे परमानन्दसंयुताः ॥ ६७ ॥&lt;br&gt;&#xA;सारात्सारतरा भक्तिरसपीयूषपायिनः ॥&lt;br&gt;&#xA;विराट् क्षुद्रश्च महति लीनः कृष्णे महान्विराट् ॥ ६८ ॥&lt;br&gt;&#xA;यस्यैव लोमकूपेषु विश्वानि निखिलानि च ॥&lt;br&gt;&#xA;यस्य चक्षु निमेषेण महांश्च प्रलयो भवेत् ॥६९॥&lt;br&gt;&#xA;चक्षुरुन्मीलने सृष्टिर्यस्यैव परमात्मनः ॥&lt;br&gt;&#xA;यावन्निमेषे सृष्टिस्स्यात्तावदुन्मीलने व्ययः ॥2.34.७०॥&lt;br&gt;&#xA;ब्रह्मणश्च शताब्देन सृष्टिस्तत्र लयः पुनः॥&lt;br&gt;&#xA;ब्रह्मसृष्टिलयानां च सङ्ख्या नास्त्येव सुव्रते ॥७१॥&lt;br&gt;&#xA;यथा भूरजसां चैव सङ्ख्यानं च निशामय ॥&lt;br&gt;&#xA;चक्षुर्निमेषे प्रलयो यस्य सर्वान्तरात्मनः ॥ ७२ ॥&lt;br&gt;&#xA;उन्मीलने पुनः सृष्टिर्भवेदेवेश्वरेच्छया ॥&lt;br&gt;&#xA;तद्गुणोत्कीर्त्तनं वक्तुं ब्रह्माण्डेषु च कः क्षमः ॥ ७३ ॥&lt;br&gt;&#xA;यथा श्रुतं तातवक्त्रात्तथोक्तं च यथागमम् ॥&lt;br&gt;&#xA;मुक्तयश्च चतुर्वेदैर्निरुक्ताश्च चतुर्विधाः ॥ ७४ ॥&lt;br&gt;&#xA;तत्प्रधाना हरेर्भक्तिर्मुक्तेरपि गरीयसी॥&lt;br&gt;&#xA;सालोक्यदा हरेरेका चान्या सारूप्यदा परा ॥७५॥&lt;br&gt;&#xA;सामीप्यदा च निर्वाणदात्री चैवमिति स्मृतिः॥&lt;br&gt;&#xA;भक्तास्ता नहि वाञ्छन्ति विना तत्सेवनादिकम् ॥ ७३ ॥&lt;br&gt;&#xA;सिद्धत्वममरत्वं च ब्रह्मत्वं चावहेलया ॥&lt;br&gt;&#xA;जन्ममृत्युजराव्याधिभयशोकादिखण्डनम्॥७७॥&lt;br&gt;&#xA;धारणं दिव्यरूपस्य विदुर्निर्वाणमोक्षदम् ॥&lt;br&gt;&#xA;मुक्तिश्च सेवारहिता भक्तिः सेवाविवर्द्धिनी॥७८॥&lt;br&gt;&#xA;भक्तिमुक्त्योरयं भेदो निषेके लक्षणं शृणु ॥&lt;br&gt;&#xA;विदुर्बुधा निषेकं च भोगं च कृतकर्मणाम् ॥ ७९ ॥&lt;br&gt;&#xA;तत्खण्डनं च शुभदं परं श्रीकृष्णसेवनम् ॥&lt;br&gt;&#xA;तत्त्वज्ञानमिदं साध्वि सारं वै लोकवेदयोः ॥ 2.34.८० ॥&lt;br&gt;&#xA;विघ्नघ्नं शुभदं चोक्तं गच्छ वत्से यथासुखम् ॥&lt;br&gt;&#xA;इत्युक्त्वा सूर्य्यपुत्रश्च जीवयित्वा च तत्पतिम् ॥ ८१॥&lt;br&gt;&#xA;तस्यै शुभाशिषं दत्त्वा गमनं कर्तुमुद्यतः ॥&lt;br&gt;&#xA;दृष्ट्वा यमं च गच्छन्तं सावित्री तं प्रणम्य च ॥ ८२ ॥&lt;br&gt;&#xA;रुरोद चरणे धृत्वा सद्विच्छेदोऽतिदुःखदः ॥&lt;br&gt;&#xA;सावित्रीरोदनं दृष्ट्वा यमस्सोऽयं कृपानिधिः ॥ ८३ ॥&lt;br&gt;&#xA;तामित्युवाच सन्तुष्टस्त्वरोदीच्चापि नारद ॥ ८४ ॥&lt;br&gt;&#xA;यम उवाच ॥&lt;br&gt;&#xA;लक्षवर्षं सुखं भुक्त्वा पुण्यक्षेत्रे च भारते ॥&lt;br&gt;&#xA;अन्ते यास्यसि गोलोके श्रीकृष्णभवनं शुभे ॥ ८५ ॥&lt;br&gt;&#xA;गत्वा च स्वगृहं भद्रे सावित्र्याश्च व्रतं कुरु ॥&lt;br&gt;&#xA;द्द्विसप्तवर्षपर्य्यन्तं नारीणां मोक्षकारणम् ॥ ८६ ॥&lt;br&gt;&#xA;ज्येष्ठे शुक्लचतुर्दश्यां सावित्र्याश्च व्रतं शुभम्॥&lt;br&gt;&#xA;शुक्लाष्टम्यां भाद्रपदे महालक्ष्म्या व्रतं शुभम् ॥ ८७ ॥&lt;br&gt;&#xA;द्व्यष्टवर्षव्रतं चेदं प्रत्यब्दं पक्षमेव च ॥&lt;br&gt;&#xA;करोति परया भक्त्या सा याति च हरेः पदम् ॥ ८८ ॥&lt;br&gt;&#xA;प्रतिमङ्गलवारे च देवीं मङ्गलचण्डिकाम् ॥&lt;br&gt;&#xA;प्रतिमासं शुक्लषष्ठ्यां षष्ठीं मङ्गलदायिकाम् ॥८९॥&lt;br&gt;&#xA;तथा चाषाढसङ्क्रान्त्यां मनसा सर्वसिद्धिदाम् ॥&lt;br&gt;&#xA;राधां रासे च कार्तिक्यां कृष्णप्राणाधिकां प्रियाम् ॥ 2.34.९० ॥&lt;br&gt;&#xA;उपोष्य शुक्लाष्टम्यां च प्रतिमासे वरप्रदाम् ॥&lt;br&gt;&#xA;विष्णुमायां भगवतीं दुर्गां दुर्गार्तिनाशिनीम् ॥ ९१ ॥&lt;br&gt;&#xA;प्रकृतिं जगदम्बां च पतिपुत्रवतीं सतीम् ॥&lt;br&gt;&#xA;पतिव्रतासु शुद्धासु यन्त्रेषु प्रतिमासु च ॥ ९२ ॥&lt;br&gt;&#xA;या नारी पूजयेद्भक्त्या धनसन्तानहेतवे ॥&lt;br&gt;&#xA;इह लोके सुखं भुक्त्वा यात्यन्ते श्रीहरेः पदम् ॥ ९३ ॥&lt;br&gt;&#xA;इत्युक्त्वा तां धर्मराजो जगाम निजमन्दिरम्॥&lt;br&gt;&#xA;गृहीत्वा स्वामिनं सा च सावित्री च निजालयम्॥९४॥&lt;br&gt;&#xA;सावित्री सत्यवन्तं च वृत्तान्तं च यथाक्रमम्॥&lt;br&gt;&#xA;अन्यांश्च कथयामास बान्धवांश्चैव नारद ॥ ९५ ॥&lt;br&gt;&#xA;सावित्रीजनकः पुत्रान्स प्रापद्वै क्रमेण च ॥&lt;br&gt;&#xA;श्वशुरश्चक्षुषी राज्यं सा च पुत्रान्वरेण च ॥ ९६ ॥&lt;br&gt;&#xA;लक्षवर्षं सुखं भुक्त्वा पुण्यक्षेत्रे च भारते ॥&lt;br&gt;&#xA;जगाम स्वामिना सार्द्धं गोलोकं सा पतिव्रता ॥ ९७ ॥&lt;br&gt;&#xA;सवितुश्चाधिदेवी या मन्त्राधिष्ठातृदेवता ॥&lt;br&gt;&#xA;सावित्री चापि वेदानां सावित्री तेन कीर्त्तिता ॥ ९८ ॥&lt;br&gt;&#xA;इत्येवं कथितं वत्स सावित्र्याख्यानमुत्तमम् ॥&lt;br&gt;&#xA;जीवकर्मविपाकं च किं पुनः श्रोतुमिच्छसि ॥ ९९ ॥&lt;br&gt;&#xA;इति श्रीब्रह्मवैवर्त्ते महापुराणे द्वितीये प्रकृतिखण्डे नारदनारायणसंवादे सावित्र्युपाख्याने सावित्र्या यमोपदेशसमाप्तिर्नाम चतुस्त्रिंशत्तमोऽध्यायः ॥ ३४ ॥&lt;/p&gt;</description>
    </item>
    <item>
      <title>०३५</title>
      <link>https://vishvAsa.github.io/purANam_vaiShNavam/brahma-vaivarta-purANam/02/035/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/035/</guid>
      <description>&lt;p&gt;नारद उवाच ॥&lt;br&gt;&#xA;श्रीकृष्णस्यात्मनश्चैव निर्गुणस्य निराकृतेः ॥&lt;br&gt;&#xA;सावित्रीयमसंवादे श्रुतं सुविमलं यशः ॥१॥&lt;br&gt;&#xA;तद्गुणोत्कीर्त्तनं सत्यं मङ्गलानां च मङ्गलम् ॥&lt;br&gt;&#xA;अधुना श्रोतुमिच्छामि लक्ष्म्युपाख्यानमीश्वर॥२॥&lt;br&gt;&#xA;केनादौ पूजिता साऽपि किम्भूता केन वा पुरा ॥&lt;br&gt;&#xA;तद्गुणोत्कीर्त्तनं सत्यं वद वेदविदां वर॥। ॥ ३ ॥&lt;br&gt;&#xA;नारायण उवाच ॥&lt;br&gt;&#xA;सृष्टेरादौ पुरा ब्रह्मन्कृष्णस्य परमात्मनः ॥&lt;br&gt;&#xA;देवी वामांशसम्भूता चासीत्सा रासमण्डले ॥ ४ ॥&lt;br&gt;&#xA;अतीव सुन्दरी श्यामा न्यग्रोधपरिमण्डला ॥&lt;br&gt;&#xA;यथा द्वादशवर्षीया रम्या सुस्थिरयौवना ॥ ५ ॥&lt;br&gt;&#xA;श्वेतचम्पकवर्णाभा सुखदृश्या मनोहरा ॥&lt;br&gt;&#xA;शरत्पार्वणकोटीन्दुप्रभासंशोभितानना ॥ ६ ॥&lt;br&gt;&#xA;शरन्मध्याह्नपद्मानां शोभाशोभितलोचना ॥&lt;br&gt;&#xA;सा च देवी द्विधाभूता सहसैवेश्वरेच्छया ॥ ७ ॥&lt;br&gt;&#xA;समा रूपेण वर्णेन तेजसा वयसा त्विषा ॥&lt;br&gt;&#xA;यशसा वाससा मूर्त्या भूषूणेन गुणेन च ॥ ८ ॥&lt;br&gt;&#xA;स्मितेन वीक्षणेनैव वचसा गमनेन च ॥&lt;br&gt;&#xA;मधुरेण स्वरेणैव नयेनानुनयेन च ॥ ९ ॥&lt;br&gt;&#xA;तद्वामांशा महालक्ष्मीर्दक्षिणांशा च राधिका ॥&lt;br&gt;&#xA;राधाऽऽदौ वरयामास द्विभुजं च परात्परम् ॥ 2.35.१० ॥&lt;br&gt;&#xA;महालक्ष्मीश्च तत्पश्चाच्चकमे कमनीयकम् ॥&lt;br&gt;&#xA;कृष्णस्तद्गौरवेणैव द्विधारूपो बभूव ह ॥ ११ ॥&lt;br&gt;&#xA;दक्षिणांशो वै द्विभुजो वामांशश्च चतुर्भुजः ॥&lt;br&gt;&#xA;चतुर्भुजाय द्विभुजो महालक्ष्मीं ददौ पुरा ॥ १२ ॥&lt;br&gt;&#xA;लक्ष्यते दृश्यते विश्वं स्निग्धदृष्ट्या ययाऽनिशम्॥&lt;br&gt;&#xA;देवीषु या च महती महालक्ष्मीश्च सा स्मृता ॥१३॥&lt;br&gt;&#xA;द्विभुजो राधिकाकान्तो लक्ष्मीकान्तश्चतुर्भुजः॥&lt;br&gt;&#xA;गोलोके द्विभुजस्तस्थौ गोपैर्गोपीभिरावृतः॥१४॥&lt;br&gt;&#xA;चतुर्भुजश्च वैकुण्ठं प्रययौ पद्मया सह ॥&lt;br&gt;&#xA;सर्वांशेन समौ तौ द्वौ कृष्णनारायणौ परौ॥१५॥&lt;br&gt;&#xA;महालक्ष्मीश्च योगेन नानारूपा बभूव सा॥&lt;br&gt;&#xA;वैकुण्ठे च महालक्ष्मीः परिपूर्णतमा परा॥१६॥&lt;br&gt;&#xA;शुद्धसत्त्वस्वरूपा च सर्वसौभाग्यसंयुता॥&lt;br&gt;&#xA;प्रेम्णा सा वै प्रधाना च सर्वासु रमणीषु च॥१७॥&lt;br&gt;&#xA;स्वर्गे च स्वर्गलक्ष्मीश्च शक्रसम्पत्स्वरूपिणी॥&lt;br&gt;&#xA;पातालेषु च मर्त्येषु राजलक्ष्मीश्च राजसु॥१८॥&lt;br&gt;&#xA;गृहलक्ष्मीर्गृहेष्वेव गृहिणी च कलांशया॥&lt;br&gt;&#xA;सम्पत्स्वरूपा गृहिणां सर्वमङ्गलमङ्गला॥१९॥&lt;br&gt;&#xA;गवां प्रसूः सा सुरभिर्दक्षिणा यज्ञकामिनी॥&lt;br&gt;&#xA;क्षीरोदसिन्धु कन्या सा श्रीरूपा पद्मिनीषु च॥2.35.२०॥&lt;br&gt;&#xA;शोभारूपा च चन्द्रे सा सूर्य्यमण्डलमण्डिता॥&lt;br&gt;&#xA;विभूषणेषु रत्नेषु फलेषु जलजेषु च ॥२१॥&lt;br&gt;&#xA;नृपेषु नृपपत्नीषु दिव्यस्त्रीषु गृहेषु च ॥&lt;br&gt;&#xA;सर्वसस्येषु वस्त्रेषु स्थाने सा संस्कृते तथा ॥ २२ ॥&lt;br&gt;&#xA;प्रतिमासु च देवानां मङ्गलेषु घटेषु च ॥&lt;br&gt;&#xA;माणिक्येषु च मुक्तासु माल्येषु च मनोहरा ॥२३॥&lt;br&gt;&#xA;मणीन्द्रेषु च हारेषु क्षीरं वै चन्दनेषु च ॥&lt;br&gt;&#xA;वृक्षशाखासु रम्यासु नवमेघेषु वस्तुषु ॥ २४ ॥&lt;br&gt;&#xA;वैकुण्ठे पूजिता साऽऽदौ देवी नारायणेन च ॥&lt;br&gt;&#xA;द्वितीये ब्रह्मणा भक्त्या तृतीये शङ्करेण च ॥ २५ ॥&lt;br&gt;&#xA;विष्णुना पूजिता सा च क्षीरोदे भारते मुने ॥&lt;br&gt;&#xA;स्वायम्भुवेन मनुना मानवेन्द्रैश्च सर्वतः ॥ २६ ॥&lt;br&gt;&#xA;ऋषीन्द्रैश्च मुनीन्द्रैश्च सद्भिश्च गृहिभिर्भवेत् ॥&lt;br&gt;&#xA;गन्धर्वाद्यैश्च नागाद्यैः पातालेषु च पूजिता ॥ २७ ॥&lt;br&gt;&#xA;शुक्लाष्टम्यां भाद्रपदे पूजा वै ब्रह्मणा कृता ॥&lt;br&gt;&#xA;भक्त्या च पक्षपर्यन्तं त्रिषु लोकेषु नारद ॥ २८ ॥&lt;br&gt;&#xA;चैत्रे पौषे च भाद्रे च पुण्ये मङ्गलवासरे ॥&lt;br&gt;&#xA;विष्णुना निर्मिता पूजा त्रिषु लोकेषु भक्तितः ॥ २९ ॥&lt;br&gt;&#xA;वर्षान्ते पौषसङ्क्रान्त्यां मेध्यामावाह्य चाङ्गणे ॥&lt;br&gt;&#xA;मनुस्तां पूजयामास सा भूता भुवनत्रये ॥ 2.35.३० ॥&lt;br&gt;&#xA;राज्ञा सम्पूजिता सा वै मङ्गलेनैव मङ्गला॥&lt;br&gt;&#xA;केदारेणैव नीलेन नलेन सुबलेन च ॥ ३१ ॥&lt;br&gt;&#xA;ध्रुवेणौत्तानपादेन शक्रेण बलिना तथा ॥&lt;br&gt;&#xA;कश्यपेन च दक्षेण मनुना च विवस्वता ॥ ३२ ॥&lt;br&gt;&#xA;प्रियव्रतेन चन्द्रेण कुबेरेणैव वायुना ॥&lt;br&gt;&#xA;यमेन वह्निना चैव वरुणेनैव पूजिता ॥ ३३ ॥&lt;br&gt;&#xA;एवं सर्वत्र सर्वैश्च वन्दिता पूजिता सदा ॥&lt;br&gt;&#xA;सर्वैश्वर्य्याधिदेवी सा सर्वसम्पत्स्वरूपिणी ॥ ३४ ॥&lt;br&gt;&#xA;इति श्रीब्रह्मवैवर्त्ते महापुराणे द्वितीये प्रकृतिखण्डे नारदनारायणसंवादे लक्ष्म्युपाख्याने लक्ष्मीस्वरूपपूजादिवर्णनं नाम पञ्चत्रिंशोऽध्यायः ॥ ३५ ॥&lt;/p&gt;</description>
    </item>
    <item>
      <title>०३६</title>
      <link>https://vishvAsa.github.io/purANam_vaiShNavam/brahma-vaivarta-purANam/02/036/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/036/</guid>
      <description>&lt;p&gt;नारद उवाच ॥&lt;br&gt;&#xA;नारायणप्रिया सा च वरा वैकुण्ठवासिनी ॥&lt;br&gt;&#xA;वैकुण्ठाधिष्ठातृदेवी महालक्ष्मीः सनातनी ॥ १ ॥&lt;br&gt;&#xA;कथं बभूव सा देवी पृथिव्यां सिन्धुकन्यका ॥&lt;br&gt;&#xA;किं तद्ध्यानं च कवचं सर्वं पूजाविधिक्रमम् ॥ २ ॥&lt;br&gt;&#xA;पुरा केन स्तुताऽऽदौ सा तन्मे व्याख्यातुमर्हसि ॥ ३ ॥&lt;br&gt;&#xA;नारायण उवाच ॥&lt;br&gt;&#xA;पुरा दुर्वाससः शापाद्भ्रष्टश्रीकः पुरन्दरः॥&lt;br&gt;&#xA;बभूव देवसङ्घश्च मर्त्यलोकश्च नारद ॥४॥&lt;br&gt;&#xA;लक्ष्मीः स्वर्गादिकं त्यक्त्वा रुष्टा परमदुःखिता॥&lt;br&gt;&#xA;गत्वा लीना च वैकुण्ठे महालक्ष्म्यां च नारद॥५॥&lt;br&gt;&#xA;तदा शोकाद्ययुर्देवा दुःखिता ब्रह्मणः सभाम् ॥&lt;br&gt;&#xA;ब्रह्माणं च पुरस्कृत्य ययुर्वैकुण्ठमेव च॥६॥&lt;br&gt;&#xA;वैकुण्ठे शरणा पन्ना देवा नारायणे परे ॥&lt;br&gt;&#xA;अतीव दैन्ययुक्ताश्च शुष्ककण्ठौष्ठतालुकाः ॥ ७ ॥&lt;br&gt;&#xA;तदा लक्ष्मीश्च कलया पुरा नारायणाज्ञया ॥&lt;br&gt;&#xA;बभूव सिन्धुकन्या सा शक्रसम्पत्स्वरूपिणी ॥ ८ ॥&lt;br&gt;&#xA;तदा मथित्वा क्षीरोदं देवा दैत्यगणैः सह ॥&lt;br&gt;&#xA;सम्प्रापुश्च वरं लक्ष्म्या ददृशुस्तां च तत्र हि ॥ ९॥&lt;br&gt;&#xA;सुरादिभ्यो वरं दत्त्वा वनमालां च विष्णवे ॥&lt;br&gt;&#xA;ददौ प्रसन्नवदना तुष्टा क्षीरोदशायिने ॥ 2.36.१० ॥&lt;br&gt;&#xA;देवाश्चाप्यसुराक्रान्तं राज्यं प्रापुश्च तद्वरात् ॥&lt;br&gt;&#xA;तां सम्पूज्य च संस्तूय सर्वत्र च निरापदः ॥१ १ ॥&lt;br&gt;&#xA;नारद उवाच ॥&lt;br&gt;&#xA;कथं शशाप दुर्वासा मुनिश्रेष्ठः पुरन्दरम्॥&lt;br&gt;&#xA;केन दोषेण वा ब्रह्मन्ब्रह्मिष्ठं ब्रह्मवित्पुरा॥ १२॥&lt;br&gt;&#xA;ममन्थे केन रूपेण जलधिस्तैः सुरादिभिः॥&lt;br&gt;&#xA;केन स्तोत्रेण सा देवी शक्रे साक्षाद्बभूव ह॥१ ३॥&lt;br&gt;&#xA;को वा तयोश्च संवादो ह्यभवत्तद्वद प्रभो ॥ १४ ॥&lt;br&gt;&#xA;नारायण उवाच ॥&lt;br&gt;&#xA;मधुपानप्रमत्तश्च त्रैलोक्याधिपतिः पुरा ॥&lt;br&gt;&#xA;क्रीडां चकार रहसि रम्भया सह कामुकः ॥ १५ ॥&lt;br&gt;&#xA;कृत्वा क्रीडां तया सार्द्धं कामुक्या हृतचेतनः ॥&lt;br&gt;&#xA;तस्थौ तत्र महारण्ये कामोन्मथित चेतनः ॥ १६ ॥&lt;br&gt;&#xA;कैलासशिखरं यान्तं वैकुण्ठादृषिपुङ्गवम् ॥&lt;br&gt;&#xA;दुर्वाससं ददर्शेन्द्रो ज्वलन्तं ब्रह्मतेजसा ॥ १७ ॥&lt;br&gt;&#xA;ग्रीष्ममध्याह्नमार्त्तण्डसहस्रप्रभमीश्वरम् ॥&lt;br&gt;&#xA;प्रतप्तकाञ्चनाभासं जटाभारमहोज्ज्वलम् ॥ १८ ॥&lt;br&gt;&#xA;शुक्लयज्ञोपवीतं च चीरं दण्डं कमण्डलुम् ॥&lt;br&gt;&#xA;महोज्ज्वलं च तिलकं बिभ्रतं चन्द्रसन्निभम् ॥ १९ ॥&lt;br&gt;&#xA;समन्वितं शिष्यवर्गैर्वेदवेदाङ्गपारगैः ॥&lt;br&gt;&#xA;दृष्ट्वा ननाम शिरसा सम्भ्रमात्तं पुरन्दरः ॥2.36.२० ॥&lt;br&gt;&#xA;शिष्यवर्गं स भक्त्या वै तुष्टाव च मुदान्वितः ॥&lt;br&gt;&#xA;मुनिना च सशिष्येण तस्मै दत्ताश्शुभाशिषः ॥ २१ ॥&lt;br&gt;&#xA;विष्णुदत्तं पारिजातपुष्पं च सुमनोहरम् ॥&lt;br&gt;&#xA;मृत्युरोगजराशोकहरं मोक्षकरं ददौ ॥ २२ ॥&lt;br&gt;&#xA;शक्रः पुष्पं गृहीत्वा च प्रमत्तो राजसम्पदा ॥&lt;br&gt;&#xA;भ्रमेण स्थापयामास तत्र वै हस्तिमस्तके ॥ २३ ॥&lt;br&gt;&#xA;हस्ती तत्स्पर्शमात्रेण रूपेण च गुणेन च ॥&lt;br&gt;&#xA;तेजसा वयसा कान्त्या विष्णुतुल्यो बभूव सः ॥ २४ ॥&lt;br&gt;&#xA;त्यक्त्वा शक्रं गजेन्द्रश्चाप्यगच्छद्घोरकाननम् ॥&lt;br&gt;&#xA;न शशाक महेन्द्रस्तं रक्षितुं तेजसा मुने ॥ २५ ॥&lt;br&gt;&#xA;तत्पुष्पं त्यक्तवन्तं च दृष्ट्वा शक्रं मुनीश्वरः ॥&lt;br&gt;&#xA;तं शशाप महातेजाः क्रोधसंरक्तलोचनः ॥ २६ ॥&lt;br&gt;&#xA;दुर्वासा उवाच ॥&lt;br&gt;&#xA;अरे श्रिया प्रमत्तस्त्वं कथं मामवमन्यसे ॥&lt;br&gt;&#xA;मद्दत्तपुष्पं गर्वेण त्यक्तवान्हस्तिमस्तके ॥ २७ ॥&lt;br&gt;&#xA;विष्णोर्निवेदितं पुष्पं नैवेद्यं वा फलं जलम् ॥&lt;br&gt;&#xA;प्राप्तिमात्रेण भोक्तव्यं त्यागेन ब्रह्महा जनः॥२८॥&lt;br&gt;&#xA;भ्रष्टश्रीर्भ्रष्टबुद्धिश्च भ्रष्टज्ञानो भवेन्नरः॥&lt;br&gt;&#xA;यस्त्यजेद्विष्णुनेवेद्यं भाग्येनोपस्थितं शुभम्॥२९॥&lt;br&gt;&#xA;प्राप्तिमात्रेण यो भुङ्क्ते भक्त्या विष्णुनिवेदितम्॥&lt;br&gt;&#xA;पुंसां शतं समुद्धृत्य जीवन्मुक्तः स्वयं भवेत्॥2.36.३०॥&lt;br&gt;&#xA;विष्णुनैवेद्यभोजी यो नित्यं तु प्रणमेद्धरिम्॥&lt;br&gt;&#xA;पूजयेत्स्तौति वा भक्त्या स विष्णुसदृशो भवेत् ॥ ३१ ॥&lt;br&gt;&#xA;तत्स्पर्शवायुना सद्यस्तीर्थौघश्च विशुध्यति ॥&lt;br&gt;&#xA;तत्पादरजसा मूढ सद्यः पूता वसुन्धरा ॥३२॥&lt;br&gt;&#xA;पुंश्चल्यन्नमवीरान्नं शूद्रश्राद्धान्नमेव च ॥&lt;br&gt;&#xA;यद्धरेरनिवेद्यं च वृथामांसमभक्षकम् ॥३३॥&lt;br&gt;&#xA;शिवलिङ्गप्रदत्तान्नं यदन्नं शूद्रयाजिनाम् ॥&lt;br&gt;&#xA;चिकित्सकद्विजानां च देवलान्नं तथैव च ॥ ३४ ॥&lt;br&gt;&#xA;कन्याविक्रयिणामन्नं यदन्नं योनिजीविनाम् ॥&lt;br&gt;&#xA;अनुष्णान्नं पर्युषितं सर्वभक्ष्यावशेषि तम् ॥ ३५ ॥&lt;br&gt;&#xA;शूद्रापतिद्विजान्नं च वृषवाहद्विजान्नकम् ॥&lt;br&gt;&#xA;अदीक्षितद्विजान्नं च यदन्नं शवदाहिनाम् ॥ ३६ ॥&lt;br&gt;&#xA;अगम्यगामिनां चैव द्विजानामन्नमेव च॥&lt;br&gt;&#xA;मित्रद्रुहां कृतघ्नानामन्नं विश्वासघातिनाम् ॥ ३७॥&lt;br&gt;&#xA;मिथ्यासाक्ष्यप्रदानां च ब्राह्मणानां तथैव च ॥&lt;br&gt;&#xA;एतत्सर्वं वि शुध्येत विष्पुनैवेद्यभक्षणात्॥३८॥&lt;br&gt;&#xA;श्वपचो विष्णुसेवी च वंशानां कोटिमुद्धरेत् ॥&lt;br&gt;&#xA;हरेरभक्तो विप्रश्च स्वं च रक्षितुमक्षमः ॥ ३९ ॥&lt;br&gt;&#xA;अज्ञानाद्यदि गृह्णाति विष्णोर्निर्माल्यमेव च ॥&lt;br&gt;&#xA;सप्तजन्मार्जितात्पापान्मुच्यते नात्र संशयः ॥2.36.४०॥&lt;br&gt;&#xA;ज्ञात्वा भक्त्या च गृह्णाति विष्णोर्नैवेद्यमेव च ॥&lt;br&gt;&#xA;कोटिजन्मार्जितात्पापान्मुच्यते नात्र संशयः ॥ ४१ ॥&lt;br&gt;&#xA;यस्मात्संस्थापितं पुष्पं गर्वाद्वै हस्तिमस्तके ॥&lt;br&gt;&#xA;तस्माद्युष्मान्परित्यज्य यातु लक्ष्मीर्हरेः पदम् ॥ ४२ ॥&lt;br&gt;&#xA;नारायणस्य भक्तोऽहं न बिभेमीश्वरं विधिम् ॥&lt;br&gt;&#xA;कालं मृत्युं जरां चैव कानन्यान्गणयामि च ॥ ४३ ॥&lt;br&gt;&#xA;किं करिष्यति ते तातः कश्यपश्च प्रजापतिः ॥&lt;br&gt;&#xA;बृहस्पतिर्गुरुश्चैव निश्शङ्कस्य च मे हरेः ॥ ४४ ॥&lt;br&gt;&#xA;इदं पुष्पं यस्य मूर्ध्नि तस्य वै पूजनं पुरः॥&lt;br&gt;&#xA;मूर्ध्नि च्छिन्ने शिवशिशोश्छित्त्वेदं योजयिष्यति॥४२॥&lt;br&gt;&#xA;इति श्रुत्वा महेन्द्रश्च धृत्वा तच्चरणद्वयम्॥&lt;br&gt;&#xA;उच्चै रुरोद शोकार्त्तस्तमुवाच भयाकुलः ॥ ४६ ॥&lt;br&gt;&#xA;इन्द्र उवाच ॥&lt;br&gt;&#xA;दत्तः समुचितः शापो मह्यं मत्ताय हे प्रभो ॥&lt;br&gt;&#xA;हृता त्वया चेत्सम्पत्तिः कियज्ज्ञानं च देहि मे ॥ ४७ ॥&lt;br&gt;&#xA;ऐश्वर्य्यं विपदां बीजं प्रच्छन्नज्ञानकारणम् ॥&lt;br&gt;&#xA;मुक्तिमार्गार्गलं दार्ढ्याद्धरिभक्तिव्यपायकम् ॥ ४८ ॥&lt;br&gt;&#xA;जन्ममृत्युजरारोगशोकदुःखाङ्कुरं परम् ॥&lt;br&gt;&#xA;सम्पत्तितिमिरान्धश्च मुक्तिमार्गं न पश्यति ॥ ४९ ॥&lt;br&gt;&#xA;सम्पन्मत्तः समूढश्च सुरामत्तः सचेतनः ॥&lt;br&gt;&#xA;बान्धवैर्वेष्टितः सोऽपि बन्धुद्वेषकरो मुने ॥ 2.36.५० ॥&lt;br&gt;&#xA;सम्पन्मदे प्रमत्तश्च विषयान्धश्च विह्वलः ॥&lt;br&gt;&#xA;महाकामी साहसिकः सत्त्वमार्गे न पश्यति ॥५१॥&lt;br&gt;&#xA;द्विविधो विषयान्धश्च राजसस्तामसः स्मृतः ॥&lt;br&gt;&#xA;अशास्त्रज्ञस्तामसश्च शास्त्रज्ञो राजसः स्मृतः ॥ ५२ ॥&lt;br&gt;&#xA;शास्त्रे च द्विविधं मार्गं निर्दिष्टं मुनिपुङ्गव ॥&lt;br&gt;&#xA;प्रवृत्तिबीजमेकं च निवृत्तेः कारणं परम् ॥ ५३ ॥&lt;br&gt;&#xA;चरन्ति जीविनश्चादौ प्रवृत्तौ दुःखवर्त्मनि ॥&lt;br&gt;&#xA;स्वच्छन्दे चाप्रसन्ने च निर्निरोधे च सन्ततम् ॥ ५४ ॥&lt;br&gt;&#xA;आपातमधुरे लोभात्क्लेशे च सुखमानिनः ॥&lt;br&gt;&#xA;परिणामोत्पत्तिबीजे जन्ममृत्युजराकरे ॥ ५५ ॥&lt;br&gt;&#xA;अनेकजन्मपर्य्यन्तं कृत्वा च भ्रमणं मुदा ॥&lt;br&gt;&#xA;स्वकर्मविहितायां च नानायोन्यां क्रमेण च ॥५६॥&lt;br&gt;&#xA;ततः कृष्णानुग्रहाच्च सत्सङ्गं लभते जनः ॥&lt;br&gt;&#xA;सहस्रेषु शतेष्वेको भवाब्धेः पारकारणम् ॥ ५७ ॥&lt;br&gt;&#xA;साधुः सत्त्वप्रदीपेन मुक्तिमार्गं प्रदर्शयेत् ॥&lt;br&gt;&#xA;तदा करोति यत्नं च जीवी बन्धनखण्डने ॥ ५८ ॥&lt;br&gt;&#xA;अनेकजन्मयोगेन तपसाऽनशनेन च ॥&lt;br&gt;&#xA;तदा लभेन्मुक्तिमार्गं निर्विघ्नं सुखदं परम् ॥ ५९ ॥&lt;br&gt;&#xA;इदं श्रुतं गुरोर्वक्त्रात्प्रसङ्गावसरेण च ॥&lt;br&gt;&#xA;नहि पृष्टमतोऽन्यच्च भवदुःखौघवेष्टिताः ॥ 2.36.६० ॥&lt;br&gt;&#xA;अधुना विधिना दत्तो विपत्तौ ज्ञानसागरः॥&lt;br&gt;&#xA;सम्पद्रूपा विपदियं मम निस्तारकारिणी॥६१॥&lt;br&gt;&#xA;ज्ञानसिन्धो दीनबन्धो मह्यं दीनाय साम्प्रतम् ॥&lt;br&gt;&#xA;देहि किञ्चिज्ज्ञानसारं भवपारं दयानिधे ॥ ६२ ॥&lt;br&gt;&#xA;इन्द्रस्य वचनं श्रुत्वा प्रहस्य ज्ञानिनां गुरुः ॥&lt;br&gt;&#xA;ज्ञानं कथितुमारेभे ह्यतितुष्टः सनातनः ॥ ६३ ॥&lt;br&gt;&#xA;दुर्वासा उवाच ॥&lt;br&gt;&#xA;अहो महेन्द्र माङ्गल्यमात्मानं द्रष्टुमिच्छसि ॥&lt;br&gt;&#xA;आपाततो दुःखबीजं परिणामसुखावहम् ॥ ६४ ॥&lt;br&gt;&#xA;स्वगर्भयातनानाशपीडाखण्डनकारणम् ॥&lt;br&gt;&#xA;दुष्पारासारदुर्वारसंसारार्णवतारकम् ॥ ६५ ॥&lt;br&gt;&#xA;कर्मवृक्षाङ्कुरच्छेदकारणं सर्वतारकम् ॥&lt;br&gt;&#xA;सन्तोषसन्ततिकरं प्रवरं सर्ववर्त्मनाम् ॥ ६६ ॥&lt;br&gt;&#xA;दानेन तपसा वाऽपि व्रतेनानशनादिना ॥&lt;br&gt;&#xA;कर्मणा स्वर्गभोगादि सुखं भवति जीविनाम् ॥ ६७ ॥&lt;br&gt;&#xA;काम्यानां कर्मणां चैव मूलं सञ्छिद्य यत्नतः ॥&lt;br&gt;&#xA;अधुनेदं मोक्षबीजं सङ्कल्पाभाव एव च ॥ ६८ ॥&lt;br&gt;&#xA;यत्कर्म सात्त्विकं कुर्य्यादसङ्कल्पितमेव च ॥&lt;br&gt;&#xA;सर्वं कृष्णार्पणं कृत्वा परे ब्रह्मणि लीयते ॥ ६९ ॥&lt;br&gt;&#xA;सांसारिकाणामेतत्तु निर्वाणं मोचकं विदुः ॥&lt;br&gt;&#xA;नेच्छन्ति वैष्णवास्तत्तु सेवाविरहकातराः ॥ 2.36.७० ॥&lt;br&gt;&#xA;सेवां कुर्वन्ति ते नित्यं विधायोत्तमदेहकम् ॥&lt;br&gt;&#xA;गोलोके वाऽपि वैकुण्ठे तस्यैव परमात्मनः ॥ ७१ ॥&lt;br&gt;&#xA;हरिसेवादिरूपां च मुक्तिमिच्छन्ति वैष्णवाः ॥&lt;br&gt;&#xA;जीवन्मुक्ताश्च ते शक्र स्वकुलोद्धारकारिणः ॥ ७२ ॥&lt;br&gt;&#xA;स्मरणं कीर्त्तनं विष्णोरर्चनं पादसेवनम् ॥&lt;br&gt;&#xA;वन्दनं स्तवनं नित्यं भक्त्या नैवेद्यभक्षणम् ॥ ७३ ॥&lt;br&gt;&#xA;चरणोदकपानं च तन्मन्त्रजपनं परम् ॥&lt;br&gt;&#xA;इदं निस्तारबीजं च सर्वेषामीप्सितं भवेत् ॥ ७४ ॥&lt;br&gt;&#xA;इदं मृत्युञ्जयज्ञानं दत्तं मृत्युञ्जयेन मे ॥&lt;br&gt;&#xA;तच्छिष्योऽहं च निश्शङ्कस्तत्प्रसादाच्च सर्वतः ॥ ७५ ॥&lt;br&gt;&#xA;स जन्मदाता स गुरुः स च बन्धुः सतां परः ॥&lt;br&gt;&#xA;यो ददाति हरेर्भक्तिं त्रैलोक्ये च सुदुर्लभम् ॥ ७६ ॥&lt;br&gt;&#xA;दर्शयेदन्यमार्गं च विना श्रीकृष्णसेवनम् ॥&lt;br&gt;&#xA;स च तं नाशयत्येव ध्रुवं तद्वधभाग्भवेत् ॥ ७७ ॥&lt;br&gt;&#xA;सन्ततं जगतां कृष्णनाम मङ्गलकारणम् ॥&lt;br&gt;&#xA;मङ्गलं वर्द्धते नित्यं न भवेदायुषो व्ययः ॥ ७८ ॥&lt;br&gt;&#xA;तेभ्योऽप्यपैति कालश्च मृत्युस्स्याद्रोग एव च ॥&lt;br&gt;&#xA;सन्तापश्चैव शोकश्च वैनतेयादिवोरगाः ॥ ७९ ॥&lt;br&gt;&#xA;कृष्णमन्त्रोपासकश्च ब्राह्मणः श्वपचोऽपि वा ॥&lt;br&gt;&#xA;ब्रह्मलोकं समुल्लङ्घ्य याति गोलोकमुत्तमम् ॥ 2.36.८० ॥&lt;br&gt;&#xA;ब्रह्मणा पूजितः सोऽपि मधुपर्कादिना च यः ॥&lt;br&gt;&#xA;स्तुतः सुरैश्च सिद्धश्च परमानन्दभावनः ॥ ८१ ॥&lt;br&gt;&#xA;ज्ञानसारं तपःसारं ब्रह्मसारं परं शिवम् ॥&lt;br&gt;&#xA;शिवेनोक्तं योगसारं श्रीकृष्णपदसेवनम् ॥ ८२ ॥&lt;br&gt;&#xA;ब्रह्मादिस्तम्बपर्य्यन्तं सर्वं मिथ्यैव केवलम् ॥&lt;br&gt;&#xA;भज सत्यं परं ब्रह्म राधेशं प्रकृतेः परम् ॥ ८३ ॥&lt;br&gt;&#xA;अतीव सुखदं सारं भुक्तिदं मुक्तिदं परम् ॥&lt;br&gt;&#xA;सिद्धियोगप्रदं चैव दातारं सर्वसम्पदाम्॥ ८४ ॥&lt;br&gt;&#xA;योगिनामपि सिद्धानां यतीनां च तपस्विनाम् ॥&lt;br&gt;&#xA;सर्वेषां कर्मभोगोऽस्ति न नारायणसेविनाम् ॥ ८५ ॥&lt;br&gt;&#xA;भस्मसाच्च भवेत्पापं यदुपस्पर्शमात्रतः ॥&lt;br&gt;&#xA;ज्वलदग्नौ पातितं च यथा शुष्केन्धनं तथा ॥ ८६ ॥&lt;br&gt;&#xA;ततो रोगा हि वेपन्ते पापानि च भयानि च ॥&lt;br&gt;&#xA;दूरतश्च पलायन्ते यमदूतास्ततो भयात् ॥ ८७ ॥&lt;br&gt;&#xA;तावन्निबद्धः संसारे कारागारे विधेर्जनः ॥&lt;br&gt;&#xA;न यावत्कृष्ण मन्त्रं च प्राप्नोति गुरुवक्त्रतः ॥ ८८ ॥&lt;br&gt;&#xA;कृतकर्मौघभोगाख्यनिगडच्छेदकारणम् ॥&lt;br&gt;&#xA;मायाजालोच्छेदकरं मायापाशनिकृन्तनम् ॥८९॥&lt;br&gt;&#xA;गोलोकमार्गसोपानं निस्तारे बीजकारणम् ॥&lt;br&gt;&#xA;भक्त्यङ्कुरस्वरूपं च नित्यं वृद्धमनश्वरम् ॥ 2.36.९० ॥&lt;br&gt;&#xA;सारं च सर्वतपसां योवानां साधनं तथा ॥&lt;br&gt;&#xA;सिद्धीनां वेदपाठानां व्रतादीनां च निश्चितम् ॥ ९१ ॥&lt;br&gt;&#xA;दानानां तीर्थशौचानां यज्ञादीनां पुरन्दर ॥&lt;br&gt;&#xA;पूजानामुपवासानामित्याह कमलोद्भवः ॥ ९२ ॥&lt;br&gt;&#xA;पुंसां लक्षं पितॄणां च शतं मातामहस्य च ॥&lt;br&gt;&#xA;पूर्वं परं च तत्सङ्ख्यं पितरं मातरं गुरुम् ॥ ९३ ॥&lt;br&gt;&#xA;सहोदरं कलत्रं च वक्तुं शिष्यं च किङ्करम् ॥&lt;br&gt;&#xA;समुद्धरेच्च श्वशुरं श्वश्रूं कन्यां च तत्सुतम् ॥ ९४ ॥&lt;br&gt;&#xA;स्वात्मानं च सतीर्थ्यं च गुरुपत्नीं गुरोः सुतम् ॥&lt;br&gt;&#xA;उद्धरेद्बलवान्भक्तो मन्त्रग्रहणमात्रतः ॥ ९५ ॥&lt;br&gt;&#xA;मन्त्रग्रहणमात्रेण जीवन्मुक्तो भवेन्नरः ॥&lt;br&gt;&#xA;तत्स्पर्शपूतस्तीर्थौघः सद्यः पूता वसुन्धरा ॥ ९६ ॥&lt;br&gt;&#xA;अनेकजन्मपर्य्यन्तं दीक्षाहीनो भवेन्नरः ॥&lt;br&gt;&#xA;तदन्यदेवमन्त्रं च लभते पुण्यलेशतः ॥ ९७ ॥&lt;br&gt;&#xA;सप्तजन्मसु देवानां कृत्वा सेवां स्वकर्मतः ॥&lt;br&gt;&#xA;लभते च रवेर्मन्त्रं साक्षिणः सर्वकर्मणाम् ॥ ९८ ॥&lt;br&gt;&#xA;जन्मत्रयं भास्करं च सेवित्वा मानवः शुचिः ॥&lt;br&gt;&#xA;लभेद्गणेशमन्त्रं च सर्वविघ्नहरं परम् ॥ ९९ ॥&lt;br&gt;&#xA;जन्मत्रयं तं निषेव्य निर्विघ्नश्च भवेन्नरः ॥&lt;br&gt;&#xA;विघ्नेशस्य प्रसादेन दिव्यज्ञानं लभेन्नरः ॥ 2.36.१०० ॥&lt;br&gt;&#xA;तदा ज्ञानप्रदीपेन समालोच्य महामतिः ॥&lt;br&gt;&#xA;अज्ञानान्धतमश्छित्त्वा महामायां भजेन्नरः ॥ १०१ ॥&lt;br&gt;&#xA;प्रकृतिं विष्णुमायां च दुर्गां दुर्गतिनाशिनीम् ॥&lt;br&gt;&#xA;सिद्धिदां सिद्धिरूपां च परमां सिद्धियोगिनीम् ॥ १०२ ॥&lt;br&gt;&#xA;वाणीरूपां च पद्मां च भद्रां कृष्णप्रियात्मिकाम् ॥&lt;br&gt;&#xA;नानारूपां तां निषेव्य जन्मनां शतकं नरः ॥ १०३ ॥&lt;br&gt;&#xA;तत्प्रसादाद्भवेज्ज्ञानी ज्ञानानन्दं तदा भजेत् ॥&lt;br&gt;&#xA;कृष्णं ज्ञानाधिदेवं च महादेवं सनातनम् ॥ १०४ ॥&lt;br&gt;&#xA;शिवं शिवस्वरूपं च शिवदं शिवकारणम् ॥&lt;br&gt;&#xA;परमानन्दरूपं च परमानन्ददायिनम् ॥ १०५ ॥&lt;br&gt;&#xA;सुखदं मोक्षदं चैव दातारं सर्वसम्पदाम् ॥&lt;br&gt;&#xA;अमरत्वप्रदं चैव दीर्घमायुष्यदं परम् ॥ १०६ ॥&lt;br&gt;&#xA;इन्द्रत्वं च मनुत्वं च दातुं शक्तं च लीलया ॥&lt;br&gt;&#xA;राजेन्द्रत्वप्रदं चैव ज्ञानदं हरिभक्तिदम् ॥ १०७ ॥&lt;br&gt;&#xA;जन्मत्रयं तमाराध्य चाशुतोषप्रसादतः ॥&lt;br&gt;&#xA;सर्वदस्य प्रसादेन शङ्करस्य महात्मनः ॥ १०८ ॥&lt;br&gt;&#xA;वरदस्य वरेणैव हरिभक्तिं लभेद्ध्रुवम् ॥&lt;br&gt;&#xA;तदा तद्भक्तसंसर्गात्कृष्णमन्त्रं लभेद्ध्रुवम् ॥ १०९ ॥&lt;br&gt;&#xA;निर्म्मलज्ञानदीपेन प्रदीप्तेन च तत्त्ववित् ॥&lt;br&gt;&#xA;ब्रह्मादिस्तम्बपर्य्यन्तं सर्वं मिथ्यैव पश्यति ॥ 2.36.११० ॥&lt;br&gt;&#xA;दयानिधेः प्रसादेन निर्मलज्ञानमालभेत् ॥&lt;br&gt;&#xA;वरदस्य वरेणैव हरिभक्तिं लभेद्ध्रुवम् ॥ ११! ॥&lt;br&gt;&#xA;तदा निर्वृतिमाप्नोति सारात्सारां परात्पराम् ॥&lt;br&gt;&#xA;यत्र देहे लभेन्मन्त्रं तद्देहावधि भारते ॥ ११२ ॥&lt;br&gt;&#xA;तत्पाञ्चभौतिकं त्यक्त्वा बिभृयाद्दिव्यरूपकम् ॥&lt;br&gt;&#xA;करोति दास्यं गोलोके वैकुण्ठे वा हरेः पदे ॥ ११३ ॥&lt;br&gt;&#xA;परमानन्दसंयुक्तो मोहादिषु विवर्जितः ॥&lt;br&gt;&#xA;न विद्यते पुनर्जन्म पुनरागमनं हरे ॥ ११४ ॥&lt;br&gt;&#xA;पुनश्च न पिबेत्क्षीरं धृत्वा मातृस्तनं परम् ॥&lt;br&gt;&#xA;विष्णुमन्त्रोपासकानां गङ्गादेस्तीर्थसेविनाम् ॥ ११५ ॥&lt;br&gt;&#xA;स्वधर्मिणां च भिक्षूणां पुनर्जन्म न विद्यते ॥&lt;br&gt;&#xA;तीर्थे परित्यजेत्पापं क्रियां कृत्वा हरिं भजेत् ॥ ११६ ॥&lt;br&gt;&#xA;अयं निरूपितो धात्रा स्वधर्मस्तीर्थसेविनाम् ॥&lt;br&gt;&#xA;तन्नाममन्त्रं प्रजपेत्तत्सेवादिषु तत्परः ॥ ११७ ॥&lt;br&gt;&#xA;व्रतोपवासरत इत्युक्तो वै विष्णुसेविनाम् ॥&lt;br&gt;&#xA;सदन्ने वा कदन्ने वा लोष्टे वा काञ्चने तथा ॥ ११८ ॥&lt;br&gt;&#xA;समा बुद्धिर्यस्य शश्वत्स सन्न्यासीति कीर्तितः ॥&lt;br&gt;&#xA;दण्डं कमण्डलुं रक्तवस्त्रमात्रं च धारयेत् ॥ ११९ ॥&lt;br&gt;&#xA;नित्यं प्रवासी नैकत्र स्यात्सन्न्यासीति कीर्त्तितः ॥&lt;br&gt;&#xA;शुद्धाचारद्विजान्नं च भुङ्क्ते लोभादिवर्जितः ॥ 2.36.१२० ॥&lt;br&gt;&#xA;किन्तु किञ्चिन्न याचेत स सन्न्यासीति कीर्त्तितः ॥&lt;br&gt;&#xA;न व्यापारी नाश्रमी च सर्वकर्मविवर्जितः ॥ १२१ ॥&lt;br&gt;&#xA;ध्यायेन्नारायणं शश्वत्स सन्न्यासीति कीर्त्तितः ॥&lt;br&gt;&#xA;शश्वन्मौनी ब्रह्मचारी सम्भाषा परिवर्जितः ॥ १२२ ॥&lt;br&gt;&#xA;सर्वं ब्रह्ममयं पश्येत्स सन्न्यासीति कीर्त्तितः ॥&lt;br&gt;&#xA;सर्वत्र समबुद्धिश्च हिंसामायाविवर्जितः ॥ १२३ ॥&lt;br&gt;&#xA;क्रोधाहङ्काररहितः स सन्न्यासीति कीर्त्तितः ॥&lt;br&gt;&#xA;अयाचितोपस्थितं च मिष्टामिष्टं च भुक्तवान् ॥ १२४ ॥&lt;br&gt;&#xA;न याचते भक्षणार्थी स सन्न्यासीति कीर्त्तितः ॥&lt;br&gt;&#xA;न च पश्येन्मुखं स्त्रीणां न तिष्ठेत्तत्समीपत॥१२५॥&lt;br&gt;&#xA;दारवीमपि योषां च न स्पृशेद्यः स भिक्षुकः ॥&lt;br&gt;&#xA;अयं सन्न्यासिनां धर्म इत्याह कमलोद्भवः ॥ १२६॥&lt;br&gt;&#xA;विपर्य्यये विनाशश्च जन्मयाम्यं भयं भवेत् ॥&lt;br&gt;&#xA;जन्मदुःखं याम्यदुःखं जीविनामतिदारुणम् ॥१२७॥&lt;br&gt;&#xA;सुरसूकरयोनौ वा गर्भे दुःखं समं सुर ॥&lt;br&gt;&#xA;योनौ वा क्षुद्रजन्तूनां पश्वादीनां तथैव च ॥ १२८ ॥&lt;br&gt;&#xA;गर्भे स्मरन्ति सर्वे ते कर्म्म जन्म शतोद्भवम्॥&lt;br&gt;&#xA;विस्मरेन्निर्गतो जीवो गर्भाद्वै विष्णुमायया॥&lt;br&gt;&#xA;स्वदेहं पाति यत्नेन सुरो वा कीट एव वा॥१२९॥&lt;br&gt;&#xA;योनेरभ्यन्तरे शुक्रे पतिते पुरुषस्य च॥&lt;br&gt;&#xA;शुक्रं शोणितयुक्तं च सहसा तत्क्षणं भवेत्॥2.36.१३०॥&lt;br&gt;&#xA;रक्ताधिके मातृसमश्चेतरे पितुराकृतिः॥&lt;br&gt;&#xA;युग्माहे च भवेत्पुत्रः कन्यका तद्विपर्य्यये ॥१३१॥&lt;br&gt;&#xA;रविभौमगुरूणां च वारे चेत्तद्भवेत्सुतः ॥&lt;br&gt;&#xA;अयुग्माहे तदितरे वारे वै कन्यका भवेत् ॥ १३२॥&lt;br&gt;&#xA;प्रथमप्रहरे जन्म यस्य सोऽल्पायुरेव च ॥&lt;br&gt;&#xA;द्वितीये मध्यमश्चैव तृतीये तत्परो भवेत् ॥ १३३ ॥&lt;br&gt;&#xA;चतुर्थे चिरजीवी स्यात्क्षणानामनुरूपकः ॥&lt;br&gt;&#xA;दुःखी वाऽथ सुखी वाऽपि पूर्वकर्मानुरूपतः ॥ १३४ ॥&lt;br&gt;&#xA;यादृशे च क्षणे जन्म प्रसवस्तादृशे भवेत् ॥&lt;br&gt;&#xA;प्रसूतिक्षणचर्चा च कुर्वन्त्येवं विचक्षणाः ॥ १३५ ॥&lt;br&gt;&#xA;कललं त्वेकरात्रेण प्रवृद्धः स्याद्दिने दिने ॥&lt;br&gt;&#xA;सप्तमे बदराकारो मासे गण्डुसमो भवेत् ॥ १३६ ॥&lt;br&gt;&#xA;मासत्रये मांसपिण्डो हस्तपादादिवर्जितः ॥&lt;br&gt;&#xA;सर्वावयवसम्पन्नो देही मासे च पञ्चमे ॥ १३७ ॥&lt;br&gt;&#xA;भवेत्तु जीवसञ्चारः षण्मासे सर्वतत्त्ववित् ॥&lt;br&gt;&#xA;दुःखी स्वल्पस्थलस्थायी शकुन्त इव पञ्जरे ॥ १३८ ॥&lt;br&gt;&#xA;मातृजग्धान्नपानं च भुङ्क्तेऽमेध्यस्थले स्थितः ॥&lt;br&gt;&#xA;हाहेति शब्दं कृत्वा च चिन्तयेदीश्वरं परम् ॥ १३९ ॥&lt;br&gt;&#xA;एवं च चतुरो मासान्भुक्त्वा परमयातनाम् ॥&lt;br&gt;&#xA;प्रेरितो वायुना काले गर्भाद्वै निर्गतो भवेत् ॥ 2.36.१४० ॥&lt;br&gt;&#xA;दिग्देशकालाव्युत्पन्नो विस्मृतो विष्णुमायया ॥&lt;br&gt;&#xA;शश्वद्विण्मूत्रसंयुक्तः शिशुः स्याच्छैशवावधि ॥ १४१ ॥&lt;br&gt;&#xA;परायत्तोऽप्यक्षमश्च मशकादिनि वारणे ॥&lt;br&gt;&#xA;कीटादिभुक्तो दुःखी च रौति तत्र पुनः पुनः ॥ १४२ ॥&lt;br&gt;&#xA;स्तनान्धोऽप्यसमर्थश्च याञ्चां कर्तुमभीप्सिताम् ॥&lt;br&gt;&#xA;न वाणी निस्सरेत्तस्य पौगण्डावधि सुस्फुटा॥१४३॥&lt;br&gt;&#xA;पौगण्डे यातनां भुक्त्वा प्राप्नुते यौवनं पुनः ॥&lt;br&gt;&#xA;न स्मरेन्मायया देही गर्भादेर्यातनां पुनः॥ ॥ १४४ ॥&lt;br&gt;&#xA;आहारमैथुनार्त्तश्च नानामोहादिवेष्टितः ॥&lt;br&gt;&#xA;पुत्रं कलत्रमनुगं यत्नेन परिपालयेत् ॥ १४५॥&lt;br&gt;&#xA;एवं यावत्समर्थश्च तावदेव हि पूजितः ॥&lt;br&gt;&#xA;असमर्थं च मन्यन्ते बान्धवा गोजरं यथा ॥ १४६ ॥&lt;br&gt;&#xA;यदाऽतीव जरायुक्तो जडोऽतिबधिरो भवेत्॥&lt;br&gt;&#xA;कासश्वासादियुक्तश्च परायत्तोऽतिमूढवत् ॥ १४७ ॥&lt;br&gt;&#xA;तदन्तरेऽनुतापं च कुरुते सन्ततं पुनः ॥&lt;br&gt;&#xA;न सेवितं हरेस्तीर्थं सत्सङ्गश्चापि कामतः ॥ १४८ ॥&lt;br&gt;&#xA;पुनश्च मानवीं योनिं लभामि भारते यदि ॥&lt;br&gt;&#xA;तदा तीर्थं गमिष्यामि भजे वै कृष्णमित्यहो ॥ १४९ ॥&lt;br&gt;&#xA;इत्येवमादि मनसि कुर्वन्तं तं जडं सुर ॥&lt;br&gt;&#xA;गृह्णाति यमदूतश्च काले प्राप्तेऽतिदारुणः ॥ 2.36.१५० ॥&lt;br&gt;&#xA;स पश्येद्यमदूतं च पाशहस्तं च दण्डिनम् ॥&lt;br&gt;&#xA;अतीव कोपरक्ताक्षं विकृताकारमुल्बणम् ॥ १५१ ॥&lt;br&gt;&#xA;दुर्निवार्य्यमुपायैश्च बलिष्ठं च भयङ्करम् ॥&lt;br&gt;&#xA;दुर्दृश्यं सर्वसिद्धिज्ञं सर्वादृष्टं पुरः स्थितम्॥ १५२ ॥&lt;br&gt;&#xA;दृष्टमात्रान्महाभीतो विण्मूत्रं च समुत्सृजेत् ॥&lt;br&gt;&#xA;तदा प्राणांस्त्यजेत्सद्यो देहं वै पाञ्चभौतिकम् ॥१५३॥&lt;br&gt;&#xA;अङ्गुष्ठमात्रं पुरुषं गृहीत्वा यमकिङ्करः॥&lt;br&gt;&#xA;विन्यस्य भोगदेहे च स्वस्थानं प्रापयेद् द्रुतम् ॥ १५४ ॥&lt;br&gt;&#xA;जीवो गत्वा यमं पश्येत्सर्वधर्मज्ञमेव च ॥&lt;br&gt;&#xA;रत्नसिंहासनस्थे च सस्मितं सुस्थिरं परम् ॥१५५॥&lt;br&gt;&#xA;धर्माधर्मविचारज्ञं सर्वज्ञं सर्वतोमुखम् ॥&lt;br&gt;&#xA;विश्वेष्वेकाधिकारं च विधात्रा निर्मितं पुरा ॥१५६॥&lt;br&gt;&#xA;वह्निशुद्धांशुकाधानं रत्नभूषणभूषितम् ॥&lt;br&gt;&#xA;वेष्टितं पार्षदगणैर्दूतैश्चापि त्रिकोटिभिः ॥१५७॥&lt;br&gt;&#xA;जपन्तं श्रीकृष्णनाम शुद्धस्फाटिकमालया॥&lt;br&gt;&#xA;ध्यायमानं तत्पदाब्जं पुलकाङ्कितविग्रहम् ॥ १५८ ॥&lt;br&gt;&#xA;सगद्गदं साश्रुनेत्रं सर्वत्र समदर्शिनम्॥&lt;br&gt;&#xA;अतीव कमनीयं च शश्वत्सुस्थिरयौवनम् ॥१५९॥&lt;br&gt;&#xA;स्वतेजसा प्रज्वलन्तं सुखदृश्यं विचक्षणम् ॥&lt;br&gt;&#xA;शरत्पार्वणचन्द्राभं चित्रगुप्तपुरःस्थितम् ॥ 2.36.१६० ॥&lt;br&gt;&#xA;पुण्यात्मनां शान्तरूपं पापिनां च भयङ्करम् ॥&lt;br&gt;&#xA;तं दृष्ट्वा प्रणमेद्देही महाभीतश्च तिष्ठति ॥ १६१ ॥&lt;br&gt;&#xA;चित्रगुप्तविचारेण येषां यदुचितं फलम् ॥&lt;br&gt;&#xA;शुभाशुभं च कुरुते तदेव रविनन्दनः ॥ १६२ ॥&lt;br&gt;&#xA;एवं तेषां गतायाते निवृत्तिर्नास्ति जीविनाम् ॥&lt;br&gt;&#xA;निवृत्तिहेतुरूपं च श्रीकृष्णपदसेवनम् ॥ ॥ १६३ ॥&lt;br&gt;&#xA;इत्येवं कथितं सर्वं वरं प्रार्थय वाञ्छितम् ॥&lt;br&gt;&#xA;सर्वं दास्यामि ते वत्स न मेऽसाध्यं च किञ्चन ॥ १६४ ॥&lt;br&gt;&#xA;महेन्द्र उवाच ॥&lt;br&gt;&#xA;इन्द्रत्वं च गतं भद्रं किमैश्वर्य्ये प्रयोजनम् ॥&lt;br&gt;&#xA;कल्पवृक्ष मुनिश्रेष्ठ देहि मे परमं पदम् ॥ १६५ ॥&lt;br&gt;&#xA;महेन्द्रस्य वचः श्रुत्वा प्रहस्य मुनिपुङ्गवः ॥&lt;br&gt;&#xA;तमुवाच वचः सत्यं वेदोक्तं सारमेव च ॥१६६॥&lt;br&gt;&#xA;दुर्वासा उवाच ॥&lt;br&gt;&#xA;परं पदं विषयिणां महेन्द्रातिसुदुर्लभम् ॥&lt;br&gt;&#xA;मुक्तिर्युष्मद्विधानां च न लये प्राकृतेऽपि च ॥ १६७ ॥&lt;br&gt;&#xA;आविर्भावः सृष्टिविधौ तिरोभावो लयेऽपि च ॥&lt;br&gt;&#xA;यथा जागरणं सुप्तिर्भवत्येव क्रमेण च ॥ १६८ ॥&lt;br&gt;&#xA;यथा भ्रमति कालश्च तथा विषयिणो धुवम् ॥&lt;br&gt;&#xA;चक्रनेमिक्रमेणैव नित्यमेवेश्वरेच्छया ॥१६९॥&lt;br&gt;&#xA;पलमेकं भवेदेव यथा विपलषष्टिभिः ॥&lt;br&gt;&#xA;षष्टिभिश्च पलैर्दण्डो मुहूर्त्तो द्विगुणात्ततः॥2.36.१७०॥&lt;br&gt;&#xA;त्रिंशद्भिश्च मुहूर्त्तैश्च भवेदेव दिवानिशम्॥&lt;br&gt;&#xA;दशपञ्च दिवारात्रिः पक्षमेकं विदुर्बुधाः ॥ १७१ ॥&lt;br&gt;&#xA;पक्षाभ्यां शुक्लकृष्णाभ्यां मास एव विधीयते ॥&lt;br&gt;&#xA;ऋतुर्द्वाभ्यां च मासाभ्यां सङ्ख्याविद्भि प्रकीर्त्तितः ॥ १७२ ॥&lt;br&gt;&#xA;ऋतुत्रयेणायनं च ताभ्यां द्वाभ्यां च वत्सरः ॥&lt;br&gt;&#xA;त्रिंशत्सहस्राधिकैश्च त्रिचत्वारिंशलक्षकैः ॥ १७३ ॥&lt;br&gt;&#xA;वत्सरैर्नरमानैश्च युगानां च चतुष्टयम् ॥&lt;br&gt;&#xA;षष्ट्याऽधिके पञ्चशते सहस्रे पञ्चविंशतौ ॥१७४॥&lt;br&gt;&#xA;युगे नराणां शक्रायुर्मनोरायुः प्रकीर्त्तितम् ॥&lt;br&gt;&#xA;दिग्लक्षेन्द्रनिपातेऽष्टसहस्राधिक एव च॥१७५॥&lt;br&gt;&#xA;निपातो ब्रह्मणस्तत्र भवेत्प्राकृतिको लयः ॥&lt;br&gt;&#xA;लये प्राकृतिके वत्स कृष्णस्य परमात्मनः ॥ १७६ ॥&lt;br&gt;&#xA;चक्षुर्निमेषः सृष्टिश्च पुनरुन्मीलने तथा ॥&lt;br&gt;&#xA;ब्रह्मसृष्टिलयानां च सङ्ख्या नास्ति श्रुतौ श्रुतम् ॥१७७॥&lt;br&gt;&#xA;यथा पृथिव्या रेणूनामित्यूचे चन्द्रशेखरः ॥&lt;br&gt;&#xA;एतेषां मोक्षणं नास्ति कथितानि च यानि तु ॥ १७८॥&lt;br&gt;&#xA;सृष्टिसूत्रस्वरूपं हि चान्यद्वृणु वरं सुर ॥&lt;br&gt;&#xA;मुनीन्द्रस्य वचः श्रुत्वा देवेन्द्रो विस्मितो मुने ॥ १७९ ॥&lt;br&gt;&#xA;आत्मनः पूर्वमैश्वर्य्यं वरयामास तत्र वै ॥&lt;br&gt;&#xA;तत्प्राप्स्यस्यचिरेणैवेत्युक्त्वा स प्रययौ गृहम् ॥ 2.36.१८० ॥&lt;br&gt;&#xA;इति श्रीब्रह्मवैवर्त्ते महापुराणे द्वितीये प्रकृतिखण्डे नारदनारायणसंवादे दुर्वासोमुनिसुरेन्द्रसंवादे इन्द्रं प्रति दुर्वासःशापादिकथनं नाम षट्त्रिंशोऽध्यायः ॥ ३६ ॥&lt;/p&gt;</description>
    </item>
    <item>
      <title>०३७</title>
      <link>https://vishvAsa.github.io/purANam_vaiShNavam/brahma-vaivarta-purANam/02/037/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/037/</guid>
      <description>&lt;p&gt;नारद उवाच ॥&lt;br&gt;&#xA;हरेर्गुणं समाकर्ण्य ज्ञानं प्राप्य पुरन्दरः ॥&lt;br&gt;&#xA;किं चकार गृहं गत्वा तन्मे व्याख्यातुमर्हसि ॥१॥&lt;br&gt;&#xA;नारायण उवाच ॥&lt;br&gt;&#xA;श्रीकृष्णस्य गुणं श्रुत्वा वीतरागो बभूव स ॥&lt;br&gt;&#xA;वैराग्यं वर्द्धयामास तदा ब्रह्मन्दिने दिने ॥ २ ॥&lt;br&gt;&#xA;मुनिस्थानाद्गृहं गत्वा स ददर्शामरावतीम् ॥&lt;br&gt;&#xA;दैत्यैरसुरसङ्घैश्च समाकीर्णां भयाकुलाम् ॥३॥&lt;br&gt;&#xA;विषण्णबान्धवां चैव बन्धुहीनां च कुत्रचित् ॥&lt;br&gt;&#xA;पितृमातृकलत्रादिविहीनामतिचञ्चलाम् ॥ ४ ॥&lt;br&gt;&#xA;शत्रुग्रस्तां च दृष्ट्वा तामगमद्वाक्पतिं प्रति ॥&lt;br&gt;&#xA;शक्रो मन्दाकिनीतीरे ददर्श गुरुमीश्वरम् ॥ ५ ॥&lt;br&gt;&#xA;ध्यायमानं परं ब्रह्म गङ्गातोये स्थितं परम् ॥&lt;br&gt;&#xA;सूर्य्याभिसम्मुखं पूर्वमुखं वै विश्वतो मुखम् ॥ ६ ॥&lt;br&gt;&#xA;साश्रुनेत्रं पुलकितं परमानन्दसंयुतम् ॥&lt;br&gt;&#xA;वरिष्ठं च गरिष्ठं च धर्मिष्ठं चेष्टसेविनम् ॥ ७ ॥&lt;br&gt;&#xA;श्रेष्ठं च वन्धुवर्गाणामतिश्रेष्ठं च मानिनाम् ॥&lt;br&gt;&#xA;ज्येष्ठं च बन्धुवर्गाणां नेष्टं च सुरवैरिणाम् ॥ ८ ॥&lt;br&gt;&#xA;दृष्ट्वा गुरुं जपन्तं च तत्र तस्थौ सुरेश्वरः ॥&lt;br&gt;&#xA;प्रहरान्ते गुरुं दृष्ट्वा चोत्थितं प्रणनाम सः ॥ ९ ॥&lt;br&gt;&#xA;प्रणम्य चरणाम्भोजे रुरोदोच्चैर्मुहुर्मुर्हुः ॥&lt;br&gt;&#xA;वृत्तान्तं कथयामास ब्रह्मशापादिकं तथा ॥2.37.१०॥&lt;br&gt;&#xA;पुनर्वरो मया लब्धो ज्ञानिनामपि दुर्लभाम् ॥&lt;br&gt;&#xA;वैरिग्रस्तां स्वीयपुरीं क्रमेणैव सुरेश्वरः ॥ ११ ॥&lt;br&gt;&#xA;शिष्यस्य वचनं श्रुत्वा सतां बुद्धिमतां वरः ॥&lt;br&gt;&#xA;बृहस्पतिरुवाचेदं कोपरक्तान्तलोचनः ॥ १२ ॥&lt;br&gt;&#xA;बृहस्पतिरुवाच ॥&lt;br&gt;&#xA;श्रुतं सर्वं सुरश्रेष्ठ मा रोदीर्वचनं शृणु ॥&lt;br&gt;&#xA;न कातरो हि नीतिज्ञो विपत्तौ स्यात्कदाचन ॥ १३ ॥&lt;br&gt;&#xA;सम्पत्तिर्वा विपत्तिर्वा नश्वरा स्वप्नरूपिणी ॥&lt;br&gt;&#xA;पूर्वस्वकर्मायत्ता च स्वयं कर्त्ता तयोरपि ॥ ॥ १४ ॥&lt;br&gt;&#xA;सर्वेषां च भ्रमत्येव शश्वज्जन्मनि जन्मनि ॥&lt;br&gt;&#xA;चक्रनेमिक्रमेणैव तत्र का परिदेवना ॥ १५ ॥&lt;br&gt;&#xA;भुङ्क्ते हि स्वकृतं कर्म सर्वत्रापि च भारते ॥&lt;br&gt;&#xA;शुभाशुभं च यत्किञ्चित्स्वकर्मफलभुक्पुमान् ॥ १६ ॥&lt;br&gt;&#xA;नाभुक्तं क्षीयते कर्म कल्पकोटिशतैरपि ॥&lt;br&gt;&#xA;अवश्यमेव भोक्तव्यं कृतं कर्म शुभाशुभम् ॥ १७ ॥&lt;br&gt;&#xA;इत्येवमुक्तं वेदे च कृष्णेन परमात्मना ॥&lt;br&gt;&#xA;साम्नि कौथुमशाखायां सम्बोध्य स्वकुलोद्भवम् ॥ ॥१८॥&lt;br&gt;&#xA;जन्म भोगावशेषे च सर्वेषां कृतकर्मणाम् ॥&lt;br&gt;&#xA;अनुरूपं च तेषां वै भारतेऽन्यत्र चैव हि ॥१९॥&lt;br&gt;&#xA;कर्मणा ब्रह्मशापं च कर्मणा च शुभाशिषम् ॥&lt;br&gt;&#xA;कर्मणा च महालक्ष्मीं लभेद्दैन्यं च कर्मणा ॥ 2.37.२० ॥&lt;br&gt;&#xA;कोटिजन्मार्जितं कर्म जीविनामनुगच्छति ॥&lt;br&gt;&#xA;नहि त्यजेद्विना भोगात्तं छायेव पुरन्दर ॥ २१ ॥&lt;br&gt;&#xA;कालभेदे देशभेदे पात्रभेदे च कर्मणाम् ॥&lt;br&gt;&#xA;न्यूनताऽधिकता वाऽपि भवेदेव हि कर्मणाम् ॥ ॥ २२ ॥&lt;br&gt;&#xA;वस्तुदाने च वस्तूनां समं पुण्यं समे दिने ॥&lt;br&gt;&#xA;दिनभेदे कोटिगुणमसङ्ख्यं वाऽधिकं ततः ॥ २३ ॥&lt;br&gt;&#xA;समदेशे च वस्तूनां दाने पुण्यं समं वृषन् ॥&lt;br&gt;&#xA;देशभेदे कोटिगुणमसङ्ख्यं वाऽधिकं ततः ॥ २४ ॥&lt;br&gt;&#xA;समे पात्रे समं पुण्यं वस्तूनां कर्तुरेव च ॥&lt;br&gt;&#xA;पात्रभेदे शतगुणमसङ्ख्यं वा ततोऽधिकम् ॥ २५ ॥&lt;br&gt;&#xA;यथा फलन्ति सस्यानि न्यूनान्यप्यधिकानि च ॥&lt;br&gt;&#xA;कर्षकाणां क्षेत्रभेदे पात्रभेदे फलं तथा ॥ २६ ॥&lt;br&gt;&#xA;सामान्यदिवसे विप्रे दानं समफलं भवेत् ॥&lt;br&gt;&#xA;अमायां रविसङ्क्रान्त्यां फलं शतगुणं भवेत् ॥&lt;br&gt;&#xA;चातुर्मास्यां पौर्णमास्यामनन्तफलमेव च ॥ २७ ॥&lt;br&gt;&#xA;ग्रहणे शशिनः कोटिगुणं च फलमेव च ॥&lt;br&gt;&#xA;सूर्य्यस्य ग्रहणे चापि ततो दशगुणं फलम् ॥ २८ ॥&lt;br&gt;&#xA;अक्षयायामक्षयं चाप्यसङ्ख्यफलमुच्यते ॥&lt;br&gt;&#xA;एवमन्यत्र पुण्याहे फलाधिक्यं भवेदिह ॥ २९ ॥&lt;br&gt;&#xA;यथा दाने तथा स्नाने जपे वै पुण्यकर्मसु ॥&lt;br&gt;&#xA;एवं सर्वत्र बोद्धव्यं नराणां कर्मणां फलम् ॥ 2.37.३० ॥&lt;br&gt;&#xA;सामान्यदेशे दानं च विप्रे समफलं भवेत् ॥&lt;br&gt;&#xA;तीर्थे देवगृहे चैव फलं शतगुणं स्मृतम् ॥ ३१ ॥&lt;br&gt;&#xA;गङ्गायां वै कोटिगुणं क्षेत्रे नारायणेऽव्ययम् ॥&lt;br&gt;&#xA;कुरुक्षेत्रे बदर्य्यां च काश्यां कोटिगुणं तथा ॥ ३२ ॥&lt;br&gt;&#xA;यथा च वै कोटिगुणं तथा वै विष्णुमन्दिरे ॥&lt;br&gt;&#xA;केदारे वै लक्षगुणं हरिद्वारे तथा फलम् ॥ ३३ ॥&lt;br&gt;&#xA;पुष्करे भास्करक्षेत्रे दशलक्षगुणं फलम् ॥&lt;br&gt;&#xA;एवं सर्वत्र बोद्धव्यं फलाधिक्यं क्रमेण च ॥३४॥&lt;br&gt;&#xA;सामान्यब्राह्मणे दानं सममेव फलं लभेत् ॥&lt;br&gt;&#xA;लक्षं त्रिसन्ध्यं पूते च पण्डिते च जितेन्द्रिये ॥३५॥&lt;br&gt;&#xA;विष्णुमन्त्रोपासके च बुधे कोटिगुणं फलम्॥&lt;br&gt;&#xA;एवं सर्वत्र बोद्धव्यं फलाधिक्यं गुणाधिकं ॥३६॥&lt;br&gt;&#xA;यथा दण्डेन सूत्रेण शरावेण जलेन च ॥&lt;br&gt;&#xA;कुम्भं निर्माति चक्रेण कुम्भकारो मृदा भुवि॥३७॥&lt;br&gt;&#xA;तथैव कर्मसूत्रेण फलं धाता ददाति च ॥&lt;br&gt;&#xA;यस्याज्ञया सृष्टिविधौ तं च नारायणं भज ॥ ३८ ॥&lt;br&gt;&#xA;स विधाता विधातुश्च पातुः पाता जगत्त्रये ॥&lt;br&gt;&#xA;स्रष्टुः स्रष्टा च संहर्त्तुः संहर्त्ता कालकालकः ॥ ३९ ॥&lt;br&gt;&#xA;महाविपत्तौ संसारे यः स्मरेन्मधुसूदनम् ॥&lt;br&gt;&#xA;विपत्तौ तस्य सम्पत्तिर्भवेदित्याह शङ्करः ॥ 2.37.४० ॥&lt;br&gt;&#xA;इत्येवमुक्त्वा जीवश्च समालिङ्ग्य सुरेश्वरम् ॥&lt;br&gt;&#xA;दत्त्वा शुभाशिषं चेष्टं बोधयामास नारद ॥ ४१ ॥&lt;br&gt;&#xA;इति श्रीब्रह्मवैवर्ते महापुराणे द्वितीये प्रकृतिखण्डे नारदनारायणसंवादे बृहस्पतिमहेन्द्रसंवादे महालक्ष्म्युपाख्याने कर्मफलनिरूपणं नाम सप्तत्रिंशत्तमोऽध्यायः ॥३७॥&lt;/p&gt;</description>
    </item>
    <item>
      <title>०३८</title>
      <link>https://vishvAsa.github.io/purANam_vaiShNavam/brahma-vaivarta-purANam/02/038/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/038/</guid>
      <description>&lt;p&gt;नारायण उवाच ॥&lt;br&gt;&#xA;हरिं ध्यात्वा हरिर्ब्रह्मञ्जगाम ब्रह्मणः सभाम्॥&lt;br&gt;&#xA;बृहस्पतिं पुरस्कृत्य सर्वैः सुरगणैः सह ॥ १ ॥&lt;br&gt;&#xA;शीघ्रं गत्वा ब्रह्मलोकं दृष्ट्वा च कमलोद्भवम् ॥&lt;br&gt;&#xA;प्रणेमुर्देवताः सर्वा गुरुणा सह नारद ॥२॥&lt;br&gt;&#xA;वृत्तान्तं कथयामास सुराचार्यो विधिं विभुम् ॥&lt;br&gt;&#xA;प्रहस्योवाच तच्छ्रुत्वा महेन्द्रं कमलोद्भवः ॥ ३ ॥&lt;br&gt;&#xA;ब्रह्मोवाच ॥&lt;br&gt;&#xA;वत्स मद्वंशजातोऽसि प्रपौत्रो मे विचक्षणः ॥&lt;br&gt;&#xA;बृहस्पतेश्च शिष्यस्त्वं सुराणामधिपः स्वयम् ॥४॥&lt;br&gt;&#xA;मातामहस्ते दक्षश्च विष्णुभक्तः प्रतापवान् ॥&lt;br&gt;&#xA;कुलत्रयं यच्छुद्धं च कथं सोऽहङ्कृतो भवेत् ॥ ५ ॥&lt;br&gt;&#xA;माता पतिव्रता यस्य पिता शुद्धो जितेन्द्रियः ॥&lt;br&gt;&#xA;मातामहो मातुलश्च कथं सोऽहङ्कृतो भवेत् ॥ ६ ॥&lt;br&gt;&#xA;जनः पैतृकदोषेण दोषान्मातामहस्य च ॥&lt;br&gt;&#xA;गुरोर्दाषान्नीतिदोषैर्हरिद्वेषी भवेद्ध्रुवम् ॥ ७ ॥&lt;br&gt;&#xA;सर्वान्तरात्मा भगवान्सर्वदेहेष्ववस्थितः॥&lt;br&gt;&#xA;यस्य देहात्स प्रयाति स शवस्तत्क्षणं भवेत् ॥ ८ ॥&lt;br&gt;&#xA;मनोऽहमिन्द्रियेशश्च ज्ञानरूपो हि शङ्करः ॥&lt;br&gt;&#xA;अस्रवः प्रकृतिर्विष्णुर्बुद्धिर्भगवती सती ॥ ९ ॥&lt;br&gt;&#xA;निद्रादयः शक्तयश्च ताः सर्वाः प्रकृतेः कलाः॥&lt;br&gt;&#xA;आत्मनः प्रतिबिम्बं च जीवो भोगी शरीरभृत् ॥ 2.38.१० ॥&lt;br&gt;&#xA;आत्मनीशे गते देहात्सर्वे यान्ति ससम्भ्रमात् ॥&lt;br&gt;&#xA;यथा वर्त्मनि गच्छन्तं नरदेवमिवानुगाः ॥ ११ ॥&lt;br&gt;&#xA;अहं शिवश्च शेषश्च विष्णुर्धर्मो महान्विराट् ॥&lt;br&gt;&#xA;वयं यदंशा भक्ताश्च तत्पुष्पं न्यक्कृतं त्वया ॥ १२ ॥&lt;br&gt;&#xA;शिवेन पूजितं पादपद्मं पुष्पेण येन च ॥&lt;br&gt;&#xA;तच्च दुर्वाससा दत्तं दैवेनान्यकृतं सुर ॥ १३ ॥&lt;br&gt;&#xA;तत्पुष्पं मस्तके यस्य कृष्णपादाब्जतश्च्युतम् ॥&lt;br&gt;&#xA;सर्वेषां वै सुराणां च तत्पूजा पुरतो भवेत् ॥१४॥&lt;br&gt;&#xA;दैवेन वञ्चितस्त्वं च दैवं च बलवत्तरम् ॥&lt;br&gt;&#xA;भाग्यहीनं जनं मूढं को वा रक्षितुमीश्वरः ॥ १५ ॥&lt;br&gt;&#xA;कृष्णं न मन्यते यो हि श्रीनाथं सर्ववन्दितम् ॥&lt;br&gt;&#xA;प्रयाति रुष्टा तद्दासी महालक्ष्मीर्विहाय तम् ॥ १६ ॥&lt;br&gt;&#xA;शतयज्ञेन या लब्धा दीक्षितेन त्वया पुरा ॥&lt;br&gt;&#xA;सा श्रीर्गता ऽधुना कोपात्कृष्णनिर्माल्यवर्जनात् ॥ १७ ॥&lt;br&gt;&#xA;अधुना गच्छ वैकुण्ठं मया च गुरुणा सह ॥&lt;br&gt;&#xA;निषेव्य तत्र श्रीनाथं श्रियं प्राप्स्यसि तद्वरात् ॥ १८ ॥&lt;br&gt;&#xA;इत्येवमुक्त्वा स ब्रह्मा सर्वैः सुरगणैः सह ॥&lt;br&gt;&#xA;शीघ्रं जगाम वैकुण्ठं यत्र श्रीशस्तया सह ॥ १९ ॥&lt;br&gt;&#xA;तत्र गत्वा परं ब्रह्म भगवन्तं सनातनम् ॥&lt;br&gt;&#xA;दृष्ट्वा तेजःस्वरूपं च प्रज्वलन्तं स्वतेजसा ॥ 2.38.२० ॥&lt;br&gt;&#xA;ग्रीष्ममध्याह्नमार्त्तण्डशतकोटिसमप्रभम् ॥&lt;br&gt;&#xA;शान्तं चानादिमध्यान्तं लक्ष्मीकान्तमनन्तकम् ॥ २१ ॥&lt;br&gt;&#xA;चतुर्भुजैः पार्षदैश्च सरस्वत्या स्तुतं नतम् ॥&lt;br&gt;&#xA;भक्त्या चतुर्भिर्वेदैश्च गङ्गया परिषेवितम् ॥ २२ ॥&lt;br&gt;&#xA;तं प्रणेमुः सुराः सर्वे मूर्ध्ना ब्रह्मपुरोगमाः ॥&lt;br&gt;&#xA;भक्तिनम्राः साश्रुनेत्रास्तुष्टुवुः पुरुषोत्तमम् ॥ २३ ॥&lt;br&gt;&#xA;वृत्तान्तं कथयामास स्वयं ब्रह्मा कृताञ्जलिः ॥&lt;br&gt;&#xA;रुरुदुर्देवताः सर्वाः स्वाधिकारच्युताश्च ताः॥२४॥&lt;br&gt;&#xA;स चापश्यत्सुरगणं विपद्ग्रस्तं भयाकुलम् ॥&lt;br&gt;&#xA;वस्त्रभूषणशून्यं च वाहनादिविवर्जितम् ॥२५ ॥&lt;br&gt;&#xA;शोभाशून्यं हतश्रीकं परिवारैरनावृतम् ॥&lt;br&gt;&#xA;उवाच कातरं दृष्ट्वा विपन्नभयभञ्जनः॥२६॥&lt;br&gt;&#xA;नारायण उवाच ॥&lt;br&gt;&#xA;मा भैर्ब्रह्मन्हे सुराश्च भयं किं वो मयि स्थिते ॥&lt;br&gt;&#xA;दास्यामि लक्ष्मीमचलां परमैश्वर्यवर्द्धिनीम्॥२७॥&lt;br&gt;&#xA;किञ्च मद्वचनं किञ्चिच्छ्रूयतां समयोचितम् ॥&lt;br&gt;&#xA;हितं सत्यं सारभूतं परिणामसुखावहम् ॥ २८ ॥&lt;br&gt;&#xA;जनाश्चासङ्ख्यविश्वस्था मदधीनाश्च सन्ततम्॥&lt;br&gt;&#xA;यथा तथाऽहं मद्भक्तैः पराधीनः स्वतन्त्रकः ॥ २९ ॥&lt;br&gt;&#xA;यो यो रुष्टो हि मद्भक्ते मत्परे हि निरङ्कुशः ॥&lt;br&gt;&#xA;तद्गृहेऽहं न तिष्ठामि पद्मया सह निश्चितम् ॥ 2.38.३० ॥&lt;br&gt;&#xA;दुर्वासाः शङ्करांशश्च वैष्णवो मत्परायणः ॥&lt;br&gt;&#xA;तच्छापादागतोऽहं च सश्रीको वो गृहादपि ॥ ३१ ॥&lt;br&gt;&#xA;यत्र शङ्खध्वनिर्नास्ति तुलसी च शिलार्चनम् ॥&lt;br&gt;&#xA;न भोजनं च विप्राणां न पद्मा तत्र तिष्ठति ॥ ३२ ॥&lt;br&gt;&#xA;मद्भक्तानां च मे निन्दा यत्र यत्र भवेत्सुराः ॥&lt;br&gt;&#xA;महारुष्टा महालक्ष्मीस्ततो याति पराभवात् ॥ ३३ ॥&lt;br&gt;&#xA;मद्भक्तिहीनो यो मूढो यो भुङ्क्ते हरिवासरे ॥&lt;br&gt;&#xA;मम जन्मदिने चापि याति श्रीस्तद्गृहादपि ॥ ३४ ॥&lt;br&gt;&#xA;मन्नामविक्रयी यश्च विक्रीणाति स्वकन्यकाम् ॥&lt;br&gt;&#xA;यत्रातिथिर्न भुङ्क्ते च मत्प्रिया याति तद्गृहात् ॥ ३५ ॥&lt;br&gt;&#xA;पापिनां यो गृहं याति शूद्रश्राद्धान्नभोजिनाम् ॥&lt;br&gt;&#xA;महारुष्टा ततो याति मन्दिरात्कमलालया ॥ ३६ ॥&lt;br&gt;&#xA;शूद्राणां शवदाही च भाग्यहीनश्च वाडवः ॥&lt;br&gt;&#xA;याति रुष्टा तद्गृहाच्च देवी कमलवासिनी ॥ ३७ ॥&lt;br&gt;&#xA;शूद्राणां सूपकारो यो ब्राह्मणो वृषवाहकः ॥&lt;br&gt;&#xA;तत्तोयपानभीता च कमला याति तद्ग्रहात् ॥ ३८ ॥&lt;br&gt;&#xA;विप्रो यवनसेवी च देवलः शूद्रयाजकः ॥&lt;br&gt;&#xA;तत्तोयपानभीता च वैष्णवी याति तद्ग्रहात् ॥ ३९ ॥&lt;br&gt;&#xA;विश्वासघाती मित्रघ्नो नरघाती कृतघ्नकः ॥&lt;br&gt;&#xA;अगम्यां याति यो विप्रो मद्भार्य्या याति तद्गृहात् ॥ 2.38.४० ॥&lt;br&gt;&#xA;अशुद्धहृदयः कूरो हिंसको निन्दको द्विजः ॥&lt;br&gt;&#xA;ब्राह्मण्यां शूद्रजातश्च याति देवी च तद्ग्रहात् ॥ ४१ ॥&lt;br&gt;&#xA;यो विप्रः पुंश्चलीपुत्रो महापापी च तत्पतिः ॥&lt;br&gt;&#xA;अवीरान्नं च यो भुङ्क्ते तस्माद्याति जगत्प्रसूः ॥ ४२ ॥&lt;br&gt;&#xA;तृणं छिनत्ति नखरैस्तैर्वा यो हि लिखेन्महीम् ॥&lt;br&gt;&#xA;जिह्मो वा मलवासाश्च सा प्रयाति च तद्ग्रहात् ॥ ४३ ॥&lt;br&gt;&#xA;सूर्य्योदये च द्विर्भोजी दिवाशायी च वाडवः ॥&lt;br&gt;&#xA;दिवामैथुनकारी च तस्माद्याति हरिप्रिया ॥ ॥ ४४ ॥&lt;br&gt;&#xA;आचारहीनो यो विप्रो यश्च शूद्रप्रतिग्रही ॥&lt;br&gt;&#xA;अदीक्षितो हि यो मूढस्तस्माल्लोला प्रयाति च ॥ ४९ ॥&lt;br&gt;&#xA;स्निग्धपादश्च नग्नो वा यः शेते ज्ञानदुर्बलः ॥&lt;br&gt;&#xA;शश्वद्धर्मातिवाचालो याति वै तद्गृहात्सती ॥ ४६ ॥&lt;br&gt;&#xA;शिरस्नातश्च तैलेन योऽन्यदङ्गमुपस्पृशेत् ॥&lt;br&gt;&#xA;स्वाङ्गे च वादयेद्वाद्यं रमा याति च तद्गृहात् ॥ ४७ ॥&lt;br&gt;&#xA;व्रतोपवासहीनो यः सन्ध्याहीनोऽशुचिर्द्विजः ॥&lt;br&gt;&#xA;विष्णुभक्तिविहीनो यस्तस्माद्याति हरिप्रिया ॥ ४८ ॥&lt;br&gt;&#xA;ब्राह्मणं निन्दयेद्यो हि तान्वै द्वेष्टि च सन्ततम् ॥&lt;br&gt;&#xA;हिंसाकारी दयाहीनो याति सर्वप्रसूस्ततः ॥ ४९ ॥&lt;br&gt;&#xA;यत्र तत्र हरेरर्चा हरेरुत्कीर्त्तनं शुभम् ॥&lt;br&gt;&#xA;तत्र तिष्ठति सा देवी कमला सर्वमङ्गला ॥ 2.38.५० ॥&lt;br&gt;&#xA;यत्र प्रशंसा कृष्णस्य तद्भक्तस्य पितामह ॥&lt;br&gt;&#xA;सा च कृष्णप्रिया देवी तत्र तिष्ठति सन्ततम्॥५१॥&lt;br&gt;&#xA;यत्र शङ्खध्वनिः शङ्खः शिला च तुलसीदलम्॥&lt;br&gt;&#xA;तत्सेवा वन्दनं ध्यानं तत्र सा तिष्ठति स्वयम् ॥५२॥&lt;br&gt;&#xA;शिवलिङ्गार्चनं यत्र तस्य चोत्कीर्त्तनं शुभम्॥&lt;br&gt;&#xA;दुर्गार्चनं तद्गुणाश्च तत्र पद्मनिवासिनी ॥९३॥&lt;br&gt;&#xA;विप्राणां सेवनं यत्र तेषां वै भोजनं शुभम् ॥&lt;br&gt;&#xA;अर्चनं सर्वदेवानां तत्र पद्ममुखी सती ॥ ५४ ॥&lt;br&gt;&#xA;इत्युक्त्वा च सुरान्सर्वान्रमामाह रमापतिः ॥&lt;br&gt;&#xA;क्षीरोदसागरे जन्म लभस्व कलया रमे ॥ ५५ ॥&lt;br&gt;&#xA;इत्युक्त्वा तां जगन्नाथो ब्रह्माणं पुनराह च ॥&lt;br&gt;&#xA;मथित्वा सागरं लक्ष्मीं देवेभ्यो देहि पद्मज ॥ ५६ ॥&lt;br&gt;&#xA;इत्युक्त्वा कमलाकान्तो देवश्चान्तरधान्मुने ॥&lt;br&gt;&#xA;देवाश्चिरेण कालेन ययुः क्षीरोदसागरम् ॥ ९७ ॥&lt;br&gt;&#xA;मन्थानं मन्दरं कृत्वा कूर्मं कृत्वा च भाजनम् ॥&lt;br&gt;&#xA;रज्जुं कृत्वा वासुकिं च ममन्थुश्चैव सागरम् ॥ ५८ ॥&lt;br&gt;&#xA;धन्वन्तरिं च पीयूषमुच्चैःश्रवसमीप्सितम् ॥&lt;br&gt;&#xA;नानारत्नं हस्तिरत्नं प्रापुर्लक्ष्म्याश्च दर्शनम् ॥५९॥&lt;br&gt;&#xA;वनमालां ददौ सा च क्षीरोदशायिने मुने ॥&lt;br&gt;&#xA;सर्वेश्वराय रम्याय विष्णवे वैष्णवी सती ॥2.38.६०॥&lt;br&gt;&#xA;देवैः स्तुता पूजिता च ब्रह्मणा शङ्करेण च ॥&lt;br&gt;&#xA;ददौ दृष्टिं सुरगृहे ब्रह्मशापविमोचिकाम् ॥ ६१ ॥&lt;br&gt;&#xA;प्रापुर्देवाः स्वविषयं दैत्यैर्ग्रस्तं भयङ्करैः॥&lt;br&gt;&#xA;महालक्ष्मीप्रसादेन वरदानेन नारद ॥ ६२ ॥&lt;br&gt;&#xA;इत्येवं कथितं सर्वं लक्ष्म्युपाख्यानमुत्तमम् ॥&lt;br&gt;&#xA;सुखदं सारभूतं च किं भूयः श्रोतुमिच्छसि ॥ ६३ ॥&lt;br&gt;&#xA;इति श्रीब्रह्मवैवर्ते महापुराणे द्वितीये प्रकृतिखण्डे नारदनारायणसंवादे लक्ष्म्युपाख्याने समुद्रमथनं नामाष्टात्रिंशोऽध्यायः ॥ ३८ ॥&lt;/p&gt;</description>
    </item>
    <item>
      <title>०३९</title>
      <link>https://vishvAsa.github.io/purANam_vaiShNavam/brahma-vaivarta-purANam/02/039/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/039/</guid>
      <description>&lt;p&gt;नारद उवाच ॥&lt;br&gt;&#xA;हरेरुत्कीर्त्तनं भद्रं श्रुतं तज्ज्ञानमुत्तमम् ॥&lt;br&gt;&#xA;ईप्सितं लक्ष्म्युपाख्यानं ध्यानं स्तोत्रादिकं वद ॥ १ ॥&lt;br&gt;&#xA;हरिणा पूजिता पूर्वं ततो ब्रह्मादिभिस्तथा॥&lt;br&gt;&#xA;शक्रेण भ्रष्टराज्येन सार्द्धं सुरगणेन च॥&lt;br&gt;&#xA;ध्यानेन पूजिता केन विधिना केन वा पुरा॥&lt;br&gt;&#xA;केन स्तुता वा स्तोत्रेण तन्मे व्याख्यातुमर्हसि ॥ ३ ॥&lt;br&gt;&#xA;श्रीनारायण उवाच ॥&lt;br&gt;&#xA;स्नात्वा तीर्थे पुरा शक्रो धृत्वा धौते च वाससी ॥&lt;br&gt;&#xA;क्षीरोदे संस्थाप्य घटं देवषट्कमपूजयत् ॥ ४ ॥&lt;br&gt;&#xA;गणेशं च दिनेशं च वह्निं विष्णुं शिवं शिवाम् ॥&lt;br&gt;&#xA;एतान्भक्त्या समभ्यर्च्य पुष्पगन्धादिभिस्तथा ॥ ५ ॥&lt;br&gt;&#xA;तत्रावाह्य महालक्ष्मीं परमैश्वर्य्यरूपिणीम् ॥&lt;br&gt;&#xA;पूजां चकार देवेशो ब्रह्मणा च पुरोधसा ॥ ६ ॥&lt;br&gt;&#xA;पुरः स्थितेषु मुनिषु ब्राह्मणेषु गुरौ तथा ॥&lt;br&gt;&#xA;देवादिषु च देवेशे ज्ञानानन्दे शिवे मुने ॥ ७ ॥&lt;br&gt;&#xA;पारिजातस्य पुष्पं च गृहीत्वा चन्दनोक्षितम् ॥&lt;br&gt;&#xA;ध्यात्वा देवीं महालक्ष्मीं पूजयामास नारद ॥८॥&lt;br&gt;&#xA;ध्यानं च सामवेदोक्तं यदुक्तं ब्रह्मणे पुरा ॥&lt;br&gt;&#xA;ध्यानेन हरिणा तेन तन्निबोध वदामि ते॥९॥&lt;br&gt;&#xA;सहस्रदलपद्मस्य कर्णिकावासिनीं पराम् ॥&lt;br&gt;&#xA;शरत्पार्वणकोटीन्दुप्रभाजुष्टकरां वराम् ॥ 2.39.१० ॥&lt;br&gt;&#xA;स्वतेजसा प्रज्वलन्तीं सुखदृश्यां मनोहराम् ॥&lt;br&gt;&#xA;प्रतप्तकाञ्चननिभां शोभां मूर्तिमतीं सतीम् ॥ ११ ॥&lt;br&gt;&#xA;रत्नभूषणभूषाढ्यां शोभितां पीतवाससा ॥&lt;br&gt;&#xA;ईषद्धास्यप्रसन्नास्यां रम्यां सुस्थिरयौवनाम् ॥ १२ ॥&lt;br&gt;&#xA;सर्वसम्पत्प्रदात्रीं च महालक्ष्मीं भजे शुभाम् ॥&lt;br&gt;&#xA;ध्यानेनानेन तां ध्यात्वा चोपहारैस्सुसंयुतः ॥ १३ ॥&lt;br&gt;&#xA;सम्पूज्य ब्रह्मवाक्येन चोपहाराणि षोडश ॥&lt;br&gt;&#xA;ददौ भक्त्या विधानेन प्रत्येकं मन्त्रपूर्वकम् ॥१४॥&lt;br&gt;&#xA;प्रशंस्यानि प्रहृष्टानि दुर्लभानि वराणि च॥&lt;br&gt;&#xA;अमूल्यरत्नखचितं निर्मितं विश्वकर्मणा ॥&lt;br&gt;&#xA;आसनं च विचित्रं च महालक्ष्मि प्रगृह्यताम् ॥ १९ ॥&lt;br&gt;&#xA;शुद्धं गङ्गोदकमिदं सर्ववन्दितमीप्सितम् ॥&lt;br&gt;&#xA;पापेध्मवह्निरूपं च गृह्यतां कमलालये ॥ १६ ॥&lt;br&gt;&#xA;पुष्पचन्दनदूर्वादिसंयुतं जाह्नवीजलम् ॥&lt;br&gt;&#xA;शङ्खगर्भस्थितं शुद्धं गृह्यतां पद्मवासिनि ॥ १७ ॥&lt;br&gt;&#xA;सुगन्धियुक्ततैलं च सुगन्धामलकीजलम् ॥&lt;br&gt;&#xA;देहसौन्दर्य्यबीजं च गृह्यतां श्रीहरिप्रिये ॥ १८ ॥&lt;br&gt;&#xA;वृक्षनिर्यासरूपं च गन्धद्रव्यादिसंयुतम् ॥&lt;br&gt;&#xA;कृष्णकान्ते पवित्रो वै धूपोऽयं प्रतिगृह्यताम् ॥ १९ ॥&lt;br&gt;&#xA;मलयाचलसम्भूतं वृक्षसारं मनोहरम् ॥&lt;br&gt;&#xA;सुगन्धियुक्तं सुखदं चन्दनं देवि गृह्यताम् ॥ 2.39.२० ॥&lt;br&gt;&#xA;जगच्चक्षुस्स्वरूपं च ध्वान्तप्रध्वंसकारणम् ॥&lt;br&gt;&#xA;प्रदीपं शुद्धरूपं च गृह्यतां परमेश्वरि ॥ २१ ॥&lt;br&gt;&#xA;नानोपहाररूपं च नानारससमन्वितम् ॥&lt;br&gt;&#xA;नानास्वादुकरं चैव नैवेद्यं प्रतिगृह्यताम् ॥ २२ ॥&lt;br&gt;&#xA;अन्नं ब्रह्मस्वरूपं च प्राणरक्षणकारणम् ॥&lt;br&gt;&#xA;तुष्टिदं पुष्टिदं चान्नं मधुरं प्रतिगृह्यताम् ॥ २३ ॥&lt;br&gt;&#xA;शाल्यक्षतसुपक्वं च शर्करागव्यसंयुतम् ॥&lt;br&gt;&#xA;सुस्वादु रम्यं पद्मे च परमान्नं प्रगृह्यताम् ॥ २४ ॥&lt;br&gt;&#xA;शर्करागव्यपक्वं च सुस्वादु सुमनोहरम् ॥&lt;br&gt;&#xA;मया निवेदितं लक्ष्मि स्वस्तिकं प्रतिगृह्यताम् ॥ २५ ॥&lt;br&gt;&#xA;नानाविधानि रम्याणि पक्वानि च फलानि तु ॥&lt;br&gt;&#xA;स्वादुरस्यानि कमले गृह्यन्तां फलदानि च ॥ २६ ॥&lt;br&gt;&#xA;सुरभिस्तनसम्भूतं सुस्वादु सुमनोहरम् ॥&lt;br&gt;&#xA;मर्त्यामृतं च गव्यं वै गृह्यतामच्युतप्रिये ॥ २७ ॥&lt;br&gt;&#xA;सुस्वादुरससंयुक्तमिक्षुवृक्षरसोद्भवम् ॥&lt;br&gt;&#xA;अग्निपक्वमपक्वं वा गुडं वै देवि गृह्यताम् ॥ २८ ॥&lt;br&gt;&#xA;यवगोधूमसस्यानां चूर्णरेणुसमुद्भवम् ॥&lt;br&gt;&#xA;सुपक्वगुडगव्याक्तं मिष्टान्नं देवि गृह्यताम् ॥ २९ ॥&lt;br&gt;&#xA;सस्यचूर्णोद्भवं पक्वं स्वस्तिकादिसमन्वितम् ॥&lt;br&gt;&#xA;मया निवेदितं देवि पिष्टकं प्रतिगृह्यताम् ॥ 2.39.३० ॥&lt;br&gt;&#xA;पार्थिवं वृक्षभेदं च विविधैर्द्रव्यकारकम् ॥&lt;br&gt;&#xA;सुस्वादु रससंयुक्तमैक्षवं प्रतिगृह्यताम्॥३१॥&lt;br&gt;&#xA;शीतवायुप्रदं चैव दाहे च सुखदं परम् ॥&lt;br&gt;&#xA;कमले गृह्यतां चेदं व्यजनं श्वेतचामरम्॥३२॥&lt;br&gt;&#xA;ताम्बूलं च वरं रम्यं कर्पूरादिसुवासितम् ॥&lt;br&gt;&#xA;जिह्वाजाड्यच्छेदकरं ताम्बूलं देवि गृह्यताम् ॥ ३३ ॥&lt;br&gt;&#xA;सुवासितं शीतलं च पिपासानाशकारणम् ॥&lt;br&gt;&#xA;जगज्जीवनरूपं च जीवनं देवि गृह्यताम् ॥ ३४ ॥&lt;br&gt;&#xA;देहसौन्दर्य्यबीजं च सदा शोभाविवर्द्धनम् ॥&lt;br&gt;&#xA;कार्पासजं च कृमिजं वसनं देवि गृह्यताम् ॥ ३५ ॥&lt;br&gt;&#xA;रत्नस्वर्णविकारं च देहसौख्यविवर्द्धनम् ॥&lt;br&gt;&#xA;शोभाधानं श्रीकरं च भूषणं प्रतिगृह्यताम् ॥ ॥ ३६ ॥&lt;br&gt;&#xA;नानाकुसुमसन्दर्भं बहुशोभाप्रदं परम् ॥&lt;br&gt;&#xA;सुरलोकप्रियं शुद्धं माल्यं देवि प्रगृह्यताम् ॥ ३७ ॥&lt;br&gt;&#xA;शुद्धिदं शुद्धिरूपं च सर्वमङ्गलमङ्गलम् ॥&lt;br&gt;&#xA;गन्धवस्तूद्भवं रम्यं गन्धं देवि प्रगृह्यताम् ॥३८॥&lt;br&gt;&#xA;पुण्यतीर्थोदकं चैव विशुद्धं शुद्धिदं सदा॥&lt;br&gt;&#xA;गृहाण कृष्णकान्ते त्वं रम्यमाचमनीयकम् ॥ ३९ ॥&lt;br&gt;&#xA;रत्नसारैस्सङ्ग्रथितं पुष्पचन्दनसंयुतम् ॥&lt;br&gt;&#xA;रत्नभूषणभूषाढ्यं सुतल्पं प्रतिगृह्यताम् ॥ 2.39.४० ॥&lt;br&gt;&#xA;यद्यद्द्रव्यमपूर्वं च पृथिव्यामस्ति दुर्लभम् ॥&lt;br&gt;&#xA;देवभूषाढ्यभोग्यं च तद्द्रव्यं देवि गृह्यताम् ॥ ४१ ॥&lt;br&gt;&#xA;द्रव्याण्येतानि दत्त्वा वै मूलेन देवपुङ्गव ॥&lt;br&gt;&#xA;मूलं जजाप भक्त्या च दशलक्षं विधानतः ॥४२॥&lt;br&gt;&#xA;जपेन दशलक्षेण मन्त्रसिद्धिर्बभूव ह ॥&lt;br&gt;&#xA;मन्त्रश्च ब्रह्मणा दत्तः कल्पवृक्षश्च सर्वदा ॥ ४३ ॥&lt;br&gt;&#xA;लक्ष्मीर्माया कामवाणी ततः कमलवासिनी ॥&lt;br&gt;&#xA;स्वाहान्तो वैदिको मन्त्रराजोऽयं द्वादशाक्षरः ॥ ४४ ॥&lt;br&gt;&#xA;श्रीं ह्रीं क्लीं ऐं कमलवासिन्यै स्वाहा ॥&lt;br&gt;&#xA;कुबेरोऽनेन मन्त्रेण सर्वैश्वर्यमवाप्तवान् ॥&lt;br&gt;&#xA;राजराजेश्वरो दक्षः सावर्णिर्मनुरेव च ॥ ४९ ॥&lt;br&gt;&#xA;मङ्गलोऽनेन मन्त्रेण सप्तद्वीपवतीपतिः॥&lt;br&gt;&#xA;प्रियव्रतोत्तानपादौ केदारो नृप एव च॥४६॥&lt;br&gt;&#xA;एते च सिद्धा राजेन्द्रा मन्त्रेणानेन नारद॥&lt;br&gt;&#xA;सिद्धे मन्त्रे महालक्ष्मीर्ददौ शक्राय दर्शनम् ॥ ४७ ॥&lt;br&gt;&#xA;रत्नेन्द्रव्यूहखचितविमानस्था वरप्रदा ॥&lt;br&gt;&#xA;सप्तद्वीपवतीं पृथ्वीं छादयन्ती त्विषा च सा ॥ ४८ ॥&lt;br&gt;&#xA;श्वेतचम्पकवर्णाभा रत्नभूषणभूषिता ॥&lt;br&gt;&#xA;ईषद्धास्यप्रसन्नास्या भक्तानुग्रहकारिका ॥ ४९ ॥&lt;br&gt;&#xA;बिभ्रती रत्नमालां च कोटि चन्द्रसमप्रभा ॥&lt;br&gt;&#xA;दृष्ट्वा जगत्प्रसूं शान्तां तां तुष्टाव पुरन्दरः ॥ 2.39.५० ॥&lt;br&gt;&#xA;पुलकाङ्कितसर्वाङ्गः साश्रुनेत्रः कृताञ्जलिः ॥&lt;br&gt;&#xA;ब्रह्मणा च प्रदत्तेन स्तोत्रराजेन संयतः ॥&lt;br&gt;&#xA;सर्वाभीष्टप्रदेनैव वैदिकेनैव तत्र च ॥ ५१ ॥&lt;br&gt;&#xA;इन्द्र उवाच ॥&lt;br&gt;&#xA;ॐ नमः कमलवासिन्यै नारायण्यै नमो नमः ॥&lt;br&gt;&#xA;कृष्णप्रियायै सारायै पद्मायै च नमो नमः ॥ ५२ ॥&lt;br&gt;&#xA;पद्मपत्रेक्षणायै च पद्मास्यायै नमो नमः ॥&lt;br&gt;&#xA;पद्मासनायै पद्मिन्यै वैष्णव्यै च नमो नमः ॥ ५३ ॥&lt;br&gt;&#xA;सर्वसम्पत्स्वरूपायै सर्वदात्र्यै नमो नमः ॥&lt;br&gt;&#xA;सुखदायै मोक्षदायै सिद्धिदायै नमो नमः ॥ ५४ ॥&lt;br&gt;&#xA;हरिभक्तिप्रदात्र्यै च हर्षदात्र्यै नमो नमः ॥&lt;br&gt;&#xA;कृष्णवक्षस्थितायै च कृष्णेशायै नमो नमः ॥ ५५ ॥&lt;br&gt;&#xA;कृष्णशोभास्वरू पायै रत्नाढ्यायै नमो नमः ॥&lt;br&gt;&#xA;सम्पत्त्यधिष्ठातृदेव्यै महादेव्यै नमो नमः ॥ ५६ ॥&lt;br&gt;&#xA;सस्याधिष्ठातृदेव्यै च सस्यलक्ष्म्यै नमो नमः ॥&lt;br&gt;&#xA;नमो बुद्धिस्वरूपायै बुद्धिदायै नमो नमः ॥ ५७ ॥&lt;br&gt;&#xA;वैकुण्ठे च महालक्ष्मीर्लक्ष्मीः क्षीरोदसागरे ॥&lt;br&gt;&#xA;स्वर्गलक्ष्मीरिन्द्रगेहे राजलक्ष्मीर्नृपालये ॥ ५८ ॥&lt;br&gt;&#xA;गृहलक्ष्मीश्च गृहिणां गेहे च गृहदेवता ॥&lt;br&gt;&#xA;सुरभिस्सा गवां माता दक्षिणा यज्ञकामिनी ॥ ५९ ॥&lt;br&gt;&#xA;अदितिर्देवमाता त्वं कमला कमलालये ॥&lt;br&gt;&#xA;स्वाहा त्वं च हविर्दाने कव्यदाने स्वधा स्मृता ॥ 2.39.६० ॥&lt;br&gt;&#xA;त्वं हि विष्णुस्वरूपा च सर्वाधारा वसुन्धरा ॥&lt;br&gt;&#xA;शुद्धसत्त्वस्वरूपा त्वं नारायणपरायणा॥६१॥&lt;br&gt;&#xA;क्रोधहिंसावर्जिता च वरदा च शुभानना॥&lt;br&gt;&#xA;परमार्थप्रदा त्वं च हरिदास्यप्रदा परा॥६२॥&lt;br&gt;&#xA;यया विना जगत्सर्वं भस्मीभूतमसारकम् ॥&lt;br&gt;&#xA;जीवन्मृतं च विश्वं च शवतुल्यं यया विना ॥ ६३ ॥&lt;br&gt;&#xA;सर्वेषां च परा त्वं हि सर्वबान्धवरूपिणी॥&lt;br&gt;&#xA;यया विना न सम्भाष्यो बान्धवैर्बान्धवः सदा॥६४॥&lt;br&gt;&#xA;त्वया हीनो बन्धुहीनस्त्वया युक्तः सबान्धवः॥&lt;br&gt;&#xA;धर्मार्थकाममोक्षाणां त्वं च कारणरूपिणी॥६५॥&lt;br&gt;&#xA;स्तनन्धयानां त्वं माता शिशूनां शैशवे यथा॥&lt;br&gt;&#xA;तथा त्वं सर्वदा माता सर्वेषां सर्वविश्वतः ॥६६॥&lt;br&gt;&#xA;त्यक्तस्तनो मातृहीनः स चेज्जीवति दैवतः ॥&lt;br&gt;&#xA;त्वया हीनो जनः कोऽपि न जीवत्येव निश्चितम् ॥ ६७ ॥&lt;br&gt;&#xA;सुप्रसन्नस्वरूपा त्वं मे प्रसन्ना भवाम्बिके ॥&lt;br&gt;&#xA;वैरिग्रहस्तद्विषयं देहि मह्यं सनातनि ॥ ६८ ॥&lt;br&gt;&#xA;वयं यावत्त्वया हीना बन्धुहीनाश्च भिक्षुकाः ॥&lt;br&gt;&#xA;सर्वसम्पद्विहीनाश्च तावदेव हरिप्रिये ॥६९॥&lt;br&gt;&#xA;राज्यं देहि श्रियं देहि बलं देहि सुरेश्वरि ॥&lt;br&gt;&#xA;कीर्तिं देहि धनं देहि पुत्रान्मह्यं च देहि वै ॥2.39.७०॥&lt;br&gt;&#xA;कामं देहि मतिं देहि भोगान्देहि हरिप्रिये ॥&lt;br&gt;&#xA;ज्ञानं देहि च धर्मं च सर्वसौभाग्यमीप्सितम् ॥७१॥&lt;br&gt;&#xA;सर्वाधिकारमेवं वै प्रभावं च प्रतापकम् ॥&lt;br&gt;&#xA;जयं पराक्रमं युद्धे परमैश्वर्य्यमेव च॥७२॥&lt;br&gt;&#xA;इत्युक्त्वा तु महेन्द्रश्च सर्वैः सुरगणैः सह ॥&lt;br&gt;&#xA;ननाम साश्रुनेत्रोऽयं मूर्ध्ना चैव पुनः पुनः ॥७३॥&lt;br&gt;&#xA;ब्रह्मा च शङ्करश्चैव शेषो धर्मश्च केशवः॥&lt;br&gt;&#xA;सर्वे चक्रुः परीहारं सुरार्थे च पुनः पुनः॥७४॥&lt;br&gt;&#xA;देवेभ्यश्च वरं दत्त्वा पुष्पमालां मनोहराम्॥&lt;br&gt;&#xA;केशवाय ददौ लक्ष्मीः सन्तुष्टा सुरसंसदि ॥ ७५ ॥&lt;br&gt;&#xA;ययुर्देवाश्च सन्तुष्टाः स्वं स्वं स्थानं च नारद ॥&lt;br&gt;&#xA;देवी ययौ हरेः क्रोडं हृष्टा क्षीरोदशायिनः ॥७६॥&lt;br&gt;&#xA;ययतुस्तौ स्वस्वगृहं ब्रह्मेशानौ च नारद ॥&lt;br&gt;&#xA;दत्त्वा शुभाशिषं तौ च देवेभ्यः प्रीतिपूर्वकम् ॥७७॥&lt;br&gt;&#xA;इदं स्तोत्रं महापुण्यं त्रिसन्ध्यं यः पठेन्नरः ॥&lt;br&gt;&#xA;कुबेरतुल्यः स भवेद्राजराजेश्वरो महान् ॥ ७८ ॥&lt;br&gt;&#xA;सिद्धस्तोत्रं यदि पठेत्सोऽपि कल्पतरुर्नरः ॥&lt;br&gt;&#xA;पञ्चलक्ष जपेनैव स्तोत्रसिद्धिर्भवेन्नृणाम् ॥ ७९ ॥&lt;br&gt;&#xA;सिद्धिःस्तोत्रं यदि पठेन्मासमेकं च संयतः ॥&lt;br&gt;&#xA;महासुखी च राजेन्द्रो भविष्यति न संशयः ॥ 2.39.८० ॥&lt;br&gt;&#xA;नारद उवाच ॥&lt;br&gt;&#xA;पुष्पं दुर्वाससा दत्तमस्ति वै यस्य मस्तके ॥&lt;br&gt;&#xA;तस्य सर्वा पुरःपूजेत्युक्तं पूर्वं त्वया प्रभो ॥ ८१॥&lt;br&gt;&#xA;तदेव स्थापितं पुष्पं गजेन्द्रस्यैव मस्तके ॥&lt;br&gt;&#xA;यतो जन्म गणेशस्य स च मत्तो वनं गतः ॥ ८२ ॥&lt;br&gt;&#xA;मूर्ध्नि च्छिन्ने गणपतेः शनेर्दृष्ट्या पुरा मुने ॥&lt;br&gt;&#xA;तत्स्कन्धे योजयामास हस्तिमस्तं हरिः स्वयम् ॥८३॥&lt;br&gt;&#xA;अधुनोक्तं देवषट्कं सम्पूज्य च पुरन्दरः ॥&lt;br&gt;&#xA;पूजयामास लक्ष्मीं च क्षीरोदे च सुरैः सह ॥ ८४ ॥&lt;br&gt;&#xA;अहो पुराणवक्तॄणां दुर्बोधं वचनं नृणाम् ॥&lt;br&gt;&#xA;सुव्यक्तमस्य सिद्धान्तं वद वेदविदां वर ॥ ८५ ॥&lt;br&gt;&#xA;श्रीनारायण उवाच ॥&lt;br&gt;&#xA;यदा शशाप शक्रं च दुर्वासा मुनिपुङ्गवः ॥&lt;br&gt;&#xA;तदा नास्त्येव तज्जन्म पूजाकाले बभूव सः ॥८६॥&lt;br&gt;&#xA;सुचिरं दुःखिता देवा बभ्रमुर्ब्रह्मशापतः॥&lt;br&gt;&#xA;पश्चात्प्रापुश्च तां लक्ष्मीं वरेण च हरेर्मुने॥८७॥&lt;br&gt;&#xA;इति श्रीब्रह्मवैवर्त्ते महापुराणे द्वितीये प्रकृतिखण्डे नारदनारायणसंवादे लक्ष्मीपूजाविधानं नामैकोनचत्वारिंशत्तमोऽध्यायः ॥३९॥&lt;br&gt;&#xA;श्रीलक्ष्म्युपाख्यानं समाप्तम् ॥&lt;/p&gt;</description>
    </item>
    <item>
      <title>०४०</title>
      <link>https://vishvAsa.github.io/purANam_vaiShNavam/brahma-vaivarta-purANam/02/040/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/040/</guid>
      <description>&lt;p&gt;नारद उवाच॥&lt;br&gt;&#xA;नारायण महाभाग समश्चैव त्वया प्रभो॥&lt;br&gt;&#xA;रूपेण च गुणैश्चैव यशसा तेजसा त्विषा॥१॥&lt;br&gt;&#xA;त्वमेव ज्ञानिनां श्रेष्ठः सिद्धानां योगिनां तथा॥&lt;br&gt;&#xA;तपस्विनां मुनीनां च परो वेदविदां तथा॥&lt;br&gt;&#xA;महालक्ष्म्या उपाख्यानं विज्ञातं महदद्भुतम् ॥२॥&lt;br&gt;&#xA;अन्यत्किञ्चिदुपाख्यानं निगूढं वद साम्प्रतम्॥&lt;br&gt;&#xA;अतीव गोपनीयं यदुपयुक्तं च सर्वतः॥&lt;br&gt;&#xA;अप्रकाश्यं पुराणेषु वेदोक्तं धर्मसंयुतम्॥३॥&lt;br&gt;&#xA;श्रीनारायण उवाच॥&lt;br&gt;&#xA;नानाप्रकारमाख्यानमप्रकाश्यं पुराणतः ॥&lt;br&gt;&#xA;श्रुतौ कतिविधं गूढमास्ते ब्रह्मन्सुदुर्लभम्॥ ४ ॥&lt;br&gt;&#xA;तेषु यत्सारभूतं च श्रोतुं किंवा त्वमिच्छसि ॥&lt;br&gt;&#xA;तन्मे ब्रूहि महाभाग पश्चाद्वक्ष्यामि तत्पुनः ॥५॥&lt;br&gt;&#xA;नारद उवाच ॥&lt;br&gt;&#xA;स्वाहा देवहविर्दाने प्रशस्ता सर्वकर्मसु॥&lt;br&gt;&#xA;पितृदाने स्वधा शस्ता दक्षिणा सर्वतो वरा ॥६॥&lt;br&gt;&#xA;एतासां चरितं जन्म फलं प्राधान्यमेव च ॥&lt;br&gt;&#xA;श्रोतुमिच्छामि ते वक्त्राद्वद वेदविदां वर ॥ ७ ॥&lt;br&gt;&#xA;सौतिरुवाच ॥&lt;br&gt;&#xA;नारदस्य वचः श्रुत्वा प्रहस्य मुनिपुङ्गवः ॥&lt;br&gt;&#xA;कथां कथितुमारेभे पुराणोक्तां पुरातनीम् ॥ ८ ॥&lt;br&gt;&#xA;श्रीनारायण उवाच ॥&lt;br&gt;&#xA;सृष्टेः प्रथमतो देवाश्चाहारार्थं ययुः पुरा ॥&lt;br&gt;&#xA;ब्रह्मलोके ब्रह्मसभामगम्यां सुमनोहराम् ॥ ९ ॥&lt;br&gt;&#xA;गत्वा निवेदनं चक्रुर्मुने त्वाहारहेतुकम् ॥&lt;br&gt;&#xA;ब्रह्मा श्रुत्वा प्रतिज्ञाय सिषेवे श्रीहरेः पदम् ॥ 2.40.१० ॥&lt;br&gt;&#xA;यज्ञरूपो हि भगवान्कलया च बभूव सः ॥&lt;br&gt;&#xA;यज्ञे यद्यद्धविर्दानं दत्तं तेभ्यश्च वेधसा ॥ ११ ॥&lt;br&gt;&#xA;हविर्ददति विप्राश्च भक्त्या च क्षत्रियादयः ॥&lt;br&gt;&#xA;सुरा नैव प्राप्नुवन्ति तद्दानं मुनिपुङ्गव ॥ १२ ॥&lt;br&gt;&#xA;देवा विषण्णास्ते सर्वे तत्सभां च पुनर्ययुः ॥&lt;br&gt;&#xA;गत्वा निवेदनं चक्रुराहाराभावहेतुकम् ॥ १३ ॥&lt;br&gt;&#xA;ब्रह्मा श्रुत्वा तु मनसा श्रीकृष्णं शरणं ययौ ॥&lt;br&gt;&#xA;प्रकृतिं पूजयामास ध्यायन्नेव तदाज्ञया॥ ॥ १४ ॥&lt;br&gt;&#xA;प्रकृतिः कलया चैव सर्वशक्तिस्वरूपिणी ॥&lt;br&gt;&#xA;बभूव दाहिका शक्तिरग्नेः स्वाहास्वरूपिणी ॥ १५ ॥&lt;br&gt;&#xA;ग्रीष्ममध्याह्नमार्त्तण्ड प्रभान्यक्कारकारिणी ॥&lt;br&gt;&#xA;अतीव सुन्दरी रामा रमणीया मनोहरा ॥ १६ ॥&lt;br&gt;&#xA;ईषद्धास्यप्रसन्नास्या भक्तानुग्रहकारिणी ॥&lt;br&gt;&#xA;उवाचेति विधेरग्रे पद्मयोने वरं वृणु ॥ १७ ॥&lt;br&gt;&#xA;विधिस्तद्वचनं श्रुत्वा सम्भ्रमात्समुवाच ताम् ॥ १८ ॥&lt;br&gt;&#xA;ब्रह्मोवाच ॥&lt;br&gt;&#xA;त्वमग्नेर्दाहिका शक्तिर्भव पत्नी च सुन्दरी ॥&lt;br&gt;&#xA;दग्धुं न शक्तस्स्वहुतं हुताशश्च त्वया विना ॥ १९ ॥&lt;br&gt;&#xA;त्वन्नामोच्चार्य्य मन्त्रान्ते यद्दास्यति हविर्नरः ॥&lt;br&gt;&#xA;सुरेभ्यस्तत्प्राप्नुवन्ति सुराः सानन्दपूर्वकम् ॥2.40.२०॥&lt;br&gt;&#xA;अग्नेः सम्पत्स्वरूपा च श्रीरूपा च गृहेश्वरी ॥&lt;br&gt;&#xA;देवानां पूजिता शश्वन्नरादीनां भवाम्बिके॥ ॥ २१ ॥&lt;br&gt;&#xA;ब्रह्मणश्च वचः श्रुत्वा सा विषण्णा बभूव ह ॥&lt;br&gt;&#xA;तमुवाच स्वयं देवी स्वाभिप्रायं स्वयम्भुवम् ॥ २२ ॥&lt;br&gt;&#xA;स्वाहोवाच ॥&lt;br&gt;&#xA;अहं कृष्णं भजिष्यामि तपसा सुचिरेण च ॥&lt;br&gt;&#xA;ब्रह्मंस्तदन्यद्यत्किञ्चित्स्वप्नवद्भ्रम एव च ॥२३ ॥&lt;br&gt;&#xA;विधाता जगतां त्वं च शम्भुर्मृत्युञ्जयः प्रभुः ॥&lt;br&gt;&#xA;बिभर्ति शेषो विश्वं च धर्म्मः साक्षी च देहिनाम् ॥ २४ ॥&lt;br&gt;&#xA;सर्वाद्यपूज्यो देवानां गणेषु च गणेश्वरः ॥&lt;br&gt;&#xA;प्रकृतिः सर्वसूः सर्वे पूजिता यत्प्रसादतः ॥२५॥&lt;br&gt;&#xA;ऋषयो मुनयश्चैव पूजिता यं निषेव्य च ॥&lt;br&gt;&#xA;तत्पादपद्मं ब्रह्मैक्यभावाद्वै चिन्तयाम्यहम् ॥२६॥&lt;br&gt;&#xA;पद्मास्या पाद्ममित्युक्त्वा पद्मलाभानुसारतः ॥&lt;br&gt;&#xA;जगाम तपसे पाद्मे पद्मादीशस्य पद्मजा ॥ २७ ॥&lt;br&gt;&#xA;तपस्तेपे लक्षवर्षमेकपादेन पाद्मजा ॥&lt;br&gt;&#xA;तदा ददर्श श्रीकृष्णं निर्गुणं प्रकृतेः परम् ॥ २८ ॥&lt;br&gt;&#xA;अतीव कमनीयं च रूपं दृष्ट्वा च सुन्दरी ॥&lt;br&gt;&#xA;मूर्छां सम्प्राप कामेन कामेशस्य च कामुकी ॥ २९ ॥&lt;br&gt;&#xA;विज्ञाय तदभिप्रायं सर्वज्ञस्तामुवाच सः ॥&lt;br&gt;&#xA;स्वक्रोडे च समुत्थाप्य क्षीणाङ्गीं तपसा चिरम् ॥ 2.40.३० ॥&lt;br&gt;&#xA;श्रीकृष्ण उवाच ॥&lt;br&gt;&#xA;वाराहे च त्वमंशेन मम पत्नी भविष्यसि ॥&lt;br&gt;&#xA;नाम्ना नाग्नजिती कन्या कान्ते नग्नजितस्य च ॥ ३१ ॥&lt;br&gt;&#xA;अधुनाऽग्नेर्दाहिका त्वं भव पत्नी च भाविनि ॥&lt;br&gt;&#xA;मन्त्राङ्गरूपा पूता च मत्प्रसादाद्भविष्यसि ॥ ३२ ॥&lt;br&gt;&#xA;वह्निस्त्वां भक्तिभावेन सम्पूज्य च गृहेश्वरीम्॥&lt;br&gt;&#xA;रमिष्यते त्वया सार्द्धं रामया रमणीयया ॥ ३३ ॥&lt;br&gt;&#xA;इत्युक्त्वाऽन्तर्दधे देवो देवीमाश्वास्य नारद ॥&lt;br&gt;&#xA;तत्राजगाम सन्त्रस्तो वह्निर्ब्रह्मनिदेशतः ॥ ३४ ॥&lt;br&gt;&#xA;ध्यानैश्च सामवेदोक्तैर्ध्यात्वा तां जगदम्बिकाम् ॥&lt;br&gt;&#xA;सम्पूज्य परितुष्टाव पाणिं जग्राह मन्त्रतः ॥ ३५ ॥&lt;br&gt;&#xA;तदा दिव्यं वर्षशतं स रेमे रामया सह ॥&lt;br&gt;&#xA;अतीव निर्जने रम्ये सम्भोगसुखदे सदा ॥३६॥&lt;br&gt;&#xA;बभूव गर्भं तस्याश्च हुताशस्यैव तेजसा ॥&lt;br&gt;&#xA;तद्दधार च सा देवी दिव्यं द्वादशवत्सरम् ॥ ३७ ॥&lt;br&gt;&#xA;ततः सुषाव पुत्रांश्च रमणीयान्मनोहरान् ॥&lt;br&gt;&#xA;दक्षिणाग्निर्गार्हपत्याहवनीयान्क्रमेण च ॥ ॥ ३८ ॥&lt;br&gt;&#xA;ऋषयो मुनयश्चैव ब्राह्मणाः क्षत्रियादयः ॥&lt;br&gt;&#xA;स्वाहान्तं मन्त्रमुच्चार्य्य हविर्ददति नित्यशः ॥ ३९ ॥&lt;br&gt;&#xA;स्वाहायुक्तं च मन्त्रं च यो गृह्णाति प्रशस्तकम् ॥&lt;br&gt;&#xA;सर्वसिद्धिर्भवेत्तस्य ब्रह्मन्ग्रहणमात्रतः ॥ 2.40.४० ॥&lt;br&gt;&#xA;विषहीनो यथा सर्पो वेदहीनो यथा द्विजः ॥&lt;br&gt;&#xA;पतिसेवाविहीना स्त्री विद्याहीनो यथा नरः ॥ ४१ ॥&lt;br&gt;&#xA;फलशाखाविहीनश्च यथा वृक्षो हि निन्दितः ॥&lt;br&gt;&#xA;स्वाहाहीनस्तथा मन्त्रो न द्रुतं फलदायकः ॥ ४२ ॥&lt;br&gt;&#xA;परितुष्टा द्विजाः सर्वे देवाः सम्प्रापुराहुतिम् ॥&lt;br&gt;&#xA;स्वाहान्तेनैव मन्त्रेण सफलं सर्वकर्म च ॥ ४३ ॥&lt;br&gt;&#xA;इत्येवं वर्णितं सर्वं स्वाहोपाख्यानमुत्तमम् ॥&lt;br&gt;&#xA;सुखदं मोक्षदं सारं कि भूयः श्रोतुमिच्छसि ॥ ४४ ॥&lt;br&gt;&#xA;नारद उवाच ॥&lt;br&gt;&#xA;स्वाहापूजाविधानं च ध्यानं स्तोत्रं मुनीश्वर ॥&lt;br&gt;&#xA;सम्पूज्य वह्निस्तुष्टाव येन तां वद मे प्रभो ॥ ४५ ॥&lt;br&gt;&#xA;नारायण उवाच ॥&lt;br&gt;&#xA;ध्यानं च सामवेदोक्तं स्तोत्रं पूजाविधानकम् ॥&lt;br&gt;&#xA;वदामि श्रूयतां ब्रह्मन्सावधानं निशामय ॥ ४६ ॥&lt;br&gt;&#xA;सर्वयज्ञारम्भकाले शालग्रामे घटेऽथवा ॥&lt;br&gt;&#xA;स्वाहां सम्पूज्य यत्नेन यज्ञं कुर्य्यात्फलाप्तये ॥ ४७ ॥&lt;br&gt;&#xA;स्वाहां मन्त्राङ्गभूतां च मन्त्रसिद्धिस्वरूपिणीम् ॥&lt;br&gt;&#xA;सिद्धां च सिद्धिदां नृणां कर्मणां फलदां भजे ॥ ४८॥&lt;br&gt;&#xA;इति ध्यात्वा च मूलेन दत्त्वा पाद्यादिकं नरः ॥&lt;br&gt;&#xA;सर्वसिद्धिं लभेत्स्तुत्वा मूलं स्तोत्रं मुने शृणु ॥ ४९ ॥&lt;br&gt;&#xA;ॐ ह्रीं श्रीं वह्निजायायै देव्यै स्वाहेत्यनेन च ॥&lt;br&gt;&#xA;यः पूजयेच्च तां देवीं सर्वेष्टं लभते ध्रुवम् ॥ 2.40.५० ॥&lt;br&gt;&#xA;वह्निरुवाच ॥&lt;br&gt;&#xA;स्वाहा ऽऽद्या प्रकृतेरंशा मन्त्रतन्त्राङ्गरूपिणी॥&lt;br&gt;&#xA;मन्त्राणां फलदात्री च धात्री च जगतां सती ॥५१॥&lt;br&gt;&#xA;सिद्धिस्वरूपा सिद्धा च सिद्धिदा सर्वदा नृणाम् ॥&lt;br&gt;&#xA;हुताशदाहिकाशक्तिस्तत्प्राणाधिकरूपिणी ॥ ५२ ॥&lt;br&gt;&#xA;संसारसाररूपा च घोरसंसारतारिणी ॥&lt;br&gt;&#xA;देवजीवनरूपा च देवपोषणकारिणी ॥ ५३ ॥&lt;br&gt;&#xA;षोडशैतानि नामानि यः पठेद्भक्तिसंयुतः ॥&lt;br&gt;&#xA;सर्वसिद्धिर्भवेत्तस्य चेह लोके परत्र च ॥ ५४ ॥&lt;br&gt;&#xA;नाङ्गहीनो भवेत्तस्य सर्वकर्मसु शोभनम् ॥&lt;br&gt;&#xA;अपुत्रो लभते पुत्रमभार्य्यो लभते प्रियाम् ॥ ५५ ॥&lt;br&gt;&#xA;इति श्रीब्रह्मवैवर्त्ते महापुराणे द्वितीये प्रकृतिखण्डे नारद नारायणसंवादे स्वाहोपाख्याने स्वाहाजन्मादिकथनं नाम चत्वारिंशत्तमोऽध्यायः ॥ ४० ॥&lt;br&gt;&#xA;इति स्वाहोपाख्यानं समाप्तम्॥&lt;/p&gt;</description>
    </item>
    <item>
      <title>०४१</title>
      <link>https://vishvAsa.github.io/purANam_vaiShNavam/brahma-vaivarta-purANam/02/041/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/041/</guid>
      <description>&lt;p&gt;नारायण उवाच ॥&lt;br&gt;&#xA;शृणु नारद वक्ष्यामि स्वधोपाख्यानमुत्तमम् ॥&lt;br&gt;&#xA;पितॄणां वै तृप्तिकरं श्राद्धानां फलवर्द्धनम् ॥ १ ॥&lt;br&gt;&#xA;सृष्टेरादौ पितृगणान्ससर्ज जगतां विधिः ॥&lt;br&gt;&#xA;चतुरो वै मूर्त्तिमतस्त्रींश्च तेजस्स्वरूपिणः ॥ २ ॥&lt;br&gt;&#xA;सप्त दृष्ट्वा पितृगणान्सिद्धिरूपान्मनोहरान् ॥&lt;br&gt;&#xA;आहारं ससृजे तेषां श्राद्धतर्पणपूर्वकम्॥ ३ ॥&lt;br&gt;&#xA;स्नानं तर्पणपर्य्यन्तं श्राद्धान्तं देवपूजनम् ॥&lt;br&gt;&#xA;आह्निकं च त्रिसन्ध्यान्तं विप्राणां च श्रुतौ श्रुतम् ॥ ४ ॥&lt;br&gt;&#xA;नित्यं न कुर्य्याद्यो विप्रस्त्रिसन्ध्यं श्राद्धतर्पणम् ॥&lt;br&gt;&#xA;बलिं वेदध्वनिं सोऽपि विषहीनो यथोरगः ॥ ५ ॥&lt;br&gt;&#xA;हरिसेवाविहीनश्च श्रीहरेरनिवेद्यभुक् ॥&lt;br&gt;&#xA;भस्मान्तं सूतकं तस्य न कर्मार्हः स नारद ॥ ६ ॥&lt;br&gt;&#xA;ब्रह्मा श्राद्धादिकं सृष्ट्वा जगाम पितृहेतवे ॥&lt;br&gt;&#xA;न प्राप्नुवन्ति पितरो ददति ब्राह्मणादयः ॥ ७ ॥&lt;br&gt;&#xA;सर्वे प्रजग्मुः क्षुधिता विषण्णा ब्रह्मणः सभाम् ॥&lt;br&gt;&#xA;सर्वे निवेदनं चक्रुस्तमेव जगतां विधिम् ॥ ॥ ८ ॥&lt;br&gt;&#xA;ब्रह्मा च मानसीं कन्यां ससृजे तां मनोहराम् ॥&lt;br&gt;&#xA;रूपयौवनसम्पन्नां शरच्चन्द्रसमप्रभाम् ॥ ९ ॥&lt;br&gt;&#xA;विद्यावतीं गुणवतीमपि रूपवतीं सतीम् ॥&lt;br&gt;&#xA;श्वेतचम्पकवर्णाभां रत्नभूषणभूषिताम् ॥ 2.41.१० ॥&lt;br&gt;&#xA;विशुद्धां प्रकृतेरंशां सस्मितां वरदां शुभाम् ॥&lt;br&gt;&#xA;स्वधाभिधानां सुदतीं लक्ष्मीं लक्षणसंयुताम् ॥ ११ ॥&lt;br&gt;&#xA;शतपद्मपदन्यस्तपादपद्मं च बिभ्रतीम् ॥&lt;br&gt;&#xA;पत्नीं पितॄणां पद्मास्यां पद्मजां पद्मलोचनाम् ॥ ॥ १२ ॥&lt;br&gt;&#xA;पितृभ्यस्तां ददौ कन्यां तुष्टेभ्यस्तुष्टिरूपिणीम् ॥&lt;br&gt;&#xA;ब्राह्मणानां चोपदेशं चक्रे वै गोपनीयकम् ॥ १३ ॥&lt;br&gt;&#xA;स्वधान्तं मन्त्रमुच्चार्य्य पितृभ्यो देहि चेति च ॥&lt;br&gt;&#xA;क्रमेण तेन विप्राश्च पित्रे दानं ददुः पुरा ॥ १४ ॥&lt;br&gt;&#xA;स्वाहा शस्ता देवदाने पितृदाने स्वधा वरा ॥&lt;br&gt;&#xA;सर्वत्र दक्षिणा शस्ता हतो यज्ञस्त्वदक्षिणः ॥ १५ ॥&lt;br&gt;&#xA;पितरो देवता विप्रा मुनयो मानवास्तथा ॥&lt;br&gt;&#xA;पूजां चक्रुः स्वधां शान्तां तुष्टाव परमादरम् ॥ १६ ॥&lt;br&gt;&#xA;देवादयश्च सन्तुष्टाः परिपूर्णमनोरथाः ॥&lt;br&gt;&#xA;विप्रादयश्च पितरः स्वधादेवीवरेण च ॥ १७ ॥&lt;br&gt;&#xA;इत्येवं कथितं सर्वं स्वधोपाख्यानमुत्तमम् ॥&lt;br&gt;&#xA;सर्वेषां वै तुष्टिकरं किं भूयः श्रोतुमिच्छसि ॥ १८ ॥&lt;br&gt;&#xA;नारद उवाच ॥&lt;br&gt;&#xA;स्वधापूजाविधानं च ध्यानं स्तोत्रं महामुने ॥&lt;br&gt;&#xA;श्रोतुमिच्छामि यत्नेन वद वेदविदां वर ॥ १९ ॥&lt;br&gt;&#xA;नारायण उवाच ॥&lt;br&gt;&#xA;तद्ध्यानं स्तवनं ब्रह्मन्वेदोक्तं सर्वसम्मतम् ॥&lt;br&gt;&#xA;सर्वं जानासि वक्ष्ये वै ज्ञातुमिच्छसि वृद्धये ॥ 2.41.२० ॥&lt;br&gt;&#xA;शरत्कृष्णत्रयोदश्यां मघायां श्राद्धवासरे ॥&lt;br&gt;&#xA;स्वधां सम्पूज्य यत्नेन ततः श्राद्धं समाचरेत् ॥ २१ ॥&lt;br&gt;&#xA;स्वधां नाभ्यर्च्य यो विप्रः श्राद्धं कुर्य्यादहम्मतिः ॥&lt;br&gt;&#xA;न भवेत्फलभाक् सत्यं श्राद्धतर्पणयोस्तथा ॥ २२ ॥&lt;br&gt;&#xA;ब्रह्मणो मानसीं कन्यां शश्वत्सुस्थिरयौवनाम् ॥&lt;br&gt;&#xA;पूज्यां पितॄणां देवानां श्राद्धानां फलदां भजे ॥ २३ ॥&lt;br&gt;&#xA;इति ध्यात्वा घटे रम्ये शालग्रामेऽथवा शुभे ॥&lt;br&gt;&#xA;दद्यात्पाद्यादिकं तस्यै मूलेनेति श्रुतौ श्रुतम् ॥ २४ ॥&lt;br&gt;&#xA;आं श्रीं क्लीं स्वधादेव्यै स्वाहेति च महामनुम् ॥&lt;br&gt;&#xA;समुच्चार्य्य च सम्पूज्य स्तुत्वा तां प्रणमेद्द्विजः ॥ २५ ॥&lt;br&gt;&#xA;स्तोत्रं शृणु मुनिश्रेष्ठ ब्रह्मपुत्र विशारद ॥&lt;br&gt;&#xA;सर्ववाञ्छाप्रदं नॄणां ब्रह्मणा यत्कृतं पुरा॥२६॥&lt;br&gt;&#xA;ब्रह्मोवाच ॥&lt;br&gt;&#xA;स्वधोच्चारणमात्रेण तीर्थस्नायी भवेन्नरः॥&lt;br&gt;&#xA;मुच्यते सर्वपापेभ्यो वाजपेयफलं लभेत् ॥ २७ ॥&lt;br&gt;&#xA;स्वधा स्वधा स्वधेत्येवं यदि वारत्रयं स्मरेत् ॥&lt;br&gt;&#xA;श्राद्धस्य फलमाप्नोति कालतर्पणयोस्तथा ॥ २८ ॥&lt;br&gt;&#xA;श्राद्धकाले स्वधास्तोत्रं यः शृणोति समाहितः ॥&lt;br&gt;&#xA;लभेच्छ्राद्धशतानां च पुण्यमेव न संशयः ॥ २९ ॥&lt;br&gt;&#xA;स्वधा स्वधा स्वधेत्येवं त्रिसन्ध्यं यः पठेन्नरः ॥&lt;br&gt;&#xA;प्रियां विनीतां स लभेत्साध्वीं पुत्रं गुणान्वितम् ॥2.41.३०॥&lt;br&gt;&#xA;पितॄणां प्राणतुल्या त्वं द्विजजीवनरूपिणी ॥&lt;br&gt;&#xA;श्राद्धाधिष्ठातृदेवी च श्राद्धादीनां फलप्रदा ॥ ३१ ॥&lt;br&gt;&#xA;बहिर्मन्मनसो गच्छ पितॄणां तुष्टिहेतवे ॥&lt;br&gt;&#xA;सम्प्रीतये द्विजातीनां गृहिणां वृद्धिहेतवे ॥ ॥ ३२ ॥&lt;br&gt;&#xA;नित्या नित्यस्वरूपाऽसि गुणरूपाऽसि सुव्रते ॥&lt;br&gt;&#xA;आविर्भावस्तिरोभावः सृष्टौ च प्रलये तव॥ ३३ ॥&lt;br&gt;&#xA;ॐ स्वस्ति च नमः स्वाहा स्वधा त्वं दक्षिणा तथा ॥&lt;br&gt;&#xA;निरूपिताश्चतुर्वेदे षट् प्रशस्ताश्च कर्मिणाम् ॥ ३४ ॥&lt;br&gt;&#xA;पुराऽऽसीस्त्वं स्वधा गोपी गोलोके राधिका सखी ॥&lt;br&gt;&#xA;धृता स्वोरसि कृष्णेन यतस्तेन स्वधा स्मृता ॥ ३५ ॥&lt;br&gt;&#xA;ध्वस्ता त्वं राधिकाशापाद्गोलोकाद्विश्वमागता ॥&lt;br&gt;&#xA;कृष्णाश्लिष्टा तया दृष्टा पुरा वृन्दावने वने ॥ ३६ ॥&lt;br&gt;&#xA;कृष्णालिङ्गनपुण्येन भूता मे मानसी सुता ॥&lt;br&gt;&#xA;अतृप्तसुरते तेन चतुर्णां स्वामिनां प्रिया ॥ ॥ ३७ ॥&lt;br&gt;&#xA;स्वाहा सा सुन्दरी गोपी पुराऽऽसीद्राधिकासखी ॥&lt;br&gt;&#xA;रतौ स्वयं कृष्णमाह तेन स्वाहा प्रकीर्त्तिता ॥ ३८ ॥&lt;br&gt;&#xA;कृष्णेन सार्द्धं सुचिरं वसन्ते रासमण्डले ॥&lt;br&gt;&#xA;प्रयत्ता सुरते श्लिष्टा दृष्टा सा राधया पुरा ॥३९॥&lt;br&gt;&#xA;तस्याः शापेन सा ध्वस्ता गोलोकाद्विश्वमागता ॥&lt;br&gt;&#xA;कृष्णालिङ्गनपुण्येन समभूद्वह्निकामिनी ॥ 2.41.४० ॥&lt;br&gt;&#xA;पवित्ररूपा परमा देवाद्यैर्वन्दिता नृभिः ॥&lt;br&gt;&#xA;यन्नामोच्चारणेनैव नरो मुच्येत पातकात् ॥ ४१ ॥&lt;br&gt;&#xA;या सुशीलाभिधा गोपी पुराऽऽसीद्राधिकासखी ॥&lt;br&gt;&#xA;उवास दक्षिणे क्रोडे कृष्णस्य च महात्मनः ॥ ४२ ॥&lt;br&gt;&#xA;प्रध्वस्ता सा च तच्छापाद्गोलोकाद्विश्वमागता ॥&lt;br&gt;&#xA;कृष्णालिङ्गनपुण्येन सा बभूव च दक्षिणा ॥ ४३ ॥&lt;br&gt;&#xA;सा प्रेयसी रतौ दक्षा प्रशस्ता सर्वकर्मसु ॥&lt;br&gt;&#xA;उवास दक्षिणे भर्तुर्दक्षिणा तेन कीर्त्तिता ॥ ४४ ॥&lt;br&gt;&#xA;गोप्या बभूवुस्तिस्रो वै स्वधा स्वाहा च दक्षिणा ॥&lt;br&gt;&#xA;कर्मिणां कर्मपूर्णार्थं पुरा चैवेश्वरेच्छया ॥ ४९ ॥&lt;br&gt;&#xA;इत्येवमुक्त्वा स ब्रह्मा ब्रह्मलोके च संसदि ॥&lt;br&gt;&#xA;तस्थौ च सहसा सद्यः स्वधा साऽऽविर्बभूव ह ॥ ४६ ॥&lt;br&gt;&#xA;तदा पितृभ्यः प्रददौ तामेव कमलाननाम् ॥&lt;br&gt;&#xA;तां सम्प्राप्य ययुस्ते च पितरश्च प्रहर्षिताः ॥ ४७ ॥&lt;br&gt;&#xA;स्वधास्तोत्रमिदं पुण्यं यः शृणोति समाहितः ॥&lt;br&gt;&#xA;स स्नातः सर्वतीर्थेषु वेदपाठफलं लभेत् ॥ ४८ ॥&lt;br&gt;&#xA;इति श्रीब्रह्मवैवर्त्ते महापुराणे द्वितीये प्रकृतिखण्डे नारदनारायणसंवादे स्वधोपाख्याने स्वधोत्पत्तितत्पूजादिकथनं नामैकचत्वारिंशोऽध्यायः ॥ ४१ ॥&lt;br&gt;&#xA;इति स्वधोपाख्यानं समाप्तम्॥&lt;/p&gt;</description>
    </item>
    <item>
      <title>०४२</title>
      <link>https://vishvAsa.github.io/purANam_vaiShNavam/brahma-vaivarta-purANam/02/042/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/042/</guid>
      <description>&lt;p&gt;नारायण उवाच ॥&lt;br&gt;&#xA;उक्तं स्वाहास्वधाख्यानं प्रशस्तं मधुरं परम् ॥&lt;br&gt;&#xA;वक्ष्यामि दक्षिणाख्यानं सावधानं निशामय ॥१॥&lt;br&gt;&#xA;गोपी सुशीला गोलोके पुराऽऽसीत्प्रेयसी हरेः ॥&lt;br&gt;&#xA;राधाप्रधाना सध्रीची धन्या मान्या मनोहरा ॥&lt;br&gt;&#xA;अतीव सुन्दरी रामा सुभगा सुदती सती ॥२॥&lt;br&gt;&#xA;विद्यावती गुणवती सती रूपवती तथा ॥&lt;br&gt;&#xA;कलावती कोमलाङ्गी कान्ता कमललोचना ॥ ३ ॥&lt;br&gt;&#xA;सुश्रोणी सुस्तनी श्यामा न्यग्रोधपरिमण्डला ॥&lt;br&gt;&#xA;ईषद्धास्यप्रसन्नास्या रत्नालङ्कारभूषिता ॥ ४ ॥&lt;br&gt;&#xA;श्वेतचम्पकवर्णाभा बिम्बोष्ठी मृगलोचना ॥&lt;br&gt;&#xA;कामशास्त्रसुनिष्णाता कामिनी कलहंसगा ॥ ५ ॥&lt;br&gt;&#xA;भावानुरक्ता भावज्ञा कृष्णस्य प्रियभामिनी ॥&lt;br&gt;&#xA;रसज्ञा रसिका रासे रासेशस्य रसोत्सुका ॥ ६ ॥&lt;br&gt;&#xA;उवास दक्षिणे क्रोडे राधायाः पुरतः पुरा ॥&lt;br&gt;&#xA;सम्बभूवानम्रमुखो भयेन मधुसूदनः ॥ ७॥&lt;br&gt;&#xA;दृष्ट्वा राधां च पुरतो गोपीनां प्रवरां वराम्॥&lt;br&gt;&#xA;मानिनीं रक्तवदनां रक्तपङ्कजलोचनाम् ॥ ८ ॥&lt;br&gt;&#xA;कोपेन कम्पिताङ्गी च कोपनां कोपदर्शनाम् ॥&lt;br&gt;&#xA;कोपेन निष्ठुरं वक्तुमुद्यतां स्फुरिताधराम् ॥९॥&lt;br&gt;&#xA;आगच्छन्तीं च वेगेन विज्ञाय तदनन्तरम्॥&lt;br&gt;&#xA;विरोधभीतो भगवानन्तर्द्धानं जगाम सः ॥ 2.42.१० ॥&lt;br&gt;&#xA;पलायन्तं च तं शान्तं सत्त्वाधारं सुविग्रहम् ॥&lt;br&gt;&#xA;विलोक्य कम्पिता गोपी सुशीलाऽन्तर्दधौ भिया ॥ ११ ॥&lt;br&gt;&#xA;विलोक्य सङ्कटं तत्र गोपीनां लक्षकोटयः ॥&lt;br&gt;&#xA;बद्धाञ्जलिपुटा भीता भक्तिनम्रात्मकन्धराः ॥१२॥&lt;br&gt;&#xA;रक्ष रक्षेत्युक्तवत्यो हे देवीति पुनः पुनः ॥&lt;br&gt;&#xA;ययुर्भयेन शरणं तस्याश्चरणपङ्कजे ॥ ॥ १३ ॥&lt;br&gt;&#xA;त्रिलक्षकोटयो गोपाः सुदामादय एव च ॥&lt;br&gt;&#xA;ययुर्भयेन शरणं तत्पादाब्जे च नारद ॥ १४ ॥&lt;br&gt;&#xA;पलायन्तं च कान्तं वै विज्ञाय परमेश्वरी ॥&lt;br&gt;&#xA;पलायन्तीं सहचरीं सुशीलां च शशाप सा ॥ १५ ॥&lt;br&gt;&#xA;अद्यप्रभृति गोलोकं सा चेदायाति गोपिका ॥&lt;br&gt;&#xA;सद्यो गमनमात्रेण भस्मसाच्च भविष्यति ॥ १६ ॥&lt;br&gt;&#xA;इत्येवमुक्त्वा तत्रैव देवदेवीश्वरी रुषा ॥&lt;br&gt;&#xA;रासेश्वरी रासमध्ये रासेशं चाजुहाव ह॥ ॥ १७ ॥&lt;br&gt;&#xA;नालोक्य पुरतः कृष्णं राधा विरहकातरा ॥&lt;br&gt;&#xA;युगकोटिसमं मेने क्षणभेदेन सुव्रता ॥ १८ ॥&lt;br&gt;&#xA;हे कृष्ण हे प्राणनाथागच्छ प्राणाधिकप्रिय ॥&lt;br&gt;&#xA;प्राणाधिष्ठातृदेवेह प्राणा यान्ति त्वया विना ॥ १९ ॥&lt;br&gt;&#xA;स्त्रीगर्वः पतिसौभाग्याद्वर्द्धते च दिने दिने ॥&lt;br&gt;&#xA;सुस्त्री चेद्विभवो यस्मात्ते भजेद्धर्मतः सदा ॥ 2.42.२० ॥&lt;br&gt;&#xA;पतिर्बन्धुः कुलस्त्रीणामधिदेवः सदा गतिः ॥&lt;br&gt;&#xA;परं सम्पत्स्वरूपश्च सुखरूपश्च मूर्त्तिमान्॥ ॥ २१ ॥&lt;br&gt;&#xA;धर्मदः सुखदः शश्वत्प्रीतिदः शान्तिदः सदा ॥&lt;br&gt;&#xA;सम्मानदो मानदश्च मान्यो वै मानखण्डनः ॥ २२ ॥&lt;br&gt;&#xA;सारात्सारतमः स्वामी बन्धूनां बन्धुवर्द्धनः ॥&lt;br&gt;&#xA;न च भर्त्तुः समो बन्धुः सर्वबन्धुषु दृश्यते ॥२३॥&lt;br&gt;&#xA;भरणादेव भर्ताऽयं पालनात्पतिरुच्यते ॥&lt;br&gt;&#xA;शरीरेशाच्च स स्वामी कामदः कान्त एव च ॥ २४ ॥&lt;br&gt;&#xA;बन्धुश्च सुखबन्धाच्च प्रीतिदानात्प्रियः परः ॥&lt;br&gt;&#xA;ऐश्वर्य्यदानादीशश्च प्राणेशात्प्राणनायकः॥२५॥&lt;br&gt;&#xA;रतिदानाच्च रमणः प्रियो नास्ति प्रियात्परः ॥&lt;br&gt;&#xA;पुत्रस्तु स्वामिनः शुक्राज्जायते तेन स प्रियः॥२६॥&lt;br&gt;&#xA;शतपुत्रात्परःस्वामी कुलजानां प्रियः सदा॥&lt;br&gt;&#xA;असत्कुलप्रसूता या कान्तं विज्ञातुमक्षमा ॥२७॥&lt;br&gt;&#xA;स्नानं च सर्वतीर्थेषु सर्वयज्ञेषु दीक्षणम् ॥&lt;br&gt;&#xA;प्रादक्षिण्यं पृथिव्याश्च सर्वाणि च तपांसि वै॥२८॥&lt;br&gt;&#xA;सर्वाण्येव व्रतादीनि महादानानि यानि च॥&lt;br&gt;&#xA;उपोषणानि पुण्यानि यान्यन्यानि च विश्वतः॥२९॥&lt;br&gt;&#xA;गुरुसेवाविप्रसेवादेवसेवादिकं च यत्।&lt;br&gt;&#xA;स्वामिनः पादसेवायाः कलां नार्हन्ति षोडशीम्॥2.42.३०॥&lt;br&gt;&#xA;गुरुविप्रेष्टदेवेषु सर्वेभ्यश्च पतिर्गुरुः॥&lt;br&gt;&#xA;विद्यादाता यथा पुंसां कुलजानां तथा प्रियः॥३१॥&lt;br&gt;&#xA;गोपीत्रिलक्षकोटीनां गोपानां च तथैव च॥&lt;br&gt;&#xA;ब्रह्माण्डानामसङ्ख्यानां तत्रस्थानां तथैव च ॥३२॥&lt;br&gt;&#xA;रमादिगोपकान्तानामीश्वरी तत्प्रसादतः॥&lt;br&gt;&#xA;अहं न जाने तं कान्तं स्त्रीस्वभावो दुरत्ययः ॥ ३३ ॥&lt;br&gt;&#xA;इत्युक्त्वा राधिका कृष्णं तत्र दध्यौ सुभक्तितः ॥&lt;br&gt;&#xA;आरात्सम्प्राप तं तेन विजहार च तत्र वै ॥ ३४ ॥&lt;br&gt;&#xA;अथ सा दक्षिणादेवी ध्वस्ता गोलोकतो मुने ॥&lt;br&gt;&#xA;सुचिरं च तपस्तप्त्वा विवेश कमलातनौ॥३५॥&lt;br&gt;&#xA;अथ देवादयः सर्वे यज्ञं कृत्वा सुदुष्करम् ॥&lt;br&gt;&#xA;न लभन्ते फलं तेषां विषण्णाः प्रययुर्विधिम् ॥३६॥&lt;br&gt;&#xA;विधिर्निवेदनं श्रुत्वा देवादीनां जगत्पतिः ॥&lt;br&gt;&#xA;दध्यौ सुचिन्तितो भक्त्या तत्प्रत्यादेशमाप सः ॥ ३७ ॥&lt;br&gt;&#xA;नारायणश्च भगवान्महालक्ष्मीश्च देहतः ॥&lt;br&gt;&#xA;मर्त्यलक्ष्मीं विनिष्कृष्य ब्रह्मणे दक्षिणां ददौ ॥ ३८ ॥&lt;br&gt;&#xA;ब्रह्मा ददौ तां यज्ञाय पूर्णार्थं कर्मणां सताम् ॥&lt;br&gt;&#xA;यज्ञः सम्पूज्य विधिवत्तां तुष्टाव रमां मुदा ॥ ३९ ॥&lt;br&gt;&#xA;तप्तकाञ्चनवर्णाभां चन्द्रकोटिसमप्रभाम् ॥&lt;br&gt;&#xA;अतीव कमनीयां च सुन्दरीं सुमनोहराम् ॥ 2.42.४० ॥&lt;br&gt;&#xA;कमलास्यां कोमलाङ्गीं कमलायतलोचनाम् ॥&lt;br&gt;&#xA;कमलासनसम्पूज्यां कमलाङ्गःसमुद्रवाम् ॥ ४१ ॥&lt;br&gt;&#xA;वह्निशुद्धांशुकाधानां बिम्बोष्ठीं सुदतीं सतीम् ॥&lt;br&gt;&#xA;बिभ्रतीं कबरीभारं मालतीमाल्यभूषितम् ॥ ४२ ॥&lt;br&gt;&#xA;ईषद्धास्यप्रसन्नास्यां रत्नभूषणभूषिताम् ॥&lt;br&gt;&#xA;सुवेषाढ्यां च सुस्नातां मुनिमानसमोहिनीम् ॥ ४३ ॥&lt;br&gt;&#xA;कस्तूरीबिन्दुभिः सार्द्धं चन्दनैश्च सुगन्धिभिः ॥&lt;br&gt;&#xA;सिन्दूरबिन्दुनाऽत्यन्तं मस्तकाधस्थलोज्ज्वलाम्॥४४॥&lt;br&gt;&#xA;सुप्रशस्तनितम्बाढ्यां बृहच्छ्रोणिपयोधराम् ॥&lt;br&gt;&#xA;कामदेवाधाररूपां कामबाणप्रपीडिताम्॥४५॥&lt;br&gt;&#xA;तां दृष्ट्वा रमणीयां च यज्ञो मूर्च्छामवाप ह ॥&lt;br&gt;&#xA;पत्नीं तामेव जग्राह विधिबोधितमार्गतः ॥ ४६ ॥&lt;br&gt;&#xA;दिव्यं वर्षशतं चैव तां गृहीत्वाऽथ निर्जने ॥&lt;br&gt;&#xA;यज्ञो रेमे मुदा युक्तो रामया रमया सह ॥ ४७ ॥&lt;br&gt;&#xA;गर्भं दधार सा देवी दिव्यं द्वादशवत्सरम् ॥&lt;br&gt;&#xA;ततः सुषाव पुत्रं च फलं वै सर्वकर्मणाम् ॥४८॥&lt;br&gt;&#xA;कर्मणां फलदाता च दक्षिणा कर्मणां सताम् ॥&lt;br&gt;&#xA;परिपूर्णे कर्मणि च तत्पुत्रः फलदायकः॥४९॥&lt;br&gt;&#xA;यज्ञो दक्षिणया सार्द्धं पुत्रेण च फलेन च ॥&lt;br&gt;&#xA;कर्मणां फलदाता चेत्येवं वेदविदो विदुः ॥ 2.42.५० ॥&lt;br&gt;&#xA;यज्ञश्च दक्षिणां प्राप्य पुत्रं च फलदायकम् ॥&lt;br&gt;&#xA;फलं ददौ च सर्वेभ्यः कर्मठेभ्यो यदा मुने ॥ ५१ ॥&lt;br&gt;&#xA;तदा देवादयस्तुष्टाः परिपूर्णमनोरथाः ॥&lt;br&gt;&#xA;स्वस्थानं प्रययुः सर्वे धर्मवक्त्रादिदं श्रुतम् ॥ ५२ ॥&lt;br&gt;&#xA;कृत्वा कर्म च कर्ता तु तूर्णं दद्याच्च दक्षिणाम् ॥&lt;br&gt;&#xA;तत्क्षणं फलमाप्नोति वेदैरुक्तमिदं मुने ॥ ५३ ॥&lt;br&gt;&#xA;कर्ता कर्मणि पूर्णेऽपि तत्क्षणाद्यदि दक्षिणाम् ॥&lt;br&gt;&#xA;न दद्याद्ब्राह्मणेभ्यश्च दैवेनाज्ञानतोऽथवा ॥ ५४ ॥&lt;br&gt;&#xA;मुहूर्त्ते समतीते च द्विगुणा सा भवेद्ध्रुवम् ॥ ५५ ॥&lt;br&gt;&#xA;एकरात्रे व्यतीते तु भवेद्रसगुणा च सा ॥&lt;br&gt;&#xA;त्रिरात्रे वै दशगुणा सप्ताहे द्विगुणा ततः ॥ ५६ ॥&lt;br&gt;&#xA;मासे लक्षगुणा प्रोक्ता ब्राह्मणानां च वर्द्धते ॥&lt;br&gt;&#xA;संवत्सरे व्यतीते तु सा त्रिकोटिगुणा भवेत् ॥ ५७ ॥&lt;br&gt;&#xA;कर्म्म तद्यजमानानां सर्वं वै निष्फलं भवेत् ॥&lt;br&gt;&#xA;स च ब्रह्मस्वापहारी न कर्मार्होऽशुचिर्नरः ॥ ५८ ॥&lt;br&gt;&#xA;दरिद्रो व्याधियुक्तश्च तेन पापेन पातकी ॥&lt;br&gt;&#xA;तद्गृहाद्याति लक्ष्मीश्च शापं दत्त्वा सुदारुणम् ॥ ५९ ॥&lt;br&gt;&#xA;पितरो नैव गृह्णन्ति तद्दत्तं श्राद्धतर्पणम् ॥&lt;br&gt;&#xA;एवं सुराश्च तत्पूजां तद्दत्तां पावकाहुतिम् ॥ 2.42.६० ॥&lt;br&gt;&#xA;दाता ददाति नो दानं ग्रहीता तन्न याचते ॥&lt;br&gt;&#xA;उभौ तौ नरकं यातश्छिन्नरज्जुर्यथा घटः ॥ ६१ ॥&lt;br&gt;&#xA;नार्पयेद्यजमानश्चेद्याचितारं च दक्षिणाम् ॥&lt;br&gt;&#xA;भवेद्ब्रह्मस्वापहारी कुम्भीपाकं व्रजेद्ध्रुवम् ॥ ६२ ॥&lt;br&gt;&#xA;वर्षलक्षं वसेत्तत्र यमदूतेन ताडितः ॥&lt;br&gt;&#xA;ततो भवेत्स चण्डालो व्याधियुक्तो दरिद्रकः ॥ ६३ ॥&lt;br&gt;&#xA;पातयेत्पुरुषान्सप्त पूर्वान्वै पूर्वजन्मनः ॥&lt;br&gt;&#xA;इत्येवं कथितं विप्र किं भूयः श्रोतुमिच्छसि ॥ ६४ ॥&lt;br&gt;&#xA;नारद उवाच ॥&lt;br&gt;&#xA;यत्कर्म दक्षिणाहीनं को भुङ्क्ते तत्फलं मुने ॥&lt;br&gt;&#xA;पूजाविधिं दक्षिणायाः पुरा यज्ञकृतं वद ॥ ६५ ॥&lt;br&gt;&#xA;नारायण उवाच ॥&lt;br&gt;&#xA;कर्मणोऽदक्षिणस्यैव कुत एव फलं मुने ॥&lt;br&gt;&#xA;सदक्षिणे कर्मणि च फलमेव प्रवर्त्तते ॥ ६६ ॥&lt;br&gt;&#xA;या या कर्मणि सामग्री बलिर्भुङ्क्ते च तां मुने ॥&lt;br&gt;&#xA;बलये तत्प्रदत्तं च वामनेन पुरा मुने ॥ ६७ ॥&lt;br&gt;&#xA;अश्रोत्रियं श्राद्धवस्तु चाश्राद्धं दानमेव च ॥&lt;br&gt;&#xA;वृषलीपतिविप्राणां पूजाद्रव्यादिकं च यत् ॥६८॥&lt;br&gt;&#xA;ऋत्विजा न कृतं यज्ञमशुचेः पूजनं च यत् ॥&lt;br&gt;&#xA;गुरावभक्तस्य कर्म बलिर्भुङ्क्ते न संशयः ॥ ६९ ॥&lt;br&gt;&#xA;दक्षिणायाश्च यद्ध्यानं स्तोत्रं पूजाविधिक्रमम् ॥&lt;br&gt;&#xA;तत्सर्वं काण्वशाखोक्तं प्रवक्ष्यामि निशामय ॥ 2.42.७० ॥&lt;br&gt;&#xA;पुरा सम्प्राप्य तां यज्ञः कर्मदक्षां च दक्षिणाम्॥&lt;br&gt;&#xA;मुमोह तस्या रूपेण तुष्टुवे कामकातरः ॥ ७१ ॥&lt;br&gt;&#xA;यज्ञ उवाच ॥&lt;br&gt;&#xA;पुरा गोलोकगोपी त्वं गोपीनां प्रवरा परा ॥&lt;br&gt;&#xA;राधासमा तत्सखी च श्रीकृष्णप्रेयसी प्रिये ॥ ७२ ॥&lt;br&gt;&#xA;कार्त्तिकीपूर्णिमायां तु रासे राधामहोत्सवे ॥&lt;br&gt;&#xA;आविर्भूता दक्षिणांशात्कृष्णस्यातो हि दक्षिणा ॥ ७३ ॥&lt;br&gt;&#xA;पुरा त्वं च सुशीलाख्या शीलेन सुशुभेन च ॥&lt;br&gt;&#xA;कृष्णदक्षांशवासाच्च राधाशापाच्च दक्षिणा ॥ ७४ ॥&lt;br&gt;&#xA;गोलोकात्त्वं परिध्वस्ता मम भाग्यादुपस्थिता ॥&lt;br&gt;&#xA;कृपां कुरु त्वमेवाद्य स्वामिनं कुरु मां प्रिये ॥ ७५ ॥&lt;br&gt;&#xA;कर्तॄणां कर्मणां देवी त्वमेव फलदा सदा ॥&lt;br&gt;&#xA;त्वया विना च सर्वेषां सर्व कर्म च निष्फलम् ॥ ७६ ॥&lt;br&gt;&#xA;फलशाखाविहीनश्च यथा वृक्षो महीतले ॥&lt;br&gt;&#xA;त्वया विना तथा कर्म कर्तॄणां च न शोभते ॥ ७७ ॥&lt;br&gt;&#xA;ब्रह्मविष्णुमहेशाश्च दिक्पालादय एव च ॥&lt;br&gt;&#xA;कर्मणश्च फलं दातुं न शक्ताश्च त्वया विना ॥ ७८ ॥&lt;br&gt;&#xA;कर्मरूपी स्वयं ब्रह्मा फलरूपी महेश्वरः ॥&lt;br&gt;&#xA;यज्ञरूपी विष्णुरहं त्वमेषां साररूपिणी ॥ ७९ ॥&lt;br&gt;&#xA;फलदाता परं ब्रह्म निर्गुणः प्रकृतेः परः ॥&lt;br&gt;&#xA;स्वयं कृष्णश्च भगवान्न च शक्तस्त्वया विना ॥ 2.42.८० ॥&lt;br&gt;&#xA;त्वमेव शक्तिः कान्ते मे शश्वज्जन्मनि जन्मनि ॥&lt;br&gt;&#xA;सर्वकर्मणि शक्तोऽहं त्वया सह वरानने ॥ ८१ ॥&lt;br&gt;&#xA;इत्युक्त्वा तत्पुरस्तस्थौ यज्ञाधिष्ठातृदेवकः ॥&lt;br&gt;&#xA;तुष्टा बभूव सा देवी भेजे तं कमलाकला ॥ ८२ ॥&lt;br&gt;&#xA;इदं च दक्षिणास्तोत्रं यज्ञकाले च यः पठेत् ॥&lt;br&gt;&#xA;फलं च सर्वयज्ञानां लभते नात्र संशयः ॥ ८३ ॥&lt;br&gt;&#xA;राजसूये वाजपेये गोमेधे नरमेधके ॥&lt;br&gt;&#xA;अश्वमेधे लाङ्गले च विष्णुयज्ञे यशस्करे ॥ ८४ ॥&lt;br&gt;&#xA;धनदे भूमिदे फल्गौ पुत्रेष्टौ गजमेधके ॥&lt;br&gt;&#xA;लोहयज्ञे स्वर्णयज्ञे पटलव्याधिखण्डने ॥ ८५ ॥&lt;br&gt;&#xA;शिवयजे रुद्रयज्ञे शक्रयज्ञे च बन्धके ॥&lt;br&gt;&#xA;इष्टौ वरुणयागे च कन्दुके वैरिमर्दने ॥ ८६ ॥&lt;br&gt;&#xA;शुचियागे धर्मयागे रेचने पापमोचने ॥&lt;br&gt;&#xA;बन्धने कर्मयागे च मणियागे सुभद्रके ॥ ८७ ॥&lt;br&gt;&#xA;एतेषां च समारम्भे इदं स्तोत्रं च यः पठेत् ॥&lt;br&gt;&#xA;निर्विघ्नेन च तत्कर्म साङ्गं भवति निश्चितम् ॥ ८८ ॥&lt;br&gt;&#xA;इदं स्तोत्रं च कथितं ध्यानं पूजाविधानकम् ॥&lt;br&gt;&#xA;शालग्रामे घटे वाऽपि दक्षिणां पूजयेत्सुधीः ॥ ८९ ॥&lt;br&gt;&#xA;लक्ष्मीदक्षांशसम्भूतां दक्षिणां कमलाकलाम् ॥&lt;br&gt;&#xA;सर्वकर्मसु दक्षां च फलदां सर्वकर्मणाम् ॥ 2.42.९० ॥&lt;br&gt;&#xA;विष्णोःशक्तिस्वरूपां च सुशीलां शुभदां भजे ॥&lt;br&gt;&#xA;ध्यात्वाऽनेनैव वरदां सुधीर्मूलेन पूजयेत् ॥ ९१ ॥&lt;br&gt;&#xA;दत्त्वा पाद्यादिकं देव्यै वेदोक्तेन च नारद॥&lt;br&gt;&#xA;ॐ श्रीं क्लीं ह्रीं दक्षिणायै स्वाहेति च विचक्षणः ॥ ९२ ॥&lt;br&gt;&#xA;पूजयेद्विधिवद्भक्त्या दक्षिणां सर्वपूजिताम् ॥&lt;br&gt;&#xA;इत्येवं कथितं सर्वं दक्षिणाख्यानमुत्तमम् ॥ ९३ ॥&lt;br&gt;&#xA;सुखदं प्रीतिदं चैव फलदं सर्वकर्मणाम् ॥&lt;br&gt;&#xA;इदं च दक्षिणाख्यानं यः शृणोति समाहितः ॥ ९४ ॥&lt;br&gt;&#xA;अङ्गहीनं च तत्कर्म न भवेद्भारते भुवि ॥&lt;br&gt;&#xA;अपुत्रो लभते पुत्रं निश्चितं च गुणान्वितम् ॥ ९५ ॥&lt;br&gt;&#xA;भार्य्याहीनो लभेद्भार्य्यां सुशीलां सुन्दरीं पराम् ॥&lt;br&gt;&#xA;वरारोहां पुत्रवतीं विनीतां प्रियवादिनीम् ॥ ९६ ॥&lt;br&gt;&#xA;पतिव्रतां सुव्रतां च शुद्धां च कुलजां वराम् ॥&lt;br&gt;&#xA;विद्याहीनो लभेद्विद्यां धनहीनो धनं लभेत् ॥ ९७ ॥&lt;br&gt;&#xA;भूमिहीनो लभेद्भूमिं प्रजाहीनो लभेत्प्रजाः ॥&lt;br&gt;&#xA;सङ्कटे बन्धुविच्छेदे विपत्तौ बन्धने तथा ॥ ९८ ॥&lt;br&gt;&#xA;मासमेकमिदं श्रुत्वा मुच्यते नात्र संशयः॥ ९९ ॥&lt;br&gt;&#xA;इति श्रीब्रह्मवैवर्त्ते महापुराणे द्वितीये प्रकृतिखण्डे नारदनारायणसंवादे दक्षिणोपाख्याने दक्षिणोत्पत्तितत्पूजादिविधानं नाम द्विचत्वारिंशत्तमोऽध्यायः ॥ ४२ ॥&lt;/p&gt;</description>
    </item>
    <item>
      <title>०४३</title>
      <link>https://vishvAsa.github.io/purANam_vaiShNavam/brahma-vaivarta-purANam/02/043/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/043/</guid>
      <description>&lt;p&gt;नारद उवाच ॥&lt;br&gt;&#xA;अनेकासां च देवीनां श्रुतमाख्यानमुत्तमम् ॥&lt;br&gt;&#xA;अन्यासां चरितं ब्रह्मन्वद वेदविदां वर ॥ १ ॥&lt;br&gt;&#xA;नारायण उवाच ॥&lt;br&gt;&#xA;सर्वासां चरितं विप्र वेदेष्वस्ति पृथक्पृथक् ॥&lt;br&gt;&#xA;पूर्वोक्तानां च देवीनां त्वं कासां श्रोतुमिच्छसि ॥ २ ॥&lt;br&gt;&#xA;नारद उवाच ॥&lt;br&gt;&#xA;षष्ठी मङ्गलचण्डी च मनसा प्रकृतेः कला ॥&lt;br&gt;&#xA;उत्पत्तिमासां चरितं श्रोतुमिच्छामि तत्त्वतः ॥३॥&lt;br&gt;&#xA;नारायण उवाच ॥&lt;br&gt;&#xA;षष्ठांशा प्रकृतेर्या च सा च षष्ठी प्रकीर्तिता॥&lt;br&gt;&#xA;बालकाधिष्ठातृदेवी विष्णुमाया च बालदा ॥ ४ ॥&lt;br&gt;&#xA;मातृकासु च विख्याता देवसेनाभिधा च सा ॥&lt;br&gt;&#xA;प्राणाधिकप्रिया साध्वी स्कन्दभार्य्या च सुव्रता ॥ ५ ॥&lt;br&gt;&#xA;आयुःप्रदा च बालानां पात्री रक्षणकारिणी ॥&lt;br&gt;&#xA;सततं शिशुपार्श्वस्था योगाद्वै सिद्धियोगिनी ॥ ६ ॥&lt;br&gt;&#xA;तस्याः पूजाविधौ ब्रह्मन्नितिहासविधिं शृणु ॥&lt;br&gt;&#xA;यच्छ्रुतं धर्ममुखतः सुखदं पुत्रदं परम् ॥७ ॥&lt;br&gt;&#xA;राजा प्रियव्रतश्चासीत्स्वायम्भुव मनोः सुतः ॥&lt;br&gt;&#xA;योगीन्द्रो नोद्वहेद्भार्य्यां तपस्यासु रतः सदा ॥ ८ ॥&lt;br&gt;&#xA;ब्रह्माज्ञया च यत्नेन कृतदारो बभूव सः ॥&lt;br&gt;&#xA;सुचिरं कृतदारश्च न लेभे तनयं मुने ॥९ ॥&lt;br&gt;&#xA;पुत्रेष्टियज्ञं तं चापि कारयामास कश्यपः ॥&lt;br&gt;&#xA;मालिन्यै तस्य कान्तायै मुनिर्यज्ञचरुं ददौ ॥ 2.43.१० ॥&lt;br&gt;&#xA;भुक्त्वा चरुं च तस्याश्च सद्यो गर्भो बभूव ह ॥&lt;br&gt;&#xA;दधार तं च सा देवी दैवं द्वादशवत्सरम् ॥ ११ ॥&lt;br&gt;&#xA;ततः सुषाव सा ब्रह्मन्कुमारं कनकप्रभम्॥&lt;br&gt;&#xA;सर्वावयवसम्पन्नं मृतमुत्तारलोचनम् ॥ १२ ॥&lt;br&gt;&#xA;तं दृष्ट्वा रुरुदुः सर्वा नार्य्यो वै बान्धवस्त्रियः ॥&lt;br&gt;&#xA;मूर्च्छामवाप तन्माता पुत्रशोकेन सुव्रता ॥ १३ ॥&lt;br&gt;&#xA;श्मशानं च ययौ राजा गृहीत्वा बालकं मुने ॥&lt;br&gt;&#xA;रुरोद तत्र कान्तारे पुत्रं कृत्वा स्ववक्षसि ॥ १४ ॥&lt;br&gt;&#xA;नोत्सृज्य बालकं राजा प्राणांस्त्यक्तुं समुद्यतः ॥&lt;br&gt;&#xA;ज्ञानयोगं विसस्मार पुत्रशोकात्सुदारुणात् ॥ १५ ॥&lt;br&gt;&#xA;एतस्मिन्नन्तरे तत्र विमानं च ददर्श ह ॥&lt;br&gt;&#xA;शुद्धस्फटिकसङ्काशं मणिराजविराजितम् ॥ १६ ॥&lt;br&gt;&#xA;तेजसा ज्वलितं शश्वच्छोभितं क्षौमवाससा ॥&lt;br&gt;&#xA;नानाचित्रविचित्राढथं पुष्पमाला विराजितम् ॥ १७ ॥&lt;br&gt;&#xA;ददर्श तत्र देवीं च कमनीयां मनोहराम्॥&lt;br&gt;&#xA;श्वेतचम्पकवर्णाभां रम्यसुस्थिरयौवनाम् ॥ १८ ॥&lt;br&gt;&#xA;ईषद्धास्यप्रसन्नास्यां रत्नभूषणभूषिताम् ॥&lt;br&gt;&#xA;कृपामयीं योगसिद्धां भक्तानुग्रहकारिणीम् ॥ १९ ॥&lt;br&gt;&#xA;दृष्ट्वा तां पुरतो राजा तुष्टाव परमादरात् ॥&lt;br&gt;&#xA;चकार पूजनं तस्या विहाय भुवि बालकम् ॥ 2.43.२० ॥&lt;br&gt;&#xA;पप्रच्छ राजा तां दृष्ट्वा ग्रीष्मसूर्य्यसमप्रभाम् ॥&lt;br&gt;&#xA;तेजसा ज्वलितां शान्तां कान्तां स्कन्दस्य नारद ॥ २१ ॥&lt;br&gt;&#xA;प्रियव्रत उवाच ॥&lt;br&gt;&#xA;का त्वं सुशोभने कान्ते कस्य कान्ताऽसि सुव्रते ॥&lt;br&gt;&#xA;कस्य कन्या वरारोहे धन्या मान्या च योषिताम् ॥ २२ ॥&lt;br&gt;&#xA;नृपेन्द्रस्य वचः श्रुत्वा जगन्मङ्गलदायिनी ॥&lt;br&gt;&#xA;उवाच देवसेना सा देवरक्षणकारिणी ॥ २३ ॥&lt;br&gt;&#xA;देवानां दैत्यभीतानां पुरा सेना बभूव सा ॥&lt;br&gt;&#xA;जयं ददौ च तेभ्यश्च देवसेना च तेन सा॥२४॥&lt;br&gt;&#xA;देवसेनोवाच।&lt;br&gt;&#xA;ब्रह्मणो मानसी कन्या देवसेनाऽहमीश्वरी ॥&lt;br&gt;&#xA;सृष्ट्वा मां मनसो धाता ददौ स्कन्दाय भूमिप ॥ २५ ॥&lt;br&gt;&#xA;मातृकासु च विख्याता स्कन्दसेना च सुव्रता ॥&lt;br&gt;&#xA;विश्वे षष्ठीति विख्याता षष्ठांशा प्रकृतेर्यतः ॥ २६ ॥&lt;br&gt;&#xA;पुत्रदाऽहमपुत्राय प्रियदात्री प्रियाय च ॥&lt;br&gt;&#xA;धनदा च दरिद्रेभ्यः कर्तृभ्यः शुभकर्मदा ॥ २७ ॥&lt;br&gt;&#xA;सुखं दुःखं भयं शोकं हर्षं मङ्गलमेव च ॥&lt;br&gt;&#xA;सम्पत्तिश्च विपत्तिश्च सर्वं भवति कर्मणा ॥ २८ ॥&lt;br&gt;&#xA;कर्मणा बहुपुत्री च वंशहीनश्च कर्मणा ॥&lt;br&gt;&#xA;कर्मणा रूपवांश्चैव रोगी शश्वत्स्वकर्मणा ॥ २९ ॥&lt;br&gt;&#xA;कर्मणा मृतपुत्रश्च कर्मणा चिरजीविनः ॥&lt;br&gt;&#xA;कर्मणा गुणवन्तश्च कर्मणा चाङ्गहीनकाः ॥ 2.43.३० ॥&lt;br&gt;&#xA;तस्मात्कर्म परं राजन्सर्वेभ्यश्च श्रुतौ श्रुतम् ॥&lt;br&gt;&#xA;कर्मरूपी च भगवांस्तद्द्वारा फलदो हरिः ॥ ॥ ३१ ॥&lt;br&gt;&#xA;इत्येवमुक्त्वा सा देवी गृहीत्वा बालकं मुने ॥&lt;br&gt;&#xA;महाज्ञानेन सहसा जीवयामास लीलया ॥ ३२ ॥&lt;br&gt;&#xA;राजा ददर्श तं बालं सस्मितं कनकप्रभम् ॥&lt;br&gt;&#xA;देवसेना च पश्यन्तं नृपमम्बरमेव च॥३३॥&lt;br&gt;&#xA;गृहीत्वा बालकं देवी गगनं गन्तुमुद्यता ॥&lt;br&gt;&#xA;पुनस्तुष्टाव तां राजा शुष्ककण्ठौष्ठतालुकः ॥ ३४ ॥&lt;br&gt;&#xA;नृपस्तोत्रेण सा देवी परितुष्टा बभूव ह ॥&lt;br&gt;&#xA;उवाच तं नृपं ब्रह्मन्वेदोक्तं कर्म निर्मितम् ॥ ३५ ॥&lt;br&gt;&#xA;देवसेनोवाच ॥&lt;br&gt;&#xA;त्रिषु लोकेषु राजा त्वं स्वायम्भुवमनोः सुतः ॥&lt;br&gt;&#xA;मम पूजां च सर्वत्र कारयित्वा स्वयं कुरु ॥ ३६ ॥&lt;br&gt;&#xA;तदा दास्यामि पुत्रं ते कुलपद्मं मनोहरम् ॥&lt;br&gt;&#xA;सुव्रतं नाम विख्यातं गुणवन्तं सुपण्डितम् ॥ ३७ ॥&lt;br&gt;&#xA;जातिस्मरं च योगीन्द्रं नारायणपरायणम् ॥&lt;br&gt;&#xA;शतक्रतुकरं श्रेष्ठं क्षत्त्रियाणां च वन्दितम् ॥३८॥&lt;br&gt;&#xA;मत्तमातङ्गलक्षाणां धृतवन्तं बलं शुभम् ॥&lt;br&gt;&#xA;धन्विनं गुणिनं शुद्धं विदुषां प्रियमेव च ॥ ॥ ३९ ॥&lt;br&gt;&#xA;योगिनं ज्ञानिनं चैव सिद्धरूपं तपस्विनम् ॥&lt;br&gt;&#xA;यशस्विनं च लोकेषु दातारं सर्वसम्पदाम् ॥ 2.43.४० ॥&lt;br&gt;&#xA;इत्येवमुक्त्वा सा देवी तस्मै तद्बालकं ददौ ॥&lt;br&gt;&#xA;राजा च तं स्वीचकार तत्पूजार्थं च सुव्रतः ॥ ४१ ॥&lt;br&gt;&#xA;जगाम देवी स्वर्गं च दत्त्वा तस्मै शुभं वरम् ॥&lt;br&gt;&#xA;आजगाम महाराजः स्वगृहं हृष्टमानसः ॥&lt;br&gt;&#xA;आगत्य कथयामास वृत्तान्तं पुत्रहेतुकम् ॥४२॥&lt;br&gt;&#xA;तुष्टा बभूवुः सन्तुष्टा नरा नार्यश्च नारद ॥।&lt;br&gt;&#xA;मङ्गलं कारयामास सर्वत्र सुतहेतुकम् ॥&lt;br&gt;&#xA;देवीं च पूजयामास ब्राह्मणेभ्यो धनं ददौ ॥ ४३ ॥&lt;br&gt;&#xA;राजा च प्रतिमासेषु शुक्लषष्ठ्यां महोत्सवम् ॥&lt;br&gt;&#xA;षष्ठ्या देव्याश्च यत्नेन कारयामास सर्वतः ॥ ४४ ॥&lt;br&gt;&#xA;बालानां सूतिकागारे षष्ठाहे यत्नपूर्वकम् ॥&lt;br&gt;&#xA;तत्पूजां कारयामास चैकविंशतिवासरे ॥ ४५ ॥&lt;br&gt;&#xA;बालानां शुभकार्ये च शुभान्नप्राशने तथा ॥&lt;br&gt;&#xA;सर्वत्र वर्द्धयामास स्वयमेव चकार ह ॥ ४६ ॥&lt;br&gt;&#xA;ध्यानं पूजाविधानं च स्तोत्रं मत्तो निशामय ॥&lt;br&gt;&#xA;यच्छ्रुतं धर्मवक्त्रेण कौथुमोक्तं च सुव्रत ॥ ४७ ॥&lt;br&gt;&#xA;शालग्रामे घटे वाऽथ वटमूलेऽथवा मुने॥&lt;br&gt;&#xA;भित्त्यां पुत्तलिकां कृत्वा पूजयेद्वा विचक्षणः ॥ ४८ ॥&lt;br&gt;&#xA;षष्ठांशां प्रकृतेः शुद्धां सुप्रतिष्ठां च सुव्रताम् ॥&lt;br&gt;&#xA;सुपुत्रदां च शुभदां दयारूपां जगत्प्रसूम् ॥ ४९ ॥&lt;br&gt;&#xA;श्वेतचम्पकवर्णाभां रत्नभूषणभूषिताम् ॥&lt;br&gt;&#xA;पवित्ररूपां परमां देवसेनां परां भजे ॥ 2.43.५० ॥&lt;br&gt;&#xA;इति ध्यात्वा स्वशिरसि पुष्पं दत्त्वा विचक्षणः ॥&lt;br&gt;&#xA;पुनर्ध्यात्वा च मूलेन पूजयेत्सुव्रतः सतीम् ॥ ५१ ॥&lt;br&gt;&#xA;पाद्यार्घ्याचमनीयैश्च गन्धधूपप्रदीपकैः ॥&lt;br&gt;&#xA;नैवेद्यैर्विविधैश्चापि फलेन च शुभेन च ॥९२॥&lt;br&gt;&#xA;मूलमों ह्रीं षष्ठीदेव्ये स्वाहेति विधिपूर्वकम् ॥&lt;br&gt;&#xA;अष्टाक्षरं महामन्त्रं यथाशक्ति जपेन्नरः ॥ ॥ ५३ ॥&lt;br&gt;&#xA;तत्र स्तुत्वा च नमते भक्तियुक्तः समाहितः ॥&lt;br&gt;&#xA;स्तोत्रं च सामवेदोक्तं धनपुत्रफलप्रदम् ॥ ५४ ॥&lt;br&gt;&#xA;अष्टाक्षरं महामन्त्रं लक्षधा यो जपेन्मुने ॥&lt;br&gt;&#xA;स पुत्रं लभते नूनमित्याह कमलोद्भवः ॥ ५९ ॥&lt;br&gt;&#xA;स्तोत्रं शृणु मुनिश्रेष्ठ सर्वेषां च शुभावहम् ॥&lt;br&gt;&#xA;वाञ्छाप्रदं च सर्वेषां गूढं वेदे च नारद ॥ ५६ ॥&lt;br&gt;&#xA;प्रियव्रत उवाच ॥&lt;br&gt;&#xA;नमो देव्यै महादेव्यै सिद्ध्यै शान्त्यै नमो नमः ॥&lt;br&gt;&#xA;सुखादायै मोक्षदायै षष्ठीदेव्यै नमो नमः ॥ ५७ ॥&lt;br&gt;&#xA;वरदायै पुत्रदायै धनदायै नमो नमः ॥&lt;br&gt;&#xA;सुखदायै मोक्षदायै षष्ठीदेव्यै नमो नमः ॥ ५८ ॥&lt;br&gt;&#xA;शक्तेः षष्ठांशरूपायै सिद्धायै च नमो नमः ॥&lt;br&gt;&#xA;मायायै सिद्धयोगिन्यै षष्ठीदेव्यै नमो नमः ॥ ५९ ॥&lt;br&gt;&#xA;पारायै पारदायै च षष्ठीदेव्यै नमो नमः ॥&lt;br&gt;&#xA;सारायै सारदायै च पारायै सर्वकर्मणाम् ॥ 2.43.६० ॥&lt;br&gt;&#xA;बालाधिष्ठातृदेव्यै च षष्ठी देव्यै नमो नमः ॥&lt;br&gt;&#xA;कल्याणदायै कल्याण्यै फलदायै च कर्मणाम् ॥ ६१ ॥&lt;br&gt;&#xA;प्रत्यक्षायै च भक्तानां षष्ठीदेव्यै नमो नमः ॥&lt;br&gt;&#xA;पूज्यायै स्कन्दकान्तायै सर्वेषां सर्वकर्मसु।६२॥&lt;br&gt;&#xA;देवरक्षणकारिण्यै षष्ठीदेव्यै नमो नमः॥&lt;br&gt;&#xA;शुद्धसत्त्वस्वरूपायै वन्दितायै नृणां सदा॥६३॥&lt;br&gt;&#xA;हिंसाक्रोधैर्वर्जितायै षष्ठीदेव्यै नमो नमः॥&lt;br&gt;&#xA;धनं देहि प्रियां देहि पुत्रं देहि सुरेश्वरि ॥ ६४ ॥&lt;br&gt;&#xA;धर्मं देहि यशो देहि षष्ठीदेव्यै नमो नमः ॥&lt;br&gt;&#xA;भूमिं देहि प्रजां देहि देहि विद्यां सुपूजिते ॥ ६९ ॥&lt;br&gt;&#xA;कल्याणं च जयं देहि षष्ठीदेव्यै नमो नमः ॥&lt;br&gt;&#xA;इति देवीं च संस्तूय लेभे पुत्रं प्रियव्रतः ॥ ६६ ॥&lt;br&gt;&#xA;यशस्विनं च राजेन्द्रं षष्ठीदेवीप्रसादतः ॥&lt;br&gt;&#xA;षष्ठीस्तोत्रमिदं ब्रह्मन्यः शृणोति च वत्सरम् ॥ ६७ ॥&lt;br&gt;&#xA;अपुत्रो लभते पुत्रं वरं सुचिरजीविनम् ॥&lt;br&gt;&#xA;वर्षमेकं च या भक्त्या संयत्तेदं शृणोति च ॥ ६८ ॥&lt;br&gt;&#xA;सर्वपापाद्विनिर्मुक्ता महावन्ध्या प्रसूयते ॥&lt;br&gt;&#xA;वीरपुत्रं च गुणिनं विद्यावन्तं यशस्विनम् ॥ ६९ ॥&lt;br&gt;&#xA;सुचिरायुष्मन्तमेव षष्ठीमातृप्रसादतः ॥&lt;br&gt;&#xA;काकवन्ध्या च या नारी मृतापत्या च या भवेत् ॥ 2.43.७० ॥&lt;br&gt;&#xA;वर्षं श्रुत्वा लभेत्पुत्रं षष्ठीदेवीप्रसादतः ॥&lt;br&gt;&#xA;रोगयुक्ते च बाले च पिता माता शृणोति च ॥ ७१ ॥&lt;br&gt;&#xA;मासं च मुच्यते बालः षष्ठीदेवीप्रसादतः ॥&lt;br&gt;&#xA;इति श्रीब्रह्म०म०द्वि०प्र०नारदनारायणसं०षष्ठ्युपाख्याने षष्ठीदेव्युत्पत्तितत्पूजास्तोत्रादिकथनं नाम त्रिचत्वारिंशत्तमोऽध्यायः॥४३॥&lt;/p&gt;</description>
    </item>
    <item>
      <title>०४४</title>
      <link>https://vishvAsa.github.io/purANam_vaiShNavam/brahma-vaivarta-purANam/02/044/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/044/</guid>
      <description>&lt;p&gt;नारायण उवाच ॥&lt;br&gt;&#xA;कथितं षष्ठ्युपाख्यानं ब्रह्मपुत्र यथागमम्॥&lt;br&gt;&#xA;देवी मङ्गलचण्डी च तदाख्यानं निशामय ॥ १ ॥&lt;br&gt;&#xA;तस्याः पूजादिकं सर्वं धर्मवक्त्राच्च यच्छ्रुतम् ॥&lt;br&gt;&#xA;श्रुतिसम्मतमेवेष्टं सर्वेषां विदुषामपि ॥ २ ॥&lt;br&gt;&#xA;चण्डायां वर्त्तते चण्डी जाग्रती शत्रुमण्डले ॥&lt;br&gt;&#xA;मङ्गलेषु च या दक्षा मङ्गला सैव चण्डिका ॥ ३ ॥&lt;br&gt;&#xA;दुर्गायां विद्यते चण्डी मङ्गलोऽपि महीसुते ॥&lt;br&gt;&#xA;मङ्गलाऽभीष्टदेवी या सा स्यान्मङ्गलचण्डिका ॥ ४ ॥&lt;br&gt;&#xA;मङ्गलो मनुवंशश्च सप्तद्वीपावनीपतिः ॥&lt;br&gt;&#xA;तस्य पूज्याऽभीष्टदेवी तेन मङ्गलचण्डिका ॥ ५ ॥&lt;br&gt;&#xA;मूर्त्तिभेदेन सा दुर्गा मूलप्रकृतिरीश्वरी ॥&lt;br&gt;&#xA;कृपारूपाऽतिप्रत्यक्षा योषितामिष्टदेवता ॥६॥&lt;br&gt;&#xA;प्रथमे पूजिता सा च शङ्करेण पुरा परा ॥&lt;br&gt;&#xA;त्रिपुरस्य वधे घोरं विष्णुना प्रेरितेन च ॥ ७ ॥&lt;br&gt;&#xA;ब्रह्मन्ब्रह्मोपदेशेन दुर्गप्रस्थे च सङ्कटे ॥&lt;br&gt;&#xA;आकाशात्पतिते याने रुषा दैत्येन पातिते ॥ ८ ॥&lt;br&gt;&#xA;ब्रह्मविष्णूपदिष्टश्च दुर्गां तुष्टाव शङ्करः ॥&lt;br&gt;&#xA;सा च मङ्गलचण्डीयमभवद्रूपभेदतः ॥ ९ ॥&lt;br&gt;&#xA;उवाच पुरतः शम्भोर्भयं नास्तीति ते प्रभो ॥&lt;br&gt;&#xA;भगवान्वृषरूपश्च सर्वेशश्च बभूव ह ॥ 2.44.१० ॥&lt;br&gt;&#xA;युद्धशक्तिस्वरूपाऽहं भविष्यामि तदाज्ञया ॥&lt;br&gt;&#xA;मयाऽऽत्मना च हरिणा सहायेन वृषध्वज ॥ ११ ॥&lt;br&gt;&#xA;जहि दैत्यं च देवेश सुराणां पदघातकम् ॥&lt;br&gt;&#xA;इत्युक्त्वाऽन्तर्हिता देवी शम्भोः शक्तिर्बभूव सा ॥ १२ ॥&lt;br&gt;&#xA;विष्णुदत्तेन शस्त्रेण जघान तमुमापतिः ॥&lt;br&gt;&#xA;मुनीन्द्र पतिते दैत्ये सर्वे देवा महर्षयः ॥ १३ ॥&lt;br&gt;&#xA;तुष्टुवुः शङ्करं देवा भक्तिनम्रात्मकन्धराः ॥&lt;br&gt;&#xA;सद्यः शिरसि शम्भोश्च पुष्पवृष्टिर्बभूव ह ॥ १४ ॥&lt;br&gt;&#xA;ब्रह्मा विष्णुश्च सन्तुष्टो ददौ तस्मै शुभाशिषम् ॥&lt;br&gt;&#xA;ब्रह्मविष्णूपदिष्टश्च सुस्नातः शङ्करः शुचिः ॥ १५ ॥&lt;br&gt;&#xA;पूजयामास तां शक्तिं देवीं मङ्गलचण्डिकाम् ॥&lt;br&gt;&#xA;पाद्यार्घ्याचमनीयैश्च बलिभिर्विविधैरपि ॥ १६ ॥&lt;br&gt;&#xA;पुष्पचन्दननैवेद्यैर्भक्त्या नानाविधैर्मुने ॥&lt;br&gt;&#xA;छागैर्मेषैश्च महिषैर्गण्डैर्मायाविभिर्वरैः ॥ १७ ॥&lt;br&gt;&#xA;वस्त्रालङ्कारमाल्यैश्च पायसैः पिष्टकैरपि ॥&lt;br&gt;&#xA;मधुभिश्च सुधाभिश्च पक्वैर्नानाविधैः फलैः ॥ १८ ॥&lt;br&gt;&#xA;सङ्गीतैर्नर्त्तनैर्वाद्यैरुत्सवैः कृष्णकीर्त्तनैः ॥&lt;br&gt;&#xA;ध्यात्वा माध्यन्दिनोक्तेन ध्यानेन विधिपूर्वकम् ॥ १९ ॥&lt;br&gt;&#xA;ददौ द्रव्याणि मूलेन मन्त्रेणैव च नारद ॥&lt;br&gt;&#xA;ॐ ह्रीं श्रीं क्लीं सर्वपूज्ये देवि मङ्गलचण्डिके ॥&lt;br&gt;&#xA;ऐं क्रूं फट्स्वाहेत्येवं चाप्येकविंशाक्षरो मनुः॥ ॥ 2.44.२० ॥&lt;br&gt;&#xA;पूज्यः कल्पतरुश्चैव भक्तानां सर्वकामदः ॥&lt;br&gt;&#xA;दशलक्षजपेनैव मन्त्रसिद्धिर्भवेन्नृणाम् ॥ २१ ॥&lt;br&gt;&#xA;मन्त्रसिद्धिर्भवेद्यस्य स विष्णुः सर्वकामदः ॥&lt;br&gt;&#xA;ध्यानं च श्रूयतां ब्रह्मन्वेदोक्तं सर्वसम्मतम् ॥ २२ ॥&lt;br&gt;&#xA;देवीं षोडशवर्षीयां रम्यां सुस्थिरयौवनाम् ॥&lt;br&gt;&#xA;सर्वरूपगुणाढ्यां च कोमलाङ्गीं मनोहराम् ॥ २३ ॥&lt;br&gt;&#xA;श्वेतचम्पकवर्णाभां चन्द्रकोटिसमप्रभाम् ॥&lt;br&gt;&#xA;वह्निशुद्धांशुकाधानां रत्नभूषणभूषिताम् ॥ ॥ २४ ॥&lt;br&gt;&#xA;बिभ्रतीं कबरीभारं मल्लिकामाल्यभूषितम्॥&lt;br&gt;&#xA;बिम्बोष्ठीं सुदतीं शुद्धां शरत्पद्मनिभाननाम् ॥ २५ ॥&lt;br&gt;&#xA;ईषद्धास्यप्रसन्नास्यां सुनीलोत्पललोचनाम् ॥&lt;br&gt;&#xA;जगद्धात्रीं च दात्रीं च सर्वेभ्यः सर्वसम्पदाम् ॥ २६ ॥&lt;br&gt;&#xA;संसारसागरे घोरे पोतरूपां वरां भजे ॥ २७ ॥&lt;br&gt;&#xA;देव्याश्च ध्यानमित्येवं स्तवनं श्रूयतां मुने ॥&lt;br&gt;&#xA;प्रयतः सङ्कटग्रस्तो येन तुष्टाव शङ्करः ॥ २८ ॥&lt;br&gt;&#xA;शङ्कर उवाच ॥&lt;br&gt;&#xA;रक्ष रक्ष जगन्मातर्देवि मङ्गलचण्डिके ॥&lt;br&gt;&#xA;संहर्त्रि विपदां राशेर्हर्षमङ्गलकारिके ॥ २९ ॥&lt;br&gt;&#xA;हर्षमङ्गलदक्षे च हर्षमङ्गलचण्डिके ॥&lt;br&gt;&#xA;शुभे मङ्गलदक्षे च शुभमङ्गल चण्डिके ॥ 2.44.३० ॥&lt;br&gt;&#xA;मङ्गले मङ्गलार्हे च सर्वमङ्गलमङ्गले ॥&lt;br&gt;&#xA;सतां मङ्गलदे देवि सर्वेषां मङ्गलालये ॥ ३१ ॥&lt;br&gt;&#xA;पूज्या मङ्गलवारे च मङ्गलाभीष्टदैवते ॥&lt;br&gt;&#xA;पूज्ये मङ्गलभूपस्य मनुवंशस्य सन्ततम् ॥ ३२ ॥&lt;br&gt;&#xA;मङ्गलाधिष्ठातृदेवि मङ्गलानां च मङ्गले ॥&lt;br&gt;&#xA;संसारे मङ्गलाधारे मोक्षमङ्गलदायिनि ॥ ३३ ॥&lt;br&gt;&#xA;सारे च मङ्गलाधारे पारे त्वं सर्वकर्मणाम् ॥&lt;br&gt;&#xA;प्रतिमङ्गलवारं च पूज्ये त्वं मङ्गलप्रदे ॥ ३४ ॥&lt;br&gt;&#xA;स्तोत्रेणानेन शम्भुश्च स्तुत्वा मगलचण्डिकाम् ॥&lt;br&gt;&#xA;प्रतिमङ्गलवारे च पूजां कृत्वा गतः शिवः ॥ ३५ ॥&lt;br&gt;&#xA;देव्याश्च मङ्गलस्तोत्रं यः शृणोति समाहितः ॥&lt;br&gt;&#xA;तन्मङ्गलं भवेच्छश्वन्न भवेत्तदमङ्गलम् ॥ ३६ ॥&lt;br&gt;&#xA;प्रथमे पूजिता देवी शम्भुना सर्वमङ्गला ॥&lt;br&gt;&#xA;द्वितीये पूजिता देवी मङ्गलेन ग्रहेण च ॥ ३७ ॥&lt;br&gt;&#xA;तृतीये पूजिता भद्रा मङ्गलेन नृपेण च ॥&lt;br&gt;&#xA;चतुर्थे मङ्गले वारे सुन्दरीभिश्च पूजिता ॥&lt;br&gt;&#xA;पञ्चमे मङ्गलाकाङ्क्षैर्नरैर्मङ्गलचण्डिका॥३८॥&lt;br&gt;&#xA;पूजिता प्रतिविश्वेषु विश्वेशैः पूजिता सदा ॥&lt;br&gt;&#xA;ततः सर्वत्र सम्पूज्य सा बभूव सुरेश्वरी ॥ ३९ ॥&lt;br&gt;&#xA;देवादिभिश्च मुनिभिर्मनुभिर्मानवैर्मुने ॥&lt;br&gt;&#xA;देव्याश्च मङ्गलस्तोत्रं यः शृणोति समाहितः ॥ 2.44.४० ॥&lt;br&gt;&#xA;तन्मङ्गलं भवेच्छश्वन्न भवेत्तदमङ्गलम् ॥&lt;br&gt;&#xA;वर्द्धन्ते तत्पुत्रपौत्रा मङ्गलं च दिने दिने ॥ ४१ ॥&lt;br&gt;&#xA;इति श्रीब्रह्मवैवर्त्ते महापुराणे द्वितीये प्रकृतिखण्डे नारदनारायणसंवादे मङ्गलोपाख्याने तत्स्तोत्रादिकथनं नाम चतुश्चत्वारिंशत्तमोऽध्यायः॥४४॥&lt;/p&gt;</description>
    </item>
    <item>
      <title>०४५</title>
      <link>https://vishvAsa.github.io/purANam_vaiShNavam/brahma-vaivarta-purANam/02/045/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/045/</guid>
      <description>&lt;p&gt;नारायण उवाच ॥&lt;br&gt;&#xA;उक्तं द्वयोरुपाख्यानं ब्रह्मपुत्र यथागमम्॥&lt;br&gt;&#xA;श्रूयतां मनसाख्यानं यच्छ्रुतं धर्मवक्त्रतः॥१॥&lt;br&gt;&#xA;कन्या भगवती सा च कश्यपस्य च मानसी॥&lt;br&gt;&#xA;तेनेयं मनसादेवी मनसा या च दीव्यति ॥ २ ॥&lt;br&gt;&#xA;मनसा ध्यायते या वा परमात्मानमीश्वरम् ॥&lt;br&gt;&#xA;तेन सा मनसादेवी योगेनैतेन दीव्यति ॥३॥&lt;br&gt;&#xA;आत्मारामा च सा देवी वैष्णवी सिद्धयोगिनी ॥&lt;br&gt;&#xA;त्रियुगं च तपस्तप्त्वा कृष्णस्य परमात्मनः ॥ ४ ॥&lt;br&gt;&#xA;जरत्कारुशरीरं च दृष्ट्वा यां क्षणमीश्वरः ॥&lt;br&gt;&#xA;गोपीपतिर्नाम चक्रे जरत्कारुरिति प्रभुः ॥ ५ ॥&lt;br&gt;&#xA;वाञ्छितं च ददौ तस्यै कृपया च कृपानिधिः ॥&lt;br&gt;&#xA;पूजां च कारयामास चकार च पुनः स्वयम् ॥ ६ ॥&lt;br&gt;&#xA;स्वर्गे च नागलोके च पृथिव्यां बह्मलोकतः ॥&lt;br&gt;&#xA;भृशं जपत्सु गौरी सा सुन्दरी च मनोहरा ॥ ७ ॥&lt;br&gt;&#xA;जगद्गौरीति विख्याता तेन सा पूजिता सती ॥&lt;br&gt;&#xA;शिवशिष्या च सा देवी तेन शैवीति कीर्त्तिता ॥८॥&lt;br&gt;&#xA;विष्णुभक्ताऽतीव रम्या वैष्णवी तेन नारद ॥&lt;br&gt;&#xA;नागानां प्राणरक्षित्री जनमेजययज्ञके॥९॥&lt;br&gt;&#xA;नागेश्वरीति विख्याता सा नागभगिनी तथा ॥&lt;br&gt;&#xA;विषं संहर्त्तुमीशा सा तेन सा विषहारिणी ॥2.45.१ ०॥&lt;br&gt;&#xA;सिद्धं योगं हरात्प्राप तेनासौ सिद्धयोगिनी॥&lt;br&gt;&#xA;महाज्ञानं च गोप्यं च मृतसञ्जीविनीं पराम् ॥१ १॥&lt;br&gt;&#xA;महाज्ञानयुतां तां च प्रवदन्ति मनीषिणः ॥&lt;br&gt;&#xA;आस्तीकस्य मुनीन्द्रस्य माता सा वै तपस्विनः ॥ १२ ॥&lt;br&gt;&#xA;आस्तीकमाता विख्याता जरत्कारुरिति स्म सा ॥&lt;br&gt;&#xA;प्रिया मुनेर्जरत्कारोर्मुनीन्द्रस्य महात्मनः ॥ १३ ॥&lt;br&gt;&#xA;योगिनो विश्वपूज्यस्य जरत्कारोः प्रिया ततः ॥ १४ ॥&lt;br&gt;&#xA;ॐ नमो मनसायै ॥&lt;br&gt;&#xA;जरत्कारुर्जगद्गौरी मनसा सिद्धयोगिनी ॥&lt;br&gt;&#xA;वैष्णवी नागभगिनी शैवी नागेश्वरी तथा ॥ १५ ॥&lt;br&gt;&#xA;जरत्कारुप्रियाऽऽस्तीकमाता विषहरीति च ॥&lt;br&gt;&#xA;महाज्ञानयुता चैव सा देवी विश्वपूजिता ॥ १६ ॥&lt;br&gt;&#xA;द्वादशैतानि नामानि पूजाकाले च यः पठेत् ॥&lt;br&gt;&#xA;तस्य नागभयं नस्ति तस्य वंशोद्भवस्य च ॥ १७ ॥&lt;br&gt;&#xA;नागभीदे च शयने नागग्रस्ते च मन्दिरे ॥&lt;br&gt;&#xA;नागक्षते नागदुर्गे नागवेष्टितविग्रहे ॥ १८ ॥&lt;br&gt;&#xA;इदं स्तोत्रं पठित्वा तु मुच्यते नात्र संशयः ॥&lt;br&gt;&#xA;नित्यं पठेद्यस्तं दृष्ट्वा नागवर्गः पलायते ॥ १९ ॥&lt;br&gt;&#xA;दशलक्षजपेनैव स्तोत्रसिद्धिर्भवेन्नृणाम् ॥&lt;br&gt;&#xA;स्तोत्रं सिद्धं भवेद्यस्य स विषं भोक्तुमीश्वरः ॥2.45.२०॥&lt;br&gt;&#xA;नागौघं भूषणं कृत्वा स भवेन्नागवाहनः ॥&lt;br&gt;&#xA;नागासनो नागतल्पो महा सिद्धो भवेन्नरः ॥ २१ ॥&lt;br&gt;&#xA;इति श्रीब्रह्मवैवर्त्ते महापुराणे द्वितीये प्रकृतिखण्डे नारदनारायणसंवादे मनसोपाख्याने मनसास्तोत्रादिक थनं नाम पञ्चचत्वारिंशत्तमोऽध्यायः ॥ ४५ ॥&lt;/p&gt;</description>
    </item>
    <item>
      <title>०४६</title>
      <link>https://vishvAsa.github.io/purANam_vaiShNavam/brahma-vaivarta-purANam/02/046/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/046/</guid>
      <description>&lt;p&gt;नारायण उवाच ॥&lt;br&gt;&#xA;पूजाविधानं स्तोत्रं च श्रूयतां मुनिपुङ्गव ॥&lt;br&gt;&#xA;ध्यानं च सामवेदोक्तं देवीपूजाविधानकम् ॥ १ ॥&lt;br&gt;&#xA;श्वेतचम्पकवर्णाभां रत्नभूषणभूषिताम् ॥&lt;br&gt;&#xA;वह्निशुद्धांशुकाधानां नागयज्ञोपवीतिनीम् ॥२॥&lt;br&gt;&#xA;महाज्ञानयुतां चैव प्रवरां ज्ञानिनां सताम् ॥&lt;br&gt;&#xA;सिद्धाधिष्ठातृदेवीं च सिद्धां सिद्धिप्रदां भजे ॥ ३ ॥&lt;br&gt;&#xA;इति ध्यात्वा च तां देवीं मूलेनैव प्रपूजयेत् ॥&lt;br&gt;&#xA;नैवेद्यैर्विविधैर्दीपैः पुष्पैर्धूपानुलेपनैः ॥ ४ ॥&lt;br&gt;&#xA;मूलमन्त्रश्च वेदोक्तो भक्तानां वाञ्छितप्रदः॥&lt;br&gt;&#xA;मूलकल्पतरुर्नाम सुसिद्धो द्वादशाक्षरः ॥५॥&lt;br&gt;&#xA;ॐ ह्रीं श्रीं क्रीं ऐं मनसादेव्यै स्वाहेति कीर्तितः ॥&lt;br&gt;&#xA;पञ्चलक्षजपेनैव मन्त्रसिद्धिर्भवेन्नृणाम् ॥ ६ ॥&lt;br&gt;&#xA;मन्त्रसिद्धिर्भवेद्यस्य स सिद्धो जगतीतले ॥&lt;br&gt;&#xA;सुधासमं विषं तस्य धन्वन्तरिसमो भवेत् ॥ ७ ॥&lt;br&gt;&#xA;ब्रह्मन्नाषाढसङ्क्रान्त्यां गुडाशाखासु यत्नतः ॥&lt;br&gt;&#xA;आवाह्य देवीं मासान्तं पूजयेद्यो हि भक्तितः ॥ ८ ॥&lt;br&gt;&#xA;पञ्चम्यां मानसाख्यायां देव्यै दद्याच्च यो बलिम् ॥&lt;br&gt;&#xA;धनवान्पुत्रवांश्चैव कीर्तिमान्स भवेद्ध्रुवम् ॥ ९ ॥&lt;br&gt;&#xA;पूजाविधानं कथितं तदाख्यानं निशामय ॥&lt;br&gt;&#xA;कथयामि महाभाग यच्छ्रुतं धर्मवक्त्रतः ॥ 2.46.१० ॥&lt;br&gt;&#xA;पुरा नागभयाक्रान्ता बभूवुर्मानवा भुवि ॥&lt;br&gt;&#xA;यान्यान्खादन्ति नागाश्च न ते जीवन्ति नारद ॥ ११ ॥&lt;br&gt;&#xA;मन्त्रांश्च ससृजे भीतः कश्यपो ब्रह्मणाऽर्थितः ॥&lt;br&gt;&#xA;वेदबीजानुसारेण चोपदेशेन वेधसः ॥१ २॥&lt;br&gt;&#xA;मन्त्राधिष्ठातृदेवीं तां मानसां ससृजे ततः ॥&lt;br&gt;&#xA;तपसा मनसा तेन मानसा सा बभूव ह ॥ १३ ॥&lt;br&gt;&#xA;कुमारी सा च सम्भूय चागमच्छङ्करालयम् ॥&lt;br&gt;&#xA;भक्त्या सम्पूज्य कैलासे तुष्टुवे चन्द्रशेखरम् ॥ १४ ॥&lt;br&gt;&#xA;दिव्यं वर्षसहस्रं च तं सिषेवे मुनेः सुता ॥&lt;br&gt;&#xA;आशुतोषो महेशश्च तां च तुष्टो बभूव ह ॥ १५ ॥&lt;br&gt;&#xA;महाज्ञानं ददौ तस्यै पाठयामास साम च ॥&lt;br&gt;&#xA;कृष्णमन्त्रं कल्पतरुं ददावष्टाक्षरं मुने ॥ १६ ॥&lt;br&gt;&#xA;लक्ष्मीमायाकामबीज ङेन्तं कृष्णपदं तथा ॥&lt;br&gt;&#xA;ॐ श्रीं ह्रीं क्लीं कृष्णाय ॥&lt;br&gt;&#xA;त्रैलोक्यमङ्गलं नाम कवचं पूजनक्रमम् ॥ १७ ॥&lt;br&gt;&#xA;स्तवनं सर्वपूज्यं च ध्यानं भुवनपावनम् ॥&lt;br&gt;&#xA;पुरश्चर्य्याक्रमं चापि वेदोक्तं सर्वसम्मतम् ॥ १८ ॥&lt;br&gt;&#xA;प्राप्य मृत्युञ्जयाज्ज्ञानं परं मृत्युञ्जयं सती ॥&lt;br&gt;&#xA;जगाम तपसे साध्वी पुष्करं शङ्कराज्ञया ॥१९॥&lt;br&gt;&#xA;त्रियुगं च तपस्तप्त्वा कृष्णस्य परमात्मनः ॥&lt;br&gt;&#xA;सिद्धा बभूव सा देवी ददर्श पुरतः प्रभुम् ॥ 2.46.२० ॥&lt;br&gt;&#xA;दृष्ट्वा कृशाङ्गीं बालां च कृपया च कृपानिधिः ॥&lt;br&gt;&#xA;पूजां च कारयामास चकार च हरिः स्वयम् ॥ २१ ॥&lt;br&gt;&#xA;वरं च प्रददौ तस्यै पूजिता त्वं भवे भव ॥&lt;br&gt;&#xA;वरं दत्त्वा च कल्याण्यै सद्यश्चान्तर्दधे विभुः ॥ २२ ॥&lt;br&gt;&#xA;प्रथमे पूजिता सा च कृष्णेन परमात्मना ॥&lt;br&gt;&#xA;द्वितीये शङ्करेणैव कश्यपेन सुरेण च ॥ २३ ॥&lt;br&gt;&#xA;मनुना मुनिना चैव ह्यहिना मानवादिना ॥&lt;br&gt;&#xA;बभूव पूजिता सा च त्रिषु लोकेषु सुश्रुता ॥ २४ ॥&lt;br&gt;&#xA;जरत्कारुमुनीन्द्राय कश्यपस्तां ददौ पुरा ॥&lt;br&gt;&#xA;अयाचितो मुनिश्रेष्ठो जग्राह ब्राह्मणाज्ञया ॥ २५ ॥&lt;br&gt;&#xA;कृत्वोद्वाहं महायोगी विश्रान्तस्तपसा चिरम् ॥&lt;br&gt;&#xA;सुष्वाप देव्या जघने वटमूले च पुष्करे ॥ २६ ॥&lt;br&gt;&#xA;निद्रां जगाम स मुनिः स्मृत्वा निद्रेशमीश्वरम् ॥&lt;br&gt;&#xA;जगामास्तं दिनकरः सायङ्काल उपस्थितः ॥ २७ ॥&lt;br&gt;&#xA;सञ्चिन्त्य मनसा तत्र मनसा च पतिव्रता ॥&lt;br&gt;&#xA;धर्म्मलोपभयेनैव चकारालोचनं सती ॥ २८ ॥&lt;br&gt;&#xA;अकृत्वा पश्चिमां सन्ध्यां नित्यां चैव द्विजन्मनाम्॥&lt;br&gt;&#xA;ब्रह्महत्यादिकं पापं लभिष्यति पतिर्मम ॥ २९ ॥&lt;br&gt;&#xA;नोपतिष्ठति यः पूर्वां नोपास्ते यश्च पश्चिमाम् ॥&lt;br&gt;&#xA;स सर्वदाऽशुचिर्नित्यं ब्रह्महत्यादिकं लभेत् ॥ 2.46.३० ॥&lt;br&gt;&#xA;वेदोक्तमिति सञ्चिन्त्य बोधयामास तं मुनिम् ॥&lt;br&gt;&#xA;स च बुद्ध्वा मुनिश्रेष्ठस्तां चुकोप भृशं मुनिः ॥ ३१ ॥&lt;br&gt;&#xA;जरत्कारुरुवाच ॥&lt;br&gt;&#xA;कथं मे सुव्रते साध्वि निद्राभङ्गः कृतस्त्वया ॥&lt;br&gt;&#xA;व्यर्थं व्रतादिकं तस्या या भर्त्तुश्चापकारिणी ॥३२॥&lt;br&gt;&#xA;तपश्चानशनं चैव व्रतं दानादिकं च यत् ॥&lt;br&gt;&#xA;भर्तुरप्रियकारिण्याः सर्वं भवति निष्फलम् ॥ ३३ ॥&lt;br&gt;&#xA;यया पतिः पूजितश्च श्रीकृष्णः पूजितस्तया ॥&lt;br&gt;&#xA;पतिव्रताव्रतार्थं च पतिरूपी हरिः स्वयम् ॥ ३४ ॥&lt;br&gt;&#xA;सर्वदानं सर्वयज्ञः सर्वतीर्थनिषेवणम्॥&lt;br&gt;&#xA;सर्वं तपो व्रतं सर्वमुपवासादिकं च यत् ॥ ३५ ॥&lt;br&gt;&#xA;सर्वधर्मश्च सत्यं च सर्वदेवप्रपूजनम् ॥&lt;br&gt;&#xA;तत्सर्वं स्वामिसेवायाः कलां नार्हन्ति षोडशीम् ॥ ३६ ॥&lt;br&gt;&#xA;सुपुण्ये भारते वर्षे पतिसेवा करोति या ॥&lt;br&gt;&#xA;वैकुण्ठं स्वामिना सार्द्धं सा याति ब्रह्मणः पदम् ॥ ३७ ॥&lt;br&gt;&#xA;विप्रियं कुरुते भर्तुर्विप्रियं वदति प्रियम् ॥&lt;br&gt;&#xA;असत्कुलप्रजाता या तत्फलं श्रूयतां सति ॥३८॥&lt;br&gt;&#xA;कुम्भीपाकं व्रजेत्सा च यावच्चन्द्रदिवाकरौ ॥&lt;br&gt;&#xA;ततो भवति चाण्डाली पतिपुत्रविवर्जिता ॥ ३९ ॥&lt;br&gt;&#xA;इत्युक्त्वा च मुनिश्रेष्ठो बभूव स्फुरिताधरः ॥&lt;br&gt;&#xA;चकम्पे मनसा साध्वी भयेनोवा च तं पतिम् ॥ 2.46.४० ॥&lt;br&gt;&#xA;मनसोवाच ॥&lt;br&gt;&#xA;सन्ध्यालोपभयेनैव निद्राभङ्गः कृतस्तव ॥&lt;br&gt;&#xA;कुरु शान्तिं महाभाग दुष्टाया मम सुव्रत ॥ ४१ ॥&lt;br&gt;&#xA;शृङ्गाराहारनिद्राणां यश्च भङ्गं करोति च ॥&lt;br&gt;&#xA;स व्रजेत्कालसूत्रं च स्वामिनश्च विशेषतः ॥ ४२ ॥&lt;br&gt;&#xA;इत्युक्त्वा मनसा देवी स्वामिनश्चरणाम्बुजे ॥&lt;br&gt;&#xA;पपात भक्त्या भीता च रुरोद च पुनः पुनः ॥ ४३ ॥&lt;br&gt;&#xA;कुपितं च मुनिं दृष्ट्वा श्रीसूर्य्यं शप्तुमुद्यतम् ॥&lt;br&gt;&#xA;तत्राजगाम भगवान्सन्ध्यया सह नारद ॥ ४४ ॥&lt;br&gt;&#xA;तत्रागत्य मुनिश्रेष्ठमवोचद्भास्करः स्वयम् ॥&lt;br&gt;&#xA;विनयेन विनीतश्च तया सह यथोचितम् ॥ ४५ ॥&lt;br&gt;&#xA;श्रीसूर्य्य उवाच ॥&lt;br&gt;&#xA;सूर्य्यास्तसमयं दृष्ट्वा धर्मलोपभयेन च ॥&lt;br&gt;&#xA;त्वां बोधयामास विप्र नाहमस्तं गतस्तदा ॥ ४६ ॥&lt;br&gt;&#xA;क्षमस्व भगवन्ब्रह्मन्मां शप्तुं नोचितं मुने ॥&lt;br&gt;&#xA;ब्राह्मणानां च हृदयं नवनीतसमं सदा ॥४७॥&lt;br&gt;&#xA;तेषां क्षणार्द्धं क्रोधश्च ततो भस्म भवेज्जगत् ॥&lt;br&gt;&#xA;पुनः स्रष्टुं द्विजः शक्तो न तेजस्वी द्विजात्परः ॥ ४८ ॥&lt;br&gt;&#xA;ब्रह्मणो वंशसम्भूतः प्रज्वलन्ब्रह्मतेजसा ॥&lt;br&gt;&#xA;श्रीकृष्णं भावयेन्नित्यं ब्रह्म ज्योतिः सनातनम् ॥ ४९ ॥&lt;br&gt;&#xA;सूर्य्यस्य वचनं श्रुत्वा द्विजस्तुष्टो बभूव ह ॥&lt;br&gt;&#xA;सूर्य्यो जगाम स्वस्थानं गृहीत्वा ब्राह्मणाशिषम् ॥2.46.५०॥&lt;br&gt;&#xA;तत्याज मनसां विप्रः प्रतिज्ञापालनाय च ॥&lt;br&gt;&#xA;रुदन्तीं शोकयुक्तां च हृदयेन विदूयता ॥ ५१ ॥&lt;br&gt;&#xA;सा सस्मार गुरुं शम्भुमिष्टदेवं हरिं विधिम् ॥&lt;br&gt;&#xA;कश्यपं जन्मदातारं विपत्तौ भयकर्शिता ॥ ५२ ॥&lt;br&gt;&#xA;तत्राजगाम भगवान्गोपीशः शम्भुरेव च ॥&lt;br&gt;&#xA;विधिश्च कश्यपश्चैव मनसा परिचिन्तयन् ॥ ५३ ॥&lt;br&gt;&#xA;स च दृष्ट्वाऽभीष्टदेवं निगुणे प्रकृतेः परम् ॥&lt;br&gt;&#xA;तुष्टाव परया भक्त्या प्रणनाम मुहुर्मुहुः ॥ ९४ ॥&lt;br&gt;&#xA;नमश्चकार शम्भुं च ब्रह्माणं कश्यपं तथा ॥&lt;br&gt;&#xA;कथमागमनं त्वत्रेत्येवं प्रश्नं चकार सः ॥ ५५ ॥&lt;br&gt;&#xA;ब्रह्मा तद्वचनं श्रुत्वा सहसा समयोचितम्॥&lt;br&gt;&#xA;तमुवाच नमस्कृत्य हृषीकेशपदाम्बुजम् ॥ ५६ ॥&lt;br&gt;&#xA;यदि त्यक्ता धर्मपत्नी धर्मिष्ठा मनसा सती ॥&lt;br&gt;&#xA;कुरुष्वास्यां सुतोत्पत्तिं धर्मसंस्थापनाय वै ॥ ५७ ॥&lt;br&gt;&#xA;यतिर्वा ब्रह्मचारी वा भिक्षुर्वनचरोऽपि वा ॥&lt;br&gt;&#xA;जायाया च सुतोत्पत्तिं कृत्वा पश्चाद्भवेन्मुनिः ॥५८॥&lt;br&gt;&#xA;अकृत्वा तु सुतोत्पत्तिं विरागी यस्त्यजेत्प्रियाम् ॥&lt;br&gt;&#xA;स्रवेत्तपस्तत्पुण्यं च चालिन्यां च यथा जलम् ॥५९॥&lt;br&gt;&#xA;ब्रह्मणो वचनं श्रुत्वा जरत्कारुर्मुनीश्वरः ॥&lt;br&gt;&#xA;चक्रे तन्नाभिसंस्पर्शं योगाद्वै मन्त्रपूर्वकम् ॥ 2.46.६० ॥&lt;br&gt;&#xA;तस्यै शुभाशिषं दत्त्वा ययुर्देवा मुदाऽन्विताः ॥&lt;br&gt;&#xA;मुदाऽन्विता च मनसा जरत्कारुर्मुदाऽन्वितः ॥ ६१ ॥&lt;br&gt;&#xA;मुनेः करस्पर्शमात्रात्सद्यो गर्भो बभूव ह॥&lt;br&gt;&#xA;मनसा या मुनिश्रेष्ठ मुनिश्रेष्ठ उवाच ताम् ॥६२॥&lt;br&gt;&#xA;जरत्कारुरुवाच ॥&lt;br&gt;&#xA;गर्भेणानेन मनसे तव पुत्रो भविष्यति॥&lt;br&gt;&#xA;जितेन्द्रियाणां प्रवरो धर्मिष्ठो वैष्णवाग्रणीः॥६३॥&lt;br&gt;&#xA;तेजस्वी च तपस्वी च यशस्वी च गुणान्वितः ॥&lt;br&gt;&#xA;वरो वेदविदां चैव योगिनां ज्ञानिनां तथा॥६४॥&lt;br&gt;&#xA;स च पुत्रो विष्णुभक्तो धार्मिकः कुलमुद्धरेत् ॥&lt;br&gt;&#xA;नृत्यन्ति पितरः सर्वे जन्ममात्रेण वै मुदा ॥ ६५ ॥&lt;br&gt;&#xA;पतिव्रता सुशीला या सप्रिया प्रियवादिनी ॥&lt;br&gt;&#xA;धर्मिष्ठा पुत्रमाता च कुलजा कुलपालिका ॥ ६६ ॥&lt;br&gt;&#xA;हरिभक्तिप्रदो बन्धुस्तदिष्टं यत्सुखप्रदम् ॥&lt;br&gt;&#xA;यो बन्धच्छित्स च पिता हरेर्वर्त्मप्रदर्शकः ॥ ६७ ॥&lt;br&gt;&#xA;सा गर्भधारिणी या च गर्भवासविमोचिनी ॥&lt;br&gt;&#xA;विष्णुमन्त्रप्रदाता च स गुरुर्विष्णुभक्तिदः ॥ ६८ ॥&lt;br&gt;&#xA;गुरुश्च ज्ञानदाता च तज्ज्ञानं कृष्णभावनम् ॥&lt;br&gt;&#xA;आब्रह्मस्तम्बपर्य्यन्तं यतो विश्वं चराचरम् ॥ ६९ ॥&lt;br&gt;&#xA;आविर्भूतं तिरोभूतं किं वा ज्ञानं तदन्यतः ॥&lt;br&gt;&#xA;वेदजं योगजं यद्यत्तत्सारं हरिसेवनम् ॥ 2.46.७० ॥&lt;br&gt;&#xA;तत्त्वानां सारभूतं च हरेरन्यद्विडम्बनम् ॥&lt;br&gt;&#xA;दत्तं ज्ञानं मया तुभ्यं स स्वामी ज्ञानदो हि यः ॥ ७१ ॥&lt;br&gt;&#xA;ज्ञानात्प्रमुच्यते बन्धात्स रिपुर्यो हि बन्धदः ॥&lt;br&gt;&#xA;विष्णुभक्तियुतं ज्ञानं यो ददाति स वै गुरुः ॥ ७२ ॥&lt;br&gt;&#xA;स रिपुः शिष्यघाती च यतो बन्धान्न मोचयेत् ॥&lt;br&gt;&#xA;जननीगर्भजात्क्लेशाद्यमताडनजात्तथा ॥ ७३ ॥&lt;br&gt;&#xA;न मोचयेद्यः स कथं गुरुस्तातो हि बान्धवः ॥&lt;br&gt;&#xA;परमानन्दरूपं च कृष्णमार्गमनश्वरम् ॥ ७४ ॥&lt;br&gt;&#xA;न दर्शयेद्यः स कथं कीदृशो बान्धवो नृणाम् ॥&lt;br&gt;&#xA;भज साध्वि परं ब्रह्माच्युतं कृष्णं च निर्गुणम् ॥&lt;br&gt;&#xA;निर्मूलं च पुराकर्म भवेद्यत्सेवया ध्रुवम् ॥ ७५ ॥&lt;br&gt;&#xA;मया छलेन त्वं त्यक्ता दोषं मे क्षम्यतां प्रिये ॥&lt;br&gt;&#xA;क्षमायुतानां साध्वीनां सत्त्वात्क्रोधो न विद्यते॥ ७६ ॥&lt;br&gt;&#xA;पुष्करे तपसे यामि गच्छ देवि यथासुखम् ॥&lt;br&gt;&#xA;श्रीकृष्णचरणाम्भोजे ध्यानविच्छेदकातरः ॥७७॥&lt;br&gt;&#xA;धनादिषु स्त्रियां प्रीतिः प्रवृत्तिपथगामिनाम् ॥&lt;br&gt;&#xA;श्रीकृष्णचरणाम्भोजे निःस्पृहाणां मनोरथाः ॥ ७८ ॥&lt;br&gt;&#xA;जरत्कारुवचः श्रुत्वा मनसा शोककातरा ॥&lt;br&gt;&#xA;सा साश्रुनेत्रा विनयादुवाच प्राणवल्लभम् ॥ ७९ ॥&lt;br&gt;&#xA;मनसोवाच ॥&lt;br&gt;&#xA;दोषेणाहं त्वया त्यक्ता निद्राभङ्गेन ते प्रभो ॥&lt;br&gt;&#xA;यत्र स्मरामि त्वां बन्धो तत्र मामागमिष्यसि॥2.46.८०॥&lt;br&gt;&#xA;बन्धुभेदः क्लेशतमः पुत्रभेदस्ततः परः ॥&lt;br&gt;&#xA;प्राणेशभेदः प्राणानां विच्छेदात्सर्वतः परः ॥८१॥&lt;br&gt;&#xA;पतिः पतिव्रतानां च शतपुत्राधिकः प्रियः ॥&lt;br&gt;&#xA;सर्वस्माच्च प्रियः स्त्रीणां प्रियस्तेनोच्यते बुधैः॥८२॥&lt;br&gt;&#xA;पुत्रे यथैकपुत्राणां वैष्णवानां यथा हरौ ॥&lt;br&gt;&#xA;नेत्रे यथैकनेत्राणां तृषितानां यथा जले ॥८३॥&lt;br&gt;&#xA;क्षुधितानां यथाऽन्ने च कामुकानां यथा स्त्रियाम्॥&lt;br&gt;&#xA;यथा परस्वे चौराणां यथा जारे कुयोषिताम्॥ ॥ ८४ ॥&lt;br&gt;&#xA;विदुषां च यथा शास्त्रे वणिज्ये वणिजां यथा ॥&lt;br&gt;&#xA;तथा शश्वन्मनः कान्ते साध्वीनां योषितां प्रभो ॥ ८५ ॥&lt;br&gt;&#xA;इत्युक्त्वा मनसा देवी पपात स्वामिनः पदे ॥&lt;br&gt;&#xA;क्षणं चकार क्रोडे तां कृपया च कृपानिधिः ॥८६ ॥&lt;br&gt;&#xA;नेत्रोदकेन मनसां स्नापयामास तां मुनिः ॥&lt;br&gt;&#xA;साऽश्रुणा च मुनेः क्रोडं सिषेवे भेदकातरा ॥८७॥&lt;br&gt;&#xA;तदा ज्ञानेन तौ द्वौ च विशोकौ च बभूवतुः ॥&lt;br&gt;&#xA;स्मारं स्मारं पदाम्भोजं कृष्णस्य परमात्मनः ॥ ८८ ॥&lt;br&gt;&#xA;जगाम तपसे विप्रः स कान्तां सुप्रबोध्य च ॥&lt;br&gt;&#xA;जगाम मनसा शम्भोः कैलासं मन्दिरं गुरोः ॥ ८९ ॥&lt;br&gt;&#xA;पार्वती बोधयामास मनसां शोककर्शिताम् ॥&lt;br&gt;&#xA;शिवश्चातीव बोधेन शिवेन च शिवालये॥ 2.46.९० ॥&lt;br&gt;&#xA;सुप्रशस्ते दिने साध्वी सुषुवे मङ्गले क्षणे॥&lt;br&gt;&#xA;नारायणांशं पुत्रं च ज्ञानिनां योगिनां गुरुम् ॥ ९१ ॥&lt;br&gt;&#xA;गर्भस्थितो महाज्ञानं श्रुत्वा शङ्करवक्त्रतः ॥&lt;br&gt;&#xA;स बभूव महायोगी योगिनां ज्ञानिनां गुरुः ॥ ९२ ॥&lt;br&gt;&#xA;जातकं कारयामास वाचयामास मङ्गलम् ॥&lt;br&gt;&#xA;वेदांश्च पाठयामास शिवाय च शिवः शिशोः ॥ ९३ ॥&lt;br&gt;&#xA;रत्नत्रिकोटिलक्षं च ब्राह्मणेभ्यो ददौ शिवः ॥&lt;br&gt;&#xA;पार्वती च गवां लक्षं रत्नानि विविधानि च ॥ ९४ ॥&lt;br&gt;&#xA;शम्भुश्च चतुरो वेदान्वेदाङ्गानितरांस्तथा ॥&lt;br&gt;&#xA;बालकं पाठयामास ज्ञानं मृत्युञ्जयं परम् ॥ ९५ ॥&lt;br&gt;&#xA;भक्तिरस्ति स्वकान्ते चाभीष्टे देवे हरौ गुरौ॥&lt;br&gt;&#xA;यस्यास्तेन च तत्पुत्रो बभूवास्तीक एव च ॥ ९६ ॥&lt;br&gt;&#xA;जगाम तपसे विष्णोः पुष्करं शङ्कराज्ञया ॥&lt;br&gt;&#xA;सम्प्राप्य च महामन्त्रं तपश्च परमात्मनः ॥ ९७ ॥&lt;br&gt;&#xA;दिव्यं वर्षत्रिलक्षं च तपस्तप्त्वा तपोधनः ॥&lt;br&gt;&#xA;आजगाम महायोगी नमस्कर्तुं शिवं प्रभुम् ॥ ९८ ॥&lt;br&gt;&#xA;शङ्करं च नमस्कृत्य पुरः कृत्वा च बालकम् ॥&lt;br&gt;&#xA;सा चाजगाम मनसा कश्यपस्याश्रमं पितुः ॥९९॥&lt;br&gt;&#xA;तां सपुत्रां सुतां दृष्ट्वा मुदं प्राप प्रजापतिः ॥&lt;br&gt;&#xA;शतलक्षं च रत्नानां ब्राह्मणेभ्यो ददौ मुने ॥ 2.46.१०० ॥&lt;br&gt;&#xA;ब्राह्मणान्भोजयामास त्वसङ्ख्याञ्छ्रेयसे शिशोः ॥&lt;br&gt;&#xA;अदितिश्च दितिश्चान्या मुदं प्रापुः परं तथा ॥ १०१ ॥&lt;br&gt;&#xA;सा सपुत्रा च सुचिरं तस्थौ तातालये तदा ॥&lt;br&gt;&#xA;तदीयं पुनराख्यानं वक्ष्ये त्वं तन्निशामय ॥ १०२ ॥&lt;br&gt;&#xA;अथाभिमन्युतनये ब्रह्मशापः परीक्षिते ॥&lt;br&gt;&#xA;बभूव सहसा ब्रह्मन्दैवदोषेण कर्मणा ॥ १०३ ॥&lt;br&gt;&#xA;सप्ताहे समतीते तु तक्षकस्त्वां च दङ्क्ष्यति ॥&lt;br&gt;&#xA;शशाप शृङ्गी कौशिक्या जलं संस्पृश्य चेति सः ॥ १०४ ॥&lt;br&gt;&#xA;राजा श्रुत्वा तत्प्रवृत्तिं गङ्गाद्वारं जगाम सः ॥&lt;br&gt;&#xA;तत्र तस्थौ च सप्ताहं शुश्रुवे धर्मसंहिताम् ॥ १०५ ॥&lt;br&gt;&#xA;सप्ताहे समतीते तु गच्छन्तं तक्षकं पथि ॥&lt;br&gt;&#xA;धन्वन्तरिर्मोचयितुमपश्यद्गन्तुको नृपम् ॥ १०६ ॥&lt;br&gt;&#xA;तयोर्बभूव संवादः सुप्रीतिश्च परस्परम् ॥&lt;br&gt;&#xA;धन्वन्तरेर्मणिं श्रेष्ठं तक्षकः स्वेच्छया ददौ ॥ १०७ ॥&lt;br&gt;&#xA;स ययौ तं गृहीत्वा तु तुष्टसंहृष्ट मानसः ॥&lt;br&gt;&#xA;अपश्यत्तक्षकस्तूर्णं नृपं मञ्चकसंस्थितम् ॥१ ०८ ॥&lt;br&gt;&#xA;राजा जगाम वैकुण्ठं स्मारं स्मारं हरि गुरुम् ॥&lt;br&gt;&#xA;संस्कारं कारयामास पितुर्वै जनमेजयः॥१ ०९॥&lt;br&gt;&#xA;राजा चकार यज्ञं च सर्पसत्राभिधं मुने ॥&lt;br&gt;&#xA;प्राणांस्तत्याज सर्पाणां समूहो ब्रह्मतेजसा ॥2.46.११०॥&lt;br&gt;&#xA;स तक्षकश्च भीतश्च महेन्द्रं शरणं ययौ ॥&lt;br&gt;&#xA;सेन्द्रं च तक्षकं हन्तुं विप्रवर्गः समुद्यतः ॥ १११ ॥&lt;br&gt;&#xA;अथ देवाश्च मुनयश्चाययुर्मनसान्तिकम् ॥&lt;br&gt;&#xA;तां तुष्टाव महेन्द्रश्च समक्षं भयकातरः ॥१ १२॥&lt;br&gt;&#xA;तत्र आस्तीक आगत्य मातुर्यज्ञमथाज्ञया ॥&lt;br&gt;&#xA;महेन्द्रतक्षकप्राणान्ययाचे भूमिपं वरम्॥ ॥ ११३ ॥&lt;br&gt;&#xA;ददौ वरं नृपश्रेष्ठः कृपया ब्राह्मणाज्ञया ॥&lt;br&gt;&#xA;यज्ञं समाप्य विप्रेभ्यो दक्षिणां च ददौ मुदा ॥ ११४ ॥&lt;br&gt;&#xA;विप्राश्च मुनयो देवा गत्वा च मनसान्तिकम् ॥&lt;br&gt;&#xA;मनसां पूजयामासुस्तुष्टुवुश्च पृथक्पृथक् ॥१ १५॥&lt;br&gt;&#xA;शक्रः सम्भृतसम्भारो भक्तियुक्तः सदा शुचिः ॥&lt;br&gt;&#xA;मनसां पूजयामास तुष्टाव परमादरात् ॥ १ १६॥&lt;br&gt;&#xA;उपचारः षोडशभिर्बलिं दत्त्वा प्रियं तदा ॥&lt;br&gt;&#xA;प्रददौ परितुष्टश्च ब्रह्मविष्णुसुराज्ञया॥ ॥१ १७॥&lt;br&gt;&#xA;सम्पूज्य मनसादेवीं प्रययुः स्वालयं च ते ॥&lt;br&gt;&#xA;इत्येवं कथितं सर्वं किं भूयः श्रोतुमिच्छसि ॥ ११८ ॥&lt;br&gt;&#xA;नारद उवाच ॥&lt;br&gt;&#xA;केन स्तोत्रेण तुष्टाव महेन्द्रो मनसां सतीम् ॥&lt;br&gt;&#xA;पूजाविधिक्रमं तस्याः श्रोतुमिच्छामि तत्त्वतः ॥ ११९ ॥&lt;br&gt;&#xA;नारायण उवाच ॥&lt;br&gt;&#xA;सुस्नातः शुचिराचान्तो धृत्वा धौते च वाससी ॥&lt;br&gt;&#xA;रत्नसिंहासने देवीं वासयामास भक्तितः ॥ 2.46.१२० ॥&lt;br&gt;&#xA;स्वर्गगङ्गाजलेनैव रत्नकुम्भ स्थितेन च ॥&lt;br&gt;&#xA;स्नापयामास मनसां महेन्द्रो वेदमन्त्रतः ॥ १२१ ॥&lt;br&gt;&#xA;वाससी वासयामास वह्निशुद्धे मनोरमे ॥&lt;br&gt;&#xA;सर्वाङ्गे चन्दनं लिप्त्वा पाद्यार्घ्यं भक्तिसंयुतः ॥ १२२ ॥&lt;br&gt;&#xA;गणेशं च दिनेशं च वह्निं विष्णुं शिवं शिवाम् ॥&lt;br&gt;&#xA;सम्पूज्य देवषट्कं च पूजयामास तां सतीम् ॥ ॥ १२३ ॥&lt;br&gt;&#xA;ॐ ह्रीं श्रीं मनसादेव्यै स्वाहेत्येवं च मन्त्रतः ॥&lt;br&gt;&#xA;दशाक्षरेण मन्त्रेण ददौ सर्वान्यथोचितम् ॥ १२४ ॥&lt;br&gt;&#xA;उपचारान्षोडशकान्भक्तितो दुर्लभान्हरिः ॥&lt;br&gt;&#xA;पूजयामास भक्त्या च ब्रह्मणा प्रेरितो मुदा ॥ १२५ ॥&lt;br&gt;&#xA;वाद्यं नानाप्रकारं च वादयामास तत्र वै ॥&lt;br&gt;&#xA;बभूव पुष्पवृष्टिश्च नभसो मनसोपरि ॥ १२६ ॥&lt;br&gt;&#xA;देवो विप्राज्ञया तत्र ब्रह्मविष्णुशिवाज्ञया ॥&lt;br&gt;&#xA;तुष्टाव साश्रुनेत्रश्च पुलकाञ्चित विग्रहः ॥ ३२७ ॥&lt;br&gt;&#xA;महेन्द्र उवाच ॥&lt;br&gt;&#xA;देवि त्वां स्तोतुमिच्छामि साध्वीनां प्रवरां वराम् ॥&lt;br&gt;&#xA;परात्परां च परमां नहि स्तोतुं क्षमो ऽधुना ॥ १२८ ॥&lt;br&gt;&#xA;स्तोत्राणां लक्षणं वेदे स्वभावाख्यानतः परम् ॥&lt;br&gt;&#xA;न क्षमः प्रकृतिं वक्तुं गुणानां तव सुव्रते ॥ १२९ ॥&lt;br&gt;&#xA;शुद्धसत्त्वस्वरूपा त्वं कोपहिंसाविवर्जिता॥&lt;br&gt;&#xA;न च शप्तो मुनिस्तेन त्यक्तया च त्वया यतः ॥&lt;br&gt;&#xA;त्वं मया पूजिता साध्वि जननी च यथाऽदितिः ॥ ॥ 2.46.१३० ॥&lt;br&gt;&#xA;दयारूपा च भगिनी क्षमारूपा यथा प्रसूः ॥&lt;br&gt;&#xA;त्वया मे रक्षिताः प्राणाः पुत्रदाराः सुरेश्वरि ॥ १३१ ॥&lt;br&gt;&#xA;अहं करोमि त्वां पूज्यां मम प्रीतिश्च वर्द्धते ॥&lt;br&gt;&#xA;नित्यं यद्यापि पूज्या त्वं भवेऽत्र जगदम्बिके ॥ १३२ ॥&lt;br&gt;&#xA;तथाऽपि तव पूजां वै वर्द्धयामि पुनः पुनः ॥&lt;br&gt;&#xA;ये त्वामाषाढसङ्क्रान्त्यां पूजयिष्यन्ति भक्तितः ॥१३३॥&lt;br&gt;&#xA;पञ्चम्यां मनसाख्यायां मासान्ते वा दिने दिने ॥&lt;br&gt;&#xA;पुत्रपौत्रादयस्तेषां वर्द्धन्ते च धनानि च ॥ १३४ ॥&lt;br&gt;&#xA;यशस्विनः कीर्त्तिमन्तो विद्यावन्तो गुणान्विताः ॥&lt;br&gt;&#xA;ये त्वां न पूजयिष्यन्ति निन्दन्त्यज्ञानतो जनाः ॥ ॥ १३५ ॥&lt;br&gt;&#xA;लक्ष्मीहीना भविष्यन्ति तेषां नागभयं सदा ॥&lt;br&gt;&#xA;त्वं स्वर्गलक्ष्मीः स्वर्गे च वैकुण्ठे कमला कला ॥ १३६॥&lt;br&gt;&#xA;नारायणांशो भगवाञ्जरत्कारुर्मुनीश्वरः ॥&lt;br&gt;&#xA;तपसा तेजसा त्वां च मनसा ससृजे पिता ॥१३७॥&lt;br&gt;&#xA;अस्माकं रक्षणायैव तेन त्वं मनसाभिधा ॥&lt;br&gt;&#xA;मनसा देवितुं शक्ता चात्मना सिद्धयोगिनी ॥ १३८ ॥&lt;br&gt;&#xA;तेन त्वं मनसादेवी पूजिता वन्दिता भवे ॥&lt;br&gt;&#xA;यां भक्त्या मनसा देवाः पूजयन्त्यनिशं भृशम् ॥ १३९ ॥&lt;br&gt;&#xA;तेन त्वां मनसादेवीं प्रवदन्ति पुराविदः ॥&lt;br&gt;&#xA;सत्त्वरूपा च देवी त्वं शश्वत्सत्त्वनिषेवया ॥ 2.46.१४० ॥&lt;br&gt;&#xA;यो हि यद्भावयेन्नित्यं शतं प्राप्नोति तत्समम् ॥&lt;br&gt;&#xA;इन्द्रश्च मनसां स्तुत्वा गृहीत्वा भगिनीं च ताम् ॥ १४१ ॥&lt;br&gt;&#xA;निर्जगाम स्वभवनं भूषावासपरिच्छदाम् ॥&lt;br&gt;&#xA;पुत्रेण सार्द्धं सा देवी चिरं तस्थौ पितुर्गृहे ॥१४२॥&lt;br&gt;&#xA;भ्रातृभिः पूजिता शश्वन्मान्या वन्द्या च सर्वतः ॥&lt;br&gt;&#xA;गोलोकात्सुरभी ब्रह्मंस्तत्रागत्य सुपूजिताम् ॥ १४३ ॥&lt;br&gt;&#xA;तां स्नापयित्वा क्षीरेण पूजयामास सादरम् ॥&lt;br&gt;&#xA;ज्ञानस्य कथयामास स्वरूपं सर्वदुर्लभम् ॥&lt;br&gt;&#xA;तदा देवैः पूजिता सा स्वर्गलोकं पुनर्ययौ ॥१४४॥&lt;br&gt;&#xA;इदं स्तोत्रं पुण्यबीजं तां सम्पूज्य च यः पठेत् ॥&lt;br&gt;&#xA;तस्य नागभयं नास्ति तस्य वंशे भवेच्च यः ॥ १४५ ॥&lt;br&gt;&#xA;विषं भवेत्सुधातुल्यं सिद्धस्तोत्रं यदा पठेत् ॥&lt;br&gt;&#xA;पञ्चलक्षजपेनैव सिद्धस्तोत्रो भवेन्नरः ॥१४६॥&lt;br&gt;&#xA;सर्पशायी भवेत्सोऽपि निश्चितं सर्पवाहनः ॥ १४७ ॥&lt;br&gt;&#xA;इति श्रीब्रह्मवैवर्त्ते महापुराणे द्वितीये प्रकृतिखण्डे नारदनारायणसंवादे मनसोपाख्याने तदुत्पत्तिपूजास्तोत्रादिकथनं नाम षट्चत्वारिंशत्तमोऽध्यायः ॥ ४६ ॥&lt;/p&gt;</description>
    </item>
    <item>
      <title>०४७</title>
      <link>https://vishvAsa.github.io/purANam_vaiShNavam/brahma-vaivarta-purANam/02/047/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/047/</guid>
      <description>&lt;p&gt;नारद उवाच ॥&lt;br&gt;&#xA;का वा सा सुरभी देवी गोलोका दागता च या ॥&lt;br&gt;&#xA;तज्जन्मचरितं ब्रह्मञ्छ्रोतुमिच्छामि तत्त्वतः ॥ १ ॥&lt;br&gt;&#xA;नारायण उवाच ॥&lt;br&gt;&#xA;गवामधिष्ठातृदेवी गवामाद्या गवां प्रसूः ॥&lt;br&gt;&#xA;गवां प्रधाना सुरभी गोलोके च समुद्भवा ॥ २ ॥&lt;br&gt;&#xA;सर्वादिसृष्टेः कथनं कथयामि निशामय ॥&lt;br&gt;&#xA;बभूव तेन तज्जन्म पुरा वृन्दावने वने ॥ ३ ॥&lt;br&gt;&#xA;एकदा राधिकानाथो राधया सह कौतुकात् ॥&lt;br&gt;&#xA;गोपाङ्गनापरिवृतः पुण्यं वृन्दावनं ययौ ॥ ४ ॥&lt;br&gt;&#xA;सहसा तत्र रहसि विजहार च कौतुकात् ॥&lt;br&gt;&#xA;बभूव क्षीरपानेच्छा तदा स्वेच्छापरस्य च॥ ५ ॥&lt;br&gt;&#xA;ससृजे सुरभीं देवीं लीलया वामपार्श्वतः ॥&lt;br&gt;&#xA;वत्सयुक्तां दुग्धवतीं वत्सानां च मनोरमाम् ॥ ६ ॥&lt;br&gt;&#xA;दृष्ट्वा सवत्सां सुरभीं रत्नभाण्डे दुदोह सः ॥&lt;br&gt;&#xA;क्षीरं सुधातिरिक्तं च जन्ममृत्युहरं परम्॥ ७॥&lt;br&gt;&#xA;तदुष्णं च पयः स्वादु पपौ गोपीपतिः स्वयम् ॥&lt;br&gt;&#xA;सरो बभूव पयसा भाण्डविस्रंसनेन च ॥८॥&lt;br&gt;&#xA;दीर्घे च विस्तृते चैव परितः शतयोजनम् ॥&lt;br&gt;&#xA;गोलोकेषु प्रसिद्धं तद्रम्यं क्षीरसरोवरम् ॥ ९ ॥&lt;br&gt;&#xA;गोपिकानां च राधायाः क्रीडावापी बभूव सा ॥&lt;br&gt;&#xA;रत्नेन रचिता तूर्णं भूता वापीश्वरेच्छया ॥ 2.47.१० ॥&lt;br&gt;&#xA;बभूव कामधेनूनां सहसा लक्षकोटयः ॥&lt;br&gt;&#xA;तावत्यो हि सवत्साश्च सुरभीलोमकूपतः ॥ ११ ॥&lt;br&gt;&#xA;तासां पुत्राश्च पौत्राश्च सम्बभूवुरसङ्ख्यकाः ॥&lt;br&gt;&#xA;कथिता च गवां सृष्टिस्तया सम्पूरितं जगत् ॥ १२ ॥&lt;br&gt;&#xA;पूजां चकार भगवान्सुरभ्याश्च पुरा मुने ॥&lt;br&gt;&#xA;ततो बभूव तत्पूजा त्रिषु लोकेषु दुर्लभा ॥ १३ ॥&lt;br&gt;&#xA;दीपान्विता परदिने श्रीकृष्णस्याज्ञया भवे ॥&lt;br&gt;&#xA;बभूव सुरभीपूजा धर्मवक्त्रादिति श्रुतम् ॥ १४ ॥&lt;br&gt;&#xA;ध्यानं स्तोत्रं मूलमन्त्रं यद्यत्पूजाविधिक्रमम् ॥&lt;br&gt;&#xA;वेदोक्तं च महाभाग निबोध कथयामि ते ॥ १५ ॥&lt;br&gt;&#xA;ॐ सुरभ्यै नम इति मन्त्रोऽयं तु षडक्षरः ॥&lt;br&gt;&#xA;सिद्धो लक्षजपेनैव भक्तानां कल्पपादपः ॥१६॥&lt;br&gt;&#xA;स्थितं ध्यानं यजुर्वेदे पूजनं सर्वसम्मतम् ॥&lt;br&gt;&#xA;ऋद्धिदां वृद्धिदां चैव मुक्तिदो सर्वकामदाम् ॥ १७ ॥&lt;br&gt;&#xA;लक्ष्मीस्वरूपां परमां राधासहचरीं पराम् ॥&lt;br&gt;&#xA;गवामधिष्ठातृदेवीं गवामाद्यां गवां प्रसूम् ॥१८॥&lt;br&gt;&#xA;पवित्ररूपां पूज्यां च भक्तानां सर्वकामदाम् ॥&lt;br&gt;&#xA;यया पूतं सर्वविश्वं तां देवीं सुरभीं भजे ॥ १९ ॥&lt;br&gt;&#xA;घटे वा धेनुशिरसि बद्धस्तम्भे गवां च वा ॥&lt;br&gt;&#xA;शालग्रामे जलेऽग्नौ वा सुरभी पूजयेद्द्विजः ॥ 2.47.२० ॥&lt;br&gt;&#xA;दीपान्विता परदिने पूर्वाह्णे भक्तिसंयुतः ॥&lt;br&gt;&#xA;यः पूजयेच्च सुरभीं स च पूज्यो भवेद्भुवि ॥ २१ ॥&lt;br&gt;&#xA;एकदा त्रिषु लोकेषु वाराहे विष्णुमायया ॥&lt;br&gt;&#xA;क्षीरं जहार सहसा चिन्तिताश्च सुरादयः ॥ २२ ॥&lt;br&gt;&#xA;ते गत्वा ब्रह्मणो लोकं ब्रह्माणं तुष्टुवुस्तदा ॥&lt;br&gt;&#xA;तदाज्ञया च सुरभीं तुष्टुवे पाकशासनः ॥ २३ ॥&lt;br&gt;&#xA;महेन्द्र उवाच ॥&lt;br&gt;&#xA;नमो देव्यै महादेव्यै सुरभ्यै च नमो नमः ॥&lt;br&gt;&#xA;गवां बीजस्वरूपायै नमस्ते जगदम्बिके ॥ २४ ॥&lt;br&gt;&#xA;नमो राधाप्रियायै च पद्मांशायै नमो नमः ॥&lt;br&gt;&#xA;नमः कृष्णप्रियायै च गवां मात्रे नमो नमः ॥&lt;br&gt;&#xA;कल्पवृक्षस्वरूपायै प्रदात्र्यै सर्वसम्पदाम् ॥ २५ ॥&lt;br&gt;&#xA;श्रीदायै धनदायै च बुद्धिदायै नमो नमः ॥&lt;br&gt;&#xA;शुभदायै प्रसन्नायै गोप्रदायै नमो नमः ॥ २६ ॥&lt;br&gt;&#xA;यशोदायै सौख्यदायै धर्मज्ञायै नमो नमः ॥&lt;br&gt;&#xA;स्तोत्रश्रवणमात्रेण तुष्टा हृष्टा जगत्प्रसूः ॥ २७ ॥&lt;br&gt;&#xA;आविर्बभूव तत्रैव ब्रह्मलोके सनातनी ॥&lt;br&gt;&#xA;महेन्द्राय वरं दत्त्वा वाञ्छितं सर्वदुर्लभम् ॥ २८ ॥&lt;br&gt;&#xA;जगाम सा च गोलोकं ययुर्देवादयो गृहम् ॥&lt;br&gt;&#xA;बभूव विश्वं सहसा दुग्धपूर्णं च नारद ॥ २९ ॥&lt;br&gt;&#xA;दुग्धाद् घृतं ततो यज्ञस्ततः प्रीतिः सुरस्य च ॥&lt;br&gt;&#xA;इदं स्तोत्रं महापुण्यं भक्तियुक्तश्च यः पठेत् ॥ 2.47.३० ॥&lt;br&gt;&#xA;स गोमान्धनवांश्चैव कीर्त्तिमान्पुण्यवान्भवेत् ॥&lt;br&gt;&#xA;सुस्नातः सर्वतीर्थेषु सर्वयज्ञेषु दीक्षितः ॥ ३१ ॥&lt;br&gt;&#xA;इह लोके सुखं भुक्त्वा यात्यन्ते कृष्णमन्दिरम् ॥&lt;br&gt;&#xA;सुचिरं निवसेत्तत्र कुरुते कृष्णसेवनम् ॥ ३२ ॥&lt;br&gt;&#xA;न पुनर्भवनं तस्य ब्रह्मपुत्र भवे भवेत् ॥ ३३ ॥&lt;br&gt;&#xA;इति श्रीब्रह्मवैवर्त्ते महापुराणे द्वितीये प्रकृतिखण्डे नारदनारायणसंवादे सुरभ्युपाख्याने तदुत्पत्ति तत्पूजादिकथनं नाम सप्तचत्वारिंशत्तमोऽध्यायः ॥ ४७ ॥&lt;/p&gt;</description>
    </item>
    <item>
      <title>०४८</title>
      <link>https://vishvAsa.github.io/purANam_vaiShNavam/brahma-vaivarta-purANam/02/048/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/048/</guid>
      <description>&lt;p&gt;नारद उवाच ॥&lt;br&gt;&#xA;नारायण महाभाग नारायणपरायण ॥&lt;br&gt;&#xA;नारायणांश भगवन्ब्रूहि नारायणीं कथाम् ॥ १ ॥&lt;br&gt;&#xA;श्रुतं सुरभ्युपाख्यानमतीव सुमनोहरम् ॥&lt;br&gt;&#xA;गोप्यं सर्वपुराणेषु पुराविद्भिः प्रशंसितम् ॥ २ ॥&lt;br&gt;&#xA;अधुना श्रोतुमिच्छामि राधिकाख्यानमुत्तमम् ॥&lt;br&gt;&#xA;तदुत्पत्तिं च तद्ध्यानं स्तोत्रं कवचमुत्तमम् ॥ ३ ॥&lt;br&gt;&#xA;श्रीनारायण उवाच ॥&lt;br&gt;&#xA;पुरा कैलासशिखरे भगवन्तं सनातनम् ॥&lt;br&gt;&#xA;सिद्धेशं सिद्धिदं सर्वस्वरूपं शङ्करं परम् ॥ ४ ॥&lt;br&gt;&#xA;प्रफुल्लवदनं प्रीतं सस्मितं मुनिभिः स्तुतम् ॥&lt;br&gt;&#xA;कुमाराय प्ररोचन्तं कृष्णस्य परमात्मनः ॥ ५ ॥&lt;br&gt;&#xA;रासोत्सवरसाख्यानं रासमण्डलवर्णनम् ॥&lt;br&gt;&#xA;तदाख्यानावसाने च प्रस्तावावसरे सती ॥ ६ ॥&lt;br&gt;&#xA;पप्रच्छ पार्वती स्फीता सस्मिता प्राणवल्लभम् ॥&lt;br&gt;&#xA;स्तवनं कुर्वती भीता प्राणेशेन प्रसादिता । ॥ ७ ॥&lt;br&gt;&#xA;प्रोवाच तं महादेवं महादेवी सुरेश्वरी ॥&lt;br&gt;&#xA;अपूर्वं राधिकाख्यानं पुराणेषु सुदुर्लभम् ॥ ८ ॥&lt;br&gt;&#xA;श्रीपार्वत्युवाच ॥&lt;br&gt;&#xA;आगमं निखिलं नाथ श्रुतं सर्वमनुत्तमम् ॥&lt;br&gt;&#xA;पाञ्चरात्रादिकं नीतिशास्त्रयोगं च योगिनाम् ॥ ९ ॥&lt;br&gt;&#xA;सिद्धानां सिद्धिशास्त्रं च नानातन्त्रं मनोहरम् ॥&lt;br&gt;&#xA;भक्तानां भक्तिशास्त्रं च कृष्णस्य परमात्मनः ॥ 2.48.१० ॥&lt;br&gt;&#xA;देवीनामपि सर्वासां चरितं त्वन्मुखाम्बुजात् ॥&lt;br&gt;&#xA;अधुना श्रोतुमिच्छामि राधिकाख्यानमुत्तमम् ॥१ १॥&lt;br&gt;&#xA;श्रुतौ श्रुतं प्रशस्तं च राधायाश्च समासतः ॥&lt;br&gt;&#xA;त्वन्मुखात्काण्वशाखाया व्यासेनोक्तां वदाधुना ॥ १२ ॥&lt;br&gt;&#xA;आगमाख्यानकाले च भवता स्वीकृतं पुरा ॥&lt;br&gt;&#xA;नहीश्वरव्याहृतिश्च मिथ्या भवितुमर्हति ॥ १३ ॥&lt;br&gt;&#xA;तदुत्पतिं च तद्ध्यानं नाम्नो माहात्म्यमुत्तमम् ॥&lt;br&gt;&#xA;पूजाविधानं चरितं स्तोत्रं कवचमुत्तमम् ॥१४॥&lt;br&gt;&#xA;आराधनविधानं च पूजापद्धतिमीप्सिताम्॥&lt;br&gt;&#xA;साम्प्रतं ब्रूहि भगवन्मां भक्तां भक्तवत्सल ॥ १५ ॥&lt;br&gt;&#xA;कथं न कथितं पूर्वमागमाख्यानकालतः ॥&lt;br&gt;&#xA;पार्वतीवचनं श्रुत्वा नम्रवक्त्रो बभूव सः ॥ १६ ॥&lt;br&gt;&#xA;पञ्चवक्त्रश्च भगवाञ्छुष्ककण्ठोष्ठतालुकः ॥&lt;br&gt;&#xA;स्वसत्यभङ्गभीतश्च मौनीभूय विचिन्तयन् ॥ १७ ॥&lt;br&gt;&#xA;सस्मार कृष्णं ध्यानेनाभीष्टदेवं कृपानिधिम् ॥&lt;br&gt;&#xA;तदनुज्ञां च सम्प्राप्य स्वार्द्धाङ्गां तामुवाच सः ॥ १८ ॥&lt;br&gt;&#xA;निषिद्धोऽहं भगवता कृष्णेन परमात्मना ॥&lt;br&gt;&#xA;आगमारम्भसमये राधाख्यानप्रसङ्गतः ॥ १९ ॥&lt;br&gt;&#xA;मदर्द्धाङ्गस्वरूपा त्वं न मद्भिन्ना स्वरूपतः ॥&lt;br&gt;&#xA;अतोऽनुज्ञां ददौ कृष्णो मह्यं वक्तुं महेश्वरि ॥ 2.48.२० ॥&lt;br&gt;&#xA;मदिष्टदेवकान्ताया राधायाश्चरितं सति ॥&lt;br&gt;&#xA;अतीव गोपनीयं च सुखदं कृष्णभक्तिदम् ॥ २१ ॥&lt;br&gt;&#xA;जानामि तदहं दुर्गे सर्वं पूर्वापरं वरम् ॥&lt;br&gt;&#xA;यज्जानामि रहस्यं च न तद्ब्रह्मा फणीश्वरः ॥ २२ ॥&lt;br&gt;&#xA;न तत्सनत्कुमारश्च न च धर्मः सनातनः ॥&lt;br&gt;&#xA;न देवेन्द्रो मुनीन्द्राश्च सिद्धेन्द्राः सिद्धपुङ्गवाः ॥ २३ ॥&lt;br&gt;&#xA;मत्तो बलवती त्वं च प्राणांस्त्यक्तुं समुद्यता ॥&lt;br&gt;&#xA;अतस्त्वां गोपनीयं च कथयामि सुरेश्वरि ॥ २४ ॥&lt;br&gt;&#xA;शृणु दुर्गे प्रवक्ष्यामि रहस्यं परमाद्भुतम् ॥&lt;br&gt;&#xA;चरितं राधिकायाश्च दुर्लभं च सुपुण्यदम् ॥ २५ ॥&lt;br&gt;&#xA;पुरा वृन्दावने रम्ये गोलोके रासमण्डले ॥&lt;br&gt;&#xA;शतशृङ्गैकदेशे च मालतीमल्लिकावने ॥ २६ ॥&lt;br&gt;&#xA;रत्नसिंहासने रम्ये तस्थौ तत्र जगत्पतिः ॥&lt;br&gt;&#xA;स्वेच्छामयश्च भगवान्बभूव रमणोत्सुकः ॥ २७ ॥&lt;br&gt;&#xA;रिरंसोस्तस्य जगतां पत्युस्तन्मल्लिकावने ॥&lt;br&gt;&#xA;इच्छया च भवेत्सर्वं तस्य स्वेच्छामयस्य च ॥ २८ ॥&lt;br&gt;&#xA;एतस्मिन्नन्तरे दुर्गे द्विधारूपो बभूव सः ॥&lt;br&gt;&#xA;दक्षिणाङ्गं च श्रीकृष्णो वामार्द्धाङ्गा च राधिका ॥ २९ ॥&lt;br&gt;&#xA;बभूव रमणी रम्या रासेशा रमणोत्सुका ॥&lt;br&gt;&#xA;अमूल्यरत्नाभरणा रत्नसिंहासनस्थिता ॥ 2.48.३० ॥&lt;br&gt;&#xA;वह्निशुद्धांशुकाधाना कोटिपूर्णशशिप्रभा ॥&lt;br&gt;&#xA;तप्तकाञ्चनवर्णाभा राजिता च स्वतेजसा॥३१॥&lt;br&gt;&#xA;सस्मिता सुदती शुद्धा शरत्पद्मनिभानना ॥&lt;br&gt;&#xA;बिभ्रती कबरीं रम्यां मालतीमाल्यमण्डिताम्॥३२॥&lt;br&gt;&#xA;रत्नमालां च दधती ग्रीष्मसूर्य्यसमप्रभाम् ॥&lt;br&gt;&#xA;मुक्ताहारेण शुभ्रेण गङ्गाधारानिभेन च ॥ ३३ ॥&lt;br&gt;&#xA;संयुक्तं वर्तुलोत्तुङ्गं सुमेरु गिरिसन्निभम् ॥&lt;br&gt;&#xA;कठिनं सुन्दरं दृश्यं कस्तूरीपत्रचिह्नितम् ॥ ३४ ॥&lt;br&gt;&#xA;माङ्गल्यं मङ्गलार्हं च स्तनयुग्मं च बिभ्रती ॥&lt;br&gt;&#xA;नितम्बश्रोणिभारार्त्ता नवयौवनसुन्दरी ॥ ३५ ॥&lt;br&gt;&#xA;कामातुरः सस्मितां तां ददर्श रसिकेश्वरः ॥&lt;br&gt;&#xA;दृष्ट्वा कान्तां जगत्कान्तो बभूव रमणोत्सुकः ॥३६॥&lt;br&gt;&#xA;दृष्ट्वा चैनं सुकान्तं च सा दधार हरेः पुरः ॥&lt;br&gt;&#xA;तेन राधा समाख्याता पुराविद्भिर्महेश्वरि ॥ ३७ ॥&lt;br&gt;&#xA;राधा भजति तं कृष्णं स च तां च परस्परम् ॥&lt;br&gt;&#xA;उभयोः सर्वसाम्यं च सदा सन्तो वदन्ति च ॥ ३८ ॥&lt;br&gt;&#xA;भवनं धावनं रासे स्मरत्यालिङ्गनं जपन् ॥&lt;br&gt;&#xA;तेन जल्पति सङ्केतं तत्र राधां स ईश्वरः ॥ ३९ ॥&lt;br&gt;&#xA;राशब्दोच्चारणाद्भक्तो राति मुक्तिं सुदुर्लभाम् ॥&lt;br&gt;&#xA;धाशब्दोच्चारणाद्दुर्गे धावत्येव हरेः पदम् ॥ ॥ 2.48.४० ॥&lt;br&gt;&#xA;कृष्णवामांशसम्भूता राधा रासेश्वरी पुरा ॥&lt;br&gt;&#xA;तस्याश्चांशांशकलया बभूवुर्देवयोषितः ॥ ४१ ॥&lt;br&gt;&#xA;रा इत्यादानवचनो धा च निर्वाणवाचकः ॥&lt;br&gt;&#xA;ततोऽवाप्नोति मुक्तिं च तेन राधा प्रकीर्तिता ॥ ४२ ॥&lt;br&gt;&#xA;बभूव गोपीसङ्घश्च राधाया लोमकूपतः ॥&lt;br&gt;&#xA;श्रीकृष्णलोमकूपेभ्यो बभूवुः सर्वबल्लवाः ॥ ४३ ॥&lt;br&gt;&#xA;राधावामांशभागेन महालक्ष्मीर्बभूव सा ॥&lt;br&gt;&#xA;तस्याधिष्ठातृदेवी सा गृहलक्ष्मीर्बभूव सा ॥ ४४ ॥&lt;br&gt;&#xA;चतुर्भुजस्य सा पत्नी देवी वैकुण्ठवासिनी॥&lt;br&gt;&#xA;तदंशा राजलक्ष्मीश्च राजसम्पत्प्रदायिनी ॥ ४५ ॥&lt;br&gt;&#xA;तदंशा मर्त्यलक्ष्मीश्च गृहिणां च गृहे गृहे ॥&lt;br&gt;&#xA;दीपाधिष्ठातृदेवी च सा चैव गृहदेवता ॥ ४६ ॥&lt;br&gt;&#xA;स्वयं राधा कृष्णपत्नी कृष्णवक्षःस्थलस्थिता ॥&lt;br&gt;&#xA;प्राणाधिष्ठातृदेवी च तस्यैव परमात्मनः ॥ ४७ ॥&lt;br&gt;&#xA;आब्रह्मस्तम्बपर्यन्तं सर्वं मिथ्यैव पार्वति ॥&lt;br&gt;&#xA;भज सत्यं परं ब्रह्म राधेशं त्रिगुणात्परम् ॥ ४८ ॥&lt;br&gt;&#xA;परं प्रधानं परमं परमात्मानमीश्वरम् ॥&lt;br&gt;&#xA;सर्वाद्यं सर्वपूज्यं व निरीहं प्रकृतेः परम् ॥ ४९ ॥&lt;br&gt;&#xA;स्वेच्छामयं नित्यरूपं भक्तानुग्रहविग्रहम् ॥&lt;br&gt;&#xA;तद्भिन्नानां च देवानां प्राकृतं रूपमेव च ॥ 2.48.५० ॥&lt;br&gt;&#xA;तस्य प्राणाधिका राधा बहुसौभाग्यसंयुता ॥&lt;br&gt;&#xA;महाविष्णोः प्रसूः सा च मूलप्रकृतिरीश्वरी ॥ ५१ ॥&lt;br&gt;&#xA;मानिनीं राधिकां सन्तः सेवन्ते नित्यशस्सदा ॥&lt;br&gt;&#xA;सुलभं यत्पदाम्भोजं ब्रह्मादीनां सुदुर्लभम् ॥ ५२ ॥&lt;br&gt;&#xA;स्वप्ने राधापदाम्भोजं नहि पश्यन्ति बल्लवाः ॥&lt;br&gt;&#xA;स्वयं देवी हरेः क्रोडे छायारूपेण कामिनी ॥ ५३ ॥&lt;br&gt;&#xA;स च द्वादशगोपानां रायाणप्रवरः प्रिये ॥&lt;br&gt;&#xA;श्रीकृष्णांशश्च भगवान्विष्णुतुल्यपराक्रमः ॥ ५४ ॥&lt;br&gt;&#xA;सुदामशापात्सा देवी गोलोकादागता महीम् ॥&lt;br&gt;&#xA;वृषभानुगृहे जाता तन्माता च कलावती ॥५५॥&lt;br&gt;&#xA;इति श्रीब्रह्मवैवर्त्ते महापुराणे द्वितीये प्रकृतिखण्डे नारदनारायणसंवादान्तर्गत हरगौरीसंवादे राधोपाख्याने राधोत्पत्तितत्पूजादिकथनं नामाष्टचत्वारिंशत्तमोऽध्यायः ॥ ४८ ॥&lt;/p&gt;</description>
    </item>
    <item>
      <title>०४९</title>
      <link>https://vishvAsa.github.io/purANam_vaiShNavam/brahma-vaivarta-purANam/02/049/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/049/</guid>
      <description>&lt;p&gt;पार्वत्युवाच ॥&lt;br&gt;&#xA;कथं सुदामशापञ्च सा देवी ललाभ ह ॥&lt;br&gt;&#xA;कथं शशाप भृत्यो हि स्वाभीष्टां देवकामिनीम् ॥ १ ॥&lt;br&gt;&#xA;श्रीभगवानुवाच ॥&lt;br&gt;&#xA;शृणु देवी प्रवक्ष्यामि रहस्यं परमाद्भुतम् ॥&lt;br&gt;&#xA;गोप्यं सर्वपुराणेषु शुभदं भक्तिमुक्तिदम् ॥ २ ॥&lt;br&gt;&#xA;एकदा राधिकेशश्च गोलोके रासमण्डले ॥&lt;br&gt;&#xA;शतशृङ्गाख्यगिर्येकदेशे वृन्दावने वने ॥३॥&lt;br&gt;&#xA;गृहीत्वा विरजां गोपीं सुभाग्यां राधिकासमाम् ॥&lt;br&gt;&#xA;क्रीडां चकार भगवान्रत्नभूषणभूषितः ॥ ४ ॥&lt;br&gt;&#xA;रत्नप्रदीपसंयुक्ते रत्ननिर्माणमण्डले ॥&lt;br&gt;&#xA;अमूल्यरत्नखचितमञ्चके पुष्पतल्पके ॥ ५ ॥&lt;br&gt;&#xA;कस्तूरीकुङ्कुमारक्ते सुचन्दनसुधूपिते ॥&lt;br&gt;&#xA;सुगन्धिमालतीमालासमूहपरिमण्डिते ॥ ६ ॥&lt;br&gt;&#xA;सुरताद्विरतिर्नास्ति दम्पती रतिपण्डितौ ॥&lt;br&gt;&#xA;तौ द्वौ परस्पराक्तौ सुखसम्भोगतन्त्रितौ ॥ ७ ॥&lt;br&gt;&#xA;मन्वन्तराणां लक्षश्च कालः परिमितो गतः ॥&lt;br&gt;&#xA;गोलोकस्य स्वल्पकाले जन्मादिरहितस्य च ॥ ८ ॥&lt;br&gt;&#xA;दूत्यश्चतस्रो ज्ञात्वाऽथ जगदुस्तां तु राधिकम् ॥&lt;br&gt;&#xA;श्रुत्वा परमरुष्टा सा तत्याज हरिमीश्वरी ॥९॥&lt;br&gt;&#xA;प्रबोधिता च सखिभिः कोपरक्तास्यलोचना ॥&lt;br&gt;&#xA;विहाय रत्नालङ्कारं वह्निशुद्धांशुके शुभे ॥ 2.49.१० ॥&lt;br&gt;&#xA;क्रीडापद्मं च सद्रत्नामूल्यदर्पणमुज्ज्वलम् ॥&lt;br&gt;&#xA;निर्मार्जयामास सती सिन्दूरं चित्रपत्रकम् ॥ ११ ॥&lt;br&gt;&#xA;प्रक्षाल्य तोयाञ्जलिभिर्मुखरागमलक्तकम् ॥&lt;br&gt;&#xA;विस्रस्तकबरीभारा मुक्तकेशी प्रकम्पिता ॥ १२ ॥&lt;br&gt;&#xA;शुक्लवस्त्रपरीधाना रूक्षा वेषादिवर्जिता ॥&lt;br&gt;&#xA;ययौ यानान्तिकं तूर्णं प्रियालीभिर्निवारिता॥१३॥&lt;br&gt;&#xA;आजुहाव सखीसङ्घं रोषविस्फुरिताधरा ॥&lt;br&gt;&#xA;शश्वत्कम्पान्विताङ्गी सा गोपीभिः परिवारिता ॥१४॥&lt;br&gt;&#xA;ताभिर्भक्त्या युताभिश्च कातराभिश्च संस्तुता ॥&lt;br&gt;&#xA;आरुरोह रथं दिव्यममूल्यं रत्ननिर्मितम् ॥&lt;br&gt;&#xA;दशयोजनविस्तीर्णं दैर्घ्ये तच्छतयोजनम् ॥१५॥&lt;br&gt;&#xA;सहस्रचक्रयुक्तं च नानाचित्रसमन्वितम् ॥&lt;br&gt;&#xA;नानाविचित्रवसनैः सूक्ष्मैः क्षौमैर्विराजितम् ॥ १६ ॥&lt;br&gt;&#xA;अमूल्यरत्ननिर्माणदर्पणैः परिशोभितम् ॥&lt;br&gt;&#xA;मणीन्द्रजालमालाभैः पुष्पमालासहस्रकैः ॥ १७ ॥&lt;br&gt;&#xA;सद्रत्न कलशैर्युक्तं रम्यैर्मन्दिरकोटिभिः ॥&lt;br&gt;&#xA;त्रिलक्षकोटिभिः सार्द्ध गोपीभिश्च प्रियालिभिः ॥ १८ ॥&lt;br&gt;&#xA;ययौ रथेन तेनैव सुमनोमालिना प्रिये ॥&lt;br&gt;&#xA;श्रुत्वा कोलाहलं गोपः सुदामा कृष्णपार्षदः ॥ १९ ॥&lt;br&gt;&#xA;कृष्णं कृत्वा सावधानं गोपैः सार्द्धं पलायितः ॥&lt;br&gt;&#xA;भयेन कृष्णः सन्त्रस्तो विहाय विरजां सतीम् ॥ 2.49.२० ॥&lt;br&gt;&#xA;स्वप्रेममग्नः कृष्णोऽपि तिरोधानं चकार सः ॥&lt;br&gt;&#xA;सा सती समयं ज्ञात्वा विचार्य्य स्वहृदि क्रुधा ॥ २१ ॥&lt;br&gt;&#xA;राधाप्रकोपभीता च प्राणांस्तत्याज तत्क्षणम् ॥&lt;br&gt;&#xA;विरजालिगणास्तत्र भयविह्वलकातराः ॥ २२ ॥&lt;br&gt;&#xA;प्रययुः शरणं साध्वीं विरजां तत्क्षणं भिया ॥&lt;br&gt;&#xA;गोलोके सा सरिद्रूपा जाता वै शैलकन्यके ॥ २३ ॥&lt;br&gt;&#xA;कोटियोजनविस्तीर्णा दीर्घे शतगुणा तथा ॥&lt;br&gt;&#xA;गोलोकं वेष्टयामास परिखेव मनोहरा ॥ २४ ॥&lt;br&gt;&#xA;बभूवुः क्षुद्रनद्यश्च तदाऽन्या गोप्य एव च ॥&lt;br&gt;&#xA;सर्वा नद्यस्तदंशाश्च प्रतिविश्वेषु सुन्दरि ॥ २५ ॥&lt;br&gt;&#xA;इमे सप्त समुद्राश्च विरजानन्दना भुवि ॥&lt;br&gt;&#xA;अथागत्य महाभागा राधा रासेश्वरी परा ॥ २६ ॥&lt;br&gt;&#xA;न दृष्ट्वा विरजां कृष्णं स्वगृहं च पुनर्ययौ ॥&lt;br&gt;&#xA;जगाम कृष्णस्तां राधां गोपालैरष्टभिः सह ॥ २७ ॥&lt;br&gt;&#xA;गोपीभिर्द्वारि युक्ताभिर्वारितोऽपि पुनः पुनः ॥&lt;br&gt;&#xA;दृष्ट्वा कृष्णं च सा देवी भर्त्सयामास तं तदा ॥ २८ ॥&lt;br&gt;&#xA;सुदामा भर्त्सयामास तां तथा कृष्णसन्निधौ ॥&lt;br&gt;&#xA;क्रुद्धा शशाप सा देवी सुदामानं सुरेश्वरी ॥ २९ ॥&lt;br&gt;&#xA;गच्छ त्वमासुरीं योनिं गच्छ दूरमतो द्रुतम् ॥&lt;br&gt;&#xA;शशाप तां सुदामा च त्वमितो गच्छ भारतम् ॥ 2.49.३० ॥&lt;br&gt;&#xA;भव गोपी गोपकन्यामुख्याभिः स्वाभिरेव च ॥&lt;br&gt;&#xA;तत्र ते कृष्णविच्छेदो भविष्यति शतं समाः ॥ ॥३१॥&lt;br&gt;&#xA;तत्र भारावतरणं भगवांश्च करिष्यति ॥&lt;br&gt;&#xA;इति शप्त्वा सुदामाऽसौ प्रणम्य जननीं हरिम् ॥&lt;br&gt;&#xA;साश्रुनेत्रो मोहयुक्तस्ततो गन्तुं समुद्यतः ॥ ३२ ॥&lt;br&gt;&#xA;राधा जगाम तत्पश्चात्साश्रुनेत्राऽतिविह्वला ॥&lt;br&gt;&#xA;वत्स क्व यासीत्युच्चार्य्य पुत्रविच्छेदकातरा ॥ ३३ ॥&lt;br&gt;&#xA;कृष्णस्तां बोधयामास विद्यया च कृपानिधिः ॥&lt;br&gt;&#xA;शीघ्रं सम्प्राप्स्यसि सुतं मा रुदस्त्वं वरानने ॥ ३४ ॥&lt;br&gt;&#xA;स चासुरः शङ्खचूडो बभूव तुलसीपतिः ॥&lt;br&gt;&#xA;मच्छूलभिन्नकायेन गोलोकं वै जगाम सः ॥ ३५ ॥&lt;br&gt;&#xA;राधा जगाम वाराहे गोकुलं भारतं सती ॥&lt;br&gt;&#xA;वृषभानोश्च वैश्यस्य सा च कन्या बभूव ह ॥ ३६ ॥&lt;br&gt;&#xA;अयोनिसम्भवा देवी वायुगर्भा कलावती ॥&lt;br&gt;&#xA;सुषुवे मायया वायुं सा तत्राविर्बभूव ह ॥ ३७ ॥&lt;br&gt;&#xA;अतीते द्वादशाब्दे तु दृष्ट्वा तां नवयौवनाम् ॥&lt;br&gt;&#xA;सार्धं रायाणवैश्येन तत्सम्बन्धं चकार सः ॥ ३८ ॥&lt;br&gt;&#xA;छायां संस्थाप्य तद्गेहे साऽन्तर्द्धानमवाप ह ॥&lt;br&gt;&#xA;बभूव तस्य वैश्यस्य विवाहश्छायया सह ॥ ३९ ॥&lt;br&gt;&#xA;गते चतुर्दशाब्दे तु कंसभीतेश्छलेन च ॥&lt;br&gt;&#xA;जगाम गोकुलं कृष्णः शिशुरूपी जगत्पतिः ॥ 2.49.४० ॥&lt;br&gt;&#xA;कृष्णमाता यशोदा या रायाणस्तत्सहोदरः ॥&lt;br&gt;&#xA;गोलोके गोपकृष्णांशः सम्बन्धात्कृष्णमातुलः॥४१॥&lt;br&gt;&#xA;कृष्णेन सह राधायाः पुण्ये वृन्दावने वने ॥&lt;br&gt;&#xA;विवाहं कारयामास विधिना जगतां विधिः॥४२॥&lt;br&gt;&#xA;स्वप्ने राधापदाम्भोजं नहि पश्यन्ति बल्लवाः॥&lt;br&gt;&#xA;स्वयं राधा हरेः क्रोडे छाया रायाणमन्दिरे॥४३॥&lt;br&gt;&#xA;षष्टिवर्षसहस्राणि तपस्तेपे पुरा विधिः॥&lt;br&gt;&#xA;राधिकाचरणाम्भोजदर्शनार्थी च पुष्करे ॥४४॥&lt;br&gt;&#xA;भारावतरणे भूमेर्भारते नन्दगोकुले ॥&lt;br&gt;&#xA;ददर्श तत्पदाम्भोजं तपसस्तत्फलेन च।४५॥&lt;br&gt;&#xA;किञ्चित्कालं स वै कृष्णः पुण्ये वृन्दावने वने ॥&lt;br&gt;&#xA;रेमे गोलोकनाथश्च राधया सह भारते॥ ४६ ॥&lt;br&gt;&#xA;ततः सुदामशापेन विच्छेदश्च बभूव ह ॥&lt;br&gt;&#xA;तत्र भारावतरणं भूमेः कृष्णश्चकार सः ॥ ४७ ॥&lt;br&gt;&#xA;शताब्दे समतीते तु तीर्थयात्राप्रसङ्गतः ॥&lt;br&gt;&#xA;ददर्श कृष्णं सा राधा स च तां च परस्परम् ॥ ४८ ॥&lt;br&gt;&#xA;ततो जगाम गोलोकं राधया सह तत्त्ववित् ॥&lt;br&gt;&#xA;कलावती यशोदा च पर्यगाद्राधया सह ॥ ४९ ॥&lt;br&gt;&#xA;वृषभानुश्च नन्दश्च ययौ गोलोकमुत्तमम् ॥&lt;br&gt;&#xA;सर्वे गोपाश्च गोप्यश्च ययुस्ता याः समागताः ॥ 2.49.५० ॥&lt;br&gt;&#xA;छाया गोपाश्च गोप्यश्च प्रापुर्मुक्तिं च सन्निधौ ॥&lt;br&gt;&#xA;रेमिरे ताश्च तत्रैव सार्द्धं कृष्णेन पार्वति ॥ ५१ ॥&lt;br&gt;&#xA;षट्त्रिंशल्लक्षकोट्यश्च गोप्यो गोपाश्च तत्समाः ॥&lt;br&gt;&#xA;गोलोकं प्रययुर्मुक्ताः सार्धं कृष्णेन राधया ॥ ५२ ॥&lt;br&gt;&#xA;द्रोणः प्रजापतिर्नन्दो यशोदा तत्प्रिया धरा ॥&lt;br&gt;&#xA;सम्प्राप पूर्वतपसा परमात्मानमीश्वरम् ॥ ५३ ॥&lt;br&gt;&#xA;वसुदेवः कश्यपश्च देवकी चादितिः सती ॥&lt;br&gt;&#xA;देवमाता देवपिता प्रतिकल्पे स्वभावतः ॥ ५४ ॥&lt;br&gt;&#xA;पितॄणां मानसी कन्या राधामाता कलावती ॥&lt;br&gt;&#xA;वसुदामापि गोलोकाद् वृषभानुः समाययौ ॥ ५५ ॥&lt;br&gt;&#xA;इत्येवं कथितं दुर्गे राधिकाख्यानमुत्तमम् ॥&lt;br&gt;&#xA;सम्पत्करं पापहरं पुत्रपौत्रविवर्धनम् ॥ ५६ ॥&lt;br&gt;&#xA;श्रीकृष्णश्च द्विधारूपो द्विभुजश्च चतुर्भुजः ॥&lt;br&gt;&#xA;चतुर्भुजश्च वैकुण्ठे गोलोके द्विभुजः स्वयम् ॥ ५७ ॥&lt;br&gt;&#xA;चतुर्भुजस्य पत्नी च महालक्ष्मीः सरस्वती ॥&lt;br&gt;&#xA;गङ्गा च तुलसी चैव देव्यो नारायणप्रियाः ॥५८॥&lt;br&gt;&#xA;श्रीकृष्णपत्नी सा राधा तदर्द्धाङ्गसमुद्भवा ॥&lt;br&gt;&#xA;तेजसा वयसा साध्वी रूपेण च गुणेन च ॥ ५९ ॥&lt;br&gt;&#xA;आदौ राधां समुच्चार्य पश्चात्कृष्णं वदेद्बुधः ॥&lt;br&gt;&#xA;व्यतिक्रमे ब्रह्महत्यां लभते नात्र संशयः ॥ 2.49.६० ॥&lt;br&gt;&#xA;कार्त्तिकीपूर्णिमायां च गोलोके रासमण्डले ॥&lt;br&gt;&#xA;चकार पूजां राधायास्तत्सम्बन्धिमहोत्सवम् ॥ ६१ ॥&lt;br&gt;&#xA;सद्रत्नघुटिकायाश्च कृत्वा तत्कवचं हरिः ॥&lt;br&gt;&#xA;दधार कण्ठे बाहौ च दक्षिणे सह गोपकैः ॥ ६२ ॥&lt;br&gt;&#xA;कृत्वा ध्यानं च भक्त्या च स्तोत्रमेतच्चकार सः ॥&lt;br&gt;&#xA;राधाचर्वितताम्बूलं चखाद मधुसूदनः ॥ ६३ ॥&lt;br&gt;&#xA;राधा पूज्या च कृष्णस्य तत्पूज्यो भगवान्प्रभुः ॥&lt;br&gt;&#xA;परस्पराभीष्टदेवे भेदकृन्नरकं व्रजेत् ॥ ६४ ॥&lt;br&gt;&#xA;द्वितीये पूजिता सा च धर्मेण ब्रह्मणा मया ॥&lt;br&gt;&#xA;अनन्तवासुकिभ्यां च रविणा शशिना पुरा ॥ ६५ ॥&lt;br&gt;&#xA;महेन्द्रेण च रुद्रैश्च मनुना मानवेन च ॥&lt;br&gt;&#xA;सुरेन्द्रैश्च मुनीन्द्रैश्च सर्वविश्वैश्च पूजिता ॥ ६६ ॥&lt;br&gt;&#xA;तृतीये पूजिता सा च सप्तद्वीपेश्वरेण च ॥&lt;br&gt;&#xA;भारते च सुयज्ञेन पुत्रैर्मित्रैर्मुदाऽन्वितैः ॥ ६७ ॥&lt;br&gt;&#xA;ब्राह्मणेनाभिशप्तेन देवदोषेण भूभृता ॥&lt;br&gt;&#xA;व्याधिग्रस्तेन हस्तेन दुःखिना च विदूयता ॥ ६८ ॥&lt;br&gt;&#xA;सम्प्राप राज्यं भ्रष्टश्रीः स च राधावरेण च ॥&lt;br&gt;&#xA;स्तोत्रेण ब्रह्मदत्तेन स्तुत्वा च परमेश्वरीम् ॥ ६९ ॥&lt;br&gt;&#xA;अभेद्यं कवचं तस्याः कण्ठे बाहौ दधार सः ॥&lt;br&gt;&#xA;ध्यात्वा चकार पूजां च पुष्करे शतवत्सरान् ॥ 2.49.७० ॥&lt;br&gt;&#xA;अन्ते जगाम गोलोकं रत्नयानेन भूमिपः ॥&lt;br&gt;&#xA;इति ते कथितं सर्वं किं भूयः श्रोतुमिच्छसि ॥ ७१ ॥&lt;br&gt;&#xA;इति श्रीब्रह्मवैवर्त्ते महापुराणे द्वितीये प्रकृतिखण्डे नारदनारायणसंवादान्तर्गत हरगौरीसंवादे राधोपाख्याने राधायाः सुदामशापादिकथनं नामैकोनपञ्चाशत्तमोऽध्यायः ॥ ४९ ॥&lt;/p&gt;</description>
    </item>
    <item>
      <title>०५०</title>
      <link>https://vishvAsa.github.io/purANam_vaiShNavam/brahma-vaivarta-purANam/02/050/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/050/</guid>
      <description>&lt;p&gt;पार्वत्युवाच ॥&lt;br&gt;&#xA;को वा सुयज्ञो नृपतिः कुत्र वंशे बभूव सः ॥&lt;br&gt;&#xA;कथं विप्राभिशप्तश्च कथं सम्प्राप राधिकाम् ॥ १ ॥&lt;br&gt;&#xA;सर्वात्मनश्च कृष्णस्य पत्नीं श्रीकृष्णपूजिताम् ॥&lt;br&gt;&#xA;कथं विण्मूत्रधारी च सिषेवे परमेश्वरीम् ॥ २ ॥&lt;br&gt;&#xA;षष्टिवर्षसहस्राणि तपस्तेपे पुरा विधिः ॥&lt;br&gt;&#xA;यत्पादाम्भोजरेणूनां लब्धये पुष्करे विभुः ॥ ३ ॥&lt;br&gt;&#xA;कथं ददर्श तां देवो महालक्ष्मीं पुरा सतीम् ॥&lt;br&gt;&#xA;दुर्दर्शामपि युष्माकं दृश्या साऽभूत्कथं नृणाम् ॥ ४ ॥&lt;br&gt;&#xA;कथं त्रिजगतां धाता तस्मै तत्कवचं ददौ ॥&lt;br&gt;&#xA;ध्यानं पूजाविधिं स्तोत्रं तस्या व्याख्यातुमर्हसि ॥ ५ ॥&lt;br&gt;&#xA;श्रीमहादेव उवाच ॥&lt;br&gt;&#xA;स्वायम्भुवो मनुर्देवि मनूनामादिरेव च ॥&lt;br&gt;&#xA;ब्रह्मात्मजस्तपस्वी च शतरूपापतिः प्रभुः ॥६॥&lt;br&gt;&#xA;उत्तानपादस्तत्पुत्रस्तत्पुत्रो ध्रुव एव च ॥&lt;br&gt;&#xA;ध्रुवस्य कीर्तिर्विख्यातस्त्रैलोक्ये शैलकन्यके ॥७॥&lt;br&gt;&#xA;उत्कलस्तस्य पुत्रश्च नारायणपरायणः ॥&lt;br&gt;&#xA;सहस्रं राजसूयानां पुष्करे स चकार ह ॥ ८ ॥&lt;br&gt;&#xA;सर्वाणि रत्नपात्राणि ब्राह्मणेभ्यो ददौ मुदा ॥&lt;br&gt;&#xA;अमूल्यरत्नराशीनां सहस्रं तेजसा वृतम् ॥ ९ ॥&lt;br&gt;&#xA;ब्राह्मणेभ्यो ददौ राजा यज्ञान्ते स महोत्सवे ॥&lt;br&gt;&#xA;दृष्ट्वा तच्छोभनं यज्ञं विधाता जगतां प्रिये ॥ 2.50.१० ॥&lt;br&gt;&#xA;सुयज्ञं नाम नृपतिं चकार सुरसंसदि ॥&lt;br&gt;&#xA;स च राजा सुयज्ञश्च मनुवंशसमुद्भवः ॥ ११ ॥&lt;br&gt;&#xA;अन्नदाता रत्नदाता दाता वै सर्वसम्पदाम् ॥&lt;br&gt;&#xA;दशलक्षं गवां चैव रत्नशृङ्गपरिच्छदम् ॥ १२ ॥&lt;br&gt;&#xA;नित्यं ददौ स विप्रेभ्यो मुदायुक्तः सदक्षिणम् ॥&lt;br&gt;&#xA;गवां द्वादशलक्षाणां ददौ नित्यं मुदाऽन्वितः ॥ १३ ॥&lt;br&gt;&#xA;सुपक्वानि च मांसानि ब्राह्मणेभ्यश्च पार्वति ॥&lt;br&gt;&#xA;षट्कोटीर्ब्राह्मणानां च भोजयामास नित्यशः ॥ १४ ॥&lt;br&gt;&#xA;चोष्यैश्चर्व्यैर्लेह्यपेयैरतितृप्तं दिने दिने ॥&lt;br&gt;&#xA;विप्रलक्षं सूपकारं भोजयामास तत्परम् ॥ १५ ॥&lt;br&gt;&#xA;पूर्णमन्नं च सूपाक्तं सगव्यं मांसवर्जितम् ॥&lt;br&gt;&#xA;विप्रा भोजनकाले च मनुवंशसमुद्भवम् ॥ १६ ॥&lt;br&gt;&#xA;न तुष्टुवुः सुयज्ञं च तुष्टुवुस्तत्पितॄंश्च ते ॥&lt;br&gt;&#xA;दिने सुयज्ञयज्ञान्ते षट्त्रिंशल्लक्षकोटयः ॥ १७ ॥&lt;br&gt;&#xA;चक्रुः सुभोजनं विप्राश्चातितृप्ताश्च सुन्दरि ॥&lt;br&gt;&#xA;गृहीतानि च रत्नानि स्वगृहं वोढुमक्षमाः ॥ १८ ॥&lt;br&gt;&#xA;वृषलेभ्यो ददुः किञ्चित्किञ्चित्पथि च तत्यजुः ॥&lt;br&gt;&#xA;विप्राणां भोजनान्ते च विप्रान्येभ्यो ददौ नृपः ॥ १९ ॥&lt;br&gt;&#xA;तथाप्युर्वरितं तत्र चान्नराशिसहस्रकम् ॥&lt;br&gt;&#xA;कृत्वा यज्ञं महाबाहुः समुवास स्वसंसदि ॥ ॥ 2.50.२० ॥&lt;br&gt;&#xA;रत्नेन्द्रसारसङ्क्लृप्तच्छत्रकोटिसमन्विते ॥&lt;br&gt;&#xA;रत्नसिंहासने रम्ये पट्टवस्त्रैः सुसंस्कृते ॥ २१ ॥&lt;br&gt;&#xA;चन्दनादिसुसंसृष्टे रम्ये चन्दनपल्लवैः ॥&lt;br&gt;&#xA;शाखायुक्तैः पूर्णकुम्भै रम्भावृक्षैश्च शोभिते ॥ २२ ॥&lt;br&gt;&#xA;चन्दनागुरुकस्तूरीवनसिन्दूरसंस्कृते ॥&lt;br&gt;&#xA;वसुवासवचन्द्रेन्द्ररुद्रादित्य समन्विते ॥ २३ ॥&lt;br&gt;&#xA;मुनिनारदमन्वादिब्रह्मविष्णुशिवान्विते ॥&lt;br&gt;&#xA;एतस्मिन्नन्तरे तत्र विप्र एकः समाययौ ॥ २४ ॥&lt;br&gt;&#xA;रूक्षो मलिनवासाश्च शुष्ककण्ठौष्ठतालुकः ॥&lt;br&gt;&#xA;रत्नसिंहासनस्थं च माल्यचन्दनचर्चितम् ॥ २५ ॥&lt;br&gt;&#xA;राजानमाशिषं चक्रे सस्मितः सम्पुटाञ्जलिः ॥&lt;br&gt;&#xA;प्रणनाम नृपस्तं च नोत्तस्थौ किञ्चिदेव हि ॥२६॥&lt;br&gt;&#xA;सभासदश्च नोत्तस्थुर्जहसुः स्वल्पमेव च ॥&lt;br&gt;&#xA;मुनिभ्योऽपि च देवेभ्यो नमस्कृत्य द्विजोत्तमः ॥ २७ ॥&lt;br&gt;&#xA;शशाप नृपतिं क्रोधात्तत्रातिष्ठन्निरङ्कुशः ॥&lt;br&gt;&#xA;गच्छ दूरमतो राज्याद्भ्रष्टश्रीर्भव पामर ॥ २८ ॥&lt;br&gt;&#xA;भवाचिरं गलत्कुष्ठी बुद्धिहीनोऽप्युपद्रुतः ॥&lt;br&gt;&#xA;इत्युक्त्वा कम्पितः क्रोधात्सभास्थाञ्छप्तुमुद्यतः ॥ २९ ॥&lt;br&gt;&#xA;ये यत्र जहसुः सर्वे समुत्तस्थुः सभासदः ॥&lt;br&gt;&#xA;सर्वे चक्रुः प्रणामं ते क्रोधं तत्याज वाडवः ॥ 2.50.३० ॥&lt;br&gt;&#xA;प्रणम्यागत्य राजा तं रुरोद भयकातरः ॥&lt;br&gt;&#xA;निस्ससार सभामध्याद्धृदयेन विदूयता ॥ ३१ ॥&lt;br&gt;&#xA;ब्राह्मणो गूढरूपी च प्रज्वलन्ब्रह्मतेजसा ॥&lt;br&gt;&#xA;तत्पश्चान्मुनयः सर्वे प्रययुर्भयकातराः ॥ ३२ ॥&lt;br&gt;&#xA;हे विप्र तिष्ठ तिष्ठेति समुच्चार्य्य पुनः पुनः ॥&lt;br&gt;&#xA;पुलहश्च पुलस्त्यश्च प्रचेता भृगुरङ्गिराः ॥ ३३ ॥&lt;br&gt;&#xA;मरीचिः कश्यपश्चैव वसिष्ठः क्रतुरेव च ॥&lt;br&gt;&#xA;शुक्रो बृहस्पति श्चैव दुर्वासा लोमशस्तथा ॥ ३४ ॥&lt;br&gt;&#xA;गौतमश्च कणादश्च कण्वः कात्यायनः कठः ॥&lt;br&gt;&#xA;पाणिनिर्जाजलिश्चैव ऋष्यशृङ्गो विभाण्डकः ॥ ३५ ॥&lt;br&gt;&#xA;तैत्तिरिश्चाप्यापिशलिर्मार्कण्डेयो महातपाः ॥&lt;br&gt;&#xA;सनकश्च सनन्दश्च वोढुः पैलः सनातनः ॥ ३६ ॥&lt;br&gt;&#xA;सनत्कुमारो भगवान्नरनारायणावृषी ॥&lt;br&gt;&#xA;पराशरो जरत्कारुः संवर्त्तः करभस्तथा ॥ ३७ ॥&lt;br&gt;&#xA;भरद्वाजश्च वाल्मीकिरौर्वश्च च्यवनस्तथा ॥&lt;br&gt;&#xA;अगस्त्यो ऽत्रिरुतथ्यश्च सङ्कर्ताऽऽस्तीक आसुरिः ॥ ३८॥&lt;br&gt;&#xA;शिलालिर्लाङ्गलिश्चैव शाकल्यः शाकटायनः ॥&lt;br&gt;&#xA;गर्गो वत्सः पञ्चशिखो जमदग्निश्च देवलः ॥ ३९ ॥&lt;br&gt;&#xA;जैगीषव्यो वामदेवो वालखिल्यादयस्तथा ॥&lt;br&gt;&#xA;शक्तिर्दक्षः कर्दमश्च प्रस्कन्नः कपिलस्तथा ॥ 2.50.४० ॥&lt;br&gt;&#xA;विश्वामित्रश्च कौत्सश्चाप्यृचीकोऽप्यघमर्षणः ॥&lt;br&gt;&#xA;एते चान्ये च मुनयः पितरोऽग्निर्हरिप्रिया ॥४१॥&lt;br&gt;&#xA;दिक्पाला देवताः सर्वा विप्रं पश्चात्समाययुः॥&lt;br&gt;&#xA;ब्राह्मणं बोधयामासुर्वासयामासुरीश्वरि ॥ ४२ ॥&lt;br&gt;&#xA;समूचुस्तं क्रमेणैव नीतिं नीतिविशारदाः ॥ ४३ ॥&lt;br&gt;&#xA;इति श्रीब्रह्मवैवर्त्ते महापुराणे द्वितीये प्रकृतिखण्डे नारदनारायणसंवादान्तर्गतहरगौरीसंवादे राधोपाख्याने सुयज्ञोपाख्यानं नाम पञ्चाशत्तमोऽध्यायः ॥५०॥&lt;/p&gt;</description>
    </item>
    <item>
      <title>०५१</title>
      <link>https://vishvAsa.github.io/purANam_vaiShNavam/brahma-vaivarta-purANam/02/051/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/051/</guid>
      <description></description>
    </item>
    <item>
      <title>०५२</title>
      <link>https://vishvAsa.github.io/purANam_vaiShNavam/brahma-vaivarta-purANam/02/052/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/052/</guid>
      <description></description>
    </item>
    <item>
      <title>०५३</title>
      <link>https://vishvAsa.github.io/purANam_vaiShNavam/brahma-vaivarta-purANam/02/053/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/053/</guid>
      <description>&lt;p&gt;श्रीपार्वत्युवाच ॥&lt;br&gt;&#xA;गतेषु मुनिसङ्घेषु श्रुत्वा कर्मफलं नृणाम् ॥&lt;br&gt;&#xA;किं चकार नृपश्रेष्ठो ब्रह्मशापेन विह्वलः ॥ १ ॥&lt;br&gt;&#xA;अतिथिर्ब्राह्मणो वाऽपि किं चकार तदा प्रभो ॥&lt;br&gt;&#xA;जगाम नृपगेहं वा न वा तद्वक्तुमर्हसि ॥ २ ॥&lt;br&gt;&#xA;महेश्वर उवाच ॥&lt;br&gt;&#xA;गतेषु मुनिसङ्घेषु निन्दाग्रस्तो नराधिपः ॥&lt;br&gt;&#xA;प्रेरितश्च वसिष्ठेन धर्मिष्ठेन पुरोधसा ॥॥ ३ ॥&lt;br&gt;&#xA;पपात दण्डवद्भूमौ पादयोर्ब्राह्मणस्य च ॥&lt;br&gt;&#xA;त्यक्त्वा मन्युं द्विजश्रेष्ठो ददौ तस्मै शुभाशिषम् ॥ ४ ॥&lt;br&gt;&#xA;सस्मितं ब्राह्मणं दृष्ट्वा त्यक्तमन्युं कृपामयम् ॥&lt;br&gt;&#xA;उवाच नृपतिश्रेष्ठः साश्रुनेत्रः कृताञ्जलिः ॥ ५ ॥&lt;br&gt;&#xA;राजोवाच ॥&lt;br&gt;&#xA;कुत्र वंशे भवाञ्जातः किं नाम भवतः प्रभो ॥&lt;br&gt;&#xA;किन्नामा वाऽपि तद्ब्रूहि क्व वासः कथमागतः ॥६॥&lt;br&gt;&#xA;विप्ररूपी स्वयं विष्णुर्गूढः कपटमानुषः ॥&lt;br&gt;&#xA;साक्षात्स मूर्तिमानग्निः प्रज्वलन्ब्रह्मतेजसा ॥ ७ ॥&lt;br&gt;&#xA;को वा गुरुस्ते भगवन्निष्टदेवश्च भारते ॥&lt;br&gt;&#xA;तव वेषः कथमयं ज्ञानपूर्णस्य साम्प्रतम् ॥८॥&lt;br&gt;&#xA;गृहाण राज्यं निखिलमैश्वर्य्यं कोशमेव च ॥&lt;br&gt;&#xA;स्वभृत्यं कुरु मे पुत्रं मां च दासीं स्त्रियं मुने ॥ ९ ॥&lt;br&gt;&#xA;सप्तसागरसंयुक्तां सप्तद्वीपां वसुन्धराम् ॥&lt;br&gt;&#xA;अष्टादशोपद्वीपाढ्यां सशैलवनशोभिताम् ॥ 2.53.१० ॥&lt;br&gt;&#xA;मया भृत्येन शाधि त्वं राजेन्द्रो भव भारते ॥&lt;br&gt;&#xA;रत्नेन्द्रसारखचिते तिष्ठ सिंहासने वरे ॥॥ ११ ॥&lt;br&gt;&#xA;नृपस्य वचनं श्रुत्वा जहास मुनिपुङ्गवः ॥&lt;br&gt;&#xA;उवाच परमं तत्त्वमज्ञातं सर्वदुर्लभम् ॥ १२ ॥&lt;br&gt;&#xA;अतिथिरुवाच ॥&lt;br&gt;&#xA;मरीचिर्ब्रह्मणः पुत्रस्तत्पुत्रः कश्यपः स्वयम् ॥&lt;br&gt;&#xA;कश्यपस्य सुताः सर्वे प्राप्ता देवत्वमीप्सितम्॥१३॥&lt;br&gt;&#xA;तेषु त्वष्टा महाज्ञानी चकार परमं तपः ॥&lt;br&gt;&#xA;दिव्यं वर्षसहस्रं च पुष्करे दुष्करं तपः॥१४॥&lt;br&gt;&#xA;सिषेवे ब्राह्मणार्थं च देवदेवं हरिं परम्॥&lt;br&gt;&#xA;नारायणाद्वरं प्राप विप्रं तेजस्विनं सुतम् ॥ १५॥&lt;br&gt;&#xA;ततो बभूव तेजस्वी विश्वरूपस्तपोधनः॥&lt;br&gt;&#xA;पुरोधसं चकारेन्द्रो वाक्पतौ तं क्रुधा गते॥१६॥&lt;br&gt;&#xA;मातामहेभ्यो दैत्येभ्यो दत्तवन्तं घृताहुतिम् ॥&lt;br&gt;&#xA;चिच्छेद तं शुनासीरो ब्राह्मणं मातुराज्ञया॥१७॥&lt;br&gt;&#xA;विश्वरूपस्य तनयो विरूपो मत्पिता नृप ॥&lt;br&gt;&#xA;अहं च सुतपा नाम विरागी कश्यपो द्विजः ॥ । १८॥&lt;br&gt;&#xA;महादेवो मम गुरुर्विद्याज्ञानमनुप्रदः ॥&lt;br&gt;&#xA;अभीष्टदेवः सर्वात्मा श्रीकृष्णः प्रकृतेः परः ॥ १९ ॥&lt;br&gt;&#xA;तच्चिन्तयामि पादाब्जं न मे वाञ्छा ऽस्ति सम्पदि ॥&lt;br&gt;&#xA;सालोक्यसार्ष्टिसारूप्यसामीप्यं राधिकापतेः ॥2.53.२०॥&lt;br&gt;&#xA;तेन दत्तं न गृह्णामि विना तत्सेवनं शुभम् ॥&lt;br&gt;&#xA;ब्रह्मत्वममरत्वं वा मन्येऽहं जलबिम्बवत् ॥ २१ ॥&lt;br&gt;&#xA;भक्तिव्यवहितं मिथ्याभ्रममेव तु नश्वरम् ॥&lt;br&gt;&#xA;इन्द्रत्वं वा मनुत्वं वा सौरत्वं वा नराधिप॥२२॥&lt;br&gt;&#xA;न मन्ये जलरेखेति नृपत्वं केन गण्यते ॥&lt;br&gt;&#xA;श्रुत्वा सुयज्ञयज्ञे ते मुनीनां गमनं नृप ॥ २३ ॥&lt;br&gt;&#xA;लालसां विष्णुभक्तिं ते सम्प्रापयितुमागतः ॥&lt;br&gt;&#xA;केवलानुगृहीतस्त्वं नहि शप्तो मयाऽधुना॥२४॥&lt;br&gt;&#xA;समुद्धृतश्च पतितो घोरे निम्ने भवार्णवे ॥&lt;br&gt;&#xA;नह्यम्मयानि तीर्थानि न देवा मृच्छिलामयाः ॥ २९ ॥&lt;br&gt;&#xA;ते पुनन्त्युरुकालेन कृष्णभक्ताश्च दर्शनात् ॥&lt;br&gt;&#xA;राजन्निर्गम्यतां गेहाद्देहि राज्यं सुताय च ॥ २६ ॥&lt;br&gt;&#xA;पुत्रे न्यस्य प्रियां साध्वीं गच्छ वत्स वनं द्रुतम् ॥&lt;br&gt;&#xA;ब्रह्मादिस्तम्बपर्यन्तं सर्वं मिथ्यैव भूमिप ॥ २७ ॥&lt;br&gt;&#xA;श्रीकृष्णं भज राधेशं परमात्मा नमीश्वरम् ॥&lt;br&gt;&#xA;ध्यानसाध्यं दुराराध्यं ब्रह्मविष्णुशिवादिभिः ॥ २८ ॥&lt;br&gt;&#xA;आविर्भूतैस्तिरोभूतैः प्राकृतैः प्रकृतेः परम् ॥&lt;br&gt;&#xA;ब्रह्मा स्रष्टा हरिः पाता हरः संहारकारकः ॥ २९ ॥&lt;br&gt;&#xA;दिक्पालाश्च दिगीशाश्च भ्रमन्त्येवास्य मायया ॥&lt;br&gt;&#xA;यदाज्ञया वाति वायुः सूर्य्यो दिनपतिः सदा॥ ॥ 2.53.३० ॥&lt;br&gt;&#xA;निशापतिः शशी शश्वत्सस्यसुस्निग्धताकरः ॥&lt;br&gt;&#xA;कालेन मृत्युः सर्वेषां सर्वविश्वेषु वै भवेत् ॥ ३१ ॥&lt;br&gt;&#xA;काले वर्षति शक्रश्च दहत्यग्निश्च कालतः॥&lt;br&gt;&#xA;भीतवद्विश्वशास्ता च प्रजासंयमनो यमः॥३२॥&lt;br&gt;&#xA;कालः संहरते काले काले सृजति पाति च॥&lt;br&gt;&#xA;स्वदेशे वै समुद्रश्च स्वदेशे वै वसुन्धरा॥३३॥&lt;br&gt;&#xA;स्वदेशे पर्वताश्चैव स्वाः पातालाः स्वदेशतः॥&lt;br&gt;&#xA;स्वर्लोकाः सप्त राजेन्द्र सप्तद्वीपा वसुन्धरा॥३४॥&lt;br&gt;&#xA;शैलसागरसंयुक्ताः पातालाः सप्त चैव हि ॥&lt;br&gt;&#xA;ब्रह्माण्डमेभिर्लोकैश्च डिम्बाकारं जलप्लुतम् ॥३५॥&lt;br&gt;&#xA;सन्त्येव प्रतिविध्यण्डे ब्रह्मविष्णुशिवादयः ॥&lt;br&gt;&#xA;सुरा नराश्च नागाश्च गन्धर्वा राक्षसादयः ॥३६॥&lt;br&gt;&#xA;आपातालाद्ब्रह्मलोकपर्य्यन्तं डिम्बरूपकम् ॥&lt;br&gt;&#xA;इदमेव तु विध्यण्डमुत्तमं कृत्रिमं नृप ॥ ३७ ॥&lt;br&gt;&#xA;नाभिपद्मे विराड्विष्णोः क्षुद्रस्य जलशायिनः ॥&lt;br&gt;&#xA;स्थितं यथा पद्मबीजं कर्णिकायां च पङ्कजे ॥३८॥&lt;br&gt;&#xA;एवं सोऽपि शयानस्स्याज्जलतल्पे सुविप्लुते ॥&lt;br&gt;&#xA;ध्यायत्येव महायोगी प्राकृतः प्रकृतेः परम् ॥ ३९ ॥&lt;br&gt;&#xA;कालभीतश्च कालेशं कृष्णमात्मानमीश्वरम् ॥ ।&lt;br&gt;&#xA;महाविष्णोर्लोमकूपसाधारः सोऽस्ति विस्तृते ॥&lt;br&gt;&#xA;कूपेषु लोम्नां प्रत्येकमेवं विश्वानि सन्ति वै ॥ 2.53.४० ॥&lt;br&gt;&#xA;महाविष्णोर्गात्रलोम्नां ब्रह्माण्डानां च भूमिप ॥&lt;br&gt;&#xA;सङ्ख्यां कर्त्तुं न शक्नोति कृष्णोऽप्यन्यस्य का कथा ॥४१॥&lt;br&gt;&#xA;महाविष्णुः प्राकृतिकः सोऽपि डिम्बोद्भवः सदा॥&lt;br&gt;&#xA;भवेत्कृष्णेच्छया डिम्बः प्रकृतेर्गर्भसम्भवः ॥ ४२ ॥&lt;br&gt;&#xA;सर्वाधारो महान्विष्णुः कालभीतः स शङ्कितः ॥&lt;br&gt;&#xA;कालेशं ध्यायति स्वैरं कृष्णमात्मानमीश्वरम् ॥ ४३ ॥&lt;br&gt;&#xA;एवं च सर्वविश्वस्था ब्रह्मविष्णुशिवादयः ॥&lt;br&gt;&#xA;महान्विराट् क्षुद्रविराट् सर्वे प्राकृतिकाः सदा ॥४४॥ ।&lt;br&gt;&#xA;सा सर्वबीजरूपा च मूलप्रकृतिरीश्वरी ॥&lt;br&gt;&#xA;काले लीना च कालेशे कृष्णे तं ध्यायति स्म सा ॥४५॥&lt;br&gt;&#xA;एवं सर्वे कालभीताः प्रकृतिः प्राकृतास्तथा ॥&lt;br&gt;&#xA;आविर्भूतास्तिरोभूताः कालेन परमात्मनि ॥४६॥&lt;br&gt;&#xA;इत्येवं कथितं सर्वं महाज्ञानं सुदुर्लभम् ॥&lt;br&gt;&#xA;शिवेन गुरुणा दत्तं किं भूयः श्रोतुमिच्छसि ॥४७॥&lt;br&gt;&#xA;इति श्रीब्रह्मवैवर्त्ते महापुराणे द्वितीये प्रकृतिखण्डे नारदनारायणसंवादान्तर्गतहरगौरीसंवादे राधोपाख्याने सुयज्ञं प्रत्यतिथ्युपदेशो नाम त्रिपञ्चाशत्तमोऽध्यायः ॥५३॥&lt;/p&gt;</description>
    </item>
    <item>
      <title>०५४</title>
      <link>https://vishvAsa.github.io/purANam_vaiShNavam/brahma-vaivarta-purANam/02/054/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/054/</guid>
      <description>&lt;p&gt;राजोवाच ॥&lt;br&gt;&#xA;कुत्राधारो महाविष्णोः सर्वाधारस्य तस्य च ॥&lt;br&gt;&#xA;कालभीतस्य कति च कालमाया मुनीश्वर ॥ १ ॥&lt;br&gt;&#xA;क्षुद्रस्य कतिचित्कालं ब्रह्मणः प्रकृतेस्तथा ॥&lt;br&gt;&#xA;मनोरिन्द्रस्य चन्द्रस्य सूर्य्यस्यायुस्तथैव च ॥ २ ॥&lt;br&gt;&#xA;अन्येषां वै जनानां च प्राकृतानां परं वयः ॥&lt;br&gt;&#xA;वेदोक्तं सुविचार्य्यं च वद वेदविदां वर ॥ ३ ॥&lt;br&gt;&#xA;विश्वानामूर्ध्वभागे च कस्स्याद्वा लोक एव सः ॥&lt;br&gt;&#xA;कथयस्व महाभाग सन्देहच्छेदनं कुरु ॥ ४ ॥&lt;br&gt;&#xA;मुनिरुवाच ॥&lt;br&gt;&#xA;गोलोको नृप विश्वानां विस्तृतश्च नभस्समः ॥&lt;br&gt;&#xA;तथा नित्यं डिम्बरूपश्श्रीकृष्णेच्छासमुद्भवः ॥ ९ ॥&lt;br&gt;&#xA;जलेन परिपूर्णश्च कृष्णस्य मुखबिन्दुना ॥&lt;br&gt;&#xA;सृष्ट्युन्मुखस्यादिसर्गे परिश्रान्तस्य खेलतः ॥६॥&lt;br&gt;&#xA;प्रकृत्या सह युक्तस्य कलया निजया नृप ॥&lt;br&gt;&#xA;तत्राधारो महाविष्णोर्विश्वाधारस्य विस्तृतः ॥७॥&lt;br&gt;&#xA;प्रकृतिर्गर्भसंर्युक्तडिम्बोद्भूतस्य भूमिप ॥&lt;br&gt;&#xA;सुविस्तृते जलाधारे शयानश्च महाविराट् ॥ ८ ॥&lt;br&gt;&#xA;राधेश्वरस्य कृष्णस्य षोडशांशः प्रकीर्तितः ॥&lt;br&gt;&#xA;दूर्वादलश्यामरूपः सस्मितश्च चतुर्भुजः ॥ ९ ॥&lt;br&gt;&#xA;वनमालाधरः श्रीमाञ्छोभितः पीतवाससा ॥&lt;br&gt;&#xA;ऊर्ध्वं नभसि तद्विष्णोर्नित्यवैकुण्ठ एव च ॥2.54.१०॥&lt;br&gt;&#xA;आत्माऽऽकाशसमो नित्यो विस्तृतश्चन्द्रबिम्बवत् ॥&lt;br&gt;&#xA;ईश्वरेच्छासमुद्भूतो निर्लक्ष्यश्च निराश्रयः ॥ ११ ॥&lt;br&gt;&#xA;आकाशवत्सुविस्तारो रत्नौघैश्च विनिर्मितः ॥&lt;br&gt;&#xA;तत्र नारायणः श्रीमान्वनमाली चतुर्भुजः ॥ १२ ॥&lt;br&gt;&#xA;लक्ष्मीसरस्वतीगङ्गातुलसीपतिरीश्वरः ॥&lt;br&gt;&#xA;सुनन्दनन्दकुमुदपार्षदादिभिरावृतः॥१३॥&lt;br&gt;&#xA;सर्वेशः सर्वसिद्धेशो भक्तानुग्रहविग्रहः ॥&lt;br&gt;&#xA;श्रीकृष्णश्च द्विधाभूतो द्विभुजश्च चतुर्भुजः ॥१४॥&lt;br&gt;&#xA;चतुर्भुजश्च वैकुण्ठे गोलोके द्विभुजः स्वयम् ॥&lt;br&gt;&#xA;ऊर्ध्वं वैकुण्ठलोकाच्च पञ्चाशत्कोटियोजनात ॥ १५ ॥&lt;br&gt;&#xA;गोलोको वर्त्तुलाकारो वरिष्ठस्सर्वलोकतः ॥&lt;br&gt;&#xA;अमूल्यरत्नखचितैर्मन्दिरैश्च विभूषितः ॥ १६ ॥&lt;br&gt;&#xA;रत्नेन्द्रसारखचितैः स्तम्भसोपानचित्रितैः ॥&lt;br&gt;&#xA;मणीन्द्रदर्पणासक्तैः कपाटैः कलशोज्ज्वलैः ॥ १७ ॥&lt;br&gt;&#xA;नानाचित्रविचित्रैश्च शिबिरैश्च विराजितः ॥&lt;br&gt;&#xA;कोटियोजनविस्तीर्णो दैर्घ्ये शतगुणस्तथा ॥&lt;br&gt;&#xA;विरजासरिदाकीर्णैश्शतशृङ्गैस्सुवेष्टितः ॥ १८ ॥&lt;br&gt;&#xA;सरिदर्धप्रमाणेन दैर्घ्येण च ततेन च ॥&lt;br&gt;&#xA;शैलार्द्धपरिमाणेन युक्तो वृन्दावनेन च ॥ ॥ १९ ॥&lt;br&gt;&#xA;तदर्द्धमानविलसद्रासमण्डलमण्डितः ॥&lt;br&gt;&#xA;सरिच्छैलवनादीनां मध्ये गोलोक एव च ॥ 2.54.२० ॥&lt;br&gt;&#xA;यथा पङ्कजमध्ये च कर्णिका सुमनोहरा ॥&lt;br&gt;&#xA;तत्र गोगोपगोपीभिर्गोपीशो रासमण्डले ॥ २१ ॥&lt;br&gt;&#xA;रासेश्वर्य्या राधिकया संयुक्तः सन्ततं नृप ॥&lt;br&gt;&#xA;द्विभुजो मुरलीहस्तः शिशुर्गोपालरूपधृक् ॥२२॥&lt;br&gt;&#xA;वह्निशुद्धांशुकाधानो रत्नभूषणभूषितः ॥&lt;br&gt;&#xA;चन्दनोक्षितसर्वाङ्गो रत्नमालाविराजितः ॥२३॥&lt;br&gt;&#xA;रत्नसिंहासनस्थश्च रत्नच्छत्रेण शोभितः ॥&lt;br&gt;&#xA;तथा स प्रियगोपालैः सेवितः श्वेतचामरैः ॥ २४ ॥&lt;br&gt;&#xA;भूषिताभिश्च गोपीभिर्मालाचन्दनचर्चितः॥&lt;br&gt;&#xA;सस्मितः सकटाक्षाभिः सुवेषाभिश्च वीक्षितः॥२५॥&lt;br&gt;&#xA;कथितो लोकविस्तारो यथाशक्ति यथागमम्॥&lt;br&gt;&#xA;यथाश्रुतं शम्भुवक्त्रात्कालमानं निशामय ॥ २६ ॥&lt;br&gt;&#xA;पात्रं षट्पलसम्भूतं गभीरं चतुरङ्गुलम् ॥ २७ ॥&lt;br&gt;&#xA;स्वर्णमाषकृतच्छिद्रं दण्डैश्च चतुरङ्गुलैः ॥&lt;br&gt;&#xA;यावज्जलप्लुतं पात्रं तत्कालं दण्डमेव च ॥ २८ ॥&lt;br&gt;&#xA;दण्डद्वयं मुहूर्तं च यामस्तस्य चतुष्टयम् ॥&lt;br&gt;&#xA;वासरश्चाष्टभिर्यामैः पक्षस्तैर्दशपञ्चभिः ॥ २९ ॥&lt;br&gt;&#xA;मासो द्वाभ्यां च पक्षाभ्यां वर्षं द्वादशमासकैः ॥&lt;br&gt;&#xA;मासेन वै नराणां च पितॄणां तदहर्निशम् ॥ 2.54.३० ॥&lt;br&gt;&#xA;कृष्णपक्षे दिनं प्रोक्तं शुक्ले रात्रिः प्रकीर्त्तिता ॥&lt;br&gt;&#xA;वत्सरेण नराणां च देवानां च दिवानिशम् ॥ ३१ ॥&lt;br&gt;&#xA;अयनं ह्युत्तरमहो रात्रिर्वै दक्षिणायनम् ॥&lt;br&gt;&#xA;युगकर्मानुरूपं च नरादीनां वयो नृप ॥ ३२ ॥&lt;br&gt;&#xA;प्रकृतेः प्राकृतानां च ब्रह्मादीनां निशामय ॥&lt;br&gt;&#xA;कृतं त्रेता द्वापरं च कलिश्चेति चतुर्युगम् ॥ ३३ ॥&lt;br&gt;&#xA;दिव्यैर्द्वादशसाहस्रैः सावधानं निशामय ॥&lt;br&gt;&#xA;चत्वारि त्रीणि च द्वयेकं सहस्राणि कृतादिकम् ॥३४॥&lt;br&gt;&#xA;तेषां च सन्ध्यासन्ध्यांशौ द्वे सहस्रे प्रकीर्तिते ॥&lt;br&gt;&#xA;त्रिचत्वारिंशकैर्लक्षैस्सविंशतिसहस्रकैः ॥ ३५ ॥&lt;br&gt;&#xA;चतुर्युगं परिमितं नरमानक्रमेण च ॥&lt;br&gt;&#xA;लक्षैश्च सप्तदशभिस्साष्टविंशसहस्रकैः ॥ ३६ ॥&lt;br&gt;&#xA;कृतं युगं नृमानेन सङ्ख्याविद्भिः प्रकीर्त्तितम् ॥&lt;br&gt;&#xA;सहस्रैष्षण्णवतिभिर्लक्षैर्द्वादशभिस्सह ॥ ३७ ॥&lt;br&gt;&#xA;त्रेतायुगं परिमितं कालविद्भिः प्रकीर्त्तितम् ॥&lt;br&gt;&#xA;अष्टलक्षैस्सह मितं चतुष्षष्टिसहस्रकम्॥३८॥&lt;br&gt;&#xA;परिमाणं द्वापरस्य सङ्ख्याविद्भिरितीरितम्॥&lt;br&gt;&#xA;सद्वात्रिंशत्सहस्रैश्च चतुर्लक्षैश्च वत्सरैः॥&lt;br&gt;&#xA;नृमानाद्वै कलियुगं विदुः कालविदो बुघाः॥३९॥&lt;br&gt;&#xA;तत्र सप्त च वारा वै तिथयः षोडश स्मृताः॥&lt;br&gt;&#xA;दिवारात्र्यश्च पक्षौ द्वौ मासो वर्षं च निर्मितम्॥2.54.४०॥&lt;br&gt;&#xA;तथा भ्रमति तच्चक्रमेवमेवं चतुर्युगम्॥&lt;br&gt;&#xA;तथा युगानि राजेन्द्र तथा मन्वन्तराणि च॥४१॥।&lt;br&gt;&#xA;मन्वन्तरं तु दिव्यानां युगानामेकसप्ततिः॥&lt;br&gt;&#xA;एवं क्रमाद्भ्रमन्त्येव मनवश्च चतुर्दश॥४२॥&lt;br&gt;&#xA;पञ्चविंशतिसाहस्रं षष्ट्यन्तशतपञ्चकम् ॥&lt;br&gt;&#xA;नरमानयुगं चैव परं मन्वन्तरं स्मृतम्॥४३॥&lt;br&gt;&#xA;आख्यानं च मनूनां च धर्मिष्ठानां नराधिप॥&lt;br&gt;&#xA;यच्छ्रुतं शिववक्त्रेण तत्त्वं मत्तो निशामय॥४४॥&lt;br&gt;&#xA;आद्यो मनुर्ब्रह्मपुत्रः शतरूपा पतिव्रता ॥&lt;br&gt;&#xA;धर्मिष्ठानां वरिष्ठश्च गरिष्ठो मनुषु प्रभुः॥४५॥&lt;br&gt;&#xA;स्वायम्भुवः शम्भुशिष्यो विष्णुव्रतपरायणः ॥&lt;br&gt;&#xA;जीवन्मुक्तो महाज्ञानी भवतः प्रपितामहः॥४६॥&lt;br&gt;&#xA;राजसूयसहस्रं च चक्रे वै नर्मदातटे॥&lt;br&gt;&#xA;त्रिलक्षमश्वमेधं च त्रिलक्षं नरमेधकम्॥४७॥&lt;br&gt;&#xA;गोमेधं च चतुर्लक्षं विधिवन्महदद्भुतम् ॥&lt;br&gt;&#xA;ब्राह्मणानां त्रिकोटीश्च भोजयामास नित्यशः ॥ ४८ ॥&lt;br&gt;&#xA;पञ्चलक्षगवां मांसैः सुपक्वैर्घृतसंस्कृतैः ॥&lt;br&gt;&#xA;चर्व्यैंश्चोष्यैर्लेह्यपेयैर्मिष्टद्रव्यैः सुदुर्लभैः॥४९॥&lt;br&gt;&#xA;अमूल्यरत्नलक्षं च दशकोटिसुवर्णकम् ॥&lt;br&gt;&#xA;स्वर्णशृङ्गयुतं दिव्यं गवां लक्षं सुपूजितम् ॥ ॥2.54.५०॥&lt;br&gt;&#xA;वह्निशुद्धानि वस्त्राणि मुनीन्द्राणां च लक्षकम् ॥&lt;br&gt;&#xA;भूमिं च सर्वसस्याढ्यां गजेन्द्राणां च लक्षकम्॥&lt;br&gt;&#xA;त्रिलक्षमश्वरत्नं च शातकुम्भविभूषितम्॥९१॥&lt;br&gt;&#xA;सहस्रं रथरत्नं च शिबिकालक्षमेव च॥&lt;br&gt;&#xA;त्रिकोटिस्वर्णपात्राणि सान्नं सजलमीप्सितम्॥&lt;br&gt;&#xA;त्रिकोटिस्वर्णभूषाश्च कर्पूरादिसुवासितम्॥५२॥&lt;br&gt;&#xA;ताम्बूलं सुविचित्रं च त्रिकोटिस्वर्णतल्पकम्॥&lt;br&gt;&#xA;रत्नेन्द्रखचितैर्मञ्चैः रचितैर्विश्वकर्मणा ॥५३॥&lt;br&gt;&#xA;वह्निशुद्धांशुकैश्चित्रै राजितं माल्यजालकैः॥&lt;br&gt;&#xA;नित्यं ददौ ब्राह्मणेभ्यो विष्णुप्रीत्या शिवाज्ञया॥५४॥&lt;br&gt;&#xA;सम्प्राप्य शङ्कराज्ज्ञानं कृष्णमन्त्रं सुदुर्लभम्॥&lt;br&gt;&#xA;सम्प्राप्य कृष्णदास्यं च गोलोकं वै जगाम सः॥५५॥&lt;br&gt;&#xA;दृष्ट्वा मुक्तं स्वपुत्रं च प्रहष्टोऽभूत्प्रजापतिः॥&lt;br&gt;&#xA;तुष्टाव शङ्करं तुष्टः ससृजेऽन्यं मनुं विधिः॥५६॥&lt;br&gt;&#xA;यतः स्वयम्भुपुत्रोऽयमतः स्वायम्भुवो मनुः॥&lt;br&gt;&#xA;स्वारोचिषो मनुश्चैव द्वितीयो वह्निनन्दनः॥५७॥&lt;br&gt;&#xA;राजा वदान्यो धर्मिष्ठः स्वायम्भुवसमो महान् ॥&lt;br&gt;&#xA;प्रियव्रतसुतावन्यौ द्वौ मनू धर्मिणां वरौ ॥ ५८ ॥&lt;br&gt;&#xA;तौ तृतीयौ चतुर्थौ च वैष्णवौ तापसोत्तमौ ॥&lt;br&gt;&#xA;तौ च शङ्करशिष्यौ च कृष्णभक्तिपरायणौ ॥ ५९ ॥&lt;br&gt;&#xA;धर्मिष्ठानां वरिष्ठश्च रैवतः पञ्चमो मनुः ॥&lt;br&gt;&#xA;षष्ठश्च चाक्षुषो ज्ञेयो विष्णुभक्तिपरायणः ॥ 2.54.६० ॥&lt;br&gt;&#xA;श्राद्धदेवः सूर्यसुतो वैष्णवः सप्तमो मनुः ॥&lt;br&gt;&#xA;सावर्णिः सूर्यतनयो वैष्णवो मनुरष्टमः ॥ ६१ ॥&lt;br&gt;&#xA;नवमो दक्षसावर्णिर्विष्णुव्रतपरायणः ॥&lt;br&gt;&#xA;दशमो ब्रह्मसावर्णिर्ब्रह्मज्ञानविशारदः ॥ ६२ ॥&lt;br&gt;&#xA;ततश्च धर्मसावर्णिर्मनुरेकादशः स्मृतः ॥&lt;br&gt;&#xA;धर्मिष्ठश्च वरिष्ठश्च वैष्णवव्रततत्परः ॥ ॥ ६३ ॥&lt;br&gt;&#xA;ज्ञानी च रुद्रसावर्णिर्मनुश्च द्वादशः स्मृतः ॥&lt;br&gt;&#xA;धर्मात्मा देवसावर्णिर्मनुरेवं त्रयोदशः ॥ ६४ ॥&lt;br&gt;&#xA;चतुर्दशो महाज्ञानी चन्द्रसावर्णिरेव च ॥&lt;br&gt;&#xA;यावदायुर्मनूनां स्यादिन्द्राणां तावदेव हि ॥ ६५ ॥&lt;br&gt;&#xA;चतुर्दशेन्द्रावच्छिन्नं ब्रह्मणो दिनमुच्यते ॥&lt;br&gt;&#xA;तावती ब्रह्मणो रात्रिः सा च ब्राह्मी निशा नृप ॥ ६६ ॥&lt;br&gt;&#xA;कालरात्रिश्च सा ज्ञेया वेदेषु परिकीर्त्तिता ॥&lt;br&gt;&#xA;ब्रह्मणो वासरे राजन्क्षुद्रकल्पः प्रकीर्त्तितः॥ ॥ ६७ ॥&lt;br&gt;&#xA;सप्तकल्पे चिरञ्जीवी मार्कण्डेयो महातपाः ॥&lt;br&gt;&#xA;ब्रह्मलोकादधः सर्वे लोका दग्धाश्च तत्र वै ॥ ६८ ॥&lt;br&gt;&#xA;उत्थितेनैव सहसा सङ्कर्षणमुखाग्निना ॥&lt;br&gt;&#xA;चन्द्रार्कब्रह्मपुत्राश्च ब्रह्मलोकं गता ध्रुवम् ॥६९॥&lt;br&gt;&#xA;ब्रह्मरात्रिव्यतीते तु पुनश्च ससृजे विधिः ॥&lt;br&gt;&#xA;तस्यां ब्रह्मनिशायां च क्षुद्रः प्रलय उच्यते ॥ 2.54.७० ॥&lt;br&gt;&#xA;देवाश्च मनवश्चैव तत्र दग्धा नरादयः ॥&lt;br&gt;&#xA;एवं त्रिंशद्दिवारात्रैर्ब्रह्मणो मास एव च ॥ ७१ ॥&lt;br&gt;&#xA;वर्षं द्वादशमासैश्च ब्रह्मसम्बन्धि चैव हि ॥&lt;br&gt;&#xA;एवं पञ्चदशाब्दे तु गते च ब्रह्मणो नृप ॥&lt;br&gt;&#xA;दैनन्दिनस्तु प्रलयो वेदेषु परिकीर्त्तितः ॥ ॥ ७२ ॥&lt;br&gt;&#xA;मोहरात्रिश्च सा प्रोक्ता वेदविद्भिः पुरातनैः ॥&lt;br&gt;&#xA;तत्र सर्वे प्रणष्टास्स्युश्चन्द्रार्कादिदिगीश्वराः ॥ ७३ ॥&lt;br&gt;&#xA;आदित्या वसवो रुद्रा मनवो मानवादयः ॥&lt;br&gt;&#xA;ऋषयो मुनयश्चैव गन्धर्वा राक्षसादयः ॥ ७४ ॥&lt;br&gt;&#xA;मार्कण्डेयो लोमशश्च पेचकश्चिरजीविनः ॥&lt;br&gt;&#xA;इन्द्रद्युम्नश्च नृपतिश्चाकूपारश्च कच्छपः ॥७९॥&lt;br&gt;&#xA;नाडीजङ्घो बकश्चैव सर्वे नष्टाश्च तत्र वै ॥&lt;br&gt;&#xA;ब्रह्मलोकादधः सर्वे लोका नागालयास्तथा ॥ ॥ ७६ ॥&lt;br&gt;&#xA;ब्रह्मलोकं ययुः सर्वे ब्रह्मपुत्रादयस्तथा ॥&lt;br&gt;&#xA;गते दैनन्दिने ब्रह्मा लोकांश्च ससृजे पुनः ॥७७॥&lt;br&gt;&#xA;एवं शताब्दपर्य्यन्तं परमायुः प्रजापतेः ॥&lt;br&gt;&#xA;ब्रह्मणश्च निपाते स्यान्महाकल्पो भवेन्नृप ॥ ७८ ॥&lt;br&gt;&#xA;प्रकीर्तिता महारात्रिः सैव चेह पुरातनैः ॥&lt;br&gt;&#xA;ब्रह्मणश्च निपाते च ब्रह्माण्डौघो जलप्लुतः ॥ ७९ ॥&lt;br&gt;&#xA;देवमाता च सावित्री वेदा धर्म्मादयस्तथा ॥&lt;br&gt;&#xA;सर्वे प्रणष्टा मृत्युश्च प्रकृतिं च शिवं विना ॥ 2.54.८० ॥&lt;br&gt;&#xA;नारायणे प्रलीनाश्च विश्वस्था वैष्णवास्तथा ॥&lt;br&gt;&#xA;कालाग्निरुद्रः संहर्त्ता सर्वरुद्रगणैः सह ॥८१॥&lt;br&gt;&#xA;मृत्युञ्जये महादेवे प्रलीनः स तमो गुणः ॥&lt;br&gt;&#xA;ब्रह्मणश्च निपातेन निमेषः प्रकृतेर्भवेत् ॥ ८२ ॥&lt;br&gt;&#xA;नारायणस्य शम्भोश्च महाविष्णोश्च निश्चितम् ॥&lt;br&gt;&#xA;निमेषान्ते पुनः सृष्टिर्भवेत्कृष्णेच्छया नृप ॥ ८३ ॥&lt;br&gt;&#xA;कृष्णो निमेषरहितो निर्गुणः प्रकृते परः ॥&lt;br&gt;&#xA;सगुणानां निमेषश्च कालसङ्ख्यावयोमितः ॥ ॥ ८४ ॥&lt;br&gt;&#xA;निर्गुणस्य च नित्यस्य चाद्यन्तरहितस्य च ॥&lt;br&gt;&#xA;निमेषाणां सहस्रेण प्रकृतेर्दण्ड उच्यते ॥ ८९ ॥&lt;br&gt;&#xA;षष्टिदण्डात्मिकास्तस्या वासरश्च प्रकीर्त्तितः ॥&lt;br&gt;&#xA;त्रिंशद्रात्रिं दिनैर्मासो वर्षं द्वादशमासकैः ॥ ८६ ॥&lt;br&gt;&#xA;एवं गते शताब्दे च श्रीकृष्णे प्रकृतेर्लयः ॥&lt;br&gt;&#xA;प्रकृत्यां च प्रलीनायां श्रीकृष्णे प्राकृतो लयः ॥ ८७ ॥&lt;br&gt;&#xA;सर्वान्संहृत्य सा चैका महाविष्णोः प्रसूश्च या ॥&lt;br&gt;&#xA;कृष्णवक्षसि लीना च मूलप्रकृतिरीश्वरी ॥८८ ॥&lt;br&gt;&#xA;सन्तो वदन्ति तां दुर्गां विष्णुमायां सनातनीम् ॥&lt;br&gt;&#xA;सर्वशक्तिस्वरूपां च परां नारायणीं सतीम् ॥ ८९ ॥&lt;br&gt;&#xA;बुद्ध्यधिष्ठातृदेवी च श्रीकृष्णस्यैव निर्गुणाम् ॥&lt;br&gt;&#xA;यन्मायामोहिताश्चैव ब्रह्मविष्णुशिवादयः॥2.54.९०॥&lt;br&gt;&#xA;वैष्णवास्तां महालक्ष्मीं परां राधां वदन्ति ते ॥&lt;br&gt;&#xA;अर्द्धाङ्गां च महालक्ष्मीः प्रिया नारायणस्य च ॥ ९१ ॥&lt;br&gt;&#xA;प्राणाधिष्ठातृदेवीं च प्रेम्णा प्राणाधिकां वराम् ॥&lt;br&gt;&#xA;स्थिरप्रेममयीं शक्तीं निर्गुणां निर्गुणस्य च ॥९२॥&lt;br&gt;&#xA;नारायणश्च शम्भुश्च संहृत्य स्वगणान्बहून् ॥&lt;br&gt;&#xA;शुद्धसत्त्वस्वरूपी श्रीकृष्णे लीनश्च निर्गुणे॥ ॥९३॥&lt;br&gt;&#xA;गोपा गोप्यश्च गावश्च सवत्साश्च नराधिप ॥&lt;br&gt;&#xA;सर्वे लीनाः प्रकृत्यां च प्रकृतिः परमेश्वरे॥।&lt;br&gt;&#xA;महाविष्णौ विलीनाश्च ते सर्वे क्षुद्रविष्णवः ॥&lt;br&gt;&#xA;महाविष्णुः प्रकृत्यां च सा चैवं परमात्मनि॥९५॥&lt;br&gt;&#xA;प्रकृतिर्योगनिद्रा च श्रीकृष्णनयनद्वये ॥&lt;br&gt;&#xA;अधिष्ठानं चकारैवं मायया चेश्वरेच्छया॥९६॥&lt;br&gt;&#xA;प्रकृतेर्वासरो यावन्मितः कालः प्रकीर्त्तितः ॥&lt;br&gt;&#xA;तावद्वृन्दावने निद्रा कृष्णस्य परमात्मनः॥९७॥&lt;br&gt;&#xA;अमूल्य रत्नतल्पे च वह्निशुद्धांशुकार्चिते ॥&lt;br&gt;&#xA;गन्धचन्दनमाल्यौघवाय्वादिसुरभीकृते ॥ ९८ ॥&lt;br&gt;&#xA;पुनः प्रजागरे तस्य सर्वसृष्टिर्भवेत्पुनः ॥&lt;br&gt;&#xA;एवं सर्वे प्राकृताश्च श्रीकृष्णं निर्गुणं विना ॥ ९९ ॥&lt;br&gt;&#xA;तद्वन्दनं तत्स्मरणं तस्य ध्यानं तदर्चनम् ॥&lt;br&gt;&#xA;कीर्त्तनं तद्गुणानां च महापातकनाशनम् ॥ 2.54.१०० ॥&lt;br&gt;&#xA;एतत्ते कथितं सर्वं यद्यन्मृत्युञ्जयाच्छ्रुतम् ॥&lt;br&gt;&#xA;यथागमं महाराज किं भूयः श्रोतुमिच्छसि ॥ १०१ ॥&lt;br&gt;&#xA;सुयज्ञ उवाच॥&lt;br&gt;&#xA;कालाग्निरुद्रो विश्वानां संहर्त्ता च तमोगुणः ॥&lt;br&gt;&#xA;ब्रह्मणोऽन्ते विलीनश्च सत्त्वं मृत्युञ्जये शिवे ॥१०२॥&lt;br&gt;&#xA;शिवो लीनो निर्गुणे च श्रीकृष्णे प्राकृते लये ॥&lt;br&gt;&#xA;कथं तव गुरोर्नाम मृत्युञ्जय इति श्रुतम् ॥१०३॥&lt;br&gt;&#xA;कथं प्रसूर्महाविष्णोर्मूलप्रकृतिरीश्वरी॥&lt;br&gt;&#xA;असङ्ख्यानि च विश्वानि सन्ति वै यस्य लोमसु ॥ १०४ ॥&lt;br&gt;&#xA;सुतपा उवाच ॥&lt;br&gt;&#xA;ब्रह्मणोऽन्ते मृत्युकन्या प्रणष्टा जलबिम्बवत् ॥&lt;br&gt;&#xA;संहर्त्री सर्वलोकानां ब्रह्मादीनां नराधिप ॥ १०५ ॥&lt;br&gt;&#xA;कतिधा मृत्युकन्यानां ब्रह्मणां कोटिशो लये ॥&lt;br&gt;&#xA;कालेन लीनः शम्भुश्च सत्त्वरूपे च निर्गुणे । १०६ ॥&lt;br&gt;&#xA;मृत्युकन्या जिता शश्वच्छिवेन गुरुणा मम ॥&lt;br&gt;&#xA;न मृत्युना जितः शम्भुः कल्पे कल्पे श्रुतौ श्रुतम् ॥ १०७ ॥&lt;br&gt;&#xA;शम्भुर्नारायणस्यैव प्रकृतेश्च नराधिप ॥&lt;br&gt;&#xA;नित्यानां लीनता नित्ये तन्माया न तु वास्तवी ॥ १०८ ॥&lt;br&gt;&#xA;स्वयं पुमान्निर्गुणश्च कालेन सगुणः स्वयम् ॥&lt;br&gt;&#xA;स्वयं नारायणः शम्भुर्मायया प्रकृतिः स्वयम् ॥ १०९ ॥&lt;br&gt;&#xA;तदंशस्तत्समः शश्वद्यथा वह्नेः स्फुलिङ्गवत् ॥&lt;br&gt;&#xA;ये ये च ब्रह्मणा सृष्टा रुद्रादित्यादयस्तथा ॥ 2.54.११० ॥&lt;br&gt;&#xA;कल्पे कल्पे जितास्ते ते नश्वरा मृत्युकन्यया ॥&lt;br&gt;&#xA;न शिवो ब्रह्मणा सृष्टः सत्यो नित्यः सनातनः ॥ १११ ॥&lt;br&gt;&#xA;कतिधा ब्रह्मणां पातो यन्निमेषण भूमिप ॥&lt;br&gt;&#xA;अथादिसर्गे श्रीकृष्णः प्रकृत्यां च जगद्गुरुः ॥ ११२ ॥&lt;br&gt;&#xA;चकार वीर्याधानं च पुण्ये वृन्दावने वने ॥&lt;br&gt;&#xA;तद्वामांशसमुद्भूता रासे रासेश्वरी परा ॥ ११३ ॥&lt;br&gt;&#xA;गर्भं दधार सा राधा यावद्वै ब्रह्मणो वयः॥&lt;br&gt;&#xA;ततः सुषाव सा डिम्भं गोलोके रासमण्डले ॥ ११४ ॥&lt;br&gt;&#xA;चुकोप डिम्भं सा दृष्ट्वा हृदयेन विदूयता ॥&lt;br&gt;&#xA;तड्डिम्भं प्रेरयामास तदधो विश्व गोलके ॥ ११५ ॥&lt;br&gt;&#xA;त्यक्त्वाऽपत्य महादेवी रुरोद च मुहुर्मुहुः ॥&lt;br&gt;&#xA;कृष्णस्तां बोधयामास महायोगेन योगवित् ॥ ११६ ॥&lt;br&gt;&#xA;बभूव तस्माडिम्भाच्च सर्वाधारो महाविराट् ॥ ११७ ॥&lt;br&gt;&#xA;सुयज्ञ उवाच ॥&lt;br&gt;&#xA;अद्य मे सफलं जन्म जीवनं सार्थकं मम ॥&lt;br&gt;&#xA;शापो मे वररूपश्चाप्यभवद्भक्तिकारणम् ॥ ११८ ॥&lt;br&gt;&#xA;सुदुर्लभा हरेर्भक्तिः सर्वमङ्गलमङ्गला ॥&lt;br&gt;&#xA;न तस्याश्च समं विप्र वेदोक्तं भक्तिपञ्चकम् ॥११९॥&lt;br&gt;&#xA;यथा भक्तिर्मम भवेच्छ्रीकृष्णे परमात्मनि ॥&lt;br&gt;&#xA;सुदुर्लभा च सर्वेषां तत्कुरुष्व महामुने ॥ 2.54.१२० ॥&lt;br&gt;&#xA;नह्यम्मयानि तीर्थानि न देवा मृच्छिलामयाः ॥&lt;br&gt;&#xA;ते पुनन्त्युरुकालेन कृष्णभक्ताश्च दर्शनात् ॥ १२१ ॥&lt;br&gt;&#xA;सर्वेषामाश्रमाणां च द्विजातेर्जातिरुत्तमा ॥&lt;br&gt;&#xA;स्वधर्मनिरताश्चैव तेषु श्रेष्ठश्च भारते ॥ १२२ ॥&lt;br&gt;&#xA;कृष्णमन्त्रोपासकश्च कृष्णभक्तिपरायणः ॥&lt;br&gt;&#xA;नित्यं नैवेद्येभोजी च ततः श्रेष्ठो महाञ्छुचिः ॥१२३॥&lt;br&gt;&#xA;त्वां वैष्णवं द्विजश्रेष्ठं महाज्ञानार्णवं परम् ॥&lt;br&gt;&#xA;सम्प्राप्य शिवशिष्यं च कं यामि शरणं मुने ॥ १२४ ॥&lt;br&gt;&#xA;अधुनाऽहं गलत्कुष्ठी तव शापान्महामुने ॥&lt;br&gt;&#xA;कथं तपस्यामशुचिर्नाधिकारी करोमि च ॥ १२५ ॥&lt;br&gt;&#xA;सुतपा उवाच ॥&lt;br&gt;&#xA;हरिभक्तिप्रदात्री सा विष्णुमाया सनातनी ॥&lt;br&gt;&#xA;सा च याननुगृह्णाति तेभ्यो भक्तिं ददाति च ॥ १२६ ॥&lt;br&gt;&#xA;यांश्च माया मोहयति तेभ्यस्तां न ददाति च ॥&lt;br&gt;&#xA;करोति वञ्चनां तेषां नश्वरेण धनेन च ॥ १२७ ॥&lt;br&gt;&#xA;कृष्णप्रेममयीं शक्तिं प्राणाधिष्ठातृदेवताम् ॥&lt;br&gt;&#xA;भज राधां निर्गुणां तां प्रदात्रीं सर्वसम्पदाम् ॥ १२८ ॥&lt;br&gt;&#xA;शीघ्रं यास्यासि गोलोकं तदनुग्रहसेवया ॥&lt;br&gt;&#xA;सा सेविता श्रीकृष्णेन सर्वाराध्येन पूजिता ॥ १२९ ॥&lt;br&gt;&#xA;ध्यानसाध्यं दुराराध्यं भक्ताः संसेव्य निर्गुणम् ॥&lt;br&gt;&#xA;सुचिरेण च गोलोकं प्रयान्ति बहुजन्मतः ॥ 2.54.१३० ॥&lt;br&gt;&#xA;कृपामयीं च संसेव्य भक्ता यान्त्यचिरेण वै ॥&lt;br&gt;&#xA;सा प्रसूश्च महाविष्णोः सर्वसम्पत्स्वरूपिणी ॥ १३१ ॥&lt;br&gt;&#xA;सहस्रवर्षपर्य्यन्तं विप्रपादोदकं पिब ॥&lt;br&gt;&#xA;कामदेवस्वरूपश्च रोगहीनो भविष्यसि ॥१३२॥&lt;br&gt;&#xA;विप्रपादोदकक्लिन्ना यावत्तिष्ठति मेदिनी ॥&lt;br&gt;&#xA;तावत्पुष्करपत्रेषु पिबन्ति पितरो जलम् ॥ १३३ ॥&lt;br&gt;&#xA;पृथिव्यां यानि तीर्थानि तानि तीर्थानि सागरे ॥&lt;br&gt;&#xA;सागरे यानि तीर्थानि विप्रपादेषु तानि च ॥ १३४ ॥&lt;br&gt;&#xA;विप्रपादोदकं चैव पापव्याधिविनाशनम् ॥&lt;br&gt;&#xA;सर्वतीर्थोदकसमं भुक्तिमुक्तिप्रदं शुभम् ॥ १३५ ॥&lt;br&gt;&#xA;विप्रो मानवरूपी च देवदेवो जनार्दनः ॥&lt;br&gt;&#xA;विप्रेण दत्तं द्रव्यं च भुञ्जते सर्वदेवताः ॥ १३६ ॥&lt;br&gt;&#xA;इत्येवमुक्त्वा विप्रश्च गृहीत्वा तस्य पूजनम् ॥&lt;br&gt;&#xA;जगाम गृहमित्युक्त्वा त्वायास्ये वत्सरान्तरे ॥ १३७ ॥&lt;br&gt;&#xA;भक्त्या च बुभुजे राजा विप्रपादोदकं शिवे ॥&lt;br&gt;&#xA;विप्रांश्च पूजयामास भोजयामास वत्सरम् ॥ १३८ ॥&lt;br&gt;&#xA;संवत्सरे व्यतीते तु निर्मुक्तो व्याधितो नृपः ॥&lt;br&gt;&#xA;आजगाम मुनिश्रेष्ठः सुतपाः कश्यपाग्रणीः ॥ १३९ ॥&lt;br&gt;&#xA;राधापूजाविधानं च स्तोत्रं च कवचं मनुम् ॥&lt;br&gt;&#xA;ध्यानं च सामवेदोक्तं ददौ तस्मै नृपाय सः ॥ 2.54.१४० ॥&lt;br&gt;&#xA;राजन्निर्गम्यतां शीघ्रमित्युक्त्वा तपसे मुनिः ॥&lt;br&gt;&#xA;जगाम स्वालयाद्दुर्गं निर्जगाम त्वरन्नृपः ॥ १४१ ॥&lt;br&gt;&#xA;रुरुदुर्बान्धवाः सर्वे त्रिरात्रं शोकमूर्च्छिताः ॥&lt;br&gt;&#xA;भार्य्याश्च तत्यजुः प्राणान्पुत्रो राजा बभूव ह ॥ १४२ ॥&lt;br&gt;&#xA;सुयज्ञः पुष्करं गत्वा चक्रे वै दुष्करं तपः ॥&lt;br&gt;&#xA;दिव्यं वर्षशतं राजा जजाप परमं मनुम् ॥ १४३ ॥&lt;br&gt;&#xA;तदा ददर्श गगने रथस्थां परमेश्वरीम् ॥&lt;br&gt;&#xA;स तद्दर्शनमात्रेण निष्पापश्च बभूव ह ॥१४४॥&lt;br&gt;&#xA;तत्याज मानुषं देहं दिव्यां मूर्त्तिं दधार ह ॥&lt;br&gt;&#xA;सा देवी तेन यानेन रत्नेन्द्रैर्निर्मितेन च॥१४५॥&lt;br&gt;&#xA;नृपं नीत्वा च गोलोकं तत्र चैषा ययौ तदा ॥&lt;br&gt;&#xA;राजा ददर्श गोलोकं नद्या विरजया वृतम्॥१४६॥&lt;br&gt;&#xA;वेष्टितं पर्वतेनैव शतशृङ्गेण चारुणा॥&lt;br&gt;&#xA;श्रीवृन्दावनसंयुक्तं रासमण्डलमण्डितम् ॥१४७॥&lt;br&gt;&#xA;गोगोपगोपीनिकरैः शोभितं परिसेवतैः॥&lt;br&gt;&#xA;रत्नेन्द्रसारखचितैर्मन्दिरैः सुमनोहरैः ॥१४८॥&lt;br&gt;&#xA;नानाचित्रविचित्रैश्च राजितं परिशोभितम्॥&lt;br&gt;&#xA;सप्तत्रिंशद्भिराक्रीडैः कल्पवृक्षसमन्वितैः ॥ १४९॥&lt;br&gt;&#xA;पारिजातद्रुमाकीर्णैर्वेष्टितं कामधेनुभिः ॥&lt;br&gt;&#xA;आकाशवत्सुविस्तीर्णं वर्तुलं चन्द्रबिम्बवत् ॥ 2.54.१५० ॥&lt;br&gt;&#xA;अत्यूर्ध्वमपि वैकुण्ठात्पञ्चाशत्कोटियोजनम् ॥&lt;br&gt;&#xA;शून्ये स्थितं निराधारं धुवमेवेश्वरेच्छया ॥१५१॥&lt;br&gt;&#xA;आत्माकाशसमं नित्यमस्माकं च सुदुर्लभम् ॥&lt;br&gt;&#xA;अहं नारायणोऽनन्तो ब्रह्मा विष्णुर्महान्विराट् ॥ १५२ ॥&lt;br&gt;&#xA;धर्मक्षुद्रविराट्सङ्घो गङ्गा लक्ष्मीः सरस्वती ॥&lt;br&gt;&#xA;त्वं विष्णुमाया सावित्री तुलसी च गणेश्वरः ॥ १५३ ॥&lt;br&gt;&#xA;सनत्कुमारः स्कन्दश्च नरनारायणावृषी ॥&lt;br&gt;&#xA;कपिलो दक्षिणा यज्ञो ब्रह्मपुत्राश्च योगिनः ॥ १५४ ॥&lt;br&gt;&#xA;पवनो वरुणश्चन्द्रः सूर्य्यो रुद्रो हुताशनः ॥&lt;br&gt;&#xA;कृष्णमन्त्रोपासकश्च भारतस्थाश्च वैष्णवाः ॥ १५५ ॥&lt;br&gt;&#xA;एभिर्दृष्टश्च गोलोको नान्यैर्दृष्टः कदाचन॥&lt;br&gt;&#xA;निरामये च तत्रैव रत्नसिंहासने स्थितम्॥१५६॥&lt;br&gt;&#xA;रत्नमालाकिरीटैश्च भूषितं रत्नभूषणैः॥&lt;br&gt;&#xA;सुनिर्मलैः पीतवस्त्रैः वह्निशुद्धैर्विराजितम् ॥ १५७ ॥&lt;br&gt;&#xA;चन्दनोक्षितसर्वाङ्गं किशोरं गोपरूपिणम् ॥&lt;br&gt;&#xA;नवीननीरदश्यामश्वेतपङ्कजलोचनम् ॥१५८॥&lt;br&gt;&#xA;शरत्पार्वणचन्द्रास्यमीषद्धास्यं मनोहरम् ॥&lt;/p&gt;</description>
    </item>
    <item>
      <title>०५५</title>
      <link>https://vishvAsa.github.io/purANam_vaiShNavam/brahma-vaivarta-purANam/02/055/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/055/</guid>
      <description>&lt;p&gt;श्रीपार्वत्युवाच ॥&lt;br&gt;&#xA;श्रीकृष्णस्य स्थिते मन्त्रे चान्येषामीश्वरस्य वः ॥&lt;br&gt;&#xA;कथं जग्राह राधाया मन्त्रं वै वैष्णवो नृपः ॥ १ ॥&lt;br&gt;&#xA;किं विधानं च किं ध्यानं किं स्तोत्रं कवचं च किम् ॥&lt;br&gt;&#xA;कं मन्त्रं च ददौ राज्ञे तां पूजापद्धतिं वद ॥ ॥ २ ॥&lt;br&gt;&#xA;श्रीमहेश्वर उवाच ॥&lt;br&gt;&#xA;हे विप्र कं भजामीति प्रश्नं कुर्वति राजनि ॥&lt;br&gt;&#xA;शीघ्रं प्राप्नोमि गोलोकं कस्याराधनतो मुने ॥ ३ ॥&lt;br&gt;&#xA;इत्युक्तवन्तं राजेन्द्रमुवाच ब्राह्मणोत्तमः ॥&lt;br&gt;&#xA;तत्सेवया च तल्लोकं प्राप्स्यसे बहुजन्मतः ॥ ४ ॥&lt;br&gt;&#xA;तत्प्राणाधिष्ठातृदेवीं भज राधां परात्पराम् ॥&lt;br&gt;&#xA;कृपामयीप्रसादेन शीघ्रं प्राप्नोति तत्पदम् ॥ ५ ॥&lt;br&gt;&#xA;इत्युक्त्वा राधिकामन्त्रं ददौ तस्मै षडक्षरम् ॥&lt;br&gt;&#xA;ॐ राधेति चतुर्थ्यन्तं वह्निजायान्तमेव च ॥ ६ ॥&lt;br&gt;&#xA;प्राणायामं भूतशुद्धिं मन्त्रन्यासं तथैव च ॥&lt;br&gt;&#xA;कराङ्गन्यासमेवं च ध्यानं सर्वसुदुर्लभम् ॥ ७ ॥&lt;br&gt;&#xA;स्तोत्रं च कवचं तं च शिक्षयामास भक्तितः ॥&lt;br&gt;&#xA;राजा तेन क्रमेणैव जजाप परमं मनुम् ॥ ८ ॥&lt;br&gt;&#xA;ध्यानं च सामवेदोक्तं मङ्गलानां च मङ्गलम् ॥&lt;br&gt;&#xA;कृष्णस्तां पूजयामास पुरा ध्यानेन येन च ॥ ९ ॥&lt;br&gt;&#xA;श्वेतचम्पकवर्णाभां कोटिचन्द्रसमप्रभाम् ॥&lt;br&gt;&#xA;शरत्पार्वणचन्द्रास्यां शरत्पङ्कजलोचनाम् ॥&lt;br&gt;&#xA;सुश्रोणीं सुनितम्बां च पक्वबिम्बाधरां वराम्॥2.55.१०॥&lt;br&gt;&#xA;मुक्तापङ्क्तिप्रतिनिधिदन्तपङ्क्तिमनोहराम्॥&lt;br&gt;&#xA;ईषद्धास्यप्रसन्नास्यां भक्तानुग्रहकारिकाम् ॥&lt;br&gt;&#xA;वह्निशुद्धांशुकाधानां रत्नमालाविभूषिताम् ॥ ११ ॥&lt;br&gt;&#xA;रत्नकेयूरवलयां रत्नमञ्जीररञ्जिताम् ॥&lt;br&gt;&#xA;रत्नकुण्डलयुग्मेन विचित्रेण विराजिताम् ॥&lt;br&gt;&#xA;सूर्य्यप्रभाप्रतिकृतिगण्डस्थलविराजिताम् ॥ १२ ॥&lt;br&gt;&#xA;अमूल्यरत्नखचितग्रैवेयकविभूषिताम् ॥&lt;br&gt;&#xA;सद्रत्नसारखचितकिरीटमुकुटोज्ज्वलाम् ॥&lt;br&gt;&#xA;रत्नाङ्गुलीयसंयुक्तां रत्नपाशकशोभिताम् ॥ १३॥&lt;br&gt;&#xA;बिभ्रतीं कबरीभारं मालतीमाल्यशोभिताम्॥&lt;br&gt;&#xA;रूपाधिष्ठातृदेवीं च मत्तवारणगामिनीम् ॥ १४ ॥&lt;br&gt;&#xA;गोपीभिः सुप्रियाभिश्च सेवितां श्वेतचामरैः ॥&lt;br&gt;&#xA;कस्तूरीबिन्दुभिः सार्द्धमधश्चन्दनबिन्दुना ॥ १५ ॥&lt;br&gt;&#xA;सिन्दूरबिन्दुना चारुसीमन्ताधःस्थलोज्ज्वलाम् ॥&lt;br&gt;&#xA;नित्यं सुपूजितां भक्त्या कृष्णेन परमात्मना ॥ १६ ॥&lt;br&gt;&#xA;कृष्णसौभाग्यसंयुक्तां कृष्णप्राणाधिकां वराम्॥&lt;br&gt;&#xA;कृष्णप्राणाधिदेवीं च निर्गुणां च परात्पराम्॥१७॥&lt;br&gt;&#xA;महाविष्णुविधात्रीं च प्रदात्रीं सर्वसम्पदाम् ॥&lt;br&gt;&#xA;कृष्णभक्तिप्रदां शान्तां मूलप्रकृतिमीश्वरीम् ॥ १८ ॥&lt;br&gt;&#xA;वैष्णवीं विष्णुमायां च कृष्णप्रेममयीं शुभाम् ॥&lt;br&gt;&#xA;रासमण्डलमध्यस्थां रत्नसिंहासनस्थिताम् ॥&lt;br&gt;&#xA;रासे रासेश्वरयुतां राधां रासेश्वरीं भजे ॥ १९ ॥&lt;br&gt;&#xA;ध्यात्वा पुष्पं मूर्ध्नि दत्त्वा पुनर्ध्यायेज्जगत्प्रभुम् ॥&lt;br&gt;&#xA;दद्यात्पुष्पं पुनर्ध्यात्वा चोपचाराणि षोडश ॥ 2.55.२० ॥&lt;br&gt;&#xA;आसनं वसनं पाद्यमर्घ्यं गन्धानुलेपनम् ॥&lt;br&gt;&#xA;धूपं दीपं सुपुष्पं च स्नानीयं रत्नभूषणम् ॥ २१ ॥&lt;br&gt;&#xA;नानाप्रकारनैवेद्यं ताम्बूलं वासितं जलम् ॥&lt;br&gt;&#xA;मधुपर्कं रत्नतल्पमुपचाराणि षोडश ॥ २२ ॥&lt;br&gt;&#xA;प्रत्येकं वेदमन्त्रेण दत्तं भक्त्या च भूभृता ॥&lt;br&gt;&#xA;मन्त्रांश्च श्रूयतां दुर्गे वेदोक्तान्सर्वसम्मतान् ॥ २३ ॥&lt;br&gt;&#xA;रत्नसारविकारं च निर्मितं विश्वकर्मणा ॥&lt;br&gt;&#xA;वरं सिंहासनं रम्यं राधे पूजासु गृह्यताम् ॥२४ ॥&lt;br&gt;&#xA;अमूल्यरत्नखचितममूल्यं सूक्ष्ममेव च ॥&lt;br&gt;&#xA;वह्निशुद्धं निर्मलं च वसनं देवि गृह्य ताम्॥२५॥&lt;br&gt;&#xA;सद्रत्नसारपा?स्थं सर्वतीर्थोदकं शुभम् ॥&lt;br&gt;&#xA;पादप्रक्षालनार्थं च राधे पाद्यं च गृह्यताम् ॥२६॥&lt;br&gt;&#xA;दक्षिणावर्त्तशङ्खस्थं सदूर्वापुष्पचन्दनम् ॥&lt;br&gt;&#xA;पूतं युक्तं तीर्थतोयै राधेऽर्घ्यं प्रतिगृह्यताम् ॥ ॥ २७ ॥&lt;br&gt;&#xA;पार्थिवद्रव्यसम्भूतमतीव सुरभीकृतम् ॥&lt;br&gt;&#xA;मङ्गलार्हं पवित्रं च राधे गन्धं गृहाण मे ॥ २८ ॥&lt;br&gt;&#xA;श्रीखण्डचूर्णं सुस्निग्धं कस्तूरीकुङ्कुमान्वितम् ॥&lt;br&gt;&#xA;सुगन्धयुक्तं देवेशि गृह्यतामनुलेपनम् ॥ २९ ॥&lt;br&gt;&#xA;वृक्ष निर्याससंयुक्तं पार्थिवद्रव्यसंयुतम् ॥&lt;br&gt;&#xA;अग्निखण्डशिखाजातं धूपं देवि गृहाण मे ॥ 2.55.३० ॥&lt;br&gt;&#xA;अन्धकारे भयहरममूल्यमणिशोभितम् ॥&lt;br&gt;&#xA;रत्नप्रदीपं शोभाढयं गृहाण परमेश्वरि।३१॥&lt;br&gt;&#xA;पारिजातप्रसूनं च गन्धचन्दनचर्चितम् ॥&lt;br&gt;&#xA;अतीव शोभनं रम्यं गृह्यतां परमेश्वरि ॥३२॥&lt;br&gt;&#xA;सुगन्धामलकीचूर्णं सुस्निग्धं सुमनोहरम् ॥&lt;br&gt;&#xA;विष्णुतैलसमायुक्तं स्नानीयं देवि गृह्यताम्॥३३॥&lt;br&gt;&#xA;अमूल्यरत्नखचितं केयूरवलयादिकम्॥&lt;br&gt;&#xA;शश्वत्सु शोभनं राधे गृह्यतां भूषणं मम॥३४॥&lt;br&gt;&#xA;कालदेशोद्भवं पक्वफलं वै लड्डुकादिकम्॥&lt;br&gt;&#xA;परमान्नं च मिष्टान्नं नैवेद्यं देवि गृह्यताम्॥३५॥&lt;br&gt;&#xA;ताम्बूलं च वरं रम्यं कर्पूरादिसुवासितम् ॥&lt;br&gt;&#xA;सर्वभोगाधिकं स्वादु ताम्बूलं देवि गृह्यताम् ॥ ३६ ॥&lt;br&gt;&#xA;अशनं रत्नपात्रस्थं सुस्वादु सुमनोहरम् ॥&lt;br&gt;&#xA;मया निवेदितं भक्त्या गृह्यतां परमेश्वरि॥३७।&lt;br&gt;&#xA;रत्नेन्द्रसारखचितं वह्निशुद्धांशुकान्वितम् ॥&lt;br&gt;&#xA;पुष्पचन्दनचर्चाढ्यं पर्य्यङ्कं देवि गृह्यताम् ३८ ॥&lt;br&gt;&#xA;एवं सम्पूज्य देवीं तां दद्यात्पुष्पाञ्जलित्रयम् ॥&lt;br&gt;&#xA;यत्नेन पूजयेद्देवीं नायिकाश्च व्रते व्रती ॥ ३९ ॥&lt;br&gt;&#xA;प्रागादिक्रमयोगेन दक्षिणावर्ततः प्रिये ॥&lt;br&gt;&#xA;भक्त्या पञ्चोपचारेण सुप्रियाः परिचारिकाः ॥ 2.55.४० ॥&lt;br&gt;&#xA;मालावतीं पूर्वकोणे वह्निकोणे च माधवीम् ॥&lt;br&gt;&#xA;दक्षिणे रत्नमालां च सुशीलां नैर्ऋते सतीम् ॥ ४१ ॥&lt;br&gt;&#xA;पश्चिमे वै शशिकलां पारिजातां च मारुते ॥&lt;br&gt;&#xA;पद्मावतीमुत्तरे चाथैशान्यां सुन्दरीं तथा ॥ ४२ ॥&lt;br&gt;&#xA;यूथिकामालतीपद्ममाला दद्याद् व्रते व्रती ॥&lt;br&gt;&#xA;परिहारं च कुरुते सामवेदोक्तमेव च ॥ ४३ ॥&lt;br&gt;&#xA;त्वं देवी जगतां माता विष्णुमाया सनातनी ॥&lt;br&gt;&#xA;कृष्णप्राणाधिदेवी च कृष्णप्राणाधिका शुभा ॥ ४४ ॥&lt;br&gt;&#xA;कृष्णप्रेममयी शक्तिः कृष्णे सौभाग्यरूपिणी ॥&lt;br&gt;&#xA;कृष्णभक्तिप्रदे राधे नमस्ते मङ्गलप्रदे ॥ ४५ ॥&lt;br&gt;&#xA;अद्य मे सफलं जन्म जीवनं सार्थकं मम ॥&lt;br&gt;&#xA;पूजिताऽसि मया सा च या श्रीकृष्णेन पूजिता ॥ ४६ ॥&lt;br&gt;&#xA;कृष्णवक्षसि या राधा सर्वसौभाग्यसंयुता ॥&lt;br&gt;&#xA;रासे रासेश्वरीरूपा वृन्दा वृन्दावने वने ॥ ४७ ॥&lt;br&gt;&#xA;कृष्णप्रिया च गोलोके तुलसीकानने तु या ॥&lt;br&gt;&#xA;चम्पावती कृष्णसङ्गे क्रीडा चम्पककानने ॥ ४८ ॥&lt;br&gt;&#xA;चन्द्रावली चन्द्रवने शतशृङ्गे सतीति च॥&lt;br&gt;&#xA;विरजा दर्पहन्त्री च विरजातटकानने॥४९॥&lt;br&gt;&#xA;पद्मावती पद्मवने कृष्णा कृष्णसरोवरे॥&lt;br&gt;&#xA;भद्रा कुञ्जकुटीरे च काम्या वै कम्यके वने॥2.55.५०॥&lt;br&gt;&#xA;वैकुण्ठे च महालक्ष्मीर्वाणी नारायणोरसि॥&lt;br&gt;&#xA;क्षीरोदे सिन्धुकन्या च मर्त्ये लक्ष्मीर्हरिप्रिया॥५१॥&lt;br&gt;&#xA;सर्वस्वर्गे स्वर्गलक्ष्मीर्देवदुःखविनाशिनी॥&lt;br&gt;&#xA;सनातनी विष्णुमाया दुर्गा शङ्करवक्षसि॥५२॥&lt;br&gt;&#xA;सावित्री वेदमाता च कलया ब्रह्मवक्षसि ॥&lt;br&gt;&#xA;कलया धर्मपत्नी त्वं नरनारायणप्रभोः ॥ ५३ ॥&lt;br&gt;&#xA;कलया तुलसी त्वं च गङ्गा भुवनपावनी ॥&lt;br&gt;&#xA;लोमकूपोद्भवा गोप्यः कलांशा रोहिणी रतिः ॥ ५४ ॥&lt;br&gt;&#xA;कला कलांशरूपा च शतरूपा शची दितिः ॥&lt;br&gt;&#xA;अदितिर्देवमाता च त्वत्कलांशा हरिप्रिया ॥९५॥&lt;br&gt;&#xA;देव्यश्च मुनिपत्न्यश्च त्वत्कलाकलया शुभे ॥&lt;br&gt;&#xA;कृष्णभक्तिं कृष्णदास्यं देहि मे कृष्णपूजिते ॥ ५६ ॥&lt;br&gt;&#xA;एवं कृत्वा परीहारं स्तुत्वा च कवचं पठेत् ॥&lt;br&gt;&#xA;पुरा कृतं स्तोत्रमेतद्भक्तिदास्यप्रदं शुभम् ॥५७॥&lt;br&gt;&#xA;एवं नित्यं पूजयेद्यो विष्णुतुल्यः स भारते ॥&lt;br&gt;&#xA;जीवन्मुक्तश्च पूतश्च गोलोकं याति निश्चितम् ॥ ५८ ॥&lt;br&gt;&#xA;कार्त्तिकीपूर्णिमायां च राधां यः पूजयेच्छिवे ॥&lt;br&gt;&#xA;एवं क्रमेण प्रत्यब्दं राजसूयफलं लभेत् ॥ ५९ ॥&lt;br&gt;&#xA;परमैश्वर्य्ययुक्तः स्यादिह लोके स पुण्यवान् ॥&lt;br&gt;&#xA;सर्वपापाद्विनिर्मुक्तो यात्यन्ते विष्णुमन्दिरम् ॥ 2.55.६० ॥&lt;br&gt;&#xA;आदावेवं क्रमेणैव रासे वृन्दावने वने ॥&lt;br&gt;&#xA;स्तुता सा पूजिता राधा श्रीकृष्णेन पुरा सती ॥६१॥&lt;br&gt;&#xA;सम्पूजिता द्वितीये च धात्रा त्वेवं क्रमेण च ॥&lt;br&gt;&#xA;त्वद्वरेण च सम्प्राप्य विधाता वेदमातरम् ॥ ६२ ॥&lt;br&gt;&#xA;नारायणो महालक्ष्मीं प्राप सम्पूज्य भारतीम् ॥&lt;br&gt;&#xA;गङ्गां च तुलसीं चैव परां भुवनपावनीम् ॥ ॥६३।&lt;br&gt;&#xA;विष्णुः क्षीरोदशायी च प्राप सिन्धुसुतां तथा ॥&lt;br&gt;&#xA;मृतायां दक्षकन्यायां मया कृष्णाज्ञया पुरा ॥ ६४ ॥&lt;br&gt;&#xA;त्वमेव दुर्गा सम्प्राप्ता पूजिता पुष्करे च सा ॥&lt;br&gt;&#xA;अदितिं कश्यपः प्राप चन्द्रः सम्प्राप रोहिणीम् ॥ ६५ ॥&lt;br&gt;&#xA;कामो रतिं च सम्प्राप धर्मो मूर्तिं पतिव्रताम्।&lt;br&gt;&#xA;देवाश्च मुनयश्चैव यां सम्पूज्य प्रतिव्रताम् ॥ ६६ ॥&lt;br&gt;&#xA;सम्प्रापुर्यद्वरेणैव धर्मकामार्थमोक्षकम् ॥&lt;br&gt;&#xA;एवं पूजाविधानं च कथितं च स्तवं शृणु ॥ ६७ ॥&lt;br&gt;&#xA;श्रीमहेश्वर उवाच ॥&lt;br&gt;&#xA;एकदा मानिनी राधा बभूवागोचरा प्रभोः ॥&lt;br&gt;&#xA;संसक्तस्य तुलस्यां च गोप्यां च तुलसीवने॥६८॥&lt;br&gt;&#xA;सा संहृत्य स्वमूर्त्तीश्च कलाः सर्वाश्च लीलया ॥&lt;br&gt;&#xA;सर्वे बभूवुर्देवाश्च ब्रह्मविष्णुशिवादयः ॥ ६९ ॥&lt;br&gt;&#xA;भ्रष्टैश्वर्य्याश्च निश्श्रीका भार्य्याहीना ह्युपद्रुताः ॥&lt;br&gt;&#xA;ते च सर्वे समालोच्य श्रीकृष्णं शरणं ययुः ॥ 2.55.७० ॥&lt;br&gt;&#xA;तेषां स्तोत्रेण सन्तुष्टः स्नात्वा सम्पूज्य तां शुचिः ॥&lt;br&gt;&#xA;तुष्टाव परमात्मा स सर्वेषां राधिकां सतीम् ॥ ७१ ॥&lt;br&gt;&#xA;श्रीकृष्ण उवाच ॥&lt;br&gt;&#xA;एवमेव प्रियोऽहं ते प्रमोदश्चैव ते मयि ॥&lt;br&gt;&#xA;सुव्यक्तमद्य कापट्यवचनं ते वरानने ॥७२॥&lt;br&gt;&#xA;हे कृष्ण त्वं मम प्राणा जीवात्मेति च सन्ततम् ॥&lt;br&gt;&#xA;यद्ब्रूहि नित्यं प्रेम्णा त्वं साम्प्रतं तद्गतं द्रुतम् ॥ ॥ ७३ ॥&lt;br&gt;&#xA;तस्मात्सर्वमलीकं ते वचनं जगदम्बिके ॥&lt;br&gt;&#xA;क्षुरधारं च हृदयं स्त्रीजातीनां च सर्वतः ॥ ७४ ॥&lt;br&gt;&#xA;अस्माकं वचनं सत्यं यद्ब्रवीमि च तच्छ्रुतम् ॥&lt;br&gt;&#xA;पञ्चप्राणाधिदेवी त्वं राधा प्राणाधिकेति मे ॥ ७५ ॥&lt;br&gt;&#xA;शक्तो न रक्षितुं त्वां च यान्ति प्राणास्त्वया विना ॥&lt;br&gt;&#xA;विनाऽधिष्ठातृदेवीं च को वा कुत्र च जीवति ॥९३॥।&lt;br&gt;&#xA;महाविष्णोश्च माता त्वं मूलप्रकृतिरीश्वरी ॥&lt;br&gt;&#xA;सगुणा त्वं च कलया निर्गुणा स्वयमेव तु ॥७७॥&lt;br&gt;&#xA;ज्योतीरूपा निराकारा भक्तानुग्रहविग्रहा ॥&lt;br&gt;&#xA;भक्तानां रुचिवैचित्र्यान्नानामूर्त्तीश्च बिभ्रती ॥ ७८ ॥&lt;br&gt;&#xA;महालक्ष्मीश्च वैकुण्ठे भारती च सतां प्रसूः ॥&lt;br&gt;&#xA;पुण्यक्षेत्रे भारते च सती त्वं पार्वती तथा ॥ ७९ ॥&lt;br&gt;&#xA;तुलसी पुण्यरूपा च गङ्गा भुवनपावनी ॥&lt;br&gt;&#xA;ब्रह्मलोके च सावित्री कलया त्वं वसुन्धरा ॥2.55.८०॥&lt;br&gt;&#xA;गोलोके राधिका त्वं च सर्वगोपालकेश्वरी ॥&lt;br&gt;&#xA;त्वया विनाऽहं निर्जीवो ह्यशक्तः सर्व कर्म्मसु ॥ ८१ ॥&lt;br&gt;&#xA;शिवः शक्तस्त्वया शक्त्या शवाकारस्त्वया विना ॥&lt;br&gt;&#xA;वेदकर्ता स्वयं ब्रह्मा वेदमात्रा त्वया सह ॥ ८२ ॥&lt;br&gt;&#xA;नारायणस्त्वया लक्ष्म्या जगत्पाता जगत्पतिः ॥&lt;br&gt;&#xA;फलं ददाति यज्ञश्च त्वया दक्षिणया सह ॥८३॥&lt;br&gt;&#xA;बिभर्त्ति सृष्टिं शेषश्च त्वां कृत्वा मस्तके भुवम् ॥&lt;br&gt;&#xA;बिभर्त्ति गङ्गारूपां त्वां मूर्ध्नि गङ्गाधरः शिवः ॥८४॥&lt;br&gt;&#xA;शक्तिमच्च जगत्सर्वं शवरूपं त्वया विना ॥&lt;br&gt;&#xA;वक्ता सर्वस्त्वया वाण्या सूतो मूकस्त्वया विना ॥८९॥&lt;br&gt;&#xA;यथा मृदा घटं कर्त्तुं कुलालः शक्तिमान्सदा ॥&lt;br&gt;&#xA;सृष्टिं स्रष्टुं तथाऽहं च प्रकृत्या च त्वया सह ॥८६॥&lt;br&gt;&#xA;त्वया विना जडश्चाहं सर्वत्र च न शक्तिमान् ॥&lt;br&gt;&#xA;सर्वशक्तिस्वरूपा त्वं त्वमागच्छ ममान्तिकम् ॥ ८७ ॥&lt;br&gt;&#xA;वह्नौ त्वं दाहिकाशक्तिर्नाग्निश्शक्तस्त्वया विना ॥&lt;br&gt;&#xA;शोभास्वरूपा चन्द्रे त्वं त्वां विना न स सुन्दरः ॥ ८८ ॥&lt;br&gt;&#xA;प्रभारूपा हि सूर्य्ये त्वं त्वां विना न स भानुमान् ॥&lt;br&gt;&#xA;न कामः कामिनीबन्धुस्त्वया रत्या विना प्रिये ॥८९॥&lt;br&gt;&#xA;इत्येवं स्तवनं कृत्वा तां सम्प्राप जगत्प्रभुः ॥&lt;br&gt;&#xA;देवा बभूवुः सश्रीकाः सभार्य्याः शक्तिसंयुताः ॥ 2.55.९० ॥&lt;br&gt;&#xA;सस्त्रीकं च जगत्सर्वं समभूच्छैलकन्यके ॥&lt;br&gt;&#xA;गोपीपूर्णश्च गोलोको ह्यभवत्तत्प्रसादतः ॥ ९१ ॥&lt;br&gt;&#xA;राजा जगाम गोलोकमिति स्तुत्वा हरिप्रियाम् ॥&lt;br&gt;&#xA;श्रीकृष्णेन कृतं स्तोत्रं राधाया यः पठेन्नरः ॥ ९२ ॥&lt;br&gt;&#xA;कृष्णभक्तिं च तद्दास्यं सं प्राप्नोति न संशयः ॥&lt;br&gt;&#xA;स्त्रीविच्छेदे यः शृणोति मासमेकमिदं शुचिः ॥ ९३ ॥&lt;br&gt;&#xA;अचिराल्लभते भार्य्यां सुशीलां सुन्दरीं सतीम् ॥&lt;br&gt;&#xA;भार्याहीनो भाग्यहीनो वर्षमेकं शृणोति यः॥ ९४ ॥&lt;br&gt;&#xA;अचिराल्लभते भार्य्यां सुशीलां सुन्दरीं सतीम् ॥&lt;br&gt;&#xA;पुरा मया च त्वं प्राप्ता स्तोत्रेणानेन पार्वति ॥ ९५ ॥&lt;br&gt;&#xA;मृतायां दक्षकन्यायामाज्ञया परमात्मनः ॥&lt;br&gt;&#xA;स्तोत्रेणानेन सम्प्राप्ता सावित्री ब्रह्मणा पुरा ॥ ९६ ॥&lt;br&gt;&#xA;पुरा दुर्वाससः शापान्निश्श्रीके देवतागणे ॥&lt;br&gt;&#xA;स्तोत्रेणानेन देवैस्तैः सम्प्राप्ता श्रीः सुदुर्लभा ॥ ९७ ॥&lt;br&gt;&#xA;शृणोति वर्षमेकं च पुत्रार्थी लभते सुतम् ॥&lt;br&gt;&#xA;महाव्याधी रोगमुक्तो भवेत्स्तोत्रप्रसादतः ॥ ९८ ॥&lt;br&gt;&#xA;कार्त्तिकीपूर्णिमायां तु तां सम्पूज्य पठेत्तु यः ॥&lt;br&gt;&#xA;अचलां श्रियमाप्नोति राजसूयफलं लभेत् ॥ ९९ ॥&lt;br&gt;&#xA;नारी शृणोति चेत्स्तोत्रं स्वामिसौभाग्यसंयुता ॥&lt;br&gt;&#xA;भक्त्या शृणोति यः स्तोत्रं बन्धनान्मुच्यते ध्रुवम्॥ ॥ 2.55.१०० ॥&lt;br&gt;&#xA;नित्यं पठति यो भक्त्या राधां सम्पूज्य भक्तितः ॥&lt;br&gt;&#xA;स प्रयाति च गोलोकं निर्मुक्तो भवबन्धनात् ॥ १०१ ॥&lt;br&gt;&#xA;इति श्री ब्रह्मवैवर्त्ते महापुराणे द्वितीये प्रकृतिखण्डे नारदनारायणसंवादान्तर्गतहरगौरीसंवादे श्रीराधिकोपाख्याने राधापूजास्तोत्रादिकथनन्नाम पञ्चपञ्चाशत्तमोऽध्यायः ॥ ५५ ॥&lt;/p&gt;</description>
    </item>
    <item>
      <title>०५६</title>
      <link>https://vishvAsa.github.io/purANam_vaiShNavam/brahma-vaivarta-purANam/02/056/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/056/</guid>
      <description>&lt;p&gt;श्रीपार्वत्युवाच ॥&lt;br&gt;&#xA;पूजाविधानं स्तोत्रं च श्रुतमत्यद्भुतं मया ॥&lt;br&gt;&#xA;अधुना कवचं ब्रूहि श्रोष्यामि त्वत्प्रसादतः ॥ १ ॥&lt;br&gt;&#xA;श्रीमहेश्वर उवाच ॥&lt;br&gt;&#xA;शृणु वक्ष्यामि हे दुर्गे कवचं परमाद्भुतम् ॥&lt;br&gt;&#xA;पुरा मह्यं निगदितं गोलोके परमात्मनः ॥ २ ॥&lt;br&gt;&#xA;अतिगुह्यं परं तत्त्वं सर्वमन्त्रौघविग्रहम् ॥&lt;br&gt;&#xA;यद्धृत्वा पठनाद्ब्रह्मा सम्प्राप्तो वेदमातरम् ॥ ३ ॥&lt;br&gt;&#xA;यद्धृत्वाऽहं तव स्वामी सर्वमाता सुरेश्वरी ॥&lt;br&gt;&#xA;नारायणश्च यद्धृत्वा महालक्ष्मीमवाप सः ॥ ४ ॥&lt;br&gt;&#xA;यद्धृत्वा परमात्मा च निर्गुणं प्रकृतेः परः ॥&lt;br&gt;&#xA;बभूव शक्तिमान्कृष्णः सृष्टिं कर्तुं पुरा विभुः॥५॥&lt;br&gt;&#xA;विष्णुः पाता च यद्धृत्वा सम्प्राप्तस्सिन्धुकन्यकाम् ॥&lt;br&gt;&#xA;शेषो बिभर्ति ब्रह्माण्डं मूर्ध्नि सर्षपवद्यतः ॥६॥&lt;br&gt;&#xA;प्रत्येकं लोमकूपेषु ब्रह्माण्डानि महान्विराट्॥&lt;br&gt;&#xA;बिभर्ति धारणाद्यस्य सर्वाधारो बभूव सः ॥७॥&lt;br&gt;&#xA;यद्धारणाच्च पठनाद्धर्म्मः साक्षी च सर्वतः॥&lt;br&gt;&#xA;यद्धारणात्कुबेरश्च धनाध्यक्षश्च भारते ॥ ८ ॥&lt;br&gt;&#xA;इन्द्रः सुराणामीशश्च पठनाद्धारणाद्विभुः ॥&lt;br&gt;&#xA;नृपाणां मनुरीशश्च पठनाद्धारणात्प्रभुः ॥ ॥। ९ ॥&lt;br&gt;&#xA;श्रीमांश्चन्द्रश्च यद्धृत्वा राजसूयं चकार सः ॥&lt;br&gt;&#xA;स्वयं सूर्यस्त्रिलोकेशः पठनाद्धारणाद्धरिः ॥2.56.१०॥&lt;br&gt;&#xA;यद्धृत्वा पठनादग्निर्जगत्पूतं करोति च॥&lt;br&gt;&#xA;यद्धृत्वा वाति वातोऽयं पुनाति भुवनत्रयम्॥ ११ ॥&lt;br&gt;&#xA;यद्धृत्वा च स्वतन्त्रो हि मृत्युश्चरति जन्तुषु॥&lt;br&gt;&#xA;त्रिःसप्तकृत्वो निःक्षत्रां चकार च वसुन्धराम् ॥ १२ ॥&lt;br&gt;&#xA;जामदग्न्यश्च रामश्च पठनाद्धारणात्प्रभू ॥&lt;br&gt;&#xA;पपौ समुद्रं यद्धृत्वा पठनात्कुम्भसम्भवः ॥ १३ ॥&lt;br&gt;&#xA;सनत्कुमारो भगवान्यद्धृत्वा ज्ञानिनां गुरुः ॥&lt;br&gt;&#xA;जीवन्मुक्तौ च सिद्धौ च नरनारायणावृषी ॥१४॥&lt;br&gt;&#xA;यद्धृत्वा पठनात्सिद्धो वसिष्ठो ब्रह्मपुत्रकः॥&lt;br&gt;&#xA;सिद्धेशः कपिलो यस्माद्यस्माद्दक्षः प्रजापतिः ॥१५॥&lt;br&gt;&#xA;यस्माद्भृगुश्च मां द्वेष्टि कूर्म्मः शेषं बिभर्त्ति च ॥&lt;br&gt;&#xA;सर्वाधारो यतो वायुर्वरुणः पवनो यतः ॥ १६ ॥&lt;br&gt;&#xA;ईशानो दिक्पतिश्चैव यमः शास्ता यतः शिवे ॥&lt;br&gt;&#xA;कालः कालाग्निरुद्रश्च संहर्त्ता जगतां यतः ॥१७॥&lt;br&gt;&#xA;यद्धृत्वा गौतमः सिद्धः कश्यपश्च प्रजापतिः ॥&lt;br&gt;&#xA;वसुदेवसुतां प्राप चैकांशेन तु तत्कलाम् ॥१८॥&lt;br&gt;&#xA;पुरा स्वजायाविच्छेदे दुर्वासा मुनिपुङ्गवः॥&lt;br&gt;&#xA;सम्प्राप रामः सीतां च रावणेन हृतां पुरा ॥१९॥&lt;br&gt;&#xA;पुरा नलश्च सम्प्राप दमयन्तीं यतः सतीम् ॥&lt;br&gt;&#xA;शङ्खचूडो महावीरो दैत्यानामीश्वरो यतः ॥ 2.56.२० ॥&lt;br&gt;&#xA;वृषो वहति मां दुर्गे यतो हि गरुडो हरिम् ॥&lt;br&gt;&#xA;एवं सम्प्राप संसिद्धिं सिद्धाश्च मुनयः पुरा ॥२१ ॥&lt;br&gt;&#xA;यद्धृत्वा च महालक्ष्मीः प्रदात्री सर्वसम्पदाम् ॥&lt;br&gt;&#xA;सरस्वती सतां श्रेष्ठा यतः क्रीडावती रतिः ॥२२॥&lt;br&gt;&#xA;सावित्री वेदमाता च यतः सिद्धिमवाप्नुयात्॥&lt;br&gt;&#xA;सिन्धुकन्या मर्त्यलक्ष्मीर्यतो विष्णुमवाप सा ॥ २३ ॥&lt;br&gt;&#xA;यद्धृत्वा तुलसी पूता गङ्गा भुवनपावनी ॥&lt;br&gt;&#xA;यद्धृत्वा सर्वसस्याढ्या सर्वाधारा वसुन्धरा ॥ २४ ॥&lt;br&gt;&#xA;यद्धृत्वा मनसादेवी सिद्धा वै विश्वपूजिता ॥&lt;br&gt;&#xA;यद्धृत्वा देवमाता च विष्णुं पुत्रमवाप सा ॥ २५ ॥&lt;br&gt;&#xA;पतिव्रता च यद्धृत्वा लोपामुद्राऽप्यरुन्धती ॥&lt;br&gt;&#xA;लेभे च कपिलं पुत्रं देवहूती यतः सती ॥ २६ ॥&lt;br&gt;&#xA;प्रियव्रतोत्तानपादौ सुतौ प्राप च तत्प्रसूः ॥&lt;br&gt;&#xA;त्वन्माता चापि सम्प्राप त्वां देवीं गिरिजां यतः ॥ २७ ॥&lt;br&gt;&#xA;एवं सर्वे सिद्धगणाः सर्वैश्वर्य्यमवाप्नुयुः ॥&lt;br&gt;&#xA;श्रीजगन्मङ्गलस्यास्य कवचस्य प्रजापतिः ॥ २८ ॥&lt;br&gt;&#xA;ऋषिच्छन्दोऽस्य गायत्री देवी रासेश्वरी स्वयम् ॥&lt;br&gt;&#xA;श्रीकृष्णभक्ति सम्प्राप्तौ विनियोगः प्रकीर्त्तितः ॥ २९ ॥&lt;br&gt;&#xA;शिष्याय कृष्णभक्ताय ब्राह्मणाय प्रकाशयेत् ॥&lt;br&gt;&#xA;शठाय परशिष्याय दत्त्वा मृत्युमवाप्नुयात् ॥ 2.56.३० ॥&lt;br&gt;&#xA;राज्यं देयं शिरो देयं न देयं कवचं प्रिये ॥&lt;br&gt;&#xA;कण्ठे धृतमिदं भक्त्या कृष्णेन परमात्मना ॥ ३१ ॥&lt;br&gt;&#xA;मया दृष्टं च गोलोके ब्रह्मणा विष्णुना पुरा ॥&lt;br&gt;&#xA;ॐ राधेति चतुर्थ्यन्तं वह्निजायान्तमेव च ॥ ३२ ॥&lt;br&gt;&#xA;कृष्णेनोपासितो मन्त्रः कल्पवृक्षः शिरोऽवतु ॥&lt;br&gt;&#xA;ॐ ह्रीं श्रीं राधिकां ङेन्तं वह्निजायान्तमेव च ॥ ३३ ॥&lt;br&gt;&#xA;कपालं नेत्रयुग्मं च श्रोत्र युग्मं सदाऽवतु ॥&lt;br&gt;&#xA;ॐ एं ह्रीं श्रीं राधिकायै वह्निजायान्तमेव च ॥ ३४ ॥&lt;br&gt;&#xA;मस्तकं केशसङ्घांश्च मन्त्रराजः सदाऽवतु ॥&lt;br&gt;&#xA;ओं रां राधाचतुर्थ्यन्तं वह्निजायान्तमेव च ॥ ३५ ॥&lt;br&gt;&#xA;सर्वसिद्धिप्रदः पातु कपोलं नासिकां मुखम् ॥&lt;br&gt;&#xA;क्लीं श्रीकृष्णप्रिया ङेन्तं कण्ठं पातु नमोऽन्तकम् ॥ ३६ ॥&lt;br&gt;&#xA;ओं रां रासेश्वरीं ङेन्तं स्कन्धं पातु नमोऽन्तकम् ॥&lt;br&gt;&#xA;ओं रां रासविलासिन्यै स्वाहा पृष्ठं सदाऽवतु ॥३७॥&lt;br&gt;&#xA;वृन्दावनविलासिन्यै स्वाहा वक्षः सदाऽवतु ॥&lt;br&gt;&#xA;तुलसीवनवासिन्यै स्वाहा पातु नितम्बकम् ॥ ३८ ॥&lt;br&gt;&#xA;कृष्णप्राणाधिका ङेन्तं स्वाहान्तं प्रणवादिकम् ॥&lt;br&gt;&#xA;पादयुग्मं च सर्वाङ्गं सन्ततं पातु सर्वतः ॥ ३९ ॥&lt;br&gt;&#xA;प्राच्यां रक्षतु सा राधा वह्नौ कृष्णप्रियाऽवतु ॥&lt;br&gt;&#xA;दक्षे रासेश्वरी पातु गोपीशा नैर्ऋतेऽवतु ॥ 2.56.४० ॥&lt;br&gt;&#xA;पश्चिमे निर्गुणा पातु वायव्ये कृष्णपूजिता ॥&lt;br&gt;&#xA;उत्तरे सन्ततं पातु मूलप्रकृतिरीश्वरी ॥ ४१ ॥&lt;br&gt;&#xA;सर्वेश्वरी सदैशान्यां पातु मां सर्वपूजिता ॥&lt;br&gt;&#xA;जले स्थले चान्तरिक्षे स्वप्ने जागरणे तथा ॥ ४२ ॥&lt;br&gt;&#xA;महाविष्णोश्च जननी सर्वतः पातु सन्ततम् ॥&lt;br&gt;&#xA;कवचं कथितं दुर्गे श्रीजगन्मङ्गलं परम् ॥ ४३ ॥&lt;br&gt;&#xA;यस्मै कस्मै न दातव्यं गुह्याद्गुह्यतरं परम् ॥&lt;br&gt;&#xA;तव स्नेहान्मयाऽऽ ख्यातं प्रवक्तव्यं न कस्यचित्॥४४॥&lt;br&gt;&#xA;गुरुमभ्यर्च्य विधिवद्वस्त्रालङ्कारचन्दनैः॥&lt;br&gt;&#xA;कण्ठे वा दक्षिणे बाहौ धृत्वा विष्णुसमो भवेत् ॥४५॥&lt;br&gt;&#xA;शतलक्षजपेनैव सिद्धं च कवचं भवेत् ॥&lt;br&gt;&#xA;यदि स्यात्सिद्धकवचो न दग्धो वह्निना भवेत् ॥ ४६ ॥&lt;br&gt;&#xA;एतस्मात्कवचाद्दुर्गे राजा दुर्य्योधनः पुरा ॥&lt;br&gt;&#xA;विशारदो जलस्तम्भं वह्निस्तम्भं च निश्चितम् ॥ ४७ ॥&lt;br&gt;&#xA;मया सनत्कुमाराय पुरा दत्तं च पुष्करे॥&lt;br&gt;&#xA;सूर्य्यपर्वणि मेरौ च स सान्दीपनये ददौ॥४८॥&lt;br&gt;&#xA;बल्लाय तेन दत्तं च ददौ दुर्य्योधनाय सः॥&lt;br&gt;&#xA;कवचस्य प्रसादेन जीवन्मुक्तो भवेन्नरः॥४९॥&lt;br&gt;&#xA;नित्यं पठति भक्त्येदं तन्मन्त्रोपासकश्च यः॥&lt;br&gt;&#xA;विष्णुतुल्यो भवेन्नित्यं राजसूयफलं लभेत्॥2.56.५०॥&lt;br&gt;&#xA;स्नानेन सर्वतीर्थानां सर्वदानेन यत्फलम्॥&lt;br&gt;&#xA;सर्वव्रतोपवासेन पृथिव्याश्च प्रदक्षिणैः॥५१॥&lt;br&gt;&#xA;सर्वयज्ञेषु दीक्षायां नित्यं वै सत्यरक्षणे ॥&lt;br&gt;&#xA;नित्यं श्रीकृष्णसेवायां कृष्णनैवेद्यभक्षणे ॥ ॥ ५२ ॥&lt;br&gt;&#xA;पाठे चतुर्णां वेदानां यत्फलं च लभेन्नरः ॥&lt;br&gt;&#xA;तत्फलं लभते नूनं पठनात्कवचस्य च ॥ ५३ ॥&lt;br&gt;&#xA;राजद्वारे श्मशाने च सिंहव्याघ्रान्विते वने ॥&lt;br&gt;&#xA;दावाग्नौ सङ्कटे चैव दस्युचौरान्विते भये ॥ ५४ ॥&lt;br&gt;&#xA;कारागारे विपद्ग्रस्ते घोरे च दृढबन्धने ॥&lt;br&gt;&#xA;व्याधियुक्तो भवेन्मुक्तो धारणात्कवचस्य च ॥ ५५ ॥&lt;br&gt;&#xA;इत्येतत्कथितं दुर्गे तवैवेदं महेश्वरि॥&lt;br&gt;&#xA;त्वमेव सर्वरूपा मां माया पृच्छसि मायया ॥५६॥&lt;br&gt;&#xA;श्रीनारायण उवाच ॥&lt;br&gt;&#xA;इत्युक्त्वा राधिकाख्यानं स्मारंस्मारं च माधवम् ॥&lt;br&gt;&#xA;पुलकाङ्कितसर्वाङ्गः साश्रुनेत्रो बभूव सः ॥ ९७ ॥&lt;br&gt;&#xA;न कृष्णसदृशो देवो न गङ्गासदृशी सरित् ॥&lt;br&gt;&#xA;न पुष्करात्परं तीर्थं न वर्णो ब्राह्मणात्परः ॥ ५८ ॥&lt;br&gt;&#xA;परमाणोः परं सूक्ष्मं महाविष्णोः परो महान् ॥&lt;br&gt;&#xA;नभः परं च विस्तीर्णं यथा नास्त्येव नारद ॥ ५९ ॥&lt;br&gt;&#xA;यथा न वैष्णवाज्ज्ञानी योगीन्द्रः शङ्करात्परः ॥&lt;br&gt;&#xA;कामक्रोधलोभमोहा जितास्तेनैव नारद ॥ 2.56.६० ॥&lt;br&gt;&#xA;स्वप्ने जागरणे शश्वत्कृष्णध्यानरतः शिवः ॥&lt;br&gt;&#xA;यथा कृष्णस्तथा शम्भुर्न भेदो माधवेशयोः ॥ ६१ ॥&lt;br&gt;&#xA;यथा शम्भुर्वैष्णवेषु यथा देवेषु माधवः ॥&lt;br&gt;&#xA;तथेदं कवचं वत्स कवचेषु प्रशस्तकम् ॥ ६२ ॥&lt;br&gt;&#xA;शिशब्दो मङ्गलार्थश्च वकारो दातृवाचकः ॥&lt;br&gt;&#xA;मङ्गलानां प्रदाता यः स शिवः परिकीर्त्तितः ॥ ६३ ॥&lt;br&gt;&#xA;नराणां सन्ततं विश्वे शं कल्याणं करोति यः ॥&lt;br&gt;&#xA;कल्याणं मोक्ष इत्युक्तं स एवं शङ्करः स्मृतः॥६४॥&lt;br&gt;&#xA;ब्रह्मादीनां सुराणां च मुनीनां वेदवादिनाम्॥&lt;br&gt;&#xA;तेषां च महतां देवो महादेवः प्रकीर्तितः॥६५॥&lt;br&gt;&#xA;महती पूजिता विश्वे मूलप्रकृतिरीश्वरी। ॥&lt;br&gt;&#xA;तस्या देवः पूजितश्च महादेवः स च स्मृतः ॥ ६६ ॥&lt;br&gt;&#xA;विश्वस्थानां च सर्वेषां महतामीश्वरः स्वयम् ॥&lt;br&gt;&#xA;महेश्वरं च तेनेमं प्रवदन्ति मनीषिणः ॥ ६७ ॥&lt;br&gt;&#xA;हे ब्रह्मपुत्र धन्योऽसि यद्गुरुश्च महेश्वरः ॥&lt;br&gt;&#xA;श्रीकृष्ण भक्तिदाता यो भवान्पृच्छति मां च किम् ॥ ६८ ॥&lt;br&gt;&#xA;इति श्रीब्रह्मवैवर्त्ते महापुराणे द्वितीये प्रकृतिखण्डे नारदनारायणसंवादे राधिकोपाख्याने तन्मन्त्रादिकथनं नाम षट्पञ्चाशत्तमोऽध्याय॥५६॥&lt;/p&gt;</description>
    </item>
    <item>
      <title>०५७</title>
      <link>https://vishvAsa.github.io/purANam_vaiShNavam/brahma-vaivarta-purANam/02/057/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/057/</guid>
      <description>&lt;p&gt;नारद उवाच ॥&lt;br&gt;&#xA;सर्वाख्यानं श्रुतं ब्रह्मन्नतीव परमाद्भुतम्॥&lt;br&gt;&#xA;अधुना श्रोतुमिच्छामि दुर्गोपाख्यानमुत्तमम्॥१॥&lt;br&gt;&#xA;दुर्गा नारायणीशाना विष्णुमाया शिवा सती ॥&lt;br&gt;&#xA;नित्या सत्या भगवती शर्वाणी सर्वमङ्गला॥२॥&lt;br&gt;&#xA;अम्बिका वैष्णवी गौरी पार्वती च सनातनी॥&lt;br&gt;&#xA;नामानि कौथुमोक्तानि सर्वेषां शुभदानि च॥३॥&lt;br&gt;&#xA;अर्थं षोडशनाम्नां च सर्वेषामीप्सितं वरम्॥&lt;br&gt;&#xA;ब्रूहि वेदविदां श्रेष्ठ वेदोक्तं सर्वसम्मतम् ॥४॥&lt;br&gt;&#xA;केन वा पूजिता साऽऽदौ द्वितीये केन वा पुरा ॥&lt;br&gt;&#xA;तृतीये वा चतुर्थे वा केन सर्वत्र पूजिता ॥ ५ ॥&lt;br&gt;&#xA;नारायण उवाच ॥&lt;br&gt;&#xA;अर्थं षोडशनाम्नां च विष्णुर्वेदे चकार सः ॥&lt;br&gt;&#xA;ज्ञात्वा पुनः पृच्छसि त्वं कथयामि यथागमम् ॥ ६ ॥&lt;br&gt;&#xA;दुर्गो दैत्ये महाविघ्ने भवबन्धे च कर्म्मणि ॥&lt;br&gt;&#xA;शोके दुःखे च नरके यमदण्डे च जन्मनि ॥ ७ ॥&lt;br&gt;&#xA;महाभयेऽतिरोगे चाप्याशब्दो हन्तृवाचकः ॥&lt;br&gt;&#xA;एतान्हन्त्येव या देवी सा दुर्गा परिकीर्त्तिता ॥८॥&lt;br&gt;&#xA;यशसा तेजसा रूपैर्नारायणसमा गुणैः ॥&lt;br&gt;&#xA;शक्तिर्नारायणस्येयं तेन नारायणी स्मृता ॥ ९ ॥&lt;br&gt;&#xA;ईशानः सर्वसिद्ध्यर्थे चाशब्दो दातृवाचकः ॥&lt;br&gt;&#xA;सर्वसिद्धिप्रदात्री या साऽपीशाना प्रकीर्त्तिता ॥2.57.१०॥&lt;br&gt;&#xA;सृष्टा माया पुरा सृष्टौ विष्णुना परमात्मना ॥&lt;br&gt;&#xA;मोहितं मायया विश्वं विष्णुमाया प्रकीर्त्तिता ॥११॥&lt;br&gt;&#xA;शिवे कल्याणरूपा च शिवदा च शिवप्रिया ॥&lt;br&gt;&#xA;प्रिये दातरि चाशब्दः शिवा तेन प्रकीर्तिता ॥१२॥&lt;br&gt;&#xA;सद्बुद्ध्यधिष्ठातृदेवी विद्यमाना युगे युगे॥&lt;br&gt;&#xA;पतिव्रता सुशीला च सा सती परिकीर्तिता॥१३॥&lt;br&gt;&#xA;यथा नित्यो हि भगवान्नित्या भगवती तथा॥&lt;br&gt;&#xA;स्वमायया तिरोभूता तत्रेशे प्राकृते लये॥१४॥&lt;br&gt;&#xA;आब्रह्मस्तम्बपर्यन्तं सर्वं मिथ्यैव कृत्रिमम्॥&lt;br&gt;&#xA;दुर्गा सत्यस्वरूपा सा प्रकृतिर्भगवान्यथा॥१५॥&lt;br&gt;&#xA;सिद्धैश्वर्यादिकं सर्वं यस्यामस्ति युगे युगे ॥&lt;br&gt;&#xA;सिद्धादिके भगो ज्ञेयस्तेन सा भगवती स्मृता ॥१६॥&lt;br&gt;&#xA;सर्वान्मोक्षं प्रापयति जन्ममृत्युजरादिकम् ॥&lt;br&gt;&#xA;चराचरांश्च विश्वस्थाञ्छर्वाणी तेन कीर्तिता ॥ १७ ॥&lt;br&gt;&#xA;मङ्गलं मोक्षवचनं चाशब्दो दातृवाचकः ॥&lt;br&gt;&#xA;सर्वान्मोक्षान्या ददाति सैव स्यात्सर्वमङ्गला ॥ १८ ॥&lt;br&gt;&#xA;हर्षे सम्पदि कल्याणे मङ्गलं परिकीर्तितम् ॥&lt;br&gt;&#xA;तान्ददाति च सर्वेभ्यस्तेन सा सर्वमङ्गला ॥१९॥&lt;br&gt;&#xA;अम्बेति मातृवचनो वन्दने पूजने सदा ॥&lt;br&gt;&#xA;पूजिता वन्दिता माता जगतां तेन साऽम्बिका ॥ 2.57.२० ॥&lt;br&gt;&#xA;विष्णुभक्ता विष्णुरूपा विष्णोः शक्तिस्वरूपिणी ॥&lt;br&gt;&#xA;सृष्टौ च विष्णुना सृष्टा वैष्णवी तेन कीर्तिता ॥ २१ ॥&lt;br&gt;&#xA;गौरः पीते च निर्लिप्ते परे ब्रह्मणि निर्मले ॥&lt;br&gt;&#xA;तस्यात्मनः शक्तिरियं गौरी तेन प्रकीर्तिता ॥ २२ ॥&lt;br&gt;&#xA;गुरुः शम्भुश्च सर्वेषां तस्य शक्तिः या सती ॥&lt;br&gt;&#xA;गुरुः कृष्णश्च तन्माया गौरी तेन प्रकीर्त्तिता ॥ ॥ २३ ॥&lt;br&gt;&#xA;तिथिभेदे पर्वभेदे कल्पभेदेऽन्यभेदके ॥&lt;br&gt;&#xA;ख्यातौ तेषु च विख्याता पार्वती तेन कीर्तिता ॥ २४ ॥&lt;br&gt;&#xA;महोत्सवविशेषे च पर्वन्निति सुकीर्तिता ॥&lt;br&gt;&#xA;तस्याधिदेवी या सा च पार्वती परिकीर्त्तिता॥२५॥&lt;br&gt;&#xA;पर्वतस्य सुता देवी साऽऽविर्भूता च पर्वते॥&lt;br&gt;&#xA;पर्वताधिष्ठातृदेवी पार्वती तेन कीर्त्तिता ॥ २६ ॥&lt;br&gt;&#xA;सर्वकाले सना प्रोक्तो विस्तृते च तनीति च ॥&lt;br&gt;&#xA;सर्वत्रसर्वकाले च विद्यमाना सनातनी ॥२७॥&lt;br&gt;&#xA;अर्थः षोडशनाम्नां च कीर्त्तितश्च महामुने॥&lt;br&gt;&#xA;यथागमं त्वं वेदोक्तोपाख्यानं च निशामय ॥२८॥&lt;br&gt;&#xA;प्रथमे पूजिता सा च कृष्णेन परमात्मना॥&lt;br&gt;&#xA;वृन्दावने च सृष्ट्यादौ गोलोके रासमण्डले ॥ २९ ॥&lt;br&gt;&#xA;मधुकैटभभीतेन ब्रह्मणा सा द्वितीयतः ॥&lt;br&gt;&#xA;त्रिपुरप्रेरितेनैव तृतीये त्रिपुरारिणा॥ ॥ 2.57.३० ॥&lt;br&gt;&#xA;भ्रष्टश्रिया महेन्द्रेण शापाद्दुर्वाससः पुरा ॥&lt;br&gt;&#xA;चतुर्थे पूजिता देवी भक्त्या भगवती सती ॥ ३१ ॥&lt;br&gt;&#xA;तदा मुनीन्द्रैः सिद्धेन्द्रैर्देवैश्च मुनिपुङ्गवैः ॥&lt;br&gt;&#xA;पूजिता सर्वविश्वेषु समभूत्सर्वतः सदा ॥ ३२ ॥&lt;br&gt;&#xA;तेजस्सु सर्वदेवानां साऽऽविर्भूता पुरा मुने ॥&lt;br&gt;&#xA;सर्वे देवा ददुस्तस्यै शस्त्राण्याभरणानि च ॥ ३३ ॥&lt;br&gt;&#xA;दुर्गादयश्च दैत्याश्च निहता दुर्गया तया ॥&lt;br&gt;&#xA;दत्तं स्वराज्यं देवेभ्यो वरं च यदभीप्सितम् ॥ ॥ ३४ ॥&lt;br&gt;&#xA;कल्पान्तरे पूजिता सा सुरथेन महात्मना ॥&lt;br&gt;&#xA;राज्ञा च मेधशिष्येण मृन्मय्यां च सरित्तटे ॥ ३५ ॥&lt;br&gt;&#xA;मेषादिभिश्च महिषैः कृष्णसारैश्च मण्डकैः ॥&lt;br&gt;&#xA;छागैरिक्षुसुकूष्माण्डैः पक्षिभिर्बलिभिर्मुने ॥ ३६ ॥&lt;br&gt;&#xA;वेदोक्तांश्चैव दत्त्वैवमुपचारांस्तु षोडश ॥&lt;br&gt;&#xA;ध्यात्वा च कवचं धृत्वा सम्पूज्य च विधानतः ॥ ३७ ॥&lt;br&gt;&#xA;राजा कृत्वा परीहारं वरं प्राप यथेप्सितम् ॥&lt;br&gt;&#xA;मुक्तिं सम्प्राप वैश्यश्च सम्पूज्य च सरित्तटे ॥३८॥&lt;br&gt;&#xA;तुष्टाव राजा वैश्यश्च साश्रुनेत्रः कृताञ्जलिः ॥&lt;br&gt;&#xA;ससर्ज मृन्मयीं तां वै गभीरे निर्मले जले ॥३९॥&lt;br&gt;&#xA;मृन्मयीं तामदृष्ट्वा च जलधौतां नराधिपः ॥&lt;br&gt;&#xA;रुरोद च तदा वैश्यस्ततः स्थानान्तरं ययौ ॥ 2.57.४० ॥&lt;br&gt;&#xA;त्यक्त्वा देहं च वैश्यस्तु पुष्करे दुष्करं तपः ॥ ४१ ॥&lt;br&gt;&#xA;कृत्वा जगाम गोलोकं दुर्गादेवीवरेण सः ॥&lt;br&gt;&#xA;राजा ययौ स्वराज्यं च पूज्यो निष्कण्टकं बली ॥ ४२ ॥&lt;br&gt;&#xA;भोगं च बुभुजे भूपः षष्टिवर्षसहस्रकम् ॥&lt;br&gt;&#xA;भार्यां स्वराज्यं सन्न्यस्य पुत्रे वै कालयोगतः ॥४३॥&lt;br&gt;&#xA;मनुर्बभूव सावर्णिस्तप्त्वा वै पुष्करे तपः ॥&lt;br&gt;&#xA;इत्येवं कथितं वत्स समासेन यथागमम्॥४४॥&lt;br&gt;&#xA;दुर्गाख्यानं मुनिश्रेष्ठ किं भूयः श्रोतुमिच्छसि॥९१।&lt;br&gt;&#xA;इति श्रीब्रह्मवैवर्त्ते महापुराणे द्वितीये प्रकृ० नारदनारायणसंवादे दुर्गोपाख्याने दुर्गादिनामव्युत्पत्त्यादिकथनं नाम सप्तपञ्चाशत्तमोऽध्यायः॥५७॥&lt;/p&gt;</description>
    </item>
    <item>
      <title>०५८</title>
      <link>https://vishvAsa.github.io/purANam_vaiShNavam/brahma-vaivarta-purANam/02/058/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/058/</guid>
      <description>&lt;p&gt;नारद उवाच॥&lt;br&gt;&#xA;कस्य वंशोद्भवो राजा सुरथो धर्मिणां वरः॥&lt;br&gt;&#xA;कथं सम्प्राप वै ज्ञानं मेधसो ज्ञानिनां वरात्॥१॥&lt;br&gt;&#xA;कस्य वंशोद्भवो ब्रह्मन्मेधसो मुनिसत्तम॥&lt;br&gt;&#xA;बभूव कुत्र संवादो नृपस्य मुनिना सह॥२॥&lt;br&gt;&#xA;सख्यं बभूव कुत्रास्य वा प्रभो नृपवैश्ययोः॥&lt;br&gt;&#xA;व्यासेन श्रोतुमिच्छामि वद वेदविदां वर ॥३॥&lt;br&gt;&#xA;नारायण उवाच ॥&lt;br&gt;&#xA;अत्रिश्च ब्रह्मणः पुत्रस्तस्य पुत्रो निशाकरः ॥&lt;br&gt;&#xA;स च कृत्वा राजसूयं द्विजराजो बभूव ह ॥ ४ ॥&lt;br&gt;&#xA;गुरुपत्न्यां च तारायां तस्याभूच्च बुधः सुतः ॥&lt;br&gt;&#xA;बुधपुत्रस्तु चैत्रश्च तत्पुत्रः सुरथः स्मृतः ॥ ५ ॥&lt;br&gt;&#xA;नारद उवाच ॥&lt;br&gt;&#xA;गुरुपत्न्यां च तारायां समभूत्तत्सुतः कथम्॥&lt;br&gt;&#xA;अहो व्यतिक्रमं ब्रूहि वेदस्य च महामुने ॥ ६ ॥&lt;br&gt;&#xA;नारायण उवाच ॥&lt;br&gt;&#xA;सम्पन्मत्तो महाकामी व्यचरज्जाह्नवीतटे ॥&lt;br&gt;&#xA;तारां सुरगुरोः पत्नीं धर्मिष्ठां च पतिव्रताम् ॥ ७ ॥&lt;br&gt;&#xA;सुस्नातां सुन्दरीं रम्यां पीनोन्नतपयोधराम् ॥&lt;br&gt;&#xA;सुश्रोणीं सुनितम्बाढ्यां मध्यक्षीणां मनोहराम् ॥ ८ ॥&lt;br&gt;&#xA;सुदतीं कोमलाङ्गीं च नवयौवनसंयुताम् ॥&lt;br&gt;&#xA;सूक्ष्मवस्त्रपरीधानां रत्नभूषणभूषिताम् ॥ ९ ॥&lt;br&gt;&#xA;कस्तूरीबिन्दुना सार्द्धमधश्चन्दनबिन्दुना ॥&lt;br&gt;&#xA;सिन्दूरबिन्दुना चारुफालमध्यस्थलोज्ज्वलाम् ॥ 2.58.१० ॥&lt;br&gt;&#xA;वायुनाऽधोवस्त्रहीनां सकामां रक्तलोचनाम् ॥&lt;br&gt;&#xA;शरत्पार्वणचन्द्रास्यां पक्वबिम्बाधरां वराम् ॥ ११ ॥&lt;br&gt;&#xA;सस्मितां नम्नवक्त्रां च लज्जया चन्द्रदर्शनाम् ॥&lt;br&gt;&#xA;गच्छन्तीं स्वगृहं हर्षान्मत्तवारणगामिनीम् ॥ १२ ॥&lt;br&gt;&#xA;तां दृष्ट्वा मन्मथाक्रान्तश्चन्द्रो लज्जां जहौ मुने ॥&lt;br&gt;&#xA;पुलकाङ्कितसर्वाङ्गः सकामस्तामुवाच सः ॥ १३ ॥&lt;br&gt;&#xA;चन्द्र उवाच ॥&lt;br&gt;&#xA;योषिच्छ्रेष्ठे क्षणं तिष्ठ वरिष्ठे रसिकासु च ॥&lt;br&gt;&#xA;सुविदग्धे विदग्धानां मनो हरसि सन्ततम् ॥ १४ ॥&lt;br&gt;&#xA;निषेव्य प्रकृतिं जन्मसहस्रे कामसागरे ॥&lt;br&gt;&#xA;तपःफलेन त्वां प्राप बृहच्छ्रोणीं बृहस्पतिः ॥ १५ ॥&lt;br&gt;&#xA;अहो तपस्विना सार्द्धमविदग्धेन वेधसा ॥&lt;br&gt;&#xA;योजिता त्वं रसवती शश्वत्कामातुरा वरा ॥ १६ ॥&lt;br&gt;&#xA;किं वा सुखं च विज्ञातमविज्ञेषु समागमे ॥&lt;br&gt;&#xA;विदग्धाया विदग्धेन सङ्गमः सुखसागरः ॥ १७ ॥&lt;br&gt;&#xA;कामेन कामिनी त्वं च दग्धाऽसि व्यर्थमीश्वरि ॥&lt;br&gt;&#xA;कर्मणा वाऽऽत्मदोषाद्वा को जानाति मनः स्त्रियाः ॥ १८ ॥&lt;br&gt;&#xA;दिने दिने वृथा याति दुर्लभं नवयौवनम् ॥&lt;br&gt;&#xA;नवीनयौवनस्थाया वृद्धेन स्वामिना तव ॥ १९ ॥&lt;br&gt;&#xA;शश्वत्तपस्यायुक्तश्च कृष्णमात्मानमीप्सितम् ॥&lt;br&gt;&#xA;स्वप्ने जागरणे वाऽपि ध्यायन्नास्ते बृहस्पतिः ॥ 2.58.२० ॥&lt;br&gt;&#xA;सर्वकामरसज्ञा त्वं निष्कामं काममीप्सितम् ॥&lt;br&gt;&#xA;ध्यायन्ती कामुकी शश्वद्यूनां शृङ्गारमात्मनि ॥ २१ ॥&lt;br&gt;&#xA;अन्यश्च त्वन्मनःकामो भिन्नं त्वद्भर्तुरीप्सितम् ॥&lt;br&gt;&#xA;ययोश्च भिन्नौ विषयौ का प्रीतिः सङ्गमे तयोः ॥ २२ ॥&lt;br&gt;&#xA;वासन्तीपुष्पतल्पे च गन्धचन्दन चर्चिते ॥&lt;br&gt;&#xA;मोदस्व मां गृहीत्वा त्वं वसन्ते माधवीवने ॥ २३ ॥&lt;br&gt;&#xA;सुगन्ध्युत्फुल्लकुसुमे निर्जने चन्दने वने ॥&lt;br&gt;&#xA;भवती युवती भाग्यवती तत्रैव मोदताम् ॥ २४ ॥&lt;br&gt;&#xA;चन्दने चम्पकवने शीतचम्पकवायुना ॥&lt;br&gt;&#xA;रम्ये चम्पकतल्पे च क्रीडां कुरु मया सह ॥ २५॥&lt;br&gt;&#xA;इत्युक्त्वा मदनो न्मत्तो मदनाधिकसुन्दरः ॥&lt;br&gt;&#xA;पपात चरणे देव्या मन्दो मन्दाकिनीतटे ॥ २५ ॥&lt;br&gt;&#xA;निरुद्धमार्गा चन्द्रेण शुष्ककण्ठौष्ठतालुका ॥&lt;br&gt;&#xA;अभीतोवाच कोपेन रक्तपङ्कजलोचना ॥ २४ ॥&lt;br&gt;&#xA;तारोवाच ॥&lt;br&gt;&#xA;धिक् त्वां चन्द्र तृणं मन्ये परस्त्रीलम्पटं शठम् ॥&lt;br&gt;&#xA;अत्रेरभाग्यात्त्वं पुत्रो व्यर्थं ते जन्म जीवनम् ॥ २८ ॥&lt;br&gt;&#xA;अरे कृत्वा राजसूयमात्मानं मन्यसे बली ॥&lt;br&gt;&#xA;बभूव पुण्यं ते व्यर्थं विप्रस्त्रीषु च यन्मनः ॥ २९ ॥&lt;br&gt;&#xA;यस्य चित्तं परस्त्रीषु सोऽशुचिः सर्वकर्मसु ॥&lt;br&gt;&#xA;न कर्मफलभाक्पापी निन्द्यो विश्वेषु सर्वतः 2.58.३० ॥&lt;br&gt;&#xA;सतीत्वं मे नाशयसि यक्ष्मग्रस्तो भविष्यसि ॥&lt;br&gt;&#xA;अत्युच्छ्रितो निपतनं प्राप्नोतीति श्रुतौ श्रुतम् ॥ ३१ ॥&lt;br&gt;&#xA;दुष्टानां दर्पहा कृष्णो दर्पं ते निहनिष्यति ॥&lt;br&gt;&#xA;त्यज मां मातरं वत्स सत्यं ते शं भविष्यति ॥ ३२ ॥&lt;br&gt;&#xA;इत्युक्त्वा तारका साध्वी रुरोद च मुहुर्मुहुः ॥&lt;br&gt;&#xA;चकार साक्षिणं धर्मं सूर्य्यं वायुं हुताशनम् ॥ ३३ ॥&lt;br&gt;&#xA;ब्रह्माणं परमात्मानमाकाशं पवनं धराम् ॥&lt;br&gt;&#xA;दिनं रात्रिं च सन्ध्यां च सर्वं सुरगणं मुने ॥ ३४ ॥&lt;br&gt;&#xA;तारकावचनं श्रुत्वा न भीतः स चुकोप ह॥&lt;br&gt;&#xA;करे धृत्वा रथे तूर्णं स्थापयामास सुन्दरीम् ॥३५॥&lt;br&gt;&#xA;रथं च चालयामास मनोयायी मनोहरम्॥&lt;br&gt;&#xA;मनोहरां गृहीत्वा तां स च रेमे मनोहरम् ॥ ३६ ॥&lt;br&gt;&#xA;विस्पन्दके सुरवने चन्दने पुष्पभद्रके ॥&lt;br&gt;&#xA;पुष्करे च नदीतीरे पुष्पिते पुष्पकानने ॥३७॥&lt;br&gt;&#xA;सुगन्धि पुष्पतल्पे च पुष्पचन्दनवायुना ॥&lt;br&gt;&#xA;निर्जने मलयद्रोण्यां स्निग्धचन्दनचर्चिते ॥ ३८ ॥&lt;br&gt;&#xA;शैले शैले नदे नद्यां शृङ्गारं कुर्वतोस्तयोः ॥&lt;br&gt;&#xA;गतं वर्षशतं हर्षान्मुहूर्त्तमिव नारद ॥ ३९ ॥&lt;br&gt;&#xA;बभूव शरणापन्नो भीतो दैत्येषु चन्द्रमाः ॥&lt;br&gt;&#xA;तेजस्विनि तथा शुक्रे तेषां च बलिनां गुरौ ॥ 2.58.४० ॥&lt;br&gt;&#xA;अभयं च ददौ तस्मै कृपया भृगुनन्दनः ॥&lt;br&gt;&#xA;गुरुं जहास देवानां सुविपक्षं बृहस्पतिम् ॥ ४१ ॥&lt;br&gt;&#xA;सभायां जहसुर्हृष्टा बलिनो दितिनन्दनाः ॥&lt;br&gt;&#xA;अभयं च ददुस्तस्मै भीताय च कलङ्किने ॥ ४२ ॥&lt;br&gt;&#xA;सतीसतीत्वध्वंसेन पापिष्ठचन्द्रमण्डले ॥&lt;br&gt;&#xA;बभूव शशरूपं च कलङ्कं निर्मले मलम् ॥ ४३ ॥&lt;br&gt;&#xA;उवाच तं महाभीतं शुक्रो वेदविदां वरः ॥&lt;br&gt;&#xA;हितं तथ्यं वेदयुक्तं परिणामसुखावहम् ॥ ४४ ॥&lt;br&gt;&#xA;शुक्र उवाच ॥&lt;br&gt;&#xA;त्वमहो ब्रह्मणः पौत्रोऽप्यत्रेर्भगवतः सुतः ॥&lt;br&gt;&#xA;दुर्नीतं कर्म ते पुत्र नीचवन्नयशस्करम् ॥ ४५ ॥&lt;br&gt;&#xA;राजसूयस्य सुफले निर्मले कीर्त्तिमण्डले ॥&lt;br&gt;&#xA;सुधाराशौ सुराबिन्दुरूपमङ्कमुपार्जितम् ॥ ४६ ॥&lt;br&gt;&#xA;त्यज देवगुरौ पत्नीं प्रसूमिव महासतीम् ॥&lt;br&gt;&#xA;धर्मिष्ठस्य वरिष्ठस्य ब्राह्मणानां बृहस्पतेः ॥ ४७ ॥&lt;br&gt;&#xA;शम्भोः सुराणामीशस्य गुरुपुत्रस्य वेधसः ॥&lt;br&gt;&#xA;पौत्रस्याङ्गिरसे नित्यं ज्वलतो ब्रह्मतेजसा ॥४८॥&lt;br&gt;&#xA;शत्रोरपि गुणा वाच्या दोषा वाच्या गुरोरपि ॥&lt;br&gt;&#xA;इति सद्वंशजातानां स्वभावं च सतामपि ॥४९॥&lt;br&gt;&#xA;स शत्रुर्मे सुरगुरुः परो विश्वे निशाकर ॥&lt;br&gt;&#xA;तथाऽपि सहजाख्यानं वर्णितं धर्मसंसदि ॥&lt;br&gt;&#xA;यत्र लोकाश्च धर्मिष्ठास्तत्र धर्मः सनातनः ॥ ॥ 2.58.५० ॥&lt;br&gt;&#xA;यतो धर्मस्ततः कृष्णो यतः कृष्णस्ततो जयः ॥&lt;br&gt;&#xA;गौरेकं पञ्च च व्याघ्री सिंही सप्त प्रसूयते ॥ ५१ ॥&lt;br&gt;&#xA;हिंसकाः प्रलयं यान्ति धर्मो रक्षति धार्मिकम् ॥&lt;br&gt;&#xA;देवाश्च गुरवो विप्राः शक्ता यद्यपि रक्षितुम् ॥५२॥&lt;br&gt;&#xA;तथाऽपि नहि रक्षन्ति धर्मघ्नं पापिनं जनम्॥&lt;br&gt;&#xA;कुलटा विप्रपत्नीनां गमने सुरविप्रयोः ॥ ५३ ॥&lt;br&gt;&#xA;ब्रह्महत्याषोडशांश पातकं च भवेद्ध्रुवम् ॥&lt;br&gt;&#xA;तासामुपस्थितानां च गमने तच्चतुर्थकम् ॥ ५४ ॥&lt;br&gt;&#xA;विप्रपत्नीसतीनां च गमनं वै बलेन चेत् ॥&lt;br&gt;&#xA;ब्रह्महत्याशतं पापं भवेदेव श्रुतौ श्रुतम् ॥ ५५ ॥&lt;br&gt;&#xA;धर्म्मं चर महाभाग ब्राह्मणीं त्यज साम्प्रतम् ॥&lt;br&gt;&#xA;कृत्वाऽनुतापं पापाच्च निवृत्तिस्तु महाफला ॥ ५६ ॥&lt;br&gt;&#xA;उपायेन च ते पापं दूरीभूतं भवेन्ननु ॥&lt;br&gt;&#xA;शरणागत भीतस्य मयि देवस्य धर्मतः ॥ ५७ ॥&lt;br&gt;&#xA;शस्त्रहीनं च भीतं च दीनं च शरणार्थिनम् ॥&lt;br&gt;&#xA;यो न रक्षत्यधर्मिष्ठः कुम्भीपाके वसेद्ध्रुवम्॥ । ॥ ५८ ॥&lt;br&gt;&#xA;राजसूयशतानां च रक्षिता लभते फलम् ॥&lt;br&gt;&#xA;परमैश्वर्य्ययुक्तश्च धर्मेण स भवेदिह ॥ ५९ ॥&lt;br&gt;&#xA;इत्युक्त्वा वै दैत्यगुरुः स्वर्गे मन्दाकिनीतटे ॥&lt;br&gt;&#xA;स्नात्वा तं स्नापयामास विष्णुपूजां चकार सः ॥ 2.58.६० ॥&lt;br&gt;&#xA;विष्णुपादाब्जजातेन तन्नैवेद्यं शुभप्रदम् ॥&lt;br&gt;&#xA;गङ्गोदकेन पुण्येन भोजयामास चन्द्रकम् ॥६१॥&lt;br&gt;&#xA;क्रोडे कृत्वा तु तं भीतं सज्जितं पापकर्मणा ॥&lt;br&gt;&#xA;कुशहस्तस्तमित्यूचे स्मारंस्मारं हरिं मुने ॥ ॥ ६२ ॥&lt;br&gt;&#xA;शुक्र उवाच ॥&lt;br&gt;&#xA;यद्यस्ति मे तपः सत्यं सत्यं पूजाफलं हरे ॥&lt;br&gt;&#xA;सत्यं व्रतफलं चैव सत्यं सत्यवचः फलम् ॥ ६३ ॥&lt;br&gt;&#xA;तीर्थस्नानफलं सत्यं सत्यं दानफलं यदि ॥&lt;br&gt;&#xA;उपवासफलं सत्यं पापान्मुक्तो भवान्भवेत् ॥ ६४ ॥&lt;br&gt;&#xA;विप्रं त्रिसन्ध्याहीनं या विष्णुपूजाविही नकम् ॥&lt;br&gt;&#xA;तन्नाप्नोतु महाघोरं चन्द्रपापं सुदारुणम् ॥ ६५ ॥&lt;br&gt;&#xA;स्वभार्य्यावञ्चनं कृत्वा यः प्रयाति परस्त्रियम् ॥&lt;br&gt;&#xA;स यातु नरकं घोरं रुद्रपापेन पातकी ॥६६॥&lt;br&gt;&#xA;वाचा वा ताडयेत्कान्तं दुश्शीला दुर्मुखा च या ॥&lt;br&gt;&#xA;सा युगं चन्द्रपापेन यातु लालामुखं ध्रुवम् ॥६७॥&lt;br&gt;&#xA;अनैवेद्यं वृथान्नं च यश्च भुङ्क्ते हरेर्द्विजः ॥&lt;br&gt;&#xA;स यातु कालसूत्रं च चन्द्रपापाच्चतुर्युगम् ॥ ६८ ॥&lt;br&gt;&#xA;अम्बुवाच्यं भूखननं यः करोति नरा धमः ॥&lt;br&gt;&#xA;चन्द्रपापाद्युगशतं कालसूत्रं स गच्छतु ॥ ६९ ॥&lt;br&gt;&#xA;स्वकान्तं वञ्चयित्वा च या याति परपूरुषम् ॥&lt;br&gt;&#xA;सा यातु वह्निकुण्डं च चन्द्रपापाच्चतुर्युगम् ॥ 2.58.७० ॥&lt;br&gt;&#xA;कीर्त्तिं करोति रजसा परकीर्त्तिं विलुप्य च ॥&lt;br&gt;&#xA;स युगं चन्द्रपापेन कुम्भीपाकं च गच्छतु ॥ ७१ ॥&lt;br&gt;&#xA;पितरं मातरं भार्य्यां यो न पुष्णाति पातकी ॥&lt;br&gt;&#xA;स्वगुरुं चन्द्रपापेन यातु चण्डालतां ध्रुवम् ॥ ७२ ॥&lt;br&gt;&#xA;कुलटान्नमवीरान्नमृतुस्नातान्नमेव च ॥&lt;br&gt;&#xA;योऽश्नाति चन्द्रपापं च यातु तं पापिनं ध्रुवम् ॥७३॥&lt;br&gt;&#xA;स यातु तेन पापेन कुम्भीपाकं चतुर्युगम् ॥&lt;br&gt;&#xA;तस्मादुत्तीर्य्य चाण्डालीं योनिमाप्नोति पातकी ॥ ७४ ॥&lt;br&gt;&#xA;दिवसे यो ग्राम्यधर्मं महापापी करोति च ॥&lt;br&gt;&#xA;यो गच्छेत्कामतः कामी गुर्विणीं वा रजस्वलाम् ॥ ७५ ॥&lt;br&gt;&#xA;तं यातु चन्द्रपापं च महाघोरं च पापिनम् ॥&lt;br&gt;&#xA;स यातु तेन पापेन कालसूत्रं चतुर्युगम् ॥७६॥&lt;br&gt;&#xA;मुखं श्रोणीं स्तनं चापि यः पश्यति परस्त्रियाः ॥&lt;br&gt;&#xA;कामतः कामदग्धश्च यातु तं चन्द्रकल्मषम् ॥७७॥&lt;br&gt;&#xA;स यातु लालाभक्षं च चन्द्रपापाच्चतुर्युगम् ॥&lt;br&gt;&#xA;तस्मादुत्तीर्य्य भवतु चाण्डालोऽन्धो नपुंसकः ॥ ७८ ॥&lt;br&gt;&#xA;कुहूपूर्णेन्दुसङ्क्रान्तिचतुर्दश्यष्टमीषु च ॥&lt;br&gt;&#xA;मांसं मसूरं लकुचं यश्च भुक्ङ्ते रवेर्दिने ॥ ७१ ॥&lt;br&gt;&#xA;कुरुते ग्राम्यधर्मं च यातु तं चन्द्रकिल्बिषम् ॥&lt;br&gt;&#xA;चतुर्युगं कालसूत्रं तेन पापेन गच्छतु ॥ 2.58.८० ॥&lt;br&gt;&#xA;तस्मादुत्तीर्य्य चाण्डालीं योनिमाप्नोति पातकी ॥&lt;br&gt;&#xA;सप्तजन्मसु सद्रोगी दरिद्रः कुब्ज एव च ॥८१॥&lt;br&gt;&#xA;एकादश्यां च यो भुङ्क्ते कृष्णजन्माष्टमीदिने॥&lt;br&gt;&#xA;शिवरात्रौ महापापी यातु तं चन्द्रपातकम् ॥ ८२ ॥&lt;br&gt;&#xA;स यातु कुम्भीपाकं च यावदिन्द्राश्चतुर्दश ॥&lt;br&gt;&#xA;तेन पापेन चाप्नोतु चाण्डालीं योनिमेव च ॥ ८३ ॥&lt;br&gt;&#xA;ताम्रस्थं दुग्धमाध्वीकमुच्छिष्टे घृतमेव च ॥&lt;br&gt;&#xA;नारिकेलोदकं कांस्ये दुग्धं सलवणं तथा ॥ ८४ ॥&lt;br&gt;&#xA;पीतशेष जलं चैव भुक्तशेषं तथौदनम् ॥&lt;br&gt;&#xA;असकृच्चौदनं भुङ्क्ते सूर्य्ये नास्तं गते द्विजः ॥ ८५ ॥&lt;br&gt;&#xA;तं यातु चन्द्रपापं च दुर्निवारं च दारुणम् ॥&lt;br&gt;&#xA;स यातु तेन पापेन चान्धकूपं चतुर्युगम् ॥ ८६ ॥&lt;br&gt;&#xA;स्वकन्याविक्रयी विप्रो देवलो वृषवाहकः ॥&lt;br&gt;&#xA;शूद्राणां शवदाही च तेषां वै सूपकारकः ॥ ८७ ॥&lt;br&gt;&#xA;अश्वत्थतरुघाती च विष्णुवैष्णवनिन्दकः ॥&lt;br&gt;&#xA;तं यातु चन्द्रपापं च दारुणं पापिनं भृशम् ॥ ॥ ८८ ॥&lt;br&gt;&#xA;स यातु तस्मात्पापाच्च तप्तसूर्मीं च पातकी ॥&lt;br&gt;&#xA;शश्वद्दग्धो भवतु स यावदिन्द्राश्चतुर्दश ॥ ८९ ॥&lt;br&gt;&#xA;तस्मादुतीर्य्य चाण्डालीं योनिमाप्नोति पातकी ॥&lt;br&gt;&#xA;सप्तजन्मसु चाण्डालो वृषभः पञ्चजन्मसु ॥ 2.58.९० ॥&lt;br&gt;&#xA;गर्दभो जन्मशतकं सूकरस्सप्तजन्मसु ॥&lt;br&gt;&#xA;तीर्थध्वाङ्क्षस्सप्तसु वै विट्कृमिः पञ्चजन्मसु ॥&lt;br&gt;&#xA;जलौका जन्मशतकं शुचिर्भवतु तत्परम् ॥ ९१ ॥&lt;br&gt;&#xA;वृथा मांसं च यो भुङ्क्ते स्वार्थं पाकान्नमेव च ॥&lt;br&gt;&#xA;तददत्तं महापापी प्राप्नुयाच्चन्द्रपातकम् ॥ ९२ ॥&lt;br&gt;&#xA;स यातु चन्द्रपापेन चासिपत्रं चतुर्युगम् ॥&lt;br&gt;&#xA;ततो भवतु सर्पश्च पशुस्स्यात्सप्तजन्मसु ॥ ९३ ॥&lt;br&gt;&#xA;विप्रो वार्धुषिको यो हि योनिजीवी चिकित्सकः ॥&lt;br&gt;&#xA;हरेर्नाम्नां च विक्रेता यश्च वा स्वाङ्गविक्रयी ॥९४॥&lt;br&gt;&#xA;स्वधर्मकथकश्चैव यश्च स्वात्मप्रशंसकः ॥&lt;br&gt;&#xA;मषीजीवी धावकश्च कुलटापोष्य एव च ॥९५॥&lt;br&gt;&#xA;तं यातु चन्द्रपापं च चन्द्रो भवतु विज्वरः ॥&lt;br&gt;&#xA;स यातु तेन पापेन शूलप्रोतं सुदारुणम् ॥९६॥&lt;br&gt;&#xA;तत्र विद्धो भवतु स यावदिन्द्राश्चतुर्दश ॥&lt;br&gt;&#xA;ततो दरिद्रो रोगी च दीक्षाहीनो नरः पशुः ॥ ९७ ॥&lt;br&gt;&#xA;लाक्षामांसरसानां च तिलानां लवणस्य च ॥&lt;br&gt;&#xA;अश्वानां चैव लौहानां विक्रेता नरघातकः ॥ ९८ ॥&lt;br&gt;&#xA;विप्रः कुलालः चौरश्च यातु तं चन्द्रपातकम् ॥&lt;br&gt;&#xA;स यातु तेन पापेन क्षुरधारं सुदुःसहम् ॥ ९९ ॥&lt;br&gt;&#xA;तत्र च्छिन्नो भवतु स यावदिन्द्रसहस्रकम् ॥&lt;br&gt;&#xA;तस्मादुत्तीर्य्य स भवेत्सृगालः सप्तजन्मसु ॥ 2.58.१०० ॥&lt;br&gt;&#xA;सप्तजन्मसु मार्जारो महिषो जन्मपञ्चकम् ॥&lt;br&gt;&#xA;सप्तजन्मसु भल्लूकः कुक्कुरस्सप्तजन्मसु ॥ १०१ ॥&lt;br&gt;&#xA;मत्स्यत्वे जन्मशतकं कर्कटी जन्मपञ्चकम् ॥&lt;br&gt;&#xA;गोधिका जन्मशतकं गर्दभः सप्तजन्मसु ॥ १०२ ॥&lt;br&gt;&#xA;सप्तजन्मसु मण्डूकस्ततः स्यान्मानवोऽधमः ॥&lt;br&gt;&#xA;चर्म्मकारश्च रजकस्तैलकारश्च वर्द्धकिः ॥१ ०३॥&lt;br&gt;&#xA;नाविकः शवजीवी च व्याधश्च स्वर्णकारकः ॥&lt;br&gt;&#xA;कुम्भकारो लोहकारस्ततः क्षत्रस्ततो द्विजः ॥ १०४ ॥&lt;br&gt;&#xA;इति चन्द्रं शुचिं कृत्वा समुवाच तु तारकाम् ॥&lt;br&gt;&#xA;त्यक्त्वा चन्द्रं महासाध्वि गच्छ कान्तमिति द्विजः ॥ १०९ ॥&lt;br&gt;&#xA;प्रायश्चित्तं विना पूता त्वमेवं शुद्धमानसा ॥&lt;br&gt;&#xA;अकामा या बलिष्ठेन न स्त्री जारेण दुष्यति ॥ १०६ ॥&lt;br&gt;&#xA;इत्येवमुक्त्वा शुक्रश्च चन्द्रं वा तारकां सतीम् ॥&lt;br&gt;&#xA;सस्मितां सस्मितं चैव चकार च शुभाशिषः ॥ १०७ ॥&lt;br&gt;&#xA;इति श्री० ब्र० वै० महापु० द्विती० प्रकृतिख० नारदनारायणसं० दुर्गोपाख्याने ताराचन्द्रयोर्दोषनिवारणं नामाष्टपञ्चाशत्तमोऽध्यायः ॥ ५८ ॥&lt;/p&gt;</description>
    </item>
    <item>
      <title>०५९</title>
      <link>https://vishvAsa.github.io/purANam_vaiShNavam/brahma-vaivarta-purANam/02/059/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/059/</guid>
      <description>&lt;p&gt;नारद उवाच ॥&lt;br&gt;&#xA;बृहस्पतिः किं चकार तारकाहरणान्तरे॥&lt;br&gt;&#xA;कथं सम्प्राप तां साध्वीं तन्मे व्याख्यातुमर्हसि ॥ १ ॥&lt;br&gt;&#xA;श्रीनारायण उवाच ॥&lt;br&gt;&#xA;दृष्ट्वा विलम्बं तारायाः स्नान्त्याश्चापि गुरुः स्वयम् ॥&lt;br&gt;&#xA;प्रस्थापयामास शिष्यमन्वेषार्थं च जाह्नवीम्॥२॥&lt;br&gt;&#xA;शिष्यो गत्वा च तद्वत्तं ज्ञात्वा वै लोकवक्त्रतः॥&lt;br&gt;&#xA;रुदन्नुवाच स्वगुरुं तारकाहरणं मुने॥३॥&lt;br&gt;&#xA;श्रुत्वा सुरगुरुर्वार्तां शशिना च प्रियां हृताम् ॥&lt;br&gt;&#xA;मुहूर्त्तं प्राप मूर्च्छां च ततः सम्प्राप्य चेतनाम् ॥ ४ ॥&lt;br&gt;&#xA;रुरोदोच्चैः सशिष्यश्च हदयेन विदूयता ॥&lt;br&gt;&#xA;शोकेन लज्जयाऽऽविष्टो विललाप मुहुर्मुहुः॥५॥&lt;br&gt;&#xA;उवाच शिष्यान्सम्बोध्य नीतिं च श्रुतिसम्मताम् ॥&lt;br&gt;&#xA;साश्रुनेत्रः साश्रुनेत्राञ्छोकार्तः शोककर्शितान् ॥६॥&lt;br&gt;&#xA;बृहस्पतिरुवाच ॥&lt;br&gt;&#xA;हे वत्साः केन शप्तोऽहं न जाने कारणं परम् ॥&lt;br&gt;&#xA;दुःखं धर्म्मविरुद्धो यः स प्राप्नोति न संशयः ॥७॥&lt;br&gt;&#xA;यस्य नास्ति सती भार्य्या गृहेषु प्रियवादिनी ॥&lt;br&gt;&#xA;अरण्यं तेन गन्तव्यं यथाऽरण्यं तथा गृहम् ॥ ६ ॥&lt;br&gt;&#xA;भावानुरक्ता वनिता हृता यस्य च शत्रुणा ॥&lt;br&gt;&#xA;अरण्यं तेन गन्तव्यं यथाऽरण्यं तथा गृहम् ॥ ९ ॥&lt;br&gt;&#xA;सुशीला सुन्दरी भार्य्या गता यस्य गृहादहो ॥&lt;br&gt;&#xA;अरण्यं तेन गन्त व्यं यथाऽरण्यं तथा गृहम् ॥2.59.१०॥&lt;br&gt;&#xA;दैवेनापहृता यस्य पतिसाध्या पतिव्रता ॥&lt;br&gt;&#xA;अरण्यं तेन गन्तव्यं यथाऽरण्यं यथा गृहम् ॥ ११ ॥&lt;br&gt;&#xA;यस्य माता गृहे नास्ति गृहिणी वा सुशासिता ॥&lt;br&gt;&#xA;अरण्यं तेन गन्तव्यं यथाऽरण्यं तथा गृहम् ॥ १२ ॥&lt;br&gt;&#xA;प्रियाहीनं गृहं यस्य पूर्णं द्रविणबन्धुभिः ॥&lt;br&gt;&#xA;अरण्यं तेन गन्तव्यं यथाऽरण्यं तथा गृहम् ॥ १३ ॥&lt;br&gt;&#xA;भार्याशून्या वनसमाः सभार्याश्च गृहा गृहाः ॥&lt;br&gt;&#xA;गृहिणी च गृहं प्रोक्तं न गृहं गृहमुच्यते ॥१४॥&lt;br&gt;&#xA;अशुचिः स्त्रीविहीनश्च दैवे पित्र्ये च कर्मणि ॥&lt;br&gt;&#xA;यदह्ना कुरुते कर्म न तस्य फलभाग्भवेत्॥१५॥&lt;br&gt;&#xA;दाहिकाशक्तिहीनश्च यथा मन्दो हुताशनः ॥&lt;br&gt;&#xA;प्रभाहीनो यथा सूर्य्यः शोभाहीनो यथा शशी ॥ १६ ॥&lt;br&gt;&#xA;शक्तिहीनो यथा जीवो यथा चात्मा तनुं विना ॥&lt;br&gt;&#xA;विनाऽऽधारं यथाऽऽधेयो यथेशः प्रकृतिं विना ॥ १७ ॥&lt;br&gt;&#xA;न च शक्तो यथा यज्ञः फलदो दक्षिणां विना॥&lt;br&gt;&#xA;कर्मणां च फलं दातुं सामग्री मूलमेव च ॥ १८ ॥&lt;br&gt;&#xA;विना स्वर्णं स्वर्णकारो यथा शक्तः स्वकर्मणि ॥&lt;br&gt;&#xA;यथा शक्तः कुलालश्च मृत्तिकां च विना द्विजाः ॥ १९ ॥&lt;br&gt;&#xA;तथा गृही न शक्तश्च सततं सर्वकर्मणि ॥&lt;br&gt;&#xA;गृहाधिष्ठातृदेवीं च स्वशक्तिगृहिणीं विना ॥ 2.59.२० ॥&lt;br&gt;&#xA;भार्य्यामूलाः क्रियाः सर्वा भार्य्यामूला गृहास्तथा ॥&lt;br&gt;&#xA;भार्य्यामूलं सुखं सर्वं गृहस्थानां गृहे सदा ॥ २१ ॥&lt;br&gt;&#xA;भार्य्यामूलः सदा हर्षो भार्य्यामूलं च मङ्गलम् ॥&lt;br&gt;&#xA;भार्य्यामूलं च संसारो भार्य्यामूलं च सौरभम् ॥ २२ ॥&lt;br&gt;&#xA;यथा रथश्च रथिनां गृहिणां च तथा गृहम् ॥&lt;br&gt;&#xA;सारथिस्तु यथा तेषां गृहिणां च तथा प्रिया ॥ २३ ॥&lt;br&gt;&#xA;सर्वरत्नप्रधाना च स्त्रीरत्नं दुष्कुलादपि ॥&lt;br&gt;&#xA;गृहीता सा गृहस्थेनेवेत्याह कमलोद्भवः ॥ २४ ॥&lt;br&gt;&#xA;यथा जलं विना पद्मं पद्मं शोभां विना यथा ॥&lt;br&gt;&#xA;तथैव पुंसां स्वगृहं गृहिणां गृहिणीं विना ॥ २५ ॥&lt;br&gt;&#xA;इत्येवमुक्त्वा स गुरुः प्रविवेश गृहं मुहुः ॥&lt;br&gt;&#xA;गृहाद्बहिर्निस्ससार भूयो भूयः शुचाऽन्वितः ॥ २६ ॥&lt;br&gt;&#xA;मुहुर्मुहुश्च मूर्च्छां च चेतनां समवाप सः ॥&lt;br&gt;&#xA;भूयोभूयो रुरोदोच्चैः स्मारंस्मारं प्रियागुणान् ॥ २७ ॥&lt;br&gt;&#xA;अथान्तरे महाज्ञानी ज्ञानिभिश्च प्रबोधितः ॥&lt;br&gt;&#xA;सच्छिष्यैर्मुनिभिश्चान्यैः पुरन्दरगृहं ययौ ॥ २८ ॥&lt;br&gt;&#xA;स गुरुः पूजितस्तेन चातिथ्येन मरुत्वता ॥&lt;br&gt;&#xA;तमुवाच स्ववृत्तान्तं हृदि शल्यमिवाप्रियम् ॥ २९ ॥&lt;br&gt;&#xA;बृहस्पतिवचः श्रुत्वा रक्तपङ्कजलोचनः ॥&lt;br&gt;&#xA;तमुवाच महेन्द्रश्च कोपप्रस्फुरिताधरः ॥ 2.59.३० ॥&lt;br&gt;&#xA;महेन्द्र उवाच ॥&lt;br&gt;&#xA;दूतानां वै सहस्रं च चारकर्मणि गच्छतु ॥&lt;br&gt;&#xA;अतीव निपुणं दक्षं तत्त्वप्राप्तिनिमित्तकम् ॥ ३१ ॥&lt;br&gt;&#xA;यत्रास्ति पातकी चन्द्रो मन्मात्रा तारया सह ॥&lt;br&gt;&#xA;गच्छामि तत्र सन्नद्धः सर्वैर्देवगणैः सह ॥ ३२ ॥&lt;br&gt;&#xA;त्यज चिन्तां महाभाग सर्वं भद्रं भविष्यति ॥&lt;br&gt;&#xA;भद्रबीजं दुर्गमिदं कस्य सम्पद्विपद्विना ॥ ३३ ॥&lt;br&gt;&#xA;इत्युक्त्वा च शुनासीरो दूतानां च सहस्रकम् ॥&lt;br&gt;&#xA;तूर्णं प्रस्थाप यामास तत्कर्मनिपुणं मुने ॥ ३४ ॥&lt;br&gt;&#xA;ते दूता वै वर्षशतं ययुर्निर्जनमेव च ॥&lt;br&gt;&#xA;सुदुर्लङ्घ्यं च विश्वेषु भ्रमित्वा शक्रमाययुः ॥ ३५ ॥&lt;br&gt;&#xA;चन्द्रं च शुक्रभवने तं प्रपन्नं च विज्वरम् ॥&lt;br&gt;&#xA;दृष्ट्वा सतारकं भीतं कथयामासुरीश्वरम् ॥ ३६ ॥&lt;br&gt;&#xA;इति श्रुत्वा शुनासीरो नतवक्त्रो बृहस्पतिम् ॥&lt;br&gt;&#xA;उवाच शोकसन्तप्तो हदयेन विदूयता ॥ ३७ ॥&lt;br&gt;&#xA;महेन्द्र उवाच ॥&lt;br&gt;&#xA;शृणु नाथ प्रवक्ष्यामि परिणामसुखावहम् ॥&lt;br&gt;&#xA;भयं त्यज महाभाग सर्वं भद्रं भविष्यति ॥ ३८ ॥&lt;br&gt;&#xA;त्वया नहि जितः शुक्रो न मया दितिनन्दनः ॥&lt;br&gt;&#xA;एतदालोच्य चन्द्रश्च जगाम शरणं कविम् ॥३९॥&lt;br&gt;&#xA;गच्छ शीघ्रं ब्रह्मलोकमस्माभिः सार्द्धमेव च ॥&lt;br&gt;&#xA;ब्रह्मणा सह यास्यामः कैलासे शङ्करं वयम् ॥2.59.४० ॥&lt;br&gt;&#xA;इत्युक्त्वा तु महेन्द्रश्च सन्तप्तो गुरुणा सह ॥&lt;br&gt;&#xA;जगाम ब्रह्मलोकं च सुखदृश्यं निरामयम् ॥ ४१ ॥&lt;br&gt;&#xA;तत्र दृष्ट्वा च ब्रह्माणं ननाम गुरुणा सह ॥&lt;br&gt;&#xA;प्रोवाच सर्ववृत्तान्तं देवानामीश्वरं परम् ॥ ४२ ॥&lt;br&gt;&#xA;महेन्द्रवचनं श्रुत्वा हसित्वा कमलोद्भवः ॥&lt;br&gt;&#xA;हितं तथ्यं नीतिसारमुवाच विनयान्वितः ॥ ४३ ॥&lt;br&gt;&#xA;ब्रह्मोवाच ॥&lt;br&gt;&#xA;यो ददाति परस्मै च दुःखमेव च सर्वतः ॥&lt;br&gt;&#xA;तस्मै ददाति दुःखं च शास्ता कृष्णः सनातनः ॥ ४४ ॥&lt;br&gt;&#xA;अहं स्रष्टा च सृष्टेश्च पाता विष्णुः सनातनः ॥&lt;br&gt;&#xA;यथा रुद्रश्च संहर्त्ता ददाति च शिवं शिवः ॥ ४५ ॥&lt;br&gt;&#xA;निरन्तरं सर्वसाक्षी धर्मो वै सर्वकारणम् ॥&lt;br&gt;&#xA;सर्वे देवा विषयिणः कृष्णाज्ञापरिपालकाः ॥ ४६ ॥&lt;br&gt;&#xA;बृहस्पतिरुतथ्यश्च संवर्तश्च जितेन्द्रियः ॥&lt;br&gt;&#xA;त्रयश्चाङ्गिरसः पुत्रा वेदवेदाङ्गपारगाः ॥ ४७ ॥&lt;br&gt;&#xA;संवर्ताय कनिष्ठाय न च किञ्चिद्ददौ गुरुः ॥&lt;br&gt;&#xA;स बभूव तपस्वी च कृष्णं ध्यायति चेश्वरम् ॥ ४८ ॥&lt;br&gt;&#xA;मध्यमस्योतथ्यकस्य सतीं भार्यां च गुर्विणीम् ॥&lt;br&gt;&#xA;जहार कामतस्तां च भ्रातृजायामकामुकीम् ॥ ४९ ॥&lt;br&gt;&#xA;यो हरेद्भ्रातृजायां च कामी कामादकामुकीम् ॥&lt;br&gt;&#xA;ब्रह्महत्यासहस्रं च लभते नात्र संशयः ॥ 2.59.५० ॥&lt;br&gt;&#xA;स याति कुम्भीपाकं च यावच्चन्द्रदिवाकरम् ॥&lt;br&gt;&#xA;भ्रातृजायापहारी च मातृगामी भवेन्नरः ॥ ५१ ॥&lt;br&gt;&#xA;तस्मादुत्तीर्य्य पापी च विष्ठायां जायते कृमिः ॥&lt;br&gt;&#xA;वर्षकोटिसहस्राणि तत्र स्थित्वा च पातकी ॥ ५२ ॥&lt;br&gt;&#xA;ततो भवेन्महापापी वर्षकोटिसहस्रकम् ॥&lt;br&gt;&#xA;पुंश्चलीयोनिगर्ते च कृमिश्चैव पुरन्दर ॥ ॥ ५३ ॥&lt;br&gt;&#xA;गृध्रः कोटिसहस्राणि शतजन्मानि कुक्कुरः ॥&lt;br&gt;&#xA;भ्रातृजायापहरणाच्छतजन्मानि सूकरः ॥ ५४ ॥&lt;br&gt;&#xA;ददाति यो न दायं च बलिष्ठो दुर्बलाय च ॥&lt;br&gt;&#xA;स याति कुम्भीपाकं च यावच्चन्द्रदिवाकरम् ॥ ९५ ॥&lt;br&gt;&#xA;नाभुक्तं क्षीयते कर्म्म कल्पकोटिशतैरपि ॥&lt;br&gt;&#xA;अवश्यमेव भोक्तव्यं कृतं कर्म शुभाशुभम् ॥ ५६ ॥&lt;br&gt;&#xA;जगद्गुरोः शिवस्यापि गुरुपुत्रो बृहस्पतिः ॥&lt;br&gt;&#xA;ज्ञातं करोतु वृत्तान्तमीश्वरं बलिनां वरम ॥ ५७ ॥&lt;br&gt;&#xA;सर्वे समूहा देवानां सन्नद्धाश्च सवाहनाः ॥&lt;br&gt;&#xA;मध्यस्था मुनयश्चैव सन्तु वै नर्मदातटे ॥ ५८ ॥&lt;br&gt;&#xA;पश्चादहं च यास्यामि पुण्यं तन्नर्म्मदातटम् ॥&lt;br&gt;&#xA;गुरुस्तद्गुरुपुत्रोऽपि शीघ्रं यातु शिवालयम् ॥५९॥&lt;br&gt;&#xA;महेन्द्र उवाच ॥&lt;br&gt;&#xA;कथं वा वेदकर्त्तुश्च सिद्धानां योगिनां गुरोः ॥&lt;br&gt;&#xA;मृत्युञ्जयस्य शम्भोश्च गुरुपुत्रो बृहस्पतिः ॥ 2.59.६० ॥&lt;br&gt;&#xA;अङ्गिरास्तव पुत्रश्च तत्पुत्रश्च बृहस्पतिः ॥&lt;br&gt;&#xA;त्वत्तो ज्ञानी महादेवः कथं शिष्यो गुरोः पितुः ॥ ६१ ॥&lt;br&gt;&#xA;ब्रह्मोवाच ॥&lt;br&gt;&#xA;कथेयमतिगुप्ता च पुराणेषु पुरन्दर ॥&lt;br&gt;&#xA;इमां पुराप्रवृत्तिं च कथयामि निशामय॥६२॥&lt;br&gt;&#xA;मृतवत्सा कर्म्मदोषाद्भार्य्या चाङ्गिरसः पुरा ॥&lt;br&gt;&#xA;व्रतं चकार सा चैव कृष्णस्य परमात्मनः ॥ ६३ ॥&lt;br&gt;&#xA;व्रतं पुंसवनं नाम वर्षमेकं चकार सा ॥&lt;br&gt;&#xA;सनत्कुमारो भगवान्कारयामास तां व्रतम् ॥ ६४ ॥&lt;br&gt;&#xA;तदाऽऽगत्य च गोलोकात्परमात्मा कृपामयः ॥&lt;br&gt;&#xA;स्वेच्छामयं परं ब्रह्म भक्तानुग्रहविग्रहः ॥ ६५ ॥&lt;br&gt;&#xA;सुव्रतां च सलक्ष्मीकां तामुवाच कृपानिधिः ॥&lt;br&gt;&#xA;प्रणतां साश्रुनेत्रां च विनीतां च तया स्तुतः ॥ ६६ ॥&lt;br&gt;&#xA;श्रीकृष्ण उवाच ॥&lt;br&gt;&#xA;गृहाणेदं व्रतफलं मम तेजस्समन्वितम् ॥&lt;br&gt;&#xA;भुङ्क्ष्व मद्वरतः पुत्रि भविष्यति मदंशतः ॥ ६७ ॥&lt;br&gt;&#xA;पतिर्गुरुश्च देवानां महतां ज्ञानिनां वरः ॥&lt;br&gt;&#xA;पुत्रस्ते भविता साध्वि मद्वरेण बृहस्पतिः ॥ ६८ ॥&lt;br&gt;&#xA;मद्वरेण भवेद्यो हि स च मद्वरपुत्रकः ॥&lt;br&gt;&#xA;त्वद्गर्भे मम पुत्रोऽयं चिरजीवी भविष्यति ॥ ६९ ॥&lt;br&gt;&#xA;वरजो वीर्य्यजश्चैव क्षेत्रजः पालकस्तथा॥&lt;br&gt;&#xA;विद्यामन्त्रसुतौ चैव गृहीतः सप्तमः सुतः ॥ 2.59.७० ॥&lt;br&gt;&#xA;इत्युक्त्वा राधिकानाथः स्वलोकं च जगाम सः ॥&lt;br&gt;&#xA;श्रीकृष्णवरपुत्रोऽयं ज्ञानीश्वरगुरुः स्वयम् ॥&lt;br&gt;&#xA;मृत्युञ्जयं महाज्ञानं शिवाय प्रददौ पुरा ॥ ७१ ॥&lt;br&gt;&#xA;दिव्यं वर्षत्रिलक्षं च तपश्चक्रे हिमालये ॥&lt;br&gt;&#xA;स्वयोगं ज्ञानमखिलं तेजस्स्वामसमं परम् ॥&lt;br&gt;&#xA;स्वशक्तिं विष्णुमायां च स्वांशं वै वाहनं वृषम् ॥ ७२॥&lt;br&gt;&#xA;स्वशूलं च स्वकवचं स्वमन्त्रं द्वादशाक्षरम् ॥&lt;br&gt;&#xA;कृपामयः स्तुतस्तेन श्रीकृष्णश्च परात्परः ॥&lt;br&gt;&#xA;शिवलोके शिवा सा च विष्णुमाया शिवप्रिया ॥७३॥&lt;br&gt;&#xA;शक्तिर्नारायणस्येयं साऽऽविर्भूता सनातनी ॥&lt;br&gt;&#xA;तेजस्तु सर्वदेवानां साऽऽविर्भूता सनातनी ॥ ७४ ॥&lt;br&gt;&#xA;जघान दैत्यनिकरं देवेभ्यः प्रददौ पदम् ॥&lt;br&gt;&#xA;कल्पान्ते दक्षकन्या च सा मूलप्रकृतिः सती ॥ ७५ ॥&lt;br&gt;&#xA;पितृयज्ञे तनुं त्यक्त्वा योगाद्वै सिद्धयोगिनी ॥&lt;br&gt;&#xA;बभूव शैलकन्या सा साध्वी वै भर्तृनिन्दया ॥७६॥&lt;br&gt;&#xA;कालेन कृष्णतपसा शङ्करं प्राप सुन्दरी॥&lt;br&gt;&#xA;श्रीकृष्णो हि गुरुः शम्भोः परमात्मा परात्परः।७७॥&lt;br&gt;&#xA;कृष्णस्य वरपुत्रोऽयं स्वयमेव बृहस्पतिः ॥&lt;br&gt;&#xA;अतो हेतोः सुरगुरुर्गुरुपुत्रः शिवस्य च ॥ ७८ ॥&lt;br&gt;&#xA;इत्येवं कथितं सर्वमतिगुह्यं पुरातनम्॥&lt;br&gt;&#xA;इति प्रधानसम्बन्धः श्रुतश्च कथितो मया ॥ ७९ ॥&lt;br&gt;&#xA;पारम्परिकमन्यं च कथयामि निशामय ॥&lt;br&gt;&#xA;दुर्वासा गरुडश्चैव शङ्करांशः प्रतापवान् ॥ 2.59.८० ॥&lt;br&gt;&#xA;शिष्यौ चाङ्गिरसस्तौ द्वौ गुरुपुत्रोऽथवा ततः ॥&lt;br&gt;&#xA;प्राणाधिकायां सत्यां च मृतायां दक्षशापतः ॥ ८१ ॥&lt;br&gt;&#xA;स्वज्ञानं स्वं च भगवान्विसस्मार स्वमोहतः ॥&lt;br&gt;&#xA;स्मरणं कारयामास कृष्णेन प्रेरितोऽङ्गिराः ॥ ८२ ॥&lt;br&gt;&#xA;अतो हेतोर्गुरुश्चैवं मत्सुतस्स्याच्छिवस्य सः ॥&lt;br&gt;&#xA;शीघ्रं गच्छतु कैलासं स्वयमेव बृहस्पतिः ॥ ८३ ॥&lt;br&gt;&#xA;त्वं गच्छ तत्र सन्नद्धः सदेवो नर्मदातटम् ॥&lt;br&gt;&#xA;इत्युक्त्वा जगतां धाता विरराम च नारद ॥ ८४ ॥&lt;br&gt;&#xA;गुरुर्ययौ च कैलासं महेन्द्रो नर्मदातटम् ॥ ८५ ॥&lt;br&gt;&#xA;इति श्रीब्रह्मवैवर्त्ते महापुराणे द्वितीये प्रकृति खण्डे नारदनारायणसंवादे दुर्गोपाख्याने बृहस्पतेः कैलासगमनं नामैकोनषष्टितमोऽध्यायः ॥ ५९ ॥&lt;/p&gt;</description>
    </item>
    <item>
      <title>०६०</title>
      <link>https://vishvAsa.github.io/purANam_vaiShNavam/brahma-vaivarta-purANam/02/060/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/060/</guid>
      <description>&lt;p&gt;नारद उवाच ॥&lt;br&gt;&#xA;नारायण महाभाग वेदवेदाङ्गपारग ॥&lt;br&gt;&#xA;निपीतं च महाख्यानं त्वन्मुखेन्दुविनिसृतम् ॥ १ ॥&lt;br&gt;&#xA;अधुना श्रोतुमिच्छामि किमुवाच बृहस्पतिः ॥&lt;br&gt;&#xA;शिवं च गत्वा कैलासं दातारं सर्वसम्पदाम् ॥ २ ॥&lt;br&gt;&#xA;जगत्कर्ता विधाता च किं वा तं प्रत्युवाच सः ॥&lt;br&gt;&#xA;एतत्सर्वं समालोच्य वद वेदविदां वर ॥ ३ ॥&lt;br&gt;&#xA;नारायण उवाच ॥&lt;br&gt;&#xA;शीघ्रं गत्वा च कैलासं भ्रष्टश्रीः शङ्करं गुरुः ॥&lt;br&gt;&#xA;प्रणम्य तस्थौ पुरतो लज्जावनतकन्धरः ॥ ॥ ४ ॥&lt;br&gt;&#xA;दृष्ट्वा गुरुसुतं शम्भुरुदतिष्ठत्कुशासनात् ॥&lt;br&gt;&#xA;आलिङ्गनं ददौ तस्मै शीघ्रं माङ्गलिकाशिषः ॥ ५ ॥&lt;br&gt;&#xA;स्वासने वासयित्वा वै पप्रच्छ कुशलं वचः ॥&lt;br&gt;&#xA;उवाच मधुरं वाक्यं भीतं तं लज्जितं शिवः ॥ ६ ॥&lt;br&gt;&#xA;श्रीशङ्कर उवाच ॥&lt;br&gt;&#xA;कथमेवंविधस्त्वं च दुःखी मलिन विग्रहः ॥&lt;br&gt;&#xA;साश्रुनेत्रो लज्जितश्च भ्रातस्तत्कारणं वद ॥ ७ ॥&lt;br&gt;&#xA;किं वा तपस्या हीना ते सन्ध्या हीनाऽथवा मुने ॥&lt;br&gt;&#xA;किं वा श्रीकृष्णसेवा सा विहीना दैवदोषतः ॥ ८ ॥&lt;br&gt;&#xA;किं वा गुरौ भक्तिहीनोऽभीष्टदेवेऽथवा गुरौ ॥&lt;br&gt;&#xA;किं वा न रक्षितुं शक्तः प्रपन्नं शरणागतम् ॥ ९ ॥&lt;br&gt;&#xA;किं वाऽतिथिस्ते विमुखः किं वा पोष्या बुभुक्षिताः ॥&lt;br&gt;&#xA;किं वा स्वतन्त्रा स्त्री वा ते किं वा पुत्रोऽवचस्करः ॥2.60.१ ०॥&lt;br&gt;&#xA;सुशासितो न शिष्यो वा किं भृत्याश्चोत्तरप्रदाः ॥&lt;br&gt;&#xA;किं वा ते विमुखा लक्ष्मीः किं वा रुष्टो गुरुस्तव ॥ ११ ॥&lt;br&gt;&#xA;गरिष्ठश्च वरिष्ठश्च शश्वत्सन्तुष्ट मानस ॥&lt;br&gt;&#xA;गुरुस्तव वसिष्ठश्च प्रेष्ठः श्रेष्ठः सतामहो ॥१२॥&lt;br&gt;&#xA;किं वा रुष्टोऽभीष्टदेवः किं वा रुष्टाश्च वाडवाः ॥&lt;br&gt;&#xA;किं वा रुष्टा वैष्णवाश्च किं वा ते प्रबलो रिपुः ॥ १३ ॥&lt;br&gt;&#xA;किं वा ते बन्धुविच्छेदो विग्रहो बलिना सह ॥&lt;br&gt;&#xA;किं वा पदं परग्रस्तं किं वा बन्धुधनं च वा ॥१४॥&lt;br&gt;&#xA;केन ते वा कृता निन्दा खलैर्वा पापिभिर्मुने ॥&lt;br&gt;&#xA;केन वा त्वं परित्यक्तो बान्धवेन प्रियेण वा॥१५॥&lt;br&gt;&#xA;बन्धुस्त्यक्तस्त्वया किं वा वैराग्येण क्रुधाऽथवा ॥&lt;br&gt;&#xA;किं वा तीर्थे नहि स्नातं न दत्तं पुण्यवासरे॥१६॥&lt;br&gt;&#xA;गुरुनिन्दा बन्धुनिन्दा खलवक्त्राच्छ्रुताऽथवा ॥&lt;br&gt;&#xA;गुरुनिन्दा हि साधूनां मरणादतिरिच्यते ॥ १७ ॥&lt;br&gt;&#xA;असद्वंशप्रजातानां खलानां निन्दनं तथा ॥&lt;br&gt;&#xA;दौश्शील्यमेवमसतां शश्वन्नारकिणामिह ॥ १८ ॥&lt;br&gt;&#xA;परप्रशंसकाः सन्तः पुण्यवन्तो हि भारते ॥&lt;br&gt;&#xA;शश्वन्मङ्गलयुक्ताश्च राजन्ते मनसा सदा ॥ १९ ॥&lt;br&gt;&#xA;पुत्रे यशसि तोये च समृद्धे च पराक्रमे ॥&lt;br&gt;&#xA;ऐश्वर्ये वा प्रतापे च प्रजाभूमिधनेषु च ॥ 2.60.२० ॥&lt;br&gt;&#xA;वचनेषु च बुद्धौ च स्वभावे च चरित्रतः ॥&lt;br&gt;&#xA;आचारे व्यवहारे च जायते हृदयं नृणाम्॥२१॥&lt;br&gt;&#xA;यादृग्येषां च हदये तादृक्तेषां च मङ्गलम् ॥&lt;br&gt;&#xA;यादृग्येषां पूर्वपुण्यं तादृक्तेषां च मानसम् ॥ २२ ॥&lt;br&gt;&#xA;इत्युक्त्वा च महादेवो विरराम स्वसंसदि ॥&lt;br&gt;&#xA;तमुवाच महावक्ता स्वयमेव बृहस्पतिः ॥ २३ ॥&lt;br&gt;&#xA;बृहस्पतिरुवाच ॥&lt;br&gt;&#xA;अकथ्यमेव वृत्तान्तं कथयामि किमीश्वर ॥&lt;br&gt;&#xA;लोकाः कर्मवशान्नित्यं नानाजन्मसु यत्कृतम् ॥ २४ ॥&lt;br&gt;&#xA;स्वकर्मणां फलं भुङ्क्ते जन्तुर्जन्मनि जन्मनि ॥&lt;br&gt;&#xA;नहि नष्टं च तत्कर्म विना भोगाच्च भारते ॥ २५ ॥&lt;br&gt;&#xA;सुखं दुःखं भयं शोको नराणां भारते प्रभो ॥&lt;br&gt;&#xA;केचिद्वदन्ति हि भवेत्स्वकृतेन च कर्मणा ॥ २५ ॥&lt;br&gt;&#xA;केचिद्वदन्ति दैवेन स्वभावेनेति केचन ॥&lt;br&gt;&#xA;त्रिविधा गतयो ह्यस्य वेदवेदाङ्गपारग ॥ २७ ॥&lt;br&gt;&#xA;स्वयं च कर्मजनकः कर्म वै दैवकारणम् ॥&lt;br&gt;&#xA;स्वभावो जायते नॄणां स्वात्मनः पूर्वकर्मणः ॥ २८ ॥&lt;br&gt;&#xA;स्वकर्मणां च सर्वेषां जन्तूनां प्रतिजन्मनि ॥&lt;br&gt;&#xA;सुखं दुःखं भयं शोकं स्वात्मनश्च प्रजायते ॥ २९ ॥&lt;br&gt;&#xA;स्वकर्मफलभोक्ता च जीवो हि सगुणः सदा ॥&lt;br&gt;&#xA;आत्मभोजयिता साक्षी निर्गुणः प्रकृतेः परः ॥ 2.60.३० ॥&lt;br&gt;&#xA;स एवात्मा सर्वसेव्यः सर्वेषां च फलप्रदः ॥&lt;br&gt;&#xA;स वै सृजति दैवं च स्वभावं कर्म चैव हि ॥ ३३ ॥&lt;br&gt;&#xA;कर्मणा च नृणां लज्जा प्रशंसा च प्रफुल्लता ॥&lt;br&gt;&#xA;लज्जाबीजं च वृत्तान्तं तथाऽपि कथयामि ते ॥ ३२ ॥&lt;br&gt;&#xA;इत्युक्त्वा सर्ववृत्तान्तमवोचत्तं बृहस्पतिः ॥&lt;br&gt;&#xA;श्रुत्वा बभूव नम्रास्यो गौरीशो लज्जया तदा ॥३३॥&lt;br&gt;&#xA;जपमाला कराद्भ्रष्टा कोपाविष्टस्य शूलिनः ॥&lt;br&gt;&#xA;बभूव सद्यःकम्पश्च रक्तपङ्कजलोचने॥३४॥&lt;br&gt;&#xA;संहर्त्तुरीशो रुद्रस्य विष्णोः पातुः सखा शिवः ॥&lt;br&gt;&#xA;स्रष्टुः स्तुत्यश्च मान्यश्च स्वात्मनः परमात्मनः ॥ ३५ ॥&lt;br&gt;&#xA;निर्गुणस्य च कृष्णस्य प्रकृतीशस्य नारद ॥&lt;br&gt;&#xA;कोपात्प्रवक्तुमारेभे शुष्ककण्ठौष्ठतालुकः ॥ ३६ ॥&lt;br&gt;&#xA;शिव उवाच ॥&lt;br&gt;&#xA;शिवमस्तु च साधूनां वैष्णवानां सतामिह ॥&lt;br&gt;&#xA;अवैष्णवानामसतामशिवं च पदे पदे ॥ ३७ ॥&lt;br&gt;&#xA;ददाति वैष्णवेभ्यश्च यो दुःखं सुस्थितो जनः ॥&lt;br&gt;&#xA;श्रीकृष्णस्तस्य संहर्त्ता विघ्नस्तस्य पदे पदे ॥ ३८ ॥&lt;br&gt;&#xA;अवैष्णवानां हृदयं नहि शुद्धं सदामलम् ॥&lt;br&gt;&#xA;श्रीकृष्णमन्त्रस्मरणं मनोनैर्मल्यकारणम् ॥ ३९ ॥&lt;br&gt;&#xA;भिद्यते हदयग्रन्थिश्छिद्यन्ते सर्वसंशयाः ॥&lt;br&gt;&#xA;विष्णुमन्त्रोपासनया क्षीयते कर्म तन्नृणाम् ॥ 2.60.४० ॥&lt;br&gt;&#xA;अहो श्रीकृष्णदासानां कः स्वभावः सुनिर्मलः ॥&lt;br&gt;&#xA;हृतभार्य्यं मूर्च्छितश्च न शशाप रिपुं गुरुः ॥ ४१ ॥&lt;br&gt;&#xA;गुरुर्यस्य वरिष्ठश्च क्रोधहीनश्च धार्मिकः ॥&lt;br&gt;&#xA;शतपुत्रघ्नमप्येनं न शशाप रिपुं मुनिः ॥ ४२ ॥&lt;br&gt;&#xA;निश्श्वासाद्वै सुरगुरोर्भ्रातुर्मम बृहस्पतेः ॥&lt;br&gt;&#xA;भस्मीभूतो निमेषेण शतचन्द्रो भवेद्ध्रुवम् ॥ ॥ ४३ ॥&lt;br&gt;&#xA;तथाऽपि तं नो शशाप धर्म्मभङ्गभयेन च ॥&lt;br&gt;&#xA;तपस्या हीयते शप्तुः कोपाविष्टस्य नित्यशः ॥ ४४ ॥&lt;br&gt;&#xA;अहो ह्यत्रेरसत्पुत्रः परस्त्रीलुब्धकः शठः ॥&lt;br&gt;&#xA;तपस्विनो वैष्णवस्य ब्रह्मपुत्रस्य धीमतः ॥ ४५ ॥&lt;br&gt;&#xA;धर्मिष्ठा ब्रह्मणः पुत्रा वैष्णवा ब्राह्मणास्तथा ॥&lt;br&gt;&#xA;केचिद्देवा द्विजा दैत्याः पौत्राश्च त्रिविधा मताः ॥ ४६ ॥&lt;br&gt;&#xA;ये सात्त्विका ब्राह्मणास्ते देवा राजसिकास्तथा ॥&lt;br&gt;&#xA;दैत्यास्तामसिका रौद्रा बलिष्ठाश्चोद्धताः सदा ॥ ४७ ॥&lt;br&gt;&#xA;स्वधर्मनिरता विप्रा नारायणपरायणाः ॥&lt;br&gt;&#xA;शैवाः शाक्ताश्च ते देवा दैत्याः पूजाविवर्जिताः ॥ ४८ ॥&lt;br&gt;&#xA;मुमुक्षवो विष्णुभक्ता ब्राह्मणा दास्यलिप्सवः ॥&lt;br&gt;&#xA;ऐश्वर्य्यलिप्सवो देवाश्चासुरास्तामसास्तथा ॥ ४९ ॥&lt;br&gt;&#xA;ब्राह्मणानां स्वधर्मश्च कृष्णस्यार्च्चनमीप्सितम् ॥&lt;br&gt;&#xA;निष्कामानां निर्गुणस्य परस्य प्रकृतेरपि ॥ 2.60.५० ॥&lt;br&gt;&#xA;ये ब्राह्मणा वैष्णवाश्च स्वतन्त्राः परमं पदम् ॥&lt;br&gt;&#xA;यान्त्यन्योपासकाश्चान्यैः सार्द्धं च प्राकृते लये ॥ ५१ ॥&lt;br&gt;&#xA;वर्णानां ब्राह्मणाः श्रेष्ठाः साधवो वैष्णवा यदि ॥&lt;br&gt;&#xA;विष्णुमन्त्रविहीनेभ्यो द्विजेभ्यः श्वपचो वरः ॥ ५२ ॥&lt;br&gt;&#xA;परिपक्वा विपक्वा वा वैष्णवाः साधवश्च ते ॥&lt;br&gt;&#xA;सततं पाति तांश्चैव विष्णुचक्रं सुदर्शनम् ॥ ५३ ॥&lt;br&gt;&#xA;यथा वह्नौ शुष्कतृणं भस्मीभूतं भवेत्सदा॥&lt;br&gt;&#xA;तथा पापं वैष्णवेषु काष्ठानीव हुताशने ॥ ५४ ॥&lt;br&gt;&#xA;गुरुवक्त्राद्विष्णुमन्त्रो यस्य कर्णे प्रवेक्ष्यति ॥&lt;br&gt;&#xA;तं वैष्णवं महापूतं प्रवदन्ति मनीषिणः ॥ ५५ ॥&lt;br&gt;&#xA;पुंसां शतं पितॄणां च शतं मातामहस्य च ॥&lt;br&gt;&#xA;स्वसोदरांश्च जननीमुद्धरन्त्येव वैष्णवाः ॥ ५६ ॥&lt;br&gt;&#xA;गयायां पिण्डदानेन पिण्डदाः पिण्डभोजिनम् ॥&lt;br&gt;&#xA;समुद्धरन्ति पुंसां च वैष्णवाश्च शतं शतम् ॥९७॥&lt;br&gt;&#xA;मन्त्रग्रहणमात्रेण जीवन्मुक्तो भवेन्नरः ॥&lt;br&gt;&#xA;यमस्तस्मान्महाभीतो वैनतेयादिवोरगः ॥ ५८ ॥&lt;br&gt;&#xA;पुनन्त्येव हि तीर्थानि गङ्गादीनि च भारते ॥&lt;br&gt;&#xA;कृष्णमन्त्रोपासकाश्च स्पर्शमात्रेण वाक्पते ॥ ५९ ॥&lt;br&gt;&#xA;पापानि पापिनां तीर्थे यावन्ति प्रभवन्ति च ॥&lt;br&gt;&#xA;नश्यन्ति तानि सर्वाणि वैष्णवस्पर्शमात्रतः ॥ 2.60.६० ॥&lt;br&gt;&#xA;कृष्णमन्त्रोपासकानां रजसा पादपद्मयोः ॥&lt;br&gt;&#xA;सद्यो मुक्ताः पातकेभ्यः कृत्स्ना पूता वसुन्धरा ॥ ६१ ॥&lt;br&gt;&#xA;वायुश्च पवनो वह्निः सूर्य्यः सर्वं पुनाति च ॥&lt;br&gt;&#xA;एते पूता वैष्णवानां स्पर्शमात्रेण लीलया ॥ ६२ ॥&lt;br&gt;&#xA;अहं ब्रह्मा च शेषश्च धर्मः साक्षी च कर्म्मणाम् ॥&lt;br&gt;&#xA;एते हृष्टाश्च वाञ्छन्ति वैष्णवानां समागमम् ॥ ६३ ॥&lt;br&gt;&#xA;फलं कर्मानुरूपेण सर्वेषां भारते भवेत् ॥&lt;br&gt;&#xA;न भवेत्तद्वैष्णवे च सिद्धधान्ये यथांऽकुरम् ॥ ६४ ॥&lt;br&gt;&#xA;हन्ति तेषां कर्म पूर्वं भक्तानां भक्तवत्सलः ॥&lt;br&gt;&#xA;कृपया स्वपदं तेभ्यो ददात्येव कृपानिधिः ॥ ६५ ॥&lt;br&gt;&#xA;तेजस्विनां च प्रवरं वैष्णवं भृगुनन्दनम् ॥&lt;br&gt;&#xA;स चन्द्रो दुर्बलो भीतः शुक्रं च शरणं ययौ ॥ ६६ ॥&lt;br&gt;&#xA;सुदर्शनो बलिष्ठं च शुक्रं जेतुं न शक्तिमान् ॥&lt;br&gt;&#xA;तथाऽपि चोद्धरिष्यामि तारां मन्त्रेण मद्गुरोः ॥ ६७ ॥&lt;br&gt;&#xA;भज सत्यं परं ब्रह्म कृष्णमात्मानमीश्वरम् ॥&lt;br&gt;&#xA;सुप्रसन्ने भगवति पत्नीं प्राप्स्यसि लीलया ॥ ६८ ॥&lt;br&gt;&#xA;मन्त्रं तस्य प्रदास्यामि भ्रातः कल्पतरुं परम् ॥&lt;br&gt;&#xA;कोटिजन्माघनिघ्नं च सर्वमङ्गलकारणम् ॥६९॥&lt;br&gt;&#xA;ब्रह्मादिस्तम्बपर्य्यन्तं नश्वरं जलबिम्बवत् ॥&lt;br&gt;&#xA;शरणं याहि गोविन्दं परमात्मानमीश्वरम् ॥&lt;br&gt;&#xA;तावद्भवेच्छा भोगेच्छा स्त्रीसुखेच्छा नृणामिह ॥ 2.60.७० ॥&lt;br&gt;&#xA;यावद्गुरुमुखाम्भोजान्न प्राप्नोति मनुं हरेः ॥&lt;br&gt;&#xA;सम्प्राप्य दुर्लभं मन्त्रं वितृष्णो हि भवेन्नरः ॥ ७१ ॥&lt;br&gt;&#xA;इन्द्रत्वममरत्वं च नहि वाञ्छन्ति वैष्णवाः ॥&lt;br&gt;&#xA;नहि वाञ्छन्ति मोक्षं च दास्यं भक्तिं विना हरेः ॥ ७२ ॥&lt;br&gt;&#xA;भक्ति निर्मथनं भक्तो मोक्षं नो वाञ्छति प्रभोः ॥&lt;br&gt;&#xA;ज्ञानं मृत्युञ्जयत्वं च सर्वसिद्धिं तदीप्सितम् ॥ ७३ ॥&lt;br&gt;&#xA;वाक्सिद्धिं चैव धातृत्वं भक्तानां नहि वाञ्छितम् ॥&lt;br&gt;&#xA;भक्तिं विहाय कृष्णस्य विषयं यो हि वाञ्छति ॥।७४॥।&lt;br&gt;&#xA;विषमत्ति सुधां त्यक्त्वा वञ्चितो विष्णुमायया ॥&lt;br&gt;&#xA;अहं ब्रह्मा च विष्णुश्च धर्मोऽनन्तश्च कश्यपः ॥७५॥&lt;br&gt;&#xA;कपिलश्च कुमारश्च नरनारायणावृषी ॥&lt;br&gt;&#xA;स्वायम्भुवो मनुश्चैव प्रह्लादश्च पराशरः ॥ ॥ ७६ ॥&lt;br&gt;&#xA;भृगुः शुक्रश्च दुर्वासा वसिष्ठः क्रतुरङ्गिराः ॥&lt;br&gt;&#xA;बलिश्च वालखिल्याश्च वरुणश्च हुताशनः ॥ ७७ ॥&lt;br&gt;&#xA;वायुः सूर्यश्च गरुडो दक्षो गणपतिः स्वयम् ॥&lt;br&gt;&#xA;एते परा भक्तवराः कृष्णस्य परमात्मनः ॥७८॥&lt;br&gt;&#xA;ये च तस्य कलाः श्रेष्ठास्ते तद्भक्तिपरायणाः ॥&lt;br&gt;&#xA;इत्युक्त्वा शङ्करस्तस्मै ददौ कल्पतरुं मनुम् ॥७९॥&lt;br&gt;&#xA;लक्ष्मीमायाकामबीजं ङेन्तं कृष्णपदं मुने ॥&lt;br&gt;&#xA;परं पूजाविधानं च स्तोत्रं च कवचं मुने ॥ ॥ 2.60.८० ॥&lt;br&gt;&#xA;तत्पुरश्चरणं ध्यानं शुद्धे मन्दाकिनीतटे ॥&lt;br&gt;&#xA;गुरुः सम्प्राप्य तं मन्त्रं शङ्कराच्च जगद्गुरोः ॥ ८१ ॥&lt;br&gt;&#xA;विषण्णो हि भवाब्धौ च बभूव तमुवाच ह ॥ ८२ ॥&lt;br&gt;&#xA;बृहस्पतिरुवाच ॥&lt;br&gt;&#xA;आज्ञां कुरु जगन्नाथ यामि तप्तुं हरेस्तपः ॥&lt;br&gt;&#xA;तारा तिष्ठतु तत्रैव न तया मे प्रयोजनम् ॥८३॥&lt;br&gt;&#xA;पश्यामि विषतुल्यं च सर्वं नश्वरमीश्वर ॥&lt;br&gt;&#xA;श्रीकृष्णं शरणं यामि सत्यं नित्यं च निर्गुणम्॥८४॥&lt;br&gt;&#xA;श्रीमहादेव उवाच ॥&lt;br&gt;&#xA;परग्रस्तां स्त्रियं त्यक्त्वा न प्रशंस्यं तपो मुने ॥&lt;br&gt;&#xA;सम्भावितस्य दुश्चर्च्चा मरणादतिरिच्यते ॥ ८५ ॥&lt;br&gt;&#xA;पुरो गच्छ महाभाग तमेतं नर्मदातटम् ॥&lt;br&gt;&#xA;यत्र ब्रह्मादयो देवास्तत्राहं यामि सत्वरम् ॥८६॥&lt;br&gt;&#xA;शिवस्य वचनं श्रुत्वा ययौ सुरगुरुः स्वयम् ॥&lt;br&gt;&#xA;आययौ च महाभागः शङ्करो नर्मदातटम् ॥ ८७ ॥&lt;br&gt;&#xA;सगणं शङ्करं दृष्ट्वा प्रसन्नवदनेक्षणम् ॥&lt;br&gt;&#xA;प्रणेमुर्देवताः सर्वा मनवो मुनयस्तथा ॥ ८८ ॥&lt;br&gt;&#xA;ननाम शम्भुः शिरसा विष्णुं च कमलोद्भवम् ॥&lt;br&gt;&#xA;ददौ विष्णुर्महेशाय प्रेम्णाऽऽलिङ्गनमासनम् ॥ ८९ ॥&lt;br&gt;&#xA;एतस्मिन्नन्तरे तत्र चागमच्च बृहस्पतिः ॥&lt;br&gt;&#xA;प्रणनाम महादेवं विष्णुं च कमलोद्भवम् ॥ 2.60.९० ॥&lt;br&gt;&#xA;सूर्य्यं धर्ममनन्तं च नरं मां च मुनीश्वरान् ॥&lt;br&gt;&#xA;स्वगुरुं पितरं भक्त्या चावसत्तत्र संसदि ॥ ९१ ॥&lt;br&gt;&#xA;सञ्चिन्त्य मनसा युक्तिमूचे तत्र च संसदि ॥&lt;br&gt;&#xA;स्वयं विष्णुश्च भगवान्ब्रह्माणं चन्द्रशेखरम् ॥९२॥&lt;br&gt;&#xA;विष्णुरुवाच॥&lt;br&gt;&#xA;युवां च मुनयश्चैव समुद्रपुलिनं द्रुतम्॥&lt;br&gt;&#xA;शुक्रं कञ्चिच्च मध्यस्थं प्रस्थापयितुमर्हथ ॥९३॥&lt;br&gt;&#xA;विग्रहेणैव विषमं भविष्यति न संशयः ॥&lt;br&gt;&#xA;मदाशिषा सुरगुरुस्तारां प्राप्स्यति निश्चितम् ॥ ९४ ॥&lt;br&gt;&#xA;सुरैः स्तुतश्च सन्तुष्टः शुक्राचार्य्यो भविष्यति ॥&lt;br&gt;&#xA;सुरैः शुक्रो हि न जितः कृष्णचक्रेण रक्षितः ॥ ९५ ॥&lt;br&gt;&#xA;युवाभ्यां प्रार्थ्यमानोऽहं युवयोः स्तवनेन च ॥&lt;br&gt;&#xA;श्वेतद्वीपादागतोऽस्मि परितुष्टः स्तवेन च ॥ ९६ ॥&lt;br&gt;&#xA;शुक्राश्रममसीपर्णं सर्वा गच्छन्तु देवताः ॥&lt;br&gt;&#xA;रिपुर्बलिष्ठः स्तोत्रेण वशीभूत इति श्रुतिः ॥ ९७ ॥&lt;br&gt;&#xA;इत्युक्त्वा जगतां नाथस्तत्रैवान्तर धीयत ॥&lt;br&gt;&#xA;स्तुतो ब्रह्मादिभिदेवैः प्रणतैः परिपूजितः ॥९८॥&lt;br&gt;&#xA;गते च जगतां नाथे श्वेतद्वीपं च नारद ॥&lt;br&gt;&#xA;चिन्तिताश्च सुराः सर्वे विषण्णमनसस्तथा ॥ ९९ ॥&lt;br&gt;&#xA;मुनीन्देवांश्च सम्बोध्य ब्रह्मा वै तत्र संसदि ॥&lt;br&gt;&#xA;उवाच नीतिसारं तत्सम्मतं शङ्करस्य सः ॥ 2.60.१०० ॥&lt;br&gt;&#xA;ब्रह्मोवाच ॥&lt;br&gt;&#xA;मम शम्भोश्च धर्मस्य विष्णोर्वा सर्वसाक्षिणः ॥&lt;br&gt;&#xA;अस्माकं च समः स्नेहो दैत्ये देवे च पुत्रकाः ॥ १०१ ॥&lt;br&gt;&#xA;दैत्यानां च गुरुं शुक्रं प्रपन्नश्च निशाकरः ॥&lt;br&gt;&#xA;न जितश्च सुरैः शुक्रः पूजितो दितिनन्दनैः ॥ १०२ ॥&lt;br&gt;&#xA;ताराहेतोरहं यामि शुक्रस्य भवनं सुराः ॥&lt;br&gt;&#xA;सर्वे समुद्रपुलिनं यान्तु विष्णोर्निदेशतः ॥१०३॥&lt;br&gt;&#xA;इत्युक्त्वा जगतां धाता चागमच्छुक्रसन्निधिम् ॥&lt;br&gt;&#xA;प्रययुर्देवता विप्राः समुद्रपुलिनं मुने॥ ॥ १०४ ॥&lt;br&gt;&#xA;इति श्रीब्रह्मवैवर्त्ते म०द्वि०प्र०नारदनारायणसंवादे श्रीकृष्णोपदिष्टतारोद्धरणोपायज्ञानं नाम षष्टितमोऽध्यायः ॥ ६० ॥&lt;/p&gt;</description>
    </item>
    <item>
      <title>०६१</title>
      <link>https://vishvAsa.github.io/purANam_vaiShNavam/brahma-vaivarta-purANam/02/061/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/061/</guid>
      <description>&lt;p&gt;नारद उवाच ॥&lt;br&gt;&#xA;ततः परं किं रहस्यं बभूवासुरदेवयोः ॥&lt;br&gt;&#xA;श्रोतुमिच्छामि भगवन्परं कौतूहलं मम ॥ १ ॥&lt;br&gt;&#xA;नारायण उवाच ॥&lt;br&gt;&#xA;ब्रह्मा जगाम निलयं शुक्रस्य च महात्मनः ॥&lt;br&gt;&#xA;नानादैत्यगणाकीर्णं रत्नमण्डपभूषितम् ॥ २ ॥&lt;br&gt;&#xA;पञ्चाशत्कोटिभिः शिष्यैः परीतं ब्रह्मवादिभिः ॥&lt;br&gt;&#xA;सप्तभिः परिखाभिश्च वेष्टितं दुर्गमेव च ॥ ३॥&lt;br&gt;&#xA;रक्षितं रक्षकगणैर्दैत्यैश्च शतकोटिभिः ॥&lt;br&gt;&#xA;पद्मरागैर्विरचितैः प्रावारैः परिशोभितम् ॥ ४ ॥&lt;br&gt;&#xA;ददर्श जगतां धाता सभायां भृगुनन्दनम् ॥&lt;br&gt;&#xA;स्तुतं मुनिगणैर्दैत्यै रत्नसिंहासनस्थितम् ॥ ५ ॥&lt;br&gt;&#xA;जपन्तं परमं ब्रह्म कृष्णमात्मानमीश्वरम् ॥&lt;br&gt;&#xA;कोटिसूर्य्यप्रभं शश्वज्ज्वलन्तं ब्रह्मतेजसा ॥ ६ ॥&lt;br&gt;&#xA;दृष्ट्वा पौत्रं प्रभायुक्तं विधाता हृष्टमानसः ॥&lt;br&gt;&#xA;आत्मानं कृतिनं मेने पुत्रं पौत्रं च नारद ॥ ७ ॥&lt;br&gt;&#xA;दृष्ट्वा पितामहं शुक्रो धातारं जगतां प्रभुम् ॥&lt;br&gt;&#xA;उत्थाय सहसा भीतः प्रणनाम कृताञ्जलिः ॥ ८ ॥&lt;br&gt;&#xA;आदाय पूजयामास चोपचारांस्तु षोडश ॥&lt;br&gt;&#xA;तुष्टाव परया भक्त्या सम्भ्रमेण यथागमम् ॥ ९ ॥&lt;br&gt;&#xA;विद्या मन्त्रप्रदातारं दातारं सर्वसम्पदाम् ॥&lt;br&gt;&#xA;स्वकर्मणां च फलदं सर्वेषां विश्वतो वरम् ।2.61.१०॥&lt;br&gt;&#xA;शुक्रस्य स्तवनेनैव सन्तुष्टो जगतां पतिः॥&lt;br&gt;&#xA;अवरुह्य रथात्तूर्णमवसत्तत्र संसदि ॥ ११ ॥&lt;br&gt;&#xA;शुक्रेण शिरसा दत्तरत्नसिंहासने वरे॥&lt;br&gt;&#xA;तेजसा ज्वलिते रम्ये निर्मिते विश्वकर्मणा॥ ॥ १२ ॥&lt;br&gt;&#xA;शुक्रः प्रणम्य ब्रह्माणं कुमारं शकुनं क्रतुम् ॥&lt;br&gt;&#xA;वसिष्ठं च मरीचिं च सनन्दं च सनातनम् ॥ १३ ॥&lt;br&gt;&#xA;कपिलं वै पञ्चशिखं वोढुमङ्गिरसं मुने ॥&lt;br&gt;&#xA;धर्मं मां च नरं भक्त्या प्रणनाम कृताञ्जलिः ॥१४॥&lt;br&gt;&#xA;प्रत्येकं पूजयामास सादरं च यथोचितम् ॥&lt;br&gt;&#xA;सिंहासनेषु रत्नेषु वासयामास धार्मिकः ॥ १५ ॥&lt;br&gt;&#xA;प्रहृष्टवदनाः सर्वे प्रणेमुर्दितिनन्दनाः ॥&lt;br&gt;&#xA;ऋषिसङ्घाश्च धातारं तुष्टुवुश्च यथागमम् ॥ १६ ॥&lt;br&gt;&#xA;सर्वान्संस्तूय स कविरवोचत्सम्पुटाञ्जलिः ॥&lt;br&gt;&#xA;साश्रुनेत्रः सपुलकः प्रणतो विनयान्वितः ॥ १७ ॥&lt;br&gt;&#xA;शुक्र उवाच ॥&lt;br&gt;&#xA;अद्य मे सफलं जन्म जीवितं च सुजीवितम् ॥&lt;br&gt;&#xA;स्वयं विधाता भगवान्साक्षाद्दृष्टः स्वमन्दिरे ॥ १८ ॥&lt;br&gt;&#xA;साक्षाद्दृष्टाश्च तत्पुत्रा भगवन्तः सनातनाः ॥&lt;br&gt;&#xA;तुष्टः कृष्णोऽथ मामेवं परमात्मा परात्परः ॥ १९ ॥&lt;br&gt;&#xA;कृतार्थं कर्तुमीशा मां युष्माकं स्वागतं शिशुम् ॥&lt;br&gt;&#xA;स्वात्मारामेषु कुशलप्रश्नमेवं विडम्बनम् ॥ 2.61.२० ॥&lt;br&gt;&#xA;पवित्रं कर्तुमीशा मां हेतुरागमनेऽत्र वः ॥&lt;br&gt;&#xA;अपरं ब्रूथ किं वाऽपि शास्त नः करवामि किम् ॥ २१ ॥&lt;br&gt;&#xA;ब्रह्मोवाच ॥&lt;br&gt;&#xA;उद्विग्नश्चिरविच्छेदात्त्वां पौत्रं द्रष्टुमागतः ॥&lt;br&gt;&#xA;विच्छेदः पुत्रपौत्राणां मरणादतिरिच्यते ॥ २२ ॥&lt;br&gt;&#xA;कुशलं ते मुनिश्रेष्ठ पुत्रयोश्चापि योषितः ॥&lt;br&gt;&#xA;कुशलं ते स्वधर्माणां काम्यानां तपसामपि ॥ २३ ॥&lt;br&gt;&#xA;दिने दिनेऽपरिच्छन्नं श्रीकृष्णार्चनमीप्सितम् ॥&lt;br&gt;&#xA;स्व गुरोः सेवनं नित्यमविच्छिन्नं भवेत्तव ॥ २४ ॥&lt;br&gt;&#xA;गुर्विष्टयोः पूजनं च सर्वमङ्गलकारणम् ॥&lt;br&gt;&#xA;पापाधिरोगशोकघ्नं पुण्यहर्षप्रदं शुभम्॥ ॥ २९ ॥&lt;br&gt;&#xA;अभीष्टदेवः सन्तुष्टो गुरौ तुष्टे नृणामिह ॥&lt;br&gt;&#xA;इष्टदेवे च सन्तुष्टे सन्तुष्टाः सर्वदेवताः ॥ २६ ॥&lt;br&gt;&#xA;गुरुर्विप्रः सुरो रुष्टो येषां पातकिनामिह ॥&lt;br&gt;&#xA;तेषां च कुशलं नास्ति विघ्नस्तस्य पदे पदे ॥ २७ ॥&lt;br&gt;&#xA;तुष्टश्च सततं वत्स श्रीकृष्णः प्रकृतेः परः ॥&lt;br&gt;&#xA;सर्वान्तरात्मा भगवांस्तव भक्त्या च निर्गुणः ॥ २८ ॥&lt;br&gt;&#xA;तव तुष्टो गुरुरहं विधाता जगतामपि ॥&lt;br&gt;&#xA;मयि तुष्टे हरिस्तुष्टो हरौ तुष्टे तु देवताः ॥२९॥&lt;br&gt;&#xA;साम्प्रतं शृणु मे धीमन्नत्रागमनकारणम् ॥&lt;br&gt;&#xA;प्रेषितस्य सुराणां च विश्वसंहर्तुरेव च ॥ 2.61.३० ॥&lt;br&gt;&#xA;शिवस्य गुरुपुत्रस्य साध्वीं तारां बृहस्पतेः ॥&lt;br&gt;&#xA;अपहृत्य निशानाथस्तवैव शरणागतः ॥ ३१ ॥&lt;br&gt;&#xA;शम्भुर्धर्मश्च सूर्य्यश्च शक्रोऽनन्तश्च पुत्रक ॥&lt;br&gt;&#xA;आदित्या वसवो रुद्रा दिक्पालाश्च दिगीश्वराः ॥ ३२ ॥&lt;br&gt;&#xA;युद्धायायान्ति सन्नद्धास्तिस्रः कोट्यश्च देवताः ॥&lt;br&gt;&#xA;नागाः किम्पुरुषाश्चैव यक्षराक्षसगुह्यकाः ॥ ३३ ॥&lt;br&gt;&#xA;भूताः प्रेताः पिशाचाश्च कूष्माण्डा ब्रह्मराक्षसाः ॥&lt;br&gt;&#xA;किराताश्चैव गन्धर्वाः समुद्रपुलिनेऽधुना ॥ ३४ ॥&lt;br&gt;&#xA;तारकामयसङ्ग्रामे मध्यस्थो ऽहं सुतैः सह ॥&lt;br&gt;&#xA;देहि तारां रणं किं वा त्यज चन्द्रं च कामिनम् ॥३५॥&lt;br&gt;&#xA;शुक्र उवाच ॥&lt;br&gt;&#xA;आगच्छन्तु सुराः सर्वे सन्नद्धा रणदुर्मदाः॥&lt;br&gt;&#xA;योत्स्ये विना महेशं च सर्वेषां च गुरुं परम् ॥३६॥&lt;br&gt;&#xA;दैत्या ऊचुः ॥ उभयेषां गुरुः शम्भुर्मान्यो वन्द्यश्च सर्वदा ॥&lt;br&gt;&#xA;धर्मश्च साक्षी सर्वेषां त्वमेव च पितामहः ॥३७॥&lt;br&gt;&#xA;अन्यांश्च तृणतुल्यांश्च नहि मन्यामहे वयम् ॥&lt;br&gt;&#xA;आगच्छन्तु च योत्स्यामो व्रज ब्रूहि जगद्गुरो॥ ॥ ३८ ॥&lt;br&gt;&#xA;कृपया गुरुपुत्रस्य यद्यायाति महेश्वरः ॥&lt;br&gt;&#xA;आग्नेयास्त्रं प्रयोक्ष्यामः पश्चाद्योत्स्यामहे प्रभो ॥ ३९ ॥&lt;br&gt;&#xA;ब्रह्मोवाच ॥&lt;br&gt;&#xA;कालाग्निरुद्रः संहर्त्ता विश्वस्य बलिनां वरः ॥&lt;br&gt;&#xA;हे वत्सास्तेन सार्द्धं च को वा युद्धं करिष्यति ॥ 2.61.४० ॥&lt;br&gt;&#xA;भद्रकाली जगन्माता खड्गखर्पर धारिणी ॥&lt;br&gt;&#xA;तया दुर्द्धर्षया सार्द्धं को वा युद्धं करिष्यति ॥ ४१ ॥&lt;br&gt;&#xA;सा सहस्रभुजा देवी मुण्डमालाविभूषणा ॥&lt;br&gt;&#xA;योजनायतवक्त्रा च दशयोजनविस्तृता ॥ ४२ ॥&lt;br&gt;&#xA;सप्ततालप्रमाणाश्च यस्या दन्ता भयानकाः ॥&lt;br&gt;&#xA;क्रोशप्रमाणजिह्वा च माहालोला भयङ्करी ॥ ॥ ४३ ॥&lt;br&gt;&#xA;अतीव रौद्रा सन्नद्धा भीमाः शङ्करकिङ्कराः ॥&lt;br&gt;&#xA;अतिभीमा भैरवाश्च नन्दी च रणकर्कशः ॥ ४४ ॥&lt;br&gt;&#xA;शिवस्य पार्षदाः सर्वं महाबलपराक्रमाः ॥&lt;br&gt;&#xA;वीरभद्रादयः शूराः कोटिसूर्य्यसमप्रभाः ॥ ४५ ॥&lt;br&gt;&#xA;सहस्रमूर्ध्नः शेषस्य फणामण्डलभूषणम् ॥&lt;br&gt;&#xA;विश्वं सर्षपतुल्यं च को वा योद्धा च तत्समः॥४६॥&lt;br&gt;&#xA;कालाग्निरुद्रः संहर्त्ता यस्य शम्भोश्च किङ्करः॥&lt;br&gt;&#xA;शूलिनस्त्रिपुरघ्नस्य ज्वलतो ब्रह्मतेजसा॥४७॥&lt;br&gt;&#xA;यस्य पाशुपतास्त्रेण दुर्निवार्येण पुत्रकाः ॥&lt;br&gt;&#xA;भस्मीभूतं भवेद्विश्वं दैत्यानां चैव का कथा ॥४८।&lt;br&gt;&#xA;यस्य शूलेन भिन्नश्च शङ्खचूडः प्रतापवान् ॥&lt;br&gt;&#xA;सुदामा पार्षदवरः कृष्णस्य परमात्मनः॥४९॥&lt;br&gt;&#xA;त्रिकोटिसूर्य्यसदृशस्तेजस्वी परमाद्भुतः ॥&lt;br&gt;&#xA;राधाकवचकण्ठश्च सर्वदैत्यजनेश्वरः ॥2.61.५०॥&lt;br&gt;&#xA;मधुकैटभयोर्हन्ता हिरण्यकशिपोश्च यः ॥&lt;br&gt;&#xA;स च विष्णुः समायाति श्वेतद्वीपात्स्वयं प्रभुः ॥ ५१ ॥&lt;br&gt;&#xA;इत्युक्त्वा जगतां धाता विरराम च संसदि ॥&lt;br&gt;&#xA;प्रहस्योवाच दैतेयो दानवानामधीश्वरः ॥ ५२ ॥&lt;br&gt;&#xA;प्रह्राद उवाच ॥&lt;br&gt;&#xA;नमस्तुभ्यं जगद्धातः सर्वेषां प्राक्तनेश्वर ॥&lt;br&gt;&#xA;सर्वपूज्यः सर्वनाथः किं वक्ष्यामि तवाग्रतः ॥ ५३ ॥&lt;br&gt;&#xA;हिरण्यकशिपोर्हन्ता मधुकैटभयोश्च यः ॥&lt;br&gt;&#xA;सा कला यस्य कृष्णस्य परिपूर्णतमस्य च ॥ ॥ ५४ ॥&lt;br&gt;&#xA;सर्वान्तरात्मनस्तस्य चक्रं नाम सुदर्शनम् ॥&lt;br&gt;&#xA;अस्माकं लोकमस्मांश्च तद्द्राग्धक्ष्यति दुस्सहम् ॥ ५५ ॥&lt;br&gt;&#xA;ततो न बलवाञ्छम्भुर्न च पाशुपतं विधे ॥&lt;br&gt;&#xA;न च काली न शेषश्च न च रुद्रादयः सुराः ॥ ५६ ॥&lt;br&gt;&#xA;यस्य लोमसु विश्वानि निखिलानि जगत्पते ॥&lt;br&gt;&#xA;सर्वाधारस्य च विभोः स्थूलात्स्थूलतरस्य च ॥ ९७ ॥&lt;br&gt;&#xA;षोडशांशो भगवतः स चैव हि महान्विराट् ॥&lt;br&gt;&#xA;अनन्तो नहि तत्स्थूलो न काली बृहती ततः ॥ ५८ ॥&lt;br&gt;&#xA;आगच्छन्तु सुराः सर्वे युद्धं कुर्वन्तु साम्प्रतम् ॥&lt;br&gt;&#xA;न बिभेमि शरेभ्यश्च न च पाशुपताद्धरात् ॥ ५९ ॥&lt;br&gt;&#xA;नमस्तस्मै भगवते शिवाय शिवरूपिणे ॥&lt;br&gt;&#xA;नमोऽनन्ताय साधुभ्यो वैष्णवेभ्यः प्रजापते ॥ 2.61.६० ॥&lt;br&gt;&#xA;श्रीकृष्णस्य प्रसादेन निर्भयोऽहं निरामयः ॥&lt;br&gt;&#xA;न मे स्वात्मबलं ब्रह्मंस्तद्बलं यत्प्रभोर्बलम् ॥ ६१ ॥&lt;br&gt;&#xA;स्वपापेन मृतस्तातो पुरा वै विष्णुनिन्दया ॥&lt;br&gt;&#xA;निर्बन्धाच्छङ्खचूडश्च दर्पाच्च मधुकैटभौ ॥ ६२ ॥&lt;br&gt;&#xA;त्रिपुरः किङ्करोऽस्माकं वीरत्वेन न गण्यते ॥&lt;br&gt;&#xA;तथाऽपि प्रेरितस्तेन स रथस्थो महेश्वरः ॥ ६३ ॥&lt;br&gt;&#xA;इत्युक्त्वा दानवश्रेष्ठो विरराम च संसदि ॥&lt;br&gt;&#xA;उवाच जगतां धाता पुनरेव च नारद ॥ ६४ ॥&lt;br&gt;&#xA;ब्रह्मोवाच ॥&lt;br&gt;&#xA;विनाशकारणं युद्धमुभयोर्दैत्यदेवयोः॥&lt;br&gt;&#xA;सुप्रीत्या चरणं वत्स सर्वमङ्गलकारणम् ॥ ६५ ॥&lt;br&gt;&#xA;तारां भिक्षां देहि मह्यं भिक्षुकाय च वेधसे ॥&lt;br&gt;&#xA;विमुखे भिक्षुके राजन्गृहस्थः सर्वपापभाक् ॥ ६६ ॥&lt;br&gt;&#xA;सनत्कुमार उवाच ॥&lt;br&gt;&#xA;स्वकीर्तिं रक्ष राजेन्द्र सिंहस्त्वं सुरदैत्ययोः ॥&lt;br&gt;&#xA;यस्य भिक्षुर्जगद्धाता तस्य कीर्तेश्च का कथा ॥ ६७ ॥&lt;br&gt;&#xA;सनातन उवाच ॥&lt;br&gt;&#xA;न जितस्त्वं सुरेन्द्रैश्च ब्रह्मेशानपुरोगमैः ॥&lt;br&gt;&#xA;रक्षितः कृष्णचक्रेण वैष्णवः पुण्यवाञ्छुचिः ॥ ६८ ॥&lt;br&gt;&#xA;सनन्दन उवाच ॥&lt;br&gt;&#xA;यस्येष्टदेवः सर्वात्मा श्रीकृष्णः प्रकृतेः परः ॥&lt;br&gt;&#xA;गुरुश्च वैष्णवः शुक्रः स च केन जितो महान् ॥ ६९ ॥&lt;br&gt;&#xA;सनक उवाच ॥&lt;br&gt;&#xA;पुण्यवान्न जितः केन जितः पापी स्वपातकैः ॥&lt;br&gt;&#xA;पुण्यदीपो न निर्वाति पाषण्डेनैव वायुना ॥ 2.61.७० ॥&lt;br&gt;&#xA;ऋषय ऊचुः ॥&lt;br&gt;&#xA;देहि तारां महाभाग चन्द्र प्राणाधिकं गुरोः ॥&lt;br&gt;&#xA;स्वकीर्तिं रक्ष सुचिरं प्रार्थयामः पुनः पुनः ॥ ७१ ॥&lt;br&gt;&#xA;प्रह्राद उवाच ॥&lt;br&gt;&#xA;स्थिते मदीश्वरे साक्षान्नहि भृत्यो विराजते ॥&lt;br&gt;&#xA;कर्त्तारं ब्रूहि मन्नाथं गुरुं शुक्रं सतां वरम् ॥ ७२ ॥&lt;br&gt;&#xA;शिष्याणामाधिपत्ये च साधूनां गुरुरीश्वरः ॥&lt;br&gt;&#xA;गुरौ समर्पितं पूर्वं सर्वैश्वर्य्यं मुनीश्वरं ॥ ७३ ॥&lt;br&gt;&#xA;वयं भृत्याश्च पोष्याश्च स्वगुरोः परिचारकाः ॥&lt;br&gt;&#xA;ते च शिष्याः कुशलिनो गुर्वाज्ञां पालयन्ति ये ॥ ७४ ॥&lt;br&gt;&#xA;प्रह्रादस्य वचः श्रुत्वा चकार प्रार्थनां कविम् ॥&lt;br&gt;&#xA;ददौ शुक्रश्च तारां तां चन्द्रं च मलिनं मुने ॥ ७५ ॥&lt;br&gt;&#xA;दत्त्वा तारां विधुं शुक्रः प्रणनाम विधेः पदे ॥&lt;br&gt;&#xA;नमस्कृत्य मुनिभ्यश्च प्रणतः स्वपुरं ययौ ॥ ७६ ॥&lt;br&gt;&#xA;प्रह्लादः सगणो भक्त्या नमस्कृत्य विधेः पदे ॥&lt;br&gt;&#xA;प्रत्येकं वै मुनिगणान्प्रणतः स्वगृहं ययौ ॥ ७७ ॥&lt;br&gt;&#xA;ब्रह्मा ददर्श तारां च प्रणतां स्वपदे सतीम् ॥&lt;br&gt;&#xA;लज्जया नम्रवक्त्रां च रुदतीं गुर्विणीं मुने ॥ ७८ ॥&lt;br&gt;&#xA;चन्द्रं च प्रणतं धाता क्रोडे संस्थाप्य मायया ॥&lt;br&gt;&#xA;उवाच मलिनां तारां कातरां च कृपामयः ॥७९॥&lt;br&gt;&#xA;तारे त्यज भयं मत्तः भयं किं ते मयि स्थिते ॥&lt;br&gt;&#xA;सौभाग्ययुक्ता स्वपतौ भविष्यसि वरेण मे ॥2.61.८०॥&lt;br&gt;&#xA;दुर्बला बलिना ग्रस्ता निष्कामा न च्युता भवेत् ॥&lt;br&gt;&#xA;प्रायश्चित्तेन शुद्धा सा न स्त्री जारेण दुष्यति ॥ ८१ ॥&lt;br&gt;&#xA;सकामा कामतो जारं भजते स्वसुखेन च ॥&lt;br&gt;&#xA;प्रायश्चित्तान्न शुद्धा सा स्वामिना परिवर्जिता ॥ ८२ ॥&lt;br&gt;&#xA;कुम्भीपाके पच्यते सा यावच्चन्द्रदिवाकरम् ॥&lt;br&gt;&#xA;अन्नं विष्ठा जलं मूत्रं स्पर्शनं सर्वपापदम् ॥ ८३ ॥&lt;br&gt;&#xA;पापी यस्याश्च तस्याश्च साधुभिः परिवर्जितम् ॥&lt;br&gt;&#xA;कस्य गर्भं वद शुभे गच्छ वत्से गुरोर्गृहम् ॥ ८४ ॥&lt;br&gt;&#xA;त्यज लज्जां महाभागे सर्वं च प्राक्तनाद्भवेत्॥&lt;br&gt;&#xA;ब्रह्मणो वचनं श्रुत्वा तमुवाच सती तदा ॥८५॥&lt;br&gt;&#xA;चन्द्रस्य गर्भं हे तात बिभर्म्यद्य स्वकर्मणा ॥&lt;br&gt;&#xA;सर्वे मे साक्षिणः सन्ति दुर्बलायाः प्रजापते ॥ ८६ ॥&lt;br&gt;&#xA;यदा जग्राह चन्द्रो मां दयाहीनश्च दुर्मतिः॥&lt;br&gt;&#xA;इत्युक्त्वा तारका देवी सुषाव कनकप्रभम् ॥ ८७ ॥&lt;br&gt;&#xA;कुमारं सुन्दरं तत्र ज्वलन्तं ब्रह्मतेजसा ॥&lt;br&gt;&#xA;गृहीत्वा तनयं चन्द्रो नत्वा ब्रह्माणमीश्वरम् ॥ ८८ ॥&lt;br&gt;&#xA;जगाम स स्वभवनं ब्रह्मा सिन्धुतटं ययौ ॥&lt;br&gt;&#xA;साध्वीं तारां च गुरवे देवेभ्योऽप्यभयं ददौ ॥८९॥&lt;br&gt;&#xA;आशिषं शम्भुधर्माभ्यां दत्त्वा लोकं ययौ विधिः ॥&lt;br&gt;&#xA;देवा ययुः स्वभवनं स्वगृहं च बृहस्पतिः ॥ 2.61.९० ॥&lt;br&gt;&#xA;भावानुरक्तवनितां प्राप्य संहृष्टमानसः ॥&lt;br&gt;&#xA;तारकागर्भसम्भूतः स एव च बुधः स्वयम् ॥ ९१ ॥&lt;br&gt;&#xA;तेजस्वी सद्ग्रहो ब्रह्मश्चन्द्रस्य तनयो महान् ॥&lt;br&gt;&#xA;स एव नन्दनवने चित्रां सम्प्राप्य निर्जने ॥ ९२ ॥&lt;br&gt;&#xA;घृताच्या गर्भसम्भूतां कुबेरस्य च रेतसा ॥&lt;br&gt;&#xA;दृष्ट्वा च निर्जने रम्यां कन्यां कमललोचनाम् ॥ ९३ ॥&lt;br&gt;&#xA;अतीव यौवनस्थां च बालां षोडशवार्षिकीम् ॥&lt;br&gt;&#xA;गान्धर्वेण विवाहेन तां जग्राह विधोः सुतः ॥ ९४ ॥&lt;br&gt;&#xA;तस्यामथायं रहसि वीर्य्याधानं चकार सः ॥&lt;br&gt;&#xA;बभूव राजा चित्रायां चैत्रो वै मण्डलेश्वरः ॥९५॥&lt;br&gt;&#xA;सप्तद्वीपवतीं पृथ्वीं शास्ति वै धार्मिको बली ॥&lt;br&gt;&#xA;शतं नद्यो घृतानां च दध्नां नद्यः शतानि च ॥ ९६ ॥&lt;br&gt;&#xA;शतानि नद्यो दुग्धानां मधुनद्यश्च षोडश ॥&lt;br&gt;&#xA;दश नद्यश्च तैलानां शर्करालक्षराशयः ॥ ९७ ॥&lt;br&gt;&#xA;मिष्टान्नानां स्वस्तिकानां लक्षराशिश्च नित्यशः ॥&lt;br&gt;&#xA;पञ्चकोटिगवां मांसं सापूपं स्वन्नमेव च ॥ ९८ ।&lt;br&gt;&#xA;एतेषां च नदीराशीर्भुञ्जते ब्राह्मणा मुने ॥&lt;br&gt;&#xA;गवां लक्षं च रत्नानां मणीनां लक्षमेव च ॥ ९९ ॥&lt;br&gt;&#xA;शतलक्षं सुवर्णानां लक्षं वै सूक्ष्मवाससाम् ॥&lt;br&gt;&#xA;रत्नानां भूषणं पात्रमतीव सुमनोहरम् ॥ 2.61.१०० ॥&lt;br&gt;&#xA;ददौ द्विजातये राजा नित्यं वै जीवितावधि ॥&lt;br&gt;&#xA;तस्य चैत्रस्य पुत्रश्च राजाऽधिरथ एव च ॥ १०१ ॥&lt;br&gt;&#xA;तस्य पुत्रश्च सुरथश्चक्रवर्त्ती बृहच्छ्रवाः ॥&lt;br&gt;&#xA;महाज्ञानं च सम्प्राप्य मेधसो मुनिसत्तमात् ॥ १०२ ॥&lt;br&gt;&#xA;भेजे पुरा विष्णुमायां पुण्यक्षेत्रे च भारते ॥&lt;br&gt;&#xA;शरत्काले महापूजां चकार स सरित्तटे॥१०३॥&lt;br&gt;&#xA;वैश्येन सार्धं स महाञ्ज्ञानिनां मुनिसत्तम॥&lt;br&gt;&#xA;राजा कलिङ्गदेशस्य विराधश्च विशां वरः ॥ १०४ ॥&lt;br&gt;&#xA;तस्य पुत्रो महायोगी द्रुमिणो ज्ञानिनां वरः ॥&lt;br&gt;&#xA;द्रुमिणो वैष्णवः प्राज्ञः पुष्करे दुष्करं तपः ॥ १०५ ॥&lt;br&gt;&#xA;कृत्वा समाधिं सम्प्राप ज्ञानिनां वैष्णवाग्रणीः ॥&lt;br&gt;&#xA;पुत्रैर्दारैर्निरस्तश्च धनलोभाद्दुरात्मभिः ॥१०६॥&lt;br&gt;&#xA;स च कोटिसुवर्णं च नित्यं दत्त्वा जलं पपौ ॥&lt;br&gt;&#xA;मुक्तिं सम्प्राप संसेव्य विष्णुमायां सनातनीम्॥१०७॥&lt;br&gt;&#xA;राजा लेभे मनुत्वं च राज्यं निष्कण्टकं मुने ॥&lt;br&gt;&#xA;उवाच मधुरं वाक्यं धाता त्रिजगतां पतिः ॥ १०८ ॥&lt;br&gt;&#xA;इति श्रीब्रह्मवैवर्त्ते महापुराणे द्वितीये प्रकृतिखण्डे नारदनारायणसंवादे दुर्गोपाख्याने गुरोस्ताराप्राप्तिबुधोत्पत्त्यादिवर्णनं नामैकषष्टितमोऽध्यायः ॥ ६१ ॥&lt;/p&gt;</description>
    </item>
    <item>
      <title>०६२</title>
      <link>https://vishvAsa.github.io/purANam_vaiShNavam/brahma-vaivarta-purANam/02/062/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/062/</guid>
      <description>&lt;p&gt;नारद उवाच ॥&lt;br&gt;&#xA;कथं राजा महाज्ञानं सम्प्राप मुनिसत्तमात् ॥&lt;br&gt;&#xA;वैश्यो मुक्तिं मेधसश्च तन्मे व्याख्यातुमर्हसि ॥ १ ॥&lt;br&gt;&#xA;श्रीनारायण उवाच ॥&lt;br&gt;&#xA;ध्रुवस्य पौत्रो बलवान्नन्दिरुत्कलनन्दनः ॥&lt;br&gt;&#xA;स्वायम्भुवमनोर्वंश्यः सत्यवादी जितेन्द्रियः ॥ २ ॥&lt;br&gt;&#xA;अक्षौहिणीनां शतकं गृहीत्वा सैन्यमेव च ॥&lt;br&gt;&#xA;कोलां च वेष्टयामास सुरथस्य महामतेः ॥३॥&lt;br&gt;&#xA;युद्धं बभूव नियतं पूर्णमब्दं च नारद ॥&lt;br&gt;&#xA;चिरञ्जीवी वैष्णवश्च जिगाय सुरथं नृपः ॥४॥&lt;br&gt;&#xA;एकाकी सुरथो भीतो नन्दिना च बहिष्कृतः ॥&lt;br&gt;&#xA;निशायां हयमारुह्य जगाम गहनं वनम् ॥ ५ ॥&lt;br&gt;&#xA;ददर्श तत्र वैश्यं च पुष्पभद्रानदीतटे ॥&lt;br&gt;&#xA;तयोर्बभूव सम्प्रीतिः कृतबान्धवयोर्मुने ॥ ६ ॥&lt;br&gt;&#xA;वैश्येन सार्द्धं नृपतिरगच्छन्मेधसाश्रमम् ॥&lt;br&gt;&#xA;पुष्करं दुष्करं पुण्यक्षेत्रं वै भारते सताम् ॥ ॥ ७ ॥&lt;br&gt;&#xA;ददर्श तत्र नृपतिर्मुनिं तं तीव्रतेजसम् ॥&lt;br&gt;&#xA;शिष्येभ्यश्च प्रवोचन्तं ब्रह्मतत्त्वं सुदुर्लभम् ॥८॥&lt;br&gt;&#xA;राजा ननाम वैश्यश्च शिरसा मुनिपुङ्गवम् ॥&lt;br&gt;&#xA;मुनिस्तौ पूजयामास ददौ ताभ्यां शुभाशिषम् ॥ ९ ॥&lt;br&gt;&#xA;प्रश्नं चकार कुशलं जातिनाम पृथक्पृथक् ॥&lt;br&gt;&#xA;ददौ प्रत्युत्तरं राजा क्रमेण मुनिपुङ्गवम् ॥ 2.62.१० ॥&lt;br&gt;&#xA;सुरथ उवाच ॥&lt;br&gt;&#xA;राजाऽहं सुरथो ब्रह्मंश्चैत्रवंशसमुद्भवः ॥&lt;br&gt;&#xA;बहिर्भूतः स्वराज्याच्च नन्दिना बलिनाऽधुना ॥ ॥ ११ ॥&lt;br&gt;&#xA;किमुपायं करिष्यामि कथं राज्यं भवेन्मम ॥&lt;br&gt;&#xA;तन्मां ब्रूहि महाभाग त्वामेव शरणागतम् ॥ १२ ॥&lt;br&gt;&#xA;अयं वैश्यः समाधिश्च स्वगृहाच्च बहिष्कृतः ॥&lt;br&gt;&#xA;पुत्रैः कलत्रैर्दैवेन धनलोभेन धार्मिकः ॥ १३ ॥&lt;br&gt;&#xA;ब्राह्मणाय ददौ नित्यं रत्नकोटिं दिने दिने ॥&lt;br&gt;&#xA;निषिद्ध्यमानः पुत्रैश्च कलत्रैर्बान्धवैरयम् ॥ १४ ॥&lt;br&gt;&#xA;कोपान्निराकृतस्तैश्च पुनरन्वेषितः शुचा ॥&lt;br&gt;&#xA;अयं गृहं च न ययौ विरक्तो ज्ञानवाञ्छुचिः॥ १५ ॥&lt;br&gt;&#xA;पुत्राश्च पितृशोकेन गृहं त्यक्त्वा ययुर्वनम् ॥&lt;br&gt;&#xA;दत्त्वा दानानि विप्रेभ्यो विरक्ताः सर्वकर्मसु ॥ १६ ॥&lt;br&gt;&#xA;सुदुर्लभं हरेर्दास्यं वैश्यस्यास्य च वाञ्छितम् ॥&lt;br&gt;&#xA;कथं प्राप्नोति निष्कामस्तन्मे व्याख्यातुमर्हसि ॥ १७ ॥&lt;br&gt;&#xA;श्रीमेधा उवाच ॥&lt;br&gt;&#xA;करोति मायया च्छन्नं विष्णुमाया दुरत्यया ॥&lt;br&gt;&#xA;निर्गुणस्य च कृष्णस्य त्रिगुणा विश्वमाज्ञया ॥ १८ ॥&lt;br&gt;&#xA;कृपां करोति येषां सा धर्मिणां च कृपामयी ॥&lt;br&gt;&#xA;तेभ्यो ददाति कृपया कृष्णभक्तिं सुदुर्लभाम् ॥ १९ ॥&lt;br&gt;&#xA;येषां मायाविनां माया न करोति कृपां नृप ॥&lt;br&gt;&#xA;मायया तान्निबध्नाति मोहजालेन दुर्गतान् ॥ 2.62.२० ॥&lt;br&gt;&#xA;नश्वरेऽनित्यसंसारे भ्रामयेद्बर्बरा सदा ॥&lt;br&gt;&#xA;कुर्वन्ती नित्यबुद्धिं च विहाय परमेश्वरम् ॥ २१ ॥&lt;br&gt;&#xA;देवमन्यं निषेवन्ते तन्मन्त्रं च जपन्ति च ॥&lt;br&gt;&#xA;मिथ्या किञ्चिन्निमित्तं च कृत्वा मनसि लोभतः ॥ २२ ॥&lt;br&gt;&#xA;सप्तजन्मसु संसेव्य देवताश्च हरेः कलाः ॥&lt;br&gt;&#xA;तदा प्रकृत्या कृपया सेवन्ते प्रकृतिं तदा ॥ २३ ॥&lt;br&gt;&#xA;सप्तजन्मसु संसेव्य विष्णुमायां कृपामयीम् ॥&lt;br&gt;&#xA;शिवे भक्तिं लभन्ते ते ज्ञानानन्दे सनातने ॥ २४ ॥&lt;br&gt;&#xA;ज्ञानाधिष्ठातृदेवं च हरेस्संसेव्य शङ्करम् ॥&lt;br&gt;&#xA;अचिराद्विष्णुभक्तिं च प्राप्नुवन्ति महेश्वरात् ॥ २५ ॥&lt;br&gt;&#xA;सेवन्ते सगुणं सत्त्वं विष्णुं विषयिणं तदा ॥&lt;br&gt;&#xA;सत्त्वज्ञानाच्च पश्यन्ति ज्ञानं वै निर्मलं नराः ॥ ॥ २६ ॥&lt;br&gt;&#xA;निषेव्य सगुणं विष्णुं सात्त्विका वैष्णवा नराः ॥&lt;br&gt;&#xA;लभन्ते निर्गुणे भक्तिं श्रीकृष्णे प्रकृतेः परे ॥ २७ ॥&lt;br&gt;&#xA;गृह्णन्ति सन्तस्तद्भक्ता मन्त्रं तस्य निरामयम् ॥&lt;br&gt;&#xA;निषेव्य निर्गुणं देवं ते भवन्ति च निर्गुणाः ॥ २८ ॥&lt;br&gt;&#xA;असङ्ख्यब्रह्मणां पातं ते च पश्यन्ति वैष्णवाः ॥&lt;br&gt;&#xA;दास्यं कुर्वन्ति सततं गोलोके च निरामये ॥ २९ ॥&lt;br&gt;&#xA;कृष्णभक्तात्कृष्णमन्त्रं यो गृह्णाति नरोत्तमः ॥&lt;br&gt;&#xA;पुरुषाणां सहस्रं च स्वपितॄणां समुद्धरेत् ॥ 2.62.३० ॥&lt;br&gt;&#xA;मातामहानां साहस्रमुद्धरेन्मातरं तथा ॥&lt;br&gt;&#xA;दासादिकं समुद्धृत्य गोलोकं स प्रयाति च ॥ ३१ ॥&lt;br&gt;&#xA;भवार्णवे महाघोरे कर्णधारस्वरूपिणी ॥&lt;br&gt;&#xA;दीनान्पारयते नित्यं कृष्णभक्त्या च नौकया ॥ ३२ ॥&lt;br&gt;&#xA;स्वकर्मबन्धनं छेत्तुं वैष्णवानां च वैष्णवी ॥&lt;br&gt;&#xA;तीक्ष्णशस्त्रस्वरूपा सा कृष्णस्य परमात्मनः ॥ ३३ ॥&lt;br&gt;&#xA;विवेचिका चावरणी शक्तेः शक्तिर्द्विधा नृप ॥&lt;br&gt;&#xA;पूर्वं ददाति भक्ताय चेतराय परात्परा ॥ ३४ ॥&lt;br&gt;&#xA;सत्यस्वरूपः श्रीकृष्णस्तस्मात्सर्वं च नश्वरम् ॥&lt;br&gt;&#xA;बुद्धिर्विवेचिकेत्येवं वैष्णवानां सनातनी ॥ ३५ ॥&lt;br&gt;&#xA;नित्यरूपा ममेयं श्रीरिति चावरणी च धीः ॥&lt;br&gt;&#xA;अवैष्णवानामसतां कर्म्मभोगभुजामहो ॥ ३६ ॥&lt;br&gt;&#xA;अहं प्रचेतसः पुत्रः पौत्रश्च ब्रह्मणो नृप ॥&lt;br&gt;&#xA;भजामि कृष्णमात्मानं ज्ञानं सम्प्राप्य शङ्करात् ॥ ३७ ॥&lt;br&gt;&#xA;गच्छ राजन्नदीतीरं भज दुर्गां सनातनीम् ॥&lt;br&gt;&#xA;बुद्धिमावरणीं तुभ्यं देवो दास्यति कामिने ॥ ३८ ॥&lt;br&gt;&#xA;निष्कामाय च वैश्याय वैष्णवाय च वैष्णवी ॥&lt;br&gt;&#xA;बुद्धिं विवेचिकां शुद्धां दास्यत्येव कृपामयी॥ ३९॥&lt;br&gt;&#xA;इत्युक्त्वा च मुनिश्रेष्ठो ददौ ताभ्यां कृपानिधिः ॥&lt;br&gt;&#xA;पूजाविधानं दुर्गायाः स्तोत्रं च कवचं मनुम् ॥ ॥ 2.62.४० ॥&lt;br&gt;&#xA;वैश्यो मुक्तिं च सम्प्राप तां निषेव्य कृपामयीम् ॥&lt;br&gt;&#xA;राजा राज्यं मनुत्वं च परमैश्वर्य्यमीप्सितम् ॥ ४१ ॥&lt;br&gt;&#xA;इत्येवं कथितं सर्वं दुर्गोपाख्यानमुत्तमम् ॥&lt;br&gt;&#xA;सुखदं मोक्षदं सारं किं भूयः श्रोतुमिच्छसि ॥ ४२ ॥&lt;br&gt;&#xA;इति श्रीब्रह्मवैवर्त्ते महापुराणे द्वितीये प्रकृति&lt;br&gt;&#xA;खण्डे नारदनारायणसंवादे दुर्गोपाख्याने सुरथमेधस्संवादे सुरथवैश्ययोरभिलषितसिद्धिर्नाम द्विषष्टितमोऽध्यायः ॥ ६२ ॥&lt;/p&gt;</description>
    </item>
    <item>
      <title>०६३</title>
      <link>https://vishvAsa.github.io/purANam_vaiShNavam/brahma-vaivarta-purANam/02/063/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/063/</guid>
      <description>&lt;p&gt;नारद उवाच ॥&lt;br&gt;&#xA;नारायण महाभाग वद वेदविदां वर ॥&lt;br&gt;&#xA;राजा केन प्रकारेण सिषेवे प्रकृतिं पराम् ॥ १ ॥&lt;br&gt;&#xA;समाधिर्नाम वैश्यो वा निष्कामं निर्गुणं विभुम् ॥&lt;br&gt;&#xA;भेजे केन प्रकारेण प्रकृतेरुपदेशतः ॥ २ ॥&lt;br&gt;&#xA;किं वा पूजाविधानं च ध्यानं वा मनुरेव च ॥&lt;br&gt;&#xA;किं स्तोत्रं कवचं किं वा ददौ राज्ञे महामुनिः ॥ ३ ॥&lt;br&gt;&#xA;वैश्याय प्रकृतिस्तस्मै किं वा ज्ञानं ददौ परम् ॥&lt;br&gt;&#xA;साक्षाद्बभूव सहसा केन वा प्रकृतिस्तयोः ॥ ४ ॥&lt;br&gt;&#xA;ज्ञानं सम्प्राप्य वैश्यश्च किं पदं प्राप दुर्लभम् ॥&lt;br&gt;&#xA;गतिर्बभूव राज्ञश्च का वा तां च शृणोम्यहम् ॥ ५ ॥&lt;br&gt;&#xA;श्रीनारायण उवाच ॥&lt;br&gt;&#xA;राजा वैश्यश्च सम्प्राप्य मन्त्रं वै मेधसो मुनेः ॥&lt;br&gt;&#xA;स्तोत्रं च कवचं देव्या ध्यानं चैव पुरस्क्रियाम् ॥&lt;br&gt;&#xA;जजाप परमं मन्त्रं राजा वैश्यश्च पुष्करे ॥ ६ ॥&lt;br&gt;&#xA;स्नात्वा त्रिकालं वर्षं च ततः शुद्धो बभूव सः ॥&lt;br&gt;&#xA;साक्षाद्बभूव तत्रैव मूलप्रकृतिरीश्वरी ॥ ७ ॥&lt;br&gt;&#xA;राज्ञे ददौ राज्यवरं मनुत्वं वाञ्छितं सुखम् ॥&lt;br&gt;&#xA;ज्ञानं निगूढं वैश्याय ददौ चातिसुदुर्लभम् ॥ ८ ॥&lt;br&gt;&#xA;यद्दत्तं शूलिने पूर्वं कृष्णेन परमात्मना ॥&lt;br&gt;&#xA;निराहारमतिक्लिष्टं दृष्ट्वा वैश्यं कृपामयी ॥९ ॥&lt;br&gt;&#xA;रुरोद कृत्वा क्रोडे तमचेष्टं श्वासवर्जितम् ॥&lt;br&gt;&#xA;चेतनां कुरु भो वत्सेत्युच्चार्य्य च पुनः पुनः ॥2.63.१०॥&lt;br&gt;&#xA;चेतनां च ददौ तस्मै स्वयं चैतन्यरूपिणी ॥&lt;br&gt;&#xA;सम्प्राप्य चेतनां वैश्यो रुरोद प्रकृतेः पुरः ॥ ११ ॥&lt;br&gt;&#xA;तमुवाच प्रसन्नाऽसौ कृपयाऽतिकृपामयी ॥ १२ ॥&lt;br&gt;&#xA;श्रीप्रकृतिरुवाच ॥&lt;br&gt;&#xA;वरं वृणुष्व हे वत्स यत्ते मनसि वर्त्तते ॥&lt;br&gt;&#xA;ब्रह्मत्वममरत्वं वा ततो वाऽतिसुदुर्लभम् ॥ १३ ॥&lt;br&gt;&#xA;इन्द्रत्वं वा मनुत्वं वा सर्वसिद्धत्वमेव च ॥&lt;br&gt;&#xA;तुच्छं तुभ्यं न दास्यामि नश्वरं बालवञ्चनम् ॥ १४॥&lt;br&gt;&#xA;वैश्य उवाच ॥&lt;br&gt;&#xA;ब्रह्मत्वममरत्वं वा मातर्मे नहि वाञ्छितम् ॥&lt;br&gt;&#xA;ततोऽतिदुर्लभं किं वा न जाने तदभीप्सितम् ॥ १५ ॥&lt;br&gt;&#xA;त्वय्येव शरणापन्नो देहि यद्वाञ्छितं तव ॥&lt;br&gt;&#xA;अनश्वरं सर्वसारं वरं मे दातुमर्हसि ॥ १६ ॥&lt;br&gt;&#xA;प्रकृतिरुवाच ॥&lt;br&gt;&#xA;अदेयं नास्ति मे तुभ्यं दास्यामि मम वाञ्छितम् ॥&lt;br&gt;&#xA;यतो यास्यसि गोलोकं पदमेव सुदुर्लभम् ॥ १७ ॥&lt;br&gt;&#xA;सर्वसारं च यज्ज्ञानं सुरर्षीणां सुदुर्लभम् ॥&lt;br&gt;&#xA;तद्गृह्यतां महाभाग गच्छ वत्स हरेः पदम् ॥ १८ ॥&lt;br&gt;&#xA;स्मरणं वन्दनं ध्यानमर्चनं गुणकीर्त्तनम् ॥&lt;br&gt;&#xA;श्रवणं भावनं सेवा कृष्णे सर्वनिवेदनम् ॥१९॥&lt;br&gt;&#xA;एतदेवं वैष्णवानां नवधा भक्तिलक्षणम् ॥&lt;br&gt;&#xA;जन्ममृत्युजराव्याधियमताडनखण्डनम् ॥2.63.२०॥&lt;br&gt;&#xA;आयुर्हरति लोकानां रविरेव हि सन्ततम् ॥&lt;br&gt;&#xA;नवधा भक्तिहीनानामसतां पापिनामपि ॥ २१ ॥&lt;br&gt;&#xA;भक्तास्तद्गतचित्ताश्च वैष्णवाश्चिरजीविनः ॥&lt;br&gt;&#xA;जीवन्मुक्ताश्च निष्पापा जन्मादिपरिवर्जिताः ॥ २२ ॥&lt;br&gt;&#xA;शिवः शेषश्च धर्मश्च ब्रह्मा विष्णुर्महान्विराट् ॥&lt;br&gt;&#xA;सनत्कुमारः कपिलः सनकश्च सनन्दनः ॥ २३ ॥&lt;br&gt;&#xA;वोढुः पञ्चशिखो दक्षो नारदश्च सनातनः ॥&lt;br&gt;&#xA;भृगुर्मरीचिर्दुर्वासाः कश्यपः पुलहोऽङ्गिराः ॥ २४ ॥&lt;br&gt;&#xA;मेधावी लोमशः शुक्रो वसिष्ठः क्रतुरेव च ॥&lt;br&gt;&#xA;बृहस्पतिः कर्दमश्च शक्तिरत्रिः पराशरः ॥ २५ ॥&lt;br&gt;&#xA;मार्कण्डेयो बलिश्चैव प्रह्लादश्च गणेश्वरः ॥&lt;br&gt;&#xA;यमः सूर्य्यश्च वरुणो वायुश्चन्द्रो हुताशनः ॥ २६ ॥&lt;br&gt;&#xA;अकूपार उलूकश्च नाडीजङ्घश्च वायुजः ॥&lt;br&gt;&#xA;नरनारायणौ कूर्म्म इन्द्रद्युम्नो विभीषणः ॥ २७ ॥&lt;br&gt;&#xA;नवधा भक्तियुक्ताश्च कृष्णस्य परमात्मनः ॥&lt;br&gt;&#xA;एते महान्तो धर्मिष्ठा भक्तानां प्रवरास्तथा ॥ २८ ॥&lt;br&gt;&#xA;ये तद्भक्तास्ते तदंशा जीवन्मुक्ताश्च सन्ततम् ॥&lt;br&gt;&#xA;पापापहारास्तीर्थानां पृथिव्याश्च विशां पते ॥ २९ ॥&lt;br&gt;&#xA;ऊर्ध्वं च सप्त स्वर्गाश्च सप्तद्वीपा वसुन्धरा ॥&lt;br&gt;&#xA;अधस्सप्त च पाताला एतद्ब्रह्माण्डमेव च ॥ 2.63.३० ॥&lt;br&gt;&#xA;एवंविधानां विश्वानां सङ्ख्या नास्त्येव पुत्रक ॥&lt;br&gt;&#xA;एवं च प्रतिविश्वेषु ब्रह्मविष्णुशिवादयः॥३१॥&lt;br&gt;&#xA;देवा देवर्षयश्चैव मनवो मानवादयः ॥&lt;br&gt;&#xA;सर्वाश्रमाश्च सर्वत्र सन्ति बद्धाश्च मायया ॥ ३२ ॥&lt;br&gt;&#xA;महाविष्णोर्लोमकूपे सन्ति विश्वानि यस्य च ॥&lt;br&gt;&#xA;स षोडशांशः कृष्णस्य चात्मनश्च महाविराट् ॥ ॥ ३३ ॥&lt;br&gt;&#xA;भज सत्यं परं ब्रह्म नित्यं निर्गुणमच्युतम् ॥&lt;br&gt;&#xA;प्रकृतेः परमीशानं कृष्णमात्मानमीप्सितम् ॥ ३४ ॥&lt;br&gt;&#xA;निरीहं च निराकारं निर्विकारं निरञ्जनम् ॥&lt;br&gt;&#xA;निष्कामं निर्विरोधं च नित्यानन्दं सनातनम् ॥ ३९ ॥&lt;br&gt;&#xA;स्वेच्छामयं सर्वरूपं भक्तानुग्रहविग्रहम् ॥&lt;br&gt;&#xA;तेजस्स्वरूपं परमं दातारं सर्वसम्पदाम् ॥ ३६ ॥&lt;br&gt;&#xA;ध्यानासाध्यं दुराराध्यं शिवादीनां च योगिनाम् ॥&lt;br&gt;&#xA;सर्वेश्वरं सर्वपूज्यं सर्वेषां सर्वकामदम् ॥ ३७ ॥&lt;br&gt;&#xA;सर्वाधारं च सर्वज्ञं सर्वानन्दकरं परम् ॥&lt;br&gt;&#xA;सर्वधर्मप्रदं सर्वं सर्वज्ञं प्राणरूपिणम् ॥ ३८ ॥&lt;br&gt;&#xA;सर्वधर्मस्वरूपं च सर्वकारणकारणम् ॥&lt;br&gt;&#xA;सुखदं मोक्षदं सारं पररूपं च भक्तिदम् ॥ ३९ ॥&lt;br&gt;&#xA;दास्यदं धर्मदं चैव सर्वसिद्धिप्रदं सताम् ॥&lt;br&gt;&#xA;सर्वं तदतिरिक्तं च नश्वरं कृत्रिमं सदा ॥ 2.63.४० ॥&lt;br&gt;&#xA;परात्परतरं शुद्धं परिपूर्णतमं शिवम् ॥&lt;br&gt;&#xA;यथासुखं गच्छ वत्स भगवन्तमधोक्षजम् ॥ ४१ ॥&lt;br&gt;&#xA;कृष्णेति द्व्यक्षरं मन्त्रं गृहीत्वा कृष्णदास्यदम् ॥&lt;br&gt;&#xA;पुष्करं दुष्करं गत्वा दशलक्षमिमं जप ॥ ४२ ॥&lt;br&gt;&#xA;दशलक्षजपेनैव मन्त्रसिद्धिर्भवेत्तव ॥&lt;br&gt;&#xA;इत्युक्त्वा सा भगवती तत्रैवान्तरधीयत ॥४३॥&lt;br&gt;&#xA;वैश्यो नत्वा च तां भक्त्या चागमत्पुष्करं मुने ॥&lt;br&gt;&#xA;पुष्करे दुष्करं तप्त्वा स लेभे कृष्णमीश्वरम् ॥&lt;br&gt;&#xA;भगवत्याः प्रसादेन कृष्णदासो बभूव सः ॥ ४४ ॥&lt;br&gt;&#xA;इति श्रीब्रह्मवैवर्त्ते महापुराणे द्वितीये प्रकृतिखण्डे नारदनारायणसं वादे दुर्गोपाख्याने सुरथसमाधिमेधस्संवादे प्रकृतिवैश्यसंवादकथनं नाम त्रिषष्टितमोऽध्यायः ॥ ६३ ॥&lt;/p&gt;</description>
    </item>
    <item>
      <title>०६४</title>
      <link>https://vishvAsa.github.io/purANam_vaiShNavam/brahma-vaivarta-purANam/02/064/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/064/</guid>
      <description>&lt;p&gt;नारायण उवाच ॥&lt;br&gt;&#xA;राजा येन क्रमेणैव भेजे तां प्रकृतिं पराम् ॥&lt;br&gt;&#xA;तच्छ्रूयतां महाभाग वेदोक्तं क्रममेव च ॥ १ ॥&lt;br&gt;&#xA;स्नात्वाऽऽचम्य महाराजः कृत्वा न्यासत्रयं तदा ॥&lt;br&gt;&#xA;स्वकराङ्गाङ्गमन्त्राणां भूतशुद्धिं चकार सः ॥ २ ॥&lt;br&gt;&#xA;प्राणायामं ततः कृत्वा कृत्वा च शङ्खशोधनम् ॥&lt;br&gt;&#xA;ध्यात्वा देवीं च मृन्मय्यां चकारावाहनं तदा ॥ ३ ॥&lt;br&gt;&#xA;पुनर्ध्यात्वा च भक्त्या च पूजयामास भक्तितः ॥&lt;br&gt;&#xA;+देव्याश्च दक्षिणे भागे संस्थाप्य कमलालयाम् ॥४ ॥&lt;br&gt;&#xA;सम्पूज्य भक्तिभावेन भक्त्या परमधार्मिकः ॥&lt;br&gt;&#xA;देवषट्कं समावाह्य देव्याश्च पुरतो घटे॥ ५ ॥&lt;br&gt;&#xA;भक्त्या च पूजयामास विधिपूर्वं च नारद ॥&lt;br&gt;&#xA;गणेशं च दिनेशं च वह्निं विष्णुं शिवं शिवाम् ॥ ६ ॥&lt;br&gt;&#xA;देवषट्कं च सम्पूज्य नमस्कृत्य विचक्षणः ॥&lt;br&gt;&#xA;तदा ध्यायेन्महादेवीं ध्यानेनानेन भक्तितः ॥ ७ ॥&lt;br&gt;&#xA;ध्यानं च सामवेदोक्तं परं कल्पतरुं मुने ॥&lt;br&gt;&#xA;ध्यायेन्नित्यं महादेवीं मूलप्रकृतिमीश्वरीम्॥ ॥ ८ ॥&lt;br&gt;&#xA;ब्रह्मविष्णुशिवादीनां पूज्यां वन्द्यां सनातनीम् ॥&lt;br&gt;&#xA;नारायणीं विष्णुमायां वैष्णवीं विष्णुभक्तिदाम् ॥ ९ ॥&lt;br&gt;&#xA;सर्वस्वरूपां सर्वेषां सर्वाधारां परात्पराम् ॥&lt;br&gt;&#xA;सर्वविद्यासर्वमन्त्रसर्वशक्तिस्वरूपिणीम्॥2.64.१०॥&lt;br&gt;&#xA;सगुणां निर्गुणां सत्त्वां वरां स्वेच्छामयीं सतीम् ॥&lt;br&gt;&#xA;महाविष्णोश्च जननीं कृष्णस्यार्द्धाङ्गसम्भवाम्॥११॥&lt;br&gt;&#xA;कृष्णप्रियां कृष्णशक्तिं कृष्णबुद्ध्यधिदेवताम् ॥&lt;br&gt;&#xA;कृष्णस्तुतां कृष्णपूज्यां कृष्णवन्द्यां कृपामयीम् ॥ १२ ॥&lt;br&gt;&#xA;तप्तकाञ्चनवर्णाभां कोटिसूर्य्यसमप्रभाम् ॥&lt;br&gt;&#xA;ईषद्धास्यप्रसन्नास्यां भक्तानुग्रहकारिकाम् ॥ १३ ॥&lt;br&gt;&#xA;दुर्गां शतभुजां देवीं महद्दुर्गतिनाशिनीम् ॥&lt;br&gt;&#xA;त्रिलोचनप्रियां साध्वीं त्रिगुणां च त्रिलोचनाम् ॥ १४ ॥&lt;br&gt;&#xA;त्रिलोचनप्राणरूपां शुद्धार्द्धचन्द्रशेखराम् ॥&lt;br&gt;&#xA;बिभ्रतीं कबरीभारं मालतीमाल्यमण्डितम् ॥ १५ ॥&lt;br&gt;&#xA;वर्तुलं वामवक्त्रं च शम्भोर्मानसमोहिनीम् ॥&lt;br&gt;&#xA;रत्नकुण्डलयुग्मेन गण्डस्थलविराजिताम् ॥ १६ ॥&lt;br&gt;&#xA;नासादक्षिणभागेन बिभ्रतीं गजमौक्तिकम् ॥&lt;br&gt;&#xA;अमूल्यरत्नं बहुलं बिभ्रतीं श्रवणोपरि ॥ १७ ॥&lt;br&gt;&#xA;मुक्तापङ्क्तिविनिन्द्यैकदन्तपङ्क्तिसुशोभिताम् ॥&lt;br&gt;&#xA;पक्वबिम्बाधरोष्ठीं च सुप्रसन्नां सुमङ्गलाम् ॥ १८ ॥&lt;br&gt;&#xA;चित्रपत्रावलीरम्यकपोलयुगलोज्ज्वलाम् ॥&lt;br&gt;&#xA;रत्नकेयूरवलयरत्नमञ्जीररञ्जिताम् ॥ १९ ॥&lt;br&gt;&#xA;रत्नकङ्कणभूषाढ्यां रत्नपाशङ्कशोभिताम् ॥&lt;br&gt;&#xA;रत्नाङ्गुलीयनिकरैः कराङ्गुलिचयोज्ज्वलाम् ॥ ॥ 2.64.२० ॥&lt;br&gt;&#xA;पादाङ्गुलिनखासक्तालक्तरेखासुशोभनाम् ॥&lt;br&gt;&#xA;वह्निशुद्धांशुकाधानां गन्धचन्दनचर्चिताम् ॥ २१ ॥&lt;br&gt;&#xA;बिभ्रतीं स्तनयुग्मं च कस्तूरीबिन्दुशोभितम् ॥&lt;br&gt;&#xA;सर्वरूपगुणवतीं गजेन्द्रमन्दगामिनीम् ॥ २२ ॥&lt;br&gt;&#xA;अतीव कान्तां शान्तां च नितान्तां योगसिद्धिषु ॥&lt;br&gt;&#xA;विधातुश्च विधात्रीं च सर्वधात्रीं च शङ्करीम् ॥ २३ ॥&lt;br&gt;&#xA;शरत्पार्वणचन्द्रास्यामतीव सुमनोहराम् ॥&lt;br&gt;&#xA;कस्तूरीबिन्दुभिः सार्द्धमधश्चन्दनबिन्दुना ॥ २४ ॥&lt;br&gt;&#xA;सिन्दूरबिन्दुना शश्वद्भालमध्यस्थलोज्ज्वलाम् ॥&lt;br&gt;&#xA;शरन्मध्याह्नकमलप्रभामोचनलोचनाम् ॥ २५ ॥&lt;br&gt;&#xA;चारुकज्जलरेखाभ्यां सर्वतश्च समुज्ज्वलाम् ॥&lt;br&gt;&#xA;कोटिकन्दर्पलावण्यलीलानिन्दितविग्रहाम् ॥ २६ ॥&lt;br&gt;&#xA;रत्नसिंहासनस्थां च सद्रत्नमुकुटोज्ज्वलाम् ॥&lt;br&gt;&#xA;सृष्टौ स्रष्टुः शिल्परूपां दयां पातुश्च पालने ॥ २७ ॥&lt;br&gt;&#xA;संहारकाले संहर्त्तुः परां संहाररूपिणीम् ॥&lt;br&gt;&#xA;निशुम्भशुम्भमथिनीं महिषासुरमर्दिनीम् ॥ २८ ॥&lt;br&gt;&#xA;पुरा त्रिपुरयुद्धे च संस्तुता त्रिपुरारिणा ॥&lt;br&gt;&#xA;मधुकैटभयोर्युद्धे विष्णुशक्तिस्वरूपिणीम् ॥ २९ ॥&lt;br&gt;&#xA;सर्वदैत्यनिहन्त्रीं च रक्तबीजविनाशिनीम् ॥&lt;br&gt;&#xA;नृसिंहशक्तिरूपां च हिरण्यकशिपोर्वधे ॥2.64.३०॥&lt;br&gt;&#xA;वराहशक्तिं वाराहे हिरण्याक्षवधे तथा॥&lt;br&gt;&#xA;परब्रह्मस्वरूपां च सर्वशक्तिं सदा भजे ॥ ३१ ॥&lt;br&gt;&#xA;इति ध्यात्वा स्वशिरसि पुष्पं दत्त्वा विचक्षणः ॥&lt;br&gt;&#xA;पुनर्ध्यात्वा चैव भक्त्या कुर्य्यादावाहनं ततः ॥ ३२ ॥&lt;br&gt;&#xA;प्रकृतेः प्रतिमां धृत्वा मन्त्रमेवं पठेन्नरः ॥&lt;br&gt;&#xA;जीवन्यासं ततः कुर्य्यान्मनुनाऽनेन यत्नतः ॥ ३३ ॥&lt;br&gt;&#xA;एह्येहि भगवत्यम्ब शिवलोकात्सनातनि ॥&lt;br&gt;&#xA;गृहाण मम पूजां च शारदीयां सुरेश्वरि ॥ ३४ ॥&lt;br&gt;&#xA;इहागच्छ जगत्पूज्ये तिष्ठ तिष्ठ महेश्वरि ॥&lt;br&gt;&#xA;हे मातरस्यामर्चायां सन्निरुद्धा भवाम्बिके ॥ ३५ ॥&lt;br&gt;&#xA;इहागच्छन्तु त्वत्प्राणाश्चाधिप्राणैः सहाच्युते ॥&lt;br&gt;&#xA;इहागच्छन्तु त्वरितं तवैव सर्व शक्तयः ॥ ३६ ॥&lt;br&gt;&#xA;ॐ ह्रीं श्रीं क्लीं च दुर्गायै वह्निजायान्तमेव च ॥&lt;br&gt;&#xA;समुच्चार्य्योरसि प्राणाः सन्तिष्ठन्तु सदाशिवे ॥ ३७ ॥&lt;br&gt;&#xA;सर्वेन्द्रियाधिदेवास्ते इहागच्छन्तु चण्डिके॥&lt;br&gt;&#xA;ते शक्तयोऽत्रागच्छन्तु इहागच्छन्तु ईश्वराः ॥ ३८ ॥&lt;br&gt;&#xA;स इहागच्छेत्यावाह्य परिहारं करोति च ॥&lt;br&gt;&#xA;मन्त्रेणानेन विप्रेन्द्र तच्छृणुष्व समाहितः ॥ ३९ ॥&lt;br&gt;&#xA;स्वागतं भगवत्यम्ब शिवलोकाच्छिवप्रिये ॥&lt;br&gt;&#xA;प्रसादं कुरु मां भद्रे भद्रकालि नमोऽस्तु ते ॥ 2.64.४० ॥&lt;br&gt;&#xA;धन्योऽहं कृतकृत्योऽहं सफलं जीवनं मम ॥&lt;br&gt;&#xA;आगताऽसि यतो दुर्गे माहेश्वरि मदालयम् ॥ ४१ ॥&lt;br&gt;&#xA;अद्य मे सफलं जन्म सार्थकं जीवनं मम ॥&lt;br&gt;&#xA;पूजयामि यतो दुर्गां पुण्यक्षेत्रे च भारते ॥ ४२ ॥&lt;br&gt;&#xA;भारते भवतीं पूज्यां दुर्गां यः पूजयेद् बुधः ॥&lt;br&gt;&#xA;सोऽन्ते याति च गोलोकं परमैश्वर्य्यवानिह ॥४३॥&lt;br&gt;&#xA;कृत्वा च वैष्णवीपूजां विष्णुलोकं व्रजेत्सुधीः ॥&lt;br&gt;&#xA;माहेश्वरीं च सम्पूज्य शिवलोकं च गच्छति ॥ ४४ ॥&lt;br&gt;&#xA;सात्त्विकी राजसी चैव त्रिधा पूजा च तामसी ॥&lt;br&gt;&#xA;भगवत्याश्च वेदोक्ता चोत्तमा मध्यमा ऽधमा ॥ ४५ ॥&lt;br&gt;&#xA;सात्त्विकी वैष्णवानां च शाक्तादीनां च राजसी ॥&lt;br&gt;&#xA;अदीक्षितानामसतामन्येषां तामसी स्मृता ॥ ४६ ॥&lt;br&gt;&#xA;जीवहत्या विहीना या वरा पूजा तु वैष्णवी ॥&lt;br&gt;&#xA;वैष्णवा यान्ति गोलोकं वैष्णवीबलिदानतः ॥ ४७ ॥&lt;br&gt;&#xA;माहेश्वरी राजसी च बलिदानसमन्विता ॥&lt;br&gt;&#xA;शाक्तादयो राजसाश्च कैलासं यान्ति ते तथा ॥ ४८ ॥&lt;br&gt;&#xA;किरातास्त्रिदिवं यान्ति तामस्या पूजया तया ॥&lt;br&gt;&#xA;त्वमेव जगतां मातश्चतुर्वर्गफलप्रदा ॥ ४९ ॥&lt;br&gt;&#xA;सर्वशक्तिस्वरूपा च कृष्णस्य परमात्मनः ॥&lt;br&gt;&#xA;जन्ममृत्युजराव्याधिहरा त्वं च परात्परा ॥ 2.64.५० ॥&lt;br&gt;&#xA;सुखदा मोक्षदा भद्रा कृष्णभक्तिप्रदा सदा ॥&lt;br&gt;&#xA;नारायणि महामाये दुर्गे दुर्गतिनाशिनि ॥ ५१ ॥&lt;br&gt;&#xA;दुर्गेति स्मृतिमात्रेण याति दुर्गं नृणामिह ॥&lt;br&gt;&#xA;इति कृत्वा परीहारं देव्या वामे च साधकः ॥ ५२ ॥&lt;br&gt;&#xA;त्रिपद्या उपरिष्टात्तु शङ्खं संस्थापयेत्तु सः ॥&lt;br&gt;&#xA;तत्र दत्त्वा जलं पूर्णं दूर्वां पुष्पं च चन्दनम् ॥ ५३ ॥&lt;br&gt;&#xA;धृत्वा दक्षिणहस्तेन मन्त्रमेवं पठेन्नरः ॥&lt;br&gt;&#xA;पुण्यस्त्वं शङ्ख पुण्यानां मङ्गलानां च मङ्गलम् ॥&lt;br&gt;&#xA;प्रभूतः शङ्खचूडात्त्वं पुरा कल्पे पवित्रकः ॥ ५४ ॥&lt;br&gt;&#xA;ततोऽर्घ्यपात्रं संस्थाप्य विधिनाऽनेन पण्डितः ॥&lt;br&gt;&#xA;दत्त्वा सम्पूजयेद्देवीमुपचारांश्च षोडश ॥५५॥&lt;br&gt;&#xA;त्रिकोणमण्डलं कृत्वा सजलेन कुशेन च ॥&lt;br&gt;&#xA;कूर्मं शेषं धरित्रीं च पूजयेत्तत्र धार्मिकः ॥ ५६ ॥&lt;br&gt;&#xA;त्रिपदीं स्थापयेत्तत्र त्रिपद्यां शङ्खमेव च ॥&lt;br&gt;&#xA;शङ्खे त्रिभागतोयं च दत्त्वा सम्पूजयेत्ततः ॥ ५७ ॥&lt;br&gt;&#xA;गङ्गे च यमुने चैव गोदावरि सरस्वति ॥&lt;br&gt;&#xA;नर्म्मदे सिन्धुकावेरि चन्द्रभागे च कौशिकि ॥९८॥&lt;br&gt;&#xA;स्वर्णरेखे कनखले पारिभद्रे च गण्डकि ॥&lt;br&gt;&#xA;श्वेतगङ्गे रुद्ररेखे पम्पे चम्पे च गोमति ॥ ॥५९॥&lt;br&gt;&#xA;पद्मावति त्रिपर्णाशे विपाशे विरजे प्रभे ॥&lt;br&gt;&#xA;शतह्रदे चेलगङ्गे जलेऽस्मिन्सन्निधिं कुरु ॥2.64.६०॥&lt;br&gt;&#xA;वह्निं सूर्य्यं च चन्द्रं च विष्णुं च वरुणं शिवम् ॥&lt;br&gt;&#xA;पूजयेत्तत्र तोये च तुलस्या चन्दनेन च ॥&lt;br&gt;&#xA;नैवेद्यानि च सर्वाणि प्रोक्षयेत्तज्जलेन च॥६१॥&lt;br&gt;&#xA;प्रत्येकं वै ततो दद्यादुपचारांश्च षोडश ॥&lt;br&gt;&#xA;आसनं वसनं पाद्यं स्नानीयमनुलेपनम् ॥ ६२ ॥&lt;br&gt;&#xA;मधुपर्कं गन्धमर्घ्यं पुष्पं नैवेद्यमीप्सितम् ॥&lt;br&gt;&#xA;पुनराचमनीयं च ताम्बूलं रत्नभूषणम् ॥ ६३ ॥&lt;br&gt;&#xA;धूपं प्रदीपं तल्पं चेत्युपचारास्तु षोडश ॥ ६४ ॥&lt;br&gt;&#xA;अमूल्यरत्नसङ्क्लृप्तं नानाचित्र विराजितम् ॥&lt;br&gt;&#xA;वरं सिंहासनं श्रेष्ठं गृह्यतां शङ्करप्रिये ॥ ६५ ॥&lt;br&gt;&#xA;अनन्तसूत्रप्रभवमीश्वरेच्छाविनिर्मितम् ॥&lt;br&gt;&#xA;ज्वलदग्निविशुद्धं च वसनं गृह्यतां शिवे ॥ ६६ ॥&lt;br&gt;&#xA;अमूल्यरत्नपात्रस्थं निर्मलं जाह्नवीजलम् ॥&lt;br&gt;&#xA;पादप्रक्षालनार्थाय दुर्गे देवि प्रगृह्यताम् ॥ ॥ ६७ ॥&lt;br&gt;&#xA;सुगन्धामलकीस्निग्धद्रवमेतत्सुदुर्लभम् ॥&lt;br&gt;&#xA;सुपक्वं विष्णुतैलं च गृह्यतां परमेश्वरि ॥ ६८ ॥&lt;br&gt;&#xA;कस्तूरीकुङ्कुमाक्तं च सुगन्धि द्रुतचन्दनम् ॥&lt;br&gt;&#xA;सुवासितं जगन्मातर्गृह्यतामनुलेपनम् ॥ ६९ ॥&lt;br&gt;&#xA;माध्वीकं रत्नपात्रस्थं सुपवित्रं सुमङ्गलम् ॥&lt;br&gt;&#xA;मधुपर्कं महादेवि गृह्यतां प्रीतिपूर्वकम् ॥ 2.64.७० ॥&lt;br&gt;&#xA;सुगन्धमूलचूर्णं च सुगन्धद्रव्यसंयुतम् ॥&lt;br&gt;&#xA;सुपवित्रं मङ्गलार्हं देवि गन्धं गृहाण मे ॥ ७१ ॥&lt;br&gt;&#xA;पवित्रं शङ्खपात्रस्थं दूर्वापुष्पाक्षतान्वितम् ॥&lt;br&gt;&#xA;स्वर्गमन्दाकिनीतोयमर्घ्यं चण्डि गृहाण मे ॥ ७२ ॥&lt;br&gt;&#xA;सुगन्धि पुष्पश्रेष्ठं च पारिजाततरूद्भवम् ॥&lt;br&gt;&#xA;नानापुष्पादिमाल्यानि गृह्यन्तां जगदम्बिके ॥७३॥&lt;br&gt;&#xA;दिव्यं सिद्धान्नमामान्नं पिष्टकं पायसादिकम् ॥&lt;br&gt;&#xA;मिष्टान्नं लड्डुकफलं नैवेद्यं गृह्यतां शिवे ॥ ७४ ॥&lt;br&gt;&#xA;सुवासितं शीततोयं कर्पूरादिसुसंस्कृतम्॥&lt;br&gt;&#xA;मया निवेदितं भक्त्या गृह्यतां शैलकन्यके ॥ ७५ ॥&lt;br&gt;&#xA;गुवाकपर्णचूर्णं च कर्पूरादिसुवासितम् ॥&lt;br&gt;&#xA;सर्वभोगकरं रम्यं ताम्बूलं देवि गृह्यताम् ॥ ७६ ॥&lt;br&gt;&#xA;अमूल्यरत्नसारैश्च खचितं चेश्वरेच्छया ॥&lt;br&gt;&#xA;सर्वाङ्गशोभनकरं भूषणं देवि गृह्यताम् ॥ ७७ ॥&lt;br&gt;&#xA;तरुनिर्य्यासचूर्णं च गन्धवस्तुसमन्वितम् ॥&lt;br&gt;&#xA;हुताशमशिखाशुद्धं धूपं देवि च गृह्यताम् ॥ ७८ ॥&lt;br&gt;&#xA;दिव्यरत्नविशेषं च सान्द्रध्वान्तनिवारकम् ॥&lt;br&gt;&#xA;सुपवित्रं प्रदीपं च गृह्यतां परमेश्वरि ॥ ७९ ॥&lt;br&gt;&#xA;रत्नसारगणाकीर्णं दिव्यं पर्य्यङ्कमुत्तमम् ॥&lt;br&gt;&#xA;सूक्ष्मवस्त्रैश्च संस्यूतं देवि तल्पं प्रगृह्यताम् ॥ 2.64.८० ॥&lt;br&gt;&#xA;एवं सम्पूज्य तां दुर्गां दद्यात्पुष्पाञ्जलिं मुने ॥&lt;br&gt;&#xA;ततोऽष्टनायका देवीर्यत्नतः परिपूजयेत् ॥ ८१ ॥&lt;br&gt;&#xA;उग्रचण्डां प्रचण्डां च चण्डोग्रां चण्डनायिकाम् ॥&lt;br&gt;&#xA;अतिचण्डां च चण्डां च चण्डां चण्डवतीं तथा ॥८२॥&lt;br&gt;&#xA;पद्मे चाष्टदले चैताः प्रागादिक्रमतस्तथा॥&lt;br&gt;&#xA;पञ्चोपचारैः सम्पूज्य भैरवान्मध्यदेशतः॥८३॥&lt;br&gt;&#xA;आदौ महाभैरवं च तथा संहारभैरवम् ॥&lt;br&gt;&#xA;असिताङ्गभैरवं च रुरुभैरवमेव च ॥ ८४ ॥&lt;br&gt;&#xA;कालभैरवमप्येवं क्रोधभैरवमेव च ॥&lt;br&gt;&#xA;ताम्रचूडं चन्द्रचूडमन्ते वै भैरवद्वयम् ॥ ८५ ॥&lt;br&gt;&#xA;एतान्सम्पूज्य मध्ये वै नव शक्तींश्च पूजयेत् ॥&lt;br&gt;&#xA;तत्र पद्मे चाष्टदले मध्ये वै भक्तिपूर्वकम् ॥ ८६ ॥&lt;br&gt;&#xA;ब्रह्माणीं वैष्णवीं चैव रौद्रीं माहेश्वरीं तथा ॥&lt;br&gt;&#xA;नारसिंही च वाराहीमिन्द्राणीं कार्त्तिकीं तथा ॥ ८७ ॥&lt;br&gt;&#xA;सर्वशक्तिस्वरूपां च प्रधानां सर्वमङ्गलाम् ॥&lt;br&gt;&#xA;नव शक्तीश्च सम्पूज्य घटे देवांश्च पूजयेत् ॥ ८८ ॥&lt;br&gt;&#xA;शङ्करं कार्त्तिकेयं च सूर्य्यं सोमं हुताशनम् ॥&lt;br&gt;&#xA;वायुं च वरुणं चैव देव्याश्चेटीं बटुं तथा ॥ ८९ ॥&lt;br&gt;&#xA;चतुष्षष्टिं योगिनीनां सम्पूज्य विधिपूर्वकम् ॥&lt;br&gt;&#xA;यथाशक्ति बलिं दत्त्वा करोति स्तवनं बुधः ॥ 2.64.९० ॥&lt;br&gt;&#xA;कवचं च गले बद्ध्वा पठित्वा भक्तिपूर्वकम् ॥&lt;br&gt;&#xA;ततः कृत्वा परीहारं नमस्कुर्य्याद्विचक्षणः ॥ ९१ ॥&lt;br&gt;&#xA;बलिदानविधानं च श्रूयतां मुनिसत्तम ॥&lt;br&gt;&#xA;मायार्तिं महिषं छागं दद्यान्मेषादिकं शुभम् ॥ ९२ ॥&lt;br&gt;&#xA;सहस्रवर्षं सुप्रीता दुर्गा मायातिदानतः ॥&lt;br&gt;&#xA;महिषाच्छतवर्षं च दशवर्षं च छागलात् ॥ ९३ ॥&lt;br&gt;&#xA;वर्षं मेषेण कूष्माण्डैः पक्षिभिर्हरिणैस्तथा ॥&lt;br&gt;&#xA;दशवर्षं कृष्णसारैः सहस्राब्दं च गण्डकैः ॥९४॥&lt;br&gt;&#xA;कृत्रिमैः पिष्टकलितैः षण्मासं पशुभिस्तथा ॥&lt;br&gt;&#xA;मासं सुपक्वादिफलैरक्षतैरिति नारद ॥ ९५ ॥&lt;br&gt;&#xA;युवकं व्याधिहीनं च सशृङ्गं लक्षणान्वितम् ॥&lt;br&gt;&#xA;विशुद्धमविकाराङ्गं सुवर्णं पुष्टमेव च ॥ ९६ ॥&lt;br&gt;&#xA;शिशुना बलिना दातुर्हन्ति पुत्रं च चण्डिका ॥&lt;br&gt;&#xA;वृद्धेन वै गुरुजनं कृशेनापीष्टबान्धवान् ॥ ९७ ॥&lt;br&gt;&#xA;धनं चैवाधिकाङ्गेन हीनाङ्गेन प्रजास्तथा ॥&lt;br&gt;&#xA;कामिनीं शृङ्गभङ्गेन काणेन भ्रातरं तथा ॥ ९८ ॥&lt;br&gt;&#xA;घुटिकेन भवेन्मृत्युर्विघ्नं स्याच्चित्रमस्तकैः ॥&lt;br&gt;&#xA;हन्ति मित्रं ताम्रपृष्ठैर्भ्रष्टश्रीः पुच्छहीनतः ॥ ९९ ॥&lt;br&gt;&#xA;मायातीनां स्वरूपं च श्रूयतां मुनिसत्तम ॥&lt;br&gt;&#xA;वक्ष्याम्यथर्ववेदोक्तं फलहानिर्व्यतिक्रमे ॥ 2.64.१०० ॥&lt;br&gt;&#xA;पितृमातृविहीनं च युवकं व्याधिवर्जितम् ॥&lt;br&gt;&#xA;विवाहितं दीक्षितं च परदारविहीनकम् ॥ १०१ ॥&lt;br&gt;&#xA;अजारजं विशुद्धं च सच्छूद्रपरिपोषितम् ॥&lt;br&gt;&#xA;तद्बन्धुभ्यो धनं दत्त्वा क्रीतमूल्यातिरेकतः ॥ १०२ ॥&lt;br&gt;&#xA;स्नापयित्वा च तं कर्त्ता पूजयेद्वस्त्रचन्दनैः ॥&lt;br&gt;&#xA;माल्यैर्धूपैश्च सिन्दूरैर्दधिगोरोचनादिभिः ॥ १०३ ॥&lt;br&gt;&#xA;तं च वर्षं भ्रामयित्वा भृत्यद्वारेण यत्नतः ॥&lt;br&gt;&#xA;वर्षान्ते च समुत्सृज्य दुर्गायै तं निवेदयेत् ॥ १०४ ॥&lt;br&gt;&#xA;अष्टमीनवमीसन्धौ दद्यान्मायातिमेव च ॥&lt;br&gt;&#xA;इत्येवं कथितं सर्वं बलिदानं प्रसङ्गतः ॥ १०५ ॥&lt;br&gt;&#xA;बलिं स्तुत्वा च दत्त्वा च धृत्वा च कवचं बुधः ॥&lt;br&gt;&#xA;प्रणम्य दण्डवद्भूमौ दद्याद्विप्राय दक्षिणाम् ॥ १०६ ॥&lt;br&gt;&#xA;इति श्रीब्रह्मवैवर्त्ते महापुराणे द्वितीये प्रकृतिखण्डे नारदनारायणसंवादे दुर्गोपाख्याने पूजाविधिबलिपशुलक्षणविशेषो नाम चतुष्षष्टितमोऽध्यायः ॥६४॥&lt;/p&gt;</description>
    </item>
    <item>
      <title>०६५</title>
      <link>https://vishvAsa.github.io/purANam_vaiShNavam/brahma-vaivarta-purANam/02/065/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/065/</guid>
      <description>&lt;p&gt;नारद उवाच ॥&lt;br&gt;&#xA;श्रुतं सर्वं महाभाग सुधारसपरं वरम् ॥&lt;br&gt;&#xA;स्तोत्रं च कवचं पूजाफलं कालं वद प्रभो ॥१॥&lt;br&gt;&#xA;नारायण उवाच ॥&lt;br&gt;&#xA;आर्द्रायां बोधयेद्देवीं मूलेनैव प्रवेशयेत् ॥&lt;br&gt;&#xA;उत्तरेणार्च्चयित्वा तां श्रवणायां विसर्जयेत् ॥२॥&lt;br&gt;&#xA;आर्द्रायुक्तनवम्यां तु कृत्वा देव्याश्च बोधनम् ॥&lt;br&gt;&#xA;पूजायाः शतवार्षिक्याः फलमाप्नोति मानवः ॥ ३ ॥&lt;br&gt;&#xA;मूलायां तु प्रवेशे च नरमेधफलं लभेत् ॥ ४ ॥&lt;br&gt;&#xA;कृत्वा विसर्जनं देव्याः श्रवणायां च मानवः॥&lt;br&gt;&#xA;लक्ष्मीं च पुत्रपौत्रांश्च लभते नात्र संशयः॥५॥&lt;br&gt;&#xA;भुवः प्रदक्षिणं पुण्यं पूजायां लभते नरः ॥&lt;br&gt;&#xA;नक्षत्रयोगाभावे तु पार्वत्याश्चैव नारद ॥६॥&lt;br&gt;&#xA;नवम्यां बोधनं कृत्वा पक्षं सम्पूज्य मानवः॥&lt;br&gt;&#xA;अश्वमेधफलावाप्त्यै दशम्यां च विसर्जयेत् ॥७॥&lt;br&gt;&#xA;सप्तम्यां पूजनं कृत्वा बलिं दद्याद्विचक्षणः ॥&lt;br&gt;&#xA;अष्टम्यां पूजनं शस्तं बलिदानविवर्जितम् ॥८॥&lt;br&gt;&#xA;अष्टम्यां बलिदानेन विपत्तिर्जायते नृणाम् ॥&lt;br&gt;&#xA;दद्याद्विचक्षणो भक्त्या नवम्यां विधिवद्बलिम्॥९॥&lt;br&gt;&#xA;बलिदानेन विप्रेन्द्र दुर्गाप्रीतिर्भवेन्नृणाम्॥&lt;br&gt;&#xA;हिंसाजन्यं न पापं च लभते यज्ञकर्मणि॥2.65.१०॥&lt;br&gt;&#xA;उत्सर्गकर्त्ता दाता च च्छेत्ता पोष्टा च रक्षकः ॥&lt;br&gt;&#xA;अग्रे पश्चान्निबद्धा च सप्तैतेऽवधकारिणः ॥ ११ ॥&lt;br&gt;&#xA;यो यं हन्ति स तं हन्ति नेति वेदोक्तमेव च ॥&lt;br&gt;&#xA;कुर्वन्ति वैष्णवीं पूजां वैष्णवास्तेन हेतुना ॥ १२ ॥&lt;br&gt;&#xA;एवं सम्पूज्य सुरथः पूर्णं वर्षं च भक्तितः ॥&lt;br&gt;&#xA;कवचं च गले बद्ध्वा तुष्टाव परमेश्वरीम् ॥ १३ ॥&lt;br&gt;&#xA;स्तोत्रेण परितुष्टा सा तस्य साक्षाद्बभूव ह ॥&lt;br&gt;&#xA;स ददर्श पुरो देवीं ग्रीष्मसूर्य्यसमप्रभाम् ॥ १४ ॥&lt;br&gt;&#xA;तेजस्वरूपां परमां सगुणां निर्गुणां वराम् ॥&lt;br&gt;&#xA;दृष्ट्वा तां कमनीयां च तेजोमण्डलमध्यतः ॥ १५ ॥&lt;br&gt;&#xA;स्वेच्छामयीं कृपारूपां भक्तानुग्रहकारिणीम् ॥&lt;br&gt;&#xA;पुनस्तुष्टाव राजेन्द्रो भक्तिनम्रात्मकन्धरः ॥ १६ ॥&lt;br&gt;&#xA;स्तवेन परितुष्टा सा सस्मिता भक्तिपूर्वकम् ॥&lt;br&gt;&#xA;उवाच सत्यं राजेन्द्रं कृपया जगदम्बिका ॥ १७ ॥&lt;br&gt;&#xA;प्रकृतिरुवाच ॥&lt;br&gt;&#xA;साक्षात्सम्प्राप्य मां राजन्वृणोषि विभवं वरम् ॥&lt;br&gt;&#xA;ददामि तुभ्यं विभवं साम्प्रतं वाञ्छितं तव॥१८॥&lt;br&gt;&#xA;निर्जित्य सर्वाञ्छत्रूंश्च लब्ध्वा राज्यमकण्टकम् ॥&lt;br&gt;&#xA;भविष्यसि महाराज सावर्णिर्मनुरष्टमः॥१९॥&lt;br&gt;&#xA;दास्यामि तुभ्यं ज्ञानं च परिणामे नराधिप ॥&lt;br&gt;&#xA;भक्तिं दास्यं च परमे श्रीकृष्णे परमात्मनि ॥ 2.65.२० ॥&lt;br&gt;&#xA;वृणोति विभवं यो हि साक्षान्मां प्राप्य मन्दधीः ॥&lt;br&gt;&#xA;मायया वञ्चितः सोऽपि विषमत्त्यमृतं त्यजेत् ॥ २१ ॥&lt;br&gt;&#xA;ब्रह्मादिस्तम्बपर्यन्तं सर्वं नश्वरमेव च ॥&lt;br&gt;&#xA;नित्यं सत्यं परं ब्रह्म कृष्णं निर्गुणमेव च ॥ २२ ॥&lt;br&gt;&#xA;ब्रह्मविष्णुशिवादीनामहमाद्या परात्परा ॥&lt;br&gt;&#xA;सगुणा निर्गुणा चापि वरा स्वेच्छामयी सदा ॥२३॥&lt;br&gt;&#xA;नित्या ऽनित्या सर्वरूपा सर्वकारणकारणम् ॥&lt;br&gt;&#xA;बीजरूपा च सर्वेषां मूलप्रकृतिरीश्वरी ॥ २४ ॥&lt;br&gt;&#xA;पुण्ये वृन्दावने रम्ये गोलोके रासमण्डले॥&lt;br&gt;&#xA;राधा प्राणाधिकाऽहं च कृष्णस्य परमात्मनः ॥ २५ ॥&lt;br&gt;&#xA;अहं दुर्गा विष्णुमाया बुद्ध्यधिष्ठातृदेवता ॥&lt;br&gt;&#xA;अहं लक्ष्मीश्च वैकुण्ठे स्वयं देवी सरस्वती ॥ २५ ॥&lt;br&gt;&#xA;सावित्री वेदमाताऽहं ब्रह्माणी ब्रह्मलोकतः ॥&lt;br&gt;&#xA;अहं गङ्गा च तुलसी सर्वाधारा वसुन्धरा ॥ २७ ॥&lt;br&gt;&#xA;नानाविधाऽहं कलया मायया सर्वयोषितः ॥&lt;br&gt;&#xA;साऽहं कृष्णेन संसृष्टा नृप भ्रूभङ्गलीलया ॥२८॥&lt;br&gt;&#xA;भ्रूभङ्गलीलया सृष्टो येन पुंसा महान्विराट्॥&lt;br&gt;&#xA;लोम्नां कूपेषु विश्वानि यस्य सन्ति हि नित्यशः ॥ २९ ॥&lt;br&gt;&#xA;असङ्ख्यानि च तान्येव कृत्रिमाणि च मायया ॥&lt;br&gt;&#xA;अनित्ये नित्यबुद्धिं च सर्वे कुर्वन्ति सन्ततम् ॥ 2.65.३० ॥&lt;br&gt;&#xA;सप्तसागरसंयुक्ता सप्तद्वीपा वसुन्धरा ॥&lt;br&gt;&#xA;तदधः सप्त पातालाः स्वर्लोकाश्चैव सप्त च ॥ ३१ ॥&lt;br&gt;&#xA;एवं विश्वं बहुविधं ब्रह्माण्डं ब्रह्मणा कृतम् ॥&lt;br&gt;&#xA;प्रत्येकं सर्वविध्यण्डे ब्रह्मविष्णुशिवादयः ॥३२॥&lt;br&gt;&#xA;सर्वेषामीश्वरः कृष्ण इति ज्ञानं परात्परम् ॥&lt;br&gt;&#xA;वेदानां च व्रतानां च तीर्थानां तपसां तथा ॥३३॥&lt;br&gt;&#xA;देवानां चैव सर्वेषां सारः कृष्ण इति स्मृतः ॥&lt;br&gt;&#xA;तद्भक्तिहीनो यो मूढः स च जीवन्मृतो धुवम् ॥ ३४ ॥&lt;br&gt;&#xA;पवित्राणि च तीर्थानि तद्भक्तस्पर्शवायुना ॥&lt;br&gt;&#xA;तन्मन्त्रोपासकश्चैव जीवन्मुक्त इति स्मृतः ॥ ३९ ॥&lt;br&gt;&#xA;मन्त्रग्रहणमात्रेण नरो नारायणो भवेत् ॥&lt;br&gt;&#xA;विना जपेन तपसा विना तीर्थेन पूजया ॥ ३६ ॥&lt;br&gt;&#xA;मातामहानां शतकं पितॄणां च सहस्रकम् ॥&lt;br&gt;&#xA;पुंसामेवं समुद्धृत्य गोलोकं च स गच्छति ॥ ३७ ॥&lt;br&gt;&#xA;इदं ज्ञानं सारभूतं कथितं ते नराधिप ॥&lt;br&gt;&#xA;मन्वन्तरान्ते भोगान्ते भक्तिं दास्यामि ते हरौ ॥ ३८ ॥&lt;br&gt;&#xA;नाभुक्तं क्षीयते कर्म्म कल्पकोटिशतैरपि ॥&lt;br&gt;&#xA;अवश्यमेव भोक्तव्यं कृतं कर्म्म शुभाशुभम् ॥ ॥ ३९ ॥&lt;br&gt;&#xA;अहं यमनुगृह्णामि तस्मै दास्यामि निर्मलाम् ॥&lt;br&gt;&#xA;निश्चलां सुदृढां भक्तिं श्रीकृष्णे परमात्मनि ॥ 2.65.४० ॥&lt;br&gt;&#xA;करोमि वञ्चनां यं यं तेभ्यो दास्यामि सम्पदम् ॥&lt;br&gt;&#xA;प्रातः स्वप्नस्वरूपां च मिथ्येति भ्रमरूपिणीम् ॥ ४१ ॥&lt;br&gt;&#xA;इति ते कथितं ज्ञानं गच्छ वत्स यथासुखम्॥&lt;br&gt;&#xA;इत्युक्त्वा च महादेवी तत्रैवान्तरधीयत॥४२॥&lt;br&gt;&#xA;राजा सम्प्राप्य राज्यं च नत्वा तां प्रययौ गृहम् ॥&lt;br&gt;&#xA;इति ते कथितं वत्स दुर्गोपाख्यानमुत्तमम् ॥ ४३ ॥&lt;br&gt;&#xA;इति श्रीब्रह्मवैवर्त्ते महापुराणे द्वितीये प्रकृतिखण्डे नारदनारायणसंवादे दुर्गोपाख्याने प्रकृतिसुरथसंवादे ज्ञानकथनं नाम पञ्चषष्टितमोऽध्यायः ॥ ६५ ॥&lt;/p&gt;</description>
    </item>
    <item>
      <title>०६६</title>
      <link>https://vishvAsa.github.io/purANam_vaiShNavam/brahma-vaivarta-purANam/02/066/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/066/</guid>
      <description>&lt;p&gt;नारद उवाच ॥&lt;br&gt;&#xA;श्रुतं सर्वं नावशिष्टं किञ्चिदेव हि निश्चितम् ॥&lt;br&gt;&#xA;प्रकृतेः कवचं स्तोत्रं ब्रूहि मे मुनिसत्तम ॥ १ ॥&lt;br&gt;&#xA;नारायण उवाच ॥&lt;br&gt;&#xA;पुरा स्तुता सा गोलोके कृष्णेन परमात्मना ॥&lt;br&gt;&#xA;सम्पूज्य मधुमासे च सम्प्रीते रासमण्डले ॥&lt;br&gt;&#xA;मधुकैटभयोर्युद्धे द्वितीये विष्णुना पुरा ॥ २ ॥&lt;br&gt;&#xA;तत्रैव काले सा दुर्गा ब्रह्मणा प्राणसङ्कटे ॥&lt;br&gt;&#xA;चतुर्थे संस्तुता देवी भक्त्या च त्रिपुरारिणा ॥ ३ ॥&lt;br&gt;&#xA;पुरा त्रिपुरयुद्धे च महाघोरतरे मुने ॥&lt;br&gt;&#xA;पञ्चमे संस्तुता देवी वृत्रासुरवधे तथा ॥ ४ ॥&lt;br&gt;&#xA;शक्रेण सर्वदेवैश्च घोरे च प्राणसङ्कटे ॥&lt;br&gt;&#xA;तदा मुनीन्द्रैर्मनुभिर्मानवैः सुरथादिभिः ॥ ५ ॥&lt;br&gt;&#xA;संस्तुता पूजिता सा च कल्पे कल्पे परात्परा ॥&lt;br&gt;&#xA;स्तोत्रं च श्रूयतां ब्रह्मन्सर्वविघ्नविनाशकम् ॥&lt;br&gt;&#xA;सुखदं मोक्षदं सारं भवसन्तारकारणम् ॥ ६ ॥&lt;br&gt;&#xA;श्रीकृष्ण उवाच ॥&lt;br&gt;&#xA;त्वमेव सर्वजननी मूलप्रकृतिरीश्वरी ॥&lt;br&gt;&#xA;त्वमेवाद्या सृष्टिविधौ स्वेच्छया त्रिगुणात्मिका ॥ ७ ॥&lt;br&gt;&#xA;कार्य्यार्थे सगुणा त्वं च वस्तुतो निर्गुणा स्वयम् ॥&lt;br&gt;&#xA;परब्रह्मस्वरूपा त्वं सत्या नित्या सनातनी ॥ ८ ॥&lt;br&gt;&#xA;तेजस्स्वरूपा परमा भक्तानुग्रविग्रहा ॥&lt;br&gt;&#xA;सर्वस्वरूपा सर्वेशा सर्वाधारा परात्परा ॥ ॥ ९ ॥&lt;br&gt;&#xA;सर्वबीजस्वरूपा च सर्वपूज्या निराश्रया ॥&lt;br&gt;&#xA;सर्वज्ञा सर्वतोभद्रा सर्वमङ्गलमङ्गलः ॥ 2.66.१० ॥&lt;br&gt;&#xA;सर्वबुद्धिस्वरूपा च सर्वशक्तिस्वरूपिणी ॥&lt;br&gt;&#xA;सर्वज्ञानप्रदा देवी सर्वज्ञा सर्वभाविनी ॥ ११ ॥&lt;br&gt;&#xA;त्वं स्वाहा देवदाने च पितृदाने स्वधा स्वयम् ॥&lt;br&gt;&#xA;दक्षिणा सर्वदाने च सर्वशक्तिस्वरूपिणी ॥ १२ ॥&lt;br&gt;&#xA;निद्रा त्वं च दया त्वं च तृष्णा त्वं चात्मनः प्रिया ॥&lt;br&gt;&#xA;क्षुत्क्षान्तिः शान्तिरीशा च शान्तिः सृष्टिश्च शाश्वती ॥ १३ ॥&lt;br&gt;&#xA;श्रद्धा पुष्टिश्च तन्द्रा च लज्जा शोभा दया तथा ॥&lt;br&gt;&#xA;सतां सम्पत्स्वरूपा श्रीर्विपत्तिरसतामिह ॥ १४ ॥&lt;br&gt;&#xA;प्रीतिरूपा पुण्यवतां पापिनां कलहाङ्कुरा ॥&lt;br&gt;&#xA;शश्वत्कर्ममयी शक्तिः सर्वदा सर्वजीविनाम् ॥ १५ ॥&lt;br&gt;&#xA;देवेभ्यः स्वपदो दात्री धातुर्धात्री कृपामयी ॥&lt;br&gt;&#xA;हिताय सर्वदेवानां सर्वासुरविनाशिनी ॥१६॥&lt;br&gt;&#xA;योगिनिद्रा योगरूपा योगदात्री च योगिनाम् ॥&lt;br&gt;&#xA;सिद्धिस्वरूपा सिद्धानां सिद्धिदा सिद्धयोगिनी॥१७॥&lt;br&gt;&#xA;ब्रह्माणी माहेश्वरी च विष्णुमाया च वैष्णवी ॥&lt;br&gt;&#xA;भद्रदा भद्रकाली च सर्वलोकभयङ्करी ॥१८॥&lt;br&gt;&#xA;ग्रामे ग्रामे ग्रामदेवी गृहदेवी गृहे गृहे ॥&lt;br&gt;&#xA;सतां कीर्त्तिः प्रतिष्ठा च निन्दा त्वमसतां सदा ॥ १९ ॥&lt;br&gt;&#xA;महायुद्धे महामारी दुष्टसंहाररूपिणी ॥&lt;br&gt;&#xA;रक्षास्वरूपा शिष्टानां मातेव हितकारिणी ॥ 2.66.२० ॥&lt;br&gt;&#xA;वन्द्या पूज्या स्तुता त्वं च ब्रह्मादीनां च सर्वदा ॥&lt;br&gt;&#xA;ब्रह्मण्यरूपा विप्राणां तपस्या च तपस्विनाम् ॥ २१ ॥&lt;br&gt;&#xA;विद्या विद्यावतां त्वं च बुद्धिर्बुद्धिमतां सताम् ॥&lt;br&gt;&#xA;मेधा स्मृतिस्वरूपा च प्रतिभा प्रतिभावताम् ॥ २२ ॥&lt;br&gt;&#xA;राज्ञां प्रतापरूपा च विशां वाणिज्यरूपिणी ॥&lt;br&gt;&#xA;सृष्टौ सृष्टिस्वरूपा त्वं रक्षारूपा च पालने ॥२३॥&lt;br&gt;&#xA;तथाऽन्ते त्वं महामारी विश्वे विश्वैश्च पूजिते॥&lt;br&gt;&#xA;कालरात्रिर्महारात्रिर्मोहरात्रिश्च मोहिनी॥२४॥&lt;br&gt;&#xA;दुरत्यया मे माया त्वं यया सम्मोहितं जगत्॥&lt;br&gt;&#xA;यया मुग्धो हि विद्वांश्च मोक्षमार्गं न पश्यति॥२५॥&lt;br&gt;&#xA;इत्यात्मना कृतं स्तोत्रं दुर्गाया दुर्गनाशनम् ॥&lt;br&gt;&#xA;पूजाकाले पठेद्यो हि सिद्धिर्भवति वाञ्छिता ॥२६॥&lt;br&gt;&#xA;वन्ध्या च काकवन्ध्या च मृतवत्सा च दुर्भगा॥&lt;br&gt;&#xA;श्रुत्वा स्तोत्रं वर्षमेकं सुपुत्रं लभते धुवम्॥२७॥&lt;br&gt;&#xA;कारागारे महाघोरे यो बद्धो दृढबन्धने॥&lt;br&gt;&#xA;श्रुत्वा स्तोत्रं मासमेकं बन्धनान्मुच्यते धुवम् ॥२८॥&lt;br&gt;&#xA;यक्ष्मग्रस्तो गलत्कुष्ठी महाशूली महाज्वरी ॥&lt;br&gt;&#xA;श्रुत्वा स्तोत्रं वर्षमेकं सद्यो रोगात्प्रमुच्यते ॥ ॥ २९ ॥&lt;br&gt;&#xA;पुत्रभेदे प्रजाभेदे पत्नीभेदे च दुर्गतः ॥&lt;br&gt;&#xA;श्रुत्वा स्तोत्रं मासमेकं लभते नात्र संशयः ॥ 2.66.३० ॥&lt;br&gt;&#xA;राजद्वारे श्मशाने च महारण्ये रणस्थले ॥&lt;br&gt;&#xA;हिंस्रजन्तुसमीपे च श्रुत्वा स्तोत्रं प्रमुच्यते ॥३१॥&lt;br&gt;&#xA;गृहदाहे च दावाग्नौ दस्युसैन्यसमन्विते ॥&lt;br&gt;&#xA;स्तोत्रश्रवणमात्रेण लभते नात्र संशयः ॥३२॥&lt;br&gt;&#xA;महादरिद्रो मूर्खश्च वर्षं स्तोत्रं पठेत्तु यः ॥&lt;br&gt;&#xA;विद्यावान्धनवांश्चैव स भवेन्नात्र संशयः ॥३३॥&lt;br&gt;&#xA;इति श्रीब्रह्मवैवर्ते महापुराणे द्वितीये प्रकृतिखण्डे नारदनारायणसंवादे दुर्गोपाख्याने दुर्गास्तोत्रं नाम षट्षष्टितमोऽध्यायः ॥६६॥&lt;/p&gt;</description>
    </item>
    <item>
      <title>०६७</title>
      <link>https://vishvAsa.github.io/purANam_vaiShNavam/brahma-vaivarta-purANam/02/067/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/02/067/</guid>
      <description>&lt;p&gt;नारद उवाच॥&lt;br&gt;&#xA;भगवन्सर्वधर्मज्ञ सर्वज्ञानविशारद ॥&lt;br&gt;&#xA;ब्रह्माण्डमोहनं नाम प्रकृतेः कवचं वद ॥ १ ॥&lt;br&gt;&#xA;नारायण उवाच ॥&lt;br&gt;&#xA;शृणु वक्ष्यामि हे वत्स कवचं च सुदुर्लभम् ॥&lt;br&gt;&#xA;श्रीकृष्णेनैव कथितं कृपया ब्रह्मणे पुरा ॥ २ ॥&lt;br&gt;&#xA;ब्रह्मणा कथितं सर्वं धर्मार्थं जाह्नवीतटे ॥&lt;br&gt;&#xA;धर्मेण दत्तं मह्यं च कृपया पुष्करे प्रभुः ॥ ३ ॥&lt;br&gt;&#xA;त्रिपुरारिश्च यद्धृत्वा जघान त्रिपुरं पुरा ॥&lt;br&gt;&#xA;मुमोच धाता यद्धृत्वा मधुकैटभयोर्भयम् ॥&lt;br&gt;&#xA;जघान रक्तबीजं तं यत्कृत्वा भद्रकालिका ॥ ४ ॥&lt;br&gt;&#xA;यद्धृत्वा तु महेन्द्रश्च सम्प्राप कमलालयाम् ॥&lt;br&gt;&#xA;यद्धृत्वा च महाकालश्चिरजीवी च धार्मिकः ॥ ॥ ५ ॥&lt;br&gt;&#xA;यद्धृत्वा च महाज्ञानी नन्दी सानन्दपूर्वकम् ॥&lt;br&gt;&#xA;यद्धृत्वा च महायोद्धा रामः शत्रुभयङ्करः ॥ ६ ॥&lt;br&gt;&#xA;यद्धृत्वा शिवतुल्यश्च दुर्वासा ज्ञानिनां वरः ॥&lt;br&gt;&#xA;ॐ दुर्गेति चतुर्थ्यन्तं स्वाहान्तो मे शिरोऽवतु ॥ ७ ॥&lt;br&gt;&#xA;मन्त्रः षडक्षरोऽयं च भक्तानां कल्पपादपः ॥&lt;br&gt;&#xA;विचारो नास्ति वेदेषु ग्रहणे च मनोर्मुने ॥८॥&lt;br&gt;&#xA;मन्त्रग्रहणमात्रेण विष्णुतुल्यो भवेन्नरः ॥&lt;br&gt;&#xA;मम वक्त्रं सदा पातु चों दुर्गायै नमोऽन्ततः॥ ॥ ९ ॥&lt;br&gt;&#xA;ॐ दुर्गे रक्षयति च कण्ठं पातु सदा मम ॥&lt;br&gt;&#xA;ॐ ह्रीं श्रीमिति मन्त्रोऽयं स्कन्धं पातु निरन्तरम् ॥ 2.67.१० ॥&lt;br&gt;&#xA;ॐ ह्रीं श्रीं क्लीमिति पृष्ठं च पातु मे सर्वतः सदा ॥&lt;br&gt;&#xA;ह्रीं मे वक्षःस्थलं पातु हस्तं श्रीमिति सन्ततम् ॥ ११ ॥&lt;br&gt;&#xA;ॐ श्रीं ह्रीं क्लीं पातु सर्वाङ्गं स्वप्ने जागरणे तथा ॥&lt;br&gt;&#xA;प्राचं मां प्रकृतिः पातु पातु वह्नौ च चण्डिका ॥ १२ ॥&lt;br&gt;&#xA;दक्षिणे भद्रकाली च नैर्ऋत्यां च महेश्वरी ॥&lt;br&gt;&#xA;वारुण्यां पातु वाराही वायव्यां सर्वमङ्गला॥१३॥&lt;br&gt;&#xA;उत्तरे वैष्णवी पातु तथैशान्यां शिवप्रिया ॥&lt;br&gt;&#xA;जले स्थले चान्तरिक्षे पातु मां जगदम्बिका॥१४॥&lt;br&gt;&#xA;इति ते कथितं वत्स कवचं च सुदुर्लभम् ॥&lt;br&gt;&#xA;यस्मै कस्मै न दातव्यं प्रवक्तव्यं न कस्यचित् ॥ १५ ॥&lt;br&gt;&#xA;गुरुमभ्यर्च्य विधिवद्वस्त्रालङ्कारचन्दनैः ॥&lt;br&gt;&#xA;कवचं धारयेद्यस्तु सोऽपि विष्णुर्न संशयः ॥ १६ ॥&lt;br&gt;&#xA;भ्रमणे सर्वतीर्थानां पृथिव्याश्च प्रदक्षिणे ॥&lt;br&gt;&#xA;यत्फलं लभते लोकस्तदेतद्धारणान्मुने ॥ १७ ॥&lt;br&gt;&#xA;पञ्चलक्षजपेनैव सिद्धमेतद्भवेद्ध्रुवम् ॥&lt;br&gt;&#xA;लोके च सिद्धकवचं नास्त्रं विध्यति सङ्कटे ॥ १८ ॥&lt;br&gt;&#xA;न तस्य मृत्युर्भवति जले वह्नौ विशेद्ध्रुवम् ॥&lt;br&gt;&#xA;जीवन्मुक्तो भवेत्सोऽपि सर्वसिद्धेश्वरः स्वयम् ॥ १९ ॥&lt;br&gt;&#xA;यदि स्यात्सिद्धकवचो विष्णुतुल्यो भवेद्ध्रुवम् ॥&lt;br&gt;&#xA;कथितं प्रकृतेः खण्डं सुधाखण्डात्परं मुने ॥ 2.67.२० ॥&lt;br&gt;&#xA;या चैव मूलप्रकृतिर्यस्याः पुत्रो गणेश्वरः ॥&lt;br&gt;&#xA;कृत्वा कृष्णव्रतं सा च लेभे गणपतिं सुतम् ॥ २१ ॥&lt;br&gt;&#xA;स्वांशेन कृष्णो भगवान्बभूव च गणेश्वरः ॥&lt;br&gt;&#xA;श्रुत्वा च प्रकृतेः खण्डं सुश्राव्यं च सुधोपमम् ॥ २२ ॥&lt;br&gt;&#xA;भोजयित्वा च दध्यन्नं तस्मै दद्याच्च काञ्चनम् ॥&lt;br&gt;&#xA;सवत्सां सुरभिं रम्यां दद्याद्वै भक्तिपूर्वकम् ॥ २३ ॥&lt;br&gt;&#xA;वासोऽलङ्काररत्नैश्च तोषयेद्वाचकं मुने ॥&lt;br&gt;&#xA;पुष्पालङ्कारवसनैरुपहारगणैस्तथा ॥ २४ ॥&lt;br&gt;&#xA;पुस्तकं पूजयेदेवं भक्तिश्रद्धासमन्वितः ॥&lt;br&gt;&#xA;एवं कृत्वा यः शृणोति तस्य विष्णुः प्रसीदति ॥ २५ ॥&lt;br&gt;&#xA;वर्द्धते पुत्रपौत्रादिर्यशस्वी तत्प्रसादतः ॥&lt;br&gt;&#xA;लक्ष्मीर्वसति तद्गेहे ह्यन्ते गोलोकमाप्नुयात् ॥&lt;br&gt;&#xA;लभेत्कृष्णस्य दास्यं स भक्तिं कृष्णे सुनिश्चलाम् ॥ २६ ॥&lt;br&gt;&#xA;इति श्रीब्रह्मवैवर्त्ते महापुराणे प्रकृतिखण्डे नारदनारायणसंवादे दुर्गोपाख्याने ब्रह्माण्डमोहनकवचं नाम सप्तषष्टितमोऽध्यायः ॥ ६७ ॥ ॥&lt;/p&gt;</description>
    </item>
  </channel>
</rss>
