<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०३ on पुराणे विश्वासटिप्पन्यः</title>
    <link>https://vishvAsa.github.io/purANam_vaiShNavam/brahma-vaivarta-purANam/03/</link>
    <description>Recent content in &#43;०३ on पुराणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/purANam_vaiShNavam/brahma-vaivarta-purANam/03/index.xml" rel="self" type="application/rss+xml" />
    <item>
      <title>००१</title>
      <link>https://vishvAsa.github.io/purANam_vaiShNavam/brahma-vaivarta-purANam/03/001/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/03/001/</guid>
      <description>&lt;p&gt;नारायणं नमस्कृत्य नरं चैव नरोत्तमम् ॥&lt;br&gt;&#xA;देवीं सरस्वतीं व्यासं ततो जयमुदीरयेत् ॥ १ ॥&lt;br&gt;&#xA;नारद उवाच ॥&lt;br&gt;&#xA;श्रुतं प्रकृति खण्डं तदमृतार्णवमुत्तमम् ॥&lt;br&gt;&#xA;सर्वोत्कृष्टमभीष्टं च मूढानां ज्ञानवर्दनम् ॥ २ ॥&lt;br&gt;&#xA;अधुना श्रीगणेशस्य खण्डं श्रोतुमिहागतः ॥&lt;br&gt;&#xA;तज्जन्म चरितं नॄणां सर्वमङ्गलमङ्गलम् ॥ ३ ॥&lt;br&gt;&#xA;कथं जज्ञे सुरश्रेष्ठः पार्वत्या उदरे शुभे ॥&lt;br&gt;&#xA;देवी केन प्रकारेण चालभत्तादृशं सुतम्॥ ॥ ४ ॥&lt;br&gt;&#xA;स चांशः कस्य देवस्य कथं जन्म ललाभ सः ॥&lt;br&gt;&#xA;अयोनिसम्भवः किं वा किं वाऽसौ योनिसम्भवः ॥ ५ ॥&lt;br&gt;&#xA;किं वा तद्ब्रह्मतेजो वा किं तस्य च पराक्रमः ॥&lt;br&gt;&#xA;का तपस्या च कि ज्ञानं किं वा तन्निर्म्मलं यशः ॥ ६ ॥&lt;br&gt;&#xA;कथं तस्य पुरःपूजा विश्वेषु निखिलेषु च ॥&lt;br&gt;&#xA;स्थिते नारायणे शम्भौ जगदीशे च धातरि ॥ ७ ॥&lt;br&gt;&#xA;पुराणेषु निगूढं च तज्जन्म परिकीर्त्तितम् ॥&lt;br&gt;&#xA;कथं वा गजवक्त्रोऽयमेकदन्तो महोदरः ॥८॥&lt;br&gt;&#xA;एतत्सर्वं समाचक्ष्व श्रोतुं कौतूहलं मम ॥&lt;br&gt;&#xA;सुविस्तीर्णं महाभाग तदतीव मनोहरम् ॥९॥&lt;br&gt;&#xA;श्रीनारायण उवाच ॥&lt;br&gt;&#xA;शृणु नारद वक्ष्यामि रहस्यं परमाद्भुतम् ॥&lt;br&gt;&#xA;पापसन्तापहरणं सर्वविघ्नविनाशनम् ॥ १० ॥&lt;br&gt;&#xA;सर्वमङ्गलदं सारं सर्वश्रुतिमनोहरम् ॥&lt;br&gt;&#xA;सुखदं मोक्षबीजं च पापमूलनिकृन्तनम् ॥ ११ ॥&lt;br&gt;&#xA;दैत्यार्दितानां देवानां तेजोराशिसमुद्भवा ॥&lt;br&gt;&#xA;देवी संहृत्य दैत्यौघान्दक्षकन्या बभूव ह ॥ १२ ॥&lt;br&gt;&#xA;सा च नाम्ना सती देवी स्वामिनो निन्दया पुरा ॥&lt;br&gt;&#xA;देहं सन्त्यज्य योगेन जाता शैलप्रियोदरे ॥ १३ ॥&lt;br&gt;&#xA;शङ्कराय ददौ तां च पार्वतीं पर्वतो मुदा ॥&lt;br&gt;&#xA;तां गृहीत्वा महादेवो जगाम विजनं वनम् ॥१४॥&lt;br&gt;&#xA;शय्यां रतिकरीं कृत्वा पुष्पचन्दनचर्चिताम् ॥&lt;br&gt;&#xA;स रेमे नर्मदातीरे पुष्पोद्याने तया सह ॥१५॥&lt;br&gt;&#xA;सहस्रवर्षपर्य्यन्तं दैवमानेन नारद ॥&lt;br&gt;&#xA;तयोर्बभूव शृङ्गारो विपरीतादिको महान् ॥ ॥ १६ ॥&lt;br&gt;&#xA;दुर्गाङ्गस्पर्शमात्रेण मदनान्मूर्च्छितः शिवः ॥&lt;br&gt;&#xA;मूर्च्छिता सा शिवस्पर्शाद्बुबुधे न दिवानिशम् ॥ १७ ॥&lt;br&gt;&#xA;हंसकारण्डवाकीर्णे पुंस्कोकिलरुताकुले ॥&lt;br&gt;&#xA;नानापुष्पविकासाढ्ये भ्रमरध्वनिगुञ्जिते ॥ १८ ॥&lt;br&gt;&#xA;सुगन्धिकुसुमाश्लेषिवायुना सुरभीकृते ॥&lt;br&gt;&#xA;अतीव सुखदे तत्र सर्वजन्तुविवर्जिते ॥ १९ ॥&lt;br&gt;&#xA;दृष्ट्वा तयोस्तच्छृङ्गारं चिन्तां प्रापुः सुराः पराम् ॥&lt;br&gt;&#xA;ब्रह्माणं च पुरस्कृत्य ययुर्नारायणान्तिकम् ॥ ॥ २० ॥&lt;br&gt;&#xA;तं नत्वा कथयामास ब्रह्मा वृत्तान्तमीप्सितम् ॥&lt;br&gt;&#xA;सन्तस्थुर्देवताः सर्वाश्चित्रपुत्तलिका यथा ॥ २१ ॥&lt;br&gt;&#xA;ब्रह्मोवाच ॥&lt;br&gt;&#xA;सहस्रवर्षपर्य्यन्तं देवमानेन शङ्करः ॥&lt;br&gt;&#xA;रतौ रतश्च निश्चेष्टो न योगी विरराम ह ॥ २२ ॥&lt;br&gt;&#xA;मैथुनस्य विरामे च दम्पत्योर्जगदीश्वर ॥&lt;br&gt;&#xA;किम्भूतं भविताऽपत्यं तथ्यं कथितुमर्हसि ॥ २३ ॥&lt;br&gt;&#xA;श्रीभगवानुवाच ॥&lt;br&gt;&#xA;चिन्ता नास्ति जगद्धातः सर्व भद्रं भविष्यति॥&lt;br&gt;&#xA;मयि ये शरणापन्नास्तेषां दुखं कुतो विधे ॥ २४ ॥&lt;br&gt;&#xA;येनोपायेन तद्वीर्यं भूमौ पतति निश्चितम् ॥&lt;br&gt;&#xA;तत्कुरुष्व प्रयत्नेन सार्द्धं देवगणेन च ॥२५॥&lt;br&gt;&#xA;यदा च शम्भोर्वीर्य्यं तत्पार्वत्या उदरे पतेत् ॥&lt;br&gt;&#xA;ततोऽपत्यं च भविता सुरासुरविमर्दकम् ॥२६॥&lt;br&gt;&#xA;ततः शक्रादयः सर्वे सुरा नारायणाज्ञया ॥&lt;br&gt;&#xA;प्रययुर्नर्म्मदातीरं ययौ ब्रह्मा निजालयम् ॥ २७ ॥&lt;br&gt;&#xA;तत्रैव पर्वतद्रोणीबहिर्देशे सुराः पराः ॥&lt;br&gt;&#xA;विषण्णवदनाः सर्वे बभूवुर्भयकातराः ॥ २८ ॥&lt;br&gt;&#xA;शक्रो राजा कुबेरं च कुबेरो वरुणं तथा ॥&lt;br&gt;&#xA;समीरणं च वरुणो यमं चैव समीरणः ॥ २९ ॥&lt;br&gt;&#xA;हुताशनं यमश्चैव भास्करं च हुताशनः ॥&lt;br&gt;&#xA;चन्द्रं तथा भास्करश्च त्वीशानं चन्द्र एव च ॥ ३० ॥&lt;br&gt;&#xA;एवं देवाः प्रेरयन्ति देवांश्च रतिभञ्जने ॥&lt;br&gt;&#xA;हरशृङ्गार भङ्गं च कुर्वित्युक्त्वा परस्परम् ॥ ३१ ॥&lt;br&gt;&#xA;द्वारि स्थितो वक्रशिराः शक्रः प्राह महेश्वरम् ॥ ३२ ॥&lt;br&gt;&#xA;इन्द्र उवाच ॥&lt;br&gt;&#xA;किं करोषि महादेव योगीश्वर नमोऽस्तु ते ॥&lt;br&gt;&#xA;जगदीश जगद्बीज भक्तानां भयभञ्जन ॥ ३३ ॥&lt;br&gt;&#xA;हरिर्जगामेत्युक्त्वा तमाजगाम च भास्करः ॥&lt;br&gt;&#xA;उवाच भीतो द्वारस्थो भयार्त्तो वक्रचक्षुषा ॥३४॥&lt;br&gt;&#xA;श्रीसूर्य्य उवाच ॥&lt;br&gt;&#xA;किं करोषि महादेव जगतां परिपालक ॥&lt;br&gt;&#xA;सुरश्रेष्ठ महाभाग पार्वतीश नमोऽस्तु ते ॥ ३५ ॥&lt;br&gt;&#xA;इत्येवमुक्त्वा श्रीसूर्य्यः स जगाम भयात्ततः ॥&lt;br&gt;&#xA;आजगाम तथा चन्द्र अवोचद्वक्रकन्धरः ॥ ३६ ॥&lt;br&gt;&#xA;चन्द्र उवाच ॥&lt;br&gt;&#xA;किं करोषि त्रिलोकेश त्रिलोचन नमोऽस्तु ते ॥&lt;br&gt;&#xA;आत्माराम स्वयम्पूर्ण पुण्यश्रवणकीर्त्तन ॥ ३७ ॥&lt;br&gt;&#xA;इत्येवमुक्त्वा भीतश्च विरराम निशापतिः ॥&lt;br&gt;&#xA;समीरणोऽपि द्वारस्थस्संवीक्ष्योवाच सादरम् ४। ३८ ॥&lt;br&gt;&#xA;पवन उवाच ॥&lt;br&gt;&#xA;किं करोषि जगन्नाथ जगद्बन्धो नमो ऽस्तु ते ॥&lt;br&gt;&#xA;धर्मार्थकाममोक्षाणां बीजरूप सनातन ॥३९॥&lt;br&gt;&#xA;इत्येवं स्तवनं श्रुत्वा योगज्ञानविशारदः ॥&lt;br&gt;&#xA;त्यक्तुकामो न तत्याज शृङ्गारं पार्वती भयात् ॥ ४० ॥&lt;br&gt;&#xA;दृष्ट्वा सुरान्भयार्त्तश्च पुनः स्तोतुं समुद्यतान्॥&lt;br&gt;&#xA;विजहौ सुखसम्भोगं कण्ठलग्नां च पार्वतीम् ॥ ४१ ॥&lt;br&gt;&#xA;उत्तिष्ठतो महेशस्य त्रासलज्जायुतस्य च ॥&lt;br&gt;&#xA;भूमौ पपात तद्वीर्य्यं ततः स्कन्दो बभूव ह ॥ ४२ ॥&lt;br&gt;&#xA;पश्चात्तां कथयिष्यामि कथामतिमनोहराम् ॥&lt;br&gt;&#xA;स्कन्दजन्मप्रसङ्गे च साम्प्रतं वाञ्छितं शृणु ॥ ४३ ॥&lt;br&gt;&#xA;इति श्रीब्रह्मवैवर्त्ते महापुराणे तृतीये गणपतिखण्डे नारदनारायणसंवादे प्रथमोऽध्यायः ॥ १ ॥&lt;/p&gt;</description>
    </item>
    <item>
      <title>००२</title>
      <link>https://vishvAsa.github.io/purANam_vaiShNavam/brahma-vaivarta-purANam/03/002/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/03/002/</guid>
      <description>&lt;p&gt;नारायण उवाच ॥&lt;br&gt;&#xA;त्यक्त्वा रतिं महादेवो ददर्श पुरतः सुरान् ॥&lt;br&gt;&#xA;पलायध्वमिति प्राह कृपया पार्वतीभयात्॥ ॥ १ ॥&lt;br&gt;&#xA;देवाः पलायिता भीताः पार्वतीशापहेतुना ॥&lt;br&gt;&#xA;सर्वब्रह्माण्डसंहर्त्ता चकम्पे पार्वतीभयात् ॥ २ ॥&lt;br&gt;&#xA;तल्पादुत्थाय सा दुर्गा न च दृष्ट्वा पुरस्सुरान् ॥&lt;br&gt;&#xA;समुत्थितं कोपवह्निं स्तम्भयामास देहतः ॥ ३ ॥&lt;br&gt;&#xA;अद्यप्रभृति ते देवा व्यर्थवीर्य्या भवन्त्विति ॥&lt;br&gt;&#xA;शशाप देवी तान्देवानतिरुष्टा बभूव ह ॥ ४ ॥&lt;br&gt;&#xA;ततः शिवः शिवां दृष्ट्वा क्रोधसंरक्तलोचनाम् ॥&lt;br&gt;&#xA;रुदन्तीं नम्रवदनां लिखन्तीं धरणीतलम् ॥ ५ ॥&lt;br&gt;&#xA;शिवस्तां दुःखितां दृष्ट्वा क्रोधसंरक्तलोचनाम् ॥&lt;br&gt;&#xA;हस्ते गृहीत्वा देवेशो वासयामास वक्षसि ॥ ६ ॥&lt;br&gt;&#xA;अतीव भीतः सन्त्रस्त उवाच मधुरं वचः ॥&lt;br&gt;&#xA;शङ्कर उवाच ॥&lt;br&gt;&#xA;कथं रुष्टा गिरिश्रेष्ठकन्ये धन्ये मनोहरे॥७॥&lt;br&gt;&#xA;मम सौभाग्यरूपे च प्राणाधिष्ठातृदेवते ॥&lt;br&gt;&#xA;किं ते ऽभीष्टं करिष्यामि वद मां जगदम्बिके ॥८॥&lt;br&gt;&#xA;ब्रह्माण्डसङ्घे निखिले किमसाध्यमिहावयोः ॥&lt;br&gt;&#xA;अहो निरपराधं मां प्रसन्ना भव सुन्दरि॥ ॥ ९ ॥&lt;br&gt;&#xA;दैवादज्ञातदोषस्य शान्तिं मे कर्त्तुमर्हसि ॥&lt;br&gt;&#xA;त्वया युक्तः शिवोऽहं च सर्वषां शिवदायकः ॥ १० ॥&lt;br&gt;&#xA;त्वया विना हीश्वरश्च शवतुल्योऽशिवः सदा ॥&lt;br&gt;&#xA;प्रकृतिस्त्वं च बुद्धिस्त्वं शक्तिस्त्वं च क्षमा दया ॥ ११ ॥&lt;br&gt;&#xA;तुष्टिस्त्वं च तथा पुष्टिः शान्तिस्त्वं क्षान्तिरेव च ॥&lt;br&gt;&#xA;क्षुत्त्वं छाया तथा निद्रा तन्द्रा श्रद्धा सुरेश्वरि ॥ १२॥&lt;br&gt;&#xA;सर्वाधारस्वरूपा त्वं सर्वबीजस्वरूपिणी ॥&lt;br&gt;&#xA;स्मितपूर्वं वद वचः साम्प्रतं सरसं शिवे ॥ १३ ॥&lt;br&gt;&#xA;त्वत्कोपविषसन्दग्धं द्रुतं जीवय मां मृतम् ॥ १४ ॥&lt;br&gt;&#xA;शङ्करस्य वचः श्रुत्वा क्षमायुक्ता च पार्वती ॥&lt;br&gt;&#xA;उवाच मधुरं देवी हृदयेन विदूयता ॥ १५ ॥&lt;br&gt;&#xA;पार्वत्युवाच ॥&lt;br&gt;&#xA;किं त्वाऽहं कथयिष्यामि सर्वज्ञं सर्वरूपिणम् ॥&lt;br&gt;&#xA;आत्मारामं पूर्णकामं सर्वदेहेष्ववस्थितम् ॥ १६ ॥&lt;br&gt;&#xA;कामिनी मानसं काममप्रज्ञं स्वामिनं वदेत् ॥&lt;br&gt;&#xA;सर्वेषां हृदयज्ञं च हृदीष्टं कथयामि किम् ॥ १७ ॥&lt;br&gt;&#xA;सुगोप्यं सर्वनारीणां लज्जाजननकारणम् ॥&lt;br&gt;&#xA;अकथ्यमपि सर्वासां महेश कथयामि ते॥ १८ ॥&lt;br&gt;&#xA;सुखेषु मध्ये स्त्रीणां च विभवेषु सुरेश्वर ॥&lt;br&gt;&#xA;सत्पुंसा सह सम्भोगो निर्जनेषु परं सुखम् ॥ १९ ॥&lt;br&gt;&#xA;तद्भङ्गेन च यद्दुःखं तत्समं नास्ति च स्त्रियाः ॥&lt;br&gt;&#xA;कान्तानां कान्तविच्छेदशोकः परमदारुणः ॥ २० ॥&lt;br&gt;&#xA;कृष्णपक्षे यथा चन्द्रः क्षीयमाणो दिने दिने ॥&lt;br&gt;&#xA;तथा कान्तं विना कान्ता क्षीणा कान्त क्षणे क्षणे ॥ २१ ॥&lt;br&gt;&#xA;चिन्ताज्वरश्च सर्वेषामुपतापश्च वाससाम् ॥&lt;br&gt;&#xA;साध्वीनां कान्तविच्छेदस्तुरगानां च मैथुनम् ॥ २२ ॥&lt;br&gt;&#xA;रतिभङ्गो दुःखमेकं द्वितीयं वीर्य्यपातनम् ॥&lt;br&gt;&#xA;दुःखातिरेकि दुःखं च तृतीयमनपत्यता ॥ २३ ॥&lt;br&gt;&#xA;त्रैलोक्यकान्तं कान्तं त्वां लब्ध्वाऽपि न च मे सुतः ॥&lt;br&gt;&#xA;या स्त्री पुत्रविहीना च जीवनं तन्निरर्थकम् ॥ २४ ॥&lt;br&gt;&#xA;जन्मान्तरसुखं पुण्यं तपोदानसमुद्भवम् ॥&lt;br&gt;&#xA;सद्वंशजातपुत्रश्च परत्रेह सुखप्रदः ॥ २५ ॥&lt;br&gt;&#xA;सुपुत्रः स्वामिनोंऽशश्च स्वामितुल्यसुखप्रदः ॥&lt;br&gt;&#xA;कुपुत्रश्च कुलाङ्गारो मनस्तापाय केवलम् ॥ २६ ॥&lt;br&gt;&#xA;स्वामी स्वांशेन सुस्त्रीणां गर्भे जन्म लभेद्ध्रुवम् ॥&lt;br&gt;&#xA;साध्वीस्त्री मातृतुल्या च सततं हितकारिणी ॥ २७ ॥&lt;br&gt;&#xA;असाध्वी वैरितुल्या च शश्वत्सन्तापदायिनी ॥&lt;br&gt;&#xA;मुखदुष्टा योनिदुष्टा चासाध्वीति त्रिधा स्मृता ॥ २८ ॥&lt;br&gt;&#xA;किमुपायं करिष्यामि वद योगीश्वरेश्वर ॥&lt;br&gt;&#xA;उपायसिन्धो तपसां सर्वेषां च फलप्रद ॥ २९ ॥&lt;br&gt;&#xA;इत्युक्त्वा पार्वती देवी नम्रवक्त्रा बभूव ह ॥&lt;br&gt;&#xA;प्रहस्य शङ्करो देवो बोधयामास पार्वतीम् ॥ ३० ॥&lt;br&gt;&#xA;सत्पुत्रबीजं सुखदं तापनाशनकारणम् ॥&lt;br&gt;&#xA;मितं स्निग्धं सुरुचिरं प्रवक्तुमुपचक्रमे ॥ ३१ ॥&lt;br&gt;&#xA;इति श्रीब्रह्मवैवर्त्ते महापुराणे तृतीये गणपतिखण्डे नारद नारायणसंवादे द्वितीयोऽध्यायः ॥ २ ॥&lt;/p&gt;</description>
    </item>
    <item>
      <title>००३</title>
      <link>https://vishvAsa.github.io/purANam_vaiShNavam/brahma-vaivarta-purANam/03/003/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/03/003/</guid>
      <description>&lt;p&gt;श्रीमहादेव उवाच ॥&lt;br&gt;&#xA;शृणु पार्वति वक्ष्यामि तव भद्रं भविष्यति ॥&lt;br&gt;&#xA;उपायतः कार्य्यसिद्धिर्भवत्येव जगत्त्रये ॥ १ ॥&lt;br&gt;&#xA;सर्ववाञ्छितसिद्धेस्तु बीजरूपं सुमङ्गलम् ॥&lt;br&gt;&#xA;मनसः प्रीतिजनकमुपायं कथयामि ते ॥२॥&lt;br&gt;&#xA;हरेराराधनं कृत्वा व्रतं कुरु वरानने ॥&lt;br&gt;&#xA;व्रतं च पुण्यकं नाम वर्षमेकं करिष्यसि॥३॥&lt;br&gt;&#xA;महाकठोरबीजं च वाञ्छाकल्पतरुं परम् ॥&lt;br&gt;&#xA;सुखदं पुण्यदं सारं पुत्रदं सर्वसौख्यदम् ॥४॥&lt;br&gt;&#xA;नदीनां च यथा गङ्गा देवानां च हरिर्यथा ॥&lt;br&gt;&#xA;वैष्णवानां यथाहं च देवीनां त्वं यथा प्रिये ॥५॥&lt;br&gt;&#xA;वर्णानां च यथा विप्रस्तीर्थानां पुष्करं यथा ॥&lt;br&gt;&#xA;पुष्पाणां पारिजातं च पत्राणां तुलसी यथा ॥ ६ ॥&lt;br&gt;&#xA;यथा पुण्यप्रदानां च तिथिरेकादशी स्मृता॥&lt;br&gt;&#xA;रविवारश्च वाराणां यथा पुण्यप्रदः शिवे ॥&lt;br&gt;&#xA;मासानां मार्गशीर्षश्चाप्यृतूनां माधवो यथा ॥ ७ ॥&lt;br&gt;&#xA;संवत्सरो वत्सराणां युगानां च कृतं यथा ॥&lt;br&gt;&#xA;विद्याप्रदश्च पूज्यानां गुरूणां जननी यथा ॥&lt;br&gt;&#xA;साध्वी पत्नी यथाप्तानां विश्वस्तानां मनो यथा ॥ ८ ॥&lt;br&gt;&#xA;यथा धनानां रत्नं च प्रियाणां च यथा पतिः ॥&lt;br&gt;&#xA;यथा पुत्रश्च बन्धूनां वृक्षाणां कल्पपादपः ॥९॥&lt;br&gt;&#xA;फलानां वै चूतफलं वर्षाणां भारतं तथा॥&lt;br&gt;&#xA;वृन्दावनं वनानां च शतरूपा च योषिताम् ॥ १० ॥&lt;br&gt;&#xA;यथा काशी पुरीणां च सूर्य्यस्तेजस्विनां यथा ॥&lt;br&gt;&#xA;यथेन्दुः सुखदानां च सुन्दराणां च मन्मथः ॥ ११ ॥&lt;br&gt;&#xA;शास्त्राणां च यथा वेदाः सिद्धानां कपिलो यथा ॥&lt;br&gt;&#xA;हनूमान्वानराणां च क्षेत्राणां ब्राह्मणाननम् ॥ १२ ॥&lt;br&gt;&#xA;यशोदानां यथा विद्या कविता च मनोहरा ॥&lt;br&gt;&#xA;आकाशो व्यापकानां च ह्यङ्गानां लोचनं यथा ॥ १३ ॥&lt;br&gt;&#xA;विभवानां हरिकथा सुखानां हरिचिन्तनम् ॥&lt;br&gt;&#xA;स्पर्शानां पुत्रसंस्पर्शो हिंस्राणां च यथा खलः ॥१४॥&lt;br&gt;&#xA;पापानां च यथा मिथ्या पापिनां पुंश्चली यथा ॥&lt;br&gt;&#xA;पुण्यानां च यथा सत्यं तपसां हरिसेवनम् ॥ १५ ॥&lt;br&gt;&#xA;यथा घृतं च गव्यानां यथा ब्रह्मा तपस्विनाम्॥&lt;br&gt;&#xA;अमृतं भक्ष्यवस्तूनां सस्यानां धान्यकं यथा ॥ १६ ॥&lt;br&gt;&#xA;पुण्यदानां यथा तोयं शुद्धानां च हुताशनः ॥&lt;br&gt;&#xA;सुवर्णं तैजसानां च मिष्टानां प्रियभाषणम् ॥ १७ ॥&lt;br&gt;&#xA;गरुडः पक्षिणां चैव हस्तिनामिन्द्रवाहनम् ॥&lt;br&gt;&#xA;योगिनां च कुमारश्च देवर्षीणां च नारदः ॥ १८ ॥&lt;br&gt;&#xA;गन्धर्वाणां चित्ररथो जीवो बुद्धिमतां यथा ॥&lt;br&gt;&#xA;सुकवीनां यथा शुक्रः काव्यानां च पुराणकम् ॥ १९ ॥&lt;br&gt;&#xA;स्रोतस्वतां समुद्रश्च यथा पृथ्वी क्षमावताम् ॥&lt;br&gt;&#xA;लाभानां च यथा मुक्तिर्हरिभक्तिश्च सम्पदाम् ॥ २० ॥&lt;br&gt;&#xA;पवित्राणां वैष्णवाश्च वर्णानां प्रणवो यथा ॥&lt;br&gt;&#xA;विष्णुमन्त्रश्च मन्त्राणां बीजानां प्रकृतिर्यथा ॥ २१ ॥&lt;br&gt;&#xA;विदुषां च यथा वाणी गायत्री छन्दसां यथा ॥&lt;br&gt;&#xA;यथा कुबेरो यक्षाणां सर्पाणां वासुकिर्यथा ॥ २२ ॥&lt;br&gt;&#xA;यथा पिता ते शैलानां गवां च सुरभिर्यथा ॥&lt;br&gt;&#xA;वेदानां सामवेदश्च तृणानां च यथा कुशः ॥ २३ ॥&lt;br&gt;&#xA;सुखदानां यथा लक्ष्मीर्मनो वै शीघ्रगामिनाम् ॥&lt;br&gt;&#xA;अक्षराणामकारश्च यथा तातो हितैषिणाम् ॥ २४ ॥&lt;br&gt;&#xA;शालग्रामश्च मूर्तीनां पर्शूनां विष्णुपञ्जरः ॥&lt;br&gt;&#xA;चतुष्पदानां पञ्चास्यो मानवो जीविनां यथा ॥ २५ ॥&lt;br&gt;&#xA;यथा स्वान्तं चेन्द्रियाणां मन्दाग्निश्च रुजां यथा ॥&lt;br&gt;&#xA;बलिनां च यथा शक्तिरहं शक्तिमतां तथा ॥ २६ ॥&lt;br&gt;&#xA;महान्विराट् च स्थूलानां सूक्ष्माणां परमाणुकः ॥&lt;br&gt;&#xA;यथेन्द्र आदितेयानां दैत्यानां च बलिर्यथा ॥ २७ ॥&lt;br&gt;&#xA;यथा दधीचिर्दातॄणां प्रह्रादश्चैव साधुषु ॥&lt;br&gt;&#xA;ब्रह्मास्त्रं च यथाऽस्त्राणां चक्राणां च सुदर्शनम् ॥ २८॥&lt;br&gt;&#xA;नृणां राजा रामचन्द्रो धन्विनां लक्ष्मणो यथा ॥&lt;br&gt;&#xA;सर्वाधारः सर्वसेव्यः सर्वबीजं च सर्वदः॥&lt;br&gt;&#xA;सर्वसारो यथा कृष्णो व्रतानां पुण्यकं यथा॥२९॥&lt;br&gt;&#xA;व्रतं कुरु महाभागे त्रिषु लोकेषु दुर्लभम् ॥&lt;br&gt;&#xA;सर्वश्रेष्ठश्च पुत्रस्ते व्रतादेव भविष्यति ॥ ३० ॥&lt;br&gt;&#xA;व्रताराध्यश्च वै कृष्णः सर्वेषां वाञ्छितप्रदः ॥&lt;br&gt;&#xA;जनो यत्सेवनान्मुक्तः पितृभिः कोटिभिः सह॥ ॥ ३१ ॥&lt;br&gt;&#xA;हरिमन्त्रं गृहीत्वा च हरिसेवां करोति यः ॥&lt;br&gt;&#xA;भारते जन्म सफलं स्वात्मनः स करोति च ॥ ३२ ॥&lt;br&gt;&#xA;उद्धृत्य कोटिपुरुषान्वैकुण्ठं याति निश्चितम् ॥&lt;br&gt;&#xA;श्रीकृष्णपार्षदो भूत्वा सुखं तत्रैव मोदते ॥ ३३ ॥&lt;br&gt;&#xA;सहोदरान्स्वभृत्यांश्च स्वबन्धून्सहचारिणः ॥&lt;br&gt;&#xA;स्वस्त्रियश्च समुद्धृत्य भक्तो याति हरेः पदम् ॥ ३४ ॥ &amp;rsquo;&lt;br&gt;&#xA;तस्माद्गृहाण गिरिजे हरेर्म्मन्त्रं सुदुर्लभम् ॥&lt;br&gt;&#xA;जप मन्त्रं व्रते तत्र पितॄणां मुक्तिकारणम्॥ ॥ ३५ ॥&lt;br&gt;&#xA;इत्युक्त्वा शङ्करो देवो गत्वा गिरिजया सह ॥&lt;br&gt;&#xA;शीघ्रं च जाह्नवीतीरं हरेर्म्मन्त्रं मनोहरम् ॥ ३६ ॥&lt;br&gt;&#xA;तस्यै ददौ च सम्प्रीत्या कवचं स्तोत्रसंयुतम् ॥&lt;br&gt;&#xA;पूजाविधाननियमं कथयामास तां मुने ॥ ३७ ॥&lt;br&gt;&#xA;इति श्रीब्रह्मवैवर्त्ते महापुराणे तृतीये गणपतिखण्डे नारदनारायणसंवादे तृतीयोऽध्यायः ॥ ३ ॥&lt;/p&gt;</description>
    </item>
    <item>
      <title>००४</title>
      <link>https://vishvAsa.github.io/purANam_vaiShNavam/brahma-vaivarta-purANam/03/004/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/03/004/</guid>
      <description>&lt;p&gt;नारायण उवाच ॥&lt;br&gt;&#xA;श्रुत्वा व्रतविधानं च दुर्गा संहृष्टमानसा ॥&lt;br&gt;&#xA;सर्वं व्रतविधानं च सम्प्रष्टुमुपचक्रमे ॥ १ ॥&lt;br&gt;&#xA;पार्वत्युवाच ॥&lt;br&gt;&#xA;सर्वं व्रतविधानं मां वद वेदविदां वर ॥&lt;br&gt;&#xA;हे नाथ करुणासिन्धो दीनबन्धो परात्पर ॥ २ ॥&lt;br&gt;&#xA;कानि व्रतोपयुक्तानि द्रव्याणि च फलानि च ॥&lt;br&gt;&#xA;सनियमं सभक्ष्यं च विधानं तत्फलं प्रभो॥३॥&lt;br&gt;&#xA;देहि मह्यं विनीतायै नियुक्तं सत्पुरोहितम्॥&lt;br&gt;&#xA;पुष्पोपहारान्विप्रांश्च द्रव्याहरणकिङ्करान् ॥ ४ ॥&lt;br&gt;&#xA;अन्यानि चोपयुक्तानि मयाऽज्ञातानि यानि च ॥&lt;br&gt;&#xA;सन्नियोजय तत्सर्वं स्त्रीणां स्वामी च सर्वदः ॥ ९ ॥&lt;br&gt;&#xA;पिता कौमारकाले च सदा पालनकारकः ॥&lt;br&gt;&#xA;भर्त्ता मध्ये सुतः शेषे त्रिधाऽवस्था सुयोषिताम् ॥६ ॥ .&lt;br&gt;&#xA;तातोऽशोकः प्राणतुल्यां दत्त्वा सत्त्वामिने सुताम् ॥&lt;br&gt;&#xA;स्वामी निर्वृतिमाप्नोति सन्न्यस्य स्वसुते प्रियाम् ॥ ७ ॥&lt;br&gt;&#xA;बन्धुत्रययुता या स्त्री सा च भाग्यवती परा ॥&lt;br&gt;&#xA;किञ्चिद्विहीना मध्या च सर्वहीनाऽधमा भुवि॥॥&lt;br&gt;&#xA;एतेषां च समीपस्था प्रशंस्या सा जगत्त्रये॥&lt;br&gt;&#xA;निन्दिताऽन्येषु सन्न्यस्ता सर्वमेतच्छ्रुतौ श्रुतम्॥९॥&lt;br&gt;&#xA;सर्वात्मा भगवांस्त्वं च सर्वसाक्षी च सर्ववित्॥&lt;br&gt;&#xA;देहि मह्यं पुत्रवरं स्वात्मनिर्वृतिहेतुकम्॥१०॥&amp;rsquo;&lt;br&gt;&#xA;स्वात्मबोधानुमानेन महात्मनि निवेदितम्॥&lt;br&gt;&#xA;सर्वान्तराभिप्रायज्ञं बोधज्ञं बोधयामि किम्॥११॥&lt;br&gt;&#xA;इत्युक्त्वा पार्वती प्रीत्या पपात स्वामिनः पदे ॥&lt;br&gt;&#xA;कृपासिन्धुश्च भगवान्प्रवक्तुमुपचक्रमे॥१२॥&lt;br&gt;&#xA;श्रीमहादेव उवाच ॥&lt;br&gt;&#xA;शृणु देवि प्रवक्ष्यामि विधानं नियमं फलम् ॥&lt;br&gt;&#xA;फलानि चैव द्रव्याणि व्रतयोग्यानि यानि च ॥ १३ ॥&lt;br&gt;&#xA;विप्राणां शतकं शुद्धं फलपुष्पोपहारकम् ॥&lt;br&gt;&#xA;किङ्कराणां च शतकं द्रव्याहरणकारकम्॥१४॥&lt;br&gt;&#xA;दासीनां शतकं लक्षं नियुक्तं च पुरोहितम् ॥&lt;br&gt;&#xA;सर्वव्रतविधानज्ञं वेदवेदान्तपारगम् ॥ १५ ॥&lt;br&gt;&#xA;प्रवरं हरिभक्तानां सर्वज्ञं ज्ञानिनां वरम्॥&lt;br&gt;&#xA;सनत्कुमारं मत्तुल्यं गृहाण व्रतहेतवे॥१६॥&lt;br&gt;&#xA;देवि शुद्धे च काले च परं नियमपूर्वकम्॥&lt;br&gt;&#xA;माघशुक्लत्रयोदश्यां व्रतारम्भः शुभः प्रिये॥१७॥&lt;br&gt;&#xA;गात्रं सुनिर्मलं कृत्वा शिरस्संस्कारपूर्वकम् ॥&lt;br&gt;&#xA;उपोष्य पूर्वदिवसे वस्त्रं संशोध्य यत्नतः ॥ १८ ॥&lt;br&gt;&#xA;अरुणोदयवेलायां तल्पादुत्थाय सुव्रती ॥&lt;br&gt;&#xA;मुखप्रक्षालनं कृत्वा स्नात्वा वै निर्मले जले॥१९॥&lt;br&gt;&#xA;आचम्य यत्नपूतो हि हरिस्मरणपूर्वकम् ॥&lt;br&gt;&#xA;दत्त्वाऽर्घ्यं हरये भक्त्या गृहमागत्य सत्वरम्॥२०॥&lt;br&gt;&#xA;धौते च वाससी धृत्वा ह्युपविश्यासने शुचौ॥&lt;br&gt;&#xA;आचम्य तिलकं धृत्वा समाप्य स्वाह्निकं पुनः ॥२१॥&lt;br&gt;&#xA;घटं संस्थाप्य विधिवत्स्वस्तिवाचनपूर्वकम् ॥&lt;br&gt;&#xA;पुरोहितस्य वरणं पुरः कृत्वा प्रयत्नतः ॥२२॥&lt;br&gt;&#xA;सङ्कल्पं वेदविहितं व्रतमेतत्समाचरेत् ॥&lt;br&gt;&#xA;व्रते द्रव्याणि नित्यानि चोपचारास्तु षोडश॥२३॥&lt;br&gt;&#xA;देयानि नित्यं देवेशि कृष्णाय परमात्मने ॥&lt;br&gt;&#xA;आसनं स्वागतं पाद्यमर्घ्यमाचमनीयकम् ॥२४॥&lt;br&gt;&#xA;स्नानीयं मधुपर्कं च वस्त्राण्याभरणानि च ॥&lt;br&gt;&#xA;सुगन्धि पुष्पधूपं च दीपनैवेद्यचन्दनम् ॥ २५ ॥&lt;br&gt;&#xA;यज्ञसूत्रं च ताम्बूलं कर्पूरादिसुवासितम् ॥&lt;br&gt;&#xA;द्रव्याण्येतानि पूजायाश्चाङ्गरूपाणि सुन्दरि ॥२६॥&lt;br&gt;&#xA;देवि किञ्चिद्विहीनेन चाङ्गहानिः प्रजायते ॥&lt;br&gt;&#xA;अङ्गहीनं च यत्कर्म्म चाङ्गहीनो यथा नरः ॥&lt;br&gt;&#xA;अङ्गहीने च कार्य्ये च फलहानिः प्रजायते ॥ २७ ॥&lt;br&gt;&#xA;अष्टोत्तरशतं पुष्पं पारिजातस्य विष्णवे ॥&lt;br&gt;&#xA;देयं प्रतिदिनं दुर्गे स्वात्मनो रूपहेतवे ॥ २८ ॥&lt;br&gt;&#xA;श्वेतचम्पकपुष्पाणां लक्षमक्षतमीप्सितम् ॥&lt;br&gt;&#xA;प्रदेयं हरये भक्त्या वर्णसौन्दर्य्यहेतवे ॥ २९ ॥&lt;br&gt;&#xA;सहस्रपत्रपद्मानामक्षतं लक्षकं तथा ॥&lt;br&gt;&#xA;भक्त्या देयं च हरये मुखसौन्दर्य्यहेतवे ॥ ३० ॥&lt;br&gt;&#xA;अमूल्यरत्नरचितं दर्पणानां सहस्रकम् ॥&lt;br&gt;&#xA;देयं नारायणायैव नेत्रयोर्दीप्तिहेतवे ॥ ३१ ॥&lt;br&gt;&#xA;नीलोत्पलानां लक्षं च देयं कृष्णाय भक्तितः ॥&lt;br&gt;&#xA;व्रताङ्गभूतं देवेशि चक्षुषो रूपहेतवे ॥ ॥ ३२ ॥&lt;br&gt;&#xA;हिमालयोद्भवं लक्षं रुचिरं श्वेतचामरम् ॥&lt;br&gt;&#xA;प्रदेयं केशवायैव केशसौन्दर्य्यहेतवे ॥ ३३ ॥&lt;br&gt;&#xA;अमूल्यरत्नरचितं पुटकानां सहस्रकम् ॥&lt;br&gt;&#xA;प्रदेयं गोपिकेशाय नासासौन्दर्यहेतवे ॥ ३४ ॥&lt;br&gt;&#xA;बन्धूकपुष्पलक्षं च देयं राधेश्वराय च ॥&lt;br&gt;&#xA;सौम्यौष्ठाधरयोश्चैव वर्णसौन्दर्यहेतवे ॥ ३५ ॥&lt;br&gt;&#xA;मुक्ताफलानां लक्षं च दन्तसौन्दर्यहेतवे ॥&lt;br&gt;&#xA;देयं गोलोकनाथाय शैलजे भक्तिपूर्वकम् ॥ ३६ ॥&lt;br&gt;&#xA;रत्नगण्डूषलक्षं च गण्डसौन्दर्य्यहेतवे ॥&lt;br&gt;&#xA;महेश्वराय दातव्यं व्रते शैलेन्द्रकन्यके ॥ ३७ ॥&lt;br&gt;&#xA;रत्नपाशकलक्षं च देयं ब्रह्मेश्वराय च ॥&lt;br&gt;&#xA;ओष्ठाधः स्थलरूपाय व्रती प्राणेशि भक्तितः ॥ ३८ ॥&lt;br&gt;&#xA;कर्णभूषणलक्षं च रत्नसारविनिर्म्मितम् ॥&lt;br&gt;&#xA;देयं सर्वेश्वरायैव कर्णसौन्दर्य्यहेतवे ॥३९॥&lt;br&gt;&#xA;माध्वीककलशानां च लक्षं रत्नविनिर्म्मितम् ॥&lt;br&gt;&#xA;देयं विश्वेश्वरायैव स्वरसौन्दर्य्यहेतवे ॥४०॥&lt;br&gt;&#xA;सुधापूर्णं च कुम्भानां सहस्रं रत्ननिर्म्मितम् ॥&lt;br&gt;&#xA;देयं कृष्णाय देवेशि वाक्यसौन्दर्य्यहेतवे ॥ ४१ ॥&lt;br&gt;&#xA;रत्नप्रदीपलक्षं च गोपवेषविधायिने ॥&lt;br&gt;&#xA;देयं किशोरवेषाय दृष्टिसौन्दर्य्य हेतवे ॥ ४२ ॥&lt;br&gt;&#xA;धत्तूरकुसुमाकारं रत्नपात्रसहस्रकम् ॥&lt;br&gt;&#xA;देयं गोरक्षकायैव बलसौन्दर्य्यहेतवे ॥ ४३ ॥&lt;br&gt;&#xA;सद्रत्नसाररचितं पद्मनालसहस्रकम् ॥&lt;br&gt;&#xA;देयं चण्डकपालाय बाहुसौन्दर्य्यहेतवे ॥ ४४ ॥&lt;br&gt;&#xA;लक्षं च रक्तपद्मानां करसौन्दर्यहेतवे॥&lt;br&gt;&#xA;देयं गोपाङ्गनेशाय नारायणि हरिव्रते ॥ ४५ ॥&lt;br&gt;&#xA;अङ्गुलीयकलक्षं च रत्नसारविनिर्म्मितम् ॥&lt;br&gt;&#xA;अङ्गुलीनां च रूपार्थं देयं देवेश्वराय च ॥ ४६ ॥&lt;br&gt;&#xA;मणीन्द्रसारलक्षं च श्वेतवर्णं मनोहरम् ॥&lt;br&gt;&#xA;देयं मुनीन्द्रनाथाय नखसौन्दर्य्यहेतवे ॥ ४७ ॥&lt;br&gt;&#xA;सद्रत्नसारहाराणां लक्षं चातिमनोहरम् ॥&lt;br&gt;&#xA;देयं मदनमोहाय वक्षःसौन्दर्य्यहेतवे ॥ ४८ ॥&lt;br&gt;&#xA;सुपक्वश्रीफलानां च लक्षं च सुमनोहरम् ॥&lt;br&gt;&#xA;देयं सिद्धेन्द्रनाथाय स्तनसौन्दर्य्यहेतवे ॥ ४९ ॥&lt;br&gt;&#xA;सद्रत्नवर्तुलाकारपत्रलशं मनोहरम् ॥&lt;br&gt;&#xA;देयं पद्मालयेशाय देहसौन्दर्य्यहेतवे ॥ ५० ॥&lt;br&gt;&#xA;सद्रत्नसाररचितं नाभीनां च सहस्रकम् ॥&lt;br&gt;&#xA;प्रदेयं पद्मनाभाय नाभिसौन्दर्य्यहेतवे ॥ ५१ ॥&lt;br&gt;&#xA;सद्रत्नसाररचितं रथचक्रसहस्रकम् ॥&lt;br&gt;&#xA;नितम्बसौन्दर्य्यार्थं च देयं वै चक्रपाणये ॥ ५२ ॥&lt;br&gt;&#xA;सुवर्णरम्भास्तम्भानां लक्षं च सुमनोहरम् ॥&lt;br&gt;&#xA;प्रदेयं श्रीनिवासाय श्रोणिसौन्दर्य्यहेतवे ॥ ५३ ॥&lt;br&gt;&#xA;शतपत्रस्थलाब्जानां लक्षमम्लानमक्षतम् ॥&lt;br&gt;&#xA;प्रदेयं पद्मनेत्राय पादसौन्दर्य्यहेतवे ॥ ९४ ॥&lt;br&gt;&#xA;सुवर्णरचितानां च खञ्जनानां सहस्रकम् ॥&lt;br&gt;&#xA;गतिसौन्दर्य्यहेत्वर्थं देयं लक्ष्मीश्वराय च ॥ ५५ ॥&lt;br&gt;&#xA;राजहंससहस्रं च गजेन्द्राणां सहस्रकम् ॥&lt;br&gt;&#xA;सुवर्णरचितं देयं हरये गतिहेतवे ॥ ॥ ५६ ॥&lt;br&gt;&#xA;सुवर्णच्छत्रलक्षं च देयं नारायणाय च ॥&lt;br&gt;&#xA;विचित्रं रत्नसारेण मूर्द्धसौन्दर्य्यहेतवे ॥ ५७ ॥&lt;br&gt;&#xA;मालतीनां च कुसुममक्षतं लक्षमीश्वरि ॥&lt;br&gt;&#xA;देयं वृन्दावनेशाय हास्यसौन्दर्य्यहेतवे ॥ ५८ ॥&lt;br&gt;&#xA;अमूल्यरत्नलक्षं च देयं नारायणाय वै ॥&lt;br&gt;&#xA;सुव्रते व्रतपूर्णार्थं शीलसौन्दर्य्यहेतवे ॥ ५९ ॥&lt;br&gt;&#xA;स्वच्छस्फटिकसङ्काशं मणीन्द्रश्रेष्ठलक्षकम् ॥&lt;br&gt;&#xA;देयं मुनीन्द्रनाथाय मनस्सौन्दर्य्यहेतवे ॥ ६० ॥&lt;br&gt;&#xA;प्रवालसारसङ्काशं मणिसारसहस्रकम् ॥&lt;br&gt;&#xA;देयं कृष्णाय भक्त्या च प्रियारागविवृद्धये ॥ ६१ ॥&lt;br&gt;&#xA;माणिक्यसारलक्षं च देयं कृष्णाय यत्नतः ॥&lt;br&gt;&#xA;जन्मनः कोटिपर्य्यन्तं स्वामिसौभाग्यहेतवे ॥ ६२ ॥&lt;br&gt;&#xA;कूष्माण्डं नारिकेलं च जम्बीरं श्रीफलं तथा ॥&lt;br&gt;&#xA;फलान्येतानि देयानि हरये पुत्रहेतवे ॥ ६३ ॥&lt;br&gt;&#xA;रत्नेन्द्रसारलक्षं च देयं कृष्णाय यत्नतः ॥&lt;br&gt;&#xA;असङ्ख्यजन्मपर्य्यन्तं स्वामिनो धनवृद्धये ॥ ६४ ॥&lt;br&gt;&#xA;वाद्यं नानाप्रकारं च कांस्यतालादिकं परम् ॥&lt;br&gt;&#xA;व्रते सम्पत्तिवृद्ध्यर्थ श्रीहरिं श्रावयेद्व्रती ॥६५॥&lt;br&gt;&#xA;पायसं पिष्टकं सर्पिः शर्कराक्तं मनोहरम् ॥&lt;br&gt;&#xA;प्रदेयं हरये भक्त्या स्वामिनो भोगवृद्धये ॥ ६६ ॥&lt;br&gt;&#xA;सुगन्धिपुष्पमालानां लक्षमक्षतमीप्सितम् ॥&lt;br&gt;&#xA;प्रदेयं हरये भक्त्या हरिभक्तिविवृद्धये ॥ ६७ ॥&lt;br&gt;&#xA;नैवेद्यानि च देयानि स्वादूनि मधुराणि च ॥&lt;br&gt;&#xA;श्रीकृष्णप्रीतिप्राप्त्यर्थं दुर्गे नानाविधानि च ॥ ६८ ॥&lt;br&gt;&#xA;नानाविधानि पुष्पाणि तुलसीसंयुतानि च ॥&lt;br&gt;&#xA;श्रीकृष्णप्रीतये भक्त्या व्रते देयानि सुव्रते ॥ ६९ ॥&lt;br&gt;&#xA;ब्राह्मणानां सहस्रं च प्रत्यहं भोजयेद्व्रती ॥&lt;br&gt;&#xA;स्वात्मनः सस्यवृद्ध्यर्थं व्रते जन्मनि जन्मनि ॥ ७० ॥&lt;br&gt;&#xA;पुष्पाञ्जलिशतं देयं नित्यं पूर्णं च पूजने ॥&lt;br&gt;&#xA;प्रणामशतकं देवि कर्तव्यं भक्तिवृद्धये ॥ ७१ ॥&lt;br&gt;&#xA;षण्मासांश्च हविष्यान्नं मासान्पञ्च फलादिकम् ॥&lt;br&gt;&#xA;हविः पक्षं जलं पक्षं व्रते भक्षेच्च सुव्रते ॥ ७२ ॥&lt;br&gt;&#xA;रत्नप्रदीपशतकं वह्निं दद्याद्दिवानिशम् ॥&lt;br&gt;&#xA;रात्रौ कुशासनं कृत्वा नित्यं जागरणं व्रते ॥ ७३ ॥&lt;br&gt;&#xA;स्मरणं कीर्त्ततं केलिः प्रेक्षणं गुह्यभाषणम् ॥&lt;br&gt;&#xA;सङ्कल्पोऽध्यवसायश्च क्रियानिर्वृत्तिरित्यपि ॥ ७४ ॥&lt;br&gt;&#xA;स्वप्नमैथुनकं त्याज्यं व्रतिना व्रतशुद्धये ॥&lt;br&gt;&#xA;सम्पूर्णे च व्रते देवि प्रतिष्ठा तदनन्तरम् ॥ ७५ ॥&lt;br&gt;&#xA;त्रिशतं वै षष्ट्यधिकं रल्लकं वस्त्रसंयुतम् ॥&lt;br&gt;&#xA;सभोज्यं सोपवीतं च सोपहारं ददात्वयम् ॥ ७६ ॥&lt;br&gt;&#xA;त्रिशतं वै षष्ट्यधिकसहस्रं विप्रभोजनम् ॥&lt;br&gt;&#xA;त्रिशतं वै षष्ट्यधिकं सहस्रं तिलहोमकम् ॥ ७७ ॥&lt;br&gt;&#xA;त्रिशतं वै षष्ट्यधिकं सहस्रं स्वर्णमेव च ॥&lt;br&gt;&#xA;देया व्रतसमाप्तौ च दक्षिणा विधिबोधिता ॥ ७८ ॥&lt;br&gt;&#xA;अन्यां समाप्तिदिवसे कथयिष्यामि दक्षिणाम् ॥&lt;br&gt;&#xA;एतद्व्रतफलं देवि दृढा भक्तिर्हरौ भवेत् ॥ ७९ ॥&lt;br&gt;&#xA;हरितुल्यो भवेत्पुत्रो विख्यातो भुवनत्रये ॥&lt;br&gt;&#xA;सौन्दर्यं स्वामिसौभाग्यमैश्वर्य्यं विपुलं धनम् ॥ ८० ॥&lt;br&gt;&#xA;सर्ववाञ्छितसिद्धीनां बीजं जन्मनि जन्मनि ॥&lt;br&gt;&#xA;इत्येवं कथितं देवि व्रतं कुरु महेश्वरि ॥ ८१ ॥&lt;br&gt;&#xA;पुत्रस्ते भविता साध्वीत्युक्त्वा स विरराम ह ॥ ८२ ॥&lt;br&gt;&#xA;इति श्रीब्रह्मवैवर्त्ते महापुराणे तृतीये गणपतिखण्डे नारदनारायणसंवादे पुण्यक व्रतविधानं नाम चतुर्थोऽध्यायः ॥ ४ ॥&lt;/p&gt;</description>
    </item>
    <item>
      <title>००५</title>
      <link>https://vishvAsa.github.io/purANam_vaiShNavam/brahma-vaivarta-purANam/03/005/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/03/005/</guid>
      <description>&lt;p&gt;नारायण उवाच ॥&lt;br&gt;&#xA;श्रुत्वा व्रतविधाने च दुर्गा संहृष्टमानसा ॥&lt;br&gt;&#xA;पुनः पप्रच्छ कान्तं सा दिव्यां व्रतकथां शुभाम् ॥ १ ॥&lt;br&gt;&#xA;श्रीपार्वत्युवाच ॥&lt;br&gt;&#xA;किमद्भुतं व्रतं नाथ विधानफलमस्य च ॥&lt;br&gt;&#xA;अधिकां तत्कथां ब्रूहि व्रतं केन प्रकाशितम् ॥ २ ॥&lt;br&gt;&#xA;अथ पुण्यकव्रतकथा ॥&lt;br&gt;&#xA;श्रीमहादेव उवाच ॥&lt;br&gt;&#xA;शतरूपा मनोः पत्नी पुत्रदुःखेन दुःखिता ॥&lt;br&gt;&#xA;ब्रह्मणः स्थानमागत्य सा ब्रह्माणमुवाच ह ॥ ३ ॥&lt;br&gt;&#xA;शतरूपोवाच ॥&lt;br&gt;&#xA;ब्रह्मन्केन प्रकारेण वन्ध्यायाश्च सुतो भवेत् ॥&lt;br&gt;&#xA;तन्मे ब्रूहि जगद्धातः सृष्टिकारणकारण ॥ ४ ॥&lt;br&gt;&#xA;तज्जन्म निष्फलं ब्रह्मन्नैश्वर्य्यं धनमेव च ॥&lt;br&gt;&#xA;किञ्चिन्न शोभते गेहे विना पुत्रेण पुत्रिणाम् ॥९॥&lt;br&gt;&#xA;तपोदानोद्भवं पुण्यं जन्मान्तरसुखावहम् ॥&lt;br&gt;&#xA;सुखदो मोक्षः प्रीतिदाता पुत्रश्च पुत्रिणाम् ॥ ६ ॥&lt;br&gt;&#xA;पुत्री पुत्रमुखं दृष्ट्वा चाश्वमेधशतोद्भवम् ॥&lt;br&gt;&#xA;फलं पुन्नामनरकत्राणहेतुं लभेद्ध्रुवम् ॥ ७ ॥&lt;br&gt;&#xA;पुत्रोत्पत्तेरुपायं वै वद मां तापसंयुताम् ॥&lt;br&gt;&#xA;तदा भद्रं न चेद्भर्त्रा सह यास्यामि काननम् ॥ ८ ॥&lt;br&gt;&#xA;गृहाण राज्यमैश्वर्य्य धनं पृथ्वीं प्रजावहाम् ॥&lt;br&gt;&#xA;किमेतेनावयोस्तात विना पुत्रैरपुत्रिणोः ॥ ९ ॥&lt;br&gt;&#xA;अपुत्रिणो मुखं द्रष्टुं विद्वान्नोत्सहते ऽशिवम् ॥&lt;br&gt;&#xA;मुखं दर्शयितुं लज्जां समवाप्नोत्यपुत्रकः ॥ १० ॥&lt;br&gt;&#xA;अथवा गरलं भुक्त्वा प्रवेक्ष्यामि हुताशनम् ॥&lt;br&gt;&#xA;अपुत्रपौत्रमशिवं गृहं स्यात्स्त्रीविहीनकम् ॥ ११ ॥&lt;br&gt;&#xA;इत्येवमुक्त्वा सा साक्षाद्ब्रह्मणोऽग्रे रुरोद ह ॥&lt;br&gt;&#xA;कृपानिधिश्च तां दृष्ट्वा प्रवक्तुमुपचक्रमे ॥१२॥&lt;br&gt;&#xA;ब्रह्मोवाच ॥ शृणु वत्से प्रवक्ष्यामि पुत्रोपायं सुखावहम् ॥&lt;br&gt;&#xA;सर्वैश्वर्य्यादिबीजं च सर्ववाञ्छाप्रदं शुभम् ॥१३॥&lt;br&gt;&#xA;माघशुक्लत्रयोदश्यां व्रतमेतत्सुपुण्यकम् ॥&lt;br&gt;&#xA;कर्तव्यं शुक्लकाले च कृष्णमाराध्य सर्वदम् ॥ १४ ॥&lt;br&gt;&#xA;संवत्सरं च कर्तव्यं सर्वविघ्नविनाशनम् ॥&lt;br&gt;&#xA;द्रव्याणि वेदैरुक्तानि व्रते देयानि सुव्रते ॥ १५ ॥&lt;br&gt;&#xA;व्रतं च काण्वशाखोक्तं सर्ववाञ्छितसिद्धिदम् ॥&lt;br&gt;&#xA;कृत्वा पुत्रं लभ शुभे विष्णुतुल्यपराक्रमम् ॥ ॥ १६ ॥&lt;br&gt;&#xA;ब्रह्मणश्च वचः श्रुत्वा सा कृत्वा व्रतमुत्तमम् ॥&lt;br&gt;&#xA;प्रियव्रतोत्तानपादौ लेभे पुत्रौ मनोहरौ ॥ १७ ॥&lt;br&gt;&#xA;व्रतं कृत्वा देवहूतिर्लेभे सिद्धेश्वरं सुतम् ॥&lt;br&gt;&#xA;नारायणांशं कपिलं पुण्यकं पुण्यदं शुभम् ॥ १८ ॥&lt;br&gt;&#xA;अरुन्धतीदं कृत्वा तु लेभे शक्तिसुतं शुभा ॥&lt;br&gt;&#xA;शक्तिकान्ता व्रतं कृत्वा सुतं लेभे पराशरम् ॥ १९ ॥&lt;br&gt;&#xA;अदितिश्च व्रतं कृत्वा लेभे वामनकं सुतम्॥&lt;br&gt;&#xA;शची जयन्तं पुत्रं च लेभे कृत्वेदमीश्वरी ॥२०॥&lt;br&gt;&#xA;उत्तानपादपत्नीदं कृत्वा लेभे ध्रुवं सुतम् ॥&lt;br&gt;&#xA;कुबेरजाया कृत्वेदं लेभे च नलकूबरम् ॥ २१ ॥&lt;br&gt;&#xA;सूर्य्यपत्नी मनुं लेभे कृत्वेदं व्रतमुत्तमम् ॥&lt;br&gt;&#xA;अत्रिपत्नी सुतं चन्द्रं लेभे कृत्वेदमुत्तमम् ॥ २२ ॥&lt;br&gt;&#xA;लेभे चाङ्गिरसः पत्नी कृत्वेदं व्रतमुत्तमम् ॥&lt;br&gt;&#xA;बृहस्पतिं सुरगुरुं पुत्रमस्य प्रभावतः ॥ २३ ॥&lt;br&gt;&#xA;भृगोर्भार्य्या व्रतं कृत्वा लेभे दैत्यगुरुं सुतम् ॥&lt;br&gt;&#xA;शुक्रं नारायणांशं च सर्वतेजस्विनां वरम् ॥२४॥&lt;br&gt;&#xA;इत्येवं कथितं देवि व्रतानां व्रतमुत्तमम् ॥&lt;br&gt;&#xA;त्वमेवं कुरु कल्याणि हिमालयसुते शुभे॥२९॥&lt;br&gt;&#xA;साध्यं राजेन्द्रपत्नीनां देवीनां च सुखावहम् ॥&lt;br&gt;&#xA;व्रतमेतन्महासाध्वि साध्वीनां प्राणतः प्रियम् ॥ २६ ॥&lt;br&gt;&#xA;व्रतस्यास्य प्रभावेण स्वयं गोपाङ्गनेश्वरः ॥&lt;br&gt;&#xA;ईश्वरः सर्वभूतानां तव पुत्रो भविष्यति ॥ ॥ २७ ॥&lt;br&gt;&#xA;इत्युक्त्वा शङ्करस्तत्र विरराम च नारद ॥&lt;br&gt;&#xA;व्रतं चकार सा देवी प्रदृष्टा शङ्कराज्ञया ॥ २८ ॥&lt;br&gt;&#xA;इत्येवं कथितं सर्वं किं भूयः श्रोतुमिच्छसि ॥&lt;br&gt;&#xA;सुखदं मोक्षदं सारं गणेशजनिकारणम् ॥ २९ ॥&lt;br&gt;&#xA;इति श्रीबह्मवैवर्त्ते महापुराणे तृतीये गणपतिखण्डे नारदनारायणसंवादे पुण्यकव्रतकथनं नाम पञ्चमोऽध्यायः ॥ ५ ॥&lt;/p&gt;</description>
    </item>
    <item>
      <title>००६</title>
      <link>https://vishvAsa.github.io/purANam_vaiShNavam/brahma-vaivarta-purANam/03/006/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/03/006/</guid>
      <description>&lt;p&gt;शौनक उवाच ॥&lt;br&gt;&#xA;नारायणवचः श्रुत्वा नारदो हृष्टमानसः ॥&lt;br&gt;&#xA;किं पप्रच्छ पुनः साधो तन्मे ब्रूहि तपोधन ॥ १ ॥&lt;br&gt;&#xA;सूत उवाच ॥&lt;br&gt;&#xA;नारायणवचः श्रुत्वा नारदो हृष्टमानसः ॥&lt;br&gt;&#xA;व्रतारम्भविधानं च सम्प्रष्टुमुपचक्रमे ॥ ॥ २ ॥&lt;br&gt;&#xA;नारद उवाच ॥&lt;br&gt;&#xA;कृतं केन प्रकारेण व्रतमेतच्छुभावहम्॥&lt;br&gt;&#xA;तन्मे ब्रूहि मुनिश्रेष्ठ पार्वत्या भर्तुराज्ञया ॥३॥&lt;br&gt;&#xA;ललाभ जन्म भूतेशः कृते सुव्रतया व्रते ॥&lt;br&gt;&#xA;ब्रह्मन्केन प्रकारेण तन्नः शंसितुमर्हसि ॥ ४ ॥&lt;br&gt;&#xA;नारायण उवाच॥&lt;br&gt;&#xA;कथयित्वा कथां दिव्यां विधानं च व्रतस्य च ॥&lt;br&gt;&#xA;स्वयं विधाता तपसां जगाम तपसे शिवः ॥ ५ ॥&lt;br&gt;&#xA;हरेराराधनव्यग्रो मूर्त्तिभेदधरो हरिः ॥&lt;br&gt;&#xA;हरिभावनशीलश्च हरिध्यानपरायणः ॥ ॥ ६ ॥&lt;br&gt;&#xA;परमानन्दपूर्णश्च ज्ञानानन्दः सनातनः ॥&lt;br&gt;&#xA;दिवानिशं न जानाति हरिमन्त्रं बहिः स्मरन् ॥ ७ ॥&lt;br&gt;&#xA;प्रहृष्टमनसा देवी पार्वती भर्तुराज्ञया ॥&lt;br&gt;&#xA;किङ्करान्प्रेरयामास विप्रांश्च व्रतहेतवे ॥ ८ ॥&lt;br&gt;&#xA;आनीय सर्वद्रव्याणि व्रते योग्यानि यानि च॥&lt;br&gt;&#xA;व्रतं कर्तुं समारेभे शुभदा सा शुभे क्षणे ॥ ९ ॥&lt;br&gt;&#xA;सनत्कुमारो भगवानाजगाम विधेः सुतः ॥&lt;br&gt;&#xA;मूर्त्तिमांस्तेजसा राशिः प्रज्वलन्ब्रह्मतेजसा ॥१०॥&lt;br&gt;&#xA;ब्रह्माऽऽजगाम हृष्टश्च ब्रह्मलोकात्सभार्य्यकः ॥&lt;br&gt;&#xA;अतित्रस्तो हि भगवानाजगाम महेश्वरः ॥ ११ ॥&lt;br&gt;&#xA;विष्णुः क्षीरोदशायी च सलक्ष्मीकश्चतुर्भुजः ॥&lt;br&gt;&#xA;भगवाञ्जगतां पाता शास्ता भर्त्ता सपार्षदः ॥ १२ ॥&lt;br&gt;&#xA;वनमालाधर श्यामो भूषितो रत्नभूषणैः ॥&lt;br&gt;&#xA;तथा सम्भृतसम्भारो रत्नयानेन नारद ॥ १३ ॥&lt;br&gt;&#xA;सनकश्च सनन्दश्च कपिलश्च सनातनः ॥&lt;br&gt;&#xA;आसुरिश्च क्रतुर्हंसो वोढुः पञ्चशिखोऽरुणिः ॥ १४ ॥&lt;br&gt;&#xA;यतिश्च सुमतिश्चैव वसिष्ठश्च सहानुगः ॥&lt;br&gt;&#xA;पुलहश्च पुलस्त्यश्चाप्यत्रिश्च भृगुरङ्गिराः ॥ १५ ॥&lt;br&gt;&#xA;अगस्त्यश्च प्रचेताश्च दुर्वासाश्च्यवनस्तथा ॥&lt;br&gt;&#xA;मरीचिः कश्यपः कण्वो जरत्कारुश्च गौतमः ॥ १६ ॥&lt;br&gt;&#xA;बृहस्पतिरुतथ्यश्च संवर्तः सौभरिस्तथा ॥&lt;br&gt;&#xA;जाबालिर्जमदग्निश्च जैगीषव्यश्च देवलः ॥ ॥ १७ ॥&lt;br&gt;&#xA;गोकामुखो वक्ररथः पारिभद्रः पराशरः ॥&lt;br&gt;&#xA;विश्वामित्रो वामदेव ऋष्यशृङ्गो विभाण्डकः ॥ १८ ॥&lt;br&gt;&#xA;मार्कण्डेयो मृकण्डुश्च पुष्करो लोमशस्तथा ॥&lt;br&gt;&#xA;कौत्सो वत्सश्च दक्षश्च बालाग्निरघमर्षणः ॥ १९ ॥&lt;br&gt;&#xA;कात्यायनः कणादश्च पाणिनिः शाकटायनः ॥&lt;br&gt;&#xA;शङ्कुरापिशलिश्चैव शाकल्यः शङ्ख एव च ॥ २० ॥&lt;br&gt;&#xA;एते चान्ये च बहवः सशिष्या मुनयो मुने ॥&lt;br&gt;&#xA;आवां च धर्म्मपुत्रौ च नरनारायणौ समौ ॥ २१ ॥&lt;br&gt;&#xA;दिक्पालाश्च तथा देवा यक्षगन्धर्वकिन्नराः ॥&lt;br&gt;&#xA;आजग्मुः पर्वताः सर्वे सगणाः पार्वतीव्रते ॥ २२ ॥&lt;br&gt;&#xA;हिमालयः शैलराजः सापत्यश्च सभार्यकः ॥&lt;br&gt;&#xA;सगणः सानुगश्चैव रत्नभूषणभूषितः ॥ २३ ॥&lt;br&gt;&#xA;तथा सम्भृतसम्भारो नानाद्रव्यसमन्वितः ॥&lt;br&gt;&#xA;मणि माणिक्यरत्नानि व्रते योग्यानि यानि च ॥ २४ ॥&lt;br&gt;&#xA;नानाप्रकारवस्तूनि जगत्यां दुर्लभानि च ॥&lt;br&gt;&#xA;लक्षं च गजरत्नानामश्वरत्नं त्रिलक्षकम् ॥ २९ ॥&lt;br&gt;&#xA;दशलक्षं गवां रत्नं शतलक्षं सुवर्णकम् ॥&lt;br&gt;&#xA;रुचकानां हीरकाणां स्पर्शानां च तथैव च ॥ २६ ॥&lt;br&gt;&#xA;मुक्तानां च चतुर्लक्षं कौस्तुभानां सहस्रकम् ॥&lt;br&gt;&#xA;सुस्वादुनानाद्रव्याणां लक्षभाराणि कौतुकी ॥&lt;br&gt;&#xA;अनन्तरत्नप्रभव आजगाम सुताव्रते ॥२७॥&lt;br&gt;&#xA;ब्राह्मणा मनवः सिद्धा नागा विद्याधरास्तथा ॥&lt;br&gt;&#xA;सन्न्यासिनो भिक्षुकाश्च बन्दिनः पार्वतीव्रते ॥ २८ ॥&lt;br&gt;&#xA;विद्याधरी नर्तकी च नर्त्तकाऽप्सरसां गणाः ॥&lt;br&gt;&#xA;नानाविधा वाद्यभाण्डा आजग्मुः शिवमन्दिरम् ॥ २९ ॥&lt;br&gt;&#xA;कैलासराजमार्गं च चन्दनेन सुसंस्कृतम् ॥&lt;br&gt;&#xA;आम्रपल्लवसूत्राढ्यं कदलीस्तम्भशोभितम् ॥ ३० ॥&lt;br&gt;&#xA;दूर्वाधान्यफलैः पर्णलाजपुष्पैर्विभूषितम् ॥&lt;br&gt;&#xA;निर्मितं पद्मरागेण ददृशुस्ते गणा मुदा ॥ ३१ ॥&lt;br&gt;&#xA;उच्चैः सिंहासनेष्वेते पूजिताः शङ्करेण च ॥&lt;br&gt;&#xA;कैलासवासिनः सर्वे परमानन्दसंयुताः ॥ ३२ ॥&lt;br&gt;&#xA;दानाध्यक्षः शुनासीरः कुबेरः कोशरक्षकः ॥&lt;br&gt;&#xA;आदेष्टा च स्वयं सूर्य्यः परिवेष्टा जलाधिपः ॥ ३३ ॥&lt;br&gt;&#xA;दध्नां नद्यः सहस्राणि दुग्धानां च तथैव च ॥&lt;br&gt;&#xA;सहस्राणि घृतानां च गुडानां च शतानि च ॥ ३४ ॥&lt;br&gt;&#xA;माध्वीकानां सहस्राणि तैलानां च शतानि च ॥&lt;br&gt;&#xA;लक्षाणि चैव तक्राणां बभूवुः पार्वतीव्रते ॥३५॥&lt;br&gt;&#xA;पीयूषाणां च कुम्भानि शतलक्षाणि नारद ॥&lt;br&gt;&#xA;मिष्टान्नानां शर्कराणां बभूवुर्लक्षराशयः ॥&lt;br&gt;&#xA;यवगोधूमचूर्णानां घृताक्तानां च नारद ॥ ३६ ॥&lt;br&gt;&#xA;स्वस्तिकानां च पूर्णानां बभूवुर्लक्षराशयः ॥&lt;br&gt;&#xA;गुडसंस्कृतलाजानां बभूवुः कोटिराशयः॥३७॥&lt;br&gt;&#xA;शालीनां पृथुकानां च राशीनां दशकोटयः॥&lt;br&gt;&#xA;वरतण्डुलराशीनां मुने सङ्ख्या न विद्यते ॥ ३८ ॥&lt;br&gt;&#xA;स्वर्णरौप्यप्रवालानां मणीनां च महामुने ॥&lt;br&gt;&#xA;बभूवुः पर्वतास्तत्र कैलासे पार्वती व्रते ॥ ३९ ॥&lt;br&gt;&#xA;पायसं पिष्टकं चैव शाल्यन्नं सुमनोहरम् ॥&lt;br&gt;&#xA;चकार लक्ष्मीः पाकं च व्यञ्जनं घृतसंस्कृतम् ॥ ४० ॥&lt;br&gt;&#xA;बुभुजे देवर्षिगणैः शिवो नारायणेन च ॥&lt;br&gt;&#xA;बभूवुर्लक्षविप्राश्च परिवेषणकारकाः ॥ ४१ ॥&lt;br&gt;&#xA;ताम्बूलं च ददौ तेभ्यः कर्पूरादिसुवासितम् ॥&lt;br&gt;&#xA;रत्नसिंहासनस्थेभ्यो विप्रलक्षाः सुदक्षकाः ॥ ४२ ॥&lt;br&gt;&#xA;रत्नसिंहासनस्थं च विष्णुं क्षीरोदशायिनम् ॥&lt;br&gt;&#xA;सेव्यमानं पार्षदैश्च सस्मितैः श्वेतचामरैः ॥ ४३ ॥&lt;br&gt;&#xA;ऋषिभिः स्तूयमानं च सिद्धैर्देवगणैस्तथा ॥&lt;br&gt;&#xA;विद्याधरीणां नृत्यानि पश्यन्तं सस्मितं मुदा ॥ ४४ ॥&lt;br&gt;&#xA;गन्धर्वाणां च सङ्गीतं श्रुतवन्तं मनोहरम् ॥&lt;br&gt;&#xA;पप्रच्छ शङ्करो ब्रह्मन्ब्रह्मेशं प्रीतिपूर्वकम् ॥ ४८५ ॥&lt;br&gt;&#xA;ब्रह्मणा प्रेरितो युक्तं व्रतं कर्त्तव्यमीप्सितम् ॥&lt;br&gt;&#xA;देवर्षिगणपूर्णायां सभायां सम्पुटाञ्जलिः ॥ ४६ ॥&lt;br&gt;&#xA;श्रीमहादेव उवाच ॥&lt;br&gt;&#xA;मदीयं वचनं नाथ श्रीनिवास शृणु प्रभो ॥&lt;br&gt;&#xA;तपस्स्वरूप तपसां कर्मणां च फलप्रद ॥ ४७ ॥&lt;br&gt;&#xA;व्रतानां जपयज्ञानां पूजानां सर्वपूजित ॥&lt;br&gt;&#xA;सर्वेषां बीजरूपेण वाञ्छाकल्पतरो हरे ॥ ४८॥&lt;br&gt;&#xA;सुपुण्यं च व्रतं कर्त्तुं ब्रह्मन्निच्छति पार्वती ॥&lt;br&gt;&#xA;पुत्रार्थिनी सा शोकार्त्ता हृदयेन विदूयता ॥ ४९ ॥&lt;br&gt;&#xA;रतिभङ्गे कृते देवैर्व्यर्थवीर्य्यशुचार्दिता ॥&lt;br&gt;&#xA;प्रबोधिता मया साध्वी विविधैर्वचनामृतैः ॥ ५० ॥&lt;br&gt;&#xA;सत्पुत्रं स्वामिसौभाग्यं सुव्रता याचते व्रते ॥&lt;br&gt;&#xA;ताभ्यां विना न सन्तुष्टा स्वप्राणांस्त्यक्तुमिच्छति ॥ ५१ ॥&lt;br&gt;&#xA;पुरा त्यक्त्वा स्वदेहं च पितृयज्ञे च मानिनी ॥&lt;br&gt;&#xA;मन्निन्दया हिमवति पुनर्जन्म ललाभ सा ॥ ५२ ॥&lt;br&gt;&#xA;सर्वं जानासि वृत्तान्तं सर्वज्ञं त्वां वदामि किम् ॥&lt;br&gt;&#xA;दीनां तां वद तत्त्वज्ञ परिणामशुभप्रदाम् ॥ ५३ ॥&lt;br&gt;&#xA;दुर्निवार्य्यश्च सर्वेश स्त्रीस्वभावश्च चापलः॥&lt;br&gt;&#xA;दुस्त्यज्यं योगिभिः सिद्धैरस्माभिश्च तपस्विभिः ॥ ५४ ॥&lt;br&gt;&#xA;जितेन्द्रियैर्जितक्रोधैः स्त्रीरूपं मोहकारणम् ॥&lt;br&gt;&#xA;सर्वमायाकरण्डं च कामवर्द्धनकारणम् ॥ ५५ ॥&lt;br&gt;&#xA;ब्रह्मास्त्रं कामदेवस्य दुर्भेद्यं जयकारणम् ॥&lt;br&gt;&#xA;सुनिर्मितं च विधिना सर्वाद्यं विधिपूर्वकम् ॥ ५६ ॥&lt;br&gt;&#xA;मोक्षद्वारकपाटं च हरिभक्तिनिरोधनम् ॥&lt;br&gt;&#xA;संसारबन्धनस्तम्भरज्जुरूपमकृन्तनम् ॥ ५७ ॥&lt;br&gt;&#xA;वैराग्यनाशबीजं च शश्वद्रागविवर्द्धनम् ॥&lt;br&gt;&#xA;पत्तनं साहसानां च दोषाणामालयं सदा ॥ ५८ ॥&lt;br&gt;&#xA;अप्रत्ययानां क्षेत्रं च स्वयं कपटमूर्तिमत् ॥&lt;br&gt;&#xA;अहङ्काराश्रयं शश्वद्विषकुम्भं सुधामुखम् ॥ ५९ ॥&lt;br&gt;&#xA;सर्वैरसाध्यमानं च दुराराध्यं च सर्वदा ॥&lt;br&gt;&#xA;स्वकार्य्यसाध्याचाराढ्यं कलहाङ्कुरकारणम् ॥ ६० ॥&lt;br&gt;&#xA;सर्वं निवेदितं ब्रह्मन्कर्त्तव्यं वक्तुमर्हसि ॥&lt;br&gt;&#xA;कार्य्यं सर्वं परामर्शे परिणामसुखावहम् ॥ ६१ ॥&lt;br&gt;&#xA;श्रीनारायण उवाच ॥&lt;br&gt;&#xA;इत्येवमुक्त्वा भगवान्निरीक्ष्य ब्रह्मणो मुखम् ॥&lt;br&gt;&#xA;विरराम सभामध्ये स्तुत्वा च कमलापतिम् ॥ ६२ ॥&lt;br&gt;&#xA;शङ्करस्य वचः श्रुत्वा प्रहस्य जगदीश्वरः ॥&lt;br&gt;&#xA;हितं च नीतिवचनं प्रवक्तुमुपचक्रमे ॥ ६३ ॥&lt;br&gt;&#xA;श्रीविष्णुरुवाच ॥&lt;br&gt;&#xA;सुपुण्यकव्रतं सारं सतीसन्तानहेतवे ॥&lt;br&gt;&#xA;स्वामिसौभाग्यबीजं च पत्नी ते कर्तुमिच्छति ॥ ६४ ॥&lt;br&gt;&#xA;सर्वासाध्यं दुराराध्यं सर्वकामफलप्रदम् ॥&lt;br&gt;&#xA;सुखदं सुखसारं च मोक्षदं पार्वतीश्वर ॥ ६९ ॥&lt;br&gt;&#xA;आत्मा साक्षिस्वरूपश्च ज्योतीरूपः सनातनः ॥&lt;br&gt;&#xA;निराश्रयश्च निर्लिप्तो निरुपाधिर्निरामयः ॥ ६६ ॥&lt;br&gt;&#xA;भक्तप्राणश्च भक्तेशो भक्तानुग्रहकारकः॥&lt;br&gt;&#xA;दुराराध्यो हि योऽन्येषां भक्तानामतिसाधकः ॥ ६७ ॥&lt;br&gt;&#xA;भक्त्यधीनो हि भगवान्सर्वसिद्धो हि निष्फलः ॥&lt;br&gt;&#xA;ते यस्य च कलाः पुंसो ब्रह्मविष्णुमहेश्वराः ॥ ६८ ॥&lt;br&gt;&#xA;महान्विराड्यदंशश्च निर्लिप्तः प्रकृतेः परः ॥&lt;br&gt;&#xA;अव्ययो निग्रहश्चोग्रो भक्तानुग्रहविग्रहः ॥ ६९ ॥&lt;br&gt;&#xA;उग्रग्रहो ग्रहाणां च ग्रहनिग्रहकारकः।&lt;br&gt;&#xA;त्रिकोटिजन्ममध्ये च न साध्यो भवता विना ॥ ७० ॥&lt;br&gt;&#xA;लब्धवा हि भारते जन्म हरिभक्तिं लभेन्नरः ॥&lt;br&gt;&#xA;सेवनं क्षुद्रदेवानां कृत्वा सप्तसु जन्मसु ॥ ७१ ॥&lt;br&gt;&#xA;सूर्य्यमन्त्रमवाप्नोति केवलं स तदाशिषा ॥&lt;br&gt;&#xA;सूर्य्यमन्त्रं समाराध्य त्रिषु जन्मसु भारते ॥ ७२ ॥&lt;br&gt;&#xA;प्राप्नोति शैवं मन्त्रं च सर्वदं मानवो मुदा ॥&lt;br&gt;&#xA;संसेव्य परया भक्त्या त्वामेवं सप्तजन्मसु ॥ ७३ ॥&lt;br&gt;&#xA;प्राप्नोति मायामन्त्रं च त्वत्पदाब्जप्रसादतः ॥&lt;br&gt;&#xA;शतं जन्मसु चाराध्य मायां नारायणीं पराम् ॥ ७४ ॥&lt;br&gt;&#xA;नारायणकलां सेव्यां समवाप्नोति मानवः ॥&lt;br&gt;&#xA;कलां निषेव्य वर्षेऽत्र पुण्यक्षेत्रे सुदुर्लभे ॥ ७५ ॥&lt;br&gt;&#xA;कृष्णभक्तिमवाप्नोति भक्तसंसर्गहैतुकीम् ॥&lt;br&gt;&#xA;सम्प्राप्य भक्तिं निष्पक्वां भ्रामम्भ्रामं च भारते ॥ ७६ ॥&lt;br&gt;&#xA;प्राप्नोति परिपक्वां च भक्तिं भक्तनिषेवया ॥&lt;br&gt;&#xA;तदा भक्तप्रसादेन देवानामाशिषा शिव ॥&lt;br&gt;&#xA;श्रीकृष्णमन्त्रं प्राप्नोति निर्वाणफलदं परम् ॥ ७७ ॥&lt;br&gt;&#xA;कृष्णव्रतं कृष्णमन्त्रं सर्वकामफलप्रदम् ॥&lt;br&gt;&#xA;कृष्णतुल्यो भवेद्भक्तश्चिरं कृष्णनिषेवया ॥ ७८ ॥&lt;br&gt;&#xA;महति प्रलये पातः सर्वेषां वै सुनिश्चितम् ॥&lt;br&gt;&#xA;न पातः कृष्णभक्तानां साधूनामविनाशिनाम् ॥ ७९ ॥&lt;br&gt;&#xA;अविनाशिनि गोलोके मोदन्ते कृष्णकिङ्कराः ॥&lt;br&gt;&#xA;हसन्ति ते सुनिश्चिन्ता देवान्ब्रह्मादिकाञ्छिव ॥८० ॥&lt;br&gt;&#xA;त्वं संहर्त्ता च सर्वेषां न भक्तानां महेश्वर ॥&lt;br&gt;&#xA;माया मोहयते सर्वान्भक्तान्न कृपया मम ॥ ८१ ॥&lt;br&gt;&#xA;माया नारायणी माता सर्वेषां कृष्णभक्तिदा ॥&lt;br&gt;&#xA;न कृष्णभक्तिं प्राप्नोति विना मायानिषेवणम् ॥ ८२ ॥&lt;br&gt;&#xA;सा च नारायणी माया मूलप्रकृतिरीश्वरी ॥&lt;br&gt;&#xA;कृष्णप्रिया कृष्णभक्ता कृष्णतुल्याऽविनाशिनी ॥ ८३ ॥&lt;br&gt;&#xA;सा च तेजस्स्वरूपा च स्वेच्छाविग्रहधारिणी ॥&lt;br&gt;&#xA;आविर्भूता च देवानां तेजसाऽसुरनिग्रहे ॥ ८४ ॥&lt;br&gt;&#xA;निहत्य दैत्यसङ्घांश्च दक्षपत्न्यां च भारते ॥&lt;br&gt;&#xA;ललाभ दक्षस्तपसा जन्म चानेकजन्मनः ॥ ॥ ८५ ॥&lt;br&gt;&#xA;त्यक्त्वा देहं पितुर्यज्ञे सा सती तव निन्दया ॥&lt;br&gt;&#xA;जगाम देवी गोलोकं कृष्णशक्तिः सनातनी ॥ ८६ ॥&lt;br&gt;&#xA;गृहीत्वा विग्रहं तस्या गुणरूपाश्रय परम् ॥&lt;br&gt;&#xA;भ्रामम्भ्रामं भारते त्वं विषण्णोऽभूः पुरा हर ॥ ८७ ॥&lt;br&gt;&#xA;प्रबोधितो मया त्वं च श्रीशैलेषु सरित्तटे ॥&lt;br&gt;&#xA;ललाभ जन्म सा शैलकान्तायामचिरेण च ॥ ८८ ॥&lt;br&gt;&#xA;करोतु पुण्यकं साध्वी सुव्रता सुव्रतं शिवा ॥&lt;br&gt;&#xA;राजसूयसहस्राणां पुण्यं शङ्कर पुण्यके ॥ ८९ ॥&lt;br&gt;&#xA;राजसूयसहस्राणां व्रते यत्र धनव्ययः ॥&lt;br&gt;&#xA;न साध्यं सर्वसाध्वीनां व्रतमेतत्त्रिलोचन ॥ ९० ॥&lt;br&gt;&#xA;स्वयं भूतेशनाथस्त्वं पुण्यकस्य प्रभावतः ॥&lt;br&gt;&#xA;पार्वतीगर्भजातश्च वरः पुत्रो भविष्यति ॥ ९१ ॥&lt;br&gt;&#xA;स्वयं देवगणानां स यस्मादीशः कृपानिधिः ॥&lt;br&gt;&#xA;गणेश इति विख्यातो भविष्यति जगत्त्रये॥९२॥&lt;br&gt;&#xA;यस्य स्मरणमात्रेण विघ्ननाशो भवेद्ध्रुवम्॥&lt;br&gt;&#xA;जगतां हेतुनाऽनेन विघ्ननिघ्नाभिधो विभुः ॥९३॥&lt;br&gt;&#xA;नानाविधानि द्रव्याणि यस्माद्देयानि पुण्यके॥&lt;br&gt;&#xA;भुक्त्वा लम्बोदरत्वं च तेन लम्बोदरः स्मृतः॥९४॥&lt;br&gt;&#xA;शनिदृष्ट्या शिरश्छेदाद्गजवक्त्रेण योजितः ॥&lt;br&gt;&#xA;गजाननः शिशुस्तेन सर्वेषां सर्वसिद्धिदः ॥९९॥&lt;br&gt;&#xA;दन्तभङ्गः परशुना पर्शुरामस्य वै यतः ॥&lt;br&gt;&#xA;हेतुना तेन विख्यातश्चैकदन्ताभिधः शिशुः ॥ ९६ ॥&lt;br&gt;&#xA;पूज्यश्च सर्वदेवानामस्माकं जगतां विभुः ॥&lt;br&gt;&#xA;सर्वाग्रे पूजनं तस्य भविता मद्वरेण वै ॥ ९७ ॥&lt;br&gt;&#xA;पूजासु सर्वदेवानामग्रे सम्पूज्य तं जनः ॥&lt;br&gt;&#xA;पूजाफलमवाप्नोति निर्विघ्नेन वृथाऽन्यथा ॥ ९८ ॥&lt;br&gt;&#xA;गणेशं च दिनेशं च विष्णुं शम्भुं हुताशनम् ॥&lt;br&gt;&#xA;दुर्गामेतान्सन्निषेव्य पूजयेद्देवतान्तरम् ॥ ९९ ॥&lt;br&gt;&#xA;गणेशपूजने विघ्नं निर्मूलं जगतां भवेत् ॥&lt;br&gt;&#xA;निर्व्याधिः सूर्य्यपूजायां शुचिः श्रीविष्णुपूजने ॥ १०० ॥&lt;br&gt;&#xA;मोक्षश्च पापनाशश्च यशश्चैश्वर्यमुत्तमम् ॥&lt;br&gt;&#xA;तत्त्वज्ञानं सुतृप्तीनां बीजं शङ्करपूजनात् ॥ १०१ ॥&lt;br&gt;&#xA;स्वबुद्धिशुद्धिजननं कीर्त्तितं वह्निपूजनम् ॥&lt;br&gt;&#xA;विधिसंस्कृतवह्नेस्तु पूजातो ज्ञानतो मृतिः ॥ १०२॥&lt;br&gt;&#xA;दाता भोक्ता च भवति शङ्कराग्निनिषेवणात् ॥&lt;br&gt;&#xA;हरिभक्तिप्रदं चैव परं दुर्गार्च्चनं शिवम् ॥ १०३ ॥&lt;br&gt;&#xA;विपरीतं त्रिजगतामेतेषां पूजनं विना ॥&lt;br&gt;&#xA;एवं क्रमो महादेव कल्पे कल्पेऽस्ति निश्चितम् ॥ १०४ ॥&lt;br&gt;&#xA;एते शश्वद्विद्यमाना नित्याः सृष्टिपरायणाः ॥&lt;br&gt;&#xA;आविर्भावतिरोभावौ चैतेषामीश्वरेच्छया ॥ ॥ १०५ ॥&lt;br&gt;&#xA;इत्युक्त्वा श्रीहरिस्तत्र विरराम सभातले ॥&lt;br&gt;&#xA;प्रहृष्टा देवता विप्राः पार्वत्या सह शङ्करः ॥ १०६ ॥&lt;br&gt;&#xA;इति श्रीब्रह्मवैवर्त्ते महापुराणे तृतीये गणेशखण्डे नारदनारायणसंवादे व्रताज्ञाग्रहणं नाम षष्ठोऽध्यायः ॥ ६ ॥&lt;/p&gt;</description>
    </item>
    <item>
      <title>००७</title>
      <link>https://vishvAsa.github.io/purANam_vaiShNavam/brahma-vaivarta-purANam/03/007/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/03/007/</guid>
      <description>&lt;p&gt;नारायण उवाच ॥&lt;br&gt;&#xA;हरेराज्ञां समादाय हरः संहृष्टमानसः ॥&lt;br&gt;&#xA;उवाच पार्वतीं प्रीत्या हरिसंलापमङ्गलम् ॥ १ ॥&lt;br&gt;&#xA;शिवाज्ञां च समादाय शिवा संहृष्टमानसा ॥&lt;br&gt;&#xA;वाद्यं च वादयामास मङ्गलं मगलव्रते ॥ २ ॥&lt;br&gt;&#xA;सुस्नाता सुदती शुद्धा बिभ्रती धौतवाससी ॥&lt;br&gt;&#xA;संस्थाप्य रत्नकलशं शुक्लधान्योपरि स्थिरम् ॥ ३ ॥&lt;br&gt;&#xA;आम्रपल्लवसंयुक्तं फलाक्षतसुशोभितम् ॥&lt;br&gt;&#xA;चन्दनागुरुकस्तूरीकुङ्कुमेन विराजितम् ॥ ४ ॥&lt;br&gt;&#xA;रत्नासनस्था रत्नाढ्या रत्नोद्भवसुता सती ॥&lt;br&gt;&#xA;रत्नसिंहासनस्थांश्च सम्पूज्य मुनिपुङ्गवान् ॥ ५ ॥&lt;br&gt;&#xA;रत्नसिंहासनस्थं च सम्पूज्य सुपुरोहितम् ॥&lt;br&gt;&#xA;चन्दनागुरुकस्तूरीरत्नभूषणभूषितम् ॥ ६ ॥&lt;br&gt;&#xA;संस्थाप्य पुरतो भक्त्या दिक्पालान्रत्नभूषितान् ॥&lt;br&gt;&#xA;देवान्नरांश्च नागांश्च समर्च्य विधिबोधितम् ॥ ७ ॥&lt;br&gt;&#xA;समर्च्य परया भक्त्या ब्रह्मविष्णुमहेश्वरान् ॥&lt;br&gt;&#xA;चन्दनागुरुकस्तूरीकुङ्कुमेन विराजितान् ॥ ८ ॥&lt;br&gt;&#xA;वह्निशुद्धैस्सुवस्त्रैश्च सद्रत्नैर्भूषणैस्तथा ॥&lt;br&gt;&#xA;पूजाद्रव्यैश्च विविधैः पूजितान्पुण्यके मुने ॥&lt;br&gt;&#xA;समारेभे व्रतं देवी स्वस्तिवाचनपूर्वकम् ॥ ९ ॥&lt;br&gt;&#xA;आवाह्याभीष्टदेवं तं श्रीकृष्णं मङ्गले घटे ॥&lt;br&gt;&#xA;भक्त्या ददौ क्रमेणैव चोपचारांस्तु षोडश ॥ १० ॥&lt;br&gt;&#xA;यानि व्रते विधेयानि देयानि विविधानि च ॥&lt;br&gt;&#xA;प्रददौ तानि सर्वाणि प्रत्येकं फलदानि च ॥ ११ ॥&lt;br&gt;&#xA;व्रतोक्तमुपहारं च दुर्लभं भुवनत्रये ॥&lt;br&gt;&#xA;तच्च सर्वं ददौ भक्त्या सुव्रते सुव्रता सती ॥ १२ ॥&lt;br&gt;&#xA;दत्त्वा द्रव्याणि सर्वाणि वेदमन्त्रेण सा सती ॥&lt;br&gt;&#xA;होमं च कारयामास त्रिलक्षं तिलसर्पिषा ॥&lt;br&gt;&#xA;ब्राह्मणान्भोजयामास पूजयित्वाऽतिथींस्तथा ॥ १३ ॥&lt;br&gt;&#xA;भोजयामास सा देवी सुव्रते सुव्रता सती ॥&lt;br&gt;&#xA;प्रत्यहं सविधानं च चक्रे सा पूर्णवत्सरम् ॥ १४ ॥&lt;br&gt;&#xA;समाप्तिदिवसे विप्रस्तमुवाच पुरोहितः ॥&lt;br&gt;&#xA;सुव्रते सुव्रते मह्यं देहि त्वं पतिदक्षिणाम् ॥ १५ ॥&lt;br&gt;&#xA;इति तद्वचनं श्रुत्वा विलप्य सुरसंसदि ॥&lt;br&gt;&#xA;मूर्च्छां प्राप महामाया मायामोहितचेतसा ॥१६॥&lt;br&gt;&#xA;तां च ते मूर्च्छितां दृष्ट्वा प्रहस्य मुनिपुङ्गवाः ॥&lt;br&gt;&#xA;शङ्करं प्रेषयामास ब्रह्मा विष्णुश्च नारद ॥ १७ ॥&lt;br&gt;&#xA;सम्प्रार्थितः सभासद्भिः शिवां बोधयितुं तदा ॥&lt;br&gt;&#xA;शिवः समुद्यमं चक्रे प्रवक्तुं वदतां वरः ॥१८॥&lt;br&gt;&#xA;श्रीमहादेव उवाच ॥&lt;br&gt;&#xA;उत्तिष्ठ भद्रे भद्रं ते भविष्यति न संशयः ॥&lt;br&gt;&#xA;साम्प्रतं चेतनं कृत्वा मदीयं वचनं शृणु ॥ १९ ॥&lt;br&gt;&#xA;शिवः शिवां तामित्युक्त्वा शुष्ककण्ठौष्ठतालुकाम् ॥&lt;br&gt;&#xA;वक्षसि स्थापयामास कारयामास चेतनाम् ॥ २० ॥&lt;br&gt;&#xA;हितं सत्यं मितं सर्वं परिणामसुखावहम् ॥&lt;br&gt;&#xA;यशस्करं च फलदं प्रवक्तुमुपचक्रमे ॥ ॥ २१ ॥&lt;br&gt;&#xA;शृणु देवि प्रवक्ष्यामि यद्वेदेन निरूपितम् ॥&lt;br&gt;&#xA;सर्वसम्मतमिष्टं च धर्मार्थं धर्म्मसंसदि ॥ २२ ॥&lt;br&gt;&#xA;सर्वेषां कर्म्मणां देवि सारभूता च दक्षिणा ॥&lt;br&gt;&#xA;यशोदा फलदा नित्यं धर्मिष्ठे धर्मकर्मणि ॥ २३ ॥&lt;br&gt;&#xA;दैवं वा पैतृकं वाऽपि नित्यं नैमित्तिकं प्रिये ॥&lt;br&gt;&#xA;यत्कर्म्म दक्षिणाहीनं तत्सर्वं निष्फलं भवेत् ॥&lt;br&gt;&#xA;दाता च कर्म्मणा तेन कालसूत्रं व्रजेद्ध्रुवम् ॥ २४ ॥&lt;br&gt;&#xA;अथान्ते दैन्यमाप्नोति शत्रुणा परिपीडितः ॥&lt;br&gt;&#xA;दक्षिणा विप्रमुद्दिश्य तत्कालं तु न दीयते ॥ २९ ॥&lt;br&gt;&#xA;तन्मुहूर्ते व्यतीते तु दक्षिणा द्विगुणा भवेत् ॥&lt;br&gt;&#xA;चतुर्गुणा दिनातीते पक्षे शतगुणा भवेत् ॥ २६ ॥&lt;br&gt;&#xA;मासे पञ्चशतघ्ना स्यात्षण्मासे तच्चतुर्गुणा ॥&lt;br&gt;&#xA;संवत्सरे व्यतीते तु कर्म्म तन्निष्फलं भवेत् ॥ २७ ॥&lt;br&gt;&#xA;दाता च नरकं याति यावद्वर्षसहस्रकम् ॥&lt;br&gt;&#xA;पुत्रपौत्रधनैश्वर्य्यं क्षयमाप्नोति पातकात् ॥&lt;br&gt;&#xA;धर्मो नष्टो भवेत्तस्य धर्म्महीने च कर्म्मणि ॥ २८ ॥&lt;br&gt;&#xA;श्रीविष्णुरुवाच ॥&lt;br&gt;&#xA;रक्ष स्वधर्मं धर्मिष्ठे धर्मज्ञे धर्मकर्मणि ॥&lt;br&gt;&#xA;सर्वेषां च भवेद्रक्षा स्वधर्मपरिपालने ॥ २९ ॥&lt;br&gt;&#xA;ब्रह्मोवाच ॥&lt;br&gt;&#xA;यश्च केन निमित्तेन न धर्मं परिरक्षति ॥&lt;br&gt;&#xA;धर्मे नष्टे च धर्मज्ञे तस्य कर्ता विनश्यति ॥ ३० ॥&lt;br&gt;&#xA;धर्म उवाच ॥&lt;br&gt;&#xA;मां रक्ष यत्नतः साध्वि प्रदाय पतिदक्षिणाम् ॥&lt;br&gt;&#xA;मयि स्थिते महासाध्वि सर्वं भद्रं भविष्यति ॥ ३१ ॥&lt;br&gt;&#xA;देवा ऊचुः ॥&lt;br&gt;&#xA;धर्मं रक्ष महासाध्वि कुरु पूर्णं व्रतं सति ॥&lt;br&gt;&#xA;वयं तव व्रते पूर्णे कुर्मस्त्वां पूर्णमानसाम् ॥३२॥&lt;br&gt;&#xA;मुनय ऊचुः ॥&lt;br&gt;&#xA;कृत्वा साध्वि पूर्णहोमं देहि विप्राय दक्षिणाम् ॥&lt;br&gt;&#xA;स्थितेष्वस्मासु धर्मज्ञे किमभद्रं भविष्यति ॥३३॥&lt;br&gt;&#xA;सनत्कुमार उवाच ॥&lt;br&gt;&#xA;शिवे शिवं देहि मह्यं न चेद्व्रतफलं त्यज ॥&lt;br&gt;&#xA;सुचिरं सञ्चितस्यापि स्वात्मनस्तपसः फलम् ॥ ३४ ॥&lt;br&gt;&#xA;कर्मण्यदक्षिणे साध्वि यागस्याहं तु तत्फलम् ॥&lt;br&gt;&#xA;प्राप्स्यामि यजमानस्य सम्पूर्णं कर्मणः फलम् ॥ ३५ ॥&lt;br&gt;&#xA;पार्वत्युवाच ॥&lt;br&gt;&#xA;किं कर्म्मणा मे देवेशाः किं मे दक्षिणया मुने ॥&lt;br&gt;&#xA;किं पुत्रेण च धर्मेण यत्र भर्त्ता च दक्षिणा ॥ ३६ ॥&lt;br&gt;&#xA;वृक्षार्चने फलं किं वै यदि भूमिर्न चार्च्यते ॥&lt;br&gt;&#xA;गते च कारणे कार्य्यं कुतः सस्यं कुतः फलम् ॥ ३७ ॥&lt;br&gt;&#xA;प्राणास्त्यक्ताः स्वेच्छया चेद्देहैस्स्यात्किं प्रयोजनम् ॥&lt;br&gt;&#xA;दृष्टिशक्तिविहीनेन चक्षुषा किं प्रयोजनम् ॥३८॥&lt;br&gt;&#xA;शतपुत्रसमः स्वामी साध्वीनां च सुरेश्वराः ॥&lt;br&gt;&#xA;यदि भर्त्ता व्रते देयः किं व्रतेन सुतेन वा ॥ ३९ ॥&lt;br&gt;&#xA;भर्तुर्वंशश्च तनयः केवलं भर्तृमूलकः ॥&lt;br&gt;&#xA;यत्र मूलं भवेद्भ्रष्टं तद्वाणिज्यं च निष्फलम् ॥ ४० ॥&lt;br&gt;&#xA;श्रीविष्णुरुवाच ॥&lt;br&gt;&#xA;पुत्रादपि परः स्वामी धर्मश्च स्वामिनः परः ॥&lt;br&gt;&#xA;नष्टे धर्मे च धर्मिष्ठे स्वामिना किं सुतेन वा ॥ ४१ ॥&lt;br&gt;&#xA;ब्रह्मोवाच ॥&lt;br&gt;&#xA;स्वामिनश्च परो धर्मो धर्मात्सत्यं च सुव्रते॥&lt;br&gt;&#xA;सत्यं सङ्कल्पितं कर्म न तु भ्रष्टं कुरु व्रतम्॥४२॥&lt;br&gt;&#xA;पार्वत्युवाच॥&lt;br&gt;&#xA;निरूपितश्च वेदेषु स्वशब्दो धनवाचकः॥&lt;br&gt;&#xA;तद्यस्यास्तीति स स्वामी वेदज्ञ शृणु मद्वचः॥४३॥&lt;br&gt;&#xA;तस्य दाता सदा स्वामी न च स्वस्वामितां लभेत्॥&lt;br&gt;&#xA;अहोऽव्यवस्था भवतां वेदज्ञानामबोधतः ॥४४॥&lt;br&gt;&#xA;धर्म्म उवाच ॥&lt;br&gt;&#xA;पत्नी विनाऽन्यं स्वं साध्वि स्वामिनं दातुमक्षमा ॥&lt;br&gt;&#xA;दम्पती ध्रुवमेकाङ्गौ द्वयोर्दाने द्वकौ समौ ॥ ४५ ॥&lt;br&gt;&#xA;पार्वत्युवाच ॥&lt;br&gt;&#xA;पिता ददाति जामात्रे स च गृह्णाति तत्सुताम् ॥&lt;br&gt;&#xA;न श्रुतं विपरीतं च श्रुतौ श्रुतिपरायणाः ॥ ४६ ॥&lt;br&gt;&#xA;देवा ऊचुः ॥&lt;br&gt;&#xA;बुद्धिस्वरूपा त्वं दुर्गे बुद्धिमन्तो वयं त्वया ॥&lt;br&gt;&#xA;वेदज्ञे वेदवादेषु के वा त्वां जेतुमीश्वराः ॥४७॥&lt;br&gt;&#xA;निरूपिता पुण्यके तु व्रते स्वामी च दक्षिणा ॥&lt;br&gt;&#xA;श्रुतौ श्रुतो यः स धर्मो विपरीतो ह्यधर्मकः ॥४८॥&lt;br&gt;&#xA;पार्वत्युवाच ॥&lt;br&gt;&#xA;केवलं वेदमाश्रित्य कः करोति विनिर्णयम् ॥&lt;br&gt;&#xA;बलवाल्ँलौकिको वेदाल्लोकाचारं च कस्त्यजेत् ॥ ४९ ॥&lt;br&gt;&#xA;वेदे प्रकृतिपुंसोश्च गरीयान्पुरुषो ध्रुवम् ॥&lt;br&gt;&#xA;निबोधत सुराः प्राज्ञा बालाहं कथयामि किम् ॥ ५० ॥&lt;br&gt;&#xA;बृहस्पतिरुवाच ॥&lt;br&gt;&#xA;न पुमांसं विना सृष्टिर्न साध्वि प्रकृतिं विना ॥&lt;br&gt;&#xA;श्रीकृष्णश्च द्वयोः स्रष्टा समौ प्रकृतिपूरुषौ ॥ ५१ ॥&lt;br&gt;&#xA;पार्वत्युवाच ॥&lt;br&gt;&#xA;सर्वस्रष्टा च यः कृष्णः सोंऽशेन सगुणः पुमान् ॥&lt;br&gt;&#xA;पुमान्गरीयान्प्रकृतेस्तथैव न ततश्च सा ॥ ५२ ॥&lt;br&gt;&#xA;एतस्मिन्नन्तरे देवा मुनयस्तत्र संसदि ॥&lt;br&gt;&#xA;रत्नेन्द्रसाररचितमाकाशे ददृशू रथम् ॥ ५३ ॥&lt;br&gt;&#xA;पार्षदैस्सम्परिवृतं युतं श्यामैश्चतुर्भुजैः ॥&lt;br&gt;&#xA;वनमालापरिवृतै रत्नभूषणभूषितैः ॥&lt;br&gt;&#xA;अवरुह्य मुदा यानादाजगाम सभातलम् ॥ ५४ ॥&lt;br&gt;&#xA;तुष्टुवुस्तं सुरेन्द्रास्ते देवं वैकुण्ठवासिनम् ॥&lt;br&gt;&#xA;शङ्खचक्रगदापद्मधरमीशं चतुर्भुजम् ॥ ९५ ॥&lt;br&gt;&#xA;लक्ष्मीसरस्वतीकान्तं शान्तं तं सुमनोहरम् ॥&lt;br&gt;&#xA;सुखदृश्यमभक्तानामदृश्यं कोटिजन्मभिः ॥ ५६ ॥&lt;br&gt;&#xA;कोटिकन्दर्पलावण्यं कोटिचन्द्रसमप्रभम् ॥&lt;br&gt;&#xA;अमूल्यरत्नरचितचारुभूषणभूषितम् ॥ ॥ ५७ ॥&lt;br&gt;&#xA;सेव्यं ब्रह्मादिदेवैश्च सेवकैः सततं स्तुतम् ॥&lt;br&gt;&#xA;तद्भासा सम्परिच्छन्नैर्वेष्टितं च सुरर्षिभिः ॥ ९८ ॥&lt;br&gt;&#xA;वासयामास तं ते च रत्नसिंहासने वरे ॥&lt;br&gt;&#xA;तं प्रणेमुश्च शिरसा ब्रह्मशक्तिशिवादयः ॥ ९९ ॥&lt;br&gt;&#xA;सम्पुटाञ्जलयः सर्वे पुलकाङ्गाश्रुलोचनाः ॥ ६० ॥&lt;br&gt;&#xA;सस्मितस्तांश्च पप्रच्छ सर्वं मधुरया गिरा ॥&lt;br&gt;&#xA;प्रबोधितः सुबोधज्ञः प्रवक्तुमुपचक्रमे ॥ ६१ ॥&lt;br&gt;&#xA;श्रीनारायण उवाच ॥&lt;br&gt;&#xA;सह बुद्ध्या बुद्धिमन्तो न वक्तुमुचितं सुराः॥&lt;br&gt;&#xA;सर्वे शक्त्या यया विश्वे शक्तिमन्तो हि जीविनः॥६२॥&lt;br&gt;&#xA;ब्रह्मादितृणपर्य्यन्तं सर्वं प्राकृतिकं जगत्॥&lt;br&gt;&#xA;सत्यं सत्यं विना मां च मया शक्तिः प्रकाशिता ॥ ६३ ॥&lt;br&gt;&#xA;आविर्भूता च सा मत्तः सृष्टौ देवी मदिच्छया ॥&lt;br&gt;&#xA;तिरोहिता च सा शेषे सृष्टिसंहरणे मयि ॥ ६४ ॥&lt;br&gt;&#xA;प्रकृतिः सृष्टिकर्त्री च सर्वेषां जननी परा ॥&lt;br&gt;&#xA;मम तुल्या च मन्माया तेन नारायणी स्मृता ॥ ॥ ६५ ॥&lt;br&gt;&#xA;सुचिरं तपसा तप्तं शम्भुना ध्यायता च माम् ॥&lt;br&gt;&#xA;तेन तस्मै मया दत्ता तपसां फलरूपिणी ॥ ६६ ॥&lt;br&gt;&#xA;व्रतं च लोकशिक्षार्थमस्या न स्वार्थमेव च ॥&lt;br&gt;&#xA;स्वयं व्रतानां तपसां फलदात्री जगत्त्रये ॥ ६७ ॥&lt;br&gt;&#xA;मायया मोहिताः सर्वे किमस्या वास्तवं व्रतम् ॥&lt;br&gt;&#xA;साध्यमस्य व्रतफलं कल्पे कल्पे पुनः पुनः ॥ ६८ ॥&lt;br&gt;&#xA;सुरेश्वरा मदंशाश्च ब्रह्मशक्तिमहेश्वराः ॥&lt;br&gt;&#xA;कलाः कलांशरूपाश्च जीविनश्च सुरादयः ॥ ६९ ॥&lt;br&gt;&#xA;मृदा विना घटं कर्त्तुं कुलालश्च यथाऽक्षमः ॥&lt;br&gt;&#xA;विना स्वर्णं स्वर्णकारः कुण्डलं कर्त्तुमक्षमः ॥ ७० ॥&lt;br&gt;&#xA;विना शक्त्या तथाऽहं च स्वसृष्टिं कर्तुमक्षमः ॥&lt;br&gt;&#xA;शक्तिप्रधाना सृष्टिश्च सर्वदर्शनसम्मता ॥ ७१ ॥&lt;br&gt;&#xA;अहमात्मा हि निर्लिप्तोऽदृश्यः साक्षी च देहिनाम् ॥&lt;br&gt;&#xA;देहाः प्राकृतिकाः सर्वे नश्वराः पाञ्चभौतिकाः ॥ ७२ ॥&lt;br&gt;&#xA;अहं नित्यः शरीरी च भानुविग्रहविग्रहः ॥&lt;br&gt;&#xA;सर्वाधारा सा प्रकृतिः सर्वात्माऽहं जगत्सु च ॥७३॥&lt;br&gt;&#xA;अहमात्मा मनो ब्रह्मा ज्ञानरूपो महेश्वरः ॥&lt;br&gt;&#xA;पञ्च प्राणाः स्वयं विष्णुर्बुद्धिः प्रकृतिरीश्वरी ॥ ॥ ७४ ॥&lt;br&gt;&#xA;मेधा निद्रादयश्चैताः सर्वाश्च प्रकृतेः कलाः ॥&lt;br&gt;&#xA;सा च शैलेन्द्रकन्यैषा त्विति वेदे निरूपितम् ॥ ७९ ॥&lt;br&gt;&#xA;अहं गोलोकनाथश्च वैकुण्ठेशः सनातनः ॥&lt;br&gt;&#xA;गोपीगोपैः परिवृतस्तत्रैव द्विभुजः स्वयम् ॥&lt;br&gt;&#xA;चतुर्भुजोऽत्र देवेशो लक्ष्मीशः पार्षदैर्वृतः ॥ ७६ ॥&lt;br&gt;&#xA;ऊर्ध्व परश्च वैकुण्ठात्पञ्चाशत्कोटियोजने ॥&lt;br&gt;&#xA;ममाश्रयश्च गोलोके यत्राहं गोपिकापतिः ॥ ७७ ॥&lt;br&gt;&#xA;व्रताराध्यस्स द्विभुजः स च तत्फलदायकः॥&lt;br&gt;&#xA;यद्रूपं चिन्तयेद्यो हि तच्च तत्फलदायकः॥७८॥&lt;br&gt;&#xA;व्रतं पूर्णं कुरु शिवे शिवं दत्त्वा च दक्षिणाम्॥&lt;br&gt;&#xA;पुनः समुचितं मूल्यं दत्त्वा नाथं ग्रहीष्यसि॥७९॥&lt;br&gt;&#xA;विष्णुदेहा यथा गावो विष्णुदेहस्तथा शिवः ॥&lt;br&gt;&#xA;द्विजाय दत्त्वा गोमूल्यं गृहाण स्वामिनं शुभे॥८०॥&lt;br&gt;&#xA;यज्ञपत्नीं यथा दातुं क्षमः स्वामी सदैव तु ॥&lt;br&gt;&#xA;तथा सा स्वामिनं दातुमीश्वरीति श्रुतेर्मतम्॥८१॥&lt;br&gt;&#xA;इत्युक्त्वा स सभामध्ये तत्रैवान्तरधीयत ॥&lt;br&gt;&#xA;हृष्टास्ते सा च संहृष्टा दक्षिणां दातुमुद्यता ॥ ८२ ॥&lt;br&gt;&#xA;कृत्वा शिवा पूर्णहोमं सा शिवं दक्षिणां ददौ ॥&lt;br&gt;&#xA;स्वस्तीत्युक्त्वा च जग्राह कुमारो देवसंसदि ॥८३॥&lt;br&gt;&#xA;उवाच दुर्गा सन्त्रस्ता शुष्ककण्ठौष्ठतालुका ॥&lt;br&gt;&#xA;कृत्वाञ्जलिपुटा विप्रं हृदयेन विदूयता ॥८४॥&lt;br&gt;&#xA;पार्वत्युवाच ॥&lt;br&gt;&#xA;गोमूल्यं मत्पतिसममिति वेदे निरूपितम्॥&lt;br&gt;&#xA;गवां लक्षं प्रयच्छामि देहि मत्स्वामिनं द्विज॥८५॥&lt;br&gt;&#xA;तदा दास्यामि विप्रेभ्यो दानानि विविधानि च॥&lt;br&gt;&#xA;आत्महीनो हि देहश्च कर्म्म किं कर्तुमीश्वरः॥८६॥&lt;br&gt;&#xA;सनत्कुमार उवाच ॥&lt;br&gt;&#xA;गवां लक्षेण मे देवि वल्गुना किं प्रयोजनम् ॥&lt;br&gt;&#xA;दत्तस्यामूल्य रत्नस्य गवां प्रत्यर्पणेन च॥८७॥&lt;br&gt;&#xA;स्वस्य स्वस्य स्वयं दाता लोकः सर्वो जगत्त्रये॥&lt;br&gt;&#xA;कर्त्तुरेवेप्सितं कर्म भवेत्किं वा परेच्छया ॥ ८८ ॥&lt;br&gt;&#xA;दिगम्बरं पुरः कृत्वा भ्रमिष्यामि जगत्त्रयम्॥&lt;br&gt;&#xA;बालकानां बालिकानां समूहस्मितकारणम्॥८९॥&lt;br&gt;&#xA;इत्युक्त्वा ब्रह्मणः पुत्रो गृहीत्वा शङ्करं मुने॥&lt;br&gt;&#xA;सन्निधौ वासयामास तेजस्वी देवसंसदि॥९०॥&lt;br&gt;&#xA;दृष्ट्वा शिवं गृह्यमाणं कुमारेण च पार्वती॥&lt;br&gt;&#xA;समुद्यता तनुं त्यक्तुं शुष्ककण्ठौष्ठतालुका॥ ॥ ९१ ॥&lt;br&gt;&#xA;विचिन्त्य मनसा साध्वीत्येवमेव दुरत्ययम् ॥&lt;br&gt;&#xA;न दृष्टोऽभीष्टदेवश्च न च प्राप्तं फलं व्रते ॥ ९२ ॥&lt;br&gt;&#xA;एतस्मिन्नन्तरे देवाः पार्वतीसहितास्तदा ॥&lt;br&gt;&#xA;सद्यो ददृशुराकाशे तेजसां निकरं परम् ॥ ९३ ॥&lt;br&gt;&#xA;कोटिसूर्य्यप्रभोर्ध्वं च प्रज्वलन्तं दिशो दश ॥&lt;br&gt;&#xA;कैलासशैलपुरतः सर्वदेवादिभिर्युतम् ॥ ९४ ॥&lt;br&gt;&#xA;सर्वाश्रयं गणाच्छन्नं विस्तीर्णं मण्डलाकृतिम् ॥&lt;br&gt;&#xA;तच्च दृष्ट्वा भगवतस्तुष्टुवुस्ते क्रमेण च ॥ ॥ ९५ ॥&lt;br&gt;&#xA;विष्णुरुवाच ॥&lt;br&gt;&#xA;ब्रह्माण्डानि च सर्वाणि यल्लोमविवरेषु च ॥&lt;br&gt;&#xA;सोऽयं ते षोडशांशश्च के वयं यो महाविराट् ॥ ९६ ॥&lt;br&gt;&#xA;ब्रह्मोवाच ॥&lt;br&gt;&#xA;वेदोपयुक्तं दृश्यं यत्प्रत्यक्षं द्रष्टुमीश्वर ॥&lt;br&gt;&#xA;स्तोतुं तद्वर्णितुमहं शक्तः किं स्तौमि तत्परः ॥९७॥&lt;br&gt;&#xA;श्रीमहादेव उवाच ॥&lt;br&gt;&#xA;ज्ञानाधिष्ठातृदेवोऽहं स्तौमि ज्ञानपरं च किम् ॥&lt;br&gt;&#xA;सर्वानिर्वचनीयं तं त्वां च स्वेच्छामयं विभुम् ॥ ९८ ॥&lt;br&gt;&#xA;धर्म उवाच ॥&lt;br&gt;&#xA;अदृश्यमवतारेषु यद्दृश्यं सर्वजन्तुभिः ॥&lt;br&gt;&#xA;किं स्तौमि तेजोरूपं तद्भक्तानुग्रहविग्रहम् ॥ ९९ ॥&lt;br&gt;&#xA;देवा उचुः ॥&lt;br&gt;&#xA;के वयं त्वत्कलांशाश्च किं वा त्वां स्तोतुमीश्वराः ॥&lt;br&gt;&#xA;स्तोतुं न शक्ता वेदा यं न च शक्ता सरस्वती ॥ १०० ॥&lt;br&gt;&#xA;मुनय उचुः ॥&lt;br&gt;&#xA;वेदान्पठित्वा विद्वांसो वयं किं वेदकारणम् ॥&lt;br&gt;&#xA;स्तोतुमीशा न वाणी च त्वां वाङ्मनसयोः परम् ॥ १०१ ॥&lt;br&gt;&#xA;सरस्वत्युवाच ॥&lt;br&gt;&#xA;वागधिष्ठातृदेवीं मां वदन्ते वेदवादिनः ॥&lt;br&gt;&#xA;किञ्चिन्न शक्ता त्वां स्तोतुमहो वाङ्मनसोः परम् ॥ १०२ ॥&lt;br&gt;&#xA;सावित्र्युवाच ॥&lt;br&gt;&#xA;वेदप्रसूरहं नाथ सृष्ट्वा त्वत्कलया पुरा ॥&lt;br&gt;&#xA;किं स्तौमि स्त्रीस्वभावेन सर्वकारणकारणम्॥१०३॥&lt;br&gt;&#xA;लक्ष्मीरुवाच ॥&lt;br&gt;&#xA;त्वदंशविष्णुकान्ताहं जगत्पोषणकारिणी॥&lt;br&gt;&#xA;किं स्तौमि त्वत्कलासृष्टा जगतां बीजकारणम् ॥ १०४ ॥&lt;br&gt;&#xA;हिमालय उवाच ॥&lt;br&gt;&#xA;हसन्ति सन्तो मां नाथ कर्मणा स्थावरं परम्॥&lt;br&gt;&#xA;स्तोतुं समुद्यतं क्षुद्रः किं स्तौमि स्तोतुमक्षमः ॥ १०५ ॥&lt;br&gt;&#xA;क्रमेण सर्वे तं स्तुत्वा देवा विररमुर्मुने ॥&lt;br&gt;&#xA;देव्यश्च मुनयः सर्वे पार्वती स्तोतुमुद्यता ॥ १०६ ॥&lt;br&gt;&#xA;धौतवस्त्रा जटाभारं बिभ्रती सुव्रता व्रते ॥&lt;br&gt;&#xA;प्रेरिता परमात्मानं व्रताराध्यं शिवेन च ॥१०७॥&lt;br&gt;&#xA;ज्वलदग्निशिखारूपा तेजोमूर्तिमती सती ॥&lt;br&gt;&#xA;तपसां फलदा माता जगतां सर्वकर्मणाम् ॥ १०८ ॥&lt;br&gt;&#xA;पार्वत्युवाच ॥&lt;br&gt;&#xA;कृष्ण जानासि मां भद्रं नाहं त्वां ज्ञातुमीश्वरी ॥&lt;br&gt;&#xA;के वा जानन्ति वेदज्ञा वेदा वा वेदकारकाः ॥१०९॥&lt;br&gt;&#xA;त्वदंशास्त्वां न जानन्ति कथं ज्ञास्यन्ति ते कलाः॥&lt;br&gt;&#xA;त्वं चापि तत्त्वं जानासि किमन्ये ज्ञातुमीश्वराः ॥ ११० ॥&lt;br&gt;&#xA;सूक्ष्मात्सूक्ष्मतमोऽव्यक्तः स्थूलात्स्थूलतमो महान् ॥&lt;br&gt;&#xA;विश्वस्त्वं विश्वरूपश्च विश्वबीजं सनातनः ॥ १११ ॥&lt;br&gt;&#xA;कार्य्यं त्वं कारणं त्वं च कारणानां च कारणम् ॥&lt;br&gt;&#xA;तेजस्स्वरूपो भगवान्निराकारो निराश्रयः ॥ ११२ ॥&lt;br&gt;&#xA;निर्लिप्तो निर्गुणः साक्षी स्वात्मारामः परात्परः ॥&lt;br&gt;&#xA;प्रकृतीशो विराड्बीजं विराड्रूपस्त्वमेव च ॥&lt;br&gt;&#xA;सगुणस्त्वं प्राकृतिकः कलया सृष्टिहेतवे ॥ ११३ ॥&lt;br&gt;&#xA;प्रकृतिस्त्वं पुमांस्त्वं च वेदाऽन्यो न क्वचिद्भवेत् ॥&lt;br&gt;&#xA;जीवस्त्वं साक्षिणो भोगी स्वात्मनः प्रतिबिम्बकम् ॥ ११४ ॥&lt;br&gt;&#xA;कर्म त्वं कर्मबीजं त्वं कर्मणां फलदायकः ॥&lt;br&gt;&#xA;ध्यायन्ति योगिनस्तेजस्त्वदीयमशरीरि यत् ॥&lt;br&gt;&#xA;केचिच्चतुर्भुजं शान्तं लक्ष्मीकान्तं मनोहरम् ॥ ११५ ॥&lt;br&gt;&#xA;वैष्णवाश्चैव साकारं कमनीयं मनोहरम् ॥&lt;br&gt;&#xA;शङ्खचक्रगदापद्मधरं पीताम्बरं परम् ॥११६॥&lt;br&gt;&#xA;द्विभुजं कमनीयं च किशोरं श्यामसुन्दरम् ॥&lt;br&gt;&#xA;शान्तं गोपाङ्गनाकान्तं रत्नभूषणभूषितम् ॥ ११७ ॥&lt;br&gt;&#xA;एवं तेजस्विनं भक्ताः सेवन्ते सन्ततं मुदा ॥&lt;br&gt;&#xA;ध्यायन्ति योगिनो यत्तत्कुतस्तेजस्विनं विना ॥ १३. ॥&lt;br&gt;&#xA;तत्तेजो बिभ्रतां देव देवानां तेजसा पुरा ॥&lt;br&gt;&#xA;आविर्भूता सुराणां च वधाय ब्रह्मणा स्तुता ॥ ११९ ॥&lt;br&gt;&#xA;नित्या तेजस्त्वरूपाऽहं धृत्वा वै विग्रहं विभो ॥&lt;br&gt;&#xA;स्त्रीरूपं कमनीयं च विधाय समुपस्थिता ॥ १२० ॥&lt;br&gt;&#xA;मायया तव मायाऽहं मोहयित्वाऽसुरान्पुरा ॥&lt;br&gt;&#xA;निहत्य सर्वाञ्छैलेन्द्रमगमं तं हिमालयम् ॥ १२१ ॥&lt;br&gt;&#xA;ततोऽहं संस्तुता देवैस्तारकाक्षेण पीडितैः ॥&lt;br&gt;&#xA;अभवं दक्षजायायां शिवस्त्री भवजन्मनि ॥१२२॥&lt;br&gt;&#xA;त्यक्त्वा देहं दक्षयज्ञे शिवाऽहं शिवनिन्दया ॥&lt;br&gt;&#xA;अभवं शैलजायायां शैलाधीशस्य कर्मणा ॥ १२३ ॥&lt;br&gt;&#xA;अनेकतपसा प्राप्तः शिवश्चात्रापि जन्मनि ॥&lt;br&gt;&#xA;पाणिं जग्राह मे योगी प्रार्थितो ब्रह्मणा विभुः ॥ १२४ ॥&lt;br&gt;&#xA;शृङ्गारजं च तत्तेजो नालभं देवमायया ॥&lt;br&gt;&#xA;स्तौमि त्वामेव तेनेश पुत्रदुःखेन दुःखिता ॥ १२५ ॥&lt;br&gt;&#xA;व्रते भवद्विधं पुत्रं लब्धुमिच्छामि साम्प्रतम् ॥&lt;br&gt;&#xA;देवेन विहिता वेदे साङ्गे स्वस्वामिदक्षिणा ॥ १२६ ॥&lt;br&gt;&#xA;श्रुत्वा सर्वं कृपासिन्धो कृपां मे कर्तुमर्हसि ॥&lt;br&gt;&#xA;इत्युक्त्वा पार्वती तत्र विरराम च नारद ॥ १२७ ॥&lt;br&gt;&#xA;भारते पार्वतीस्तोत्रं यः शृणोति सुसंयतः ॥&lt;br&gt;&#xA;सत्पुत्रं लभते नूनं विष्णुतुल्यपराक्रमम् ॥ १२८ ॥&lt;br&gt;&#xA;संवत्सरं हविष्याशी हरिमभ्यर्च्य भक्तितः ॥&lt;br&gt;&#xA;सुपुण्यकव्रतफलं लभते नात्र संशयः ॥ १२९ ॥&lt;br&gt;&#xA;विष्णुस्तोत्रमिदं ब्रह्मन्सर्वसम्पत्तिवद्धर्नम् ॥&lt;br&gt;&#xA;सुखदं मोक्षदं सारं स्वामिसौभाग्यवर्द्धनम् ॥१३०॥&lt;br&gt;&#xA;सर्वसौन्दर्य्यबीजं च यशोराशिविवर्द्धनम् ॥&lt;br&gt;&#xA;हरिभक्तिप्रदं तत्त्वज्ञानबुद्धिसुखप्रदम् ॥ १३१ ॥&lt;br&gt;&#xA;इति श्रीब्रह्मवैवर्त्ते महापुराणे तृतीये गणपतिखण्डे नारदनारायणसंवादे पुण्यकव्रते पतिदाने पार्वतीकृतं श्रीकृष्णस्तोत्रकथनं नाम सप्तमोऽध्यायः ॥ ७ ॥&lt;/p&gt;</description>
    </item>
    <item>
      <title>००८</title>
      <link>https://vishvAsa.github.io/purANam_vaiShNavam/brahma-vaivarta-purANam/03/008/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/03/008/</guid>
      <description>&lt;p&gt;नारायण उवाच ॥&lt;br&gt;&#xA;पार्वत्याः स्तवनं श्रुत्वा श्रीकृष्णः करुणानिधिः ॥&lt;br&gt;&#xA;स्वरूपं दर्शयामास सर्वादृश्यं सुदुर्लभम् ॥ १ ॥&lt;br&gt;&#xA;स्तुत्वा देवी व्रतपरा कृष्णसंलग्नमानसा ॥&lt;br&gt;&#xA;ददर्श तेजसां मध्ये स्वरूपं सर्वमोहनम् ॥ २ ॥&lt;br&gt;&#xA;सद्रत्नसाररचिते हीरकेण परिष्कृते ॥&lt;br&gt;&#xA;युक्ते माणिक्यमालाभी रत्नपूर्णे मनोरमे ॥ ३ ॥&lt;br&gt;&#xA;पीतांशुकं वह्निशुद्धं वरं वंशकरं परम् ॥&lt;br&gt;&#xA;वनमालागलं श्यामं रत्नभूषणभूषितम् ॥ ४ ॥&lt;br&gt;&#xA;किशोरवयसं चित्रवेषं वै चन्दनाङ्कितम् ॥&lt;br&gt;&#xA;चारुस्मितास्यमीड्यं तच्छारदेन्दुविनिन्दकम् ॥ ९ ॥&lt;br&gt;&#xA;मालतीमाल्यसंयुक्तं केकिपिच्छावचूडकम् ॥&lt;br&gt;&#xA;गोपाङ्गनापरिवृतं राधावक्षस्थलोज्ज्वलम् ॥ ६ ॥&lt;br&gt;&#xA;कोटिकन्दर्पलावण्यलीलाधाम मनोहरम् ॥&lt;br&gt;&#xA;अतीव हृष्टं सर्वेष्टं भक्तानुग्रहकारकम् ॥ ७ ॥&lt;br&gt;&#xA;दृष्ट्वा रूपं रूपवती पुत्रं तदनुरूपकम् ॥&lt;br&gt;&#xA;मनसा वरयामास वरं सम्प्राप्य तत्क्षणम् ॥ ८ ॥&lt;br&gt;&#xA;वरं दत्त्वा वरेशस्तु यद्यन्मनसि वाञ्छितम् ॥&lt;br&gt;&#xA;दत्त्वाऽभीष्टं सुरेभ्यश्च तत्तेजोऽन्तरधीयत ॥ ९ ॥&lt;br&gt;&#xA;कुमारं बोधयित्वा तु देवदेव्यै दिगम्बरम् ॥&lt;br&gt;&#xA;ददुर्निरुपमं तत्र प्रहृष्टायै कृपान्विताः ॥ १० ॥&lt;br&gt;&#xA;ब्राह्मणेभ्यो ददौ दुर्गा रत्नानि विविधानि च ॥&lt;br&gt;&#xA;सुवर्णानि च भिक्षुभ्यो बन्दिभ्यो विश्वनन्दिता ॥ ११ ॥&lt;br&gt;&#xA;ब्राह्मणान्भोजयामास देवान्वै पर्वतांस्तथा ॥&lt;br&gt;&#xA;शङ्करं पूजयामास चोपहारैरनुत्तमैः ॥ १२ ॥&lt;br&gt;&#xA;दुन्दुभिं वादयामास कारयामास मङ्गलम् ॥&lt;br&gt;&#xA;सङ्गीतं गापयामास हरिसम्बन्धि सुन्दरम्॥ १३॥&lt;br&gt;&#xA;व्रतं समाप्य सा दुर्गा दत्त्वा दानानि सस्मिता ॥&lt;br&gt;&#xA;सर्वांश्च भोजयित्वा तु बुभुजे स्वामिना सह ॥ १४ ॥&lt;br&gt;&#xA;ताम्बूलं च वरं रम्यं कर्पूरादिसुवासितम् ॥&lt;br&gt;&#xA;क्रमात्प्रदाय सर्वेभ्यो बुभुजे तेन कौतुकात् ॥ १५ ॥&lt;br&gt;&#xA;पयःफेननिभां शय्यां रम्यां सद्रत्नमञ्चके ॥&lt;br&gt;&#xA;पुष्पचन्दनसंयुक्तां कस्तूरीकुङ्कुमान्विताम् ॥&lt;br&gt;&#xA;रहसि स्वामिना सार्द्धं सुष्वाप परमेश्वरी ॥ ॥ १६ ॥&lt;br&gt;&#xA;कैलासस्यैकदेशे च रम्ये चन्दनकानने ॥&lt;br&gt;&#xA;सुगन्धिकुसुमाढ्येन वायुना सुरभीकृते ॥ १७ ॥&lt;br&gt;&#xA;भ्रमरध्वनिसंयुक्ते पुंस्कोकिलरुताश्रये ॥&lt;br&gt;&#xA;व्यहार्षीत्सा सुरसिका तत्र तेन सहाम्बिका ॥ १८ ॥&lt;br&gt;&#xA;रेतःपतनकाले च स विष्णुर्विष्णुमायया ॥&lt;br&gt;&#xA;विधाय विप्ररूपं तदाजगाम रतेर्गृहम् ॥१९॥&lt;br&gt;&#xA;जटावन्तं विना तैलं कुचैलं भिक्षुकं मुने ॥&lt;br&gt;&#xA;अतीवशुक्लदशनं तृष्णया परिपीडितम्॥ ॥ २० ॥&lt;br&gt;&#xA;अतीव कृशगात्रं च बिभ्रत्तिलकमुज्ज्वलम् ॥&lt;br&gt;&#xA;बहुकाकुस्वरं दीनं दैन्यात्कुत्सितमूर्तिमत् ॥ २१ ॥&lt;br&gt;&#xA;आजुहाव महादेवमतिवृद्धोऽन्नयाचकः ॥&lt;br&gt;&#xA;दण्डावलम्बनं कृत्वा रतिद्वारेऽतिदुर्बलः ॥ २२ ॥&lt;br&gt;&#xA;ब्राह्मण उवाच ॥&lt;br&gt;&#xA;किं करोषि महादेव रक्ष मां शरणागतम् ॥&lt;br&gt;&#xA;सप्तरात्रिव्रतेऽतीते पारणाकाङ्क्षिणं क्षुधा॥२३॥&lt;br&gt;&#xA;किं करोषि महादेव हे तात करुणानिधे ॥&lt;br&gt;&#xA;पश्य वृद्धं जराग्रस्तं तृषया परिपीडितम्॥ ॥ २४ ॥&lt;br&gt;&#xA;मातरुत्तिष्ठ मेऽन्नं त्वं प्रयच्छाद्य शिवं जलम् ॥&lt;br&gt;&#xA;अनन्तरत्नोद्भवजे रक्ष मां शरणागतम् ॥ २५ ॥&lt;br&gt;&#xA;मातर्मातर्जगन्मातरेहि नाहं स्थितो बहिः ॥&lt;br&gt;&#xA;सीदामि तृषया कस्मात्स्थितायामात्ममातरि ॥ २६ ॥&lt;br&gt;&#xA;इति काकुस्वरं श्रुत्वा शिवस्योत्तिष्ठतो मुने ॥&lt;br&gt;&#xA;पपात वीर्य्यं शय्यायां न योनौ प्रकृतेस्तदा ॥ २७ ॥&lt;br&gt;&#xA;उत्तस्थौ पार्वती त्रस्ता सूक्ष्मवस्त्रं पिधाय च ॥&lt;br&gt;&#xA;आजगाम बहिर्द्वारं पार्वत्या सह शङ्करः ॥ २८ ॥&lt;br&gt;&#xA;ददर्श ब्राह्मणं दीनं जरया परिपीडितम् ॥&lt;br&gt;&#xA;वृद्धं लुलितगात्रं च बिभ्रतं दण्डमानतम् ॥ २९ ॥&lt;br&gt;&#xA;तपस्विनमशान्तं च शुष्ककण्ठौष्ठतालुकम् ॥&lt;br&gt;&#xA;कुर्वन्तं परया भक्त्या प्रणामं स्तवनं तयोः ॥ ३० ॥&lt;br&gt;&#xA;श्रुत्वा तद्वचनं तत्र नीलकण्ठः सुधोपमम् ॥&lt;br&gt;&#xA;उवाच परया प्रीत्या प्रसन्नस्तं प्रहस्य च ॥ ३१ ॥&lt;br&gt;&#xA;शङ्कर उवाच ॥&lt;br&gt;&#xA;गृहं ते कुत्र विप्रर्षे वद वेदविदां वर ॥&lt;br&gt;&#xA;किन्नाम भवतः क्षिप्रं ज्ञातुमिच्छामि साम्प्रतम् ॥ ३२ ॥&lt;br&gt;&#xA;पार्वत्युवाच ॥&lt;br&gt;&#xA;आगतोऽसि कुतो विप्र मम भाग्यादुपस्थितः ॥&lt;br&gt;&#xA;अद्य मे सफलं जन्म ब्राह्मणो मद्गृहेऽतिथिः ॥ ३३ ॥&lt;br&gt;&#xA;अतिथिः पूजितो येन त्रिजगत्तेन पूजितम् ॥&lt;br&gt;&#xA;तत्रैवाधिष्ठिता देवा ब्राह्मणा गुरवो द्विज ॥ ३४ ॥&lt;br&gt;&#xA;तीर्थान्यतिथिपादेषु शश्वत्तिष्ठन्ति निश्चितम् ॥&lt;br&gt;&#xA;तत्पादधौततोयेन मिश्रितानि लभेद्गृही ॥ ३५॥&lt;br&gt;&#xA;स स्नातः सर्वतीर्थेषु सर्वयज्ञेषु दीक्षितः॥&lt;br&gt;&#xA;अतिथिः पूजितो येन स्वात्मशक्त्या यथोचितम् ॥ ३६ ॥&lt;br&gt;&#xA;महादानानि सर्वाणि कृतानि तेन भूतले ॥&lt;br&gt;&#xA;अतिथिः पूजितो येन भारते भक्तिपूर्वकम् ॥ ३७ ॥&lt;br&gt;&#xA;नानाप्रकारपुण्यानि वेदोक्तानि च यानि वै ॥&lt;br&gt;&#xA;अन्ये चातिथिसेवायाः कलां नार्हन्ति षोडशीम् ॥ ३८ ॥&lt;br&gt;&#xA;अपूजितोऽतिथिर्यस्य भवनाद्विनिवर्त्तते ॥&lt;br&gt;&#xA;पितृदेवाग्नयः पश्चाद्गुरवो यान्त्यपूजिताः ॥ ३९ ॥&lt;br&gt;&#xA;यानि कानि च पापानि ब्रह्महत्यादिकानि च ॥&lt;br&gt;&#xA;तानि सर्वाणि लभते नाभ्यर्च्यातिथिमीप्सितम्॥४०॥&lt;br&gt;&#xA;ब्राह्मण उवाच ॥&lt;br&gt;&#xA;जानासि वेदान्वेदज्ञे वेदोक्तं कुरु पूजनम् ॥&lt;br&gt;&#xA;क्षुत्तृड्भ्यां पीडितो मातर्वचनं च श्रुतौ श्रुतम् ॥ ४१ ॥&lt;br&gt;&#xA;व्याधियुक्तो निराहारो यदा वाऽनशनव्रती ॥&lt;br&gt;&#xA;मनोरथेनोपहारं भोक्तुमिच्छति मानवः॥४२॥&lt;br&gt;&#xA;पार्वत्युवाच ॥&lt;br&gt;&#xA;भोक्तुमिच्छसि किं विप्र त्रैलोक्ये च सुदुर्लभम्॥&lt;br&gt;&#xA;दास्यामि भोक्तुं त्वामद्य मज्जन्म सफलं कुरु ॥४३॥&lt;br&gt;&#xA;ब्राह्मण उवाच ॥&lt;br&gt;&#xA;व्रते सुव्रतया सर्वमुपहारं समाहृतम् ॥&lt;br&gt;&#xA;नानाविधं मिष्टमिष्टं भोक्तुं श्रुत्वा समागतः॥४४॥&lt;br&gt;&#xA;सुव्रते तव पुत्रोऽहमग्रे मां पूजयिष्यसि ॥&lt;br&gt;&#xA;दत्त्वा मिष्टानि वस्तूनि त्रैलोक्ये दुर्लभानि च ॥ ४५ ॥&lt;br&gt;&#xA;ताताः पञ्चविधाः प्रोक्ता मातरो विविधाः स्मृताः ॥&lt;br&gt;&#xA;पुत्रः पञ्चविधः साध्वि कथितो वेदवादिभिः॥४६॥&lt;br&gt;&#xA;विद्यादाताऽन्नदाता च भयत्राता च जन्मदः ॥&lt;br&gt;&#xA;कन्यादाता च वेदोक्ता नराणां पितरः स्मृताः ॥ ४७ ॥&lt;br&gt;&#xA;गुरुपत्नी गर्भधात्री स्तनदात्री पितुः स्वसा ॥&lt;br&gt;&#xA;स्वसा मातुः सपत्नी च पुत्रभार्य्याऽन्नदायिका ॥ ४८ ॥&lt;br&gt;&#xA;भृत्यः शिष्यश्च पोष्यश्च वीर्य्यजः शरणागतः ॥&lt;br&gt;&#xA;धर्मपुत्राश्च चत्वारो वीर्य्यजो धनभागिति ॥ ४९ ॥&lt;br&gt;&#xA;क्षुत्तृड्भ्यां पीडितो मातर्वृद्धोऽहं शरणागतः ॥&lt;br&gt;&#xA;साम्प्रतं तव वन्ध्याया अनाथः पुत्र एव च ॥ ५० ॥&lt;br&gt;&#xA;पिष्टकं परमान्नं च सुपक्वानि फलानि च ॥&lt;br&gt;&#xA;नानाविधानि पिष्टानि कालदेशोद्भवानि च ॥ ५१ ॥&lt;br&gt;&#xA;पक्वान्नं स्वस्तिकं क्षीरमिक्षुमिक्षुविकारजम् ॥&lt;br&gt;&#xA;घृतं दधि च शाल्यन्नं घृतपक्वं च व्यञ्जनम् ॥ ५२ ॥&lt;br&gt;&#xA;लड्डुकानि तिलानां च मिष्टान्नैः सगुडानि च ॥&lt;br&gt;&#xA;ममाज्ञातानि वस्तूनि सुधया तुल्यकानि च ॥ ५३ ॥&lt;br&gt;&#xA;ताम्बूलं च वरं रम्यं कर्पूरादिसुवासितम् ॥&lt;br&gt;&#xA;चलं सुनिर्मलं स्वादु द्रव्याण्येतानि वासितम् ॥५४॥&lt;br&gt;&#xA;द्रव्याणि यानि भुक्त्वा मे चारु लम्बोदरं भवेत् ॥&lt;br&gt;&#xA;अनन्तरत्नोद्भवजे तानि मह्यं प्रदास्यसि ॥ ५५ ॥&lt;br&gt;&#xA;स्वामी ते त्रिजगत्कर्त्ता प्रदाता सर्वसम्पदाम् ॥&lt;br&gt;&#xA;महालक्ष्मी स्वरूपा त्वं सर्वैश्वर्य्यप्रदायिनी ॥ ५६ ॥&lt;br&gt;&#xA;रत्नसिंहासनं रम्यममूल्यं रत्नभूषणम् ॥&lt;br&gt;&#xA;वह्निशुद्धांशुकं चारु प्रदास्यसि सुदुर्लभम् ॥ ५७ ॥&lt;br&gt;&#xA;सुदुर्लभं हरेर्मन्त्रं हरौ भक्तिं दृढां सति ॥&lt;br&gt;&#xA;हरिप्रिया हरेः शक्तिस्त्वमेव सर्वदा स्थिता ॥ ५८ ॥&lt;br&gt;&#xA;ज्ञानं मृत्युञ्जयं नाम दातृशक्तिं सुखप्रदाम् ॥&lt;br&gt;&#xA;सर्वसिद्धिं च किं मातरदेयं स्वसुताय च ॥ ५९ ॥&lt;br&gt;&#xA;मनः सुनिर्मलं कृत्वा धर्मे तपसि सन्ततम् ॥&lt;br&gt;&#xA;श्रेष्ठे सवं करिष्यामि न कामे जन्म हेतुके ॥ ६० ॥&lt;br&gt;&#xA;स्वकामात्कुरुते कर्म कर्मणो भोग एव च ॥&lt;br&gt;&#xA;भोगौ शुभाशुभौ ज्ञेयौ तौ हेतू सुखदुःखयोः ॥६१॥&lt;br&gt;&#xA;दुःखं न कस्माद्भवति सुखं वा जगदम्बिके ॥&lt;br&gt;&#xA;सर्वं स्वकर्मणो भोगस्तेन तद्विरतो बुधः ॥ ६२ ॥&lt;br&gt;&#xA;कर्म निर्मूलयन्त्येव सन्तो हि सततं मुदा ॥&lt;br&gt;&#xA;हरिभावनबुद्ध्या तत्तपसा भक्तसङ्गतः ॥ ६३ ॥&lt;br&gt;&#xA;इन्द्रियद्रव्यसंयोगसुखं विध्वंसनावधि ॥&lt;br&gt;&#xA;हरिसंलापरूपं च सुखं तत्सर्वकालिकम् ॥६४॥&lt;br&gt;&#xA;हरिस्मरणशीलानां नायुर्याति सतां सती ॥&lt;br&gt;&#xA;न तेषामीश्वरः कालो न च मृत्युञ्जयो ध्रुवम् ॥ ६५ ॥&lt;br&gt;&#xA;चिरं जीवन्ति ते भक्ता भारते चिरजीविनः ॥&lt;br&gt;&#xA;सर्वसिद्धिं च विज्ञाय स्वच्छन्दं सर्वगामिनः ॥ ६६ ॥&lt;br&gt;&#xA;जातिस्मरा हरेर्भक्ता जानते कोटिजन्मनः ॥&lt;br&gt;&#xA;कथयन्ति कथां जन्म लभन्ते स्वेच्छया मुदा ॥ ६७ ॥&lt;br&gt;&#xA;परं पुनन्ति ते पूतास्तीर्थानि स्वीयलीलया ॥&lt;br&gt;&#xA;पुण्यक्षेत्रेऽत्र सेवायै परार्थं च भ्रमन्ति ते ॥ ६८ ॥&lt;br&gt;&#xA;वैष्णवानां पदस्पर्शात्सद्यः पूता वसुन्धरा ॥&lt;br&gt;&#xA;कालं गोदोहमात्रं तु तीर्थे यत्र वसन्ति ते ॥ ६९ ॥&lt;br&gt;&#xA;गुरोरास्याद्विष्णुमन्त्रः श्रुतौ यस्य प्रविश्यति ॥&lt;br&gt;&#xA;तं वैष्णवं तीर्थपूतं प्रवदन्ति पुराविदः ॥ ७० ॥&lt;br&gt;&#xA;पुरुषाणां शतं पूर्वमुद्धरन्ति शतं परम् ॥&lt;br&gt;&#xA;लीलया भारते भक्त्या सोदरान्मातरं तथा ॥ ७१ ॥&lt;br&gt;&#xA;मातामहानां पुरुषान्दश पूर्वान्दशापरान् ॥&lt;br&gt;&#xA;मातुः प्रसूमुद्धरन्ति दारुणाद्यमताडनात् ॥ ॥ ७२ ॥&lt;br&gt;&#xA;भक्तदर्शनमाश्लेषं मानवाः प्राप्नुवन्ति ये ॥&lt;br&gt;&#xA;ते याताः सर्वतीर्थेषु सर्वयज्ञेषु दीक्षिताः ॥ ७३ ॥&lt;br&gt;&#xA;न लिप्ताः पातकैर्भक्ताः सन्ततं हरिमानसाः ॥&lt;br&gt;&#xA;यथाऽग्नयः सर्वभक्ष्या यथा द्रव्येषु वायवः ॥७४॥&lt;br&gt;&#xA;त्रिकोटिजन्मनामन्ते प्राप्नोति जन्म मानवम् ॥&lt;br&gt;&#xA;प्राप्नोति भक्तसङ्गं स मानुषे कोटिजन्मतः ॥ ७५ ॥&lt;br&gt;&#xA;भक्तसङ्गाद्भवेद्भक्तेरङ्कुरो जीवितः सती ॥&lt;br&gt;&#xA;अभक्तदर्शनादेव स च प्राप्नोति शुष्कताम् ॥ ॥ ७६ ॥&lt;br&gt;&#xA;पुनः प्रफुल्लतां याति वैष्णवालापमात्रतः ॥&lt;br&gt;&#xA;अङ्कुरश्चाविनाशी च वर्द्धते प्रतिजन्मनि ॥ ७७&lt;br&gt;&#xA;तत्तरोवर्द्धमानस्य हरिदास्यं फलं सति ॥&lt;br&gt;&#xA;परिणामे भक्तिपाके पार्षदश्च भवेद्धरेः ॥ ७८ ॥&lt;br&gt;&#xA;महति प्रलये नाशो न भवेत्तस्य निश्चितम् ॥&lt;br&gt;&#xA;सर्वसृष्टेश्च संहारे ब्रह्मलोकस्य वेधसः ॥ ७९ ॥&lt;br&gt;&#xA;तस्मान्नारायणे भक्तिं देहि मामम्बिके सदा ॥&lt;br&gt;&#xA;न भवेद्विष्णुभक्तिश्च विष्णुमाये त्वया विना ॥८०॥&lt;br&gt;&#xA;तद्वन्तं लोकशिक्षार्थं स्वतपस्तव पूजनम् ॥&lt;br&gt;&#xA;सर्वेषां फलदात्री त्वं नित्यरूपा सनातनी ॥ ८१ ॥&lt;br&gt;&#xA;गणेशरूपः श्रीकृष्णः कल्पे कल्पे तवात्मजः ॥&lt;br&gt;&#xA;त्वत्क्रोडमागतः क्षिप्रमित्युक्त्वाऽन्तरधीयत ॥ ८२ ॥&lt;br&gt;&#xA;कृत्वाऽन्तर्धानमीशश्च बालरूपं विधाय सः ॥&lt;br&gt;&#xA;जगाम पार्वती तल्पं मन्दिराभ्यन्तरस्थितम् ॥ ८३ ॥&lt;br&gt;&#xA;तल्पस्थे शिववीर्य्ये च मिश्रितः स बभूव ह ॥&lt;br&gt;&#xA;ददर्श गेहशिखरं प्रसूते बालके यथा ॥८४॥&lt;br&gt;&#xA;शुद्धचम्पकवर्णाभः कोटिचन्द्रसमप्रभः ॥&lt;br&gt;&#xA;सुखदृश्यः सर्वजनैश्चक्षूरश्मिविवर्द्धकः ॥ ८५ ॥&lt;br&gt;&#xA;अतीव सुन्दरतनुः कामदेवविमोहनः ॥&lt;br&gt;&#xA;सुखं निरुपमं बिभ्रच्छारदेन्दुविनिन्दकम् ॥ ८६ ॥&lt;br&gt;&#xA;सुन्दरे लोचने बिभ्रच्चारुपद्मविनिन्दके ॥&lt;br&gt;&#xA;ओष्ठाधरपुटं बिभ्रत्पक्वबिम्बविनिन्दकम् ॥ ८७ ॥&lt;br&gt;&#xA;कपालं च कपोलं च परमं सुमनोहरम् ॥&lt;br&gt;&#xA;नासाग्रं रुचिरं बिभ्रद्वीन्द्रचञ्चुविनिन्दकम् ॥ ८८ ॥&lt;br&gt;&#xA;त्रैलोक्ये वै निरुपमं सर्वाङ्गं बिभ्रदुत्तमम् ॥&lt;br&gt;&#xA;शयानः शयने रम्ये प्रेरयन्हस्तपादकम् ॥ ८९ ॥&lt;br&gt;&#xA;इति श्रीब्रह्मवैवर्त्ते महापुराणे तृतीये गणेशखण्डे नारदनारायणसंवादे गणेशोत्पत्तिवर्णनं नामाष्टमोऽध्यायः ॥ ८ ॥&lt;/p&gt;</description>
    </item>
    <item>
      <title>००९</title>
      <link>https://vishvAsa.github.io/purANam_vaiShNavam/brahma-vaivarta-purANam/03/009/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/03/009/</guid>
      <description>&lt;p&gt;नारायण उवाच ॥&lt;br&gt;&#xA;हरौ तिरोहिते शर्वाणी दुर्गा शङ्करस्तदा ॥&lt;br&gt;&#xA;ब्राह्मणान्वेषणं कृत्वा बभ्राम परितो मुने ॥ १ ॥&lt;br&gt;&#xA;पार्वत्युवाच ॥&lt;br&gt;&#xA;अये विप्रेन्द्रातिवृद्ध क्व गतोऽसि क्षुधाऽऽतुरः ॥&lt;br&gt;&#xA;हे तात दर्शनं देहि प्राणान्वै रक्ष मे विभो ॥ २ ॥&lt;br&gt;&#xA;शिव शीघ्रं समुत्तिष्ठ ब्राह्मणान्वेषणं कुरु ॥&lt;br&gt;&#xA;क्षणमुन्मनसोरेष गतः प्रत्यक्षमावयोः ॥ ३ ॥&lt;br&gt;&#xA;अगृहीत्वा गृहात्पूजां गृहिणोऽतिथिरीश्वर ॥&lt;br&gt;&#xA;यदि याति क्षुधाऽऽर्त्तश्च तस्य किं जीवनं वृथा ॥ ४ ॥&lt;br&gt;&#xA;पितरस्तन्न गृह्णन्ति पिण्डदानं च तर्पणम् ॥&lt;br&gt;&#xA;तस्याहुतिं न गृह्णाति वह्निः पुष्पं जलं सुराः ॥ ५ ॥&lt;br&gt;&#xA;हव्यं पुष्पं जलं द्रव्यमशुचेश्च सुरासमम् ॥&lt;br&gt;&#xA;अमेध्यसदृशः पिण्डः स्पर्शनं पुण्यनाशनम् ॥ ६ ॥&lt;br&gt;&#xA;एतस्मिन्नन्तरे तत्र वाग् बभूवाशरीरिणी ॥&lt;br&gt;&#xA;कैवल्ययुक्ता सा दुर्गा तां शुश्राव शुचाऽऽतुरा ॥ ७ ॥&lt;br&gt;&#xA;शान्ता भव जगन्मातस्स्वसुतं पश्य मन्दिरे ॥&lt;br&gt;&#xA;कृष्णं गोलोकनाथं तं परिपूर्णतमं परम् ॥८॥&lt;br&gt;&#xA;सुपुण्यकव्रततरोः फलरूपं सनातनम् ॥&lt;br&gt;&#xA;यत्तेजो योगिनः शश्वद्ध्यायन्ति सन्ततं मुदा ॥ ९ ॥&lt;br&gt;&#xA;ध्यायन्ति वैष्णवा देवा ब्रह्मविष्णुशिवादयः ॥&lt;br&gt;&#xA;यस्य पूज्यस्य सर्वाग्रे कल्पे कल्पे च पूजनम् ॥ १० ॥&lt;br&gt;&#xA;यस्य स्मरणमात्रेण सर्वविघ्नो विनश्यति ॥&lt;br&gt;&#xA;पुण्यराशिस्वरूपं च स्वसुतं पश्य मन्दिरे ॥ ११ ॥&lt;br&gt;&#xA;कल्पे कल्पे ध्यायसि यं ज्योतीरूपं सनातनम् ॥&lt;br&gt;&#xA;पश्य त्वं मुक्तिदं पुत्रं भक्तानुग्रहविग्रहम् ॥१२॥&lt;br&gt;&#xA;तव वाञ्छापूर्णबीजं तपःकल्पतरोः फलम्॥&lt;br&gt;&#xA;सुन्दरं स्वसुतं पश्य कोटिकन्दर्पनिन्दकम् ॥१३॥&lt;br&gt;&#xA;नायं विप्रः क्षुधाऽऽर्त्तश्च विप्ररूपी जनार्दनः ॥&lt;br&gt;&#xA;किं वा विलापं कुरुषे क्व वा वृद्धः क्व चातिथिः ॥&lt;br&gt;&#xA;सरस्वती त्वेवमुक्त्वा विरराम च नारद ॥ १४ ॥&lt;br&gt;&#xA;त्रस्ता श्रुत्वाऽऽकाशवाणीं जगाम स्वालयं सती ॥&lt;br&gt;&#xA;ददर्श बालं पर्य्यङ्के शयानं सस्मितं मुदा॥१५॥&lt;br&gt;&#xA;पश्यन्तं गेहशिखरं शतचन्द्रसमप्रभम् ॥&lt;br&gt;&#xA;स्वप्रभापटलेनैव द्योतयन्तं महीतलम् ॥ १६ ॥&lt;br&gt;&#xA;कुर्वन्तं भ्रमणं तल्पे पश्यन्तं स्वेच्छया मुदा ॥&lt;br&gt;&#xA;उमेति शब्दं कुर्वन्तं रुदन्तं तं स्तनार्थिनम् ॥ १७ ॥&lt;br&gt;&#xA;दृष्ट्वा तदद्भुतं रूपं त्रस्ता शङ्करसन्निधिम् ॥&lt;br&gt;&#xA;गत्वा सोवाच गिरिशं सर्वमङ्गलमङ्गला ॥ १८ ॥&lt;br&gt;&#xA;पार्वत्युवाच ॥&lt;br&gt;&#xA;गृहमागच्छ सर्वेश तपसां फलदायकम् ॥&lt;br&gt;&#xA;कल्पे कल्पे ध्यायसि यं तं पश्यागत्य मन्दिरम् ॥ १९ ॥&lt;br&gt;&#xA;शीघ्रं पुत्रमुखं पश्य पुण्यबीजं महोत्सवम् ॥&lt;br&gt;&#xA;पुन्नामनरकत्राणकारणं भवतारणम् ॥ २० ॥&lt;br&gt;&#xA;स्नानं च सर्वतीर्थेषु सर्वयज्ञेषु दक्षिणम् ॥&lt;br&gt;&#xA;पुत्रसन्दर्शनस्यास्य कलां नार्हति षोडशीम् ॥ २१ ॥&lt;br&gt;&#xA;सर्वदानेन यत्पुण्यं क्ष्माप्रदक्षिणतश्च यत् ॥&lt;br&gt;&#xA;पुत्रदर्शनपुण्यस्य कलां नार्हति षोडशीम् ॥ २२ ॥&lt;br&gt;&#xA;सर्वैस्तपोभिर्यत्पुण्यं देवानशनैर्व्रतैः ॥&lt;br&gt;&#xA;सत्पुत्रोद्भवपुण्यस्य कलां नार्हति षोडशीम् ॥ २३ ॥&lt;br&gt;&#xA;यद्विप्रभोजनैः पुण्यं यदेव सुरसेवनैः ॥&lt;br&gt;&#xA;सत्पुत्रप्राप्तिपुण्यस्य कलां नार्हति षोडशीम् ॥ २४ ॥&lt;br&gt;&#xA;पार्वत्या वचनं श्रुत्वा शिवः संहृष्टमानसः ॥&lt;br&gt;&#xA;आजगाम स्वभवनं क्षिप्रं वै कान्तया सह ॥&lt;br&gt;&#xA;ददर्श तल्पे स्वसुतं तप्तकाञ्चनसन्निभम् ॥ २५ ॥&lt;br&gt;&#xA;हदयस्थं च यद्रूपं तदेवातिमनोहरम् ॥&lt;br&gt;&#xA;दुर्गातल्पात्समादाय कृत्वा वक्षसि तं सुतम्॥&lt;br&gt;&#xA;चुचुम्बानन्दजलधौ निमग्ना सेत्युवाच तम् ॥ २६ ॥&lt;br&gt;&#xA;सम्प्राप्यामूल्यरत्नं त्वां पूर्णमेव सनातनम् ॥&lt;br&gt;&#xA;यथा मनो दरिद्रस्य सहसा प्राप्य सद्धनम् ॥ २७ ॥&lt;br&gt;&#xA;कान्ते सुचिरमायाते प्रोषिते योषितो यथा ॥&lt;br&gt;&#xA;मानसं परिपूर्णं च बभूव च तथा मम ॥ २८ ॥&lt;br&gt;&#xA;सुचिरं गतमायातमेकपुत्रा कथा सुतम् ॥&lt;br&gt;&#xA;दृष्ट्वा तुष्टा यथा वत्स तथाऽहमपि साम्प्रतम् ॥ २९ ॥&lt;br&gt;&#xA;सद्रत्नं सुचिरं भ्रष्टं प्राप्य हृष्टो यथा जनः ॥&lt;br&gt;&#xA;अनावृष्टौ सुवृष्टिं च सम्प्राप्याहं तथा सुतम् ॥ ३० ॥&lt;br&gt;&#xA;यथा सुचिरमन्धानां स्थितानां च निराश्रये ॥&lt;br&gt;&#xA;चक्षुस्सुनिर्म्मलं प्राप्य मनः पूर्णं तथैव मे ॥ ३१ ॥&lt;br&gt;&#xA;दुस्तरे सागरे घोरे पतितस्य च सङ्कटे ॥&lt;br&gt;&#xA;अनौकस्य प्राप्य नौकां मनः पूर्णं तथा मम ॥ ३२ ॥&lt;br&gt;&#xA;तृष्णया शुष्ककण्ठानां सुचिराच्च सुशीतलम्॥&lt;br&gt;&#xA;सुवासितं जलं प्राप्य मनः पूर्णं तथा मम॥३३॥&lt;br&gt;&#xA;दावाग्निपतितानां च स्थितानां च निराश्रये ॥&lt;br&gt;&#xA;निरग्निमाश्रयं प्राप्य मनः पूर्णं तथा मम ॥ ३४ ॥&lt;br&gt;&#xA;चिरं बुभुक्षितानां च व्रतोपोषणकारिणाम् ॥३५॥&lt;br&gt;&#xA;सदन्नं पुरतो दृष्ट्वा मनः पूर्णं तथा मम ॥&lt;br&gt;&#xA;इत्युक्त्वा पार्वती तत्र क्रोडे कृत्वा स्वबालकम् ॥३६॥&lt;br&gt;&#xA;प्रीत्या स्तनं ददौ तस्मै परमानन्दमानसा ॥&lt;br&gt;&#xA;क्रोडे चकार भगवान्बालकं हृष्टमानसः ॥ ३७ ॥&lt;br&gt;&#xA;चुचुम्ब गण्डे वेदोक्तं युयुजे चाशिषं मुदा ॥ ३८ ॥&lt;br&gt;&#xA;इति श्रीब्रह्मवैवर्त्ते महापुराण तृतीये गणपति खण्डे नारदनारायणसंवादे बालगणेशदर्शनं नाम नवमोऽध्यायः ॥ ९ ॥&lt;/p&gt;</description>
    </item>
    <item>
      <title>०१०</title>
      <link>https://vishvAsa.github.io/purANam_vaiShNavam/brahma-vaivarta-purANam/03/010/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/03/010/</guid>
      <description>&lt;p&gt;नारायण उवाच ॥&lt;br&gt;&#xA;तौ दम्पती बहिर्गत्वा पुत्रमङ्गलहेतवे॥&lt;br&gt;&#xA;विविधानि च रत्नानि द्विजेभ्यो ददतुर्मुदा ॥ १ ॥&lt;br&gt;&#xA;बन्दिभ्यो भिक्षुकेभ्यश्च दानानि विविधानि च ॥&lt;br&gt;&#xA;नानाविधानि वाद्यानि वादयामास शङ्करः ॥ २ ॥&lt;br&gt;&#xA;हिमालयश्च रत्नानां ददौ लक्षं द्विजातये ॥&lt;br&gt;&#xA;सहस्रं च गजेन्द्राणामश्वानां च त्रिलक्षकम् ॥ ३ ॥&lt;br&gt;&#xA;दशलक्षं गवां चैव पञ्चलक्षं सुवर्णकम् ॥&lt;br&gt;&#xA;मुक्तामाणिक्यरत्नानि मणिश्रेष्ठानि यानि च ॥ ४ ॥&lt;br&gt;&#xA;अन्यान्यपि च दानानि वस्त्राण्याभरणानि च ॥&lt;br&gt;&#xA;सर्वाण्यमूल्यरत्नानि क्षीरोदोत्पत्तिकानि च ॥ ५ ॥&lt;br&gt;&#xA;ब्राह्मणेभ्यो ददौ विष्णुः कौस्तुभं कौतुकान्वितः ॥&lt;br&gt;&#xA;ब्रह्मा विशिष्टदानानि विप्राणां वाञ्छितानि च ॥&lt;br&gt;&#xA;सुदुर्लभानि सृष्टौ च ब्राह्मणेभ्यो ददौ मुदा ॥ ६ ॥&lt;br&gt;&#xA;धर्मः सूर्य्यश्च शक्रश्च देवाश्च मुनयस्तथा ॥&lt;br&gt;&#xA;गन्धर्वाः पर्वता देव्यो ददुर्दानं क्रमेण च ॥ ७ ॥&lt;br&gt;&#xA;माणिक्यानां सहस्राणि रत्नानां च शतानि च ॥&lt;br&gt;&#xA;शतानि कौस्तुभानां च हीरकाणां शतानि च ॥ ८ ॥&lt;br&gt;&#xA;हरिद्वर्णमणीन्द्राणां सहस्राणि मुदाऽन्विताः ॥&lt;br&gt;&#xA;गवां रत्नानि लक्षाणि गजरत्नसहस्रकम् ॥&lt;br&gt;&#xA;अमूल्यान्यन्यरत्नानि श्वेतवर्णानि कौतुकात्॥१०॥&lt;br&gt;&#xA;शतलक्षं सुवर्णानां वह्निशुद्धांशुकानि च ॥&lt;br&gt;&#xA;ब्राह्मणेभ्यो ददौ ब्रह्मा तत्र क्षीरोदधिर्मुदा ॥ ११ ॥&lt;br&gt;&#xA;हारं चामूल्यरत्नानां त्रिषु लोकेषु दुर्लभम् ॥&lt;br&gt;&#xA;अतीव निर्मलं सारं सूर्य्यभानुविनिन्दकम् ॥१२॥&lt;br&gt;&#xA;परिष्कृतं च माणिक्यैर्हीरकैश्च विराजितम् ॥&lt;br&gt;&#xA;रम्यं कौस्तुभमध्यस्थं ददौ देवी सरस्वती॥ ॥ १३ ॥&lt;br&gt;&#xA;त्रैलोक्यसारं हारं च सद्रत्नगणनिर्मितम् ॥&lt;br&gt;&#xA;भूषणानि च सर्वाणि सा सावित्री ददौ मुदा ॥ १४ ॥&lt;br&gt;&#xA;लक्षं सुवर्णलोष्टानां धनानि विविधानि च ॥&lt;br&gt;&#xA;शतान्यमूल्यरत्नानां कुबेरश्च ददौ मुदा ॥ १५ ॥&lt;br&gt;&#xA;दानानि दत्त्वा विप्रेभ्यस्ते सर्वे ददृशुः शिशुम् ॥&lt;br&gt;&#xA;परमानन्दसंयुक्ताः शिवपुत्रोत्सवे मुने ॥ १६ ॥&lt;br&gt;&#xA;भारं वोढुमशक्ताश्च ब्राह्मणा बन्दिनस्तथा ॥&lt;br&gt;&#xA;स्थायंस्थायं च गच्छन्तो धनानि पथि कातराः ॥ १७ ॥&lt;br&gt;&#xA;कथयन्ति कथाः सर्वे विश्रान्ताः पूर्वदायिनाम् ॥&lt;br&gt;&#xA;बुद्धाः शृण्वन्ति मुदिता युवानो भिक्षुका मुने ॥ १८ ॥&lt;br&gt;&#xA;विष्णुः प्रमुदितस्तत्र वादयामास दुन्दुभिम् ॥&lt;br&gt;&#xA;सङ्गीतं पाययामास कारयामास नर्तनम् ॥&lt;br&gt;&#xA;वेदांश्च पाठयामास पुराणानि च नारद ॥ १९ ॥&lt;br&gt;&#xA;मुनीन्द्रानानयामास पूजयामास तान्मुदा ॥&lt;br&gt;&#xA;आशिषं दापयामास कारयामास मङ्गलम्॥&lt;br&gt;&#xA;सार्द्धं देवश्चै देवीभिर्ददौ तस्मै शुभाशिषः ॥ ॥ २० ॥&lt;br&gt;&#xA;विष्णुरुवाच ॥&lt;br&gt;&#xA;शिवेन तुल्यं ज्ञानं ते परमायुश्च बालक ॥&lt;br&gt;&#xA;पराक्रमे मया तुल्यः सर्वसिद्धीश्वरो भव ॥ २१ ॥&lt;br&gt;&#xA;ब्रह्मोवाच ॥&lt;br&gt;&#xA;यशसा ते जगत्पूर्णं सर्वपूज्यो भवाचिरम् ॥&lt;br&gt;&#xA;सर्वेषां पुरतः पूजा भवत्वतिसुदुर्लभा ॥ २२ ॥&lt;br&gt;&#xA;धर्म्म उवाच ॥&lt;br&gt;&#xA;मया तुल्यः सुधर्मिष्ठो भवान्भवतु दुर्लभः ॥&lt;br&gt;&#xA;सर्वज्ञश्च दयायुक्तो हरिभक्तो हरेः समः॥२३॥&lt;br&gt;&#xA;महादेव उवाच ॥&lt;br&gt;&#xA;दाता भव मया तुल्यो हरिभक्तश्च बुद्धिमान्॥&lt;br&gt;&#xA;विद्यावान्पुण्यवाञ्छान्तो दान्तश्च प्राणवल्लभ ॥ २४ ॥&lt;br&gt;&#xA;लक्ष्मीरुवाच ॥&lt;br&gt;&#xA;मम स्थितिश्च गेहे ते देहे भवतु शाश्वती ॥&lt;br&gt;&#xA;पतिव्रता मया तुल्या शान्ता कान्ता मनोहरा ॥ २५ ॥&lt;br&gt;&#xA;सरस्वत्युवाच ॥&lt;br&gt;&#xA;मया तुल्या सुकविता धारणाशक्तिरेव च ॥&lt;br&gt;&#xA;स्मृतिर्विवेचनाशक्तिर्भवत्वतितरां सुत ॥ २६ ॥&lt;br&gt;&#xA;सावित्र्युवाच ॥&lt;br&gt;&#xA;वत्साहं वेदजननी वेदज्ञानी भवाचिरम् ॥&lt;br&gt;&#xA;मन्मन्त्रजपशीलश्च प्रवरो वेदवादिनाम् ॥ ॥ २७ ॥&lt;br&gt;&#xA;हिमालय उवाच ॥&lt;br&gt;&#xA;श्रीकृष्णेऽतिमतिः शश्वद्भक्तिर्भवतु शाश्वती ॥&lt;br&gt;&#xA;श्रीकृष्णतुल्यो गुणवान्भव कृष्णपरायणः ॥ २८ ॥&lt;br&gt;&#xA;मेनकोवाच ॥&lt;br&gt;&#xA;समुद्रतुल्यो गाम्भीर्य्ये कामतुल्यश्च रूपवान् ॥&lt;br&gt;&#xA;श्रीयुक्तः श्रीपतिसमो धर्म्मे धर्मसमो भव ॥ २९ ॥&lt;br&gt;&#xA;वसुन्धरोवाच ॥&lt;br&gt;&#xA;क्षमाशीलो मया तुल्यः शरण्यः सर्वरत्नवान् ॥&lt;br&gt;&#xA;निर्विघ्नो विघ्ननिघ्नश्च भव वत्स शुभाश्रयः ॥ ३० ॥&lt;br&gt;&#xA;पार्वत्युवाच ॥&lt;br&gt;&#xA;ताततुल्यमहायोगी सिद्धः सिद्धिप्रदः शुभः ॥&lt;br&gt;&#xA;मृत्युञ्जयश्च भगवान्भवत्वतिविशारदः॥३१॥&lt;br&gt;&#xA;ऋषयो मुनयः सिद्धाः सर्वे युयुजुराशिषः॥&lt;br&gt;&#xA;ब्राह्मणा बन्दिनश्चैव युयुजुः सर्वमङ्गलम् ॥३२॥&lt;br&gt;&#xA;सर्वं ते कथितं वत्स सर्वमङ्गलमङ्गलम् ॥&lt;br&gt;&#xA;गणेशजन्मकथनं सर्वविघ्नविनाशनम् ॥३३॥&lt;br&gt;&#xA;इमं सुमङ्गलाध्यक्षं यः शृणोति सुखं यतः ॥&lt;br&gt;&#xA;सर्वमङ्गलसंयुक्तः स भवेन्मङ्गलालयः ॥ ३४ ॥&lt;br&gt;&#xA;अपुत्रो लभते पुत्रमधनो लभते धनम्॥&lt;br&gt;&#xA;कृपणो लभते सत्त्वं शश्वत्सम्पत्प्रदायि च ॥ ३५ ॥&lt;br&gt;&#xA;भार्य्यार्थी लभते भार्य्यां प्रजार्थी लभते प्रजाम् ॥&lt;br&gt;&#xA;आरोग्यं लभते रोगी सौभाग्ये दुर्भगा लभेत् ॥ ३६ ॥&lt;br&gt;&#xA;भ्रष्टपुत्रं नष्टधनं प्रोषितं च प्रियं लभेत् ॥&lt;br&gt;&#xA;शोकाविष्टः सदाऽऽनन्दं लभते नात्र संशयः ॥ ३७ ॥&lt;br&gt;&#xA;यत्पुण्यं लभते मर्त्यो गणेशाख्यानकश्रुतौ ॥&lt;br&gt;&#xA;तत्फलं लभते नूनमध्यायश्रवणान्मुने ॥ ३८ ॥&lt;br&gt;&#xA;अयं च मङ्गलाध्यायो यस्य गेहं च तिष्ठति ॥&lt;br&gt;&#xA;सदा मङ्गलसंयुक्तः स भवेन्नात्र संशयः ॥ ३९ ॥&lt;br&gt;&#xA;यात्राकाले च पुण्याहे यः शृणोति समाहितः ॥&lt;br&gt;&#xA;सर्वाभीष्टं स लभते श्रीगणेशप्रसादतः ॥४० ॥&lt;br&gt;&#xA;इति श्रीब्रह्मवैवर्त्ते महापुराणे तृतीये गणेशखण्डे नारदनारायणसंवादे गणेशोद्भवमङ्गलं नाम दशमोऽध्यायः ॥ १० ॥&lt;/p&gt;</description>
    </item>
    <item>
      <title>०११</title>
      <link>https://vishvAsa.github.io/purANam_vaiShNavam/brahma-vaivarta-purANam/03/011/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/03/011/</guid>
      <description>&lt;p&gt;नारायण उवाच ॥&lt;br&gt;&#xA;हरिस्तमाशिषं कृत्वा रत्नसिंहासने वरे ॥&lt;br&gt;&#xA;देवैश्च मुनिभिः सार्द्धमवसत्तत्र संसदि ॥ १ ॥&lt;br&gt;&#xA;दक्षिणे शङ्करस्तस्य वामे ब्रह्मा प्रजापतिः ॥&lt;br&gt;&#xA;पुरतो जगतां साक्षी धर्मो धर्मवतां वरः ॥ २ ॥&lt;br&gt;&#xA;तथा धर्मसमीपे च सूर्य्यः शक्रः कलानिधिः ॥&lt;br&gt;&#xA;देवाश्च मुनयो ब्रह्मन्नूषुः शैलाः सुखासने ॥ ३ ॥&lt;br&gt;&#xA;ननर्त्त नर्त्तकश्रेणी जगुर्गन्धर्व किन्नराः ॥&lt;br&gt;&#xA;श्रुतिसारं श्रुतिसुखं तुष्टुवुः श्रुतयो हरिम् ॥ ४ ॥&lt;br&gt;&#xA;एतस्मिन्नन्तरे तत्र द्रष्टुं शङ्करनन्दनम् ॥&lt;br&gt;&#xA;आजगाम महायोगी सूर्यपुत्रः शनैश्चरः ॥ ५ ॥&lt;br&gt;&#xA;अत्यन्तनम्रवदन ईषन्मुद्रितलोचनः ॥&lt;br&gt;&#xA;अन्तर्बहिः स्मरन्कृष्णं कृष्णैकगतमानसः ॥ ६ ॥&lt;br&gt;&#xA;तपःफलाशी तेजस्वी ज्वलदग्निशिखोपमः ॥&lt;br&gt;&#xA;अतीव सुन्दरः श्यामः पीताम्बरधरो वरः ॥ ७ ॥&lt;br&gt;&#xA;प्रणम्य विष्णुं ब्रह्माणं शिवं धर्मं रविं सुरान् ॥&lt;br&gt;&#xA;मुनीन्द्रान्बालकं द्रष्टुं जगाम तदनुज्ञया ॥८॥&lt;br&gt;&#xA;प्रधानद्वारमासाद्य शिवतुल्यपराक्रमम् ॥&lt;br&gt;&#xA;द्वाःस्थं वै शूलहस्तं च विशालाक्षमुवाच ह ॥ ९ ॥&lt;br&gt;&#xA;शनैश्चर उवाच ॥&lt;br&gt;&#xA;शिवाज्ञया शिशुं द्रष्टुं यामि शङ्करकिङ्कर ॥&lt;br&gt;&#xA;विष्णुप्रमुखदेवानां मुनीनामनुरोधतः ॥ १० ॥&lt;br&gt;&#xA;आज्ञां देहि च मां गन्तुं पार्वतीसन्निधिं बुध ॥&lt;br&gt;&#xA;पुनर्यामि शिशुं दृष्ट्वा विषयासक्तमानसः ॥ ११ ॥&lt;br&gt;&#xA;विशालाक्ष उवाच ॥ आज्ञावहो न देवानां नाहं शङ्करकिङ्करः ॥&lt;br&gt;&#xA;मार्गं दातुं न शक्तोऽहं विना मन्मातुराज्ञया ॥ १२ ॥&lt;br&gt;&#xA;इत्युक्त्वाऽभ्यन्तरभ्येत्य प्रेरितः स शिवाज्ञया ॥&lt;br&gt;&#xA;ददौ मार्गं ग्रहेशाय विशालाक्षो मुदा ततः ॥ १३ ॥&lt;br&gt;&#xA;शनिरभ्यन्तरं गत्वा चानमन्नम्रकन्धरः ॥&lt;br&gt;&#xA;रत्नसिंहासनस्थां च पार्वतीं सस्मितां मुदा ॥ १४ ॥&lt;br&gt;&#xA;सखीभिः पञ्चभिः शश्वत्सेवितां श्वेतचामरैः ॥&lt;br&gt;&#xA;सखीदत्तं च ताम्बूलमुपभुज्य सुवासितम् ॥१५॥&lt;br&gt;&#xA;वह्निशुद्धांशुकाधानां रत्नभूषणभूषिताम् ॥&lt;br&gt;&#xA;पश्यन्तीं नर्त्तकीनृत्यं पुत्रं धृत्वा च वक्षसि ॥ १६ ॥&lt;br&gt;&#xA;नतं सूर्य्यसुतं दृष्ट्वा दुर्गा सम्भाष्य सत्वरम् ॥&lt;br&gt;&#xA;शुभाशिषं ददौ तस्मै पृष्ट्वा तन्मङ्गलं शुभम् ॥ ३७ ॥&lt;br&gt;&#xA;पार्वत्युवाच ॥&lt;br&gt;&#xA;कथमानम्रवक्त्रस्त्वं श्रोतुमिच्छामि साम्प्रतम् ॥&lt;br&gt;&#xA;किं न पश्यसि मां साधो बालकं वा ग्रहेश्वर ॥ १८ ॥&lt;br&gt;&#xA;शनिरुवाच॥&lt;br&gt;&#xA;सर्वे स्वकर्मणा साध्वि भुञ्जते तपसः फलम्॥&lt;br&gt;&#xA;शुभाशुभं च यत्कर्म कोटिकल्पैर्न लुप्यते ॥ १९ ॥&lt;br&gt;&#xA;कर्मणा जायते जन्तुर्ब्रह्मेन्द्रार्य्यममन्दिरे ॥&lt;br&gt;&#xA;कर्मणा नरगेहेषु पश्वादिषु च कर्मणा ॥ २० ॥&lt;br&gt;&#xA;कर्मणा नरकं याति वैकुण्ठं याति कर्मणा ॥&lt;br&gt;&#xA;स्वकर्मणा च राजेन्द्रो भृत्यश्चापि स्वकर्मणा ॥ २१ ॥&lt;br&gt;&#xA;कर्मणा सुन्दरः शश्वद्व्याधियुक्तः स्वकर्मणा ॥&lt;br&gt;&#xA;कर्मणा विषयी मातर्न्निर्लिप्तश्च स्वकर्मणा ॥ २२ ॥&lt;br&gt;&#xA;कर्मणा धनवाल्ँलोको दैन्ययुक्तः स्वकर्मणा ॥&lt;br&gt;&#xA;कर्मणा सत्कुटुम्बी च कर्मणा बन्धुकण्टकः ॥ २३ ॥&lt;br&gt;&#xA;सुभार्यश्च सुपुत्रश्च सुखी शश्वत्स्वकर्मणा ॥&lt;br&gt;&#xA;अपुत्रकश्च कुस्त्रीको निस्त्रीकश्च स्वकर्मणा ॥ २४ ॥&lt;br&gt;&#xA;इतिहासं चातिगोप्यं शृणु शङ्करवल्लभे ॥&lt;br&gt;&#xA;अकथ्यं जननीपार्श्वे लज्जाजनककारणम् ॥ २५ ॥&lt;br&gt;&#xA;आबाल्यात्कृष्णभक्तोऽहं कृष्णध्यानैकमानसः ॥&lt;br&gt;&#xA;तपस्यासु रतश्शश्वद्विषयेऽपि रतः सदा ॥ २६ ॥&lt;br&gt;&#xA;पिता ददौ विवाहे तु कन्यां चित्ररथस्य च ॥&lt;br&gt;&#xA;अतितेजस्विनी शश्वत्तपस्यासु रता सती ॥ २७ ॥&lt;br&gt;&#xA;एकदा सा त्वृतुस्नाता सुवेषं स्वं विधाय च ॥&lt;br&gt;&#xA;रत्नालङ्कारसंयुक्ता मुनिमानसमोहिनी ॥ २८ ॥&lt;br&gt;&#xA;हरेः पादं ध्यायमानं पश्यन्ती मदमोहिता ॥&lt;br&gt;&#xA;मत्समीपं समागत्य सस्मिता लोललोचना ॥२९॥&lt;br&gt;&#xA;शशाप मामपश्यन्तमृतुनाशाच्च कोपतः ॥&lt;br&gt;&#xA;बाह्यज्ञानविहीनं च ध्यानसंलग्नमानसम् ॥ ३० ॥&lt;br&gt;&#xA;न दृष्टाऽहं त्वया येन न कृतं ह्यृतुरक्षणम्&lt;br&gt;&#xA;त्वया दृष्टं च यद्वस्तु मूढ सर्वं विनश्यति ॥ ३१ ॥&lt;br&gt;&#xA;अहं च विरतो ध्यानात्तोषयंस्तां तदा सतीम् ॥&lt;br&gt;&#xA;शापं मोक्तुं न शक्ता सा पश्चात्तापमवाप ह ॥ ३२ ॥&lt;br&gt;&#xA;तेन मातर्न पश्यामि किञ्चिद्वस्तु स्वचक्षुषा ॥&lt;br&gt;&#xA;ततः प्रकृतिनम्रास्यः प्राणिहिंसाभयादहम् ॥ ३३ ॥&lt;br&gt;&#xA;शनैश्चरवचः श्रुत्वा चाहसत्पार्वती मुने ॥&lt;br&gt;&#xA;उच्चैः प्रजहसुः सर्वा नर्त्तकीकिन्नरीगणाः ॥ ३४ ॥&lt;br&gt;&#xA;इति श्रीब्रह्मवैवर्त्ते महापुराणे तृतीये गणपतिखण्डे नारदनारायणसंवादे शनिपार्वतीसंवादे शनेरधोदृष्टौ कारणकथनं नामैकादशोऽध्यायः ॥ ११ ॥&lt;/p&gt;</description>
    </item>
    <item>
      <title>०१२</title>
      <link>https://vishvAsa.github.io/purANam_vaiShNavam/brahma-vaivarta-purANam/03/012/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/03/012/</guid>
      <description>&lt;p&gt;नारायण उवाच ॥&lt;br&gt;&#xA;दुर्गा तद्वचनं श्रुत्वा सस्मार हरिमीश्वरम् ॥&lt;br&gt;&#xA;ईश्वरेच्छावशीभूतं जगदेवेत्युवाच ह॥१॥&lt;br&gt;&#xA;सा च देवी दैववशा शनिं प्रोवाच कौतुकात्॥&lt;br&gt;&#xA;पश्य मां मच्छिशुमिति निषेकः केन वार्य्यते॥२॥&lt;br&gt;&#xA;पार्वत्या वचनं श्रुत्वा शनिर्मेने हृदा स्वयम् ॥&lt;br&gt;&#xA;पश्यामि किं न पश्यामि पार्वतीसुतमित्यहो ॥&lt;br&gt;&#xA;यदि बालो मया दृष्टस्तस्य विघ्नो भवेद्ध्रुवम्॥३॥&lt;br&gt;&#xA;अन्यथा सुप्रशस्तं च पुरतः स्वात्मरक्षणम् ॥&lt;br&gt;&#xA;इत्येवमुक्त्वा धर्मिष्ठो धर्मं कृत्वा तु साक्षिणम्॥&lt;br&gt;&#xA;बालं द्रष्टुं मनश्चक्रे न तु तन्मातरं शनिः॥४॥&lt;br&gt;&#xA;विषण्णमानसः पूर्वं शुष्ककण्ठौष्ठतालुकः॥&lt;br&gt;&#xA;सव्यलोचनकोणेन ददर्श च शिशोर्मुखम् ॥५॥&lt;br&gt;&#xA;शनेश्च दृष्टिमात्रेण चिच्छिदे मस्तकं मुने ॥&lt;br&gt;&#xA;चक्षुर्निमीलयामास तस्थौ नम्राननः शनिः॥६॥&lt;br&gt;&#xA;तस्थौ च पार्वतीक्रोडे तत्सर्वाङ्गं सलोहितम्॥&lt;br&gt;&#xA;विवेश मस्तकं कृष्णे गत्वा गोलोकमीप्सितम्॥७॥&lt;br&gt;&#xA;मूर्च्छा सम्प्राप सा देवी विलप्य च भृशं मुहुः॥&lt;br&gt;&#xA;मत्तेव च पृथिव्यां तु कृत्वा वक्षसि बालकम् ॥ ८ ॥&lt;br&gt;&#xA;विस्मितास्ते सुराः सर्वे चित्रपुत्तलिका यथा ॥&lt;br&gt;&#xA;देव्यश्च शैला गन्धर्वाः सर्वे कैलासवासिनः ॥ ९ ॥&lt;br&gt;&#xA;तान्सर्वान्मूर्च्छितान्दृष्ट्वैवारुह्य गरुडं हरिः ॥&lt;br&gt;&#xA;जगाम पुष्पभद्रां स चोत्तरस्यां दिशि स्थिताम् ॥ १० ॥&lt;br&gt;&#xA;पुष्पभद्रानदीतीरे ह्यपश्यत्कानने स्थितम् ॥&lt;br&gt;&#xA;गजेन्द्रं निद्रितं तत्र शयानं हस्तिनीयुतम् ॥ ११ ॥&lt;br&gt;&#xA;तथोदक्छिरसं रम्यं मूर्च्छितं सुरतश्रमात् ॥&lt;br&gt;&#xA;परितः शावकात्कृत्वा परमानन्दमानसम् ॥ १२ ॥&lt;br&gt;&#xA;शीघ्रं सुदर्शनेनैव चिच्छिदे तच्छिरो मुदा ॥&lt;br&gt;&#xA;स्थापयामास गरुडे रुधिराक्तं मनोहरम् ॥ १३ ॥&lt;br&gt;&#xA;गजच्छिन्नाङ्गविक्षेपात्प्रबोधं प्राप्य हस्तिनी ॥&lt;br&gt;&#xA;शावकान्बोधयामास चाशुभं वदती तदा ॥&lt;br&gt;&#xA;रुरोद शावकैः सार्द्धं सा विलप्य शुचातुरा ॥ १४ ॥&lt;br&gt;&#xA;तुष्टाव कमलाकान्तं शान्तं सस्मितमीश्वरम् ॥&lt;br&gt;&#xA;शङ्खचक्रगदापद्मधरं पीताम्बरं परम् ॥&lt;br&gt;&#xA;गरुडस्थं जगत्कान्तं भ्रामयन्तं सुदर्शनम् ॥ १५ ॥&lt;br&gt;&#xA;निषेकं खण्डितुं शक्तं निषेकजनकं विभुम् ॥&lt;br&gt;&#xA;निषेकभोगदातारं भोगनिस्तारकारणम् ॥ १६ ॥&lt;br&gt;&#xA;प्रभुस्तत्स्तवनात्तुष्टस्तस्यै विप्र वरं ददौ ॥&lt;br&gt;&#xA;मुण्डातुण्डं पृथक्कृत्य युयुजेऽन्यगजस्य च ॥ १७ ॥&lt;br&gt;&#xA;जीवयामास तं तत्र ब्रह्मज्ञानेन सर्ववित् ॥&lt;br&gt;&#xA;सर्वाङ्गे योजयामास गजस्य चरणाम्बुजम् ॥ १८ ॥&lt;br&gt;&#xA;त्वं जीवाकल्पपर्य्यन्तं परिवारैः समं गज ॥&lt;br&gt;&#xA;इत्युक्त्वा च मनोयायी कैलासं ह्याजगाम सः ॥ १९ ॥&lt;br&gt;&#xA;आहृत्य पार्वतीहस्ताद्बालं कृत्वा स्ववक्षसि ॥&lt;br&gt;&#xA;रुचिरं तच्छिरस्सम्यग्योजयामास बालके ॥ २० ॥&lt;br&gt;&#xA;ब्रह्मस्वरूपो भगवान्ब्रह्मज्ञानेन लीलया ॥&lt;br&gt;&#xA;जीवयामास तं शीघ्रं हुङ्कारोच्चारणेन च ॥ २१ ॥&lt;br&gt;&#xA;पार्वतीं बोधयित्वा तु कृत्वा क्रोडे च तं शिशुम् ॥&lt;br&gt;&#xA;बोधयामास तां कृष्ण आध्यात्मिकविबोधनैः ॥ २२ ॥&lt;br&gt;&#xA;विष्णुरुवाच ॥&lt;br&gt;&#xA;ब्रह्मादिकीटपर्य्यन्तं फलं भुङ्क्ते स्वकर्मणः ॥&lt;br&gt;&#xA;जगद्बुद्धिस्वरूपाऽसि त्वं न जानासि किं शिव ॥ २३ ॥&lt;br&gt;&#xA;कल्पकोटिशतं भोगी जीविनां तत्स्वकर्मणा ॥&lt;br&gt;&#xA;उपस्थितो भवेन्नित्यं प्रतियोनौ शुभाशुभैः ॥ २४ ॥&lt;br&gt;&#xA;इन्द्रः स्वकर्मणा कीटयोनौ जन्म लभेत्सति ॥&lt;br&gt;&#xA;कीटश्चापि भवेदिन्द्रः पूर्वकर्मफलेन वै॥२५॥&lt;br&gt;&#xA;सिंहोऽपि मक्षिकां हन्तुमक्षमः प्राक्तनं विना ॥&lt;br&gt;&#xA;मशको हस्तिनं हन्तुं क्षमः स्वप्राक्तनेन च ॥२६॥&lt;br&gt;&#xA;सुखं दुःख भयं शोकमानन्दं कर्मणः फलम् ॥&lt;br&gt;&#xA;सुकर्मणः सुखं हर्षमितरे पापकर्मणः ॥ २७ ॥&lt;br&gt;&#xA;इहैव कर्मणो भोगः परत्र च शुभाशुभैः ॥&lt;br&gt;&#xA;कर्मोपार्जनयोग्यं च पुण्यक्षेत्रं च भारतम् ॥ २८ ॥&lt;br&gt;&#xA;कर्मणः फलदाता च विधाता च विधेरपि ॥&lt;br&gt;&#xA;मृत्योर्मृत्युः कालकालो निषेकस्य निषेककृत् ॥ २९ ॥&lt;br&gt;&#xA;संहर्तुरपि संहर्त्ता पातुः पाता परात्परः ॥&lt;br&gt;&#xA;गोलोकनाथः श्रीकृष्णः परिपूर्णतमः स्वयम् ॥३०॥&lt;br&gt;&#xA;वयं यस्य कलाः पुंसो ब्रह्मविष्णुमहेश्वराः ॥&lt;br&gt;&#xA;महाविराड्यदंशश्च यल्लोमविवरे जगत् ॥ ३१ ॥&lt;br&gt;&#xA;कलांशाः केऽपि तद्धर्मे कलाशांशाश्च केचन ॥&lt;br&gt;&#xA;चराचरं जगत्सर्वं तत्र तस्थौ विनायकः ॥ ३२ ॥&lt;br&gt;&#xA;श्रीविष्णोर्वचनं श्रुत्वा परितुष्टा च पार्वती ॥&lt;br&gt;&#xA;स्तनं ददौ च शिशवे तं प्रणम्य गदाधरम् ॥ ३३ ॥&lt;br&gt;&#xA;तुष्टाव पार्वती तुष्टा प्रेरिता शङ्करेण च ॥&lt;br&gt;&#xA;कृताञ्जलिपुटा भक्त्या विष्णुं तं कमलापतिम् ॥३४॥&lt;br&gt;&#xA;आशिषं युयुजे विष्णुः शिशुं च शिशुमातरम् ॥&lt;br&gt;&#xA;ददौ गले बालकस्य कौस्तुभं च स्वभूषणम् ॥३५॥&lt;br&gt;&#xA;ब्रह्मा ददौ स्वमुकुटं धर्मो वै रत्नभूषणम्॥&lt;br&gt;&#xA;क्रमेण देव्यो रत्नानि ददुः सर्वे यथोचितम्॥३६॥&lt;br&gt;&#xA;तुष्टाव तं महादेवश्चात्यन्तं हृष्टमानसः ॥&lt;br&gt;&#xA;देवाश्च मुनयः शैला गन्धर्वाः सर्वयोषितः॥३७॥&lt;br&gt;&#xA;दृष्ट्वा शिवाः शिवा चैव बालकं मृतजीवितम् ॥&lt;br&gt;&#xA;ब्राह्मणेभ्यो ददौ तत्र कोटिरत्नानि नारद ॥३६॥&lt;br&gt;&#xA;अश्वानां च गजानां च सहस्राणि शतानि च ॥&lt;br&gt;&#xA;बन्दिभ्यः प्रददौ तत्र बालके मृतजीविते ॥३९॥&lt;br&gt;&#xA;हिमालयश्च सन्तुष्टो हृष्टा देवाश्च तत्र वै ॥&lt;br&gt;&#xA;ददुर्दानानि विप्रेभ्यो बन्दिभ्यः सर्वयोषित॥४०॥&lt;br&gt;&#xA;ब्राह्मणान्भोजयामास कारयामास मङ्गलम् ॥&lt;br&gt;&#xA;वेदांश्च पाठयामास पुराणानि रमापतिः ॥ ४१ ॥&lt;br&gt;&#xA;शनिं संलज्जितं दृष्ट्वा पार्वती कोपशालिनी ॥&lt;br&gt;&#xA;शशाप च सभामध्येऽप्यङ्गहीनो भवेति च ॥ ४२ ॥&lt;br&gt;&#xA;दृष्ट्वा शप्तं शनिं सूर्य्यः कश्यपश्च यमस्तथा ॥&lt;br&gt;&#xA;तेऽतिरुष्टाः समुत्तस्थुर्गामुकाः शङ्करालयात् ॥ ४३ ॥&lt;br&gt;&#xA;रक्ताक्षास्ते रक्तमुखाः कोपप्रस्फुरिताधराः ॥&lt;br&gt;&#xA;तां धर्मसाक्षिणं कृत्वा विष्णुं संशप्तुमुद्यताः ॥ ४४ ॥&lt;br&gt;&#xA;ब्रह्मा तान्बोधयामास विष्णुना प्रेरितः सुरैः ॥&lt;br&gt;&#xA;रक्तास्यां पार्वतीं चैव कोपप्रस्फुरिताधराम् ॥ ४५ ॥&lt;br&gt;&#xA;ब्रह्माणमूचुस्ते तत्र क्रमेण समयोचितम् ॥&lt;br&gt;&#xA;भीरवो देवताः सर्वे मुनयः पर्वतास्तथा ॥ ४६॥&lt;br&gt;&#xA;कश्यप उवाच ॥&lt;br&gt;&#xA;दुर्दृष्टोऽयं प्राक्तनेन पत्नीशापेन सर्वदा ॥&lt;br&gt;&#xA;बालं ददर्श यत्नेन तस्य वै मातुराज्ञया ॥ ४७ ॥&lt;br&gt;&#xA;श्रीसूर्य्य उवाच ॥&lt;br&gt;&#xA;तं धर्मं साक्षिणं कृत्वा सूनोर्वै मातुराज्ञया ॥&lt;br&gt;&#xA;यत्पुत्रोऽतिप्रयत्नेन ह्यपश्यत्पार्वतीसुतम् ॥ ४८ ॥&lt;br&gt;&#xA;यथा निरपराधेन मत्पुत्रं सा शशाप ह ॥&lt;br&gt;&#xA;तत्पुत्रस्याङ्गभङ्गश्च भविष्यति न संशयः ॥ ४९ ॥&lt;br&gt;&#xA;यम उवाच ॥&lt;br&gt;&#xA;प्रदाय स्वयमाज्ञां च शशापेयं स्वयं कथम् ॥&lt;br&gt;&#xA;वयं शपामः कोऽधर्मो जिघांसोश्च विहिंसने ॥ ५० ॥&lt;br&gt;&#xA;ब्रह्मोवाच ॥&lt;br&gt;&#xA;शशाप पार्वती रुष्टा स्त्रीस्वभावाच्च चापलात् ॥&lt;br&gt;&#xA;सर्वेषां वचनेनैव क्षन्तुमर्हन्तु साधवः ॥ ५१ ॥&lt;br&gt;&#xA;दुर्गे दत्त्वा त्वमाज्ञां च पुत्रदर्शनहेतवे ॥&lt;br&gt;&#xA;कथं शपसि निर्दोषमतिथिं त्वद्गृहागतम् ॥ ५२ ॥&lt;br&gt;&#xA;इत्युक्त्वा शनिमादाय बोधयित्वा च पार्वतीम् ॥&lt;br&gt;&#xA;तां तं समर्पणं चक्रे शाप मोचनहेतवे ॥ ५३ ॥&lt;br&gt;&#xA;बभूव पार्वती तुष्टा ब्रह्मणो वचनान्मुने॥&lt;br&gt;&#xA;शान्ता बभूबुस्ते तत्र दिनेशयमकश्यपाः॥५४॥&lt;br&gt;&#xA;उवाच पार्वती तत्र सन्तुष्टा तं शनैश्चरम् ॥&lt;br&gt;&#xA;प्रसादिता शिवेनैव ब्रह्मणा परिसेविता ॥ ५५ ॥&lt;br&gt;&#xA;पार्वत्युवाच ॥&lt;br&gt;&#xA;ग्रहराजो भव शने मद्वरेण हरिप्रियः ॥&lt;br&gt;&#xA;चिरजीवी च योगीन्द्रो हरिभक्तस्य का विपत् ॥ ५६ ॥&lt;br&gt;&#xA;अद्यप्रभृति निर्विघ्ना हरौ भक्तिर्दृढाऽस्तु ते ॥&lt;br&gt;&#xA;शापोऽमोघस्ततो मेऽद्य किञ्चित्खञ्जो भविष्यसि ॥ ५७ ॥&lt;br&gt;&#xA;इत्युक्त्वा पार्वती तुष्टा बालं धृत्वा च वक्षसि ॥&lt;br&gt;&#xA;उवास योषितां मध्ये तस्मै दत्त्वा शुभाशिषः ॥ ५८ ॥&lt;br&gt;&#xA;शनिर्जगाम देवानां समीपं हृष्टमानसः ॥&lt;br&gt;&#xA;प्रणम्य भक्त्या तां ब्रह्मन्नम्बिकां जगदम्बिकाम् ॥ ५९ ॥&lt;br&gt;&#xA;इति श्रीब्रह्मवैवर्त्ते महापुराणे तृतीये गणपतिखण्डे नारदनारायणसंवादे शनिकृतगणेशदर्शन तज्जातगणेशशिरःपतन विष्णुकृतगणेशशिरोयोजन शनिशापादिकथनं नाम द्वादशोऽध्यायः ॥ १२ ॥&lt;/p&gt;</description>
    </item>
    <item>
      <title>०१३</title>
      <link>https://vishvAsa.github.io/purANam_vaiShNavam/brahma-vaivarta-purANam/03/013/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/03/013/</guid>
      <description>&lt;p&gt;नारायण उवाच ॥&lt;br&gt;&#xA;अथ विष्णुः शुभे काले देवैश्च मुनिभिः सह ॥&lt;br&gt;&#xA;पूजयामास तं बालमुपहारैरनुत्तमैः ॥ १ ॥&lt;br&gt;&#xA;सर्वाग्रे तव पूजा च मया दत्ता सुरोत्तम ॥&lt;br&gt;&#xA;सर्वपूज्यश्च योगीन्द्रो भव वत्सेत्युवाच तम् ॥ २ ॥&lt;br&gt;&#xA;वनमालां ददौ तस्मै ब्रह्मज्ञानं च मुक्तिदम् ॥&lt;br&gt;&#xA;सर्वसिद्धिं प्रदायैव चकारात्मसमं हरिः ॥ ३ ॥&lt;br&gt;&#xA;ददौ द्रव्याणि चारूणि चोपचारांश्च षोडश ॥&lt;br&gt;&#xA;नामभिः स्तवनं चक्रे मुनिभिश्च समं सुरैः ॥ ४ ॥&lt;br&gt;&#xA;विघ्नेशश्च गणेशश्च हेरम्बश्च गजाननः ॥&lt;br&gt;&#xA;लम्बोदरश्चैकदन्तः शूर्पकर्णो विनायकः ॥ ५ ॥&lt;br&gt;&#xA;एतान्यष्टौ च नामानि सर्वसिद्धिप्रदानि च ॥&lt;br&gt;&#xA;आशिषं दापयामास चानयामास तान्मुनीन् ॥ ६ ॥&lt;br&gt;&#xA;सिद्धासनं ददौ धर्मस्तस्मै ब्रह्मा कमण्डलुम् ॥&lt;br&gt;&#xA;शङ्करो योगपट्टं च तत्त्वज्ञानं सुदुर्लभम् ॥ ७ ॥&lt;br&gt;&#xA;रत्नसिंहासनं शक्रः सूर्य्यश्च मणिकुण्डले ॥&lt;br&gt;&#xA;माणिक्यमालां चन्द्रश्च कुबेरश्च किरीटकम् ॥ ८ ॥&lt;br&gt;&#xA;वह्निशुद्धं च वसनं ददौ तस्मै हुताशनः ॥&lt;br&gt;&#xA;रत्नच्छत्रं च वरुणो वायू रत्नाङ्गुलीयकम् ॥ ९ ॥&lt;br&gt;&#xA;क्षीरोदोद्भवसद्रत्नरचितं वलयं वरम् ॥&lt;br&gt;&#xA;मञ्जीरं चापि केयूरं ददौ पद्मालया मुने ॥ १० ॥&lt;br&gt;&#xA;कण्ठभूषां च सावित्री भारती हारमुज्ज्वलम् ॥&lt;br&gt;&#xA;क्रमेण सर्वदेवाश्च देव्यश्च यौतकं ददुः ॥ ११ ॥&lt;br&gt;&#xA;मुनयः पर्वताश्चैव रत्नानि विविधानि च ॥&lt;br&gt;&#xA;वसुन्धरा ददौ तस्मै वाहनाय च मूषकम्॥१२॥&lt;br&gt;&#xA;क्रमेण देवा देव्यश्च मुनयः पर्वतादयः॥&lt;br&gt;&#xA;गन्धर्वाः किन्नरा यक्षा मनवो मानवास्तथा ॥१३॥&lt;br&gt;&#xA;नानाविधानि द्रव्याणि स्वादूनि मधुराणि च ॥&lt;br&gt;&#xA;पूजां चक्रुश्च ते सर्वे क्रमाद्वै भक्तिपूर्वकम् ॥ १४ ॥&lt;br&gt;&#xA;पार्वती जगतां माता स्मेराननसरोरुहा ॥&lt;br&gt;&#xA;रत्नसिंहासने पुत्रं वासयामास नारद ॥ १९ ॥&lt;br&gt;&#xA;सर्वतीर्थोदकै रत्नकलशावर्जितैः स्तुतैः ॥&lt;br&gt;&#xA;स्नापयामास वेदोक्तमन्त्रेण मुनिभिस्तदा ॥&lt;br&gt;&#xA;अग्निशुद्धे च वसने ददौ तस्मै सती मुदा ॥ १६ ॥&lt;br&gt;&#xA;गोदावर्युदकैः पाद्यमर्घ्यं गङ्गोदकेन च ॥&lt;br&gt;&#xA;दूर्वाभिरक्षतापुष्पैश्चन्दनेन समन्वितम् ॥ १७ ॥&lt;br&gt;&#xA;पुष्करोदकमानीय पुनराचमनीयकम् ॥&lt;br&gt;&#xA;मधुपर्कं रत्नपात्रैरासवं शर्करान्वितम् ॥ १८ ॥&lt;br&gt;&#xA;स्नानीयं विष्णुतैलं च स्वर्वैद्याभ्यां विनिर्मितम् ॥&lt;br&gt;&#xA;अमूल्यरत्नरचितं चारुभूषाकदम्बकम् ॥ १९ ॥&lt;br&gt;&#xA;पारिजातप्रसूनानामन्येषां शतकानि च ॥&lt;br&gt;&#xA;मालतीचम्पकादीनां पुष्पाणि विविधानि च ॥&lt;br&gt;&#xA;पूजार्हाणि च पत्राणि तुलसीसहितानि च ॥ २० ॥&lt;br&gt;&#xA;चन्दनागुरुकस्तूरी कुङ्कुमानि च सादरम् ॥&lt;br&gt;&#xA;रत्नप्रदीपनिकरं धूपं च परितो ददौ ॥ २१ ॥&lt;br&gt;&#xA;नैवेद्यं तत्प्रियं चैव तिललड्डुकपर्वतान् ॥&lt;br&gt;&#xA;यवगोधूमचूर्णानां लड्डुकानां च पर्वतान् ॥ २२ ॥&lt;br&gt;&#xA;पक्वान्नानां पर्वताश्च सुस्वादुसुमनोहरान् ॥&lt;br&gt;&#xA;पर्वतान्स्वस्तिकानां च सुस्वादुशर्करान्वितान् ॥ २३ ॥&lt;br&gt;&#xA;गुडाक्तानां च लाजानां पृथुकानां च पर्वतान् ॥&lt;br&gt;&#xA;शाल्यन्नानां पिष्टकानां पर्वतान्व्यञ्जनैः सह ॥&lt;br&gt;&#xA;पयोभृत्कलशानां च लक्षाणि प्रददौ मुदा ॥ २४ ॥&lt;br&gt;&#xA;लक्षाणि दधिपूर्णानां कलशानां च पूजने ॥&lt;br&gt;&#xA;मधुभृत्कलशानां च त्रिलक्षाणि च सुन्दरी ॥ २५ ॥&lt;br&gt;&#xA;सर्पिस्सुवर्णकुम्भानां पञ्चलक्षाणि सादरम् ॥&lt;br&gt;&#xA;दाडिमानां श्रीफलानामसङ्ख्यानि फलानि च ॥ २६ ॥&lt;br&gt;&#xA;खर्जूराणां कपित्थानां जम्बूनां विविधानि च ॥।&lt;br&gt;&#xA;आम्राणां पनसानां च कदलीनां च नारद ॥&lt;br&gt;&#xA;फलानि नारिकेलानामसङ्ख्यानि ददौ मुदा ॥ २७॥&lt;br&gt;&#xA;अन्यानि परिपक्वानि कालदेशोद्भवानि च ॥&lt;br&gt;&#xA;ददौ तानि महाभाग स्वादूनि मधुराणि च ॥ २८ ॥&lt;br&gt;&#xA;स्वच्छं सुनिर्मलं चैव कर्पूरादिसुवासितम् ॥&lt;br&gt;&#xA;गङ्गाजलं च पानार्थं पुनराचमनीयकम् ॥ २९ ॥&lt;br&gt;&#xA;ताम्बूलं च वरं रम्यं कर्पूरादिसुवासितम् ॥&lt;br&gt;&#xA;सुवर्णपात्रशतकं भक्ष्यपूर्णं च नारद ॥ ३० ॥&lt;br&gt;&#xA;शैलराजप्रिया मात्याः पुपूजुः शैलजात्मजम् ॥३१॥&lt;br&gt;&#xA;ॐ श्रीं ह्रीं क्लीं गणेश्वराय ब्रह्मरूपाय चारवे ॥&lt;br&gt;&#xA;सर्वसिद्धिप्रदेशाय विश्वेशाय नमो नमः ॥३२॥&lt;br&gt;&#xA;इत्यनेनैव मन्त्रेण दत्त्वा द्रव्याणि भक्तितः॥&lt;br&gt;&#xA;सर्वे प्रमुदितास्तत्र ब्रह्मविष्णुशिवादयः॥३३॥&lt;br&gt;&#xA;द्वात्रिंशदक्षरो मालामन्त्रोऽयं सर्वकामद॥&lt;br&gt;&#xA;धर्मार्थकाममोक्षाणां फलदः सर्वसिद्धिदः ॥३४॥&lt;br&gt;&#xA;पञ्चलक्षजपेनैव मन्त्रसिद्धिस्तु मन्त्रिणः॥&lt;br&gt;&#xA;मन्त्रसिद्धिर्भवेद्यस्य स च विष्णुश्च भारते॥३५॥&lt;br&gt;&#xA;विघ्नानि च पलायन्ते तन्नामस्मरणेन च ॥&lt;br&gt;&#xA;महावाग्ग्मी महासिद्धिः सर्वसिद्धिसमन्वितः ॥ ३६ ॥&lt;br&gt;&#xA;वाक्पतिर्गुरुतां याति तस्य साक्षात्सुनिश्चितम् ॥&lt;br&gt;&#xA;महाकवीन्द्रो गुणवान्विदुषां च गुरोर्गुरुः ॥ ३७ ॥&lt;br&gt;&#xA;सम्पूज्यानेन मन्त्रेण देवा आनन्दसम्प्लुताः ॥&lt;br&gt;&#xA;नानाविधानि वाद्यानि वादयामासुरुत्सवे ॥३८॥&lt;br&gt;&#xA;ब्राह्मणान्भोजयामासुः कारयामासुरुत्सवम् ॥&lt;br&gt;&#xA;ददुर्दानानि तेभ्यश्च बन्दिभ्यश्च विशेषतः ॥३९॥&lt;br&gt;&#xA;नारायण उवाच ॥&lt;br&gt;&#xA;अथ विष्णुः सभामध्ये तं सम्पूज्य गणेश्वरम् ॥&lt;br&gt;&#xA;तुष्टाव परया भक्त्या सर्वविघ्नविनाशकम् ॥ ४० ॥&lt;br&gt;&#xA;ईश त्वां स्तोतुमिच्छामि ब्रह्मज्योतिः सनातनम् ॥&lt;br&gt;&#xA;नैव वर्णयितुं शक्तोऽस्त्यनुरूपमनीहकम् ॥ ४१ ॥&lt;br&gt;&#xA;प्रवरं सर्वदेवानां सिद्धानां योगिनां गुरुम् ॥&lt;br&gt;&#xA;सर्वस्वरूपं सर्वेशं ज्ञानराशिस्वरूपिणम् ॥ ४२ ॥&lt;br&gt;&#xA;अव्यक्तमक्षरं नित्यं सत्यमात्मस्वरूपिणम् ॥&lt;br&gt;&#xA;वायुतुल्यं च निर्लिप्तं चाक्षतं सर्वसाक्षिणम् ॥ ४३ ॥&lt;br&gt;&#xA;संसारार्णवपारे च मायापोते सुदुर्लभे ॥&lt;br&gt;&#xA;कर्णधारस्वरूपं च भक्तानुग्रहकारकम् ॥ ४४ ॥&lt;br&gt;&#xA;वरं वरेण्यं वरदं वरदानामपीश्वरम् ॥&lt;br&gt;&#xA;सिद्धं सिद्धिस्वरूपं च सिद्धिदं सिद्धिसाधनम ॥ ४९ ॥&lt;br&gt;&#xA;ध्यानातिरिक्तं ध्येयं च ध्यानासाध्यं च धार्मिकम् ॥&lt;br&gt;&#xA;धर्मस्वरूपं धर्मज्ञं धर्माधर्मफलप्रदम् ॥४६॥&lt;br&gt;&#xA;बीजं संसारवृक्षाणामङ्कुरं च तदाश्रयम् ॥&lt;br&gt;&#xA;स्त्रीपुन्नपुंसकानां च रूपमेतदतीन्द्रियम् ॥ ४७ ॥&lt;br&gt;&#xA;सर्वाद्यमग्रपूज्यं च सर्वपूज्यं गुणार्णवम् ॥&lt;br&gt;&#xA;स्वेच्छया सगुणं ब्रह्म निर्गुणं स्वेच्छया पुनः ॥४८॥&lt;br&gt;&#xA;स्वयं प्रकृतिरूपं च प्राकृतं प्रकृतेः परम् ॥&lt;br&gt;&#xA;त्वां स्तोतुमक्षमोऽनन्तः सहस्रवदनैरपि ॥ ४९ ॥&lt;br&gt;&#xA;न क्षमः पञ्चवक्त्रश्च न क्षमश्चतुराननः ॥&lt;br&gt;&#xA;सरस्वती न शक्ता च न शक्तोऽहं तव स्तुतौ ॥&lt;br&gt;&#xA;न शक्ताश्च चतुर्वेदाः के वा ते वेदवादिनः ॥५०॥&lt;br&gt;&#xA;इत्येवं स्तवनं कृत्वा मुनीशसुरसंसदि ॥&lt;br&gt;&#xA;सुरेशश्च सुरैः सार्द्धं विरराम रमापतिः ॥५१॥&lt;br&gt;&#xA;इदं विष्णुकृतं स्तोत्रं गणेशस्य च यः पठेत् ॥&lt;br&gt;&#xA;सायं प्रातश्च मध्याह्ने भक्तियुक्तः समाहितः ॥ ५२ ॥&lt;br&gt;&#xA;तद्विघ्ननाशं कुरुते विघ्नेशः सततं मुने ॥&lt;br&gt;&#xA;वर्द्धते सर्वकल्याणं कल्याणजनकः सदा ॥ ५३ ॥&lt;br&gt;&#xA;यात्राकाले पठित्वा यो याति तद्भक्तिपूर्वकम् ॥&lt;br&gt;&#xA;तस्य सर्वाभीष्टसिद्धिर्भवत्येव न संशयः ॥ ५४ ॥&lt;br&gt;&#xA;तेन दृष्टं च दुस्स्वप्नं सुस्वप्नमुपजायते ॥&lt;br&gt;&#xA;कदाऽपि न भवेत्तस्य ग्रहपीडा च दारुणा ॥ ५५ ॥&lt;br&gt;&#xA;भवेद्विनाशः शत्रूणां बन्धूनां चापि वर्द्धनम् ॥&lt;br&gt;&#xA;शश्वद्विघ्नविनाशश्च शश्वत्सम्यग्विवर्द्धनम् ॥ ५६ ॥&lt;br&gt;&#xA;स्थिरा भवेद्गृहे लक्ष्मीः पुत्रपौत्रविवर्द्धनम् ॥&lt;br&gt;&#xA;सर्वैश्वर्य्यमिह प्राप्य ह्यन्ते विष्णुपदं लभेत् ॥ ५७ ॥&lt;br&gt;&#xA;फलं चापि च तीर्थानां यज्ञानां यद्भवेद्ध्रुवम् ॥&lt;br&gt;&#xA;महतां सर्वदानानां तद्गणेशप्रसादत ॥५८॥&lt;br&gt;&#xA;नारद उवाच ॥&lt;br&gt;&#xA;श्रुतं स्तोत्रं गणेशस्य पूजनं च मनोहरम् ॥&lt;br&gt;&#xA;कवचं श्रोतुमिच्छामि साम्प्रतं भवतारणम् ॥५९॥&lt;br&gt;&#xA;नारायण उवाच ॥&lt;br&gt;&#xA;पूजायां सुनिवृत्तायां सभामध्ये शनैश्चरः ॥&lt;br&gt;&#xA;उवाच विष्णुं सर्वेषां तारकं जगतां गुरुम् ॥ ६० ॥&lt;br&gt;&#xA;शनैश्चर उवाच ॥&lt;br&gt;&#xA;सर्वदुःखविनाशाय पापप्रशमनाय च ॥&lt;br&gt;&#xA;कवचं विघ्ननिघ्नस्य वद वेदविदांवर ॥ ६१ ॥&lt;br&gt;&#xA;बभूव नो विवादश्च शक्त्या वै मायया सह ॥&lt;br&gt;&#xA;तद्विघ्नप्रशमार्थं च कवचं धारयाम्यहम् ॥ ६२ ॥&lt;br&gt;&#xA;श्रीविष्णुरुवाच ॥&lt;br&gt;&#xA;विनायकस्य कवचं त्रिषु लोकेषु दुर्लभम् ॥&lt;br&gt;&#xA;सुगोप्यं च पुराणेषु दुर्लभं चागमेषु च ॥ ६३ ॥&lt;br&gt;&#xA;उक्तं कौथुमशाखायां सामवेदे मनोहरम् ॥&lt;br&gt;&#xA;कवचं विघ्ननाथस्य सर्वविघ्नहरं परम् ॥ ६४ ॥&lt;br&gt;&#xA;राज्यं देयं शिरो देयं प्राणा देयाश्च सूर्य्यज ॥&lt;br&gt;&#xA;एवम्भूतं च कवचं न देयं प्राणसङ्कटे ॥ ६५ ॥&lt;br&gt;&#xA;आविर्भावस्तिरोभावः स्वेच्छया यस्य मायया ॥&lt;br&gt;&#xA;नित्योऽयमेकदन्तश्च कवचं चास्य वत्सक ॥६६॥&lt;br&gt;&#xA;पूजाऽस्य नित्या स्तोत्रं च कल्पे कल्पेऽस्ति सन्ततम्॥&lt;br&gt;&#xA;अस्य वै जन्मनः पूर्वं मुनयश्च सिषेविरे॥६७॥&lt;br&gt;&#xA;यथा मदवतारेषु जन्मविग्रहधारणम् ॥&lt;br&gt;&#xA;तथा गणेश्वरस्यापि जन्म शैलसुतोदरे ॥ ६८ ॥&lt;br&gt;&#xA;यद्धृत्वा मुनयः सर्वे जीवन्मुक्ताश्च भारते ॥&lt;br&gt;&#xA;निश्शङ्काश्च सुराः सर्वे शत्रुपक्षविमर्दकाः ॥ ६९ ॥&lt;br&gt;&#xA;कवचं बिभ्रतां मृत्युर्न भिया याति सन्निधिम् ॥&lt;br&gt;&#xA;नायुर्व्ययो नाशुभं च ब्रह्माण्डे न पराजयः ॥ ७० ॥&lt;br&gt;&#xA;दश लक्षजपेनैव सिद्धं तु कवचं भवेत् ॥&lt;br&gt;&#xA;यो भवेत्सिद्धकवचो मृत्युं जेतुं स च क्षमः ॥ ७१ ॥&lt;br&gt;&#xA;सुसिद्धकवचो वाग्मी चिरञ्जीवी महीतले ॥&lt;br&gt;&#xA;सर्वत्र विजयी पूज्यो भवेद्ग्रहणमात्रतः ॥ ७२ ॥&lt;br&gt;&#xA;मालामन्त्रमिमं पुण्यं कवचं मङ्गलं शुभम् ॥&lt;br&gt;&#xA;बिभ्रतां सर्वपापानि प्रणश्यन्ति सुनिश्चितम् ॥ ७३ ॥&lt;br&gt;&#xA;भूतप्रेतपिशाचाश्च कूष्माण्डा ब्रह्मराक्षसाः ॥&lt;br&gt;&#xA;डाकिनीयोगिनीयक्षवेताला भैरवादयः ॥ ७४ ॥&lt;br&gt;&#xA;बालग्रहा ग्रहाश्चैव क्षेत्रपालादयस्तथा ॥&lt;br&gt;&#xA;वर्मणः शब्दमात्रेण पलायन्ते च भीरवः ॥७५॥&lt;br&gt;&#xA;आधयो व्याधयश्चैव शोकाश्चैव भयावहाः ॥&lt;br&gt;&#xA;न यान्ति सन्निधिं तेषां गरुडस्य यथोरगाः ॥ ७६ ॥&lt;br&gt;&#xA;ऋजवे गुरुभक्ताय स्वशिष्याय प्रकाशयेत् ॥&lt;br&gt;&#xA;खलाय परशिष्याय दत्त्वा मृत्युमवाप्नुयात् ॥ ७७ ॥&lt;br&gt;&#xA;संसारमोहकस्यास्य कवचस्य प्रजापतिः ॥&lt;br&gt;&#xA;ऋषिश्छन्दश्च बृहती देवो लम्बोदरः स्वयम्॥&lt;br&gt;&#xA;धर्मार्थकाममोक्षेषु विनियोगः प्रकीर्त्तितः ॥ ७८ ॥&lt;br&gt;&#xA;सर्वेषां कवचानां च सारभूतमिदं मुने ॥&lt;br&gt;&#xA;ॐ गं हुं श्रीगणेशाय स्वाहा मे पातु मस्तकम् ॥&lt;br&gt;&#xA;द्वात्रिंशदक्षरो मन्त्रो ललाटं मे सदाऽवतु ॥ ७९ ॥&lt;br&gt;&#xA;ॐ ह्रीं क्लीं श्रीं गमिति वै सततं पातु लोचनम् ॥&lt;br&gt;&#xA;तालुके पातु विघ्नेशः सततं धरणीतले ॥ ८० ॥&lt;br&gt;&#xA;ॐ ह्रीं श्रीं क्लीमिति परं सन्ततं पातु नासिकाम् ॥&lt;br&gt;&#xA;ॐ गौं गं शूर्पकर्णाय स्वाहा पात्वधरं मम ॥&lt;br&gt;&#xA;दन्तांश्च तालुकां जिह्वां पातु मे षोडशाक्षरः ॥ ८१ ॥&lt;br&gt;&#xA;ॐ लं श्रीं लम्बोदरायेति स्वाहा गण्डं सदा ऽवतु ॥&lt;br&gt;&#xA;ॐ क्लीं ह्रीं विघ्ननाशाय स्वाहा कर्णं सदाऽवतु ॥ ८२ ॥&lt;br&gt;&#xA;ॐ श्रीं गं गजाननायेति स्वाहा स्कन्धं सदाऽवतु॥&lt;br&gt;&#xA;ॐ ह्रीं विनायकायेति स्वाहा पृष्ठं सदाऽवतु ॥ ८३ ॥&lt;br&gt;&#xA;ॐ क्लीं ह्रीमिति कङ्कालं पातु वक्षःस्थलं परम् ॥&lt;br&gt;&#xA;करौ पादौ सदा पातु सर्वाङ्गं विघ्ननाशकृत् ॥ ८४ ॥&lt;br&gt;&#xA;प्राच्यां लम्बोदरः पातु चाग्नेय्यां विघ्ननायकः ॥&lt;br&gt;&#xA;दक्षिणे पातु विश्वेशो नैर्ऋत्यां तु गजाननः ॥ ८५ ॥&lt;br&gt;&#xA;पश्चिमे पार्वतीपुत्रो वायव्यां शङ्करात्मजः ॥&lt;br&gt;&#xA;कृष्णस्यांशश्चोत्तरे च परिपूर्णतमस्य च ॥ ८६ ॥&lt;br&gt;&#xA;ऐशान्यामेकदन्तश्च हेरम्बः पातु चोर्ध्वतः ॥&lt;br&gt;&#xA;अधो गणाधिपः पातु सर्वपूज्यश्च सर्वतः ॥&lt;br&gt;&#xA;स्वप्ने जागरणे चैव पातु मां योगिनां गुरुः ॥ ८७ ॥&lt;br&gt;&#xA;इति ते कथितं वत्स सर्वमन्त्रौघविग्रहम् ॥&lt;br&gt;&#xA;संसारमोहनं नाम कवचं परमाद्भुतम् ॥८८॥&lt;br&gt;&#xA;श्रीकृष्णेन पुरा दत्तं गोलोके रासमण्डले ॥&lt;br&gt;&#xA;वृन्दावने विनीताय मह्यं दिनकरात्मज ॥ ८९ ॥&lt;br&gt;&#xA;मया दत्तं च तुभ्यं च यस्मै कस्मै न दास्यसि ॥&lt;br&gt;&#xA;परं वरं सर्वपूज्यं सर्वसङ्कटतारणम् ॥ ९० ॥&lt;br&gt;&#xA;गुरुमभ्यर्च्य विधिवत्कवचं धारयेत्तु यः ॥&lt;br&gt;&#xA;कण्ठे वा दक्षिणे बाहौ सोऽपि विष्णुर्न संशयः ॥ ९१ ॥&lt;br&gt;&#xA;अश्वमेधसहस्राणि वाजपेयशतानि च ॥&lt;br&gt;&#xA;ग्रहेन्द्र कवचस्यास्य कलां नार्हन्ति षोडशीम् ॥ ९२ ॥&lt;br&gt;&#xA;इदं कवचमज्ञात्वा यो भजेच्छङ्करात्मजम् ॥&lt;br&gt;&#xA;शतलक्षप्रजप्तोऽपि न मन्त्रः सिद्धिदायकः ॥ ९३ ॥&lt;br&gt;&#xA;इति संसारमोहनं नाम कवचम् ॥&lt;br&gt;&#xA;दत्त्वेदं सूर्य्यपुत्राय विरराम सुरेश्वरः ॥&lt;br&gt;&#xA;परमानन्दसंयुक्ता देवास्तस्थुः समीपतः ॥ ९४ ॥&lt;br&gt;&#xA;इति श्रीब्रह्मवैवर्त्ते महापुराणे तृतीये गणपतिखण्डे नारदनारायणसंवादे गणेशपूजास्तवकवचकथनं नाम त्रयोदशोऽध्यायः ॥१३॥&lt;/p&gt;</description>
    </item>
    <item>
      <title>०१४</title>
      <link>https://vishvAsa.github.io/purANam_vaiShNavam/brahma-vaivarta-purANam/03/014/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/03/014/</guid>
      <description>&lt;p&gt;नारायण उवाच ॥&lt;br&gt;&#xA;देवास्तस्यां सभायां च सर्वे संहृष्टमानसाः ॥&lt;br&gt;&#xA;गन्धर्वा मुनयः शैलाः पश्यन्तः सुमहोत्सवम्॥ ॥ १ ॥&lt;br&gt;&#xA;एतस्मिन्नन्तरे दुर्गा स्मेराननसरोरुहा ॥&lt;br&gt;&#xA;उवाच विष्णुं प्रणता देवेशं तत्र संसदि ॥२॥&lt;br&gt;&#xA;पार्वत्युवाच ॥&lt;br&gt;&#xA;त्वं पाता सर्वजगतां नाथ नाहं जगद्बहिः ॥&lt;br&gt;&#xA;कथं मत्स्वामिनो वीर्य्यममोघं रक्षितं प्रभो ॥ ३ ॥&lt;br&gt;&#xA;रतिभङ्गे कृते देवैर्ब्रह्मणा प्रेरितैस्त्वया ॥&lt;br&gt;&#xA;भूमौ निपतितं वीर्यं केन देवेन वै हृतम् ॥ ४ ॥&lt;br&gt;&#xA;सर्वे देवास्त्वत्पुरतस्तदन्विष्यन्तु सादरम् ॥&lt;br&gt;&#xA;अराजकं कथमिदं तिष्ठति त्वयि राजनि ॥ ५ ॥&lt;br&gt;&#xA;पार्वतीवचनं श्रुत्वा प्रहस्य जगदीश्वरः ॥&lt;br&gt;&#xA;उवाच देववर्गे च मुनिवर्गे च तिष्ठति ॥ ६ ॥&lt;br&gt;&#xA;श्रीविष्णुरुवाच ॥&lt;br&gt;&#xA;देवाः शृणुत मद्वाक्यं पार्वतीवचनं श्रुतम् ॥&lt;br&gt;&#xA;शिवस्यामोघवीर्य्यं यत्तत्पुरा केन निर्हृतम् ॥ ७ ॥&lt;br&gt;&#xA;सभामानयत क्षिप्रं न चेद्दण्डमिहार्हथ ॥&lt;br&gt;&#xA;स को राजा न शास्ता यः प्रजाबाध्यश्च पाक्षिकः ॥ ८ ॥&lt;br&gt;&#xA;विष्णोस्तद्वचनं श्रुत्वा समालोच्य परस्परम् ॥&lt;br&gt;&#xA;ऊचुः सर्वे शिवावाक्यैस्त्रासिताः पुरतो हरेः ॥ ९ ॥&lt;br&gt;&#xA;ब्रह्मोवाच ॥&lt;br&gt;&#xA;तद्वीर्यं निर्हृतं येन पुण्यभूमौ च भारते ॥&lt;br&gt;&#xA;स वञ्चितो भवत्वत्र पुण्याहे पुण्यकर्मणि ॥ १० ॥&lt;br&gt;&#xA;श्रीमहादेव उवाच ॥&lt;br&gt;&#xA;मद्वीर्य्यं निर्हृतं येन पुण्यभूमौ च भारते ॥&lt;br&gt;&#xA;स वञ्चितो भवत्वत्र सेवने पूजने तव ॥ ११ ॥&lt;br&gt;&#xA;यम उवाच ॥&lt;br&gt;&#xA;स वञ्चितो भवत्वत्र शरणागतरक्षणे ॥&lt;br&gt;&#xA;एकादशीव्रते चैव तद्वीर्य्यं येन निर्हृतम् ॥१२॥&lt;br&gt;&#xA;इन्द्र उवाच ॥&lt;br&gt;&#xA;तद्वीर्यं निर्हृतं येन पापिनां पापमोचने ॥&lt;br&gt;&#xA;भवत्वत्र यशो लुप्तं तत्पुण्यं कर्म सन्ततम् ॥ १३ ॥&lt;br&gt;&#xA;वरुण उवाच ॥&lt;br&gt;&#xA;भवत्वत्र कलौ जन्म वर्षे स्याद्भारते हरे ॥&lt;br&gt;&#xA;शूद्रयाजकपत्न्याश्च गर्भे तद्येन निर्हृतम् ॥ १४ ॥&lt;br&gt;&#xA;कुबेर उवाच ॥&lt;br&gt;&#xA;न्यासहारी स भवतु विश्वासघ्नश्च मित्रहा ॥&lt;br&gt;&#xA;सत्यघ्नश्च कृतघ्नश्च तद्वीर्यं येन निर्हृतम्॥१५॥&lt;br&gt;&#xA;ईशान उवाच ॥&lt;br&gt;&#xA;परद्रव्यापहारी च स भवत्वत्र भारते ॥&lt;br&gt;&#xA;नरघाती गुरुद्रोही तद्वीर्यं येन निर्हृतम्॥१६॥&lt;br&gt;&#xA;रुद्रा ऊचुः॥&lt;br&gt;&#xA;ते मिथ्यावादिनः सन्तु भारते पारदारिकाः ॥&lt;br&gt;&#xA;गुरुनिन्दारताः शश्वत्तद्वीर्य्यं यैश्च निर्हृतम् ॥ १७ ॥&lt;br&gt;&#xA;कामदेव उवाच ॥&lt;br&gt;&#xA;कृत्वा प्रतिज्ञां यो मूढो न सम्पालयते भ्रमात् ॥&lt;br&gt;&#xA;भाजनं तस्य पापस्य स भवेद्येन तद्धृतम् ॥ १८ ॥&lt;br&gt;&#xA;स्वर्वैद्यावूचतुः ॥&lt;br&gt;&#xA;मातुः पितुर्गुरोश्चैव स्त्रीपुत्राणां च पोषणे ॥&lt;br&gt;&#xA;भवेतां वञ्चितौ तौ च याभ्यां वीर्य्यं च तद्धृतम् ॥ १९ ॥&lt;br&gt;&#xA;सर्वे देवा ऊचुः ॥&lt;br&gt;&#xA;मिथ्यासाक्ष्यप्रदातारो भवन्त्वत्र च भारते ॥&lt;br&gt;&#xA;अपुत्रिणो दरिद्राश्च यैश्च वीर्य्यं हि तद्धृतम् ॥ २० ॥&lt;br&gt;&#xA;देवपत्न्य ऊचुः ॥&lt;br&gt;&#xA;ता निन्दन्तु स्वभर्त्तारो गच्छन्तु परपूरुषम् ॥&lt;br&gt;&#xA;सन्तु बुद्धिविहीनाश्च याभिर्वीर्य्यं हि तद्धृतम् ॥ २१ ॥&lt;br&gt;&#xA;देवानां वचनं श्रुत्वा देवीनां च हरिस्स्वयम् ॥&lt;br&gt;&#xA;कर्मणां साक्षिणं धर्मं सूर्य्यं चन्द्रं हुताशनम् ॥ २२ ॥&lt;br&gt;&#xA;पवनं पृथिवीं तोयं सन्ध्ये रात्रिं दिवं मुने ॥&lt;br&gt;&#xA;उवाच जगतां कर्त्ता पाता शास्ता जगत्त्रये ॥ २३ ॥&lt;br&gt;&#xA;श्रीविष्णुरुवाच ॥&lt;br&gt;&#xA;देवैर्न निर्हृतं वीर्य्यं तदेतत्केन निर्हृतम् ॥&lt;br&gt;&#xA;तदमोघं भगवतो महेशस्य जगद्गुरोः ॥ २४ ॥&lt;br&gt;&#xA;यूयं च साक्षिणो विश्वे सततं सर्वकर्मणाम् ॥&lt;br&gt;&#xA;युष्माभिर्निर्हृत किं वा किम्भूतं वक्तुमर्हथ ॥ २५ ॥&lt;br&gt;&#xA;ईश्वरस्य वचः श्रुत्वा सभायां कम्पिताश्च ते ॥&lt;br&gt;&#xA;परस्परं समालोच्य क्रमेणोचुः पुरो हरेः ॥ २६ ॥&lt;br&gt;&#xA;श्रीधर्म उवाच ॥&lt;br&gt;&#xA;रतेरुत्तिष्ठतो वीर्य्यं पपात वसुधातले ॥&lt;br&gt;&#xA;मया ज्ञातममोघं तच्छङ्करस्य प्रकोपतः ॥ २७ ॥&lt;br&gt;&#xA;क्षितिरुवाच ॥&lt;br&gt;&#xA;वीर्य्यं वोढुमशक्ताऽहं तद्वह्नौ न्यक्षिपं पुरा ॥&lt;br&gt;&#xA;अतीव दुर्वहं ब्रह्मन्नबलां क्षन्तुमर्हसि ॥ २८ ॥&lt;br&gt;&#xA;अग्निरुवाच ॥&lt;br&gt;&#xA;वीर्य्यं वोढुमशक्ताऽहं न्यक्षिपं शरकानने ॥&lt;br&gt;&#xA;दुर्बलस्य जगन्नाथ किं यशः किं च पौरुषम् ॥ २९ ॥&lt;br&gt;&#xA;वायुरुवाच ॥ शरेषु पतितं वीर्य्यं सद्यो बालो बभूव ह ॥&lt;br&gt;&#xA;अतीव सुन्दरो विष्णो स्वर्णरेखानदीतटे ॥ ३० ॥&lt;br&gt;&#xA;श्रीसूर्य्य उवाच ॥&lt;br&gt;&#xA;रुदन्तं बालकं दृष्ट्वाऽगममस्ताचलं प्रति ॥&lt;br&gt;&#xA;प्रेरितः कालचक्रेण निशि संस्थातुमक्षमः ॥ ३१ ॥&lt;br&gt;&#xA;चन्द्र उवाच ॥ रुदन्तं बालकं प्राप्य गृहीत्वा कृत्तिकागणः ॥&lt;br&gt;&#xA;जगाम स्वालयं विष्णो गच्छन्बदरिकाश्रमात् ॥ ॥ ३२ ॥&lt;br&gt;&#xA;जलमुवाच ॥&lt;br&gt;&#xA;अमुं रुदन्तमानीय स्तनं दत्त्वा स्तनार्थिने ॥&lt;br&gt;&#xA;वर्द्धयामासुरीशस्य तं ताः सूर्य्याधिकप्रभम् ॥ ३३ ॥&lt;br&gt;&#xA;सन्ध्ये ऊचतुः ॥ अधुना कृत्तिकानां च षण्णां तत्पोष्यपुत्रकः ॥&lt;br&gt;&#xA;तन्नाम चक्रुस्ताः प्रेम्णा कार्त्तिकेय इति स्वयम् ॥ ३४ ॥&lt;br&gt;&#xA;रात्रिरुवाच ॥&lt;br&gt;&#xA;न चक्रुर्बालकं ताश्च लोचनानामगोचरम् ॥&lt;br&gt;&#xA;प्राणेभ्योऽपि प्रेमपात्रं यः पोष्टा तस्य पुत्रकः ॥ ३५ ॥&lt;br&gt;&#xA;दिनमुवाच ॥&lt;br&gt;&#xA;यानि यानि च वस्तूनि त्रैलोक्ये दुर्लभानि च ॥&lt;br&gt;&#xA;प्रशंसितानि स्वादूनि भोजयामासुरेव तम् ॥ ३६ ॥&lt;br&gt;&#xA;तेषां तद्वचनं श्रुत्वा सन्तुष्टो मधुसूदनः ॥&lt;br&gt;&#xA;ते सर्वे हरिमित्यूचुः सभायां हृष्टमानसाः ॥ ३७ ॥&lt;br&gt;&#xA;पुत्रस्य वार्त्तां सम्प्राप्य पार्वती हृष्टमानसा ॥&lt;br&gt;&#xA;कोटिरत्नानि विप्रेभ्यो ददौ बहुधनानि च ॥&lt;br&gt;&#xA;ददौ सर्वाणि विप्रेभ्यो वासांसि विविधानि च॥३८॥&lt;br&gt;&#xA;लक्ष्मीः सरस्वती मेना सावित्री सर्वयोषितः ॥&lt;br&gt;&#xA;विष्णुश्च सर्वदेवाश्च ब्राह्मणेभ्यो ददुर्धनम् ॥ ३९ ॥&lt;br&gt;&#xA;इति श्रीब्रह्मवैवर्त्ते महापुराणे तृतीये गणेशखण्डे नारदनारायणसंवादे कार्त्तिकेयजन्मकथनं नाम चतुर्दशोऽध्यायः ॥ १४ ॥&lt;/p&gt;</description>
    </item>
    <item>
      <title>०१५</title>
      <link>https://vishvAsa.github.io/purANam_vaiShNavam/brahma-vaivarta-purANam/03/015/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/03/015/</guid>
      <description>&lt;p&gt;नारायण उवाच ॥&lt;br&gt;&#xA;पुत्रस्य वार्त्तां सम्प्राप्य पार्वत्या सह शङ्करः ॥&lt;br&gt;&#xA;प्रेरितो विष्णुना देवैर्मुनिभिः पर्वतैर्मुने ॥ १ ॥&lt;br&gt;&#xA;दूतान्प्रस्थापयामास महाबलपराक्रमान् ॥&lt;br&gt;&#xA;वीरभद्रं विशालाक्षं शङ्कुकर्णं कबन्धकम् ॥ २ ॥&lt;br&gt;&#xA;नन्दीश्वरं महाकालं वज्रदन्तं भगन्दरम् ॥&lt;br&gt;&#xA;गोधामुखं दधिमुखं ज्वलदग्निशिखोपमम् ॥ ३ ॥&lt;br&gt;&#xA;लक्षं च क्षेत्रपालानां भूतानां च त्रिलक्षकम् ॥&lt;br&gt;&#xA;वेतालानां चतुर्लक्षं यक्षाणां पञ्चलक्षकम् ॥ ४ ॥&lt;br&gt;&#xA;कूष्माण्डानां चतुर्लक्षं त्रिलक्षं ब्रह्मराक्षसान् ॥&lt;br&gt;&#xA;डाकिनीनां चतुर्लक्षं योगिनीनां त्रिलक्षकम् ॥ ५ ॥&lt;br&gt;&#xA;रुद्रांश्च भैरवांश्चैव शिवतुल्यपराक्रमान् ॥&lt;br&gt;&#xA;अन्यांश्च विकृताकारानसङ्ख्यानपि नारद ॥ ६ ॥&lt;br&gt;&#xA;ते सर्वे शिवदूताश्च नानाशस्त्रास्त्रपाणयः ॥&lt;br&gt;&#xA;कृत्तिकानां च भवनं वेष्टयामासुरुज्ज्वलम् ॥७॥&lt;br&gt;&#xA;दृष्ट्वा तान्कृत्तिकाः सर्वा भयविह्वलमानसाः॥&lt;br&gt;&#xA;कार्त्तिकेयं च जगृहुर्ज्वलन्तं ब्रह्मतेजसा ॥ ८ ॥&lt;br&gt;&#xA;कृत्तिका ऊचुः ॥&lt;br&gt;&#xA;वत्स सैन्यान्यसङ्ख्यानि वेष्टयामासुरायलम् ॥&lt;br&gt;&#xA;न जानीमो वयं कस्य करालानि च बालक ॥ ९ ॥&lt;br&gt;&#xA;कार्त्तिकेय उवाच ॥&lt;br&gt;&#xA;भयं त्यजत कल्याण्यो भयं किं वो मयि स्थिते ॥&lt;br&gt;&#xA;दुर्निवार्य्यः कर्मपाको मातरः केन वार्य्यते ॥१०॥&lt;br&gt;&#xA;एतस्मिन्नन्तरे तत्र सेनानीर्नन्दिकेश्वरः ॥&lt;br&gt;&#xA;पुरतः कार्त्तिकेयस्य तिष्ठंस्तासामुवाच ह ॥ ११ ॥&lt;br&gt;&#xA;नन्दिकेश्वर उवाच॥&lt;br&gt;&#xA;भ्रातः प्रवृत्तिं शृणु मे मातुश्चापि शुभावहाम् ॥&lt;br&gt;&#xA;प्रेषितस्य सुरेन्द्रस्य संहर्तुः शङ्करस्य च ॥ १२ ॥&lt;br&gt;&#xA;कैलासे सर्वदेवाश्च ब्रह्मविष्णुशिवादयः ॥&lt;br&gt;&#xA;सभायां ते वसन्तश्च गणेशोत्सवमङ्गलम् ॥ १३ ॥&lt;br&gt;&#xA;शैलेन्द्रकन्या तं विष्णुं जगतां परिपालकम् ॥&lt;br&gt;&#xA;सम्बोध्य कथयामास तवान्वेषणकारणम् ॥ १४ ॥&lt;br&gt;&#xA;पप्रच्छ देवान्विष्णुस्तान्क्रमेणावाप्तिहेतवे ॥&lt;br&gt;&#xA;प्रत्युत्तरं ददुस्ते तु प्रत्येकं च यथोचितम्॥ १५ ॥&lt;br&gt;&#xA;त्वमत्र कृत्तिकास्थाने कथयामासुरीश्वरम् ॥&lt;br&gt;&#xA;सर्वे धर्मादयो देवा धर्माधर्मस्य साक्षिणः ॥&lt;br&gt;&#xA;या बभूव रहःक्रीडा पार्वतीशिवयोः पुरा ॥ १६ ॥&lt;br&gt;&#xA;दृष्टस्य च सुरैः शम्भोवीर्य्यं भूमौ पपात ह ॥&lt;br&gt;&#xA;भूमिस्तदक्षिपद्वह्नौ वह्निश्च शरकानने ॥&lt;br&gt;&#xA;ततो लब्धः कृत्तिकाभिरमूभिर्गच्छ साम्प्रतम् ॥१७॥&lt;br&gt;&#xA;तवाभिषेकं विष्णुश्च करिष्यति सुरैः सह ॥&lt;br&gt;&#xA;शस्त्रं लब्ध्वाऽखिलं देव तारकं संहनिष्यति॥&lt;br&gt;&#xA;पुत्रस्त्वं विश्वसंहर्त्तुस्त्वां गोप्तुं न क्षमा इमाः ॥१८॥&lt;br&gt;&#xA;नाग्निं गोप्तुं यथा शक्तः शुष्कवृक्षः स्वकोटरे ॥&lt;br&gt;&#xA;दीप्तिमांस्त्वं च विश्वेषु तासां गेहेषु शोभसे ॥&lt;br&gt;&#xA;यथा पतन्महाकूपे द्विजराजो न राजते ॥ १९ ॥&lt;br&gt;&#xA;करोषि जगदालोकं नाच्छन्नोऽस्याङ्गतेजसा ॥&lt;br&gt;&#xA;यथा सूर्य्यः कराच्छन्नो न भवेत्पूरुषस्य च ॥ २० ॥&lt;br&gt;&#xA;विष्णुस्त्वं च जगद्व्यापी नासां व्याप्योऽसि शाम्भव ॥&lt;br&gt;&#xA;यथा न केषां व्याप्यं च तत्सर्वं व्यापकं नभः ॥ २१ ॥&lt;br&gt;&#xA;योगीन्द्रो नानुलिप्तस्त्वं भोगी च परिपोषणे ॥&lt;br&gt;&#xA;नैव लिप्तो यथाऽऽत्मा च कर्म्म भोगेषु जीविनाम् ॥ २२ ॥&lt;br&gt;&#xA;विश्वाधारस्त्वमीशश्च नामृते सम्भवेत्स्थितिः ॥&lt;br&gt;&#xA;सागरस्य यथा नद्यां सरितामाश्रयस्य च ॥ २३ ॥&lt;br&gt;&#xA;नहि सर्वेश्वरावासः सम्भवेत्कृत्तिकालये ॥&lt;br&gt;&#xA;गरुडस्य यथा वासः क्षुद्रे च चटकोदरे ॥ २४ ॥&lt;br&gt;&#xA;त्वां च देवा न जानन्ति भक्तानुग्रह विग्रहम् ॥&lt;br&gt;&#xA;गुणानां तेजसां राशिं यथा ज्ञानमयोगिनः ॥२५॥&lt;br&gt;&#xA;त्वामनिर्वचनीयं च कथं जानन्ति कृत्तिकाः ॥&lt;br&gt;&#xA;यथा परां हरेर्भक्तिमभक्ता मूढचेतसः ॥ २६ ॥&lt;br&gt;&#xA;भ्रातर्ये यं न जानन्ति ते तं कुर्वन्त्यनादरम् ॥&lt;br&gt;&#xA;नाद्रियन्ते यथा भेकास्त्वेकावासं च पङ्कजम् ॥ २७ ॥&lt;br&gt;&#xA;कार्त्तिकेय उवाच॥&lt;br&gt;&#xA;भ्रातः सर्वं विजानामि ज्ञानं त्रैकालिकं च यत्॥&lt;br&gt;&#xA;ज्ञानी त्वं का प्रशंसा ते यतो मृत्युञ्जयाश्रितः॥२८॥&lt;br&gt;&#xA;कर्मणा जन्म येषां वा यासु यासु च योनिषु ॥&lt;br&gt;&#xA;तासु ते निर्वृतिं भ्रातर्नाप्नुवन्ति च सन्ततम्॥२९॥&lt;br&gt;&#xA;ये यत्र सन्ति सन्तो वा मूढा वा कर्मभोगतः॥&lt;br&gt;&#xA;तेऽपि तं बहुमन्यन्ते मोहिता विष्णुमायया॥३०॥&lt;br&gt;&#xA;साम्प्रतं जगतां माता विष्णुमाया सनातनी॥&lt;br&gt;&#xA;सर्वाद्या विष्णुमाया च सर्वदा विष्णुमङ्गला ॥ ३१ ॥&lt;br&gt;&#xA;शैलेन्द्रपत्नी गर्भे सा चालभज्जन्म भारते ॥&lt;br&gt;&#xA;दारुणं च तपस्तप्त्वा सम्प्रापच्छङ्करं पतिम् ॥ ३२ ॥&lt;br&gt;&#xA;ब्रह्मादितृणपर्य्यन्तं सर्वं मिथ्यैव कृत्रिमम् ॥&lt;br&gt;&#xA;सर्वे कृष्णोद्भवाः काले विलीनास्तत्र केवलम् ॥ ३३ ॥&lt;br&gt;&#xA;कल्पे कल्पे जगन्माता माता मे प्रतिजन्मनि ॥&lt;br&gt;&#xA;यज्जन्ममायया बद्धो नित्यः सृष्टिविधावहम् ॥ ३४ ॥&lt;br&gt;&#xA;प्रकृतेरुद्भवास्सत्यं जगत्यां सर्वयोषितः ॥&lt;br&gt;&#xA;काश्चिदंशाः कलाः काश्चित्कलांशांशेन काश्चन ॥ ३६ ॥&lt;br&gt;&#xA;कृत्तिका ज्ञानवत्यश्च योगिन्यः प्रकृतेः कलाः ॥&lt;br&gt;&#xA;स्तनैश्च संवर्द्धितोऽहमुपहारेण सन्ततम् ॥ ॥ ३६ ॥&lt;br&gt;&#xA;तासामहं पोष्यपुत्रो मदम्बाः पोषणादिमाः ॥&lt;br&gt;&#xA;तस्याश्च प्रकृतेः पुत्रो गतस्त्वत्स्वामिवीर्य्यतः ॥ ३७ ॥&lt;br&gt;&#xA;न गर्भजोऽहं शैलेन्द्रकन्याया नन्दिकेश्वर ॥&lt;br&gt;&#xA;सा च मे धर्मतो माता तथेमाः सर्वसम्मताः ॥ ३८ ॥&lt;br&gt;&#xA;स्तनदात्री गर्भधात्री भक्ष्यदात्री गुरुप्रिया ॥&lt;br&gt;&#xA;अभीष्टदेवपत्नी च पितुः पत्नी च कन्यकाः॥३९॥&lt;br&gt;&#xA;सगर्भकन्या भगिनी पुत्रपत्नी प्रियाप्रसूः ॥&lt;br&gt;&#xA;मातुर्माता पितुर्माता सोदरस्य प्रिया तथा ॥४०॥&lt;br&gt;&#xA;मातुः पितुश्च भगिनी मातुलानी तथैव च ॥&lt;br&gt;&#xA;जनानां वेदविहिता मातरः षोडश स्मृताः ॥४१॥&lt;br&gt;&#xA;इमाश्च सर्वसिद्धिज्ञाः परमैश्वर्य्यसंयुताः ॥&lt;br&gt;&#xA;न क्षुद्रा ब्रह्मणः कन्यास्त्रिषु लोकेषु पूजिताः ॥ ४२ ॥&lt;br&gt;&#xA;विष्णुना प्रेरितस्त्वं च शम्भोः पुत्रसमो महान् ॥&lt;br&gt;&#xA;गच्छ यामि त्वया सार्द्धं द्रक्ष्यामि सुरसञ्चयम् ॥४३॥&lt;br&gt;&#xA;इति श्रीब्रह्मवैवर्त्ते महापुराणे तृतीये गणेशखण्डे नारदनारायणसंवादे नन्दिकार्त्तिकेयसंवादो नाम पञ्चदशोऽध्यायः ॥ १५ ॥&lt;/p&gt;</description>
    </item>
    <item>
      <title>०१६</title>
      <link>https://vishvAsa.github.io/purANam_vaiShNavam/brahma-vaivarta-purANam/03/016/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/03/016/</guid>
      <description>&lt;p&gt;नारायण उवाच ॥&lt;br&gt;&#xA;इत्येवमुक्त्वा तं शीघ्रं बोधयित्वा च कृत्तिकाः ॥&lt;br&gt;&#xA;उवाच किञ्चिद्युक्तं च वचनं शङ्करात्मजः ॥ १ ॥&lt;br&gt;&#xA;कार्तिकेय उवाच ॥&lt;br&gt;&#xA;यास्यामि शङ्करस्थानं द्रक्ष्यामि सुरसञ्चयम् ॥&lt;br&gt;&#xA;मातरं बन्धुवर्गांश्चाप्याज्ञां मे दत्त मातरः ॥ २ ॥&lt;br&gt;&#xA;दैवाधीनं जगत्सर्वं जन्म कर्म शुभावहम् ॥&lt;br&gt;&#xA;संयोगश्च वियोगश्च न च दैवात्परं बलम् ॥ ३ ॥&lt;br&gt;&#xA;कृष्णायत्तं च तद्दैवं स च दैवात्परस्ततः ॥&lt;br&gt;&#xA;भजन्ति सततं सन्तः परमात्मानमीश्वरम् ॥ ४ ॥&lt;br&gt;&#xA;दैवं वर्द्धयितुं शक्तः क्षयं कर्त्तुं स्वलीलया ॥&lt;br&gt;&#xA;न दैवबद्धस्तद्भक्तश्चाविनाशीति निर्णयः ॥५॥&lt;br&gt;&#xA;तस्माद्भजत गोविन्दं मोहं त्यजत दुःखदम्॥&lt;br&gt;&#xA;सुखदं मोक्षदं सारं जन्ममृत्युभयापहम् ॥ ६ ॥&lt;br&gt;&#xA;परमानन्दजननं मोहजालनिकृन्तनम् ॥&lt;br&gt;&#xA;शश्वद्भजन्ति यत्सर्वे ब्रह्मविष्णुशिवादयः ॥ ७ ॥&lt;br&gt;&#xA;कोऽहं भवाब्धौ युष्माकं का वा यूयं ममात्मिकाः ॥&lt;br&gt;&#xA;तत्कर्मस्रोतसां सर्वं पुञ्जीभूतं च फेनवत् ॥ ८ ॥&lt;br&gt;&#xA;संश्लेषं वा वियोगं वा सर्वमीश्वरचिन्तया ॥&lt;br&gt;&#xA;ब्रह्माण्डमीश्वराधीनं न स्वतन्त्रं विदुर्बुधाः ॥ ९ ॥&lt;br&gt;&#xA;जलबुद्बुदवत्सर्वमनित्यं च जगत्त्रयम् ॥&lt;br&gt;&#xA;मायामनित्ये कुर्वन्ति मायया मूढचेतसः ॥ १० ॥&lt;br&gt;&#xA;सन्तस्तत्र न लिप्यन्ते वायुवत्कृष्णचेतसः ॥&lt;br&gt;&#xA;तस्मान्मोहं परित्यज्य चाज्ञप्तिं दत्त मातरः ॥ ११ ॥&lt;br&gt;&#xA;इत्येवमुक्त्वा ता नत्वा सार्द्धं शङ्करपार्षदैः ॥&lt;br&gt;&#xA;यात्रां चकार भगवान्मनसा श्रीहरिं स्मरन् ॥ १२ ॥&lt;br&gt;&#xA;एतस्मिन्नन्तरे तत्र ददर्श रथमुत्तमम् ॥&lt;br&gt;&#xA;विश्वकर्मकृतं रम्यं हीरकेण विराजितम् ॥ १३ ॥&lt;br&gt;&#xA;सद्रत्नसाररचितं माणिक्येन विराजितम् ॥&lt;br&gt;&#xA;पारिजातप्रसूनानां मालाजालैश्च शोभितम् ॥ १४ ॥&lt;br&gt;&#xA;मणीन्द्रदर्पणः श्वेतचामरैरतिदीपितम् ॥&lt;br&gt;&#xA;क्रीडार्हमन्दिरै रम्यैश्चित्रितैश्चित्रितं वरम् ॥ १५ ॥&lt;br&gt;&#xA;शतचक्रं सुविस्तीर्णं मनोयायि मनोहरम् ॥&lt;br&gt;&#xA;प्रस्थापितं च पार्वत्या वेष्टितं पार्षदैर्वरैः ॥ १६ ॥&lt;br&gt;&#xA;समारुहन्तं यानं ता हृदयेन विदूयता ॥&lt;br&gt;&#xA;सहसा चेतनां प्राप्य मुक्तकेश्यः शुचाऽऽतुराः ॥ १७ ॥&lt;br&gt;&#xA;दृष्ट्वा च स्वपुरः स्कन्दं स्तम्भिताश्चातिशोकतः ॥&lt;br&gt;&#xA;उन्मत्ता इव तत्रैव वक्तुमारेभिरे भिया ॥ १८ ॥&lt;br&gt;&#xA;कृत्तिका ऊचुः ॥&lt;br&gt;&#xA;किं कुर्मः क्व च यास्यामो वयं वत्स त्वदाश्रयाः ॥&lt;br&gt;&#xA;विहायास्मान्क्व यासि त्वं नायं धर्म्मस्तवाधुना ॥ १९ ॥&lt;br&gt;&#xA;स्नेहेन वर्द्धितोऽस्माभिः पुत्रोऽस्माकं स्वधर्मतः ॥&lt;br&gt;&#xA;नायं धर्मो मातृवर्गाननुरक्तः सुतस्त्यजेत् ॥ २० ॥&lt;br&gt;&#xA;इत्युक्त्वा कृत्तिकाः सर्वाः कृत्वा वक्षसि तं सुतम् ॥&lt;br&gt;&#xA;पुनर्मूर्च्छामवापुस्ताः सुतविच्छेददारुणम् ॥ २१ ॥&lt;br&gt;&#xA;कुमारो बोधयित्वा ता अध्यात्मवचनेन वै ॥&lt;br&gt;&#xA;ताभिश्च पार्षदैः सार्द्धमारुरोह रथं मुने ॥ २२ ॥&lt;br&gt;&#xA;पूर्णकुम्भं द्विजं वेश्यां शुक्लधान्यानि दर्पणम्॥&lt;br&gt;&#xA;दध्याज्यं मधु लाजांश्च पुष्पं दूर्वाक्षतान्सितान् ॥ २३ ॥&lt;br&gt;&#xA;वृषं गजेन्द्रं तुरगं ज्वलदग्निं सुवर्णकम् ॥&lt;br&gt;&#xA;पूर्णं च परिपक्वानि फलानि विविधानि च ॥ २४ ॥&lt;br&gt;&#xA;पतिपुत्रवतीं नारीं प्रदीपं मणिमुत्तमम् ॥&lt;br&gt;&#xA;मुक्तां प्रसूनमालां च सद्योमांसं च चन्दनम् ॥ २५ ॥&lt;br&gt;&#xA;ददर्शैतानि वस्तूनि मङ्गलानि पुरो मुने ॥&lt;br&gt;&#xA;शृगालं नकुलं कुम्भं शवं वामे शुभावहम् ॥ २६ ॥&lt;br&gt;&#xA;राजहंसं मयूरं च खञ्जनं च शुकं पिकम् ॥&lt;br&gt;&#xA;पारावतं शङ्खचिल्लं चक्रवाकं च मङ्गलम् ॥ २७ ॥&lt;br&gt;&#xA;कृष्णसारं च सुरभिं चमरीं श्वेतचामरम्॥&lt;br&gt;&#xA;धेनुं च वत्ससंयुक्तां पताकां दक्षिणे शुभाम्॥ ॥ २८ ॥&lt;br&gt;&#xA;नानाप्रकारवाद्यं चाप्यश्रौषीन्मङ्गलध्वनिम् ॥&lt;br&gt;&#xA;मनोहरं च सङ्गीतं घण्टाशङ्खध्वनिं तथा ॥ २९ ॥&lt;br&gt;&#xA;दृष्ट्वा श्रुत्वा मङ्गलं स ह्यगमत्तातमन्दिरम् ॥&lt;br&gt;&#xA;क्षणेनानन्दयुक्तश्च मनोयायिरथेन च ॥ ३० ॥&lt;br&gt;&#xA;कुमारः प्राप्य कैलासं न्यग्रोधाक्षयमूलके ॥&lt;br&gt;&#xA;क्षणं तस्थौ कृत्तिकाभिः पार्षदप्रवरैः सह ॥ ३१ ॥&lt;br&gt;&#xA;पार्वती मङ्गलं कृत्वा राजमार्गं मनोहरम् ॥&lt;br&gt;&#xA;पद्मरागैरिन्द्रनीलैः संस्कृतं परितः पुरम् ॥ ३२ ॥&lt;br&gt;&#xA;रम्भास्तम्भसमूहैश्च पट्टसूत्रांशुकैस्तथा ॥&lt;br&gt;&#xA;श्रीखण्डपल्लवैर्युक्तं पूर्णकुम्भैः सुशोभितम् ॥ ३३ ॥&lt;br&gt;&#xA;पूर्णकुम्भजलैर्व्याप्तं सिक्तं चन्दनवारिभिः ॥&lt;br&gt;&#xA;असङ्ख्यरत्नदीपैश्च मणिराजैर्विराजितम् ॥ ३४ ॥&lt;br&gt;&#xA;नटनर्त्तकवेश्यानामुत्सवैः सङ्कुलं सदा ॥&lt;br&gt;&#xA;बन्दिभिर्विप्रवर्गैश्च दूर्वापुष्पकरैर्युतम्॥३५॥&lt;br&gt;&#xA;पतिपुत्रवतीभिश्च साध्वीभिश्च समन्वितम्॥&lt;br&gt;&#xA;लक्ष्मीं सरस्वतीं दुर्गां सावित्रीं तुलसीं रतिम्॥३६॥&lt;br&gt;&#xA;अरुन्धतीमहल्यां च दितिं तारां मनोरमाम् ॥&lt;br&gt;&#xA;अदितिं शतरूपां च शचीं सन्ध्यां च रोहिणीम् ॥ ३७ ॥&lt;br&gt;&#xA;अनसूयां तथा स्वाहां सञ्ज्ञां वरुणकामिनीम्॥&lt;br&gt;&#xA;आकूतिं च प्रसूतिं च देवहूतिं च मेनकाम् ॥ ३८ ॥&lt;br&gt;&#xA;तामेकपाटलामेकपर्णां मैनाककामिनीम् ॥&lt;br&gt;&#xA;वसुन्धरां च मनसां पुरस्कृत्य समाययौ॥ ॥ ३९ ॥&lt;br&gt;&#xA;रम्भा तिलोत्तमा मेना घृताची मोहिनी शुभा ॥&lt;br&gt;&#xA;उर्वशी रत्नमाला च सुशीला ललिता कला ॥ ४० ॥&lt;br&gt;&#xA;कदम्बमाला सुरसा वनमाला च सुन्दरी ॥&lt;br&gt;&#xA;एताश्चान्याश्च बहवो विप्रेन्द्राप्सरसां गणाः ॥ ४१ ॥&lt;br&gt;&#xA;सङ्गीतनर्त्तनपराः सस्मिता वेषसंयुताः ॥&lt;br&gt;&#xA;करतालकराः सर्वा जग्मुरानन्दपूर्वकम् ॥ ४२ ॥&lt;br&gt;&#xA;देवाश्च मुनयः शैला गन्धर्वाः किन्नरास्तथा ॥&lt;br&gt;&#xA;सर्वे ययुः प्रमुदिताः कुमारस्यानुमज्जने ॥ ४३ ॥&lt;br&gt;&#xA;नानाप्रकारवाद्यैश्च रुद्रैर्वा पार्षदैः सह ॥&lt;br&gt;&#xA;भैरवैः क्षेत्रपालैश्च ययौ सार्द्धं महेश्वरः ॥ ४४ ॥&lt;br&gt;&#xA;अथ शक्तिधरो हृष्टो दृष्ट्वा ऽऽरात्पार्वतीं तदा ॥&lt;br&gt;&#xA;अवरुह्य रथात्तूर्णं शिरसा प्रणनाम ह॥४५॥&lt;br&gt;&#xA;तं पद्माप्रमुखं देवीगणं च मुनिकामिनीम् ॥&lt;br&gt;&#xA;शिवं च परया भक्त्या सर्वान्सम्भाष्य यत्नतः ॥ ४६ ॥&lt;br&gt;&#xA;कार्त्तिकेयं शिवा दृष्ट्वा क्रोडे कृत्वा चुचुम्ब च ॥&lt;br&gt;&#xA;शङ्करश्च सुराः शैला देव्यो वै शैलयोषितः ॥४७॥&lt;br&gt;&#xA;पार्वतीप्रमुखा देव्यस्तथा देवश्च शङ्करः ॥&lt;br&gt;&#xA;शैलाश्च मुनयः सर्वे ददुस्तस्मै शुभाशिषः ॥ ४८ ॥&lt;br&gt;&#xA;कुमारः स गणैः सार्द्धमागत्य च शिवालयम् ॥&lt;br&gt;&#xA;ददर्श तं सभामध्ये विष्णुं क्षीरोदशायिनम्॥४९॥&lt;br&gt;&#xA;रत्नसिंहासनस्थं च रत्नभूषणभूषितम् ॥&lt;br&gt;&#xA;धर्मब्रह्मेन्द्रचन्द्रार्कवह्निवाय्वादिभिर्युतम् ॥ ५० ॥&lt;br&gt;&#xA;ईषद्धास्यं प्रसन्नास्यं भक्तानुग्रहकारकम् ॥&lt;br&gt;&#xA;स्तुतं मुनीन्द्रैर्देवेन्द्रैः सेवितं श्वेतचामरैः ॥५१॥&lt;br&gt;&#xA;तं दृष्ट्वा जगतां नाथं भक्तिनम्रात्मकन्धरः ॥&lt;br&gt;&#xA;पुलकान्वितसर्वाङ्गः शिरसा प्रणनाम ह ॥ ५२ ॥&lt;br&gt;&#xA;विधिं धर्मं च देवांश्च मुनीन्द्रांश्च मुदाऽन्वितान् ॥&lt;br&gt;&#xA;प्रणनाम पृथक्तत्र प्राप तेभ्यश्शुभाशिषः ॥ ५३ ॥&lt;br&gt;&#xA;पृथक्सम्भाष्य सर्वांश्चाप्युवास कनकासने ॥&lt;br&gt;&#xA;ददौ धनानि विप्रेभ्यः पार्वत्या सह शङ्करः ॥ ५४ ॥&lt;br&gt;&#xA;इति श्रीब्रह्मवैवर्त्ते महापुराणे तृतीये गणपतिखण्डे नारदनारायणसंवादे कार्त्तिकेयागमनं नाम षोडशोऽध्यायः ॥ १६ ॥&lt;/p&gt;</description>
    </item>
    <item>
      <title>०१७</title>
      <link>https://vishvAsa.github.io/purANam_vaiShNavam/brahma-vaivarta-purANam/03/017/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/03/017/</guid>
      <description>&lt;p&gt;नारायण उवाच ॥&lt;br&gt;&#xA;अथ विष्णुर्जगत्कान्तो हृष्टः कृत्वा शुभक्षणम् ॥&lt;br&gt;&#xA;रत्नसिंहासने रम्ये वासयामास षण्मुखम् ॥१॥&lt;br&gt;&#xA;नानाविधानि वाद्यानि कांस्यतालादिकानि च ॥&lt;br&gt;&#xA;नानाविधानि यन्त्राणि वादयामास कौतुकात् ॥ २ ॥&lt;br&gt;&#xA;वेदमन्त्राभिषिक्तैश्च सर्वर्तीर्थोदपूर्णकैः ॥&lt;br&gt;&#xA;सद्रत्नकुम्भशतकैः स्नापयामास तं मुदा ॥ ३ ॥&lt;br&gt;&#xA;सद्रत्नसारखचितं किरीटं मङ्गलाङ्गदे ॥&lt;br&gt;&#xA;अमूल्यरत्नखचितं भूषणानि बहूनि च ॥ ४ ॥&lt;br&gt;&#xA;वह्निशुद्धांशुके दिव्ये क्षीरोदार्णवसम्भवम् ॥&lt;br&gt;&#xA;कौस्तुभं वनमालां च तस्मै चक्रं ददौ मुदा ॥ ५ ॥&lt;br&gt;&#xA;ब्रह्मा ददौ यज्ञसूत्रं वेदा वै वेदमातरम् ॥&lt;br&gt;&#xA;सन्ध्यामन्त्रं कृष्णमन्त्रं स्तोत्रं च कवचं हरेः ॥ ६ ॥&lt;br&gt;&#xA;कमण्डलुं च ब्रह्मास्त्रं विद्यां वै वैरिमर्दिनीम् ॥&lt;br&gt;&#xA;धर्मो धर्ममतिं दिव्यां सर्वजीवे दयां ददौ ॥ ७ ॥&lt;br&gt;&#xA;परं मृत्युञ्जयं ज्ञानं सर्वशास्त्रावबोधनम् ॥&lt;br&gt;&#xA;शश्वत्सुखप्रदं तत्त्वज्ञानं च सुमनोहरम् ॥ ८ ॥&lt;br&gt;&#xA;योगतत्त्वं सिद्धितत्त्वं ब्रह्मज्ञानं सुदुर्लभम् ॥&lt;br&gt;&#xA;शूलं पिनाकं परशुं शक्तिं पाशुपतं धनुः ॥&lt;br&gt;&#xA;संहारास्त्रविनिक्षेपं तत्संहारे ददौ शिवः ॥ ९ ॥&lt;br&gt;&#xA;श्वेतच्छत्रं रत्नमालां ददौ तस्मै जलेश्वरः ॥&lt;br&gt;&#xA;गजेन्द्रं च हयेन्द्रं च सुधाकुम्भं सुधानिधिः ॥ १० ॥&lt;br&gt;&#xA;मनोयायिरथं सूर्य्यः सन्नाहं च मनोरमम् ॥&lt;br&gt;&#xA;यमदण्डं यमश्चैव महाशक्तिं हुताशनः ॥&lt;br&gt;&#xA;नानाशस्त्राण्युपायानि सर्वे देवा ददुर्मुदा ॥ ११ ॥&lt;br&gt;&#xA;कामशास्त्रं कामदेवो ददौ तस्मै मुदाऽन्वितः ॥&lt;br&gt;&#xA;क्षीरोदोऽमूल्यरत्नानि विशिष्टे रत्ननूपुरे ॥ १२ ॥&lt;br&gt;&#xA;पार्वती सस्मिता हृष्टा परमानन्दमानसा ॥&lt;br&gt;&#xA;महाविद्यां सुशीलां च विद्यां मेधां दयां स्मृतिम् ॥ १३ ॥&lt;br&gt;&#xA;बुद्धिं सुनिर्मलां शान्तिं तुष्टिं पुष्टिं क्षमां धृतिम् ॥&lt;br&gt;&#xA;सदृढां च हरौ भक्तिं हरिदास्यं ददौ मुदा ॥ १४॥&lt;br&gt;&#xA;प्रजापतिर्देवसेनां रत्नभूषणभूषिताम् ॥&lt;br&gt;&#xA;सुविनीतां सुशीलां च सुन्दरीं सुमनोहराम् ॥ १५ ॥&lt;br&gt;&#xA;ददौ तस्मै वेदमन्त्रैर्विवाहविधिना स्वयम् ॥&lt;br&gt;&#xA;यां वदन्ति महाषष्ठीं पण्डिताः शिशुपालिकाम् ॥ १६ ॥&lt;br&gt;&#xA;अभिषिच्य कुमारं च सर्वे देवा ययुर्गृहम् ॥&lt;br&gt;&#xA;मुनयश्चैव गन्धर्वाः प्रणम्य जगदीश्वरान् ॥ १७॥&lt;br&gt;&#xA;नारायणं च ब्रह्माणं धर्मं तुष्टाव शङ्करः ॥&lt;br&gt;&#xA;प्रणनाम हरिं तात धर्ममालिङ्ग्य नारद॥१८॥&lt;br&gt;&#xA;प्रीत्या ययौ च शैलेन्द्रः सगणः शङ्करार्चितः॥&lt;br&gt;&#xA;ये ये तत्रागता सर्वे ययुरानन्दपूर्वकम् ॥ १९ ॥&lt;br&gt;&#xA;परमानन्दसंयुक्तो देव्या सह महेश्वरः ॥&lt;br&gt;&#xA;कालान्तरे च तान्सर्वान्पुनरानीय शङ्करः ॥&lt;br&gt;&#xA;पुष्टिं ददौ विवाहेन गणेशाय महात्मने॥२०॥&lt;br&gt;&#xA;सुताभ्यां सगणैः सार्द्धं पार्वती हृष्टमानसा ॥&lt;br&gt;&#xA;सिषेवे स्वामिनः पादपद्मं सा सर्वकामदम् ॥ २१ ॥&lt;br&gt;&#xA;इत्येवं कथितं सर्वं कुमारस्याभिषेचनम् ॥&lt;br&gt;&#xA;विवाहः पूजनं तस्य गणेशस्य विवाहकम् ॥ २२ ॥&lt;br&gt;&#xA;पार्वतीपुत्रलाभश्च देवानां च समागमः ॥&lt;br&gt;&#xA;का ते मनसि वाञ्छाऽस्ति किं भूयः श्रोतुमिच्छसि ॥ २३ ॥&lt;br&gt;&#xA;इति श्रीब्रह्मवैवर्ते महापुराणे तृतीये गणपतिखण्डे नारदनारायणसंवादे कुमारगणेशविवाह कुमाराभिषेककथनं नाम सप्तदशोऽध्यायः ॥ १७ ॥&lt;/p&gt;</description>
    </item>
    <item>
      <title>०१८</title>
      <link>https://vishvAsa.github.io/purANam_vaiShNavam/brahma-vaivarta-purANam/03/018/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/03/018/</guid>
      <description>&lt;p&gt;नारद उवाच ॥&lt;br&gt;&#xA;नारायण महाभाग वेदवेदाङ्गपारग ॥&lt;br&gt;&#xA;पृच्छामि त्वामहं किञ्चिदतिसन्देहवान्यतः ॥ १ ॥&lt;br&gt;&#xA;सुतस्य त्रिदशेशस्य शङ्करस्य महात्मनः ॥&lt;br&gt;&#xA;विघ्ननिघ्नस्य यद्विघ्नमीश्वरस्य कथं प्रभो ॥२॥&lt;br&gt;&#xA;परिपूर्णतमः श्रीमान्परमात्मा परात्परः ॥&lt;br&gt;&#xA;गोलोकनाथः स्वांशेन पार्वतीतनयः स्वयम्॥३॥&lt;br&gt;&#xA;अहो भगवतस्तस्य मस्तकच्छेदनं विभो ॥&lt;br&gt;&#xA;ग्रहदृष्ट्या ग्रहेशस्य कथं मे वक्तुमर्हसि ॥ ४ ॥&lt;br&gt;&#xA;नारायण उवाच ॥&lt;br&gt;&#xA;सावधानं शृणु ब्रह्मन्नितिहासं पुरातनम् ॥&lt;br&gt;&#xA;विघ्नेशस्य बभूवेदं विघ्नं येन च नारद ॥ ५॥&lt;br&gt;&#xA;एकदा शङ्करः सूर्य्यं जघान परमष्टधा ॥&lt;br&gt;&#xA;सुमालिमालिहन्तारं शूलेन बहुवत्सलः ॥ ६ ॥&lt;br&gt;&#xA;श्रीसूर्य्योऽमोघशूलेनाशनितुल्येन तेजसा ॥&lt;br&gt;&#xA;जहौ स चेतनां सद्यो रथाच्च निपपात ह ॥ ७ ॥&lt;br&gt;&#xA;ददर्श कश्यपः पुत्रं मृतमुत्तानलोचनम् ॥&lt;br&gt;&#xA;कृत्वा वक्षसि तं शोकाद्विललाप भृशं मुहुः ॥८॥&lt;br&gt;&#xA;हाहाकारं सुराश्चक्रुर्विलेपुर्भयकातराः ॥&lt;br&gt;&#xA;अन्धीभूतं जगत्सर्वं बभूव तमसा वृतम् ॥ ९ ॥&lt;br&gt;&#xA;निष्प्रभं तनयं दृष्ट्वा चाशपत्कश्यपः शिवम् ॥&lt;br&gt;&#xA;तपस्वी ब्रह्मणः पौत्रः प्रज्वन्ब्रह्मतेजसा ॥ १० ॥&lt;br&gt;&#xA;मत्पुत्रस्य यथा वक्षश्छिन्नं शूलेन तेऽद्य वै ॥&lt;br&gt;&#xA;त्वत्पुत्रस्य शिरश्छिन्नं भविष्यति न संशयः ॥ ११ ॥&lt;br&gt;&#xA;शिवश्च गलितक्रोधः क्षणेनैवाशुतोषकः ॥&lt;br&gt;&#xA;ब्रह्मज्ञानेन तत्पूर्णं जीवयामास तत्क्षणात् ॥ १२ ॥&lt;br&gt;&#xA;ब्रह्मविष्णुमहेशानामंशश्च त्रिगुणात्मकः ॥&lt;br&gt;&#xA;सूर्य्यश्च चेतनां प्राप्य समुत्तस्थौ पितुः पुरः ॥ १३ ॥&lt;br&gt;&#xA;ननाम पितरं भक्त्या शङ्करं भक्तवत्सलः ॥&lt;br&gt;&#xA;विज्ञाय शम्भोः शापं च कश्यपं स चुकोप ह ॥ १४ ॥&lt;br&gt;&#xA;विषयान्नैव जग्राह कोपेनैवमुवाच ह ॥&lt;br&gt;&#xA;विषयांश्च परित्यज्य भजे श्रीकृष्णमीश्वरम् ॥१५॥&lt;br&gt;&#xA;सर्वं तुच्छमनित्यं च नश्वरं चेश्वरं विना ॥&lt;br&gt;&#xA;विहाय मङ्गलं सत्यं विद्वान्नेच्छेदमङ्गलम् ॥ १६ ॥&lt;br&gt;&#xA;देवैश्च प्रेरितो ब्रह्मा समागत्य ससम्भ्रमः ॥&lt;br&gt;&#xA;बोधयित्वा रविं तत्र युयोज विषयेष्वजः ॥ १७ ॥&lt;br&gt;&#xA;तस्मै दत्त्वाऽऽशिषश्शम्भुर्ब्रह्मा च स्वालयं मुदा ॥&lt;br&gt;&#xA;जगाम कश्यपश्चैव स्वराशिं रविरेव च ॥ १८ ॥&lt;br&gt;&#xA;अथ माली सुमाली च व्याधिग्रस्तौ बभूवतुः ॥&lt;br&gt;&#xA;श्वित्रौ गलितसर्वाङ्गौ शक्तिहीनौ हतप्रभौ॥ १९ ॥&lt;br&gt;&#xA;तावुवाच स्वयं ब्रह्मा युवां च भजतां रविम् ॥&lt;br&gt;&#xA;सूर्य्यकोपेन मलिनौ युवामेवं हतप्रभौ ॥ २० ॥&lt;br&gt;&#xA;सूर्य्यस्य कवचं स्तोत्रं सर्वपूजाविधिं विधिः ॥&lt;br&gt;&#xA;जगाम कथयित्वा तौ ब्रह्मलोकं सनातनः ॥२१॥&lt;br&gt;&#xA;ततस्तौ पुष्करं गत्वा सिषेवाते रविं मुने॥&lt;br&gt;&#xA;स्नात्वा त्रिकालं भक्त्या च जपन्तौ मन्त्रमुत्तमम् ॥ २२ ॥&lt;br&gt;&#xA;ततः सूर्य्याद्वरं प्राप्य निजरूपौ बभूवतुः ॥&lt;br&gt;&#xA;इत्येवं कथितं सर्वं किं भयः श्रोतुमिच्छसि ॥ २३ ॥&lt;br&gt;&#xA;इति श्रीब्रह्मवैवर्त्ते महापुराणे तृतीये गणपतिखण्डे नारदनारायणसंवादे विघ्नेशविघ्नकथनन्नामाष्टादशोऽध्यायः ॥ १८ ॥&lt;/p&gt;</description>
    </item>
    <item>
      <title>०१९</title>
      <link>https://vishvAsa.github.io/purANam_vaiShNavam/brahma-vaivarta-purANam/03/019/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/03/019/</guid>
      <description>&lt;p&gt;नारद उवाच ॥&lt;br&gt;&#xA;किं स्तोत्रं कवचं नाथ ब्रह्मणा लोकसाक्षिणा ॥&lt;br&gt;&#xA;दानवाभ्यां पुरा दत्तं सूर्यस्य परमात्मनः ॥ १ ॥&lt;br&gt;&#xA;किं वा पूजाविधानं वा किं मन्त्रं व्याधिनाशनम् ॥&lt;br&gt;&#xA;सर्वं चास्य महाभाग तन्मे त्वं वक्तुमर्हसि ॥२॥&lt;br&gt;&#xA;सूत उवाच ॥&lt;br&gt;&#xA;नारदस्य वचः श्रुत्वा भगवान्करुणानिधिः॥&lt;br&gt;&#xA;स्तोत्रं च कवचं मन्त्रमूचे तत्पूजनक्रमम् ॥३॥&lt;br&gt;&#xA;नारायण उवाच॥&lt;br&gt;&#xA;शृणु नारद वक्ष्यामि सूर्य्यपूजाविधेः क्रमम्॥&lt;br&gt;&#xA;स्तोत्रं च कवचं सर्वं पापव्याधिविमोचकम् ॥ ४ ॥&lt;br&gt;&#xA;सुमालिमालिनौ दैत्यौ व्याधिग्रस्तौ बभूवतुः ॥&lt;br&gt;&#xA;विधिं सस्मरतुः स्तोतुं शिवमन्त्रप्रदायकम् ॥ ९ ॥&lt;br&gt;&#xA;ब्रह्मा गत्वा च वैकुण्ठं पप्रच्छ कमलापतिम् ॥&lt;br&gt;&#xA;शिवं तत्रैव सम्पश्यन्वसन्तं हरिसन्निधौ ॥ ६ ॥&lt;br&gt;&#xA;ब्रह्मोवाच ॥&lt;br&gt;&#xA;सुमालिमालिनौ दैत्यौ व्याधिग्रस्तौ बभूवतुः ॥&lt;br&gt;&#xA;क उपायो वद हरे तयोर्व्याधिविनाशने ॥ ७ ॥&lt;br&gt;&#xA;विष्णुरुवाच ॥&lt;br&gt;&#xA;कृत्वा सूर्य्यस्य सेवां च पुष्करे पूर्णवत्सरम् ॥&lt;br&gt;&#xA;व्याधिहन्तुर्मदंशस्य तौ च मुक्तौ भविष्यतः ॥ ८ ॥&lt;br&gt;&#xA;शङ्कर उवाच ॥&lt;br&gt;&#xA;सूर्यस्तोत्रं च कवचं मन्त्रं कल्पतरुं परम् ॥&lt;br&gt;&#xA;देहि ताभ्यां जगत्कान्त व्याधिहन्तुर्महात्मनः ॥ ९ ॥&lt;br&gt;&#xA;आरात्सम्पत्प्रदातारौ सर्वदाता हरिः स्वयम् ॥&lt;br&gt;&#xA;व्याधिहन्ता दिनकरो यस्य यो विषयो विधे ॥ १ ॥&lt;br&gt;&#xA;तयोस्तु मन्त्रं सम्प्राप्य ययौ दैत्यगृहं विधिः ॥&lt;br&gt;&#xA;तदा प्रणम्य तं दृष्ट्वा तस्मै ददतुरासनम् ॥ ११ ॥&lt;br&gt;&#xA;तावुवाच स्वयं ब्रह्मा रोगग्रस्तौ दयानिधिः ॥&lt;br&gt;&#xA;स्तब्धावाहाररहितौ पूयदुर्गन्धसंयुतौ ॥ १२ ॥&lt;br&gt;&#xA;ब्रह्मोवाच ॥&lt;br&gt;&#xA;गृहीत्वा कवचं स्तोत्रं मन्त्रं पूजाविधिक्रमम् ॥&lt;br&gt;&#xA;गत्वा हि पुष्करं वत्सौ भजथः प्रणतौ रविम् ॥ १३ ॥&lt;br&gt;&#xA;तावूचतुः ॥&lt;br&gt;&#xA;भजावः केन विधिना केन मन्त्रेण वा विधे ॥&lt;br&gt;&#xA;किं स्तोत्रं कवचं किं वा तदावाभ्यां वदाधुना ॥ १४ ॥&lt;br&gt;&#xA;ब्रह्मोवाच ॥&lt;br&gt;&#xA;कृत्वा त्रिकालं स्नानं च मन्त्रेणानेन भास्करम् ॥&lt;br&gt;&#xA;संसेव्य भास्करं भक्त्या नीरुजौ च भविष्यथ ॥ १५ ॥&lt;br&gt;&#xA;ॐ ह्रीं नमो भगवते सूर्य्याय परमात्मने स्वाहा ॥&lt;br&gt;&#xA;इत्यनेन च मन्त्रेण सावधानं दिवाकरम् ॥&lt;br&gt;&#xA;सम्पूज्य भक्त्या दत्त्वा वै चोपहारांस्तु षोडश ॥&lt;br&gt;&#xA;एवं संवत्सरं यावद्ध्रुवं मुक्तौ भविष्यथः ॥ १६ ॥&lt;br&gt;&#xA;अपूर्वं कवचं तस्य युवाभ्यां प्रददाम्यहम् ॥&lt;br&gt;&#xA;यद्दत्तं गुरुणा पूर्वमिन्द्राय प्रीतिपूर्वकम् ॥ १७ ॥&lt;br&gt;&#xA;तत्सहस्रभगाङ्गाय शापेन गौतमस्य च ॥&lt;br&gt;&#xA;अहल्याहरणेनैव पापमुक्ताय सङ्कटे ॥ १८ ॥&lt;br&gt;&#xA;बृहस्पतिरुवाच ॥&lt;br&gt;&#xA;इन्द्र शृणु प्रवक्ष्यामि कवचं परमाद्भुतम् ॥&lt;br&gt;&#xA;यद्धृत्वा मुनयः पूता जीवन्मुक्ताश्च भारते ॥ १९ ॥&lt;br&gt;&#xA;कवचं बिभ्रतो व्याधिर्न भिया याति सन्निधिम् ॥&lt;br&gt;&#xA;यथा दृष्ट्वा वैनतेयं पलायन्ते भुजङ्गमाः ॥ २० ॥&lt;br&gt;&#xA;शुद्धाय गुरुभक्ताय स्वशिष्याय प्रकाशयेत् ॥&lt;br&gt;&#xA;खलाय परशिष्याय दत्त्वा मृत्युमवाप्नुयात् ॥ २१ ॥&lt;br&gt;&#xA;जगद्विलक्षणस्यास्य कवचस्य प्रजापतिः ॥&lt;br&gt;&#xA;ऋषिश्छन्दश्च गायत्री देवो दिनकरः स्वयम् ॥&lt;br&gt;&#xA;व्याधिप्रणाशे सौन्दर्य्ये विनियोगः प्रकीर्त्तितः ॥ २२ ॥&lt;br&gt;&#xA;सद्योरोगहरं सारं सर्वपापप्रणाशनम् ॥&lt;br&gt;&#xA;ॐ क्लीं ह्रीं श्रीं श्रीसूर्य्याय स्वाहा मे पातु मस्तकम् ॥२३ ॥&lt;br&gt;&#xA;अष्टादशाक्षरो मन्त्रः कपालं मे सदाऽवतु॥&lt;br&gt;&#xA;ॐ ह्रीं ह्रीं श्रीं श्रीं सूर्य्याय स्वाहा मे पातु नासिकाम् ॥ २४ ॥&lt;br&gt;&#xA;चक्षुर्मे पातु सूर्यश्च तारकां च विकर्तनः ॥&lt;br&gt;&#xA;भास्करो मेऽधरं पातु दन्तान्दिनकरः सदा ॥ २५ ॥&lt;br&gt;&#xA;प्रचण्डः पातु गण्डं मे मार्तण्डः कर्णमेव च ॥&lt;br&gt;&#xA;मिहिरश्च सदा स्कन्धे जङ्घे पूषा सदाऽवतु ॥२६॥&lt;br&gt;&#xA;वक्षः पातु रविः शश्वन्नाभिं सूर्य्यः स्वयं सदा॥&lt;br&gt;&#xA;कङ्कालं मे सदा पातु सर्वदेवनमस्कृतः॥२७॥&lt;br&gt;&#xA;करौ पातु सदा ब्रध्नः पातु पादौ प्रभाकरः॥&lt;br&gt;&#xA;विभाकरो मे सर्वाङ्गं पातु सन्ततमीश्वरः॥२८॥&lt;br&gt;&#xA;इति ते कथितं वत्स कवचं सुमनोहरम्॥&lt;br&gt;&#xA;जगद्विलक्षणं नाम त्रिजगत्सु सुदुर्लभम् ॥२९॥&lt;br&gt;&#xA;पुरा दत्तं च मनवे पुलस्त्येन तु पुष्करे ॥&lt;br&gt;&#xA;मया दत्तं च तुभ्यं तद्यस्मै कस्मै न देहि भोः ॥ ३० ॥&lt;br&gt;&#xA;व्याधितो मुच्यसे त्वं च कवचस्य प्रसादतः ॥&lt;br&gt;&#xA;भवानरोगी श्रीमांश्च भविष्यति न संशयः ॥ ३१ ॥&lt;br&gt;&#xA;लक्षवर्षहविष्येण यत्फलं लभते नरः ॥&lt;br&gt;&#xA;तत्फलं लभते नूनं कवचस्यास्य धारणात् ॥ ३२ ॥&lt;br&gt;&#xA;इदं कवचमज्ञात्वा यो मूढो भास्करं यजेत् ॥&lt;br&gt;&#xA;दशलक्षप्रजप्तोऽपि मन्त्रसिद्धिर्न जायते ॥ ३३ ॥&lt;br&gt;&#xA;ब्रह्मोवाच ॥&lt;br&gt;&#xA;धृत्वेदं कवचं वत्सौ कृत्वा च स्तवनं रवेः ॥&lt;br&gt;&#xA;युवां व्याधिविनिर्मुक्तौ निश्चितं तु भविष्यथः ॥ ३४ ॥&lt;br&gt;&#xA;स्तवनं सामवेदोक्तं सूर्य्यस्य व्याधिमोचनम् ॥&lt;br&gt;&#xA;सर्वपापहरं सारं धनारोग्यकरं परम् ॥ ३५ ॥&lt;br&gt;&#xA;ब्रह्मोवाच ॥&lt;br&gt;&#xA;तं ब्रह्म परमं धाम ज्योतीरूपं सनातनम् ॥&lt;br&gt;&#xA;त्वामहं स्तोतुमिच्छामि भक्तानुग्रहकारकम् ॥ ३६ ॥&lt;br&gt;&#xA;त्रैलोक्यलोचनं लोकनाथं पापविमोचनम् ॥&lt;br&gt;&#xA;तपसां फलदातारं दुःखदं पापिनां सदा ॥ ३७ ॥&lt;br&gt;&#xA;कर्मानुरूपफलदं कर्मबीजं दयानिधिम् ॥&lt;br&gt;&#xA;कर्मरूपं क्रियारूपमरूपं कर्मबीजकम् ॥ ३८ ॥&lt;br&gt;&#xA;ब्रह्मविष्णुमहेशानामंशं च त्रिगुणात्मकम् ॥&lt;br&gt;&#xA;व्याधिदं व्याधिहन्तारं शोकमोहभयापहम् ॥&lt;br&gt;&#xA;सुखदं मोक्षदं सारं भक्तिदं सर्वकामदम्॥ ३९ ॥&lt;br&gt;&#xA;सर्वेश्वरं सर्वरूपं साक्षिणं सर्वकर्मणाम् ॥&lt;br&gt;&#xA;प्रत्यक्षं सर्वलोकानामप्रत्यक्षं मनोहरम् ॥ ४० ॥&lt;br&gt;&#xA;शश्वद्रसहरं पश्चाद्रसदं सर्वसिद्धिदम् ॥&lt;br&gt;&#xA;सिद्धि स्वरूपं सिद्धेशं सिद्धानां परमं गुरुम् ॥ ४१ ॥&lt;br&gt;&#xA;स्तवराजमिदं प्रोक्तं गुह्याद्गुह्यतरं परम् ॥&lt;br&gt;&#xA;त्रिसन्ध्यं यः पठेन्नित्यं व्याधिभ्यस्स प्रमुच्यते ॥ ४२ ॥&lt;br&gt;&#xA;आन्ध्यं कुष्ठं च दारिद्र्यं रोगः शोको भयं कलिः ॥&lt;br&gt;&#xA;तस्य नश्यति विश्वेश श्रीसूर्य्यकृपया ध्रुवम् ॥ ४३ ॥&lt;br&gt;&#xA;महाकुष्ठी च गलितश्चक्षुर्हीनो महाव्रणी ॥&lt;br&gt;&#xA;यक्ष्मग्रस्तो महाशूली नानाव्याधियुतोऽसि वा ॥ ४४ ॥&lt;br&gt;&#xA;मासं कृत्वा हविष्यान्नं श्रुत्वाऽतो मुच्यते ध्रुवम् ॥&lt;br&gt;&#xA;स्नानं च सर्वतीर्थानां लभते नात्र संशयः ॥ ॥४५॥&lt;br&gt;&#xA;पुष्करं गच्छतं शीघ्रं भास्करं भजतं सुतौ ॥&lt;br&gt;&#xA;इत्येवमुक्त्वा स विधिर्जगाम स्वालयं मुदा ॥४६॥&lt;br&gt;&#xA;तौ निषेव्य दिनेशं तं नीरुजौ सम्बभूवतुः॥&lt;br&gt;&#xA;इत्येवं कथितं वत्स किं भूयः श्रोतुमिच्छसि॥४७॥&lt;br&gt;&#xA;सर्वविघ्नहरं सारं विघ्नेशं विघ्ननाशनम्॥&lt;br&gt;&#xA;स्तोत्रेणानेन तं स्तुत्वा मुच्यते नात्र संशयः ॥ ४८ ॥&lt;br&gt;&#xA;इति श्रीब्रह्मवैवर्त्ते महापुराणे तृतीये गणपतिखण्डे नारदनारायणसंवादे विघ्नकारणकथनं नामैकोनविंशतितमोऽध्यायः ॥ १९ ॥&lt;/p&gt;</description>
    </item>
    <item>
      <title>०२०</title>
      <link>https://vishvAsa.github.io/purANam_vaiShNavam/brahma-vaivarta-purANam/03/020/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/03/020/</guid>
      <description>&lt;p&gt;नारद उवाच ॥&lt;br&gt;&#xA;हरेरंशसमुत्पन्नो हरितुल्यो भवान्धिया ॥&lt;br&gt;&#xA;तेजसा विक्रमेणैव मत्प्रश्नं श्रोतुमर्हसि ॥१॥&lt;br&gt;&#xA;विघ्ननिघ्नस्य यद्विघ्नं श्रुतं तत्परमाद्भुतम् ॥&lt;br&gt;&#xA;तद्विघ्नकारणं चैव विश्वकारणवक्त्रतः ॥ २ ॥&lt;br&gt;&#xA;अधुना श्रोतुमिच्छामि परं सन्देहभञ्जनम् ॥&lt;br&gt;&#xA;त्रैलोक्यनाथतनये गजास्यायोजनार्थकम् ॥ ३ ॥&lt;br&gt;&#xA;स्थितेष्वन्येषु बहुषु जन्तुष्वब्जभुवः पते ॥&lt;br&gt;&#xA;सुप्राणिनां सुरूपेषु नानारूपेषु रूपिणाम् ॥ ४ ॥&lt;br&gt;&#xA;श्रीनारायण उवाच ॥&lt;br&gt;&#xA;गजास्ययोजनायाश्च कारणं शृणु नारद ॥&lt;br&gt;&#xA;गोप्यं सर्वपुराणेषु वेदेषु च सुदुर्लभम्॥५॥&lt;br&gt;&#xA;तारणं सर्वदुःखानां कारणं सर्वसम्पदाम् ॥&lt;br&gt;&#xA;हारणं विपदां चैव रहस्यं पापमोचनम् ॥ ६ ॥&lt;br&gt;&#xA;महालक्ष्म्याश्च चरितं सर्वमङ्गलमङ्गलम् ॥&lt;br&gt;&#xA;सुखदं मोक्षदं चैव चतुर्वर्गफलप्रदम्॥७॥&lt;br&gt;&#xA;शृणु तात प्रवक्ष्येऽहमितिहासं पुरातनम् ॥&lt;br&gt;&#xA;रहस्यं पाद्मकल्पस्य पुरा तातमुखाच्छ्रुतम् ॥ ८ ॥&lt;br&gt;&#xA;एकदैव महेन्द्रश्च पुष्पभद्रां नदीं ययौ ॥&lt;br&gt;&#xA;महासम्पन्मदोन्मत्तः कामी राजश्रियाऽन्वितः ॥ ९॥&lt;br&gt;&#xA;तत्तीरेऽतिरहःस्थाने पुष्पोद्याने मनोहरे ॥&lt;br&gt;&#xA;अतीव दुर्गमेऽरण्ये सर्वजन्तुविवर्जिते ॥ १० ॥&lt;br&gt;&#xA;भ्रमरध्वनिसंयुक्ते पुंस्कोकिलरुतश्रवे ॥&lt;br&gt;&#xA;सुगन्धिपुष्प संश्लिष्टवायुना सुरभीकृते ॥ ११ ॥&lt;br&gt;&#xA;ददर्श रम्भां तत्रैव चन्द्रलोकात्समागताम् ॥&lt;br&gt;&#xA;सुरतश्रमविश्रान्तिकामुकीं कामकामुकीम् ॥ ॥ १२ ॥&lt;br&gt;&#xA;इच्छन्तीमीप्सितां क्रीडां गच्छन्तीं मदनाश्रमम् ॥&lt;br&gt;&#xA;एकाकिनीमुन्मनस्कां मन्मथोद्गतमानसाम् ॥ १३ ॥&lt;br&gt;&#xA;सुश्रोणीं सुदतीं श्यामां बिम्बाधरसरोरुहाम्॥&lt;br&gt;&#xA;बृहन्नितम्बभारार्त्तां मत्तवारणगामिनीम्॥१४॥&lt;br&gt;&#xA;सस्मितास्यशरच्चन्द्रां सुकटाक्षं च बिभ्रतीम्॥&lt;br&gt;&#xA;बिभ्रतीं कबरीं रम्यां मालतीमाल्यशोभिताम् ॥ १५ ॥&lt;br&gt;&#xA;वह्निशुद्धांशुकधरां रत्नभूषणभूषिताम् ॥&lt;br&gt;&#xA;कस्तूरीबिन्दुना सार्द्धं सिन्दूरं बिभ्रतीं मुदा ॥ ॥ १६ ॥&lt;br&gt;&#xA;नीलोत्पलदलश्यामकज्जलोज्जललोचनाम् ॥&lt;br&gt;&#xA;मणिकुण्डलयुग्माढ्यगण्डस्थलविराजिताम् ॥ १७ ॥&lt;br&gt;&#xA;अत्युन्नतं सुकठिनं पत्रराजिविराजितम् ॥&lt;br&gt;&#xA;सुखदं रसिकानां च स्तनयुग्मं च बिभ्रतीम् ॥ १८ ॥&lt;br&gt;&#xA;सर्वशोभां सुवेषाढ्यां सुभगां सुरतोत्सुकाम् ॥&lt;br&gt;&#xA;प्राणाधिकां च देवानां स्वच्छां स्वच्छन्दगामिनीम् ॥ १९ ॥&lt;br&gt;&#xA;वरामप्सरसां रम्यामतीव स्थिरयौवनाम् ॥&lt;br&gt;&#xA;गुणरूपवतीं शान्तां मुनिमानसमोहिनीम् ॥२०॥&lt;br&gt;&#xA;दृष्ट्वा तामतिवेषाढ्यां तत्कटाक्षेण पीडितः ॥&lt;br&gt;&#xA;इन्द्रोऽतीन्द्रियचापल्यात्प्रवक्तुपचक्रमे ॥ २१ ॥&lt;br&gt;&#xA;इन्द्र उवाच ॥&lt;br&gt;&#xA;क्व गच्छसि वरारोहे क्व गताऽसि मनोहरे ॥&lt;br&gt;&#xA;मया दृष्टा हि सुचिरात्कल्याणि सुभगेऽधुना ॥ २२ ॥&lt;br&gt;&#xA;तवान्वेषणकर्त्ताऽहं श्रुत्वा वाचिकमग्रतः ॥&lt;br&gt;&#xA;त्वदासक्तमनाश्चास्मि नान्यां वै गणयामि च ॥ २३ ॥&lt;br&gt;&#xA;सुवासितजलार्थी यः किमिच्छेत्पङ्किलं जलम् ॥&lt;br&gt;&#xA;पङ्कं नेच्छेच्चन्दनार्थी पङ्कजार्थी न चोत्पलम् ॥ २४ ॥&lt;br&gt;&#xA;सुधार्थी न सुरामिच्छेद्दुग्धार्थी नाविलं जलम् ॥&lt;br&gt;&#xA;सुगन्धिपुष्पशायी यो ह्यस्त्रतल्पं न चेच्छति ॥२५ ॥&lt;br&gt;&#xA;स्वर्गी च नरकं नेच्छेत्सुभोगी दुष्टभोजनम् ॥&lt;br&gt;&#xA;पण्डितैः सह संवासी नेच्छेत्स्त्रीसन्निधिं नरः ॥&lt;br&gt;&#xA;विहाय रत्नाभरणं कोऽपीच्छेल्लोहभूषणम् ॥ २६ ॥&lt;br&gt;&#xA;त्वां नाश्लिष्य महाविज्ञां कां मूढो गन्तुमिच्छति॥&lt;br&gt;&#xA;विहाय गङ्गां को विज्ञो नदीमन्यां च वाञ्छति ॥ २७ ॥&lt;br&gt;&#xA;इन्द्रियैश्चेन्द्रियरतिं वर्द्धयन्तीं पदे पदे ॥&lt;br&gt;&#xA;वरं प्रार्थयितारश्च प्राणिनश्च सुखार्थिनः ॥२२८॥।&lt;br&gt;&#xA;इत्येवमुक्त्वा भगवानवरुह्य गजेश्वरात् ॥&lt;br&gt;&#xA;कामयुक्तश्च पुरतस्तस्थौ तस्याश्च नारद ॥ २९ ॥&lt;br&gt;&#xA;श्रुत्वा तद्वचनं रम्भा महाशृङ्गारलोलुपा ॥&lt;br&gt;&#xA;जहासानम्रवदना पुलकाञ्चितविग्रहा ॥ ३० ॥&lt;br&gt;&#xA;स्मेरानना कटाक्षेण स्तनोर्वोर्दर्शनेन च ॥&lt;br&gt;&#xA;नर्मोक्तिगर्भवाक्येन चाहरत्तस्य चेतनाम् ॥ ३१ ॥&lt;br&gt;&#xA;मितं सारं सुमधुरं सुस्निग्धं कोमलं प्रियम् ॥&lt;br&gt;&#xA;पुरुषायत्तबीजं च प्रवक्तुमुपचक्रमे ॥ ३२ ॥&lt;br&gt;&#xA;रम्भोवाच ॥&lt;br&gt;&#xA;यास्यामि वाञ्छितं यत्र प्रश्नेन तव किं फलम् ॥&lt;br&gt;&#xA;नाहं सन्तोषजननी धूर्त्तानां दुष्टमित्रता ॥ ३३ ॥&lt;br&gt;&#xA;यथा मधुकरो लोभात्सर्वपुष्पासवं लभेत् ॥&lt;br&gt;&#xA;स्वादु यत्रातिरिक्तं स तत्र तिष्ठति सन्ततम् ॥ ३४ ॥&lt;br&gt;&#xA;तथैव कामुकी लोके भ्रमेद्भ्रमरवत्सदा ॥&lt;br&gt;&#xA;चाञ्चल्यात्स हि कास्वेव वायुवद्रसमाहरेत् ॥ ३५ ॥&lt;br&gt;&#xA;सुपुमानङ्गवत्स्त्रीणां यथा शाखाश्च शाखिषु ॥&lt;br&gt;&#xA;कामुकी काकवल्लोलः फलं भुक्त्वा प्रयाति च ॥ ३६ ॥&lt;br&gt;&#xA;स्वकार्य्यमुद्धरेद्यावत्तावद्वा स प्रयोजनम् ॥&lt;br&gt;&#xA;स्थितिः कार्य्यानुरोधेन यथा काष्ठे हुताशनः ॥ ३७ ॥&lt;br&gt;&#xA;यावत्तडागे तोयानि तावद्यादांसि तेषु च ॥&lt;br&gt;&#xA;शोषारम्भे च तोयानां यान्ति स्थानान्तरं पुनः ॥ ३८ ॥&lt;br&gt;&#xA;त्वं देवानामीश्वरोऽसि कामिनीनां च वाञ्छितः ॥&lt;br&gt;&#xA;पुमांसं रसिकं शश्वद्वाञ्छन्ति रसिकाः सुखात् ॥ ३९ ॥&lt;br&gt;&#xA;युवानं रसिकं शान्तं सुवेषं सुन्दरं प्रियम् ॥&lt;br&gt;&#xA;गुणिनं धनिनं स्वच्छं कान्तमिच्छति कामिनी ॥ ४० ॥&lt;br&gt;&#xA;दुश्शीलं रोगिणं वृद्धं रतिशक्तिवियोजितम् ॥&lt;br&gt;&#xA;अदातारमविज्ञं च नैव वाञ्छन्ति योषितः ॥ ४१ ॥&lt;br&gt;&#xA;का मूढा न च वाञ्छन्ति त्वामेवं गुणसागरम् ॥&lt;br&gt;&#xA;तवाज्ञाकारिणीं दासीं गृहाणात्र यथासुखम् ॥ ४२ ॥&lt;br&gt;&#xA;इत्युक्त्वा सस्मिता सा च तं पपौ वक्रचक्षुषा ॥&lt;br&gt;&#xA;कामाग्निदग्धा विगलल्लज्जा तस्थौ समीपतः ॥ ४३ ॥&lt;br&gt;&#xA;ज्ञात्वा भावं स्मरार्त्तायाः स्मरशास्त्रविशारदः ॥&lt;br&gt;&#xA;गृहीत्वा तां पुष्पतल्पे विजहार तया सह ॥ ४४ ॥&lt;br&gt;&#xA;चुचुम्ब रहसि प्रौढां नग्नां च सुभगां वराम् ॥&lt;br&gt;&#xA;पक्वबिम्बाधरौष्ठीं च सुदत्या चुम्बितस्तया ॥ ४५ ॥&lt;br&gt;&#xA;नानाप्रकारशृङ्गाराद्विपरीतादिकान्मुने ॥&lt;br&gt;&#xA;सुखी बभूव तस्यां वै शृङ्गारो मूर्तिमानिव ॥ ४६ ॥&lt;br&gt;&#xA;तौ कामाहितचित्तौ नो बुबुधाते दिवानिशम् ॥&lt;br&gt;&#xA;अन्योन्यगतचित्तौ च कामार्तौ ज्ञानवर्जितौ ॥ ४७ ॥&lt;br&gt;&#xA;स च कृत्वा स्थले क्रीडां तया सह सुरेश्वरः॥&lt;br&gt;&#xA;ययौ जलविहारार्थं पुष्पभद्रानदी जलम् ॥ ४८ ॥&lt;br&gt;&#xA;स चकार जलक्रीडां तया सह मुदा क्षणम् ॥&lt;br&gt;&#xA;जलात्स्थले स्थलात्तोये विजहार पुनः पुनः ॥४९॥&lt;br&gt;&#xA;एतस्मिन्नन्तरे तेन वर्त्मना मुनिपुङ्गवः ॥&lt;br&gt;&#xA;सशिष्यो याति दुर्वासा वैकुण्ठाच्छङ्करालयम् ॥ ५० ॥&lt;br&gt;&#xA;तं च दृष्ट्वा मुनीन्द्रं च देवेन्द्रः स्तब्धमानसः ॥&lt;br&gt;&#xA;ननामागत्य सहसा ददौ तस्मै स चाशिषः ॥ ५१ ॥&lt;br&gt;&#xA;पारिजातप्रसूनं यद्दत्तं नारायणेन वै ॥&lt;br&gt;&#xA;तच्च दत्तं महेन्द्राय मुनीन्द्रेण महात्मना ॥५२॥&lt;br&gt;&#xA;दत्त्वा पुष्पं महाभागस्तमुवाच कृपानिधिः॥&lt;br&gt;&#xA;माहात्म्यं तस्य यत्किञ्चिदपूर्वं मुनिसत्तमः ॥५३॥&lt;br&gt;&#xA;दुर्वासा उवाच ॥&lt;br&gt;&#xA;सर्वविघ्नहरं पुष्पं नारायणनिवेदितम ॥&lt;br&gt;&#xA;मूर्ध्नीदं यस्य देवेन्द्र जयस्तस्यैव सर्वतः ॥ ९४ ॥&lt;br&gt;&#xA;पुरःपूजा च सर्वेषां देवानामग्रणीर्भवेत्।&lt;br&gt;&#xA;तच्छायेव महालक्ष्मीर्न जहाति कदाऽपि तम् ॥५५॥&lt;br&gt;&#xA;ज्ञानेन तेजसा बुद्ध्या विक्रमेण बलेन च ॥&lt;br&gt;&#xA;सर्वदेवाधिकः श्रीमान्हरितुल्यपराक्रमः ॥ ५५ ॥&lt;br&gt;&#xA;भक्त्या मूर्ध्नि न गृह्णाति योऽहङ्कारेण पामरः ॥&lt;br&gt;&#xA;नैवेद्यं च हरेरेव स भ्रष्टश्रीः स्वजातिभिः ॥&lt;br&gt;&#xA;इत्युक्त्वा शङ्करांशश्च ह्यगमच्छङ्करालयम् ॥५७॥&lt;br&gt;&#xA;तत्स रम्भान्तिके तिष्ठंश्चिक्षेप गजमस्तके ॥&lt;br&gt;&#xA;तेन भ्रष्टश्रियं दृष्ट्वा सा जगाम सुरालयम्॥५८॥&lt;br&gt;&#xA;पुंश्चली योग्यमिच्छन्ती नापरं चञ्चलाऽधमा ॥&lt;br&gt;&#xA;देवराजं परित्यज्य गजराजो महाबली ॥ ५९ ॥&lt;br&gt;&#xA;प्रविवेश महारण्यं तं निक्षिप्य स्वतेजसा ॥&lt;br&gt;&#xA;तत्रैव करिणीं प्राप्य मत्तः सम्बुभुजे बलात् ॥ ६० ॥&lt;br&gt;&#xA;साऽतो बभूव वशगा योषिज्जातिः सुखार्थिनी ॥&lt;br&gt;&#xA;तयोर्बभूवापत्यानां निवहस्तत्र कानने ॥ ६१ ॥&lt;br&gt;&#xA;हरिस्तन्मस्तकं छित्त्वा योजयामास बालके ॥&lt;br&gt;&#xA;इत्येवं कथितं वत्स किं भूयः श्रोतुमिच्छसि ॥&lt;br&gt;&#xA;गजास्ययोजनायाश्च कारणं पापनाशनम् ॥ ६२ ॥&lt;br&gt;&#xA;इति श्रीब्रह्मवैवर्त्ते महापुराणे तृतीये गणपतिखण्डे नारदनारायणसंवादे गणपतेर्गजास्ययोजनाहेतुकथनं नाम विंशतितमोऽध्यायः ॥२०॥&lt;/p&gt;</description>
    </item>
    <item>
      <title>०२१</title>
      <link>https://vishvAsa.github.io/purANam_vaiShNavam/brahma-vaivarta-purANam/03/021/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/03/021/</guid>
      <description>&lt;p&gt;नारद उवाच ॥&lt;br&gt;&#xA;ते देवा ब्रह्मशापेन निःश्रीका केन वा प्रभो ॥&lt;br&gt;&#xA;बभूवुस्तद्रहस्यं च गोपनीयं सुदुर्लभम् ॥ १ ॥&lt;br&gt;&#xA;कथं वा प्रापुरेते तां कमलां जगतां प्रसूम् ॥&lt;br&gt;&#xA;किं चकार महेन्द्रश्च तद्भवान्वक्तुमर्हति ॥ २ ॥&lt;br&gt;&#xA;नारायण उवाच ॥&lt;br&gt;&#xA;गजेन्द्रेण पराभूतो रम्भया च सुमन्दधीः ॥&lt;br&gt;&#xA;भ्रष्टश्रीर्दैन्ययुक्तश्च स जगामामरावतीम् ॥ ॥ ३ ॥&lt;br&gt;&#xA;तां ददर्श निरानन्दो निरानन्दां पुरीं मुने ॥&lt;br&gt;&#xA;दैन्यग्रस्तां बन्धुहीनां वैरिवर्गैः समाकुलाम् ॥ ४ ॥&lt;br&gt;&#xA;इति श्रुत्वा दूतमुखाज्जगाम गुरुमन्दिरम् ॥&lt;br&gt;&#xA;तेन देवगणैः सार्द्धं जगाम ब्रह्मणः सभाम् ॥ ५ ॥&lt;br&gt;&#xA;गत्वा ननाम तं शक्रः सुरैः सार्द्धं तथा गुरुः ॥&lt;br&gt;&#xA;तुष्टाव वेदवाक्यैश्च स्तोत्रेणापि च संयतः ॥ ६ ॥&lt;br&gt;&#xA;प्रवृत्तिं कथयामास वाक्पतिस्तं प्रजापतिम् ॥&lt;br&gt;&#xA;श्रुत्वा ब्रह्मा नम्रवक्त्रः प्रवक्तुमुपचक्रमे ॥ ७ ॥&lt;br&gt;&#xA;ब्रह्मोवाच ॥ मत्प्रपौत्रोऽसि देवेन्द्र शश्वद्राजञ्छ्रिया ज्वलन् ॥&lt;br&gt;&#xA;लक्ष्मीसमशचीभर्त्ता परस्त्रीलोलुपः सदा ॥ ८ ॥&lt;br&gt;&#xA;गौतमस्याभिशापेन भगाङ्गः सुरसंसदि ॥&lt;br&gt;&#xA;पुनर्लज्जाविहीनस्त्वं परस्त्रीरतिलोलुपः ॥ ९ ॥&lt;br&gt;&#xA;यः परस्त्रीषु निरतस्तस्य श्री वा कुतो यशः ॥&lt;br&gt;&#xA;स च निन्द्यः पापयुक्तः शश्वत्सर्वसभासु च ॥ १० ॥&lt;br&gt;&#xA;नैवेद्यं श्रीहरेरेव दत्तं दुर्वाससा च ते ॥&lt;br&gt;&#xA;गजमूर्ध्नि त्वया न्यस्तं रम्भयाऽऽहृतचेतसा ॥ ११ ॥&lt;br&gt;&#xA;क्व सा रम्भा सर्वभोग्या क्वाधुना त्वं श्रिया हतः ॥&lt;br&gt;&#xA;सर्वसौख्यप्रदात्री त्वां गता त्यक्त्वा क्षणेन सा ॥ १२ ॥&lt;br&gt;&#xA;वेश्या सश्रीकमिच्छन्ती निःश्रीकं न च चञ्चला ॥&lt;br&gt;&#xA;नवं नवं प्रार्थयन्ती परिनिन्द्य पुरातनम् ॥ १३ ॥&lt;br&gt;&#xA;यद्गतं तद्गतं वत्स निष्पन्नं न निवर्त्तते ॥&lt;br&gt;&#xA;भज नारायणं भक्त्या पद्मायाः प्राप्तिहेतवे ॥१४॥&lt;br&gt;&#xA;इत्युक्त्वा तं जगत्स्रष्टुः स्तोत्रं च कवचं ददौ ॥&lt;br&gt;&#xA;नारायणस्य मन्त्रं च नारायणपरायणः ॥१५॥&lt;br&gt;&#xA;स तैः सार्द्धं च गुरुणा ह्यजपन्मन्त्रमीप्सितम् ॥&lt;br&gt;&#xA;गृहीत्वा कवचं तेन पर्यष्टौत्पुष्करे हरिम् ॥१६॥&lt;br&gt;&#xA;वर्षमेकं निराहारो भारते पुण्यदे शुभे ॥&lt;br&gt;&#xA;सिषेवे कमलाकान्तं कमलाप्राप्तिहेतवे ॥ १७ ॥&lt;br&gt;&#xA;आगत्य तं हरिस्तस्मै वाञ्छितं च वरं ददौ ॥&lt;br&gt;&#xA;लक्ष्मीस्तोत्रं च कवचं मन्त्रमैश्वर्य्यवर्द्धनम् ॥ १८ ॥&lt;br&gt;&#xA;दत्त्वा जगाम वैकुण्ठमिन्द्रः क्षीरोदमेव च ॥&lt;br&gt;&#xA;गृहीत्वा कवचं स्तुत्वा प्राप पद्मालयां मुने ॥ १९ ॥&lt;br&gt;&#xA;सुरेश्वरोऽरिं जित्वा वै ह्यलभच्चामरावतीम् ॥&lt;br&gt;&#xA;प्रत्येकं च सुराः सर्वे स्वालयं प्रापुरीप्सितम् ॥ २० ॥&lt;br&gt;&#xA;इति श्रीब्रह्मवैवर्त्ते महापुराणे तृतीये गणपतिखण्डे नारदनारायणसंवादे शक्रलक्ष्मीप्राप्तिर्नामैकविंशतितमोऽध्यायः ॥ २१ ॥&lt;/p&gt;</description>
    </item>
    <item>
      <title>०२२</title>
      <link>https://vishvAsa.github.io/purANam_vaiShNavam/brahma-vaivarta-purANam/03/022/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/03/022/</guid>
      <description>&lt;p&gt;नारद उवाच ॥&lt;br&gt;&#xA;आविर्भूय हरिस्तस्मै किं स्तोत्रं कवचं ददौ ॥&lt;br&gt;&#xA;महालक्ष्म्याश्च लक्ष्मीशस्तन्मे ब्रूहि तपोधन ॥ १ ॥&lt;br&gt;&#xA;नारायण उवाच॥&lt;br&gt;&#xA;पुष्करे च तपस्तप्त्वा विरराम सुरेश्वरः ॥&lt;br&gt;&#xA;आविर्बभूव तत्रैव क्लिष्टं दृष्ट्वा हरिः स्वयम् ॥२॥&lt;br&gt;&#xA;तमुवाच हृषीकेशो वरं वृणु यथेप्सितम् ॥&lt;br&gt;&#xA;स च वव्रे वरं लक्ष्मीमीशस्तस्मै ददौ मुदा ॥ ३ ॥&lt;br&gt;&#xA;वरं दत्त्वा हृषीकेशः प्रवक्तुमुपचक्रमे ॥&lt;br&gt;&#xA;हितं सत्यं च सारं च परिणामसुखावहम् ॥ ४ ॥&lt;br&gt;&#xA;श्रीमधुसूदन उवाच ॥&lt;br&gt;&#xA;गृहाण कवचं शक्र सर्वदुःखविनाशनम् ॥&lt;br&gt;&#xA;परमैश्वर्य्यजनकं सर्वशत्रुविमर्दनम् ॥ ५ ॥&lt;br&gt;&#xA;ब्रह्मणे च पुरा दत्तं विष्टपे च जलप्लुते ॥&lt;br&gt;&#xA;यद्धृत्वा जगतां श्रेष्ठः सर्वैश्वर्य्ययुतो विधिः ॥६॥&lt;br&gt;&#xA;बभूवुर्मनवः सर्वे सर्वैश्वर्ययुता यतः ॥&lt;br&gt;&#xA;सर्वैश्वर्य्यप्रदस्यास्य कवचस्य ऋषिर्विधिः ॥ ७ ॥&lt;br&gt;&#xA;पङ्क्तिश्छन्दश्च सा देवी स्वयं पद्मालया वरा ॥&lt;br&gt;&#xA;सिद्ध्यैश्वर्य्यसुखेष्वेव विनियोगः प्रकीर्त्तितः ॥&lt;br&gt;&#xA;यद्धृत्वा कवचं लोकः सर्वत्र विजयी भवेत् ॥ ८ ॥&lt;br&gt;&#xA;मस्तकं पातु मे पद्मा कण्ठं पातु हरिप्रिया ॥&lt;br&gt;&#xA;नासिकां पातु मे लक्ष्मीः कमला पातु लोचने ॥ ९ ॥&lt;br&gt;&#xA;केशान्केशवकान्ता च कपालं कमलालया ॥&lt;br&gt;&#xA;जगत्प्रसूर्गण्डयुग्मं स्कन्धं सम्पत्प्रदा सदा ॥ ॥ १० ॥&lt;br&gt;&#xA;ॐ श्रीं कमलवासिन्यै स्वाहा पृष्ठं सदाऽवतु ॥&lt;br&gt;&#xA;ॐ ह्रीं श्रीं पद्मालयायै स्वाहा वक्षः सदाऽवतु ॥&lt;br&gt;&#xA;पातु श्रीर्मम कङ्कालं बाहुयुग्मं च ते नमः ॥ ११ ॥&lt;br&gt;&#xA;ॐ ह्रीं श्रीं लक्ष्म्यै नमः पादौ पातु मे सन्ततं चिरम् ॥&lt;br&gt;&#xA;ॐ ह्रीं श्रीं नमः पद्मायै स्वाहा पातु नितम्बकम् ॥ १२ ॥&lt;br&gt;&#xA;ॐ श्रीं महालक्ष्म्यै स्वाहा सर्वाङ्गं पातु मे सदा ॥&lt;br&gt;&#xA;ॐ ह्रीं श्रीं क्लीं महालक्ष्म्यै स्वाहा मां पातु सर्वतः ॥१३॥&lt;br&gt;&#xA;इति ते कथितं वत्स सर्वसम्पत्करं परम् ॥&lt;br&gt;&#xA;सर्वैश्वर्य्यप्रदं नाम कवचं परमाद्भुतम् ॥१४॥&lt;br&gt;&#xA;गुरुमभ्यर्च्य विधिवत्कवचं धारयेत्तु यः॥&lt;br&gt;&#xA;कण्ठे वा दक्षिणे बाहौ स सर्वविजयी भवेत् ॥ १५ ॥&lt;br&gt;&#xA;महालक्ष्मीर्गृहं तस्य न जहाति कदाचन ॥&lt;br&gt;&#xA;तस्य च्छायेव सततं सा च जन्मनि जन्मनि ॥ १६ ॥&lt;br&gt;&#xA;इदं कवचमज्ञात्वा भजेल्लक्ष्मीं स मन्दधीः ॥&lt;br&gt;&#xA;शतलक्षप्रजापेऽपि न मन्त्रः सिद्धिदायकः ॥ १७ ॥&lt;br&gt;&#xA;नारायण उवाच ॥&lt;br&gt;&#xA;दत्त्वा तस्मै च कवचं मन्त्रं वै षोडशाक्षरम् ॥&lt;br&gt;&#xA;सन्तुष्टश्च जगन्नाथो जगतां हितकारणम् ॥१८॥&lt;br&gt;&#xA;ॐ ह्रीं श्रीं क्लीं नमो महालक्ष्म्यै स्वाहा॥&lt;br&gt;&#xA;ददौ तस्मै च कृपया चेन्द्राय च महामुने ॥ १९ ॥&lt;br&gt;&#xA;ध्यानं च सामवेदोक्तं गोपनीयं सुदुर्लभम् ॥&lt;br&gt;&#xA;सिद्धैर्मुनीन्द्रैर्दुष्प्राप्यं ध्रुवं सिद्धिप्रदं शुभम्॥ २० ॥&lt;br&gt;&#xA;श्वेतचम्पकवर्णाभां शतचन्द्रसमप्रभाम् ॥&lt;br&gt;&#xA;वह्निशुद्धांशुकाधानां रत्नभूषणभूषिताम् ॥२१॥&lt;br&gt;&#xA;ईषद्धास्यप्रसन्नास्यां भक्तानुग्रहकारिकाम् ॥&lt;br&gt;&#xA;सहस्रदलपद्मस्थां स्वस्थां च सुमनोहराम् ॥ २२ ॥&lt;br&gt;&#xA;शान्तां च श्रीहरेः कान्तां तां भजेज्जगतां प्रसूम् ॥२३॥&lt;br&gt;&#xA;ध्यानेनानेन देवेन्द्रो ध्यात्वा लक्ष्मीं मनोहराम् ॥&lt;br&gt;&#xA;भक्त्या सम्पूज्य तस्यै च चोपचारांस्तु षोडश ॥२४॥&lt;br&gt;&#xA;स्तुत्वाऽनेन स्तवेनैव वक्ष्यमाणेन वासव ॥&lt;br&gt;&#xA;नत्वा वरं गृहीत्वा च लभिष्यसि च निर्वृतिम् ॥ २५ ॥&lt;br&gt;&#xA;स्तवनं शृणु देवेन्द्र महालक्ष्म्याः सुखप्रदम्॥&lt;br&gt;&#xA;कथयामि सुगोप्यं च त्रिषु लोकेषु दुर्लभम् ॥२६॥&lt;br&gt;&#xA;नारायण उवाच॥&lt;br&gt;&#xA;देवि त्वां स्तोतुमिच्छामि न क्षमाः स्तोतुमीश्वराः ॥&lt;br&gt;&#xA;बुद्धेरगोचरां सूक्ष्मां तेजोरूपां सनातनीम् ॥&lt;br&gt;&#xA;अनिवार्य्यगुणाढ्यां च को वा निर्वक्तुमीश्वरः ॥ २७ ॥&lt;br&gt;&#xA;स्वेच्छामयीं निराकारां भक्तानुग्रहविग्रहाम् ॥&lt;br&gt;&#xA;स्तौमि वाङ्मनसापारां किं वाऽहं जगदम्बिके॥२८॥&lt;br&gt;&#xA;परां चतुर्णां वेदानां पारबीजं भवार्णवे ॥&lt;br&gt;&#xA;सर्वसस्याधिदेवीं च सर्वासामपि सम्पदाम् ॥२९॥&lt;br&gt;&#xA;योगिनां चैव योगानां ज्ञानानां ज्ञानिनां तथा ॥&lt;br&gt;&#xA;वेदानां वै वेदविदां जननीं वर्णयामि किम्॥३०॥&lt;br&gt;&#xA;यया विना जगत्सर्वमबीजं निष्फलं ध्रुवम् ॥&lt;br&gt;&#xA;यया स्तनन्धयानां च विना मात्रा सुखं भवेत् ॥ ३१ ॥&lt;br&gt;&#xA;प्रसीद जगतां माता रक्षास्मानतिकातरान् ॥&lt;br&gt;&#xA;वयं त्वच्चरणाम्भोजे प्रपन्नाः शरणं गताः ॥ ३२ ॥&lt;br&gt;&#xA;नमः शक्तिस्वरूपायै जगन्मात्रे नमो नमः ॥&lt;br&gt;&#xA;ज्ञानदायै बुद्धिदायै सर्वदायै नमो नमः ॥३३॥&lt;br&gt;&#xA;हरिभक्तिप्रदायिन्यै मुक्तिदायै नमो नमः॥&lt;br&gt;&#xA;सर्वज्ञायै सर्वदायै महालक्ष्म्यै नमो नमः ॥ ३४ ॥&lt;br&gt;&#xA;कुपुत्राः कुत्रचित्सन्ति न कुत्रापि कुमातरः॥&lt;br&gt;&#xA;कुत्र माता पुत्रदोषं तं विहाय च गच्छति॥३५॥&lt;br&gt;&#xA;स्तनन्धयेभ्य इव मे हे मातर्देहि दर्शनम् ॥&lt;br&gt;&#xA;कृपां कुरु कृपासिन्धो त्वमस्मान्भक्तवत्सले ॥३६॥&lt;br&gt;&#xA;इत्येवं कथितं वत्स पद्मायाश्च शुभावहम् ॥&lt;br&gt;&#xA;सुखदं मोक्षदं सारं शुभदं सम्पदःप्रदम् ॥३७॥&lt;br&gt;&#xA;इदं स्तोत्रं महापुण्यं पूजाकाले च यः पठेत् ॥&lt;br&gt;&#xA;महालक्ष्मीर्गृहं तस्य न जहाति कदाचन ॥ ३८ ॥&lt;br&gt;&#xA;इत्युक्त्वा श्रीहरिस्तं च तत्रैवान्तरधीयत ॥&lt;br&gt;&#xA;देवो जगाम क्षीरोदं सुरैः सार्द्धं तदाज्ञया ॥ ३९ ॥&lt;br&gt;&#xA;इति श्रीब्रह्मवैवर्त्ते महापुराणे तृतीये गणपतिखण्डे नारदनारायणसंवादे लक्ष्मीस्तवकवचपूजा कथनं नाम द्वाविंशतितमोऽध्यायः ॥ २२ ॥&lt;/p&gt;</description>
    </item>
    <item>
      <title>०२३</title>
      <link>https://vishvAsa.github.io/purANam_vaiShNavam/brahma-vaivarta-purANam/03/023/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/03/023/</guid>
      <description>&lt;p&gt;नारायण उवाच ॥&lt;br&gt;&#xA;इन्द्रश्च गुरुणा सार्द्धं सुरैस्संहृष्टमानसः ॥&lt;br&gt;&#xA;जगाम शीघ्रं पद्मायै तीरं क्षीरपयोनिधेः ॥&lt;br&gt;&#xA;कवचं च गले बद्ध्वा सद्रत्नगुटिकान्वितम् ॥&lt;br&gt;&#xA;मनसा स्तवनं दिव्यं स्मारं स्मरं पुनःपुनः।१॥&lt;br&gt;&#xA;ते सर्वे भक्तियुक्ताश्च तुष्टुवुः कमलालयाम् ॥&lt;br&gt;&#xA;साश्रुनेत्राश्च दीनाश्च भक्तिनम्रात्मकन्धराः ॥ २॥&lt;br&gt;&#xA;सा तेषां स्तवनं श्रुत्वा सद्यः साक्षाद्बभूव ह ॥&lt;br&gt;&#xA;सहस्रदलपद्मस्था शतचन्द्रसमप्रभा ॥ ३ ॥&lt;br&gt;&#xA;जगद्व्याप्तं सुप्रभया जगन्मात्रं यया मुने ॥&lt;br&gt;&#xA;तानुवाच जगद्धात्री हितं सारं यथोचितम् ॥ ४ ॥&lt;br&gt;&#xA;श्री महालक्ष्मीरुवाच॥&lt;br&gt;&#xA;वत्सा नेच्छामि वो गेहान्गन्तुं नैवं क्षमाऽधुना ॥&lt;br&gt;&#xA;भ्रष्टान्दृष्ट्वा ब्रह्मशापाद्बिभेमि ब्रह्मशापतः ॥५॥&lt;br&gt;&#xA;प्राणा मे ब्राह्मणाः सर्वे शश्वत्पुत्राधिकं प्रियाः ॥&lt;br&gt;&#xA;विप्रदत्तं च यत्किञ्चिदुपजीव्यं सदैव च ॥ ६ ॥&lt;br&gt;&#xA;विप्रा ब्रुवन्तु मां तुष्टा यास्यामि भवदाज्ञया ॥&lt;br&gt;&#xA;न मे पूजां ध्रुवं कर्तुं क्षमास्ते च तपस्विनः ॥७ ।&lt;br&gt;&#xA;गुरुभिर्ब्राह्मणैर्देवैर्भिक्षुभिर्वैष्णवैस्तथा ॥&lt;br&gt;&#xA;यद्यभाग्यं भवेद्दैवात्ते शप्ताः सन्ति तैस्सदा ॥ ८॥&lt;br&gt;&#xA;नारायणश्च भगवान्बिभेति ब्रह्मशापतः ॥&lt;br&gt;&#xA;सर्वबीजं च भगवान्सर्वेशश्च सनातनः ॥ ९ ॥&lt;br&gt;&#xA;एतस्मिन्नन्तरे ब्रह्मन्ब्राह्मणा हृष्टमानसाः॥&lt;br&gt;&#xA;आजग्मुः सस्मिताः सर्वे ज्वलन्तो ब्रह्मतेजसा॥१०॥&lt;br&gt;&#xA;अङ्गिराश्च प्रचेताश्च क्रतुश्च भृगुरेव च ॥&lt;br&gt;&#xA;पुलहश्च पुलस्त्यश्च मरीचिश्चात्रिरेव च ॥ ११॥&lt;br&gt;&#xA;सनकश्च सनन्दश्च तृतीयश्च सनातनः ॥&lt;br&gt;&#xA;सनत्कुमारो भगवान्साक्षान्नारायणात्मकः ॥ १२ ॥&lt;br&gt;&#xA;कपिलश्चासुरिश्चैव वोढुः पञ्चशिखस्तथा ॥&lt;br&gt;&#xA;दुर्वासाः कश्यपोऽगस्त्यो गौतमः कण्व एव च॥ १३ ॥&lt;br&gt;&#xA;और्वः कात्यायनश्चैव कणादः पाणिनिस्तथा ॥&lt;br&gt;&#xA;मार्कण्डेयो लोमशश्च वसिष्ठो भगवान्स्वयम् ॥ १४ ॥&lt;br&gt;&#xA;ब्राह्मणा विविधैर्द्रव्यैः पूजयामासुरीश्वरीम् ॥&lt;br&gt;&#xA;देवाश्चारण्यनैवेद्यैरुपहारेण भक्तितः ॥ १५ ॥&lt;br&gt;&#xA;स्तुत्वा मुनीन्द्रास्तां भक्त्या चक्रुराराधनं मुदा ॥&lt;br&gt;&#xA;आगच्छ देवभवनं मर्त्यं च जगदम्बिके ॥ १६ ॥&lt;br&gt;&#xA;तेषां तद्वचनं श्रुत्वा तानुवाच जगत्प्रसूः ॥&lt;br&gt;&#xA;परितुष्टा गामुकी च निर्भया ब्राह्मणाज्ञया ॥ १७ ॥&lt;br&gt;&#xA;श्रीमहालक्ष्मीरुवाच ॥&lt;br&gt;&#xA;गृहान्यास्यामि देवानां युष्माकं चाज्ञया द्विजाः ॥&lt;br&gt;&#xA;येषां गेहं न गच्छामि शृणुध्वं भारतेषु च ॥ १८ ॥&lt;br&gt;&#xA;स्थिरा पुण्यवतां गेहे सुनीतिपथवेदिनाम्॥&lt;br&gt;&#xA;गृहस्थानां नृपाणां वा पुत्रवत्पालयामि तान् ॥ १९ ॥&lt;br&gt;&#xA;यं यं रुष्टो गुरुर्देवो माता तातश्च बान्धवाः ॥&lt;br&gt;&#xA;अतिथिः पितृलोकश्च यामि तस्य न मन्दिरम् ॥ २० ॥&lt;br&gt;&#xA;मिथ्यावादी च यः शश्वदनध्यायी च यः सदा ॥&lt;br&gt;&#xA;सत्त्वहीनश्च दुश्शीलो न गेहं तस्य याम्यहम्॥२१॥&lt;br&gt;&#xA;सत्यहीनः स्थाप्यहारी मिथ्यासाक्ष्यप्रदायकः ॥&lt;br&gt;&#xA;विश्वासघ्नः कृतघ्नो यो यामि तस्य न मन्दिरम् ॥२२॥&lt;br&gt;&#xA;चिन्ताग्रस्तो भयग्रस्तः शत्रुग्रस्तोऽतिपातकी ॥&lt;br&gt;&#xA;ऋणग्रस्तोऽतिकृपणो न गेहं यामि पापिनाम् ॥२३॥&lt;br&gt;&#xA;दीक्षाहीनश्च शोकार्त्तो मन्दधीः स्त्रीजितः सदा ॥&lt;br&gt;&#xA;न याम्यपि कदा गेहं पुंश्चल्याः पतिपुत्रयोः ॥ २४ ॥&lt;br&gt;&#xA;यो दुर्वाक्कलहाविष्टः कलिः शश्वद्यदालये ॥&lt;br&gt;&#xA;स्त्री प्रधाना गृहे यस्य यामि तस्य न मन्दिरम् ॥ २५ ॥&lt;br&gt;&#xA;यत्र नास्ति हरेः पूजा तदीयगुणकीर्त्तनम् ॥&lt;br&gt;&#xA;नोत्सुकस्तत्प्रशंसायां यामि तस्य न मन्दिरम् ॥ २६ ॥&lt;br&gt;&#xA;कन्यान्नवेदविक्रेता नरघाती च हिंसकः ॥&lt;br&gt;&#xA;नरकागारसदृशं यामि तस्य न मन्दिरम् ॥ २७ ॥&lt;br&gt;&#xA;मातरं पितरं भार्यां गुरुपत्नीं गुरुं सुतम् ॥&lt;br&gt;&#xA;अनाथां भगिनीं कन्यामनन्याश्रयबान्धवान् ॥ २८ ॥&lt;br&gt;&#xA;कार्पण्याद्यो न पुष्णाति सञ्चयं कुरुते सदा ॥&lt;br&gt;&#xA;तद्गेहान्नरकागारान्यामि तान्न मुनीश्वराः ॥ २९ ॥&lt;br&gt;&#xA;दशनं वसनं यस्य समलं रूक्षमस्तकम् ॥&lt;br&gt;&#xA;विकृतौ ग्रासहासौ च यामि तस्य न मन्दिरम्॥३०।&lt;br&gt;&#xA;मूत्रं पुरीषमुत्सृज्य यस्तत्पश्यति मन्दधीः ॥&lt;br&gt;&#xA;यः शेते स्निग्धपादेन यामि तस्य न मन्दिरम् ॥ ३१ ॥&lt;br&gt;&#xA;अधौतपादशायी यो नग्नः शेतेऽतिनिद्रितः ॥&lt;br&gt;&#xA;सन्ध्याशायी दिवाशायी यामि तस्य न मन्दिरम् ॥ ३२ ॥&lt;br&gt;&#xA;मूर्ध्नि तैलं पुरो दत्त्वा योऽन्यदङ्गमुपस्पृशेत् ॥&lt;br&gt;&#xA;ददाति पश्चाद्गात्रे वा यामि तस्य न मन्दिरम् ॥ ३३ ॥&lt;br&gt;&#xA;दत्त्वा तैलं मूर्ध्नि गात्रे विण्मूत्रं यः समुत्सृजेत् ॥&lt;br&gt;&#xA;प्रणमेदाहरेत्पुष्पं यामि तस्य न मन्दिरम् ॥ ३४ ॥&lt;br&gt;&#xA;तृणं छिनत्ति नखरैर्नखरैर्विलिखेन्महीम् ॥&lt;br&gt;&#xA;गात्रे पादे मलं यस्य यामि तस्य न मन्दिरम् ॥ ३५ ॥&lt;br&gt;&#xA;स्वदत्तां परदत्तां वा ब्रह्मवृत्तिं सुरस्य च ॥&lt;br&gt;&#xA;यो हरेज्ज्ञानशीलश्च यामि तस्य न मन्दिरम् ॥ ३६ ॥&lt;br&gt;&#xA;यत्कर्म दक्षिणाहीनं कुरुते मूढधीः शठः ॥&lt;br&gt;&#xA;स पापी पुण्यहीनश्च यामि तस्य न मन्दिरम् ॥ ३७ ॥&lt;br&gt;&#xA;मन्त्रविद्योपजीवी च ग्रामयाजी चिकित्सकः ॥&lt;br&gt;&#xA;सूपकृद्देवलश्चैव यामि तस्य न मन्दिरम् ॥ ३८ ॥&lt;br&gt;&#xA;विवाहं धर्मकार्यं वा यो निहन्ति च कोपतः ॥&lt;br&gt;&#xA;दिवामैथुनकारी यो यामि तस्य न मन्दिरम् ॥३९॥&lt;br&gt;&#xA;इत्युक्त्वा सा महालक्ष्मीरन्तर्द्धानं जगाम ह ॥&lt;br&gt;&#xA;ददौ दृष्टिं च देवानां गृहे मर्त्ये च नारद ॥४०॥&lt;br&gt;&#xA;तां प्रणम्य सुराः सर्वे मुनयश्च मुदाऽन्विताः ॥&lt;br&gt;&#xA;प्रजग्मुः स्वालयं शीघ्रं शत्रुत्यक्तं सुहृद्युतम् ॥४१॥&lt;br&gt;&#xA;नेदुर्दुन्दुभयः स्वर्गे बभूवुः पुष्पवृष्टयः॥&lt;br&gt;&#xA;प्रापुर्देवाः स्वराज्यं च निश्चलां कमलां मुने ॥ ४२ ॥&lt;br&gt;&#xA;इत्येवं कथितं वत्स लक्ष्मीचरितमुत्तमम् ॥&lt;br&gt;&#xA;सुखदं मोक्षदं सारं किं पुनः श्रोतुमिच्छसि ॥ ४३ ॥&lt;br&gt;&#xA;इति श्रीब्रह्मवैवर्त्ते महापुराणे तृतीये गणपतिखण्डे नारदनारायणसंवादे गणपतेर्गजास्यत्वकारण लक्ष्मीब्राह्मणविरोधादि लक्ष्मीचरित्रकथनं नाम त्रयोविंशोऽध्यायः ॥ २३ ॥&lt;/p&gt;</description>
    </item>
    <item>
      <title>०२४</title>
      <link>https://vishvAsa.github.io/purANam_vaiShNavam/brahma-vaivarta-purANam/03/024/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/03/024/</guid>
      <description>&lt;p&gt;नारद उवाच ॥&lt;br&gt;&#xA;नारायण महाभाग हरेरंशसमुद्भव ॥&lt;br&gt;&#xA;सर्वं श्रुतं त्वत्प्रसादाद्गणेशचरितं शुभम् ॥१॥&lt;br&gt;&#xA;दन्तद्वययुतं वक्त्रं गजराजस्य बालके ॥&lt;br&gt;&#xA;विष्णुना योजितं ब्रह्मन्नेकदन्तः कथं शिशुः ॥२॥&lt;br&gt;&#xA;कुतो गतोऽस्य दन्तोऽन्यस्तद्भवान्वक्तुमर्हति ॥&lt;br&gt;&#xA;सर्वेश्वरस्त्वं सर्वज्ञः कृपावान्भक्तवत्सलः ॥ ३ ॥&lt;br&gt;&#xA;सूत उवाच ॥&lt;br&gt;&#xA;नारदस्य वचः श्रुत्वा स्मेरानन सरोरुहः ॥&lt;br&gt;&#xA;एकदन्तस्य चरितं प्रवक्तुमुपचक्रमे ॥ ४ ॥&lt;br&gt;&#xA;नारायण उवाच ॥&lt;br&gt;&#xA;शृणु नारद वक्ष्येऽहमितिहासं पुरातनम् ॥&lt;br&gt;&#xA;एकदन्तस्य चरितं सर्वमङ्गलमङ्गलम् ॥ ५ ॥&lt;br&gt;&#xA;एकदा कार्त्तवीर्य्यश्च जगाम मृगयां मुने ॥&lt;br&gt;&#xA;मृगान्निहत्य बहुलान्परिश्रान्तो बभूव सः ॥ ६ ॥&lt;br&gt;&#xA;निशामुखे दिनेऽतीते तत्र तस्थौ वने नृपः ॥&lt;br&gt;&#xA;जमदग्न्याश्रमाभ्याशे चोपोष्यानीकसंयुतः ॥७॥&lt;br&gt;&#xA;प्रातः सरोवरे राजा स्नातः शुचिरलङ्कृतः ॥&lt;br&gt;&#xA;तदाऽऽत्रेयेण दत्तं च ह्यजपद्भक्तितो मनुम् ॥ ८ ॥&lt;br&gt;&#xA;मुनिर्ददर्श राजानं शुष्ककण्ठौष्ठतालुकम्॥&lt;br&gt;&#xA;प्रीत्याऽऽदरेण मृदुलं पप्रच्छ कुशलं मुनिः ॥ ९ ॥&lt;br&gt;&#xA;ननाम सम्भमाद्राजा मुनिं सूर्य्यसमप्रभम् ॥&lt;br&gt;&#xA;स च तस्मै ददौ प्रीत्या प्रणताय शुभाशिषः ॥ १० ॥&lt;br&gt;&#xA;वृत्तान्तं कथयामास राजा चानशनादिकम् ॥&lt;br&gt;&#xA;सम्भ्रमेणैव मुनिना त्रस्तो राजा निमन्त्रितः ॥ ११ ॥&lt;br&gt;&#xA;विज्ञाप्य तं मुनिश्रेष्ठः प्रययौ स्वालयं मुदा ॥&lt;br&gt;&#xA;एतद्वृत्तं कामधेनुं कथयामास भीतवत् ॥१२॥&lt;br&gt;&#xA;उवाच सा मुनिं भीतं भयं किं ते मम स्थितौ ॥&lt;br&gt;&#xA;जगद्भोजयितुं शक्तस्त्वं मया को नृपो मुने ॥ १३ ॥&lt;br&gt;&#xA;राजभोजनयोग्यार्हं यद्यद्द्रव्यं प्रयाचसे ॥&lt;br&gt;&#xA;सर्वं तुभ्यं प्रदास्यामि त्रिषु लोकेषु दुर्लभम् ॥ १४ ॥&lt;br&gt;&#xA;सौवर्णानि च रौप्याणि पात्राणि विविधानि च ॥&lt;br&gt;&#xA;भोजनार्हाण्यसङ्ख्यानि पाकपात्राणि यानि च ॥ १५ ॥&lt;br&gt;&#xA;पात्राणि स्वादुपूर्णानि प्रददौ मुनये च सा ॥&lt;br&gt;&#xA;नानाविधानि स्वादूनि परिपक्वफलानि च ॥ १६ ॥&lt;br&gt;&#xA;पनसाम्रश्रीफलानि नारिकेलादिकानि च ॥&lt;br&gt;&#xA;राशीभूतान्यसङ्ख्यानि स्वादुलड्डुकराशयः ॥ १७ ॥&lt;br&gt;&#xA;यवगोधूमचूर्णानां भक्ष्याणि विविधानि च ॥&lt;br&gt;&#xA;पक्वान्नानां पर्वतांश्च परमान्नस्य कन्दरान् ॥ १८ ॥&lt;br&gt;&#xA;दुग्धानां च घृतानां च नदीर्दध्नां ददौ मुदा ॥&lt;br&gt;&#xA;शर्कराणां तथा राशिं मोदकानां च पर्वतान् ॥ १९ ॥&lt;br&gt;&#xA;पृथुकानां सुशालीनां पर्वतान्प्रददौ मुदा ॥&lt;br&gt;&#xA;ताम्बूलं च ददौ पूर्णं कर्पूरादिसुवासितम् ॥ २० ॥&lt;br&gt;&#xA;नृपयोग्यं कौतुकाच्च सुन्दरं वस्त्रभूषणम् ॥&lt;br&gt;&#xA;मुनिः सम्भृतसम्भारो दत्त्वा द्रव्यं मनोहरम् ॥ २१ ॥&lt;br&gt;&#xA;भोजयामास राजानं ससैन्यमपि लीलया ॥&lt;br&gt;&#xA;यद्यस्तु दुर्लभं वस्तु परिपूर्णं नृपेश्वर ॥&lt;br&gt;&#xA;जगाम विस्मयं राजा दृष्ट्वा पात्राण्युवाच ह ॥ २२ ॥&lt;br&gt;&#xA;राजोवाच ॥&lt;br&gt;&#xA;द्रव्याण्येतानि सचिव दुर्लभान्यश्रुतानि च ॥&lt;br&gt;&#xA;ममासाध्यानि सहसा क्वागतान्यवलोकय ॥ २३ ॥&lt;br&gt;&#xA;नृपाज्ञया च सचिवः सर्वं दृष्ट्वा मुनेर्गृहे ॥&lt;br&gt;&#xA;राजानं कथयामास वृत्तान्तं महद्भुतम् ॥ २४ ॥&lt;br&gt;&#xA;सचिव उवाच ॥&lt;br&gt;&#xA;दृष्टं सर्वं महाराज निबोध मुनिमन्दिरम् ॥&lt;br&gt;&#xA;वह्निकुण्डं यज्ञकाष्ठकुशपुष्पफलान्वितम् ॥२५॥&lt;br&gt;&#xA;कृष्णचर्मस्रुवस्रुग्भिः शिष्यसङ्घैश्च सङ्कुलम् ॥&lt;br&gt;&#xA;तैजसाधारसस्यादिसर्वसम्पद्विवर्जितम् ॥ २६ ॥&lt;br&gt;&#xA;वृक्षचर्मपरीधाना दृष्टाः सर्वे जटाधराः ॥&lt;br&gt;&#xA;गृहैकदेशे दृष्टा सा कपिलैका मनोहरा ॥ २७ ॥&lt;br&gt;&#xA;चार्वङ्गी रुद्रवर्णाभा रक्तपङ्कजलोचना ॥&lt;br&gt;&#xA;ज्वलन्ती तेजसा तत्र पूर्णचन्द्रसमप्रभा ॥ २८ ॥&lt;br&gt;&#xA;सर्वसम्पद्गुणाधारा साक्षादिव हरिप्रिया ॥&lt;br&gt;&#xA;इत्येवं बोधितो राजा दुर्बुद्धिः सचिवाज्ञया ॥ २९ ॥&lt;br&gt;&#xA;मुनिं ययाचे तां धेनुं निबद्धः कालपाशतः ॥&lt;br&gt;&#xA;किं वा पुण्यं च का बुद्धिः कः कालः सर्वतो बली॥३०॥&lt;br&gt;&#xA;पुण्यवान्बुद्धिमान्दैवाद्राजेन्द्रो ऽयाचत द्विजम् ॥&lt;br&gt;&#xA;पुण्यात्प्रजायते कर्म पुण्यरूपं च भारते ॥ ३१ ॥&lt;br&gt;&#xA;पापात्प्रजायते कर्म पापरूपं भयावहम् ॥&lt;br&gt;&#xA;पुण्यात्कृत्वा स्वर्गभोगं जन्म पुण्यस्थले नृणाम् ॥ ३२ ॥&lt;br&gt;&#xA;पापाद्भुक्त्वा च नरकं कुत्सितं जन्म जीविनाम् ॥&lt;br&gt;&#xA;जीविनां निष्कृतिर्नास्ति स्थिते कर्मणि नारद ॥ ३३ ॥&lt;br&gt;&#xA;तेन कुर्वन्ति सन्तश्च सन्ततं कर्मणः क्षयम् ॥&lt;br&gt;&#xA;सा विद्या तत्तपो ज्ञानं स गुरुः स च बान्धवः ॥ ३४ ॥&lt;br&gt;&#xA;सा माता स पिता पुत्रस्तत्क्षयं कारयेत्तु यः ॥&lt;br&gt;&#xA;जीविनां दारुणो रोगः कर्मभोगः शुभाशुभः ॥ ३९ ॥&lt;br&gt;&#xA;भक्तवैद्यस्तं निहन्ति कृष्णभक्तिरसायनात् ॥&lt;br&gt;&#xA;माया ददाति तां भक्तिं प्रतिजन्मनि सेविता ॥ ३६ ॥&lt;br&gt;&#xA;परितुष्टा जगद्धात्री भक्तेभ्यो बुद्धिदायिनी ॥&lt;br&gt;&#xA;परा परम भक्ताय माया यस्मै ददाति च ॥३७॥&lt;br&gt;&#xA;मायां तस्मै मोहयितुं न विवेकं कदाचन ॥&lt;br&gt;&#xA;मायाविमोहिते राजा मुनिमानीय यत्नतः ॥ ॥ ३८ ॥&lt;br&gt;&#xA;उवाच विनयाद्भक्त्या कृताञ्जलिपुटो मुदा ॥ ३९ ॥&lt;br&gt;&#xA;राजोवाच ॥&lt;br&gt;&#xA;देहि भिक्षां कल्पतरो कामधेनुं च कामदाम् ॥&lt;br&gt;&#xA;मह्यं भक्ताय भक्तेश भक्तानुग्रहकारक ॥४०॥&lt;br&gt;&#xA;युष्मद्विधानां दातॄणामदेयं नास्ति भारते ॥&lt;br&gt;&#xA;दधीचिर्देवताभ्यश्च ददौ स्वास्थि पुरा श्रुतम् ॥ ॥ ४१ ॥&lt;br&gt;&#xA;भ्रूभङ्गलीलामात्रेण तपोराशे तपोधन ॥&lt;br&gt;&#xA;समूहं कामधेनूनां स्रष्टुं शक्तोऽसि भारते ॥ ४२ ॥&lt;br&gt;&#xA;मुनिरुवाच ॥&lt;br&gt;&#xA;अहो व्यतिक्रमं राजन्ब्रवीषि शठ वञ्चक ॥&lt;br&gt;&#xA;दानं दास्यामि विप्रोऽहं क्षत्रियाय कथं नृप ॥ ४३ ॥&lt;br&gt;&#xA;कृष्णेन दत्ता गोलोके ब्रह्मणे परमात्मना ॥&lt;br&gt;&#xA;कामधेनुरियं यज्ञे न देया प्राणतः प्रिया ॥ ४४ ॥&lt;br&gt;&#xA;ब्रह्मणा भृगवे दत्ता प्रियपुत्राय भूमिप ॥&lt;br&gt;&#xA;मह्यं दत्ता च भृगुणा कपिला पैतृकी मम ॥४५॥&lt;br&gt;&#xA;गोलोकजा कामधेनुर्दुर्लभा भुवनत्रये॥&lt;br&gt;&#xA;लीलामात्रात्कथमहं कपिलां स्रष्टुमीश्वरः ॥ ४६ ॥&lt;br&gt;&#xA;नाहं रे हालिको मूढस्तुत्या नोत्थापितो बुधः ॥&lt;br&gt;&#xA;क्षणेन भस्मसात्कर्तुं क्षमोऽहमतिथिं विना ॥ ४७ ॥&lt;br&gt;&#xA;गृहं गच्छ गृहं गच्छ मे कोपं नैव वर्द्धय ॥&lt;br&gt;&#xA;पुत्र दारादिकं पश्य दैवबाधित पामर ॥४८॥&lt;br&gt;&#xA;मुनेस्तद्वचनं श्रुत्वा चुकोप स नराधिपः ॥&lt;br&gt;&#xA;नत्वा मुनिं सैन्यमध्यं प्रययौ विधिबाधितः ॥ ॥ ४९ ॥&lt;br&gt;&#xA;गत्वा सैन्यसकाशं स कोपप्रस्फुरिताधरः ॥&lt;br&gt;&#xA;किङ्करान्प्रेषयामास धेनुमानयितुं बलात् ॥ ५० ॥&lt;br&gt;&#xA;कपिलासन्निधिं गत्वा रुरोद मुनिपुङ्गवः ॥&lt;br&gt;&#xA;कथयामास वृत्तान्तं शोकेन हतचेतनः ॥ ५१ ॥&lt;br&gt;&#xA;रुदन्तं ब्राह्मणं दृष्ट्वा सुरभिस्तमुवाच ह ॥&lt;br&gt;&#xA;साक्षाल्लक्ष्मीस्वरूपा सा भक्तानुग्रहकारिका ॥५२॥&lt;br&gt;&#xA;सुरभिरुवाच ॥&lt;br&gt;&#xA;इन्द्रो वा हालिको वाऽपि वस्तु स्वं दातुमीश्वरः ॥&lt;br&gt;&#xA;शास्ता पालयिता दाता स्ववस्तूनां च सन्ततम् ॥५३॥&lt;br&gt;&#xA;स्वेच्छया चेन्नृपेन्द्राय मां ददासि तपोधन ॥&lt;br&gt;&#xA;तेन सार्द्धं गमिष्यामि स्वेच्छया च तवाज्ञया ॥९४॥&lt;br&gt;&#xA;अथवा न ददासि त्वं न गमिष्यामि ते गृहात् ॥&lt;br&gt;&#xA;मत्तो दत्तेन सैन्येन दूरीकुरु नृपं द्विषम् ॥ ५५ ॥&lt;br&gt;&#xA;कथं रोदिषि सर्वज्ञ मायामोहितचेतनः ॥&lt;br&gt;&#xA;संयोगश्च वियोगश्च कालसाध्यो न चात्मनः ॥ ५६ ॥&lt;br&gt;&#xA;त्वं वा को मे तवाहं का सम्बन्धः कालयोजितः ॥&lt;br&gt;&#xA;यावदेव हि सम्बन्धो ममत्वं तावदेव हि ॥५७॥&lt;br&gt;&#xA;मनो जानाति यद्द्रव्यमात्मीयं चेति केवलम् ॥&lt;br&gt;&#xA;दुःखं च तस्य विच्छेदाद्यावत्स्वत्वं च तत्र वै ॥। ॥। ५८ ॥&lt;br&gt;&#xA;इत्युक्त्वा कामधेनुश्च सुषाव विविधानि च ॥&lt;br&gt;&#xA;शस्त्राण्यस्त्राणि सैन्यानि सूर्यतुल्यप्रभाणि च ॥५९॥&lt;br&gt;&#xA;निर्गताः कपिलावक्त्रात्त्रिकोट्यः खड्गधारिणाम् ॥&lt;br&gt;&#xA;विनिस्सृता नासिकायाः शूलिनः पञ्च कोटयः ॥ ६० ॥&lt;br&gt;&#xA;विनिस्सृता लोचनाभ्यां शतकोटिधनुर्द्धरा॥&lt;br&gt;&#xA;कपालान्निस्सृता वीरास्त्रिकोट्यो दण्डधारिणाम्॥ ६१ ॥&lt;br&gt;&#xA;वक्षस्स्थलान्निस्सृताश्च त्रिकोट्यश्शक्तिधारिणाम् ॥&lt;br&gt;&#xA;शतकोट्यो गदाहस्ताः पृष्ठदेशाद्विनिर्गताः॥६२॥&lt;br&gt;&#xA;विनिस्सृताः पादतलाद्वाद्यभाण्डाः सहस्रशः ॥&lt;br&gt;&#xA;जङ्घादेशान्निस्सृताश्च त्रिकोट्यो राजपुत्रकाः ॥ ६३ ॥&lt;br&gt;&#xA;विनिर्गता गुह्यदेशात्त्रिकोटिम्लेच्छजातयः॥&lt;br&gt;&#xA;दत्त्वा सैन्यानि कपिला मुनये चाभयं ददौ।&lt;br&gt;&#xA;युद्धं कुर्वन्तु सैन्यानि त्वं न याहीत्युवाच ह॥६४॥&lt;br&gt;&#xA;मुनिः सम्भूतसम्भारैर्हर्षयुक्तो बभूव ह॥&lt;br&gt;&#xA;नृपेण प्रेरितो भृत्यो नृपं सर्वमुवाच ह॥६५॥&lt;br&gt;&#xA;कपिलासैन्यवृत्तान्तमात्मवर्गपराजयम्॥&lt;br&gt;&#xA;तच्छ्रुत्वा नृपशार्दूलस्त्रस्तः कातरमानसः ॥&lt;br&gt;&#xA;दूतान्त्सम्प्रेष्य सैन्यानि चाजहार स्वदेशतः॥६६॥&lt;br&gt;&#xA;इति श्रीब्रह्मवैवर्त्ते महापुराणे तृतीये गणपतिखण्डे नारदनारायणसंवादे एकदन्तत्वप्रश्नप्रसङ्गे जदमग्निकार्त्तवीर्ययुद्धारम्भवर्णनन्नाम चतुर्विंशोऽध्यायः ॥ २४ ॥&lt;/p&gt;</description>
    </item>
    <item>
      <title>०२५</title>
      <link>https://vishvAsa.github.io/purANam_vaiShNavam/brahma-vaivarta-purANam/03/025/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/03/025/</guid>
      <description>&lt;p&gt;नारायण उवाच ॥&lt;br&gt;&#xA;हरिं स्मरन्कार्तवीर्य्यो हृदयेन विदूयता ॥&lt;br&gt;&#xA;दूतं प्रस्थापयामास कुपितो मुनिसन्निधिम् ॥ १ ॥&lt;br&gt;&#xA;युद्धं देहि मुनिश्रेष्ठ किं वा धेनुं च वाञ्छिताम् ॥&lt;br&gt;&#xA;मह्यं भृत्यायातिथये सुविचार्य्य यथोचितम् ॥२॥&lt;br&gt;&#xA;दूतस्य वचनं श्रुत्वा जहास मुनिपुङ्गवः ॥&lt;br&gt;&#xA;हितं सत्यं नीतिसारं सर्वं दूतमुवाच ह ॥ ३ ॥&lt;br&gt;&#xA;मुनिरुवाच ॥ दृष्टो नृपो निराहारः समानीतो मया गृहम् ॥&lt;br&gt;&#xA;विविधं च यथाशक्त्या भोजितश्च यथोचितम् ॥४ ॥&lt;br&gt;&#xA;कपिलां याचते राजा मम प्राणाधिकां प्रियाम्॥&lt;br&gt;&#xA;तां दातुमक्षमो दूत युद्धं दास्यामि निश्चितम् ॥ ५ ॥&lt;br&gt;&#xA;मुनेस्तद्वचनं श्रुत्वा दूतः सर्वमुवाच ह ॥&lt;br&gt;&#xA;नृपेन्द्रं च सभामध्ये सन्नाहैस्संयुतं भिया ॥६॥&lt;br&gt;&#xA;मुनिश्च कपिलामाह साम्प्रतं किङ्करोम्यहम् ॥&lt;br&gt;&#xA;कर्णधारं विना नौका तथा सैन्यं विना मया॥७॥&lt;br&gt;&#xA;कपिला च ददौ तस्मै शस्त्राणि विविधानि च॥&lt;br&gt;&#xA;युद्धशास्त्रोपदेशं च सन्धानं चौपयोगिकम्॥८॥&lt;br&gt;&#xA;जयं भवतु ते विप्र युद्धे जेष्यसि निश्चितम् ॥&lt;br&gt;&#xA;तव मृत्युर्न भविता सत्यमस्त्रं विना मुने ॥९ ॥&lt;br&gt;&#xA;नृपेण सार्द्धं ते युद्धमयुक्तं ब्राह्मणस्य च ॥&lt;br&gt;&#xA;दत्तात्रेयस्य शिष्येण व्यर्थं वै शक्तिधारिणा ॥&lt;br&gt;&#xA;इत्युक्त्वा कपिला ब्रह्मन्विरराम मनस्विनी ॥ १० ॥&lt;br&gt;&#xA;मुनिर्मनस्वी सैन्यं च सज्जीकृत्य ततो मुने ॥&lt;br&gt;&#xA;गृहीत्वा सर्वसैन्यं च स जगाम रणाजिरम्॥११॥&lt;br&gt;&#xA;राजा जगाम युद्धाय ननाम मुनिपुङ्गवम् ॥&lt;br&gt;&#xA;उभयोः सैन्ययोर्युद्धं बभूव बहुदुष्करम् ॥ १२ ॥&lt;br&gt;&#xA;राजसैन्यं जितं सर्वं कपिलासेनया बलात् ॥&lt;br&gt;&#xA;विचित्रं च रथं राज्ञो बभञ्जे लीलया रणे ॥ १३ ॥&lt;br&gt;&#xA;धनुश्चिच्छेद सज्यं तत्सा सेना कापिली मुदा॥&lt;br&gt;&#xA;नृपेन्द्रः कापिलेयानि जेतुं सैन्यानि चाक्षमः ॥ १४ ॥&lt;br&gt;&#xA;सैन्यानि तं शस्त्रवृष्ट्या न्यस्तशस्त्रं चकार ह ॥&lt;br&gt;&#xA;शरवृष्ट्या शस्त्रवृष्ट्या राजा मूर्च्छामवाप ह ॥ १९ ॥&lt;br&gt;&#xA;किञ्चिच्छिष्टं बलं राज्ञः किञ्चिदेव पलायितम् ॥&lt;br&gt;&#xA;मुनीन्द्रो मूर्च्छितं दृष्ट्वा नृपेन्द्रमतिथिं मुने ॥ १६ ॥&lt;br&gt;&#xA;कृपानिधिश्च कृपया तत्सैन्यं सञ्जहार च ॥&lt;br&gt;&#xA;गत्वा सैन्यं विलीनं च कपिलायां च कृत्रिमम् ॥ १७ ॥&lt;br&gt;&#xA;नृपाय मुनिना शीघ्रं दत्ताश्चरणरेणवः ॥&lt;br&gt;&#xA;आशीर्वादं प्रदत्तं च जयोऽस्त्विति कृपालुना ॥&lt;br&gt;&#xA;कमण्डलुजलं प्रोक्ष्य जीवयामास तं नृपम् ॥ १८ ॥&lt;br&gt;&#xA;स राजा चेतनां प्राप्य समुत्थाय रणाजिरात् ॥&lt;br&gt;&#xA;मूर्ध्ना ननाम भक्त्या च मुनिश्रेष्ठं कृताञ्जलिः ॥ १९ ॥&lt;br&gt;&#xA;मुनिः शुभाशिषं दत्त्वा राजानं त्वालिलिङ्ग सः ॥&lt;br&gt;&#xA;पुनस्तं स्नापयित्वा च भोजयामास यत्नतः ॥ २० ॥&lt;br&gt;&#xA;नवनीतं हि हृदयं ब्राह्मणानां तु सन्ततम् ॥&lt;br&gt;&#xA;अन्येषां क्षुरधाराभमसाध्यं दारुणं सदा ॥&lt;br&gt;&#xA;उवाच तं मुनिश्रेष्ठो गृहं गच्छ धराधिप॥ ॥ २१ ॥&lt;br&gt;&#xA;राजोवाच ॥&lt;br&gt;&#xA;रणं देहि महाबाहो धेनुं किं वा मयेप्सिताम् ॥ २२ ॥&lt;br&gt;&#xA;इति श्रीब्रह्मवैवर्त्ते महापुराणे तृतीये गणपतिखण्डे नारदनारायणसंवादे जमदग्निकार्तवीर्यार्जुनयुद्धवर्णनं नाम पञ्चविंशोऽध्यायः ॥ २५ ॥&lt;/p&gt;</description>
    </item>
    <item>
      <title>०२६</title>
      <link>https://vishvAsa.github.io/purANam_vaiShNavam/brahma-vaivarta-purANam/03/026/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/03/026/</guid>
      <description>&lt;p&gt;नारायण उवाच ॥&lt;br&gt;&#xA;हरिं स्मरन्मुनिश्रेष्ठो वाक्यं श्रुत्वा च भूभृतः ॥&lt;br&gt;&#xA;हितं सत्यं नीतिसारं प्रवक्तुसुपचक्रमे ॥ १ ॥&lt;br&gt;&#xA;मुनिरुवाच ॥&lt;br&gt;&#xA;गृहं गच्छ महाभाग रक्ष धर्मं सनातनम् ॥&lt;br&gt;&#xA;सर्वसम्पत्स्थिरा शश्वत्स्थिते धर्मे सुनिश्चितम्॥२॥&lt;br&gt;&#xA;त्वां च दृष्ट्वा निराहारं समानीय गृहं नृप॥&lt;br&gt;&#xA;तव पूजामकरवं यथाशक्ति विधानतः॥।&lt;br&gt;&#xA;साम्प्रतं मूर्छितं दृष्ट्वा पादरेणुं शुभाशिषम् ॥&lt;br&gt;&#xA;अददां चेतयाञ्चक्रे वक्तुमेवोचितं न च ॥ ४ ॥&lt;br&gt;&#xA;नृपस्तद्वचनं श्रुत्वा प्रणम्य मुनिपुङ्गवम् ॥&lt;br&gt;&#xA;रथमन्यं त्वारुरोह युद्धं देहीत्युवाच ह ॥५॥&lt;br&gt;&#xA;मुनिः कृत्वा च सन्नाहं तं योद्धुमुपचक्रमे ॥&lt;br&gt;&#xA;राजा तं युयुधे तत्र कोपेनाहतचेतनः ॥ ६ ॥&lt;br&gt;&#xA;कपिलादत्तशस्त्रेण न्यस्तशस्त्रं चकार तम् ॥&lt;br&gt;&#xA;कपिलादत्तया शक्त्या पुनर्मूर्च्छामवाप च ॥ ७ ॥&lt;br&gt;&#xA;पुनश्च चेतनां प्राप्य राजा राजीवलोचनः ॥&lt;br&gt;&#xA;मुनिना युयुधे तत्र कोपेन पुनरेव च ॥ ८ ॥&lt;br&gt;&#xA;आग्नेयं योजयामास समरे नृपपुङ्गवः ॥&lt;br&gt;&#xA;मुनिर्निर्वापयामास वारुणेन च लीलया ॥ ९ ॥&lt;br&gt;&#xA;नृपेन्द्रो वारुणास्त्रं च चिक्षेप समरे मुनौ ॥&lt;br&gt;&#xA;वायव्यास्त्रेण स मुनिः शमयामास लीलया ॥ १० ॥&lt;br&gt;&#xA;वायव्यास्त्रं नृपश्रेष्ठश्चिक्षेप समरे तदा ॥&lt;br&gt;&#xA;गान्धर्वेण मुनिश्रेष्ठः शमयामास तत्क्षणम् ॥ ११ ॥&lt;br&gt;&#xA;नागास्त्रं च नृपश्रेष्ठश्चिक्षेप रणमूर्द्धनि ॥&lt;br&gt;&#xA;गारुडेन मुनिश्रेष्ठो निजघान क्षणान्मुदा ॥ १२ ॥&lt;br&gt;&#xA;माहेश्वरं महास्त्रं च शतसूर्य्यसमप्रभम् ॥&lt;br&gt;&#xA;चिक्षेप नृपतिश्रेष्ठो द्योतयन्तं दिशो दश ॥१३॥&lt;br&gt;&#xA;वैष्णवास्त्रेण दिव्येन त्रिलोकव्यापकेन च ॥&lt;br&gt;&#xA;मुनिर्निर्वापयामास बहुयत्नेन नारद ॥१४॥&lt;br&gt;&#xA;मुनिर्नारायणास्त्रं च चिक्षिपे मन्त्रपूर्वकम् ॥&lt;br&gt;&#xA;शस्त्रं दृष्ट्वा महाराजो ननाम शरणं ययौ ॥ १५ ॥&lt;br&gt;&#xA;ऊर्ध्वं च भ्रमणं कृत्वा क्षणं दीप्त्वा दिशो दश ॥&lt;br&gt;&#xA;प्रलयाग्निसमं तत्र स्वयमन्तरधीयत ॥१६॥&lt;br&gt;&#xA;जृम्भणास्त्रं च स मुनिश्चिक्षेप रणमूर्द्धनि ॥&lt;br&gt;&#xA;निद्रां प्रापत्तेन राजा सुष्वाप च मृतो यथा॥१७॥&lt;br&gt;&#xA;दृष्ट्वा नृपं निद्रितं तं चार्द्धचन्द्रेण तत्क्षणम् ॥&lt;br&gt;&#xA;चिच्छेद सारथिं यानं धनुर्बाणं मुनिस्तदा ॥ १८॥&lt;br&gt;&#xA;मुकुटं च क्षुरप्रेण च्छत्रं सन्नाहमेव च ॥&lt;br&gt;&#xA;अस्त्रं तृणं वाजिगणं विविधे न च भूभृतः ॥ १९ ॥&lt;br&gt;&#xA;मुनिस्तत्सचिवान्सर्वान्नागास्त्रेणैव लीलया ॥&lt;br&gt;&#xA;निबध्य स्थापयामास प्रहस्य समरस्थले ॥२०॥&lt;br&gt;&#xA;मुनिस्तं बोधयामास सुमन्त्रेणैव लीलया ॥&lt;br&gt;&#xA;निबद्धसर्वामात्यानां दर्शयामास भूमिपम् ॥ २१ ॥&lt;br&gt;&#xA;दर्शयित्वा नृपं तांश्च मोचयामास तत्क्षणम्॥&lt;br&gt;&#xA;नृपेन्द्रमाशिषं कृत्वा गृहं गच्छेत्युवाच ह ॥२२॥&lt;br&gt;&#xA;राजा कोपात्समुत्थाय शूलमुद्यम्य यत्नतः ॥&lt;br&gt;&#xA;चिक्षेप तं मुनिश्रेष्ठं मुनिः शक्त्या जघान तम् ॥२३॥&lt;br&gt;&#xA;एतस्मिन्नन्तरे ब्रह्मा समागत्य रणस्थलम् ॥&lt;br&gt;&#xA;स प्रीतिं जनयामास सुनीत्या च परस्परम् ॥२४॥&lt;br&gt;&#xA;मुनिर्ननाम ब्रह्माणं सन्तुष्टश्च रणस्थले ॥&lt;br&gt;&#xA;राजा नत्वा विधिं चर्षिं स्वपुरं प्रययौ तदा ॥२५॥&lt;br&gt;&#xA;मुनिर्ययौ स्वाश्रमं च स्व लोकं कमलोद्भवः ॥&lt;br&gt;&#xA;इत्येवं कथितं किञ्चिदपरं कथयामि ते ॥२६॥&lt;br&gt;&#xA;इति श्रीब्रह्मवैवर्त्ते महापुराणे तृतीये गणपतिखण्डे नारदनारायण संवादे जमदग्निकार्तवीर्ययुद्धोपशमवर्णनं नाम षड्विंशोऽध्यायः ॥ २६ ॥&lt;/p&gt;</description>
    </item>
    <item>
      <title>०२७</title>
      <link>https://vishvAsa.github.io/purANam_vaiShNavam/brahma-vaivarta-purANam/03/027/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/03/027/</guid>
      <description>&lt;p&gt;नारायण उवाच ॥&lt;br&gt;&#xA;हरिं स्मृत्वा गृहं गत्वा राजा विस्मितमानसः ॥&lt;br&gt;&#xA;आजगाम महारण्ये जमदग्न्याश्रमं पुनः ॥ १ ॥&lt;br&gt;&#xA;रथानां च चतुर्लक्षं रथिनां दशलक्षकम् ॥&lt;br&gt;&#xA;अश्वेन्द्राणां गजेन्द्राणां पदा तीनामसङ्ख्यकम् ॥२॥&lt;br&gt;&#xA;राजेन्द्राणां सहस्रं च महाबलपराक्रमम् ॥&lt;br&gt;&#xA;महासमृद्धियुक्तश्च त्रैलोक्यं जेतुमीश्वरः ॥३॥&lt;br&gt;&#xA;सर्वतो वेष्टयामास जमदग्न्याश्रमं मुदा ॥&lt;br&gt;&#xA;रथस्थो वर्मयुक्तश्च कार्त्तवीर्य्यार्जुनः स्वयम् ॥ ४ ॥&lt;br&gt;&#xA;सैन्यशब्दैर्वाद्यशब्दैर्महाकोलाहलैर्मुने ॥&lt;br&gt;&#xA;जमदग्न्याश्रमस्थाश्च मूर्च्छामापुर्भयेन च ॥ ५ ॥&lt;br&gt;&#xA;कुटीं प्रविश्य बलवान्गृहीत्वा कपिलां शुभाम् ॥&lt;br&gt;&#xA;पुरं गन्तुं मनश्चक्रे दुर्बुद्धिरसदाश्रयः ॥ ६ ॥&lt;br&gt;&#xA;समुत्तस्थौ मुनिश्रेष्ठो गृहीत्वा सशरं धनुः ॥&lt;br&gt;&#xA;एकाकी मुक्तगात्रश्च धेनुं नत्वा हरिं स्मरन् ॥७॥&lt;br&gt;&#xA;आश्रमस्थाञ्जनान्सर्वान्समाश्वास्य च यत्नतः ॥&lt;br&gt;&#xA;आजगाम रणस्थानं निश्शङ्को नृपतेः पुरः ॥८॥&lt;br&gt;&#xA;निर्ममे शरजालं च स मुनिर्मन्त्रपूर्वकम् ॥&lt;br&gt;&#xA;आच्छादयत्स्वाश्रमं तैर्मानवं वर्मणा यथा ॥ ९ ॥&lt;br&gt;&#xA;अपरं शरजालं च निर्ममे मुनिपुङ्गवः ॥&lt;br&gt;&#xA;तैरेव वारयामास सर्वसैन्यं यथाक्रमम् ॥ १० ॥&lt;br&gt;&#xA;मुनिना शरजालेन सर्वसैन्यं समावृतम् ॥&lt;br&gt;&#xA;तानि सर्वाणि गुप्तानि यथा पत्राणि पञ्जरे ॥ ११ ॥&lt;br&gt;&#xA;राजा दृष्ट्वा मुनिश्रेष्ठमवरुह्य रथात्पुरः ॥&lt;br&gt;&#xA;सार्द्धं नृपेन्द्रैर्भक्त्या च प्रणनाम कृताज्जलिः॥१२॥&lt;br&gt;&#xA;नत्वाऽऽरुरोह यानं स मुनेः प्राप्य शुभाशिषः ॥&lt;br&gt;&#xA;आरुह्य च नृपश्रेष्ठः स्वयानं हृष्टमानसः ॥ ॥१३॥&lt;br&gt;&#xA;नृपैः सार्द्धं नृपश्रेष्ठश्चिक्षेप मुनिपुङ्गवे॥&lt;br&gt;&#xA;अस्त्रं शस्त्रं गदां शक्तिं जघान क्रीडया मुनिः ॥&lt;br&gt;&#xA;मुनिश्चिक्षेप दिव्यास्त्रं चिच्छिदे लीलया नृपः ॥ १४ ॥&lt;br&gt;&#xA;शूलं चिक्षेप नृपतिस्तञ्जघान तदा मुनिः ॥&lt;br&gt;&#xA;अपरं शरजालं च निर्ममे मुनिपुङ्गवः ॥ १५ ॥&lt;br&gt;&#xA;शस्त्रौघैर्दुर्निवार्य्यैश्च खण्डं खण्डं चकार च सः ॥&lt;br&gt;&#xA;निबद्धाश्शरजालेन न च शक्ताः पलायितुम् ॥ १६ ॥&lt;br&gt;&#xA;जृम्भणास्त्रेण मुनिना ते च सर्वे विजृम्भिताः ॥&lt;br&gt;&#xA;हस्त्यश्वरथपादातसहितं सर्वसैन्यकम् ॥१७॥&lt;br&gt;&#xA;राजानं निद्रितं दृष्ट्वा न जघान मुनीश्वरः ॥&lt;br&gt;&#xA;गृहीत्वा कपिलां हृष्टो रुदन्तीं शोकमूर्च्छिताम् ॥&lt;br&gt;&#xA;बोधयित्वा पुरः कृत्वा स्वाश्रमं गन्तुमुद्यतः ॥ १८ ॥&lt;br&gt;&#xA;एतस्मिन्नन्तरे राजा चेतनां प्राप्य नारद ॥&lt;br&gt;&#xA;निवारयामास मुनिं गृहीत्वा सशरं धनुः ॥ १९ ॥&lt;br&gt;&#xA;जगाम कपिला त्रस्ता स्वस्थानं च रणाजिरात् ॥&lt;br&gt;&#xA;मुनिश्च तस्थौ निश्शङ्को गृहीत्वा सशरं धनुः ॥ २० ॥&lt;br&gt;&#xA;ब्रह्मास्त्रं च नृपश्रेष्ठः स चिक्षेप मुनौ तदा ॥&lt;br&gt;&#xA;ब्रह्मास्त्रेण मुनीन्द्रस्य सद्यो निर्वाणतां गतम् ॥२१ ॥&lt;br&gt;&#xA;दिव्यास्त्रेण मुनिश्रेष्ठो नृपस्य सशरं धनुः ॥&lt;br&gt;&#xA;रथं च सारथिं चैव चिच्छिदे वर्म दुर्वहम् ॥ २२ ॥&lt;br&gt;&#xA;अथ राजा महाक्रुद्धो ददर्श स्वसमीपतः ॥&lt;br&gt;&#xA;दत्तेन दत्तां शक्तिं तामेकपूरुषघातिनीम् ॥२३॥&lt;br&gt;&#xA;जग्राह नत्वा दत्तं तं स नत्वा शक्तिमुल्बणाम् ॥&lt;br&gt;&#xA;चूर्णयामास तत्रैव शतसूर्य्यसमप्रभाम्॥ ॥ २४ ॥&lt;br&gt;&#xA;यत्तेजः सर्वदेवानां तेजो नारायणस्य च ॥&lt;br&gt;&#xA;शम्भोश्च ब्रह्मणश्चैव मायायाश्चैव नारद ॥ २५ ॥&lt;br&gt;&#xA;तत्रैवावाहयामास स योगी मन्त्रपूर्वकम् ॥&lt;br&gt;&#xA;तेजसा द्योतयामास गगनं च दिशो दश ॥२६॥&lt;br&gt;&#xA;दृष्ट्वा क्षिपन्तीं तां देवा हाहाकारेण चुक्रुशुः॥&lt;br&gt;&#xA;आकाशस्थाश्च समरं पश्यन्तो दुःखिता हृदा ॥ २७ ॥&lt;br&gt;&#xA;चिक्षेप तां चूर्णयित्वा कार्तवीर्य्यार्जुनः स्वयम् ॥&lt;br&gt;&#xA;सद्यः पपात सा शक्तिर्ज्वलन्ती मुनिवक्षसि ॥ २८ ॥&lt;br&gt;&#xA;विदार्य्योरो मुनेः शक्तिर्जगाम हरिसन्निधिम् ॥&lt;br&gt;&#xA;दत्ताय हरिणा दत्ता शस्त्रास्त्रनिधये तदा ॥ २९ ॥&lt;br&gt;&#xA;मूर्च्छां सम्प्राप्य स मुनिः प्राणांस्तत्याज तत्क्षणम् ॥&lt;br&gt;&#xA;तेजोऽम्बरे भ्रमित्वा च ब्रह्मलोकं जगाम ह ॥३०॥&lt;br&gt;&#xA;युद्धे मुनिं मृतं दृष्ट्वा रुरोद कपिला मुहुः॥&lt;br&gt;&#xA;हे तात तातेत्युच्चार्य्य गोलोकं सा जगाम ह ॥ ३१ ॥&lt;br&gt;&#xA;सर्वं सा कथयामास गोलोके कृष्णमीश्वरम् ॥&lt;br&gt;&#xA;रत्नसिंहासनस्थं तं गोपैर्गोपीभिरावृतम् ॥ ३२ ॥&lt;br&gt;&#xA;कृष्णेन ब्रह्मणे दत्ता ब्रह्मणा भृगवे पुरा ॥&lt;br&gt;&#xA;सा प्रीत्या पुष्करे ब्रह्मन्भृगुणा जमदग्नये ॥ ३३ ॥&lt;br&gt;&#xA;नत्वा च कामधेनूनां समूहं सा जगाम ह ॥&lt;br&gt;&#xA;तदश्रुबिन्दुना मर्त्त्ये रत्नसन्धो बभूव ह ॥३४॥&lt;br&gt;&#xA;अथ राजा तं निहत्य बोधयित्वा स्वसैन्यकम् ॥&lt;br&gt;&#xA;प्रायश्चित्तं विनिर्वर्त्य जगाम स्वपुरं मुदा ॥ ३५ ॥&lt;br&gt;&#xA;प्राणनाथं मृतं श्रुत्वा जगाम रेणुका सती॥&lt;br&gt;&#xA;मुनिं वक्षसि संस्थाप्य क्षणं मूर्च्छा मवाप सा ॥ ३६ ॥&lt;br&gt;&#xA;ततः सा चेतनां प्राप्य न रुरोद पतिव्रता ॥&lt;br&gt;&#xA;एहि वत्स भृगो राम राम रामेत्युवाच ह ॥ ३७ ॥&lt;br&gt;&#xA;आजगाम भृगुस्तूर्णं क्षणाद्वै पुष्करादहो ॥&lt;br&gt;&#xA;ननाम मातरं भक्त्या मनोयायी च योगवित् ॥ ३८ ॥&lt;br&gt;&#xA;दृष्ट्वा रामो मृतं तातं शोकार्तां जननीं सतीम् ॥&lt;br&gt;&#xA;आकर्ण्य रणवृत्तान्तं प्रयान्तीं कपिलां शुचा ॥ ३९ ॥&lt;br&gt;&#xA;विललाप भृशं तत्र हे तात जननीति च ॥&lt;br&gt;&#xA;चितां चकार योगी न्द्रश्चन्दनैराज्यसंयुताम् ॥ ४० ॥&lt;br&gt;&#xA;रेणुका राममादाय तूर्णं कृत्वा स्ववक्षसि ॥&lt;br&gt;&#xA;चुचुम्ब गण्डे शिरसि रुरोदोच्चैर्भृशं मुहुः ॥ ४१ ॥&lt;br&gt;&#xA;राम राम महाबाहो क्व यामि त्वां विहाय च ॥&lt;br&gt;&#xA;वत्स वत्सेति कृत्वैवं विललाप भृशं मुहुः ॥ ४२ ॥&lt;br&gt;&#xA;मत्प्राणाधिक हे वत्स मदीयं वचनं शृणु ॥&lt;br&gt;&#xA;पित्रोः शेषक्रियां कृत्वा याया युद्धं न पुत्रक ॥ ४३ ॥&lt;br&gt;&#xA;गृहे तिष्ठ सुखं वत्स तपस्यां कुरु शाश्वतीम् ॥&lt;br&gt;&#xA;समरं नैव सुखदं दारुणैः क्षत्रियैः सह ॥ ४४॥&lt;br&gt;&#xA;मातुर्वचनमश्रुत्वा प्रतिज्ञां तां चकार ह ॥&lt;br&gt;&#xA;त्रिस्सप्तकृत्वो निर्भूपां करिष्यामि ध्रुवं महीम् ॥ ॥ ४९ ॥&lt;br&gt;&#xA;कार्तवीर्यं हनिष्यामि लीलया क्षत्रियाधमम् ॥&lt;br&gt;&#xA;पितॄंश्च तर्पयिष्यामि क्षत्रियक्षतजैस्तथा ॥ ४६ ॥&lt;br&gt;&#xA;इत्युदीर्य्य पुरो मातुर्विललाप मुहुर्मुहुः ॥&lt;br&gt;&#xA;हितं तथ्यं नीतिसारं बोधयामास मातरम् ॥ ४७ ॥&lt;br&gt;&#xA;राम उवाच ॥&lt;br&gt;&#xA;पितुः शासनहन्तारं पितुर्वधविधायकम् ॥&lt;br&gt;&#xA;यो न हन्ति महामूढो रौरवं स व्रजेद् ध्रुवम् ॥४८॥&lt;br&gt;&#xA;अग्निदो गरदश्चैव शस्त्रपाणिर्धनापहः ॥&lt;br&gt;&#xA;क्षेत्रदारापहारी च पितृबन्धुविहिंसकः ॥ ४९ ॥&lt;br&gt;&#xA;सततं मन्दकारी च निन्दकः कटुजल्पकः॥&lt;br&gt;&#xA;एकादशैते पापिष्ठा वधार्हा वेदसम्मताः ॥५० ॥&lt;br&gt;&#xA;द्विजानां द्रविणादानं स्थानान्निर्वासनं सति ॥&lt;br&gt;&#xA;वपनं ताडनं चैव वधमाहुर्मनीषिणः ॥ ५१ ॥&lt;br&gt;&#xA;एतस्मिन्नन्तरे तत्र चाजगाम भृगुः स्वयम् ॥&lt;br&gt;&#xA;अतित्रस्तो मनस्वी च हृदयेन विदूयता ॥ ५२ ॥&lt;br&gt;&#xA;दृष्ट्वा तं रेणुकारामौ विनतौ सम्बभूवतुः ॥&lt;br&gt;&#xA;स तावुवाच वेदोक्तं परलोकहिताय च ॥ ९३ ॥&lt;br&gt;&#xA;भृगुरुवाच ॥&lt;br&gt;&#xA;मद्वंशजातो ज्ञानी त्वं कथं विलपसे सुत ॥&lt;br&gt;&#xA;जलबुद्बुदवत्सर्वं संसारे च चराचरम् ॥ ५४ ॥&lt;br&gt;&#xA;सत्यसारं सत्यबीजं कृष्णं चिन्तय पुत्रक ॥&lt;br&gt;&#xA;यद् गतं तद्गतं वत्स गतं नैवागमिष्यति ॥ ५५ ॥&lt;br&gt;&#xA;यद्भवेत्तद्भवत्येव भविता यद्भविष्यति ॥&lt;br&gt;&#xA;पूर्वार्जितं स्वीयकर्म फलं केन निवार्य्यते ॥ ५६ ॥&lt;br&gt;&#xA;भूतं भव्यं भविष्यं च यत्कृष्णेन निरूपितम् ॥&lt;br&gt;&#xA;निरूपितं यत्तत्कर्म केन वत्स निवार्यते ॥ ५७ ॥&lt;br&gt;&#xA;मायाबीजं मायिनां च शरीरं पाञ्चभौतिकम् ॥&lt;br&gt;&#xA;सङ्केतपूर्वकं नाम प्रातः स्वप्नसमं सुत ॥ ५८ ॥&lt;br&gt;&#xA;क्षुधा निद्रा दया शान्तिः क्षमा कान्त्यादयस्तथा ॥&lt;br&gt;&#xA;यान्ति प्राणा मनो ज्ञानं प्रयाते परमात्मनि ॥ ५९ ॥&lt;br&gt;&#xA;बुद्धिश्च शक्तयः सर्वा राजेन्द्रमिव किङ्कराः ॥&lt;br&gt;&#xA;सर्वे तमनुगच्छन्ति तं कृष्णं भज यत्नतः ॥ ६० ॥&lt;br&gt;&#xA;के वा केषां च पितरः के वा केषां सुताः सुत ॥&lt;br&gt;&#xA;कर्मभिः प्रेरिताः सर्वे भवाब्धौ दुस्तरे परम् ॥ ६१ ॥&lt;br&gt;&#xA;ज्ञानिनो मा रुदन्त्येव मा रोदीः पुत्र साम्प्रतम् ॥&lt;br&gt;&#xA;रोदनाश्रुप्रपतनान्मृतानां नरकं धुवम् ॥ ६२ ॥&lt;br&gt;&#xA;सङ्केताख्योच्चारणेन यद्रुदन्ति च बान्धवाः ॥&lt;br&gt;&#xA;शतवर्षं रुदित्वा तं प्राप्नुवन्ति न निश्चितम् ॥&lt;br&gt;&#xA;पार्थिवांशं च पृथिवी गृह्णात्यस्थित्वचादिकम् ॥ ६३ ॥&lt;br&gt;&#xA;तोयांशं च तथा तोयं शून्यांशं गगनं तथा ॥&lt;br&gt;&#xA;वाय्वंशं च तथा वायुस्तेजस्तेजोंशकं तथा ॥ ६४ ॥&lt;br&gt;&#xA;सर्वे विलीनाः सर्वेषु को वाऽऽयास्यति रोदनात् ॥&lt;br&gt;&#xA;नामश्रुतियशःकर्म कथामात्रावशेषितः ॥ ६५ ॥&lt;br&gt;&#xA;वेदोक्तं चैव यत्कर्म कुरु तत्पारलौकिकम् ॥&lt;br&gt;&#xA;स च बन्धुः स पुत्रश्च परलोकहिताय यः ॥ ६६ ॥&lt;br&gt;&#xA;भृगोस्तद्वचनं श्रुत्वा शोकं तत्याज तत्क्षणम् ॥&lt;br&gt;&#xA;रेणुका च महासाध्वी तं वस्तुमुपचक्रमे ॥ ६७ ॥&lt;br&gt;&#xA;इति श्रीब्रह्मवैवर्त्ते महापुराणे तृतीये गणपतिखण्डे नारदनारायणसंवादे जमदग्निसंहारपरशुरामप्रतिज्ञादिवर्णनन्नाम सप्तविंशोऽध्यायः ॥ २७ ॥&lt;/p&gt;</description>
    </item>
    <item>
      <title>०२८</title>
      <link>https://vishvAsa.github.io/purANam_vaiShNavam/brahma-vaivarta-purANam/03/028/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/03/028/</guid>
      <description>&lt;p&gt;रेणुकोवाच ॥&lt;br&gt;&#xA;ब्रह्मन्ननुगमिष्यामि प्राणनाथस्य साम्प्रतम् ।&lt;br&gt;&#xA;ऋतोश्चतुर्थदिवसे मृतोऽयं चाद्य मानदः ॥ १ ॥&lt;br&gt;&#xA;कर्त्तव्या का व्यवस्थाऽत्र वद वेदविदां वर॥&lt;br&gt;&#xA;त्वमागतो मे सहसा पुण्येन कतिजन्मनाम् ॥२॥&lt;br&gt;&#xA;भृगुरुवाच ॥ अहो पुण्यवतो भर्तुरनुगच्छ महासति ॥&lt;br&gt;&#xA;चतुर्थदिवसं शुद्धं स्वामिनः सर्वकर्मसु ॥ ३ ॥&lt;br&gt;&#xA;शुद्धा भर्त्तुश्चतुर्थेऽह्नि न शुद्धा दैवपित्र्ययोः ॥&lt;br&gt;&#xA;दैवे कर्मणि पित्र्ये च पञ्चमेऽह्नि विशुद्ध्यति ॥ ४ ॥&lt;br&gt;&#xA;व्यालग्राही यथा व्यालं बिलादुद्धरते बलात् ॥&lt;br&gt;&#xA;तद्वत्स्वामिनमादाय साध्वी स्वर्गं प्रयाति च ॥५॥&lt;br&gt;&#xA;मोदते स्वामिना तत्र यावदिन्द्राश्चतुर्दश ॥&lt;br&gt;&#xA;अत ऊर्ध्वं कर्मभोगं भुङ्क्ष्व साध्वि शुभाशुभम् ॥ ६ ॥&lt;br&gt;&#xA;स पुत्रो भक्तिदाता यः सा च स्त्री याऽनुगच्छति ॥&lt;br&gt;&#xA;स बन्धुर्दानदाता यः स शिष्यो गुरुमर्चयेत् ॥ ७ ॥&lt;br&gt;&#xA;सोऽभीष्टदेवो यो रक्षेत्स राजा पालयेत्प्रजाः ॥&lt;br&gt;&#xA;स च स्वामी प्रियां धर्मे मतिं दातुमिहेश्वरः ॥ ८ ॥&lt;br&gt;&#xA;स गुरुर्धर्मदाता यो हरिभक्तिप्रदायकः ॥&lt;br&gt;&#xA;एते प्रशंस्या वेदेषु पुराणेषु च निश्चितम् ॥ ९ ॥&lt;br&gt;&#xA;रेणुकोवाच ॥&lt;br&gt;&#xA;गन्तुं स्वस्वामिना सार्द्धं का शक्ता भारते मुने ॥&lt;br&gt;&#xA;का वाऽप्यशक्ता नारीषु तन्मे ब्रूहि तपोधन ॥ १० ॥&lt;br&gt;&#xA;भृगुरुवाच ॥&lt;br&gt;&#xA;बालापत्याश्च गर्भिण्यो ह्यदृष्टऋतवस्तथा ॥&lt;br&gt;&#xA;रजस्वला च कुलटा गलितव्याधिसंयुता ॥ ११ ॥&lt;br&gt;&#xA;पतिसेवाविहीना या ह्यभक्ता कटुभाषिणी ॥&lt;br&gt;&#xA;एता गच्छन्ति चेद्दैवान्न कान्तं प्राप्नुवन्ति ताः ॥ १२ ॥&lt;br&gt;&#xA;संस्कृताग्निं पुरो दत्त्वा चितासु शयितं पतिम् ॥&lt;br&gt;&#xA;कान्तास्तमनुगच्छन्ति कान्ताश्चेत्प्राप्नुवन्ति ताः ॥ १३ ॥&lt;br&gt;&#xA;अनुगच्छन्ति याः कान्तं तमेव प्राप्नुवन्ति ताः ॥&lt;br&gt;&#xA;सार्द्धं कृत्वा पुण्यभोगं दिवि जन्मनि जन्मनि ॥ १४ ॥&lt;br&gt;&#xA;इयं ते कथिता साध्वि व्यवस्था गृहिणां ध्रुवम् ॥&lt;br&gt;&#xA;तीर्थे ज्ञानमृतानां च वैष्णवानां गतिं शृणु॥ ॥ १५ ॥&lt;br&gt;&#xA;या साध्वी वैष्णवं कान्तं यत्र यत्रानुगच्छति ॥&lt;br&gt;&#xA;प्रयाति स्वामिना सार्द्धं वैकुण्ठे हरिसन्निधिम् ॥ १६ ॥&lt;br&gt;&#xA;विशेषो नास्ति भक्तानां तीर्थे वाऽन्यत्र नारद ॥&lt;br&gt;&#xA;मरणेन फलं तुल्यं मुक्तानां कृष्णभाविनाम् ॥ १७ ॥&lt;br&gt;&#xA;तयोः पातो नास्ति तस्मान्महति प्रलयं सति ॥&lt;br&gt;&#xA;नारायणं तं भजेत पुमान्स्त्री कमलालयाम् ॥ १८ ॥&lt;br&gt;&#xA;तीर्थे ज्ञानमृतश्चापि वैकुण्ठं याति निश्चितम् ॥&lt;br&gt;&#xA;सभार्यो मोदते तत्र यावद्वै ब्रह्मणां शतम् ॥ १९ ॥&lt;br&gt;&#xA;इत्युक्त्वा रेणुकां तत्र जामदग्न्यमुवाच ह ॥&lt;br&gt;&#xA;वेदोक्तं वचनं सर्वं स भृगुः समयोचितम् ॥ २० ॥&lt;br&gt;&#xA;एहि वत्स महाभाग त्यज शोकममङ्गलम् ॥&lt;br&gt;&#xA;उत्तानं कुरु तातं च दक्षिणाशिरसं भृगो ॥ २१ ॥&lt;br&gt;&#xA;वस्त्रयज्ञोपवीतं च नूतनं परिधापय ॥&lt;br&gt;&#xA;अनश्रुनयनो भूत्वा सन्तिष्ठन्दक्षिणामुखः ॥ २२ ॥&lt;br&gt;&#xA;अरणीसम्भवाग्निं च गृहाण प्रीतिपूर्वकम् ॥&lt;br&gt;&#xA;पृथिव्यां यानि तीर्थानि सर्वेषां स्मरणं कुरु ॥ २३ ॥&lt;br&gt;&#xA;गयादीनि च तीर्थानि ये च पुण्याः शिलोच्चयाः ॥&lt;br&gt;&#xA;कुरुक्षेत्रं च गङ्गां च यमुनां च सरिद्वराम् ॥२४॥&lt;br&gt;&#xA;कौशिकीं चन्द्रभागां च सर्वपापप्रणाशिनीम् ॥&lt;br&gt;&#xA;गण्डकीमथ काशीं च पनसां सरयूं तथा ॥ २५ ॥&lt;br&gt;&#xA;पुष्पभद्रां च भद्रां च नर्मदां च सरस्वतीम् ॥&lt;br&gt;&#xA;गोदावरीं च कावेरीं स्वर्णरेखां च पुष्करम् ॥ २६ ॥&lt;br&gt;&#xA;रैवतं च वराहं च श्रीशैलं गन्धमादनम् ॥&lt;br&gt;&#xA;हिमालयं च कैलासं सुमेरुं रत्नपर्वतम् ॥ २७ ॥&lt;br&gt;&#xA;वाराणसीं प्रयागं च पुण्यं वृन्दावनं वनम् ॥&lt;br&gt;&#xA;हरिद्वारं च बदरीं स्मारंस्मारे पुनः पुनः ॥ २८ ॥&lt;br&gt;&#xA;चन्दनागरुकस्तूरीसुगन्धिकुसुमं तथा ॥&lt;br&gt;&#xA;प्रदाय वाससाऽऽच्छाद्य स्थापयैनं चितोपरि ॥ २९ ॥&lt;br&gt;&#xA;कर्णाक्षिनासिकास्ये त्वं शलाकां च हिरण्मयीम् ॥&lt;br&gt;&#xA;कृत्वा निर्मन्थनं तात विप्रेभ्यो देहि सादरम् ॥३०॥&lt;br&gt;&#xA;सतिलं ताम्रपात्रं च धेनुं च रजतं तथा ॥&lt;br&gt;&#xA;सदक्षिणं सुवर्णं च दत्त्वाऽग्निं देह्यकातरः ॥ ३१ ॥&lt;br&gt;&#xA;ॐ कृत्वा दुष्कृतं कर्म्म जानता वाऽप्यजानता ॥&lt;br&gt;&#xA;मृत्युकालवशं प्राप्य नरं पञ्चत्वमागतम् ॥ ३२ ॥&lt;br&gt;&#xA;धर्माधर्मसमायुक्तं लोभमोहसमावृतम् ॥&lt;br&gt;&#xA;दह सर्वाणि गात्राणि दिव्याल्ँलोकान्स गच्छतु ॥ ॥ ३३ ॥&lt;br&gt;&#xA;इमं मन्त्रं पठित्वा तु तातं कृत्वा प्रदक्षिणम् ॥&lt;br&gt;&#xA;मन्त्रेणानेन देह्यग्निं जनकाय हरिं स्मरन् ॥ ३४ ॥&lt;br&gt;&#xA;ॐ अस्मत्कुले त्वं जातोऽसि त्वदीयो जायतां पुनः ॥&lt;br&gt;&#xA;असौ स्वर्गाय लोकाय स्वाहेति वद साम्प्रतम् ॥३५॥&lt;br&gt;&#xA;अग्निं देहि शिरःस्थाने हे भृगो भ्रातृभिः सह ॥&lt;br&gt;&#xA;तच्चकार भृगुः सर्वं सगोत्रैराज्ञया भृगोः ॥ ३६ ॥&lt;br&gt;&#xA;अथ पुत्रं रेणुका सा कृत्वा तत्र स्ववक्षसि ॥&lt;br&gt;&#xA;उवाच किञ्चिद्वचनं परिणामसुखावहम् ॥ ३७ ॥&lt;br&gt;&#xA;अविरोधो भवाब्धौ च सर्वमङ्गलमङ्गलम् ॥&lt;br&gt;&#xA;विरोधो नाशबीजं च सर्वोपद्रवकारणम् ॥ ३८ ॥&lt;br&gt;&#xA;अकर्तव्यो विरोधो वै दारुणैः क्षत्रियैः सह ॥&lt;br&gt;&#xA;प्रतिज्ञा चैव कर्त्तव्या मदीये वचने श्रुते ॥३९ ॥&lt;br&gt;&#xA;आलोच्य ब्रह्मणा सार्द्धं भृगुणा दिव्यमन्त्रिणा ॥&lt;br&gt;&#xA;यथोचितं च कर्तव्यं सद्भिरालोचनं शुभम् ॥४०॥&lt;br&gt;&#xA;इत्युक्त्वा तं परित्यज्य कान्तं कृत्वा स्ववक्षसि॥&lt;br&gt;&#xA;सा सुष्वाप चितायां च पश्यन्ती तं हरिस्मृतिः ॥४१॥&lt;br&gt;&#xA;वह्निं ददौ चितायां च स रामो भ्रातृभिः सह ॥&lt;br&gt;&#xA;भ्रातृभिः पितृशिष्यैश्च सार्द्धं स विललाप च ॥ ४२ ॥&lt;br&gt;&#xA;राम रामेति रामेति वाक्यमुच्चार्य्य सा सती ॥&lt;br&gt;&#xA;पुरस्ताज्जामदग्न्यस्य भस्मीभूता बभूव सा॥४३॥&lt;br&gt;&#xA;भर्तुर्नाम समाकर्ण्य तत्राजग्मुर्हरेश्चराः॥&lt;br&gt;&#xA;रथस्थाः श्यामवर्णाश्च सर्वे चारुचतुर्भुजाः ॥ ४४ ॥&lt;br&gt;&#xA;शङ्खचक्रगदापद्मधारिणो वनमालिनः ॥&lt;br&gt;&#xA;किरीटिनः कुण्डलिनः पीतकौशेयवाससः ॥४५॥&lt;br&gt;&#xA;रथे कृत्वा रेणुकां तां गत्वा ते ब्रह्मणः पदम् ॥&lt;br&gt;&#xA;जमदग्निं समादाय प्रजग्मुर्हरिसन्निधिम् ॥४६॥&lt;br&gt;&#xA;तौ दम्पती च वैकुण्ठे तस्थतुर्हरिसन्निधौ ॥&lt;br&gt;&#xA;कृत्वा दास्यं हरेः शश्वत्सर्वमङ्गलमङ्गलम् ॥ ४७ ॥&lt;br&gt;&#xA;अथ रामो ब्राह्मणैश्च भृगुणा सह नारद ॥&lt;br&gt;&#xA;पित्रोः शेषक्रियां कृत्वा ब्राह्मणेभ्यो धनं ददौ ॥ ४८ ॥&lt;br&gt;&#xA;गोभूहिरण्यवासांसि दिव्यशय्यां मनोरमाम् ॥&lt;br&gt;&#xA;सुवर्णाधारसहितां जलमन्नं च चन्दनम् ॥ ४९ ॥&lt;br&gt;&#xA;रत्नदीपं रौप्यशैलं सुवर्णासनमुत्तमम् ॥&lt;br&gt;&#xA;सुवर्णाधारसहितं ताम्बूलं च सुवासितम् ॥५०॥&lt;br&gt;&#xA;छत्रं च पादुके चैव फलं माल्यं मनोहरम् ॥&lt;br&gt;&#xA;फलं मूलादिकं चैव मिष्टान्नं च मनोहरम् ॥&lt;br&gt;&#xA;ब्राह्मणेभ्यो धनं दत्त्वा ब्रह्मलोकं जगाम सः ॥ ५१ ॥&lt;br&gt;&#xA;ददर्श ब्रह्मलोकं स शातकुम्भविनिर्मितम् ॥&lt;br&gt;&#xA;स्वर्णप्राकारसंयुक्तं स्वर्णस्तम्भैर्विभूषितम् ॥ ५२ ॥&lt;br&gt;&#xA;ददर्श तत्र ब्रह्माणं ज्वलन्तं ब्रह्मतेजसा॥&lt;br&gt;&#xA;रत्नसिंहासनस्थं च रत्नभूषणभूषितम् ॥ ५३ ॥&lt;br&gt;&#xA;सिद्धैस्तपश्चान्द्रायणैर्ऋषीन्द्रैः परिवेष्टितम् ॥&lt;br&gt;&#xA;विद्याधरीणां नृत्यं च पश्यन्तं सस्मितं मुदा ॥५४॥&lt;br&gt;&#xA;सङ्गीतमुपशृण्वन्तं गीयमानं च गायकैः ॥&lt;br&gt;&#xA;चन्दनागरुकस्तूरीकुङ्कुमेन विराजितम् ॥५५॥&lt;br&gt;&#xA;तपसां फलदातारं दातारं सर्वसम्पदाम् ॥&lt;br&gt;&#xA;धातारं सर्वजगतां कर्तारं चेश्वरं परम् ॥ ५६ ॥&lt;br&gt;&#xA;परिपूर्णतमं ब्रह्म जपन्तं कृष्णमीश्वरम् ॥&lt;br&gt;&#xA;गुह्ययोगं प्रवोचन्तं पृच्छन्तं शिष्यमण्डलम् ॥ ५७ ॥&lt;br&gt;&#xA;दृष्ट्वा तमव्ययं भक्त्या प्रणनाम भृगुः पुरः ॥&lt;br&gt;&#xA;उच्चैश्च रोदनं कृत्वा स्ववृत्तान्तमुवाच ह॥ ॥ ५८ ॥&lt;br&gt;&#xA;भृगुरुवाच ॥ ब्रह्मंस्त्वद्वंशजातोऽहं जमदग्निसुतो विधे ॥&lt;br&gt;&#xA;पितामहस्त्वमस्माकं सर्वज्ञं कथयामि किम् ॥ ५९ ॥&lt;br&gt;&#xA;मृगयामागतं भूपं पिता मे चोपवासिनम् ॥&lt;br&gt;&#xA;पारणां कारयामास कपिलादत्तवस्तुना ॥ ६० ॥&lt;br&gt;&#xA;स राजा कपिलालोभात्कार्तवीर्य्यार्जुनः स्वयम् ॥&lt;br&gt;&#xA;घातयामास मत्तातमित्युक्त्वोच्चै रुरोद सः ॥६१॥&lt;br&gt;&#xA;निरुध्य बाष्पं स पुनरुवाच करुणानिधिः ॥&lt;br&gt;&#xA;माता मेऽनुगता साध्वी मां विहाय जगद्गुरो ॥ ६२ ॥&lt;br&gt;&#xA;अधुनाऽहमनाथश्च त्वं मे माता पिता गुरुः ॥&lt;br&gt;&#xA;कर्ता पालयिता दाता पाहि मां शरणागतम् ॥६३॥&lt;br&gt;&#xA;आगतोऽहं तव सभां प्रमातुर्मातुराज्ञया ॥&lt;br&gt;&#xA;उपायेन जगन्नाथ मद्वैरिहननं कुरु ॥६४॥&lt;br&gt;&#xA;स राजा स च धर्मिष्ठः स दयालुर्यशस्करः ॥&lt;br&gt;&#xA;स पूज्यः स स्थिरश्रीश्च यो दीनं परिपालयेत् ॥ ६५ ॥&lt;br&gt;&#xA;धनिदीनौ समं दृष्ट्वा यः प्रजां न च पालयेत् ॥&lt;br&gt;&#xA;तद्देहाद्याति रुष्टा श्रीः स भवेद्भ्रष्टराज्यकः ॥ ६६ ॥&lt;br&gt;&#xA;श्रुत्वा विप्रबटोर्वाक्यं करुणासागरो विधिः ॥&lt;br&gt;&#xA;दत्त्वा शुभाशिषं तस्मै वासयामास वक्षसि ॥ ६७ ॥&lt;br&gt;&#xA;श्रुत्वा भृगोः प्रतिज्ञां च विस्मितश्चतुराननः ॥&lt;br&gt;&#xA;अतीव दुष्करां घोरां बहुजीवविघातिनीम् ॥ ६८ ॥&lt;br&gt;&#xA;कर्मणा तद्भवेत्सर्वमिति कृत्वा तु मानसे ॥&lt;br&gt;&#xA;उवाच जामदग्न्यं तं परिणामसुखावहम् ॥६९॥&lt;br&gt;&#xA;ब्रह्मोवाच ॥&lt;br&gt;&#xA;प्रतिज्ञा दुष्करा वत्स वहुजीवविघातिनी॥&lt;br&gt;&#xA;सृष्टिरेषा भगवतः सम्भवेदीश्वरेच्छया ॥ ७० ॥&lt;br&gt;&#xA;सृष्टिः सृष्टा मया पुत्र क्लेशेनैवेश्वराज्ञया ॥&lt;br&gt;&#xA;सृष्टिलुप्तौ प्रतिज्ञा ते दारुणाऽकरुणा परा ॥ ७१ ॥&lt;br&gt;&#xA;त्रिस्सप्तकृत्वो निर्भूपां कर्तुमिच्छसि मेदिनीम् ॥&lt;br&gt;&#xA;एकक्षत्त्रियदोषेण तज्जातिं हन्तुमिच्छसि ॥ ७२ ॥&lt;br&gt;&#xA;ब्रह्मक्षत्त्रियविट्छूद्रैर्नित्या सृष्टिश्चतुर्विधैः ॥&lt;br&gt;&#xA;आविर्भूता तिरोभूता हरेरेव पुनः पुनः ॥ ७३ ॥&lt;br&gt;&#xA;अन्यथा त्वत्प्रतिज्ञा च भविता प्राक्तनेन ते ॥&lt;br&gt;&#xA;बह्वायासेन ते कार्य्यसिद्धिर्भवितुमर्हति ॥ ७४ ॥&lt;br&gt;&#xA;शिवलोकं गच्छ वत्स शङ्करं शरणं व्रज ॥&lt;br&gt;&#xA;पृथिव्यां बहवो भूपाः सन्ति शङ्करकिङ्कराः ॥ ॥ ७५ ॥&lt;br&gt;&#xA;विनाऽज्ञया महेशस्य को वा तान्हन्तुमीश्वरः ॥&lt;br&gt;&#xA;बिभ्रतः कवचं दिव्यं शक्तेर्वै शङ्करस्य च ॥ ७६ ॥&lt;br&gt;&#xA;उपायं कुरु यत्नेन जयबीजं शुभावहम् ॥&lt;br&gt;&#xA;उपायतः समारब्धाः सर्वे सिद्ध्यन्त्युपक्रमाः ॥ ७७ ॥&lt;br&gt;&#xA;श्रीकृष्णमन्त्रकवचग्रहणं कुरु शङ्करात् ॥&lt;br&gt;&#xA;दुर्लभं वैष्णवं तेजः शैवं शाक्तं विजेष्यति ॥ ७८ ॥&lt;br&gt;&#xA;गुरुस्ते जगतां नाथः शिवो जन्मनि जन्मनि ॥&lt;br&gt;&#xA;मन्त्रो मत्तो न युक्तस्ते यो युक्तः स भवेद्विधिः ॥ ७९ ॥&lt;br&gt;&#xA;कर्मणा लभ्यते मन्त्रः कर्मणा लभ्यते गुरुः ॥&lt;br&gt;&#xA;स्वयमेवोपतिष्ठन्ते ये येषां तेषु ते धुवम् ॥ ८० ॥&lt;br&gt;&#xA;त्रैलोक्य विजयं नाम गृहीत्वा कवचं वरम् ॥&lt;br&gt;&#xA;त्रिस्सप्तकृत्वो निर्भूपां करिष्यसि महीं भृगो ॥ ८१ ॥&lt;br&gt;&#xA;दिव्यं पाशुपतं तुभ्यं दाता दास्यति शङ्करः ॥&lt;br&gt;&#xA;तेन दत्तेन मन्त्रेण क्षत्रसङ्घं विजेष्यसि ॥ ८२ ॥&lt;br&gt;&#xA;इति श्रीब्रह्मवैवर्त्ते महापुराणे तृतीये गणपतिखण्डे नारदनारायणसंवादे भृगोर्ब्रह्मलोकगमने ब्रह्मोक्तोपायवर्णनं नामाष्टाविंशोऽध्यायः ॥ २८ ॥&lt;/p&gt;</description>
    </item>
    <item>
      <title>०२९</title>
      <link>https://vishvAsa.github.io/purANam_vaiShNavam/brahma-vaivarta-purANam/03/029/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/03/029/</guid>
      <description>&lt;p&gt;नारायण उवाच ॥&lt;br&gt;&#xA;ब्रह्मणो वचनं श्रुत्वा प्रणम्य च जगद्गुरुम्॥&lt;br&gt;&#xA;स्फीतस्तस्माद्वरं प्राप्य शिवलोकं जगाम सः ॥ १ ॥&lt;br&gt;&#xA;लक्षयोजनमूर्ध्वं च ब्रह्मलोकाद्विलक्षणम् ॥&lt;br&gt;&#xA;अनिर्वाच्यसुशोभाढ्यं वाय्वाधारं मनोहरम् ॥ २ ॥&lt;br&gt;&#xA;वैकुण्ठं दक्षिणे यस्य गौरीलोकश्च वामतः ॥&lt;br&gt;&#xA;यदधो धुवलोकश्च सर्वलोकात्परः स्मृतः ॥ ३ ॥&lt;br&gt;&#xA;तेषामूर्ध्वं च गोलोकः पञ्चाशत्कोटियोजनः ॥&lt;br&gt;&#xA;अत ऊर्ध्वं न लोकश्च सर्वोपरि च स स्मृतः ॥ ४ ॥&lt;br&gt;&#xA;मनोयायी स योगीन्द्रः शिवलोकं ददर्श ह ॥&lt;br&gt;&#xA;उपमानोपमेयाभ्यां रहितं महदद्भुतम् ॥५॥&lt;br&gt;&#xA;योगीन्द्राणां वरेण्यैश्च सिद्धविद्याविशारदैः॥&lt;br&gt;&#xA;कोटिकल्पतपःपूतैः पुण्यवद्भिर्निषेवितम्॥६॥&lt;br&gt;&#xA;वेष्टितं कल्पवृक्षाणां समूहैर्वाञ्छितप्रदैः ॥&lt;br&gt;&#xA;समूहैः कामधेनूनामसङ्ख्यानां विराजितम् ॥ ७ ॥&lt;br&gt;&#xA;पारिजाततरूणां च वनराजिविराजितम् ॥&lt;br&gt;&#xA;पुष्पोद्यानायुतैर्युक्तं सदा चातिसुशोभितम् ॥ ८ ॥&lt;br&gt;&#xA;मणीन्द्रसाररचितैः शोभितैर्मणिवेदिभिः ॥&lt;br&gt;&#xA;राजमार्गशतैर्दिव्यैः सर्वतः परिभूषितम् ॥९॥&lt;br&gt;&#xA;मणीन्द्रासारनिर्माणशतकोटिगृहैर्युतम् ॥&lt;br&gt;&#xA;नानाचित्रविचित्राढ्यैर्मणीन्द्रकलशोज्ज्वलैः ॥ १० ॥&lt;br&gt;&#xA;तन्मध्यदेशे रम्ये च ददर्श शङ्करालयम् ॥&lt;br&gt;&#xA;मणीन्द्रसाररचितप्राकारं सुमनोहरम् ॥ ११ ॥&lt;br&gt;&#xA;अत्यूर्ध्वमम्बरस्पर्शि क्षीरनीरनिभं परम् ॥&lt;br&gt;&#xA;षोडशद्वारसंयुक्तं शोभितं शतमन्दिरैः ॥ १२ ॥&lt;br&gt;&#xA;अमूल्यरत्नरचितै रत्नसोपानभूषितैः ॥&lt;br&gt;&#xA;रत्नस्तम्भकपाटैश्च हीरकेण परिष्कृतैः ॥ १३ ॥&lt;br&gt;&#xA;माणिक्यजालमालाभिः सद्रत्नकलशोज्ज्वलैः ॥&lt;br&gt;&#xA;नानाविचित्रचित्रेण चित्रितैः सुमनोहरैः ॥ १४ ॥&lt;br&gt;&#xA;आलयस्य पुरस्तत्र सिंहद्वारं ददर्श सः ॥&lt;br&gt;&#xA;रत्नेन्द्रसारखचितकपाटैश्च विराजितैः ॥ १५ ॥&lt;br&gt;&#xA;शोभितं वेदिकाभिश्च बाह्याभ्यन्तरतः सदा ॥&lt;br&gt;&#xA;रचिताभिः पद्मरागैर्महामरकतैर्गृहम् ॥ १६ ॥&lt;br&gt;&#xA;नानाप्रकारचित्रेण चित्रितं सुमनोहरम् ॥&lt;br&gt;&#xA;करालरूपावद्राक्षीद् द्वारपालौ भयङ्करौ ॥ ॥ १७ ॥&lt;br&gt;&#xA;महाकरालदन्तास्यौ विरक्तौ रक्तलोचनौ ॥&lt;br&gt;&#xA;दग्धशैलप्रतीकाशौ महाबलपराक्रमौ ॥ १८ ॥&lt;br&gt;&#xA;विभूतिभूषिताङ्गौ च व्याघ्रचर्माम्बरौ वरौ ॥&lt;br&gt;&#xA;पिङ्गलाक्षौ विशालाक्षौ जटिलौ च त्रिलोचनौ ॥१९॥&lt;br&gt;&#xA;त्रिशूलपट्टिशधरौ ज्वलन्तौ ब्रह्मतेजसा ॥&lt;br&gt;&#xA;तौ दृष्ट्वा मनसा भीतस्त्रस्तः किञ्चिदुवाच ह ॥ २० ॥&lt;br&gt;&#xA;विनयेन विनीतश्च दुर्विनीतौ महाबलौ ॥&lt;br&gt;&#xA;आत्मनः सर्ववृत्तान्तं कथयामास तत्पुरः ॥ ॥ २१ ॥&lt;br&gt;&#xA;विप्रस्य वचनं श्रुत्वा कृपायुक्तौ बभूवतुः ॥&lt;br&gt;&#xA;गृहीत्वाऽऽज्ञां चरद्वारा शङ्करस्य महात्मनः ॥ २२ ॥&lt;br&gt;&#xA;प्रवेष्टुमाज्ञां ददतुरीश्वरानुचरौ वरौ ॥&lt;br&gt;&#xA;भृगुस्तदाज्ञामादाय प्रविवेश हरिं स्मरन् ॥ २३ ॥&lt;br&gt;&#xA;प्रत्येकं षोडश द्वारो ददर्श सुमनोहराः ॥&lt;br&gt;&#xA;द्वारपालैर्नियुक्ताश्च नानाचित्रविचित्रिताः ॥ २४ ॥&lt;br&gt;&#xA;दृष्ट्वा ता महदाश्चर्य्यादपश्यच्छूलिनः सभाम् ॥&lt;br&gt;&#xA;नानासिद्धगणाकीर्णां महर्षिगणसेविताम् ॥ २५ ॥&lt;br&gt;&#xA;पारिजातसुगन्धाढ्यवायुना सुरभीकृताम् ॥&lt;br&gt;&#xA;ददर्श तत्र देवेशं शङ्करं चन्द्रशेखरम् ॥ २६ ॥&lt;br&gt;&#xA;त्रिशूलपट्टिशधरं व्याघ्रचर्माम्बरं परम्॥&lt;br&gt;&#xA;विभूतिभूषिताङ्गं तं नागयज्ञोपवीतिनम् ॥&lt;br&gt;&#xA;रत्नसिंहासनस्थं च रत्नभूषणभूषितम् ॥२७॥&lt;br&gt;&#xA;महाशिवं शिवकरं शिवबीजं शिवाश्रयम्॥&lt;br&gt;&#xA;आत्मारामं पूर्णकामं सूर्य्यकोटिसमप्रभम् ॥ २८ ॥&lt;br&gt;&#xA;ईषद्धास्यं प्रसन्नास्यं भक्तानुग्रहकातरम् ॥&lt;br&gt;&#xA;शश्वज्ज्योतिस्स्वरूपं च लोकानुग्रहविग्रहम्॥२९॥&lt;br&gt;&#xA;धृतवन्तं जटाजालं दक्षकन्यासमन्वितम् ॥&lt;br&gt;&#xA;तपसां फलदातारं दातारं सर्वसम्पदाम् ॥३०॥&lt;br&gt;&#xA;शुद्धस्फटिकसङ्काशं पञ्च वक्त्रं त्रिलोचनम् ॥&lt;br&gt;&#xA;गुह्यं ब्रह्म प्रवोचन्तं शिष्येभ्यस्तत्त्वमुद्रया ॥ ३१ ॥&lt;br&gt;&#xA;स्तूयमानं च योगीन्द्रैः सिद्धेन्द्रैः परिसेवितम् ॥&lt;br&gt;&#xA;पार्षदप्रवरैश्शश्वत्सेवितं श्वेतचामरैः॥३२॥&lt;br&gt;&#xA;ध्यायमानं परं ब्रह्म परिपूर्णतमं परम्॥&lt;br&gt;&#xA;स्वेच्छामयं गुणातीतं जरामृत्युहरं परम्॥३३॥&lt;br&gt;&#xA;ज्योतीरूपं च सर्वाद्यं श्रीकृष्णं प्रकृतेः परम् ॥&lt;br&gt;&#xA;ध्यायन्तं परमानन्दं पुलकाञ्चितविग्रहम् ॥&lt;br&gt;&#xA;सुस्वरं साश्रुनेत्रं तमुद्गायन्तं गुणार्णवम् ॥ ३४ ॥&lt;br&gt;&#xA;भूतेन्द्रैर्वै रुद्रगणैः क्षेत्रपालैश्च वेष्टितम् ॥&lt;br&gt;&#xA;मूर्ध्ना ननाम परशुरामो दृष्ट्वा तमादरात् ॥ ३५ ॥&lt;br&gt;&#xA;तद्वामे कार्त्तिकेयं च दक्षिणे च गणेश्वरम् ॥&lt;br&gt;&#xA;नन्दीश्वरं महाकालं वीरभद्रं च तत्पुरः ॥&lt;br&gt;&#xA;अङ्के ददर्श कान्तां तां गौरीं शैलेन्द्रकन्यकाम् ॥ ३६ ॥&lt;br&gt;&#xA;ननाम सर्वान्मूर्ध्ना च भक्त्या च परया मुदा ॥&lt;br&gt;&#xA;दृष्ट्वा हरं परं तोषात्स्तोतुं समुपचक्रमे ॥३७॥&lt;br&gt;&#xA;सगद्गदपदं दीनस्साश्रुनेत्रोऽतिकातरः ॥&lt;br&gt;&#xA;कृताञ्जलिपुटः शान्तः शोकार्तः शोकनाशनम् ॥ ३८ ॥&lt;br&gt;&#xA;परशुराम उवाच ॥&lt;br&gt;&#xA;ईश त्वां स्तोतुमिच्छामि सर्वथा स्तोतुमक्षमः ॥&lt;br&gt;&#xA;अक्षराक्षयबीजं च किं वा स्तौमि निरीहकम् ॥३९॥&lt;br&gt;&#xA;न योजनां कर्त्तुमीशो देवेशं स्तौमि मूढधीः ॥&lt;br&gt;&#xA;वेदा न शक्ता यं स्तोतुं कस्त्वां स्तोतुमिहेश्वरः ॥ ॥४०॥&lt;br&gt;&#xA;वाग्बुद्धिमनसां दूरं सारात्सारं परात्परम् ॥&lt;br&gt;&#xA;ज्ञानमात्रेण साध्यं च सिद्धं सिद्धैर्निषेवितम्॥ ४१॥&lt;br&gt;&#xA;यमाकाशमिवाद्यन्तमध्यहीनं तथाऽव्ययम् ॥&lt;br&gt;&#xA;विश्वतन्त्रमतन्त्रं च स्वतन्त्रं तन्त्रबीजकम् ॥ ४२ ॥&lt;br&gt;&#xA;ध्यानासाध्यं दुराराध्यमतिसाध्यं कृपानिधिम् ॥&lt;br&gt;&#xA;त्राहि मां करुणासिन्धो दीनबन्धोऽतिदीनकम् ॥ ४३ ॥&lt;br&gt;&#xA;अद्य मे सफलं जन्म जीवितं च सुजीवितम् ॥&lt;br&gt;&#xA;स्वप्नेऽप्यदृष्टं भक्तैश्चाधुना पश्यामि चक्षुषा ॥ ४४ ॥&lt;br&gt;&#xA;शक्रादयः सुरगणाः कलया यस्य सम्भवाः ॥&lt;br&gt;&#xA;चराचराः कलांशेन तं नमामि महेश्वरम् ॥ ४५ ॥&lt;br&gt;&#xA;स्त्रीरूपं क्लीबरूपं च पौरुषं च बिभर्ति यः ॥&lt;br&gt;&#xA;सर्वाधारं सर्वरूपं तं नमामि महेश्वरम् ॥ ४६ ॥&lt;br&gt;&#xA;यं भास्करस्वरूपं च शशिरूपं हुताशनम् ॥&lt;br&gt;&#xA;जलरूपं वायुरूपं तं नमामि महेश्वरम् ॥ ४७ ॥&lt;br&gt;&#xA;अनन्तविश्वसृष्टीनां संहर्तारं भयङ्करम् ॥&lt;br&gt;&#xA;क्षणेन लीलामात्रेण तं नमामि महेश्वरम् ॥४८॥&lt;br&gt;&#xA;यः कालः कालकालश्च कलिर्बीजं च कालजः॥&lt;br&gt;&#xA;अजः प्रजश्च यः सर्वस्तं नमामि महेश्वरम्॥४९॥&lt;br&gt;&#xA;इत्येवमुक्त्वा स भृगुः पपात चरणाम्बुजे ॥&lt;br&gt;&#xA;आशिषं च ददौ तस्मै सुप्रसन्नो बभूव सः ॥ ५० ॥&lt;br&gt;&#xA;जामदग्न्यकृतं स्तोत्रं यः पठेद्भक्तिसंयुतः ॥&lt;br&gt;&#xA;सर्वपापविनिर्मुक्तः शिवलोकं स गच्छति ॥ ५१ ॥&lt;br&gt;&#xA;इति श्रीब्रह्मवैवर्ते महापुराणे तृतीये गणपतिखण्डे नारदनारायणसंवादे परशुरामस्य कैलासगमननामैकोनत्रिंशोऽध्यायः ॥ २९ ॥&lt;/p&gt;</description>
    </item>
    <item>
      <title>०३०</title>
      <link>https://vishvAsa.github.io/purANam_vaiShNavam/brahma-vaivarta-purANam/03/030/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/03/030/</guid>
      <description>&lt;p&gt;शङ्कर उवाच ॥&lt;br&gt;&#xA;कस्त्वं वटो कस्य पुत्रः क्व वासः स्तवनं कथम् ॥&lt;br&gt;&#xA;किं वा तेऽहं करिष्यामि वाञ्छितं वद साम्प्रतम् ॥ १ ॥&lt;br&gt;&#xA;पार्वत्युवाच ॥&lt;br&gt;&#xA;शोकाकुलं त्वां पश्यामि विमनस्कं सुविस्मितम् ॥&lt;br&gt;&#xA;वयसाऽतिशिशुं शान्तं गुणेन गुणिनां वरम्॥२।]&lt;br&gt;&#xA;भृगुरुवाच ॥&lt;br&gt;&#xA;जमदग्निसुतोऽहं च भृगुवंशसमुद्भवः॥&lt;br&gt;&#xA;रेणुकाऽम्बा मे परशुरामोऽहं नामतः प्रभो ॥३॥&lt;br&gt;&#xA;क्रीणीहि मां दयासिन्धो विद्यापण्येन किङ्करम् ॥&lt;br&gt;&#xA;त्वामीशः शरणापन्नं रक्ष मां दीनवत्सल ॥ ४ ॥&lt;br&gt;&#xA;मृगयामागतं भूपं पिता मे चोपवासिनम्॥&lt;br&gt;&#xA;चकारातिथ्यमानीय कपिलादत्तवस्तुना ॥ ५ ॥&lt;br&gt;&#xA;राजा तं कपिलालोभाद्घातयामास मन्दधीः ॥&lt;br&gt;&#xA;कपिला तं मृतं दृष्ट्वा गोलोकं च जगाम सा ॥६॥&lt;br&gt;&#xA;माताऽनुगमनं चक्रे ह्यनाथोऽहं च साम्प्रतम् ॥&lt;br&gt;&#xA;त्वं मे पिता शिवा माता रक्ष मां पुत्रवत्प्रभो ॥ ७ ॥&lt;br&gt;&#xA;मया कृता प्रतिज्ञा च शोकेनैवातिदुष्करा ॥&lt;br&gt;&#xA;त्रिस्सप्तकृत्वो निर्भूपां करिष्यामि महीमिति ॥ ८ ॥&lt;br&gt;&#xA;कार्तवीर्य्यं हनिष्यामि समरे तातघातकम् ॥&lt;br&gt;&#xA;इत्येतत्परिपूर्णं मे भगवान्कर्तुमर्हति ॥ ९ ॥&lt;br&gt;&#xA;ब्राह्मणस्य वचः श्रुत्वा दृष्ट्वा दुर्गामुखं हरः ॥&lt;br&gt;&#xA;बभूवानम्रवक्त्रश्च सा च शुष्कौष्ठतालुका ॥ १० ॥&lt;br&gt;&#xA;पार्वत्युवाच ॥&lt;br&gt;&#xA;तपस्विन्विप्रपुत्रस्त्वं निर्भूपां कर्तुमिच्छसि ॥&lt;br&gt;&#xA;त्रिस्सप्तकृत्वः कोपेन साहसस्ते महान्बटो ॥ ११ ॥&lt;br&gt;&#xA;हन्तुमिच्छसि निःशस्त्रः सहस्रार्जुनमीश्वरम् ॥&lt;br&gt;&#xA;भ्रूभङ्गलीलया यस्य रावणस्य पराजयः ॥ १२ ॥&lt;br&gt;&#xA;तस्मै प्रदत्तं दत्तेन श्रीहरेः कवचं बटो ॥&lt;br&gt;&#xA;शक्तिरव्यर्थरूपा च यया ते हिंसितः पिता ॥ १३ ॥&lt;br&gt;&#xA;हरेर्म्मन्त्रं संस्तवनं यः पठेच्च दिवानिशम् ॥&lt;br&gt;&#xA;को वा शक्नोति तं हन्तुं न पश्यामीह भूतले ॥ १४ ॥&lt;br&gt;&#xA;अये विप्र गृहं गच्छ किं करिष्यति शङ्करः ॥&lt;br&gt;&#xA;अन्ये भूपाश्च मद्भृत्याः का भीस्तेषां मयि स्थिते॥१५॥&lt;br&gt;&#xA;काल्युवाच॥&lt;br&gt;&#xA;अये विप्र बटो जाल्म निर्भूपान्कर्तुमिच्छसि॥&lt;br&gt;&#xA;यथा हि वामनश्चन्द्रं करेणाहर्तुमिच्छति॥१६॥&lt;br&gt;&#xA;कृतयज्ञान्महापुण्यान्महाबलपराक्रमान् ॥&lt;br&gt;&#xA;दिगम्बरसहायेन मद्भृत्यान्हन्तुमिच्छसि ॥ १७ ॥&lt;br&gt;&#xA;स तयोर्वचनं श्रुत्वा रुरोदोच्चैश्च शोकतः ॥&lt;br&gt;&#xA;सहसा पुरतस्तेषां प्राणांस्त्यक्तुं समुद्यतः ॥ १८ ॥&lt;br&gt;&#xA;विप्रस्य रोदनं श्रुत्वा शङ्करः करुणानिधिः ॥&lt;br&gt;&#xA;पश्यन्दुर्गां च कालीं च ज्ञात्वाऽऽशयमथो विभुः ॥ १९ ॥&lt;br&gt;&#xA;तयोरनुमतिं प्राप्य सर्वेशो भक्तवत्सलः ॥&lt;br&gt;&#xA;जमदग्निसुतं सद्यः प्रवक्तुमुपचक्रमे ॥ २० ॥&lt;br&gt;&#xA;शङ्कर उवाच ॥&lt;br&gt;&#xA;अद्यप्रभृति हे वत्स त्वं मे पुत्रसमो महान् ॥&lt;br&gt;&#xA;दास्यामि मन्त्रं गुह्यं ते त्रिषु लोकेषु दुर्ल्लभम् ॥ २१ ॥&lt;br&gt;&#xA;एवम्भूतं च कवचं दास्यामि परमाद्भुतम् ॥&lt;br&gt;&#xA;लीलया मत्प्रसादेन कार्त्तवीर्यं हनिष्यसि ॥ २२ ॥&lt;br&gt;&#xA;त्रिस्सप्तकृत्वो निर्भूपां करिष्यसि महीं द्विज ॥&lt;br&gt;&#xA;जगत्ते यशसा पूर्णं भविष्यति न संशयः ॥ २३ ॥&lt;br&gt;&#xA;इत्युक्त्वा शङ्करस्तस्मै ददौ मन्त्रं सुदुर्लभम् ॥&lt;br&gt;&#xA;त्रैलोक्यविजयं नाम कवचं परमाद्भुतम् ॥ २४ ॥&lt;br&gt;&#xA;स्तवं पूजाविधानं च पुरश्चरणपूर्वकम् ॥&lt;br&gt;&#xA;मन्त्रसिद्धेरनुष्ठानं यथावन्नियमक्रमम् ॥ २५ ॥&lt;br&gt;&#xA;सिद्धिस्थानं कालसङ्ख्यं कथयामास नारद ॥&lt;br&gt;&#xA;वेदवेदाङ्गादिकं च पाठयामास तत्क्षणम् ॥ २६ ॥&lt;br&gt;&#xA;नागपाशं पाशुपतं ब्रह्मास्त्रं च सुदुर्लभम् ॥&lt;br&gt;&#xA;नारायणास्त्रमाग्नेयं वायव्यं वारुणं तथा ॥ २७ ॥&lt;br&gt;&#xA;गान्धर्वं गारुडं चैव जृम्भणास्त्रं तथैव च ॥&lt;br&gt;&#xA;गदां शक्तिं च परशुं शूलमव्यर्थमुत्तमम् ॥ २८ ॥&lt;br&gt;&#xA;नानाप्रकारशस्त्रास्त्रमन्त्रं च विधिपूर्वकम् ॥&lt;br&gt;&#xA;शस्त्रास्त्राणां च संहारं तूणी चाक्षयसायकौ ॥ २९ ॥&lt;br&gt;&#xA;आत्मरक्षणसन्धानं सङ्ग्रामविजयक्रमम् ॥&lt;br&gt;&#xA;मायायुद्धं च विविधं हुङ्कारं मन्त्रपूर्वकम् ॥ ३० ॥&lt;br&gt;&#xA;रक्षणं च स्वसैन्यानां परसैन्यविमर्दनम् ॥&lt;br&gt;&#xA;नानाप्रकारमतुलमुपायं रणसङ्कटे ॥&lt;br&gt;&#xA;संहारे मोहिनीं विद्यां ददौ मृत्युहरां हरः ॥ ३१ ॥&lt;br&gt;&#xA;स्थित्वा चिरं गुरोर्वांसे सर्वविद्यां विबोध्य सः ॥&lt;br&gt;&#xA;तीर्थे कृत्वा मन्त्रसिद्धिं तांश्च नत्वा जगाम सः ॥३२॥&lt;br&gt;&#xA;इति श्रीब्रह्मवैवर्त्ते महापुराणे तृतीये गणपतिखण्डे नारदनारायणसंवादे परशुरामस्य शिवदत्तास्त्रशस्त्रादिप्राप्तिवर्णनं नाम त्रिंशत्तमोऽध्यायः ॥३०॥&lt;/p&gt;</description>
    </item>
    <item>
      <title>०३१</title>
      <link>https://vishvAsa.github.io/purANam_vaiShNavam/brahma-vaivarta-purANam/03/031/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/03/031/</guid>
      <description>&lt;p&gt;नारद उवाच॥&lt;br&gt;&#xA;भगवञ्छ्रोतुमिच्छामि किं मन्त्रं भगवान्हरः ॥&lt;br&gt;&#xA;कृपयाऽदात्परशुरामाय स्तोत्रं च वर्म च ॥ १॥&lt;br&gt;&#xA;को वाऽस्य मन्त्रस्याराध्यः किं फलं कवचस्य च ॥&lt;br&gt;&#xA;स्तवनस्य फलं किं वा तद्भवान्वक्तुमर्हति ॥ २ ॥&lt;br&gt;&#xA;नारायण उवाच ॥&lt;br&gt;&#xA;मन्त्राराध्यो हि भगवान्परिपूर्णतमः स्वयम् ॥&lt;br&gt;&#xA;गोलोकनाथः श्रीकृष्णो गोपगोपीश्वरः प्रभुः ॥ ३ ॥&lt;br&gt;&#xA;त्रैलोक्यविजयं नाम कवचं परमाद्भुतम् ॥&lt;br&gt;&#xA;स्तवराजं महापुण्यं भूतियोगसमुद्भवम् ॥ ४ ॥&lt;br&gt;&#xA;मन्त्रं कल्पतरुं नाम सर्वकामफलप्रदम् ॥&lt;br&gt;&#xA;ददौ परशुरामाय रत्नपर्वतसन्निधौ ॥५ ॥&lt;br&gt;&#xA;स्वयम्प्रभानदीतीरे पारिजातवनान्तरे ॥&lt;br&gt;&#xA;आश्रमे लोकदेवस्य माधवस्य च सन्निधौ ॥ ६ ॥&lt;br&gt;&#xA;महादेव उवाच ॥ वत्सागच्छ महाभाग भृगुवंशसमुद्भव ॥&lt;br&gt;&#xA;पुत्राधिकोऽसि प्रेम्णा मे कवचग्रहणं कुरु ॥ ७ ॥&lt;br&gt;&#xA;शृणु राम प्रवक्ष्यामि ब्रह्माण्डे परमाद्भुतम् ॥&lt;br&gt;&#xA;त्रैलोक्यविजयं नाम श्रीकृष्णस्य जयावहम् ॥ ८ ॥&lt;br&gt;&#xA;श्रीकृष्णेन पुरा दत्तं गोलोके राधिकाश्रमे ॥&lt;br&gt;&#xA;रासमण्डलमध्ये च मह्यं वृन्दावने वने ॥ ९ ॥&lt;br&gt;&#xA;अतिगुह्यतरं तत्त्वं सर्वमन्त्रौघविग्रहम् ॥&lt;br&gt;&#xA;पुण्यात्पुण्यतरं चैव परं स्नेहाद्वदामि ते ॥ 3.31.१० ॥&lt;br&gt;&#xA;यद्धृत्वा पठनाद्देवी मूलप्रकृतिरीश्वरी ॥&lt;br&gt;&#xA;शुम्भं निशुम्भं महिषं रक्तबीजं जघान ह ॥ ११ ॥&lt;br&gt;&#xA;यद्धृत्वाऽहं च जगतां संहर्त्ता सर्वतत्त्ववित्॥&lt;br&gt;&#xA;अवध्यं त्रिपुरं पूर्वं दुरन्तमपि लीलया ॥ १२ ॥&lt;br&gt;&#xA;यद्धृत्वा पठनाद्ब्रह्मा ससृजे सृष्टिमुत्तमाम् ॥&lt;br&gt;&#xA;यद्धृत्वा भगवाञ्छेषो विधत्ते विश्वमेव च ॥ १३ ॥&lt;br&gt;&#xA;यद्धृत्वा कूर्मराजश्च शेषं धत्ते हि लीलया ॥&lt;br&gt;&#xA;यद्धृत्वा भगवान्वायुर्विश्वाधारो विभुः स्वयम् ॥ १४ ॥&lt;br&gt;&#xA;यद्धृत्वा वरुणः सिद्धः कुबेरश्च धनेश्वरः ॥&lt;br&gt;&#xA;यद्धृत्वा पठनादिन्द्रो देवानामधिपः स्वयम् ॥ ॥ १५ ॥&lt;br&gt;&#xA;यद्धृत्वा भाति भुवने तेजोराशिः स्वयं रविः ॥&lt;br&gt;&#xA;यद्धृत्वा पठनाच्चन्द्रो महाबलपराक्रमः ॥ १६ ॥&lt;br&gt;&#xA;अगस्त्यः सागरान्सप्त यद्धृत्वा पठनात्पपौ ॥&lt;br&gt;&#xA;चकार तेजसा जीर्णं दैत्यं वातापिसञ्ज्ञकम् ॥ १७ ॥&lt;br&gt;&#xA;यद्धृत्वा पठनाद्देवी सर्वाधारा वसुन्धरा ॥&lt;br&gt;&#xA;यद्धृत्वा पठनात्पूता गङ्गा भुवनपावनी ॥ १८ ॥&lt;br&gt;&#xA;यद्धृत्वा जगतां साक्षी धर्मो धर्मभृतां वरः॥&lt;br&gt;&#xA;सर्वविद्याधिदेवी सा यच्च धृत्वा सरस्वती ॥१९॥&lt;br&gt;&#xA;यद्धृत्वा जगतां लक्ष्मीरन्नदात्री परात्परा ॥&lt;br&gt;&#xA;यद्धृत्वा पठनाद्वेदान्सावित्री सा सुषाव च ॥3.31.२०॥&lt;br&gt;&#xA;वेदाश्च धर्म्मवक्तारो यद्धृत्वा पठनाद् भृगो ॥&lt;br&gt;&#xA;यद्धृत्वा पठनाच्छुद्धस्तेजस्वी हव्यवाहनः ॥&lt;br&gt;&#xA;सनत्कुमारो भगवान्यद्धृत्वा ज्ञानिनां वरः॥२१॥&lt;br&gt;&#xA;दातव्यं कृष्णभक्ताय साधवे च महात्मने ॥&lt;br&gt;&#xA;शठाय परशिष्याय दत्त्वा मृत्युमवाप्नुयात् ॥ २२॥&lt;br&gt;&#xA;त्रैलोक्यविजयस्यास्य कवचस्य प्रजापतिः ॥&lt;br&gt;&#xA;ऋषिश्छन्दश्च गायत्री देवो रासेश्वरः स्वयम् ॥२३॥&lt;br&gt;&#xA;त्रैलोक्यविजयप्राप्तौ विनियोगः प्रकीर्त्तितः ॥&lt;br&gt;&#xA;परात्परं च कवचं त्रिषु लोकेषु दुर्लभम्॥२४॥&lt;br&gt;&#xA;प्रणवो मे शिरः पातु श्रीकृष्णाय नमः सदा ॥&lt;br&gt;&#xA;पायात्कपालं कृष्णाय स्वाहा पञ्चाक्षरः स्मृतः ॥२५॥&lt;br&gt;&#xA;कृष्णेति पातु नेत्रे च कृष्ण स्वाहेति तारकम् ॥&lt;br&gt;&#xA;हरये नम इत्येवं भ्रूलतां पातु मे सदा ॥ २६ ॥&lt;br&gt;&#xA;ॐ गोविन्दाय स्वाहेति नासिकां पातु सन्ततम् ॥&lt;br&gt;&#xA;गोपालाय नमो गण्डौ पातु मे सर्वतः सदा ॥ २७ ॥&lt;br&gt;&#xA;ॐ नमो गोपाङ्गनेशाय कर्णौ पातु सदा मम ॥&lt;br&gt;&#xA;ॐ कृष्णाय नमः शश्वत्पातु मेऽधरयुग्मकम् ॥ २८ ॥&lt;br&gt;&#xA;ॐ गोविन्दाय स्वाहेति दन्तौघं मे सदाऽवतु ॥&lt;br&gt;&#xA;पातु कृष्णाय दन्ताधो दन्तोर्ध्वं क्लीं सदाऽवतु ॥ २९ ॥&lt;br&gt;&#xA;ॐ श्रीकृष्णाय स्वाहेति जिह्विकां पातु मे सदा॥&lt;br&gt;&#xA;रासेश्वराय स्वाहेति तालुकं पातु मे सदा॥3.31.३०॥&lt;br&gt;&#xA;राधिकेशाय स्वाहेति कण्ठं पातु सदा मम ॥&lt;br&gt;&#xA;नमो गोपाङ्गनेशाय वक्षः पातु सदा मम॥३१॥&lt;br&gt;&#xA;ॐ गोपेशाय स्वाहेति स्कन्धं पातु सदा मम॥&lt;br&gt;&#xA;नमः किशोरवेषाय स्वाहा पृष्ठं सदाऽवतु॥३२॥&lt;br&gt;&#xA;उदरं पातु मे नित्यं मुकुन्दाय नमः सदा॥&lt;br&gt;&#xA;ॐ ह्रीं क्लीं कृष्णाय स्वाहेति करौ पातु सदा मम ॥३३॥&lt;br&gt;&#xA;ॐ विष्णवे नमो बाहुयुग्मं पातु सदा मम॥&lt;br&gt;&#xA;ॐ ह्रीं भगवते स्वाहा नखरं पातु मे सदा॥३४॥&lt;br&gt;&#xA;ॐ नमो नारायणायेति नखरन्ध्रं सदाऽवतु॥&lt;br&gt;&#xA;ॐ ह्रीं ह्रीं पद्मनाभाय नाभिं पातु सदा मम ॥ ३५ ॥&lt;br&gt;&#xA;ॐ सर्वेशाय स्वाहेति कङ्कालं पातु मे सदा ॥&lt;br&gt;&#xA;ॐ गोपीरमणाय स्वाहा नितम्बं पातु मे सदा ॥ ३६ ॥&lt;br&gt;&#xA;ॐ गोपीरमणनाथाय पादौ पातु सदा मम ॥&lt;br&gt;&#xA;ॐ ह्रीं क्लीं रसिकेशाय स्वाहा सर्वं सदाऽवतु ॥ ३७ ॥&lt;br&gt;&#xA;ॐ केशवाय स्वाहेति मम केशान्सदाऽवतु ॥&lt;br&gt;&#xA;नमः कृष्णाय स्वाहेति ब्रह्मरन्ध्रं सदाऽवतु ॥ ३८॥&lt;br&gt;&#xA;ॐ माधवाय स्वाहेति मे लोमानि सदाऽवतु॥&lt;br&gt;&#xA;ॐ ह्रीं श्रीं रसिकेशाय स्वाहा सर्वं सदाऽवतु ॥ ३९ ॥&lt;br&gt;&#xA;परिपूर्णतमः कृष्णः प्राच्यां मां सर्वदाऽवतु ॥&lt;br&gt;&#xA;स्वयं गोलोकनाथो मामाग्नेय्यां दिशि रक्षतु ॥ 3.31.४० ॥&lt;br&gt;&#xA;पूर्णब्रह्मस्वरूपश्च दक्षिणे मां सदाऽवतु ॥&lt;br&gt;&#xA;नैर्ऋत्यां पातु मां कृष्णः पश्चिमे पातु मां हरिः ॥ ४१ ॥&lt;br&gt;&#xA;गोविन्दः पातु मां शश्वद्वायव्यां दिशि नित्यशः ॥&lt;br&gt;&#xA;उत्तरे मां सदा पातु रसिकानां शिरोमणिः ॥ ४२ ॥&lt;br&gt;&#xA;ऐशान्यां मां सदा पातु वृन्दावनविहारकृत् ॥&lt;br&gt;&#xA;वृन्दावनीप्राणनाथः पातु मामूर्ध्वदेशतः ॥ ४३ ॥&lt;br&gt;&#xA;सदैव माधवः पातु बलिहारी महाबलः ॥&lt;br&gt;&#xA;जले स्थले चान्तरिक्षे नृसिंहः पातु मां सदा ॥ ४४ ॥&lt;br&gt;&#xA;स्वप्ने जागरणे शश्वत्पातु मां माधवः सदा ॥&lt;br&gt;&#xA;सर्वान्तरात्मा निर्लिप्तः पातु मां सर्वतो विभुः ॥ ४५ ॥&lt;br&gt;&#xA;इति ते कथितं वत्स सर्वमन्त्रौघविग्रहम् ॥&lt;br&gt;&#xA;त्रैलोक्यविजयं नाम कवचं परमाद्भुतम् ॥ ४६ ॥|&lt;br&gt;&#xA;मया श्रुतं कृष्णवक्त्रात्प्रवक्तव्यं न कस्यचित् ॥&lt;br&gt;&#xA;गुरुमभ्यर्च्य विधिवत्कवचं धारयेत्तु यः ॥ ४७ ॥&lt;br&gt;&#xA;कण्ठे वा दक्षिणे बाहौ सोऽपि विष्णुर्न संशयः ॥&lt;br&gt;&#xA;स च भक्तो वसेद्यत्र लक्ष्मीर्वाणी वसेत्ततः ॥ ४८ ॥&lt;br&gt;&#xA;यदि स्यात्सिद्धकवचो जीवन्मुक्तो भवेत्तु सः ॥&lt;br&gt;&#xA;निश्चितं कोटिवर्षाणां पूजायाः फलमाप्नुयात् ॥ ४९ ॥&lt;br&gt;&#xA;राजसूयसहस्राणि वाजपेयशतानि च॥&lt;br&gt;&#xA;अश्वमेधायुतान्येव नरमेधायुतानि च ॥3.31.५०॥&lt;br&gt;&#xA;महादानानि यान्येव प्रादक्षिण्यं भुवस्तथा ॥&lt;br&gt;&#xA;त्रैलोक्यविजयस्यास्य कलां नार्हन्ति षोडशीम् ॥ ५१ ॥&lt;br&gt;&#xA;व्रतोपवासनियमं स्वाध्यायाध्ययनं तपः ॥&lt;br&gt;&#xA;स्नानं च सर्वतीर्थेषु नास्यार्हन्ति कलामपि ॥ ५२ ।॥&lt;br&gt;&#xA;सिद्धत्वममरत्वं च दासत्वं श्रीहरेरपि ॥&lt;br&gt;&#xA;यदि स्यात्सिद्धकवचः सर्वं प्राप्नोति निश्चितम्॥&lt;br&gt;&#xA;स भवेत्सिद्धकवचो दशलक्षं जपेत्तु यः॥&lt;br&gt;&#xA;यो भवेत्सिद्धकवचः सर्वज्ञः स भवेद्ध्रुवम्॥५४॥&lt;br&gt;&#xA;इदं कवचमज्ञात्वा भजेत्कृष्णं सुमन्दधीः॥&lt;br&gt;&#xA;कोटिकल्पं प्रजप्तोऽपि न मन्त्रः सिद्धिदायकः॥५५॥&lt;br&gt;&#xA;गृहीत्वा कवचं वत्स महीं निःक्षत्रियां कुरु॥&lt;br&gt;&#xA;त्रिस्सप्तकृत्वो निश्शङ्कः सदानन्दो हि लीलया ॥ ५६ ॥।&lt;br&gt;&#xA;राज्यं देयं शिरो देयं प्राणा देयाश्च पुत्रक ॥|&lt;br&gt;&#xA;एवम्भूतं च कवचं न देयं प्राणसङ्कटे ॥ ५७ ॥&lt;br&gt;&#xA;इति श्रीब्रह्मवैवर्ते महापुराणे तृतीये गणपतिखण्डे नारदनारायणसंवादे परशुरामाय श्रीकृष्णकवचप्रदानं नामैकत्रिंशत्तमोऽध्यायः॥३१॥&lt;/p&gt;</description>
    </item>
    <item>
      <title>०३२</title>
      <link>https://vishvAsa.github.io/purANam_vaiShNavam/brahma-vaivarta-purANam/03/032/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/03/032/</guid>
      <description>&lt;p&gt;भृगुरुवाच॥&lt;br&gt;&#xA;सम्प्राप्तं कवचं नाष शश्वत्सर्वाङ्गरक्षणम्॥&lt;br&gt;&#xA;सुखदं मोक्षदं सारं शत्रुसंहारकारणम्॥१॥&lt;br&gt;&#xA;अधुना भगवन्मन्त्रं स्तोत्रं पूजाविधिं प्रभो ॥&lt;br&gt;&#xA;देहि मह्यमनाथाय शरणागतपालक ॥२॥&lt;br&gt;&#xA;महादेव उवाच ॥&lt;br&gt;&#xA;ॐ श्रीं नमः श्रीकृष्णाय परिपूर्णतमाय स्वाहा॥&lt;br&gt;&#xA;मन्त्रेषु मन्त्रराजोऽयं महान्सप्तदशाक्षरः ॥३॥&lt;br&gt;&#xA;सिद्धोऽयं पञ्चलक्षेण जपेन मुनिपुङ्गवः॥&lt;br&gt;&#xA;तद्दशांशं च हवनं तद्दशांशाभिषेचनम् ॥&lt;br&gt;&#xA;तर्पणं तद्दशांशं च तद्दशांशं च मार्जनम् ॥&lt;br&gt;&#xA;सुवर्णानां च शतकं पुरश्चरणदक्षिणा ॥ ४ ॥&lt;br&gt;&#xA;मन्त्रसिद्धस्य पुंसश्च विश्वं करतले मुने ॥&lt;br&gt;&#xA;शक्तः पातुं समुद्रांश्च विश्वं संहर्तुमीश्वरः ॥ ९ ॥&lt;br&gt;&#xA;पाञ्चभौतिकदेहेन वैकुण्ठं गन्तुमीश्वरः ॥&lt;br&gt;&#xA;तस्य संस्पर्शमात्रेण पदपङ्कजरेणुना ॥&lt;br&gt;&#xA;पूतानि सर्वतीर्थानि सद्यः पूता वसुन्धरा ॥ ६ ॥|&lt;br&gt;&#xA;ध्यानं च सामवेदोक्तं शृणु मन्मुखतो मुने ॥&lt;br&gt;&#xA;सर्वेश्वरस्य कृष्णस्य भक्तिमुक्तिप्रदायि च ॥ ७ ॥&lt;br&gt;&#xA;नवीनजलदश्यामं नीलेन्दीवरलोचनम् ॥&lt;br&gt;&#xA;शरत्पार्वणचन्द्रास्यमीषद्धास्यं मनोहरम् ॥ ८ ॥&lt;br&gt;&#xA;कोटिकन्दर्पलावण्यलीलाधाममनोहरम् ॥&lt;br&gt;&#xA;रत्नसिंहासनस्थं तं रत्नभूषणभूषितम् ॥ ९ ॥&lt;br&gt;&#xA;चन्दनोक्षितसर्वाङ्गं पीताम्बरधरं वरम् ॥&lt;br&gt;&#xA;वीक्ष्यमाणं च गोपीभिः सस्मिताभिश्च सन्ततम् ॥ 3.32.१० ॥&lt;br&gt;&#xA;प्रफुल्लमालतीमालावनमाला विभूषितम् ॥&lt;br&gt;&#xA;दधतं कुन्दपुष्पाढ्यां चूडां चन्द्रकचर्च्चिताम् ॥ ११ ॥&lt;br&gt;&#xA;प्रभां क्षिपन्तीं नभसश्चन्द्रतारान्वितस्य च ॥&lt;br&gt;&#xA;रत्नभूषितसर्वाङ्गं राधावक्षःस्थलस्थितम्॥१२॥&lt;br&gt;&#xA;सिद्धेन्द्रैश्च मुनीन्द्रैश्च देवेन्द्रैः परिसेवितम्॥&lt;br&gt;&#xA;ब्रह्मविष्णुमहेशैश्च श्रुतिभिश्च स्तुतं भजे॥१३॥&lt;br&gt;&#xA;ध्यानेनानेन तं ध्यात्वा चोपचारांस्तु षोडश ॥&lt;br&gt;&#xA;दत्त्वा भक्त्या च सम्पूज्य सर्वज्ञत्वं लभेत्पुमान् ॥१४॥&lt;br&gt;&#xA;अर्घ्यं पाद्यं चासनं च वसनं भूषणं तथा॥&lt;br&gt;&#xA;गामर्घ्यं मधुपर्कं च यज्ञसूत्रमनुत्तमम् ॥१५॥&lt;br&gt;&#xA;धूपदीपौ च नैवेद्यं पुनराचमनीयकम् ॥&lt;br&gt;&#xA;नानाप्रकारपुष्पाणि ताम्बूलं च सुवासितम्॥ ॥१६॥&lt;br&gt;&#xA;मनोहरं दिव्यतल्पं कस्तूर्यगरुचन्दनैः॥&lt;br&gt;&#xA;भक्त्या भगवते देयं माल्यं पुष्पाञ्जलित्रयम् ॥ १७ ॥&lt;br&gt;&#xA;ततः षडङ्गं सम्पूज्य पश्चात्स म्पूजयेद्गणम्॥&lt;br&gt;&#xA;श्रीदामानं सुदामानं वसुदामानमेव च॥१८॥&lt;br&gt;&#xA;हरिभानुं चन्द्रभानुं सूर्य्यभानुं सुभानुकम्॥&lt;br&gt;&#xA;पार्षदप्रवरान्सप्त पूजयेद्भक्तिभा वतः॥१९॥&lt;br&gt;&#xA;गोपीश्वरीं राधिकां च मूलप्रकृतिमीश्वरीम्॥&lt;br&gt;&#xA;कृष्णशक्तिं कृष्णपूज्यां पूजयेद्भक्तिपूर्वकम् ॥ 3.32.२० ॥&lt;br&gt;&#xA;गोपगोपीगणं शान्तं मां ब्रह्माणं च पार्वतीम् ॥&lt;br&gt;&#xA;लक्ष्मीं सरस्वतीं पृथ्वीं सर्वदेवं सपार्षदम्॥२१॥&lt;br&gt;&#xA;देवषट्कं समभ्यर्च्य पुनः पञ्चोपचारतः॥&lt;br&gt;&#xA;पश्चादेवं क्रमेणैव श्रीकृष्णं पूजयेत्सुधीः ॥२२॥&lt;br&gt;&#xA;गणेशं च दिनेशं च वह्निं विष्णुं शिवं शिवाम् ॥&lt;br&gt;&#xA;देवषट्कं समभ्यर्च्य चेष्टदेवं च पूजयेत् ॥ २३ ॥&lt;br&gt;&#xA;गणेशं विघ्ननाशाय व्याधिनाशाय भास्करम् ॥&lt;br&gt;&#xA;आत्मनः शुद्धये वह्निं श्रीविष्णुं मुक्तिहेतवे ॥ २४ ॥&lt;br&gt;&#xA;ज्ञानाय शङ्करं दुर्गां परमैश्व र्य्यहेतवे ॥&lt;br&gt;&#xA;सम्पूजने फलमिदं विपरीतमपूजने ॥२५॥&lt;br&gt;&#xA;ततः कृत्वा परीहारमिष्टदेवं च भक्तितः ॥&lt;br&gt;&#xA;स्तोत्रं च सामवेदोक्तं पठेद्भक्त्या च तच्छृणु॥२६॥&lt;br&gt;&#xA;महादेव उवाच ॥&lt;br&gt;&#xA;परं ब्रह्म परं धाम परं ज्योतिः सनातनम्॥&lt;br&gt;&#xA;निर्लिप्तं परमात्मानं नमाम्यखिलकारणम्॥२७॥&lt;br&gt;&#xA;स्थूलात्स्थूलतमं देवं सूक्ष्मात्सूक्ष्मतमं परम् ॥&lt;br&gt;&#xA;सर्वदृश्यमदृश्यं च स्वेच्छाचारं नमाम्यहम् ॥ २८ ॥&lt;br&gt;&#xA;साकारं च निराकारं सगुणं निर्गुणं प्रभुम् ॥&lt;br&gt;&#xA;सर्वाधारं च सर्वं च स्वेच्छारूपं नमाम्यहम् ॥२९॥&lt;br&gt;&#xA;अतीव कमनीयं च रूपं निरुपमं विभुम् ॥&lt;br&gt;&#xA;करालरूपमत्यन्तं बिभ्रतं प्रणमाम्यहम् ॥ 3.32.३० ॥&lt;br&gt;&#xA;कर्म्मणः कर्मरूपं तं साक्षिणं सर्वकर्मणः ॥&lt;br&gt;&#xA;फलं च फलदातारं सर्वरूपं नमाम्यहम् ॥ ३१ ॥&lt;br&gt;&#xA;स्रष्टा पाता च संहर्ता कलया मूर्तिभेदतः ॥&lt;br&gt;&#xA;नानामूर्तिः कलांशेन यः पुमांस्तं नमाम्यहम् ॥ ३२ ॥&lt;br&gt;&#xA;स्वयं प्रकृतिरूपश्च मायया च स्वयं पुमान् ॥&lt;br&gt;&#xA;तयोः परं स्वयं शश्वत्तन्नमामि परात्परम् ॥ ३३ ॥&lt;br&gt;&#xA;स्त्रीपुन्नपुंसकं रूपं यो बिभर्ति स्वमायया ॥&lt;br&gt;&#xA;स्वयं माया स्वयं मायी यो देवस्तं नमाम्यहम् ॥ ३४ ॥&lt;br&gt;&#xA;तारकं सर्वदुःखानां सर्वकारणकारणम् ॥&lt;br&gt;&#xA;धारकं सर्वविश्वानां सर्वबीजं नमाम्यहम् ॥ ३५ ॥&lt;br&gt;&#xA;तेजस्विनां रविर्यो हि सर्वजातिषु वाडवः ॥&lt;br&gt;&#xA;नक्षत्राणां च यश्चन्द्रस्तं नमामि जगत्प्रभुम् ॥ ३६ ॥&lt;br&gt;&#xA;रुद्राणां वैष्णवानां च ज्ञानिनां यो हि शङ्करः ॥&lt;br&gt;&#xA;नागानां यो हि शेषश्च तं नमामि जगत्पतिम् ॥ ३७ ॥&lt;br&gt;&#xA;प्रजापतीनां यो ब्रह्मा सिद्धानां कपिलः स्वयम् ॥&lt;br&gt;&#xA;सनत्कुमारो मुनिषु तं नमामि जगद्गुरुम्॥३८॥&lt;br&gt;&#xA;देवानां यो हि विष्णुश्च देवीनां प्रकृतिः स्वयम्॥&lt;br&gt;&#xA;स्वायम्भुवो मनूनां यो मानवेषु च वैष्णवः॥&lt;br&gt;&#xA;नारीणां शतरूपा च बहुरूपं नमाम्यहम् ॥३९॥&lt;br&gt;&#xA;ऋतूनां यो वसन्तश्च मासानां मार्गशीर्षकः ॥&lt;br&gt;&#xA;एकादशी तिथीनां च नमाम्यखिलरूपिणम् ॥3.32.४०॥&lt;br&gt;&#xA;सागरः सरितां यश्च पर्वतानां हिमालयः ॥&lt;br&gt;&#xA;वसुन्धरा सहिष्णूनां तं सर्वं प्रणमाम्यहम् ॥४१॥&lt;br&gt;&#xA;पत्राणां तुलसीपत्रं दारुरूपेषु चन्दनम् ॥&lt;br&gt;&#xA;वृक्षाणां कल्पवृक्षो यस्तं नमामि जगत्पतिम् ॥ ४२ ॥&lt;br&gt;&#xA;पुष्पाणां पारिजातश्च सस्यानां धान्यमेव च ॥&lt;br&gt;&#xA;अमृतं भक्ष्यवस्तूनां नानारूपं नमाम्यहम्॥४३॥&lt;br&gt;&#xA;ऐरावतो गजेन्द्राणां वैनतेयश्च पक्षिणाम् ॥&lt;br&gt;&#xA;कामधेनुश्च धेनूनां सर्वरूपं नमाम्यहम्॥४४॥&lt;br&gt;&#xA;तैजसानां सुवर्णं च धान्यानां यव एव च ॥&lt;br&gt;&#xA;यः केसरी पशूनां च वररूपं नमाम्यहम् ॥ ४९ ॥&lt;br&gt;&#xA;यक्षाणां च कुबेरो यो ग्रहाणां च बृहस्पतिः ॥&lt;br&gt;&#xA;दिक्पालानां महेन्द्रश्च तं नमामि परं वरम् ॥ ४६ ॥&lt;br&gt;&#xA;वेदसङ्घश्च शास्त्राणां पण्डितानां सरस्वती ॥&lt;br&gt;&#xA;अक्षराणामकारो यस्तं प्रधानं नमाम्यहम् ॥ ४७ ॥&lt;br&gt;&#xA;मन्त्राणां विष्णुमन्त्रश्च तीर्थानां जाह्नवी स्वयम् ॥&lt;br&gt;&#xA;इन्द्रियाणां मनो यो हि सर्वश्रेष्ठं नमाम्यहम् ॥ ॥ ४८ ॥&lt;br&gt;&#xA;सुदर्शनं च शस्त्राणां व्याधिनां वैष्णवो ज्वरः ॥&lt;br&gt;&#xA;तेजसां ब्रह्मतेजश्च वरेण्यं तं नमाम्यहम् ॥ ४९ ॥&lt;br&gt;&#xA;बलं यो वै बलवतां मनो वै शीघ्रगामिनाम् ॥&lt;br&gt;&#xA;कालः कलयतां यो हि तं नमामि विलक्षणम् ॥3.32.५०॥&lt;br&gt;&#xA;ज्ञानदाता गुरूणां च मातृरूपश्च बन्धुषु ।&lt;br&gt;&#xA;मित्रेषु जन्मदाता यस्तं सारं प्रणमाम्यहम् ॥५१॥&lt;br&gt;&#xA;शिल्पिनां विश्वकर्मा यः कामदेवश्च रूपिणाम् ॥&lt;br&gt;&#xA;पतिव्रता च पत्नीनां नमस्यं तं नमाम्यहम् ॥ ५२ ॥&lt;br&gt;&#xA;प्रियेषु पुत्ररूपो यो नृपरूपो नरेषु च ॥&lt;br&gt;&#xA;शालग्रामश्च यन्त्राणां तं विशिष्टं नमाम्यहम् ॥ ५३ ॥&lt;br&gt;&#xA;धर्म्मः कल्याणबीजानां वेदानां सामवेदकः ॥&lt;br&gt;&#xA;धर्म्माणां सत्यरूपो यो विशिष्टं तं नमाम्यहम् ॥ ५४ ॥&lt;br&gt;&#xA;जले शैत्यस्वरूपो यो गन्धरूपश्च भूमिषु ॥&lt;br&gt;&#xA;शब्दरूपश्च गगने तं प्रणम्य नमाम्यहम् ॥ ५५ ॥&lt;br&gt;&#xA;क्रतूनां राजसूयो यो गायत्री छन्दसां च यः ॥&lt;br&gt;&#xA;गन्धर्वाणां चित्ररथस्तं गरिष्ठं नमाम्यहम् ॥५६॥&lt;br&gt;&#xA;क्षीरस्वरूपो गव्यानां पवित्राणां च पावकः॥&lt;br&gt;&#xA;पुण्यदानां च यः स्तोत्रं तं नमामि शुभप्रदम् ॥५७॥&lt;br&gt;&#xA;तृणानां कुशरूपो यो व्याधिरूपश्च वैरिणाम् ॥&lt;br&gt;&#xA;गुणानां शान्तरूपो यश्चित्ररूपं नमाम्यहम् ॥ ५८ ॥&lt;br&gt;&#xA;तेजोरूपो ज्ञानरूपः सर्वरूपश्च यो महान्॥&lt;br&gt;&#xA;सर्वानिर्वचनीयं च तं नमामि स्वयं विभुम्॥५९॥&lt;br&gt;&#xA;सर्वाधारेषु यो वायुर्यथाऽऽत्मा नित्यरूपिणाम् ॥&lt;br&gt;&#xA;आकाशो व्यापकानां यो व्यापकं तं नमाम्यहम् ॥ 3.32.६० ॥&lt;br&gt;&#xA;वेदानिर्वचनीयं यन्न स्तोतुं पण्डितः क्षमः ॥&lt;br&gt;&#xA;यदनिर्वचनीयं च को वा तत्स्तोतुमीश्वरः ॥ ६१ ॥&lt;br&gt;&#xA;वेदा न शक्ता यं स्तोतुं जडीभूता सरस्वती ॥&lt;br&gt;&#xA;तं च वाङ्मनसापारं को विद्वान्स्तोतुमीश्वरः ॥६२॥&lt;br&gt;&#xA;शुद्धतेजस्स्वरूपं च भक्तानुग्रहविग्रहम् ॥&lt;br&gt;&#xA;अतीव कमनीयं च श्यामरूपं नमाम्यहम् ॥६३॥&lt;br&gt;&#xA;द्विभुजं मुरलीवक्त्रं किशोरं सस्मितं मुदा ॥&lt;br&gt;&#xA;शश्वद्गोपाङ्गनाभिश्च वीक्ष्यमाणं नमाम्यहम्॥६४॥&lt;br&gt;&#xA;राधया दत्तताम्बूलं भुक्तवन्तं मनोहरम्॥&lt;br&gt;&#xA;रत्नसिंहासनस्थं च तमीशं प्रणमाम्यहम्॥६५॥&lt;br&gt;&#xA;रत्नभूषणभूषाढ्यं सेवितं श्वेतचामरैः॥&lt;br&gt;&#xA;पार्षदप्रवरैर्गोपकुमारैस्तं नमाम्यहम्॥६६॥&lt;br&gt;&#xA;वृन्दावनान्तरे रम्ये रासोल्लाससमुत्सुकम्॥&lt;br&gt;&#xA;रासमण्डलमध्यस्थं नमामि रसिकेश्वरम् ॥ ६७ ॥&lt;br&gt;&#xA;शतशृङ्गे महाशैले गोलोके रत्नपर्वते ॥&lt;br&gt;&#xA;विरजापुलिने रम्ये प्रणमामि विहारिणम्॥६८॥&lt;br&gt;&#xA;परिपूर्णतमं शान्तं राधाकान्तं मनोहरम् ॥&lt;br&gt;&#xA;सत्यं ब्रह्मस्वरूपं च नित्यं कृष्णं नमाम्यहम् ॥ ६९ ॥&lt;br&gt;&#xA;श्रीकृष्णस्य स्तोत्रमिदं त्रिसन्ध्यं यः पठेन्नरः॥&lt;br&gt;&#xA;धर्मार्थकाममोक्षाणां स दाता भारते भवेत् ॥ 3.32.७० ॥&lt;br&gt;&#xA;हरिदास्यं हरौ भक्तिं लभेत्स्तोत्रप्रसादतः ॥&lt;br&gt;&#xA;इह लोके जगत्पूज्यो विष्णुतुल्यो भवेद्ध्रुवम् ॥ ७१ ॥&lt;br&gt;&#xA;सर्वसिद्धेश्वरः शान्तोऽप्यन्ते याति हरेः पदम् ॥&lt;br&gt;&#xA;तेजसा यशसा भाति यथा सूर्य्यो महीतले॥७२॥&lt;br&gt;&#xA;जीवन्मुक्तः कृष्णभक्तः स भवेन्नात्र संशयः ॥&lt;br&gt;&#xA;अरोगी गुणवान्विद्वान्पुत्रवान्धनवान्सदा ॥ ७३ ॥&lt;br&gt;&#xA;षडभिज्ञो दशबलो मनोयायी भवेद्ध्रुवम् ॥&lt;br&gt;&#xA;सर्वज्ञः सर्वदश्चैव स दाता सर्वसम्पदाम् ॥&lt;br&gt;&#xA;कल्पवृक्षसमः शश्वद्भवेत्कृष्णप्रसादतः ॥ ७४ ॥&lt;br&gt;&#xA;इत्येवं कथितं स्तोत्रं वत्स त्वं गच्छ पुष्करम् ॥&lt;br&gt;&#xA;तत्र कृत्वा मन्त्रसिद्धिं पश्चात्प्राप्स्यसि वाञ्छितम् ॥ ७५ ॥&lt;br&gt;&#xA;त्रिस्सप्तकृत्वो निर्भूपां कुरु पृथ्वीं यथासुखम् ॥&lt;br&gt;&#xA;ममाशिषा मुनिश्रेष्ठ श्रीकृष्णस्य प्रसादतः ॥ ७६ ॥&lt;br&gt;&#xA;इति श्रीब्रह्मवैवर्ते महापुराणे तृतीये गणपतिखण्डे नारदनारायणसंवादे स्तवप्रदानं नाम द्वात्रिंशत्तमोऽध्यायः ॥३२॥&lt;/p&gt;</description>
    </item>
    <item>
      <title>०३३</title>
      <link>https://vishvAsa.github.io/purANam_vaiShNavam/brahma-vaivarta-purANam/03/033/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/03/033/</guid>
      <description>&lt;p&gt;नारायण उवाच ॥&lt;br&gt;&#xA;शिवं प्रणम्य स भृगुर्दुर्गां कालीं मुदाऽन्वितः ॥&lt;br&gt;&#xA;गत्वा पुष्करतीर्थ च मन्त्रसिद्धिं चकार ह।१॥&lt;br&gt;&#xA;स बभूव निराहारो मासं भक्तिसमन्वितः ॥&lt;br&gt;&#xA;ध्यायन्कृष्णपदाम्भोजं वायुरोधं चकार सः ॥२॥&lt;br&gt;&#xA;ददर्श चक्षुरुन्मील्य गगनं तेजसा वृतम् ॥&lt;br&gt;&#xA;दिशो दश द्योतयन्तं समाच्छन्नदिवाकरम् ॥३॥&lt;br&gt;&#xA;तेजोमण्डलमध्यस्थं रत्नयानं ददर्श ह ॥&lt;br&gt;&#xA;ददर्श तत्र पुरुषमत्यन्तं सुन्दरं वरम्॥४॥&lt;br&gt;&#xA;ईषद्धास्यप्रसन्नास्यं भक्तानुग्रहकारकम् ॥&lt;br&gt;&#xA;प्रणम्य दण्डवन्मूर्ध्ना वरं वव्रे तमीश्वरम् ॥५॥&lt;br&gt;&#xA;त्रिस्सप्तकृत्वो निर्भूपां करिष्यामि महीमिति ॥&lt;br&gt;&#xA;पादारविन्दे सुदृढां तां भक्तिमनपायिनीम्॥६॥&lt;br&gt;&#xA;दास्यं सुदुर्ल्लभं शश्ववत्पादाब्जे च देहि मे ॥&lt;br&gt;&#xA;कृष्णस्तस्मै वरं दत्त्वा तत्रैवान्तरधीयत॥७॥&lt;br&gt;&#xA;भृगुः प्रणम्य भवनं तज्जगाम परात्परम्॥&lt;br&gt;&#xA;पस्पन्द दक्षिणाङ्गं च परं मङ्गलसूचकम्॥८॥&lt;br&gt;&#xA;वाञ्छा प्रतीतिजननं सुस्वप्नं च ददर्श ह ॥&lt;br&gt;&#xA;मनः प्रसन्नं स्फीतं च तद्बभूव दिवानिशम् ॥&lt;br&gt;&#xA;भाष्य स्वजनं सर्वं गृहे तस्थौ मुदाऽन्वितः ॥ ॥ ९ ॥&lt;br&gt;&#xA;स्वशिष्यान्पितृशिष्यांश्च भ्रातृवर्गांश्च बान्धवान् ॥&lt;br&gt;&#xA;आनीयानीय विविधान्मन्त्रांश्च स चकार ह ॥3.33.१०॥&lt;br&gt;&#xA;पौर्वापर्य्यं स्ववृत्तान्तं तानेवोक्त्वा शुभक्षणे ॥&lt;br&gt;&#xA;तैरेव सार्द्धं बलवान्बभूव गमनोन्मुखः ॥ ११ ॥&lt;br&gt;&#xA;ददर्श मङ्गलं रामः शुश्राव जयसूचकम् ॥&lt;br&gt;&#xA;बुबुधे मनसा सर्वं स्वजयं वैरिसङ्क्षयम्॥१२॥&lt;br&gt;&#xA;यात्राकाले च पुरतः शुश्राव सहसा मुनिः ॥&lt;br&gt;&#xA;हरिशब्दं सिंहशब्दं घण्टादुन्दुभिवादनम्॥१३॥&lt;br&gt;&#xA;आकाशवाणीसङ्गीतं जयस्ते भवितेति च ॥&lt;br&gt;&#xA;नवेङ्गितं च कल्याणं मेघशब्दं जयावहम् ॥१४॥&lt;br&gt;&#xA;चकार यात्रां भगवाञ्छ्रुत्वैवं विविधं शुभम् ॥&lt;br&gt;&#xA;ददर्श पुरतो विप्रबन्दिदैवज्ञभिक्षुकान् ॥१५॥&lt;br&gt;&#xA;ज्वलत्प्रदीपं दधतीं पतिपुत्रवतीं सतीम्॥&lt;br&gt;&#xA;पुरो ददर्श स्मेरास्यां नानाभूषणभूषिताम् ॥ ॥ १६ ॥&lt;br&gt;&#xA;शिवं शिवां पूर्णकुम्भं चाषं च नकुलं तथा ॥&lt;br&gt;&#xA;गच्छन्ददर्श रामश्च यात्रामङ्गलसूचकम् ॥ १७ ॥&lt;br&gt;&#xA;कृष्णसारं गजं सिंहं तुरगं गण्डकं द्विपम् ॥&lt;br&gt;&#xA;चमरीं राजहंसं च चक्रवाकं शुकं पिकम् ॥ १८ ॥&lt;br&gt;&#xA;मयूरं खञ्जनं चैव शङ्खचिल्लं चकोरकम् ॥&lt;br&gt;&#xA;पारावतं बलाकं च कारण्डं चातकं चटम् ॥ १९ ॥&lt;br&gt;&#xA;सौदामनीं शक्रचापं सूर्य्यं सूर्याप्रभां शुभाम् ॥&lt;br&gt;&#xA;सद्योमांसं सजीवं च मत्स्यं शङ्खं सुवर्णकम् ॥ 3.33.२० ॥&lt;br&gt;&#xA;माणिक्यं रजतं मुक्तां मणीन्द्रं च प्रवालकम् ॥&lt;br&gt;&#xA;दधि लाजाञ्छुक्लधान्यं शुक्लपुष्पं च कुङ्कुमम् ॥ २१ ॥&lt;br&gt;&#xA;पर्णं पताकां छत्रं च दर्पणं श्वेतचामरम् ॥&lt;br&gt;&#xA;धेनुं वत्सप्रयुक्तां च रथस्थं भूमिपं तथा ॥ २२ ॥&lt;br&gt;&#xA;दुग्धमाज्यं तथा पूगममृतं पायसं तथा ॥&lt;br&gt;&#xA;शालग्रामं पक्वफलं स्वस्तिकं शर्करां मधु ॥२३॥&lt;br&gt;&#xA;मार्ज्जारं च वृषेन्द्रं च मेषं पर्वतमूषिकम् ॥&lt;br&gt;&#xA;मेघाच्छन्नस्य च रवेरुदयं चन्द्रमण्डलम्&amp;rsquo;॥ ॥ २४ ॥&lt;br&gt;&#xA;कस्तूरीं व्यजनं तोयं हरिद्रां तीर्थमृत्तिकाम् ॥&lt;br&gt;&#xA;सिद्धार्थं सर्षपं दूर्वां विप्रवालं च बालिकाम् ॥ २५ ॥&lt;br&gt;&#xA;मृगं वेश्यां षट्पदं च कर्पूरं पीतवाससम् ॥ गो&lt;br&gt;&#xA;मूत्रं गोपुरीषं च गोधूलिं गोपदाङ्कितम् ॥ २६ ॥&lt;br&gt;&#xA;गोष्ठं गवां वर्त्म रम्यां गोशालां गोगतिं शुभाम् ॥&lt;br&gt;&#xA;भूषणं देवमूर्तिं च ज्वलदग्निं महोत्सवम् ॥२७॥&lt;br&gt;&#xA;ताम्रं च स्फटिकं वन्द्यं सिन्दूरं माल्यचन्दनम् ॥&lt;br&gt;&#xA;गन्धं च हीरकं रत्नं ददर्श दक्षिणे शुभम् ॥२८॥&lt;br&gt;&#xA;सुगन्धिवायोराघ्राणं प्राप विप्राशिषं शुभाम् ॥ २९ ॥&lt;br&gt;&#xA;इत्येवं मङ्गलं ज्ञात्वा प्रययौ स मुदाऽन्वितः ॥&lt;br&gt;&#xA;अस्तं गते दिनकरे नर्म्मदातीरसन्निधौ॥3.33.३०॥&lt;br&gt;&#xA;तत्राक्षयवटं दिव्यं ददर्श सुमनोहरम् ॥&lt;br&gt;&#xA;अत्यूर्ध्वं विस्तृतमतिपुण्याश्रमपदं परम्॥३ १॥&lt;br&gt;&#xA;पौलस्त्यतपसः स्थानं सुगन्धिमरुदन्वितम्॥&lt;br&gt;&#xA;कार्तवीर्य्यार्जुनाभ्याशे तत्र तस्थौ गणैः सह॥३२॥&lt;br&gt;&#xA;सुष्वाप पुष्पशय्यायां किङ्करैः परिसेवितः॥&lt;br&gt;&#xA;निद्रां ययौ परिश्रान्तः परमानन्दसङ्गतः॥३३॥&lt;br&gt;&#xA;निशातीते च स भृगुश्चारु स्वप्नं ददर्श ह ॥&lt;br&gt;&#xA;न चिन्तितं यन्मनसा वायुपित्तकफं विना ॥ ३४ ॥&lt;br&gt;&#xA;गजाश्वशैलप्रासादगोवृक्षफलितेषु च ॥&lt;br&gt;&#xA;आरुह्यमाणमात्मानं रुदन्तं कृमिभक्षितम् ॥ ३५ ॥&lt;br&gt;&#xA;आरुह्यमाणमात्मानं नौकायां चन्दनोक्षितम् ॥&lt;br&gt;&#xA;धृतवन्तं पुष्पमालां शोभितं पीतवाससा ॥ ३६ ॥&lt;br&gt;&#xA;विण्मूत्रोक्षितसर्वाङ्गं वसापूयसमन्वितम् ॥&lt;br&gt;&#xA;वीणां वरां वादयन्तमात्मानं च ददर्श ह ॥ ३७ ॥&lt;br&gt;&#xA;विस्तीर्णपद्मपत्त्रैश्च स्वं ददर्श सरित्तटे ॥&lt;br&gt;&#xA;दध्याज्यमधुसंयुक्तं भुक्तवन्तं च पायसम् ॥ ३८ ॥&lt;br&gt;&#xA;भुक्तवन्तं च ताम्बूलं लभन्तं ब्राह्मणाशिषम्॥&lt;br&gt;&#xA;फलपुष्पप्रदीपं च पश्यन्तं स्वं ददर्श ह॥३९।&lt;br&gt;&#xA;परिपक्वफलं क्षीरमुष्णान्नं शर्करान्वितम् ॥&lt;br&gt;&#xA;स्वस्तिकं भुक्तवन्तं स्वं ददर्श च पुनः पुनः ॥ 3.33.४० ॥&lt;br&gt;&#xA;जलौकसा वृश्चिकेन मीनेन भुजगेन च ॥&lt;br&gt;&#xA;भक्षितं भीतमात्मानं पलायन्तं ददर्श सः ॥ ॥ ४१ ॥&lt;br&gt;&#xA;ततो ददर्श चात्मानं मण्डलं चन्द्रसूर्य्ययोः ॥&lt;br&gt;&#xA;पतिपुत्रवतीं नारीं पश्यन्तं सस्मितं द्विजः ॥ ४२ ॥&lt;br&gt;&#xA;सुवेषया कन्यका स स्मितेन द्विजेन च ॥&lt;br&gt;&#xA;ददर्श श्लिष्टमात्मानं तुष्टेन परितुष्टया ॥ ४३ ॥&lt;br&gt;&#xA;फलितं पुष्पितं वृक्षं देवताप्रतिमां नृपम् ॥&lt;br&gt;&#xA;गजस्थं च रथस्थं च पश्यन्तं स्वं ददर्श ह ॥ ४४ ॥&lt;br&gt;&#xA;पीतवस्त्रपरीधानां रत्नालङ्कारभूषिताम् ॥&lt;br&gt;&#xA;विशन्तीं ब्राह्मणो गेहं पश्यन्तं स्वं ददर्श ह ॥ ४५ ॥&lt;br&gt;&#xA;शङ्खं च स्फटिकं श्वेतमालां मुक्तां च चन्दनम् ॥&lt;br&gt;&#xA;सुवर्णं रजतं रत्नं पश्यन्तं स्वं ददर्श ह ॥ ४६ ॥&lt;br&gt;&#xA;गजं वृषं च सर्पं च श्वेतं च श्वेतचामरम् ॥&lt;br&gt;&#xA;नीलोत्पलं दर्पणं च भार्गवो वै ददर्श ह ॥ ४७ ॥&lt;br&gt;&#xA;रथस्थं नवरत्नाढ्यं मालतीमाल्यभूषितम् ॥&lt;br&gt;&#xA;रत्नसिंहासनस्थं स्वं भृगुः स्वप्ने ददर्श ह ॥ ४८ ॥&lt;br&gt;&#xA;पद्मश्रेणीं पूर्णकुम्भं दधि लाजान्घृतं मधु ॥&lt;br&gt;&#xA;पर्णच्छत्रं छत्रिणं च भृगुः स्वप्ने ददर्श ह ॥ ४९ ॥&lt;br&gt;&#xA;बकपङ्क्तिं हंसपङ्क्तिं कन्यापङ्क्तिं व्रतान्विताम् ॥&lt;br&gt;&#xA;पूजयन्तो घटं शुभ्रं भृगुः स्वप्ने ददर्श ह ॥ 3.33.५० ॥&lt;br&gt;&#xA;मण्डपस्थं द्विजगणं पूजयन्तं हरं हरिम् ॥&lt;br&gt;&#xA;जयोऽस्त्वित्युक्तवन्तं तं भृगुः स्वप्ने ददर्श ह ॥ ५१ ॥&lt;br&gt;&#xA;सुधावृष्टिं पर्णवृष्टिं फलवृष्टिं च शाश्वतीम् ॥&lt;br&gt;&#xA;पुष्पचन्दनवृष्टिं च भृगुः स्वप्ने ददर्श ह ॥ ५२ ॥&lt;br&gt;&#xA;सद्योमांसं जीवमत्स्यं मयूरं श्वेतखञ्जनम् ॥&lt;br&gt;&#xA;सरोवरं च तीर्थानि भृगुः स्वप्ने ददर्श ह ॥ ५३ ॥&lt;br&gt;&#xA;पारावतं शुकं चाषं शङ्खं चिल्लं च चातकम् ॥&lt;br&gt;&#xA;व्याघ्रं सिंहं च सुरभीं भृगुः स्वप्ने ददर्श ह ॥५४॥&lt;br&gt;&#xA;गोरोचनां हरिद्रां च शुक्लधान्याचलं वरम् ॥&lt;br&gt;&#xA;ज्वलदग्निं तथा दूर्वां भृगुः स्वप्ने ददर्श ह ॥५५॥&lt;br&gt;&#xA;देवालयसमूहं च शिवलिङ्गं च पूजितम् ॥&lt;br&gt;&#xA;अर्चितां मृन्मयीं शैवां भृगुः स्वप्ने ददर्श ह ॥ ५६ ॥&lt;br&gt;&#xA;यवगोधूमचूर्णानां भक्ष्याणि विविधानि च ॥&lt;br&gt;&#xA;भृगुर्ददर्श स्वप्ने च बुभुजे च पुनः पुनः ॥ ५७ ॥&lt;br&gt;&#xA;दिव्यवस्त्रपरीधाना रत्नभूषणभूषिताः ॥&lt;br&gt;&#xA;अगम्यागमनं स्वप्ने चकार भृगुनन्दनः ॥५८॥&lt;br&gt;&#xA;ददर्श नर्त्तकीं वेश्यां रुधिरं च सुरां पपौ ॥&lt;br&gt;&#xA;रुधिरोक्षितसर्वाङ्गः स्वप्ने च भृगुनन्दनः ॥ ५९ ॥&lt;br&gt;&#xA;पक्षिणां पीतवर्णानां मानुषाणां च नारद ॥&lt;br&gt;&#xA;मांसानि बुभुजे रामो हृष्टः स्वप्नेऽरुणोदये ॥ 3.33.६० ॥&lt;br&gt;&#xA;अकस्मान्निगडैर्बद्धं क्षतं शस्त्रेण स्वं पुनः ॥&lt;br&gt;&#xA;दृष्ट्वा च बुबुधे प्रातः समुत्तस्थौ हरिं स्मरन्॥ ६१ ॥&lt;br&gt;&#xA;अतीव हृष्टः स्वप्नेन प्रातःकृत्यं चकार सः ॥&lt;br&gt;&#xA;मनसा बुबुधे सर्वं विजेष्यामि रिपुं ध्रुवम् ॥ ६२ ॥&lt;br&gt;&#xA;इति श्रीब्रह्मवैवत्ते महापुराणे तृतीये गणपति खण्डे नारदनारायणसंवादे त्रयस्त्रिंशत्तमोऽध्यायः ॥ ३३ ॥&lt;/p&gt;</description>
    </item>
    <item>
      <title>०३४</title>
      <link>https://vishvAsa.github.io/purANam_vaiShNavam/brahma-vaivarta-purANam/03/034/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/03/034/</guid>
      <description>&lt;p&gt;नारायण उवाच ॥&lt;br&gt;&#xA;स प्रातराह्निकं कृत्वा समालोच्य च तैः सह ॥&lt;br&gt;&#xA;दूतं प्रस्थापयामास कार्त्तवीर्य्याश्रमं भृगुः ॥१॥&lt;br&gt;&#xA;स दूतःशीघ्रमागत्य वसन्तं राजसंसदि ॥&lt;br&gt;&#xA;वेष्टितं सचिवैः सार्द्धमुवाच नृपतीश्वरम् ॥ २ ॥&lt;br&gt;&#xA;रामदूत उवाच ॥&lt;br&gt;&#xA;नर्म्मदातीरसान्निध्ये न्यग्रोधाक्षयमूलके ॥&lt;br&gt;&#xA;स भृगुर्भ्रातृभिः सार्द्धं तत्र त्वं गन्तुमर्हसि ॥ ३ ॥&lt;br&gt;&#xA;युद्धं कुरु महाराज जातिभिर्ज्ञातिभिः सह ॥&lt;br&gt;&#xA;त्रिस्सप्तकृत्वो निर्भूपां करिष्यति महीमिति ॥ ४ ॥&lt;br&gt;&#xA;इत्युक्त्वा रामदूतश्चाप्यगच्छद्रामसन्निधिम् ॥&lt;br&gt;&#xA;राजा विधाय सन्नाहं समरं गन्तुमुद्यतः ॥ ५ ॥&lt;br&gt;&#xA;गच्छन्तं समरं दृष्ट्वा प्राणेशं सा मनोरमा ॥&lt;br&gt;&#xA;तमेव वारयामास वासयामास सन्निधौ ॥ ६ ॥&lt;br&gt;&#xA;राजा मनोरमां दृष्ट्वा प्रसन्नवदनेक्षणः ॥&lt;br&gt;&#xA;तामुवाच सभामध्ये वाक्यं मानसिकं मुने ॥ ७ ॥&lt;br&gt;&#xA;कार्त्तवीर्य्यार्जुन उवाच॥&lt;br&gt;&#xA;मामेवाह्वयते कान्ते जमदग्निसुतो महान् ॥&lt;br&gt;&#xA;स तिष्ठन्नर्म्मदातीरे रणाय भ्रातृभिः सह ॥ ८ ॥&lt;br&gt;&#xA;सम्प्राप्य शङ्कराच्छस्त्रं मन्त्रं च कवचं हरेः ।&amp;rsquo;&lt;br&gt;&#xA;त्रिस्सप्तकृत्वो निर्भूपां कर्तुमिच्छति मेदिनीम् ॥ ९ ॥&lt;br&gt;&#xA;आन्दोलयन्ति मे प्राणा मनः सङ्क्षुभितं मुहुः ॥&lt;br&gt;&#xA;शश्वत्स्फुरति वामाङ्गं दृष्टं स्वप्नं शृणु प्रिये ॥ 3.34.१० ॥&lt;br&gt;&#xA;तैलाभ्यङ्गितमात्मानमपश्यं गर्दभोपरि ॥&lt;br&gt;&#xA;औढपुष्पस्य माल्यं च बिभ्रतं रक्तचन्दनम् ॥ ११ ॥&lt;br&gt;&#xA;रक्तवस्त्रपरीधानं लोहालङ्कारभूषितम् ॥&lt;br&gt;&#xA;क्रीडन्तं च हसन्तं च निर्वाणाङ्गारराशिना ॥ १२ ॥&lt;br&gt;&#xA;भस्माच्छन्नां च पृथिवीं जपापुष्पान्वितां सति ॥&lt;br&gt;&#xA;रहितं चन्द्रसूर्य्याभ्यां रस्तसन्ध्यान्वितं नभः ॥ १३ ॥&lt;br&gt;&#xA;मुक्तकेशां च नृत्यन्तीं विधवां छिन्ननासिकाम् ॥&lt;br&gt;&#xA;रक्तवस्त्रपरीधानामपश्यं चाट्टहासिनीम् ॥ १४ ॥&lt;br&gt;&#xA;सशरामग्निरहितां चितां भस्मसमन्विताम् ॥&lt;br&gt;&#xA;भस्मवृष्टिमसृग्वृष्टिमग्निवृष्टिमपीश्वरि ॥ १९ ॥&lt;br&gt;&#xA;पक्व तालफलाकीर्णां पृथिवीमस्थिसंयुताम्॥&lt;br&gt;&#xA;अपश्यं कर्परौघं च छिन्नकेशनखान्वितम् ॥१६॥&lt;br&gt;&#xA;पर्वतं लवणानां च राशीभूतं कपर्दकम्॥&lt;br&gt;&#xA;चूर्णानां चैव तैलानामदृशं कन्दरं निशि ॥१७॥&lt;br&gt;&#xA;अदृशं पुष्पितं वृक्षमशोककरवीरयोः ॥&lt;br&gt;&#xA;तालवृक्षं च फलितं तत्र चैव पतत्फलम् ॥ १८ ॥।&lt;br&gt;&#xA;स्वकरात्पूर्णकलशः पपात च बभञ्ज च ॥&lt;br&gt;&#xA;इत्यपश्यं च गगनात्सम्पतच्चन्द्रमण्डलम् ॥१९॥&lt;br&gt;&#xA;अपश्यमम्बरात्सूर्य्यमण्डलं समम्पतद्भुवि ॥&lt;br&gt;&#xA;उल्कापातं धूमकेतुं ग्रहणं चन्द्रसूर्य्ययोः ॥ 3.34.२० ॥&lt;br&gt;&#xA;विकृताकारपुरुषं विकटास्यं दिगम्बरम् ॥&lt;br&gt;&#xA;आगच्छन्तं चाग्रतस्तमपश्यं च भयानकम् ॥ २१ ॥&lt;br&gt;&#xA;बाला द्वादशावर्षीया वस्त्रभूषणभूषिता ॥&lt;br&gt;&#xA;संरुष्टा याति मद्गेहादित्यपश्यमहं निशि ॥ २२ ॥&lt;br&gt;&#xA;आज्ञां त्वं देहि राजेन्द्र त्वद्गेहाद्यामि काननम् ॥&lt;br&gt;&#xA;वदसि त्वं मामिति च निश्यपश्यमहं शुचा ॥ २३ ॥&lt;br&gt;&#xA;रुष्टो विप्रो मां शपते सन्न्यासी च तथा गुरुः ॥&lt;br&gt;&#xA;भित्तौ पुत्तलिकाश्चित्रा नृत्यन्तीश्च ददर्श ह ॥ २४ ॥&lt;br&gt;&#xA;चञ्चलानां च गृध्राणां काकानां निकरैः सदा ॥&lt;br&gt;&#xA;पीडितं महिषाणां च स्वमपश्यमहं निशि ॥ २५ ॥&lt;br&gt;&#xA;पीडितं तैलयन्त्रेण भ्रामितं तैलकारिणा ॥&lt;br&gt;&#xA;दिगम्बरान्पाशहस्तानपश्यमहमीश्वरि ॥ २६ ॥&lt;br&gt;&#xA;नृत्यन्ति गायकाः सर्वे गानं गायन्ति मे गृहे ॥&lt;br&gt;&#xA;विवाहं परमानन्दमित्यपश्यमहं निशि ॥ २७ ॥&lt;br&gt;&#xA;रमणं कुर्वतो लोकान्केशाकेशि च कुर्वतः ॥&lt;br&gt;&#xA;अदृशं समरं रात्रौ काकानां च शुनामपि ॥ २८ ॥&lt;br&gt;&#xA;मोटकानि च पिण्डानि श्मशानं शवसंयुतम् ॥&lt;br&gt;&#xA;रक्तवस्त्रं शुक्लवस्त्रमपश्यं निशि कामिनि ॥ २९ ॥&lt;br&gt;&#xA;कृष्णाम्बरा कृष्णवर्णा नग्ना वै मुक्तकेशिनी॥&lt;br&gt;&#xA;विधवाऽऽश्लिष्यति च मामपश्यं निशि शोभने ॥ ॥ 3.34.३० ॥&lt;br&gt;&#xA;नापितो मुण्डते मुण्डं श्मश्रुश्रेणीं च मे प्रिये ॥&lt;br&gt;&#xA;वक्षःस्थलं च नखरमित्यपश्यमहं निशि ॥ ३१ ॥&lt;br&gt;&#xA;पादुका चर्मरज्जूनामपश्यं राशिमुल्बणम् ॥&lt;br&gt;&#xA;चक्रं भ्रमन्तं भूमौ च कुलालस्येति सुन्दरि ॥ ३२ ॥&lt;br&gt;&#xA;वात्यया घूर्णमानं च शुष्कवृक्षं तमुत्थितम् ॥&lt;br&gt;&#xA;पूर्णमानं कबन्धं वै चापश्यं निशि सुव्रते ॥ ३३ ॥&lt;br&gt;&#xA;ग्रथितां मुण्डमालां च चूर्णमानां च वात्यया ॥&lt;br&gt;&#xA;अतीव घोरदशनामप्यपश्यमहं वरे ॥ ३४ ॥&lt;br&gt;&#xA;भूतप्रेता मुक्तकेशा वमन्तश्व हुताशनम् ॥&lt;br&gt;&#xA;मां भीषयन्ति सततमित्यपश्यमहं निशि ॥ ३५ ॥&lt;br&gt;&#xA;दग्धजीवं दग्धवृक्षं व्याधिग्रस्तं नरं परम् ॥&lt;br&gt;&#xA;अङ्गहीनं च वृषलमप्यपश्यमहं निशि ॥ ३६ ॥&lt;br&gt;&#xA;गेहपर्वतवृक्षाणां सहसा पतनं परम् ॥&lt;br&gt;&#xA;मुहुर्मुहुर्वज्रपातमप्यपश्यमहं निशि ॥ ३७ ॥&lt;br&gt;&#xA;कुक्कुराणां शृगालानां रोदनं च मुहुर्मुहुः ॥&lt;br&gt;&#xA;गृहे गृहे च नियतमपश्यं सर्वतो निशि ॥ ३८ ॥&lt;br&gt;&#xA;अधश्शिरस्तूर्द्ध्वपादं मुक्तकेशं दिगम्बरम् ॥&lt;br&gt;&#xA;भूमौ भ्रमन्तं गच्छन्तं चाप्यपश्यमहं नरम् ॥ ३९ ॥&lt;br&gt;&#xA;विकृताकारशब्दं च ग्रामादौ देव रोदनम् ॥&lt;br&gt;&#xA;प्रातः श्रुत्वैवावबुद्धः क उपायो वदाधुना ॥ 3.34.४० ॥&lt;br&gt;&#xA;नृपतेर्वचनं श्रुत्वा हृदयेन विदूयता ॥&lt;br&gt;&#xA;सगद्गदं च रुदती तमुवाच नृपेश्वरम् ॥ ४१ ॥&lt;br&gt;&#xA;मनोरमोवाच ॥&lt;br&gt;&#xA;हे नाथ रमणश्रेष्ठ श्रेष्ठ सर्वमहीभृताम् ॥&lt;br&gt;&#xA;प्राणातिरेक प्राणेश शृणु वाक्यं शुभावहम् ॥४२॥&lt;br&gt;&#xA;नारायणांशो भगवाञ्जामदग्न्यो महाबली ॥&lt;br&gt;&#xA;सृष्टिसंहर्तुरीशस्य शिष्योऽयं जगतः प्रभोः ॥ ४३ ॥&lt;br&gt;&#xA;त्रिःसप्तकृत्वो निर्भूपां करिष्यामि महीमिति ॥&lt;br&gt;&#xA;प्रतिज्ञा यस्य रामस्य तेन सार्द्धं रणं त्यज ॥ ४४ ॥&lt;br&gt;&#xA;पापिनं रावणं जित्वा शूरं त्वमपि मन्यसे ॥&lt;br&gt;&#xA;स त्वया न जितो नाथ स्वपापेन पराजितः ॥ ४५ ॥&lt;br&gt;&#xA;यो न रक्षति धर्म्मं च तस्य को रक्षिता भुवि ॥&lt;br&gt;&#xA;स नश्यति स्वयं मूढो जीवन्नपि मृतो हि सः ॥ ४६ ॥&lt;br&gt;&#xA;शुभाशुभस्य सततं साक्षी धर्म्मस्य कर्मणः ॥&lt;br&gt;&#xA;आत्मारामः स्थितः स्वान्तो मूढस्त्वं नहि पश्यसि ॥४७॥&lt;br&gt;&#xA;पुत्रदारादिकं यद्यत्सर्वैश्वर्य्यं सुधर्मिणाम् ॥&lt;br&gt;&#xA;जलबुद्बुदवत्सर्वमनित्यं नश्वरं नृप ॥४८॥&lt;br&gt;&#xA;संसारं स्वप्नसदृशं मत्वा सन्तोऽत्र भारते॥&lt;br&gt;&#xA;ध्यायन्ति सततं धर्म्मं तपः कुर्वन्ति भक्तितः ॥ ४९ ॥&lt;br&gt;&#xA;दत्तेन दत्तं यज्ज्ञानं तत्सर्वं विस्मृतं त्वया ॥&lt;br&gt;&#xA;अस्ति चेद्विप्रहिंसायां कुबुद्धे त्वन्मनः कथम् ॥ 3.34.५० ॥&lt;br&gt;&#xA;सुखार्थे मृगयां गत्वा तत्रोपोष्य द्विजाश्रमे ॥&lt;br&gt;&#xA;भुक्त्वा मिष्टमपूर्वं च हतो विप्रो निरर्थकम् ॥ ५१ ॥&lt;br&gt;&#xA;गुरु विप्रसुराणां च यः करोति पराभवम् ॥&lt;br&gt;&#xA;अभीष्टदेवस्तं रुष्टो विपत्तिस्तस्य सन्निधौ ॥ ५२ ॥&lt;br&gt;&#xA;स्मरणं कुरु राजेन्द्र दत्तात्रेयपदाम्बुजम् ॥&lt;br&gt;&#xA;गुरौ भक्तिश्च सर्वेषां सर्वविघ्नविनाशिनी ॥ ५३ ॥&lt;br&gt;&#xA;गुरुदेवं समभ्यर्च्य तं भृगुं शरणं व्रज ॥&lt;br&gt;&#xA;विप्रे देवे प्रसन्ने च क्षत्त्रियाणां नहि क्षतिः ॥ ५४ ॥&lt;br&gt;&#xA;विप्रस्य किङ्करो भूपो वैश्यो भूपस्य भूमिप ॥&lt;br&gt;&#xA;सर्वेषां किङ्कराः शूद्रा ब्राह्मणस्य विशेषतः ॥ ५९ ॥&lt;br&gt;&#xA;अयशः शरणं शश्वत्क्षत्रियस्य च क्षत्रिये ॥&lt;br&gt;&#xA;महद्यशस्तच्छरणं गुरुदेवद्विजेषु च ॥ ९६ ॥&lt;br&gt;&#xA;ब्राह्मणं भज राजेन्द्र गरीयांसं सुरादपि ॥&lt;br&gt;&#xA;ब्राह्मणे परितुष्टे च सन्तुष्टाः सर्वदेवताः॥५७॥&lt;br&gt;&#xA;इत्येवमुक्त्वा राजेन्द्रं क्रोडे कृत्वा महासती॥&lt;br&gt;&#xA;मुहुर्मुहुर्मुखं दृष्ट्वा विललाप रुरोद च ॥५८॥&lt;br&gt;&#xA;क्षणं तिष्ठ महाराज पुनरेवमुवाच सा ॥&lt;br&gt;&#xA;स्नानं कुरु महाराज भोजयिष्यामि वाञ्छितम् ॥ ५९ ॥&lt;br&gt;&#xA;चन्दनागुरुकस्तूरीकर्पूरैः कुङ्कुमैर्युतम् ॥&lt;br&gt;&#xA;अनुलेपं करिष्यामि सर्वाङ्गे तव सुन्दर ॥3.34.६०॥&lt;br&gt;&#xA;क्षणं सिंहासने तिष्ठ क्षणं वक्षसि मे प्रभो॥&lt;br&gt;&#xA;सभायां पुष्परचिते तल्पे पश्यामि शोभनम् ॥ ६१ ॥&lt;br&gt;&#xA;शतपुत्राधिकः प्रेम्णा सतीनां वै पतिर्नृप ॥&lt;br&gt;&#xA;निरूपितो भगवता वेदेषु हरिणा स्वयम् ॥ ६२ ॥&lt;br&gt;&#xA;मनोरस्तवचः श्रुत्वा राजा परमपण्डितः ॥&lt;br&gt;&#xA;बोधयामास तां राज्ञीं ददौ प्रत्युत्तरं पुनः ॥ ६३ ॥&lt;br&gt;&#xA;कार्त्तवीर्य्यार्जुन उवाच ॥&lt;br&gt;&#xA;शृणु कान्ते प्रवक्ष्यामि श्रुतं सर्वं त्वयेरितम् ॥&lt;br&gt;&#xA;शोकार्तानां च वचनं न प्रशंस्यं सभासु च ॥ ६४ ॥&lt;br&gt;&#xA;सुखं दुःखं भयं शोकः कलहः प्रीतिरेव च ॥&lt;br&gt;&#xA;कर्म भोगार्हकालेन सर्वं भवति सुन्दरि ॥ ६५ ॥&lt;br&gt;&#xA;कालो ददाति राजत्वं कालो मृत्युं पुनर्भवम् ॥&lt;br&gt;&#xA;कालः सृजति संसारं कालः संहरते पुनः ॥ ६६ ॥&lt;br&gt;&#xA;करोति पालनं कालः कालरूपी जनार्दनः ॥&lt;br&gt;&#xA;कालस्य कालः श्रीकृष्णो विधातुर्विधिरेव च ॥ ६७ ॥&lt;br&gt;&#xA;संहर्त्तुर्वाऽपि संहर्त्ता पातुः पाता च कर्मकृत् ॥&lt;br&gt;&#xA;स कर्मणां कर्मरूपी ददाति तपसां फलम् ॥&lt;br&gt;&#xA;कः केन हन्यते जन्तुः कर्मणा वै विना सति॥ &amp;rsquo; ॥ ६८ ॥&lt;br&gt;&#xA;स्रष्टा सृजति सृष्टिं च संहर्त्ता संहरेत्पुनः ॥&lt;br&gt;&#xA;पाता पाति च भूतानि यस्याज्ञां परिपालयेत् ॥ ६९ ॥&lt;br&gt;&#xA;यस्याज्ञया वाति वातः सन्ततं भयविह्वलः ॥&lt;br&gt;&#xA;शश्वत्सञ्चरते मृत्युः सूर्य्यस्तपति सन्ततम् ॥ 3.34.७० ॥&lt;br&gt;&#xA;वर्षतीन्द्रो दहत्यग्निः कालो भ्रमति भीतवत् ॥&lt;br&gt;&#xA;तिष्ठन्ति स्थावराः सर्वे चरन्ति सततं चराः ॥ ७१ ॥&lt;br&gt;&#xA;वृक्षाश्च पुष्पिताः काले फलितः पल्लवान्विताः ॥&lt;br&gt;&#xA;शुष्यन्ति कालतः काले वर्द्धन्ते च तदाज्ञया ॥७२॥&lt;br&gt;&#xA;आविर्भूता तिरोभूता सृष्टिरेव तदाज्ञया ॥&lt;br&gt;&#xA;तस्याज्ञया भवेत्सर्वं न किञ्चित्स्वेच्छया नृणाम् ॥ ॥ ७३ ॥&lt;br&gt;&#xA;नारायणांशो भगवाञ्जामदग्न्यो महाबलः ॥&lt;br&gt;&#xA;त्रिस्सप्तकृत्वो निर्भूपां करिष्यति महीमिति॥ ७४ ॥&lt;br&gt;&#xA;प्रतिज्ञा विफला तस्य न भवेत्तु कदाचन ॥&lt;br&gt;&#xA;निश्चितं तस्य वध्योऽहमिति जानामि सुव्रते ॥ ७५ ॥&lt;br&gt;&#xA;ज्ञात्वा सर्वं भविष्यं च शरणं यामि तत्कथम् ॥&lt;br&gt;&#xA;प्रतिष्ठितानां चाकीर्त्तिर्मरणादतिरिच्यते ॥ ७६ ॥&lt;br&gt;&#xA;इत्येवमुक्त्वा राजेन्द्रः समरं गन्तुमुद्यतः ॥&lt;br&gt;&#xA;वाद्यं च वादयामास कारयामास मङ्गलम् ॥ ७७ ॥&lt;br&gt;&#xA;शतकोटिर्नृपाणां च गजेन्द्राणां त्रिलक्षकम् ॥&lt;br&gt;&#xA;अक्षौहिणीनां शतकं महाबलपराक्रमम् ॥ ७८ ॥&lt;br&gt;&#xA;अश्वानां च गजानां च पदातीनां तथैव च ॥&lt;br&gt;&#xA;असङ्ख्यकं रथानां च गृहीत्वा गन्तुमुद्यतः ॥ ७९ ॥&lt;br&gt;&#xA;बभूव स्तिमिता साध्वी दृष्ट्वा तं गमनोन्मुखम् ।&lt;br&gt;&#xA;धृतवन्तं च सन्नाहमक्षयं सशरं धनुः ॥ 3.34.८० ॥&lt;br&gt;&#xA;क्रीडागारे क्षणं तस्थौ कृत्वा कान्तं स्ववक्षसि ॥&lt;br&gt;&#xA;पश्यन्ती तन्मुखाम्भोजं चुचुम्ब च मुहुर्मुहुः ॥ ८१ ॥&lt;br&gt;&#xA;इति श्रीब्रह्मवैवर्त्ते महापुराणे तृतीये गणपतिखण्डे नारदनारायणसंवादे कार्तवीर्यार्जुन सन्नाहो नाम चतुस्त्रिंशत्तमोऽध्यायः ॥ ३४ ॥&lt;/p&gt;</description>
    </item>
    <item>
      <title>०३५</title>
      <link>https://vishvAsa.github.io/purANam_vaiShNavam/brahma-vaivarta-purANam/03/035/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/03/035/</guid>
      <description>&lt;p&gt;नारायण उवाच ॥&lt;br&gt;&#xA;मनोरमा प्राणनाथं क्षणं कृत्वा स्ववक्षसि ॥&lt;br&gt;&#xA;भविष्यं मनसा चक्रे यद्यत्स्वामिमुखाच्छुतम् ॥ १ ॥&lt;br&gt;&#xA;पुत्रांश्च पुरतः हृत्वा बान्धवांश्च स्वकिङ्करान् ॥&lt;br&gt;&#xA;सस्मार सा हरिपदं मेने सत्यं भवेन्मुने॥२॥&lt;br&gt;&#xA;योगेन भित्त्वा षट्चक्रं वायुं संस्थाप्य मूर्द्धनि ॥&lt;br&gt;&#xA;ब्रह्मरन्ध्रस्थकमले सहस्रदलसंयुते ॥ ३ ॥&lt;br&gt;&#xA;स्वान्तमाकृष्य विषयाज्जलबुद्बुदसन्निभात् ॥&lt;br&gt;&#xA;संस्थाप्य बद्ध्वा ज्ञानेन लोलं ब्रह्मणि निष्कले ॥ ४ ॥&lt;br&gt;&#xA;द्विविधं कर्म सन्न्यस्य निर्मूलमपुनर्भवम् ॥&lt;br&gt;&#xA;तत्र प्राणांश्च तत्याज न च प्राणाधिकं प्रियम् ॥ ५ ॥&lt;br&gt;&#xA;स राजा तां मृतां दृष्ट्वा विललाप रुरोद च ॥&lt;br&gt;&#xA;सन्नाहं सम्परित्यज्य कृत्वा वक्षस्युवाच ताम् ॥६॥&lt;br&gt;&#xA;राजोवाच ॥&lt;br&gt;&#xA;मनोरमे समुत्तिष्ठ न यास्यामि रणाजिरम् ॥&lt;br&gt;&#xA;सचेतना मां पश्येति विलपन्तं मुहुमुर्हुः ॥ ७ ॥&lt;br&gt;&#xA;मनोरमे समुत्तिष्ठ मया सार्द्धं गृहं व्रज ॥&lt;br&gt;&#xA;न करिष्यामि समरं भृगुणा सह भामिनि ॥ ८ ॥&lt;br&gt;&#xA;मनोरमे समुत्तिष्ठ श्रीशैलं व्रज सुन्दरि ॥&lt;br&gt;&#xA;तत्र क्रीडां करिष्यामि त्वया सार्द्धं यथा पुरा ॥ ९ ॥&lt;br&gt;&#xA;मनोरमे समुत्तिष्ठ व्रज गोदावरीं प्रिये ॥&lt;br&gt;&#xA;जलक्रीडां करिष्यामि त्वया सार्धं यथा पुरा ॥ 3.35.१० ॥&lt;br&gt;&#xA;मनोरमे समुत्तिष्ठ नन्दनं व्रज सुन्दरि ॥&lt;br&gt;&#xA;पुष्पभद्रानदीतीरे विहरिष्यामि निर्जने ॥ ११ ॥&lt;br&gt;&#xA;मनोरमे समुत्तिष्ठ मलयं व्रज सुन्दरि ॥&lt;br&gt;&#xA;त्वया सार्द्धं रमिष्येऽहं तत्र चन्दनकानने ॥ १२ ॥&lt;br&gt;&#xA;शीतेन गन्धयुक्तेन वायुना सुरभीकृते ॥&lt;br&gt;&#xA;भ्रमरध्वनिसंयुक्ते पुंस्कोकिल रुतश्रिते ॥ १३ ॥&lt;br&gt;&#xA;चन्दनागुरुकस्तूरीकुङ्कुमालेपनं कुरु ॥&lt;br&gt;&#xA;चन्दनोक्षितसर्वाङ्गं पश्य मां सस्मिते सति ॥ १४ ॥&lt;br&gt;&#xA;सुधातुल्यं सुमधुरं वचनं रचय प्रिये ॥&lt;br&gt;&#xA;कुटिलभ्रूविकारं च कथं न कुरुषेऽधुना ॥ १५ ॥&lt;br&gt;&#xA;नृपस्य रोदनं श्रुत्वा वाग्बभूवाशरीरिणी ॥&lt;br&gt;&#xA;स्थिरीभव महाराज कुरुषे रोदनं कथम् ॥ १६ ॥&lt;br&gt;&#xA;त्वं महाज्ञानिनां श्रेष्ठो दत्तात्रेयप्रसादतः ॥&lt;br&gt;&#xA;जलबुद्बुदवत्सर्वं संसारं पश्य शोभनम् ॥ १७ ॥&lt;br&gt;&#xA;कमलांशा च सा साध्वी जगाम कमलालयम् ॥&lt;br&gt;&#xA;त्वमेव गच्छ वैकुण्ठं रणं कृत्वा रणाजिरे ॥ १८ ॥&lt;br&gt;&#xA;इत्येव वचनं श्रुत्वा जहौ शोकं नराधिपः ॥&lt;br&gt;&#xA;ततश्चन्दनकाष्ठेन चितां दिव्यां चकार ह ॥ १९ ॥&lt;br&gt;&#xA;संस्काराग्निं कारयित्वा पुत्रद्वारा ददाह ताम् ॥&lt;br&gt;&#xA;नानाविधानि रत्नानि ब्राह्मणेभ्यो ददौ मुदा ॥ 3.35.२० ॥&lt;br&gt;&#xA;नानाविधानि दानानि वस्त्राणि विविधानि च ॥&lt;br&gt;&#xA;मनोरमायाः पुण्येन ब्राह्मणेभ्यो ददौ मुदा ॥२१॥&lt;br&gt;&#xA;भुज्यतां भुज्यतां शश्वद्दीयतां दीयतामिति ॥&lt;br&gt;&#xA;शब्दो बभूव सर्वत्र कार्त्तवीर्य्याश्रमे मुने ॥२२॥&lt;br&gt;&#xA;कोषेषु स्वाधिकारेषु स्थितं यद्यद्धनं तदा ॥&lt;br&gt;&#xA;मनोरमायाः पुण्येन ब्राह्मणेभ्यो ददौ मुदा ॥ २३ ॥&lt;br&gt;&#xA;राजा जगाम समरं हृदयेन विदूयता ॥&lt;br&gt;&#xA;सार्धं सैन्यसमूहैश्च वाद्यभाण्डैरसङ्ख्यकैः ॥२४॥&lt;br&gt;&#xA;ददर्श मङ्गलं राजा पुरो वर्त्मनि वर्त्मनि ॥&lt;br&gt;&#xA;ययौ तथापि समरं नाजगाम गृहं पुनः॥२५॥&lt;br&gt;&#xA;मुक्तकेशीं छिन्ननासां रुदतीं च दिगम्बराम् ॥&lt;br&gt;&#xA;कृष्णवस्त्रपरीधानामपरां विधवामपि ॥ २६ ॥&lt;br&gt;&#xA;मुखदुष्टां योनिदुष्टां व्याधियुक्तां च कुट्टिनीम् ॥&lt;br&gt;&#xA;पतिपुत्रविहीनां च डाकिनीं पुंश्चली तथा ॥ २७ ॥&lt;br&gt;&#xA;कुम्भकारं तैलकारं व्याधं सर्पोपजीविनम् ॥&lt;br&gt;&#xA;कुचैलमतिरूक्षाङ्गं नग्नं काषायवासिनम् ॥ २८ ॥&lt;br&gt;&#xA;वसाविक्रयिणं चैव कन्याविक्रयिणं तथा ॥&lt;br&gt;&#xA;चितादग्धं शवं भस्म निर्वाणाङ्गारमेव च॥२९॥&lt;br&gt;&#xA;सर्पक्षतं नरं सर्पं गोधां च शशकं विषम्॥&lt;br&gt;&#xA;श्राद्धपाकं च पिण्डं च मोटकं च तिलांस्तथा ॥3.35.३०॥&lt;br&gt;&#xA;देवलं वृषवाहं च शूद्रश्राद्धान्नभोजिनम् ॥&lt;br&gt;&#xA;शूद्रान्नपाचकं शूद्रयाजकं ग्रामयाजकम्ा।३१॥&lt;br&gt;&#xA;कुशपुत्तलिकां चैव शवदाहनकारिणम् ॥&lt;br&gt;&#xA;शून्यकुम्भं भग्नकुम्भं तैलं लवणमस्थि च॥३२॥&lt;br&gt;&#xA;कार्पासं कच्छपं चूर्णं कुक्कुरं शब्दकारिणम् ॥&lt;br&gt;&#xA;दक्षिणे च सृगालं च कुर्वन्तं भैरवं रवम् ॥३३॥&lt;br&gt;&#xA;कपर्दकं च क्षौरं च च्छिन्नकेशं नखं मलम् ॥&lt;br&gt;&#xA;कलहं च विलापं च तथा तत्कारिणं जनम् ॥ ३४ ॥&lt;br&gt;&#xA;अमङ्गलं रुदन्तं च रुदन्तं शोककारिणम् ॥ ३५ ॥&lt;br&gt;&#xA;मिथ्यासाक्ष्य प्रदातारं चौरं च नरघातिनम्॥&lt;br&gt;&#xA;पुंश्चलीपतिपुत्रौ च पुंश्चल्योदनभोजिनम् ॥ ३६ ॥&lt;br&gt;&#xA;देवतागुरुविप्राणां वस्तुवित्तापहारिणम् ॥&lt;br&gt;&#xA;दत्तापहारिणं दस्युं हिंसकं सूचकं खलम् ॥ ३७ ॥&lt;br&gt;&#xA;पितृमातृविरक्तं च द्विजाश्वत्थविघातिनम् ॥&lt;br&gt;&#xA;सत्यघ्नं च कृतघ्नं च स्थाप्यस्याप्यपहारिणम् ॥ ३८ ॥&lt;br&gt;&#xA;विप्रमित्रद्रोहमेवं क्षतं विश्वासघातकम् ॥&lt;br&gt;&#xA;गुरुदेवद्विजानां च निन्दकं स्वाङ्गघातकम् ॥ ३९ ॥&lt;br&gt;&#xA;जीवानां घातकं चैव स्वाङ्गहीनं च निर्दयम्॥&lt;br&gt;&#xA;व्रतोपवासहीनं च दीक्षाहीनं नपुंसकम् ॥3.35.४०॥&lt;br&gt;&#xA;गलितव्याधिगात्रं च काणं बधिरमेव च ॥&lt;br&gt;&#xA;पुल्कसं छिन्नलिङ्गं च सुरामत्तं सुरां तथा ॥४१॥&lt;br&gt;&#xA;क्षिप्तं वमन्तं रुधिरं महिषं गर्दभं तथा ॥&lt;br&gt;&#xA;मूत्रं पुरीषं श्लेष्माणं रूक्षिणं नृकपालकम् ॥४२॥&lt;br&gt;&#xA;चण्डवातं रक्तवृष्टिं वाद्यं वै वृक्षपातनम् ॥&lt;br&gt;&#xA;वृकं च सूकरं गृध्रं श्येनं कङ्कं च भल्लुकम्॥४३॥&lt;br&gt;&#xA;पाशं च शुष्ककाष्ठं च वायसं गन्धकं तथा॥४४॥&lt;br&gt;&#xA;प्रतिग्राहिब्राह्मणं च तन्त्रमन्त्रोपजीविनम्॥&lt;br&gt;&#xA;वैद्यं च रक्तपुष्पं चाप्यौषधं तुषमेव च॥४५॥&lt;br&gt;&#xA;कुवार्त्तां मृतवार्तां च विप्रशापं च दारुणम्॥&lt;br&gt;&#xA;दुर्गन्धिवातं दुश्शब्दं राजाऽपश्यत्स वर्त्मनि ॥ ४६ ॥&lt;br&gt;&#xA;मनश्च कुत्सितं प्राणाः क्षुभिताश्च निरन्तरम्॥&lt;br&gt;&#xA;वामाङ्गस्पन्दनं देहजाड्यं राज्ञो बभूव ह ॥ ४७ ॥&lt;br&gt;&#xA;तथाऽपि राजा निश्शङ्को ददर्श समराङ्गणम् ॥&lt;br&gt;&#xA;सर्वसैन्यसमायुक्तः प्रविवेश रणाजिरम् ॥ ४८ ॥&lt;br&gt;&#xA;अवरुह्य रथात्तूर्णं दृष्ट्वा च पुरतो भृगुम् ॥&lt;br&gt;&#xA;ननाम दण्डवद्भूमौ राजेन्द्रैः सह भक्तितः ॥ ४९ ॥&lt;br&gt;&#xA;आशिषं युयुजे रामः स्वर्गं याहीति वाञ्छितम् ॥&lt;br&gt;&#xA;तेषां सह्यं तद्बभूवुर्दुलङ्घ्या ब्राह्मणाशिषः ॥ 3.35.५० ॥&lt;br&gt;&#xA;भृगुं प्रणम्य राजेन्द्रो राजेन्द्रैः सह तत्क्षणात् ॥&lt;br&gt;&#xA;आरुरोह रथं तूर्णं नानायुधसमन्वितम् ॥ ५१ ॥&lt;br&gt;&#xA;नानाप्रकारवाद्यं च दुन्दुभिं मुरजादिकम् ॥&lt;br&gt;&#xA;वादयामास सहसा ब्राह्मणेभ्यो ददौ धनम् ॥ ५२ ॥&lt;br&gt;&#xA;उवाच रामो राजेन्द्रं राजेन्द्राणां च संसदि ॥&lt;br&gt;&#xA;हितं सत्यं नीतिसारं वाक्यं वेदविदां वरः ॥ ९३ ॥&lt;br&gt;&#xA;परशुराम उवाच ॥&lt;br&gt;&#xA;शृणु राजेन्द्र धर्मिष्ठ चन्द्रवंशसमुद्भव ॥&lt;br&gt;&#xA;विष्णोरंशस्य शिष्यस्त्वं दत्तात्रेयस्य धीमतः ॥ ५४ ॥&lt;br&gt;&#xA;स्वयं विद्वांश्च वेदांश्च श्रुत्वा वेदविदो मुखात् ॥&lt;br&gt;&#xA;कथं दुर्बुद्धिरधुना सज्जनानां विहिंसना ॥ ५५ ॥&lt;br&gt;&#xA;त्वं पूर्वमहनो लोभान्निरीहं ब्राह्मणं कथम् ॥&lt;br&gt;&#xA;ब्राह्मणी शोकसन्तप्ता भर्त्रा सार्द्धं गता सती ॥ ५६ ॥&lt;br&gt;&#xA;किं भविष्यति ते भूप परत्रैवानयोर्वधात् ॥&lt;br&gt;&#xA;सर्वं मिथ्यैव संसारं पद्मपत्रे यथा जलम् ॥ ५७ ॥&lt;br&gt;&#xA;सत्कीर्त्तिश्चाथ दुष्कीर्तिः कथामात्रावशेषिता ॥&lt;br&gt;&#xA;विडम्बना वा किमतो दुष्कीर्त्तेश्च सतामहो ॥ ५८ ॥&lt;br&gt;&#xA;क्व गता कपिला त्वं क्व क्व विवादो मुनिः कुतः ॥&lt;br&gt;&#xA;यत्कृतं विदुषा राज्ञा न कृतं हालिकेन तत् ॥ ५९ ॥&lt;br&gt;&#xA;त्वामुपोषितमीशं हि दृष्ट्वा तातो हि धार्मिकः ॥&lt;br&gt;&#xA;पारणां कारयामास दत्तं तस्य फलं त्वया ॥ 3.35.६० ॥&lt;br&gt;&#xA;अधीतं विधिवद्दत्तं ब्राह्मणेभ्यो दिने दिने ॥&lt;br&gt;&#xA;जगते यशसा पूर्णमयशो वार्द्धके कथम् ॥ ॥ ६१ ॥&lt;br&gt;&#xA;दाता वरिष्ठो धर्म्मिष्ठो यशस्वी पुण्यवान्सुधीः ॥&lt;br&gt;&#xA;कार्त्तवीर्यार्जुनसमो न भूतो न भविष्यति ॥ ६२ ॥&lt;br&gt;&#xA;पुरातना वदन्तीति बन्दिनो धरणीतले ॥&lt;br&gt;&#xA;यो विख्यातः पुराणेषु तस्य दुष्कीर्त्तिरीदृशी ॥ ६३ ॥&lt;br&gt;&#xA;दुर्वाक्यं दुःसहं राजंस्तीक्ष्णास्त्रादपि जीविनाम् ॥&lt;br&gt;&#xA;सङ्कटेऽपि सतां वक्त्राद्द्विरुक्तिर्न विनिर्गता ॥ ६४ ॥&lt;br&gt;&#xA;न ददामि द्विरुक्तिं ते प्रकृतं कथयाम्यहम् ॥&lt;br&gt;&#xA;उत्तरं देहि राजेन्द्र मह्यं राजेन्द्रसंसदि ॥ ६५ ॥&lt;br&gt;&#xA;सूर्य्यचन्द्रमनूनां च वंशजाः सन्ति संसदि ॥&lt;br&gt;&#xA;सत्यं वद सभायां च शृण्वन्तु पितरः सुराः ॥ ६६ ॥&lt;br&gt;&#xA;शृण्वन्तु सर्वे राजेन्द्राः सदसद्वक्तुमीश्वराः ॥&lt;br&gt;&#xA;पश्यन्तो हि समं सन्तः पाक्षिकं न वदन्ति च ॥ ६७ ॥&lt;br&gt;&#xA;इत्युक्त्वा रैणुकेयश्च विरराम रणस्थले ॥&lt;br&gt;&#xA;राजा बृहस्पतिसमः प्रवक्तुमुपचक्रमे ॥ ६८ ॥&lt;br&gt;&#xA;कार्त्तवीर्य्यार्जुन उवाच ॥&lt;br&gt;&#xA;शृणु राम हरेरंशो हरिभक्तो जितेन्द्रियः ॥&lt;br&gt;&#xA;श्रुतो धर्मो मुखाद्येषां त्वं च तेषां गुरोर्गुरुः ॥ ६९ ॥&lt;br&gt;&#xA;कर्म्मणा वाऽप्यसद्बुध्या करोति ब्रह्मभावनाम् ॥&lt;br&gt;&#xA;स्वधर्मनिरतः शुद्धस्तस्माद्ब्राह्मण उच्चते ॥ 3.35.७० ॥&lt;br&gt;&#xA;अन्तर्बहिश्च मननात्कुरुत कर्म्म नित्यशः ॥&lt;br&gt;&#xA;मौनी शश्वद्वदेत्काले यो वै स मुनिरुच्यते ॥ ७१ ॥&lt;br&gt;&#xA;स्वर्णे लोष्टे गृहेऽरण्ये पङ्के सुस्निग्धचन्दने ॥&lt;br&gt;&#xA;समताभावना यस्य स योगी परिकीर्त्तितः ॥७२॥&lt;br&gt;&#xA;सर्वजीवेषु यो विष्णुं भावयेत्समता धिया ॥&lt;br&gt;&#xA;हरौ करोति भक्तिं च हरिभक्तः स च स्मृतः ॥७३॥&lt;br&gt;&#xA;तपोधनं ब्राह्मणानां तपः कल्पतरुर्यथा ॥&lt;br&gt;&#xA;तपस्या कामधेनुश्च सन्ततं तपसि स्पृहा ॥७४॥&lt;br&gt;&#xA;ऐश्वर्य्ये क्षत्रियाणां च वाणिज्ये च तथा विशाम्॥&lt;br&gt;&#xA;क्षत्रियाणां च तपसि स्पृहाऽतीवाऽप्रशंसिता॥७५॥&lt;br&gt;&#xA;ब्राह्मणानां विवादे च स्पृहाऽतीव विनिन्दिता॥७६॥&lt;br&gt;&#xA;रागी राजसिकं कार्य्यं कुरुते कर्म्म रागतः ॥&lt;br&gt;&#xA;रागान्धो यो राजसिकस्तेन राजा प्रकीर्तितः ॥७७॥&lt;br&gt;&#xA;रागतः कामधेनुश्च मया वै याचिता मुने ॥&lt;br&gt;&#xA;को दोष एक मे जातः क्षत्रियस्यानुरागिणः॥७८॥&lt;br&gt;&#xA;कुतः कस्य मुनेरस्ति कामधेनुस्त्वया विना॥&lt;br&gt;&#xA;स्पृहा रणे वा भोगे वा युष्माकं च व्यतिक्रमः॥७९॥&lt;br&gt;&#xA;त्रिंशदक्षौहिणीं सेनां राजेन्द्राणां त्रिकोटिकाम्॥&lt;br&gt;&#xA;निहत्यायान्तमेकं मां न हन्तुं सहनं मुने ॥3.35.८०॥&lt;br&gt;&#xA;आत्मानं हन्तुमायान्तमपि वेदाङ्गपारगम् ॥&lt;br&gt;&#xA;न दोषो हनने तस्य न तेन ब्रह्महाऽभवम् ॥ ८१ ॥&lt;br&gt;&#xA;प्रायश्चित्तं हिंसकानां न वेदेषु निरूपितम् ॥&lt;br&gt;&#xA;वधः समुचितस्तेषामित्याह कमलोद्भवः ॥ ८२ ॥&lt;br&gt;&#xA;पित्रा ते निहता भूपा महाबलपराक्रमाः ॥&lt;br&gt;&#xA;इदानीं राजपुत्राश्च शिशवोऽत्र समागताः ॥८३॥&lt;br&gt;&#xA;त्रिःसप्तकृत्वो निर्भूपां कृत्स्नां कर्तुं महीमिति ॥&lt;br&gt;&#xA;त्वया कृता प्रतिज्ञा या तस्यास्त्वं पालनं कुरु ॥ ८४ ॥&lt;br&gt;&#xA;क्षत्रियाणां रणो धर्मो रणे मृत्युर्न गर्हितः ॥&lt;br&gt;&#xA;रणे स्वाहा ब्राह्मणानां लोके वेदे विडम्बना ॥ ८५ ॥&lt;br&gt;&#xA;तपोधनानां विप्राणां वाग्बलानां युगे युगे ॥&lt;br&gt;&#xA;शान्तिः स्वस्त्ययनं कर्म विप्रधर्मो न सङ्गरः ॥ ८६ ॥&lt;br&gt;&#xA;क्षत्रियाणां बलं युद्धं व्यापारश्च बलं विशाम् ॥&lt;br&gt;&#xA;भिक्षा बलं भिक्षुकाणां शूद्राणां विप्रसेवनम् ॥ ८७ ॥&lt;br&gt;&#xA;हरौ भक्तिर्हरेर्दास्यं वैष्णवानां बलं हरिः ॥&lt;br&gt;&#xA;हिंसा बलं खलानां च तपस्या च तपस्विनाम् ॥ ८८ ॥&lt;br&gt;&#xA;बलं वेषश्च वेश्यानां योषितां यौवनं बलम् ॥&lt;br&gt;&#xA;बलं प्रतापो भूपानां बालानां रोदनं बलम् ॥ ८९ ॥&lt;br&gt;&#xA;सतां सत्यं बलं मिथ्या बलमेवासतां सदा ॥&lt;br&gt;&#xA;अनुगानामनुगमः स्वल्पस्वानां च सञ्चयः ॥ 3.35.९० ॥&lt;br&gt;&#xA;विद्या बलं पण्डितानां धैर्य्यं साहसिनां बलम् ॥९१ ॥&lt;br&gt;&#xA;धनं बलं च धनिनां शुचीनां च विशेषतः ॥&lt;br&gt;&#xA;बलं विवेकः शान्तानां गुणिनां बलमेकता ॥ ९२ ॥&lt;br&gt;&#xA;गुणो बलं च गुणिनां चौराणां चौर्य्यमेव च ॥&lt;br&gt;&#xA;प्रियवाक्यं च कापट्यमधर्म्मः पुंश्चलीबलम् ॥ ९३ ॥&lt;br&gt;&#xA;हिंसा च हिंस्रजन्तूनां सतीनां पतिसेवनम् ॥&lt;br&gt;&#xA;वरशापौ सुराणां च शिष्याणां गुरुसेवनम् ॥ ९४ ॥&lt;br&gt;&#xA;बलं धर्मो गृहस्थानां भृत्यानां राजसेवनम् ॥&lt;br&gt;&#xA;बलं स्तवः स्तावकानां ब्रह्म च ब्रह्मचारिणाम् ॥ ९५ ॥&lt;br&gt;&#xA;यतीनां च सदाचारो न्यासः सन्न्यासिनां बलम् ॥&lt;br&gt;&#xA;पापं बलं पातकिनामशक्तानां हरिर्बलम् ॥ ९६ ॥&lt;br&gt;&#xA;पुण्यं बलं पुण्यवतां प्रजानां नृपतिर्बलम् ॥&lt;br&gt;&#xA;फलं बलं च वृक्षाणां जलजानां जलं बलम् ॥ ९७ ॥&lt;br&gt;&#xA;जलं बलं च सस्यानां मत्स्यानां च जलं बलम् ॥&lt;br&gt;&#xA;शान्तिर्बलं च भूपानां विप्राणां च विशेषतः ॥ ९८ ॥&lt;br&gt;&#xA;विप्रः शान्तो रणोद्योगी नैव दृष्टो न च श्रुतः ॥&lt;br&gt;&#xA;स्थिते नारायणे देवे बभूवान्यविपर्य्ययः ॥ ९९ ॥&lt;br&gt;&#xA;इत्येवमुक्त्वा राजेन्द्रो विरराम रणाजिरे ॥&lt;br&gt;&#xA;तस्य तद्वचनं श्रुत्वा सद्यस्तूष्णीं बभूव ह ॥ 3.35.१०० ॥&lt;br&gt;&#xA;रामस्य भ्रातरः सर्वे तीक्ष्णशस्त्रासिपाणयः ॥&lt;br&gt;&#xA;आरेभिरे रणं कर्त्तुं महावीरास्तदाज्ञया ॥ १०१ ॥&lt;br&gt;&#xA;रणोन्मुखांश्च तान्दृष्ट्वा मत्स्यराजो महाबलः ॥&lt;br&gt;&#xA;समारेभे रणं कर्तुं मङ्गलो मङ्गलालयः ॥ १०२ ॥&lt;br&gt;&#xA;शरजालेन राजेन्द्रो वारयामास तानपि ॥&lt;br&gt;&#xA;चिच्छिदुः शरजालं च जमदग्निसुतास्तदा ॥ १०३ ॥&lt;br&gt;&#xA;राजा चिक्षेप दिव्यास्त्रं शतसूर्य्यप्रभं मुने ॥&lt;br&gt;&#xA;माहेश्वरेण मुनयश्चिच्छिदुश्चैव लीलया॥१०४॥&lt;br&gt;&#xA;दिव्यास्त्रेणैव मुनयश्चिच्छिदुः सशरं धनुः॥&lt;br&gt;&#xA;रथं च सारथिं चैव राज्ञः सन्नाहमेव च॥१०५&lt;br&gt;&#xA;न्यस्तशस्त्रं नृपं दृष्ट्वा मुनयो हर्षविह्वलाः ॥&lt;br&gt;&#xA;दधार शूलिनः शूलं मत्स्यराजजिघांसया ॥ १०६ ॥&lt;br&gt;&#xA;शूलनिक्षेपसमये वाग्बभूवाशरीरिणी ॥&lt;br&gt;&#xA;शूलं त्यजत विप्रेन्द्राः शिवस्याव्यर्थमेव च ॥ १०७ ॥&lt;br&gt;&#xA;शिवस्य कवचं दिव्यं दत्तं दुर्वाससा पुरा ॥&lt;br&gt;&#xA;मत्स्यराजगलेऽस्त्येतत्सर्वावयवरक्षकम् ॥ १०८ ॥&lt;br&gt;&#xA;प्राणानां च प्रदातारं कवचं याचतं नृपम् ॥&lt;br&gt;&#xA;तदा निक्षिप्तशूलं च जघान नृपतिश्चिरम् ॥ १०९ ॥&lt;br&gt;&#xA;तच्छूलं तं नृपं प्राप्य शतखण्डं गतं मुने ॥&lt;br&gt;&#xA;श्रुत्वैवाकाशवाणीं च शृङ्गी सन्न्यासवेषकृत् ॥ 3.35.११० ॥&lt;br&gt;&#xA;ययाचे कवचं भूपं जमदग्निसुतो महान् ॥&lt;br&gt;&#xA;राजा ददौ च कवचं ब्रह्माण्डविजयं परम् ॥ १११ ॥&lt;br&gt;&#xA;गृहीत्वा कवचं तच्च शूलेनैव जघान ह ॥&lt;br&gt;&#xA;पपात मत्स्यराजश्च शतचन्द्रसमाननः ॥&lt;br&gt;&#xA;महाबलिष्ठो गुणवांश्चन्द्रवंशसमुद्भवः ॥ ११२ ॥&lt;br&gt;&#xA;नारद उवाच ॥&lt;br&gt;&#xA;शिवस्य कवचं ब्रूहि मत्स्यराजेन यद्धृतम् ॥&lt;br&gt;&#xA;नारायण महाभाग श्रोतुं कौतूहलं मम ॥ ११३ ॥&lt;br&gt;&#xA;नारायण उवाच ॥&lt;br&gt;&#xA;कवचं शृणु विप्रेन्द्र शङ्करस्य महात्मनः ॥&lt;br&gt;&#xA;ब्रह्माण्डविजयं नाम सर्वावयवरक्षणम् ॥ ११४ ॥&lt;br&gt;&#xA;पुरा दुर्वाससा दत्तं मत्स्यराजाय धीमते ॥&lt;br&gt;&#xA;दत्त्वा षडक्षरं मन्त्रं सर्वपापप्रणाशनम् ॥ ११५ ॥&lt;br&gt;&#xA;स्थिते च कवचे देहे नास्ति मृत्युश्च जीविनाम् ॥&lt;br&gt;&#xA;अस्त्रे शस्त्रे जले वह्नौ सिद्धिश्चेन्नास्ति संशयः ॥ ११६ ॥&lt;br&gt;&#xA;यद्धृत्वा पठनाद्बाणः शिवत्वं प्राप लीलया ॥&lt;br&gt;&#xA;बभूव शिवतुल्यश्च यद्धृत्वा नन्दिकेश्वरः ॥ ११७ ॥&lt;br&gt;&#xA;वीरश्रेष्ठो वीरभद्रः साम्बोऽभूद्धारणाद्यतः॥&lt;br&gt;&#xA;त्रैलोक्यविजयी राजा हिरण्यकशिपुः स्वयम् ॥ ॥ ११८ ॥&lt;br&gt;&#xA;हिरण्याक्षश्च विजयी चाभवद्धारणाद्धि सः ॥&lt;br&gt;&#xA;यद्धृत्वा पठनात्सिद्धो दुर्वासा विश्वपूजितः ॥ ११९ ॥&lt;br&gt;&#xA;जैगीषव्यो महायोगी पठनाद्धारणाद्यतः ॥&lt;br&gt;&#xA;यद्धृत्वा वामदेवश्च देवलः पवनः स्वयम् ॥&lt;br&gt;&#xA;अगस्त्यश्च पुलस्त्यश्चाप्यभवद्विश्वपूजितः ॥ 3.35.१२० ॥&lt;br&gt;&#xA;ॐ नमः शिवायेति च मस्तकं मे सदाऽवतु ॥&lt;br&gt;&#xA;ॐ नमः शिवायेति च स्वाहा भालं सदाऽवतु ॥ १२१ ॥&lt;br&gt;&#xA;ॐ ह्रीं श्रीं क्लीं शिवायेति स्वाहा नेत्रे सदाऽवतु ॥&lt;br&gt;&#xA;ॐ ह्रीं श्रीं हूँ शिवायेति नमो मे पातु नासिकाम् ॥ १२२ ॥&lt;br&gt;&#xA;ॐ नमः शिवाय शान्ताय स्वाहा कण्ठं सदाऽवतु ॥&lt;br&gt;&#xA;ॐ ह्रीं श्रीं हूँ संहारकर्त्रे स्वाहा कर्णौ सदाऽवतु ॥ १२३ ॥&lt;br&gt;&#xA;ॐ ह्रीं श्रीं पञ्चवक्त्राय स्वाहा दन्तं सदाऽवतु ॥&lt;br&gt;&#xA;ॐ ह्रीं महेशाय स्वाहा चाधरं पातु मे सदा ॥ १२४ ॥&lt;br&gt;&#xA;ॐ ह्रीं श्रीं क्लीं त्रिनेत्राय स्वाहा केशान्सदाऽवतु ॥&lt;br&gt;&#xA;ॐ ह्रीं ऐं महादेवाय स्वाहा वक्षः सदाऽवतु ॥ १२५ ॥&lt;br&gt;&#xA;ॐ ह्रीं श्रीं क्लीं मैं रुद्राय स्वाहा नाभिं सदाऽवतु ॥&lt;br&gt;&#xA;ॐ ह्रीं मैं श्रीमीश्वराय स्वाहा पृष्ठं सदाऽवतु ॥ ॥ १२६ ॥&lt;br&gt;&#xA;ॐ ह्रीं क्लीं मृत्युञ्जयाय स्वाहा भ्रुवौ बाहू सदाऽवतु ॥&lt;br&gt;&#xA;ॐ ह्रीं श्रीं ह्रीमीशानाय स्वाहा पार्श्वं सदाऽवतु ॥१२७ ॥&lt;br&gt;&#xA;ॐ ह्रीमीश्वराय स्वाहा चोदरं पातु मे सदा ॥&lt;br&gt;&#xA;ॐ श्रीं ह्रीं मृत्युञ्जयाय स्वाहा बाहू सदाऽवतु ॥ १२८ ॥&lt;br&gt;&#xA;ॐ ह्रीं श्रीं क्लीमीश्वराय स्वाहा पातु करौ मम ॥&lt;br&gt;&#xA;ॐ महेश्वराय रुद्राय नितम्बं पातु मे सदा ॥ १२९ ॥&lt;br&gt;&#xA;ॐ ह्रीं श्रीं भूतनाथाय स्वाहा पादौ सदाऽवतु ॥&lt;br&gt;&#xA;ॐ सर्वेश्वराय सर्वाय स्वाहा पादौ सदाऽवतु ॥ 3.35.१३० ॥&lt;br&gt;&#xA;प्राच्यां मां पातु भूतेश आग्नेय्यां पातु शङ्करः ॥&lt;br&gt;&#xA;दक्षिणे पातु मां रुद्रो नैर्ऋत्यां स्थाणुरेव च ॥ १३१ ॥&lt;br&gt;&#xA;पश्चिमे खण्डपरशुर्वायव्यां चन्द्रशेखरः ॥&lt;br&gt;&#xA;उत्तरे गिरिशः पातु चैशान्यामीश्वरः स्वयम् ॥ १३२ ॥&lt;br&gt;&#xA;ऊर्ध्वे मृडः सदा पातु चाधो मृत्युञ्जयः स्वयम् ॥&lt;br&gt;&#xA;जले स्थले चान्तरिक्षे स्वप्ने जागरणे सदा ॥ १३३ ॥&lt;br&gt;&#xA;पिनाकी पातु मां प्रीत्या भक्तं सवै भक्तवत्सलः ॥&lt;br&gt;&#xA;इति ते कथितं वत्स कवचं परमाद्भुतम् ॥ १३४ ॥&lt;br&gt;&#xA;दशलक्षजपेनैव सिद्धिर्भवति निश्चितम् ॥&lt;br&gt;&#xA;यदि स्यात्सिद्धकवचो रुद्रतुल्यो भवेद्ध्रुवम् ॥ १३५ ॥&lt;br&gt;&#xA;तव स्नेहान्मयाऽऽख्यातं प्रवक्तव्यं न कस्यचित् ॥&lt;br&gt;&#xA;कवचं कण्वशाखोक्तमतिगोप्यं सुदुर्लभम् ॥ १३६ ॥&lt;br&gt;&#xA;अश्वमेधसहस्राणि राजसूयशतानि च ॥&lt;br&gt;&#xA;सर्वाणि कवचस्यास्य कलां नार्हन्ति षोडशीम् ॥ १३७ ॥&lt;br&gt;&#xA;कवचस्य प्रसादेन जीवन्मुक्तो भवेन्नरः ॥&lt;br&gt;&#xA;सर्वज्ञः सर्वसिद्धीशो मनोयायी भवेद्ध्रुवम् ॥ १३८ ॥&lt;br&gt;&#xA;इदं कवचमज्ञात्वा भजेद्यः शङ्करं प्रभुम् ॥&lt;br&gt;&#xA;शतलक्षं प्रजप्तोऽपि न मन्त्रः सिद्धिदायकः ॥ १३९ ॥&lt;br&gt;&#xA;इति श्रीब्रह्मवैवर्त्ते महापुराणे तृतीये गणपतिखण्डे नारदनारायणसंवादे शङ्करकवचप्रकथनं नाम पञ्चत्रिंशोऽध्यायः ॥३५॥&lt;/p&gt;</description>
    </item>
    <item>
      <title>०३६</title>
      <link>https://vishvAsa.github.io/purANam_vaiShNavam/brahma-vaivarta-purANam/03/036/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/03/036/</guid>
      <description>&lt;p&gt;नारायण उवाच ॥&lt;br&gt;&#xA;मत्स्यराजे निपतिते राजा युद्धविशारदः ॥&lt;br&gt;&#xA;राजेन्द्रान्प्रेषयामास युद्धे शस्त्रविशारदान् ॥ १ ॥&lt;br&gt;&#xA;बृहद्बलं सोमदत्तं विदर्भं मिथिलेश्वरम् ॥&lt;br&gt;&#xA;निषधाधिपतिं चैव मगधाधिपतिं तथा ॥ २ ॥&lt;br&gt;&#xA;आययुः समरे योद्धुं जामदग्न्यं महारथाः ॥&lt;br&gt;&#xA;त्रितयाक्षौहिणीभिश्च सेनाभिः सह नारद ॥३॥&lt;br&gt;&#xA;रामस्य भ्रातरः सर्वे वीरास्तीक्ष्णास्त्रपाणयः ॥&lt;br&gt;&#xA;वारयामासुरस्त्रैश्च तानेव रणमूर्द्धनि ॥ ४ ॥&lt;br&gt;&#xA;ते वीराः शरजालेन दिव्यास्त्रेण प्रयत्नतः ॥&lt;br&gt;&#xA;वारयामासुरेकैकं भ्रातृवर्गान्भृगोस्तथा ॥ ॥ ५ ॥&lt;br&gt;&#xA;आययौ समरे शीघ्रं दृष्ट्वा तांश्च पराजितान् ॥&lt;br&gt;&#xA;पिनाकहस्तः स भृगुर्ज्वलदग्निशिखोपमः ॥६॥&lt;br&gt;&#xA;चिक्षेप नागपाशं च जामदग्न्यो महाबलः ॥&lt;br&gt;&#xA;चिच्छेद तं गारुडेन सोमदत्तो महाबलः ॥ ७ ॥&lt;br&gt;&#xA;भृगुः शङ्करशूलेन सोमदत्तं जघान ह ॥&lt;br&gt;&#xA;बृहद्बलं च गदया विदर्भं मुष्टिभिस्तथा ॥ ८ ॥&lt;br&gt;&#xA;मैथिलं मुद्गरेणैव शक्त्या वै नैषधं तथा ॥&lt;br&gt;&#xA;मागधं चरणोद्घातैरस्त्रजालेन सैनिकान् ॥ ९ ॥&lt;br&gt;&#xA;निहत्य निखिलान्भूपान्संहाराग्निसमो रणे ॥&lt;br&gt;&#xA;दुद्राव कार्त्तवीर्यं च जामदग्न्यो महाबलः ॥ 3.36.१० ॥&lt;br&gt;&#xA;दृष्ट्वा तं योद्धुमायान्तं राजानश्च महारथाः॥&lt;br&gt;&#xA;आययुः समरं कर्त्तुं कार्त्तवीर्य्यं निवार्य्य च ॥ ११॥&lt;br&gt;&#xA;कान्यकुब्जाश्च शतशः सौराष्ट्राः शतशस्तथा ॥&lt;br&gt;&#xA;राष्ट्रीयाः शतशश्चैव वीरेन्द्राः शतशस्तथा ॥ १२॥&lt;br&gt;&#xA;सौम्या वाङ्गाश्च शतशो महाराष्ट्रास्तथा दश ॥&lt;br&gt;&#xA;तथा गुर्जरजातीयाः कलिङ्गाः शतशस्तथा ॥ ॥ १३ ॥&lt;br&gt;&#xA;कृत्वा तु शरजालं च भृगुश्चिच्छेद तत्क्षणम् ॥&lt;br&gt;&#xA;तं छित्त्वाऽभ्युत्थितो रामो नीहारमिव भास्करः ॥ १४ ॥&lt;br&gt;&#xA;त्रिरात्रं युयुधे रामस्तैः सार्द्धं समराजिरे ॥&lt;br&gt;&#xA;द्वादशाक्षौहिणीं सेनां तथा चिच्छेद पर्शुना ॥ १५ ॥&lt;br&gt;&#xA;रम्भास्तम्भसमूह च यथा खड्गेन लीलया ॥&lt;br&gt;&#xA;छित्त्वा सेनां भूपवर्गं जघान शिवशूलतः ॥१६॥&lt;br&gt;&#xA;सर्वांस्तान्निहतान्दृष्ट्वा सूर्य्यवंशसमुद्भवः ॥&lt;br&gt;&#xA;आजगाम सुचन्द्रश्च लक्ष राजेन्द्रसंयुतः ॥ १७ ॥&lt;br&gt;&#xA;द्वादशाक्षौहिणीभिश्च सेनाभिः सह संयुगे ॥&lt;br&gt;&#xA;कोपेन युयुधे रामं सिंहं सिंहो यथा रणे ॥ १८ ॥&lt;br&gt;&#xA;भृगुः शङ्करशूलेन नृपलक्षं निहत्य च ॥&lt;br&gt;&#xA;द्वादशाक्षौहिणीं सेनामहन्वै पर्शुना बली ॥१९॥&lt;br&gt;&#xA;निहत्य सर्वाः सेनाश्च सुचन्द्रं युयुधे बली ॥&lt;br&gt;&#xA;नागास्त्रं प्रेरयामास निहृतं तं भृगुः स्वयम् ॥ 3.36.२० ॥&lt;br&gt;&#xA;नागपाशं च चिच्छेद गारुडेन नृपेश्वरः ॥&lt;br&gt;&#xA;जहास च भृगुं राजा समरे च पुनः पुनः ॥ २१ ॥&lt;br&gt;&#xA;भृगुर्नारायणास्त्रं च चिक्षेप रणमूर्धनि ॥&lt;br&gt;&#xA;अस्तं ययौ तं निहन्तुं शतसूर्यसमप्रभम् ॥ २२ ॥&lt;br&gt;&#xA;दृष्ट्वाऽस्त्रं नृपशार्दूलश्चावरुह्य रथात्क्षणात् ॥&lt;br&gt;&#xA;न्यस्तशस्त्रः प्राणमच्च स्तुत्वा नारायणं शिवम् ॥ २३ ॥&lt;br&gt;&#xA;तमेव प्रणतं त्यक्त्वा ययौ नारायणान्तिकम् ॥&lt;br&gt;&#xA;अस्त्रराजो भगवतो रामः सम्प्राप विस्मयम् ॥ २४ ॥&lt;br&gt;&#xA;भृगुः शक्तिं च मुसलं तोमरं पट्टिशं तथा ॥&lt;br&gt;&#xA;गदां पर्शुं च कोपेन चिक्षिपे तज्जिघांसया ॥ २५ ॥&lt;br&gt;&#xA;जग्राह काली तान्सर्वान्सुचन्द्रस्यन्दनस्थिता ॥&lt;br&gt;&#xA;चिक्षेप शिवशूलं स नृपमाल्यं बभूव तत् ॥ २६ ॥&lt;br&gt;&#xA;ददर्श पुरतो रामो भद्रकालीं जगत्प्रसूम् ॥&lt;br&gt;&#xA;वहन्तीं मुण्डमालां च विकटास्यां भयङ्करीम् ॥ २७ ॥&lt;br&gt;&#xA;विहाय शस्त्रमस्त्रं च पिनाकं च भृगुस्तदा ॥&lt;br&gt;&#xA;तुष्टाव तां महामायां भक्तिनम्रात्मकन्धरः ॥ २८ ॥&lt;br&gt;&#xA;परशुराम उवाच ॥&lt;br&gt;&#xA;नमः शङ्करकान्तायै सारायै ते नमो नमः ॥&lt;br&gt;&#xA;नमो दुर्गतिनाशिन्यै मायायै ते नमो नमः ॥ २९ ॥&lt;br&gt;&#xA;नमो नमो जगद्धात्र्यै जगत्कर्त्र्यै नमोनमः ॥&lt;br&gt;&#xA;नमोऽस्तु ते जगन्मात्रे कारणायै नमो नमः ॥ 3.36.३० ॥&lt;br&gt;&#xA;प्रसीद जगतां मातः सृष्टिसंहारकारिणि ॥&lt;br&gt;&#xA;त्वत्पादौ शरणं यामि प्रतिज्ञां सार्थिकां कुरु ॥ ३१ ॥&lt;br&gt;&#xA;त्वयि मे विमुखायां च को मां रक्षितुमीश्वरः ॥&lt;br&gt;&#xA;त्वं प्रसन्ना भव शुभे मां भक्तं भक्तवत्सले ॥ ३२ ॥&lt;br&gt;&#xA;युष्माभिः शिवलोके च मह्यं दत्तो वरः पुरा ॥&lt;br&gt;&#xA;तं वरं सफलं कर्तुं त्वमर्हसि वरानने ॥ ३३ ॥&lt;br&gt;&#xA;रेणुकेयस्तवं श्रुत्वा प्रसन्नाऽभवदम्बिका ॥&lt;br&gt;&#xA;मा भैरित्येवमुक्त्वा तु तत्रैवान्तरधीयत ॥ ३४ ॥&lt;br&gt;&#xA;एतद्भृगुकृतं स्तोत्रं भक्तियुक्तश्च यः पठेत् ॥&lt;br&gt;&#xA;महाभयात्समुत्तीर्णः स भवेदेव लीलया ॥ ३५ ॥&lt;br&gt;&#xA;स पूजितश्च त्रैलोक्ये तत्रैव विजयी भवेत् ॥&lt;br&gt;&#xA;ज्ञानिश्रेष्ठो भवेच्चैव वैरिपक्षविमर्दकः ॥ ३६ ॥&lt;br&gt;&#xA;एतस्मिन्नन्तरे ब्रह्मा भृगुं धर्मभृतां वरम् ॥&lt;br&gt;&#xA;आगत्य कथयामास रहस्यं राममेव च ॥ ३७ ॥&lt;br&gt;&#xA;ब्रह्मोवाच ॥&lt;br&gt;&#xA;शृणु राम महाभाग रहस्यं पूर्वमेव च ॥&lt;br&gt;&#xA;सुचन्द्रजयहेतुं च प्रतिज्ञाफलमेव च ॥ ३८ ॥&lt;br&gt;&#xA;दशाक्षरी महाविद्या दत्ता दुर्वाससा पुरा ॥&lt;br&gt;&#xA;सुचन्द्रायैव कवचं भद्रकाल्याः सुदुर्लभम् ॥ ३९ ॥&lt;br&gt;&#xA;कवचं भद्रकाल्याश्च देवानां च सुदुर्लभम् ॥&lt;br&gt;&#xA;कवचं तद्गले यस्य सर्वशत्रुविमर्दकम् ॥ 3.36.४० ॥&lt;br&gt;&#xA;अतीव पूज्यं शस्तं च त्रैलोक्यजयकारणम्॥&lt;br&gt;&#xA;तस्मिन्स्थिते च कवचे कस्त्वं जेतुमलं भुवि ॥ ४१ ॥&lt;br&gt;&#xA;भृगो गच्छतु भिक्षार्थं करोतु प्रार्थनां नृपम् ॥&lt;br&gt;&#xA;सूर्य्यवंशोद्भवो राजा दाता परमधार्मिकः ॥ ४२ ॥&lt;br&gt;&#xA;प्राणांश्च कवचं मन्त्रं सर्वं दास्यति निश्चितम् ॥ ४३ ॥&lt;br&gt;&#xA;भृगुः सन्न्यासिवेषेण गत्वा राजान्तिकं मुने ॥&lt;br&gt;&#xA;भिक्षां चकार मन्त्रं च कवचं परमाद्भुतम् ॥ ४४ ॥&lt;br&gt;&#xA;राजा ददौ च तन्मन्त्रं कवचं परमादरात् ॥&lt;br&gt;&#xA;ततः शङ्करशूलेन तं जघान नृपं भृगुः ॥ ४५ ॥&lt;br&gt;&#xA;इति श्रीब्रह्मवैवर्त्ते महापुराणे तृतीये गणपतिखण्डे नारदनारायणसंवादे भृगुकार्तवीर्ययुद्धवर्णनं नाम षट्त्रिंशत्तमोऽध्यायः ॥ ३६&lt;/p&gt;</description>
    </item>
    <item>
      <title>०३७</title>
      <link>https://vishvAsa.github.io/purANam_vaiShNavam/brahma-vaivarta-purANam/03/037/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/03/037/</guid>
      <description>&lt;p&gt;॥ नारद उवाच॥&lt;br&gt;&#xA;कवचं श्रोतुमिच्छामि तां च विद्यां दशाक्षरीम् ॥&lt;br&gt;&#xA;नाथ त्वत्तो हि सर्वज्ञ भद्रकाल्याश्च साम्प्रतम् ॥ १ ॥&lt;br&gt;&#xA;नारायण उवाच ॥&lt;br&gt;&#xA;शृणु नारद वक्ष्यामि महाविद्यां दशाक्षरीम् ॥&lt;br&gt;&#xA;गोपनीयं च कवचं त्रिषु लोकेषु दुर्लभम् ॥ २ ॥&lt;br&gt;&#xA;ॐ ह्रीं श्रीं क्लीं कालिकायै स्वाहेति च दशाक्षरीम् ॥&lt;br&gt;&#xA;दुर्वासा हि ददौ राज्ञे पुष्करे सूर्य्यपर्वणि ॥३॥&lt;br&gt;&#xA;दशलक्षजपेनैव मन्त्रसिद्धिः कृता पुरा ॥&lt;br&gt;&#xA;पञ्चलक्षजपेनैव पठन्कवचमुत्तमम् ॥४॥&lt;br&gt;&#xA;बभूव सिद्धकवचोऽप्ययोध्यामाजगाम सः ॥&lt;br&gt;&#xA;कृत्स्नां हि पृथिवीं जिग्ये कवचस्य प्रभावतः ॥ ५ ॥&lt;br&gt;&#xA;नारद उवाच ॥&lt;br&gt;&#xA;श्रुता दशाक्षरी विद्या त्रिषु लोकेषु दुर्लभा ॥&lt;br&gt;&#xA;अधुना श्रोतुमिच्छामि कवचं ब्रूहि मे प्रभो ॥ ६ ॥&lt;br&gt;&#xA;नारायण उवाच ॥&lt;br&gt;&#xA;शृणु वक्ष्यामि विप्रेन्द्र कवचं परमाद्भुतम् ॥&lt;br&gt;&#xA;नारायणेन यद्दत्तं कृपया शूलिने पुरा ॥ ७ ॥&lt;br&gt;&#xA;त्रिपुरस्य वधे घोरे शिवस्य विजयाय च ॥&lt;br&gt;&#xA;तदेव शूलिना दत्तं पुरा दुर्वाससे मुने ॥८॥&lt;br&gt;&#xA;दुर्वाससा च यद्दत्तं सुचन्द्राय महात्मने ॥&lt;br&gt;&#xA;अतिगुह्यतरं तत्त्वं सर्वमन्त्रौघविग्रहम् ॥ ॥९॥&lt;br&gt;&#xA;ॐ ह्रीं श्रीं क्लीं कालिकायै स्वाहा मे पातु मस्तकम् ॥&lt;br&gt;&#xA;क्लीं कपालं सदा पातु ह्रीं ह्रीं ह्रीमिति लोचने ॥ 3.37.१० ॥&lt;br&gt;&#xA;ॐ ह्रीं त्रिलोचने स्वाहा नासिकां मे सदाऽवतु ॥&lt;br&gt;&#xA;क्लीं कालिके रक्ष रक्ष स्वाहा दन्तान्सदाऽवतु ॥ ११ ॥&lt;br&gt;&#xA;क्लीं भद्रकालिके स्वाहा पातु मेऽधरयुग्मकम् ॥&lt;br&gt;&#xA;ॐ ह्रीं ह्रीं क्लीं कालिकायै स्वाहा कण्ठं सदाऽवतु ॥ १२ ॥&lt;br&gt;&#xA;ॐ ह्रीं कालिकायै स्वाहा कर्णयुग्मं सदाऽवतु ॥&lt;br&gt;&#xA;ॐ क्रीं क्रीं क्लीं काल्यै स्वाहा स्कन्धं पातु सदा मम ॥ १३ ॥&lt;br&gt;&#xA;ॐ क्रीं भद्रकाल्यै स्वाहा मम वक्षः सदाऽवतु ॥&lt;br&gt;&#xA;ॐ क्लीं कालिकायै स्वाहा मम नाभिं सदाऽवतु ॥ १४ ॥&lt;br&gt;&#xA;ॐ ह्रीं कालिकायै स्वाहा मम पृष्ठं सदाऽवतु ॥&lt;br&gt;&#xA;रक्तबीजविनाशिन्यै स्वाहा हस्तो सदाऽवतु ॥ १५ ॥&lt;br&gt;&#xA;ॐ ह्रीं क्लीं मुण्डमालिन्यै स्वाहा पादौ सदावतु॥&lt;br&gt;&#xA;ॐ ह्रीं चामुण्डायै स्वाहा सर्वाङ्गं मे सदाऽवतु॥१६॥&lt;br&gt;&#xA;प्राच्यां पातु महाकाली चाग्नेय्यां रक्तदन्तिका ॥&lt;br&gt;&#xA;दक्षिणे पातु चामुण्डा नैर्ऋत्यां पातु कालिका ॥ १७ ॥&lt;br&gt;&#xA;श्यामा च वारुणे पातु वायव्यां पातु चण्डिका ॥&lt;br&gt;&#xA;उत्तरे विकटास्या चाप्यैशान्यां साट्टहासिनी ॥ १८ ॥&lt;br&gt;&#xA;पातूर्ध्वं लोलजिह्वा सा मायाऽऽद्या पात्वधः सदा ॥&lt;br&gt;&#xA;जले स्थले चान्तरिक्षे पातु विश्वप्रसूः सदा ॥ १९ ॥&lt;br&gt;&#xA;इति ते कथितं वत्स सर्वमन्त्रौघविग्रहम् ॥&lt;br&gt;&#xA;सर्वेषां कवचानां च सारभूतं परात्परम् ॥3.37.२०॥&lt;br&gt;&#xA;सप्तद्वीपेश्वरो राजा सुचन्द्रोऽस्य प्रभावतः ॥&lt;br&gt;&#xA;कवचस्य प्रभावेन मान्धाता पृथिवीपतिः ॥ २१ ॥&lt;br&gt;&#xA;प्रचेता लोमशश्चैव यतः सिद्धो बभूव ह ॥&lt;br&gt;&#xA;यतो हि योगिनां श्रेष्ठः सौभरिः पिप्पलायनः ॥ २२ ॥&lt;br&gt;&#xA;यदि स्यात्सिद्धकवचः सर्वसिद्धीश्वरो भवेत् ॥&lt;br&gt;&#xA;महादानानि सर्वाणि तपांस्येवं व्रतानि व ॥&lt;br&gt;&#xA;निश्चितं कवचस्यास्य कलां नार्हन्ति षोडशीम् ॥ २३ ॥&lt;br&gt;&#xA;इदं कवचमज्ञात्वा भजेत्कालीं जगत्प्रसूम् ॥&lt;br&gt;&#xA;शतलक्षं प्रजप्तोऽपि न मन्त्रः सिद्धिदायकः ॥ २४ ॥&lt;br&gt;&#xA;इति श्रीब्रह्मवैवर्ते महापुराणे तृतीये गणपतिखण्डे नारदनारायणसंवादे भद्रकालीकवचनिरूपणं नाम सप्तत्रिंशत्तमोऽध्यायः ॥ ३७ ॥&lt;/p&gt;</description>
    </item>
    <item>
      <title>०३८</title>
      <link>https://vishvAsa.github.io/purANam_vaiShNavam/brahma-vaivarta-purANam/03/038/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/03/038/</guid>
      <description>&lt;p&gt;नारायण उवाच ॥&lt;br&gt;&#xA;सुचन्द्रे पतिते ब्रह्मन्राजेन्द्राणां शिरोमणौ ॥&lt;br&gt;&#xA;अगमत्पुष्कराक्षस्तु सेनात्र्यक्षौहिणीयुतः ॥ १ ॥&lt;br&gt;&#xA;सूर्य्यवंशोद्भवो राजा सुचन्द्रतनयो महान् ॥&lt;br&gt;&#xA;महालक्ष्मीसेवकश्च लक्ष्मीवान्सूर्य्यसन्निभः ॥ २ ॥&lt;br&gt;&#xA;महालक्ष्म्याश्च कवचं गले यस्य मनोहरम् ॥&lt;br&gt;&#xA;परमैश्वर्य्यसंयुक्तस्त्रैलोक्यविजयी ततः ॥३॥&lt;br&gt;&#xA;तं दृष्ट्वा भ्रातरः सर्वे रैणुकेयस्य धीमतः ॥&lt;br&gt;&#xA;आययुः समरं कर्त्तुं नानाशस्त्रास्त्रपाणयः ॥।४॥&lt;br&gt;&#xA;राजेन्द्रः शरजालेन च्छेदयामास तांस्तथा ॥&lt;br&gt;&#xA;चिच्छिदुः शरजालं च ते वीराश्चैव लीलया ॥ ५ ॥&lt;br&gt;&#xA;चिच्छिदुः स्यन्दनं राज्ञस्ते वीराः पञ्चबाणतः ॥&lt;br&gt;&#xA;सारथिं पञ्चबाणेन रथाश्वं दशबाणतः ॥ ६ ॥&lt;br&gt;&#xA;तद्धनुः सप्तबाणेन तूर्णं वै पञ्चबाणतः ॥&lt;br&gt;&#xA;चिच्छिदुस्तद्भ्रातृवर्गान्विप्राः शङ्करशूलतः ॥७॥&lt;br&gt;&#xA;ते च त्र्यक्षौहिणीं सेनान्निजघ्नुश्चापि लीलया ॥&lt;br&gt;&#xA;हन्तुं नृपेन्द्रं ते वीराः शिवशूलं निचिक्षिपुः ॥&lt;br&gt;&#xA;गले बभूव तच्छूलं राज्ञः पुष्करमालिका ॥ ८ ॥&lt;br&gt;&#xA;शक्तिं च परिघं चैव भुशुण्डीं मुद्गरं तथा ॥&lt;br&gt;&#xA;गदां च चिक्षिपुर्विप्राः कोपेन ज्वलदग्नयः ॥ ९ ॥&lt;br&gt;&#xA;तानि शस्त्राणि चूर्णानि क्ष्माभृतो देहयोगतः ॥&lt;br&gt;&#xA;विस्मिता भ्रातरः सर्वे भृगोरेव महामुने ॥3.38.१०॥&lt;br&gt;&#xA;रथं धनुश्च शस्त्राणि चास्त्राणि विविधानि च ॥&lt;br&gt;&#xA;सेनां प्रस्थापयामास कार्त्तवीर्य्यार्जुनः स्वयम्॥११॥&lt;br&gt;&#xA;राजा स्यन्दनमारुह्य पुष्कराक्षो महाबलः ॥&lt;br&gt;&#xA;चकार शरजालं च महाघोरतरं मुने ॥ १२ ॥&lt;br&gt;&#xA;चिच्छिदुः शरजालं ते वीराः शस्त्रास्त्रपाणयः ॥&lt;br&gt;&#xA;राजा प्रस्वापनेनैव निद्रितांस्तांश्चकार ह ॥ १३ ॥&lt;br&gt;&#xA;भ्रातॄंश्च निद्रितान्दृष्ट्वा जामदग्न्यो महाबलः ॥&lt;br&gt;&#xA;क्षतविक्षतसर्वाङ्गान्बोधयामास तत्त्वतः ॥१४॥&lt;br&gt;&#xA;बोधयित्वा तान्निवार्य्य जगाम रणमूर्द्धनि ॥&lt;br&gt;&#xA;चिक्षेप पर्शुं कोपेन शीघ्रं राजजिघांसया॥१५॥&lt;br&gt;&#xA;छित्त्वा राज्ञः किरीटं च पर्शुर्भूमौ पपात ह॥&lt;br&gt;&#xA;जग्राह परशुं शीघ्रं जामदग्न्यो महाबलः॥१६॥&lt;br&gt;&#xA;तदा शङ्करशूलं च चिक्षिपे मन्त्रपूर्वकम् ॥&lt;br&gt;&#xA;नृपस्य कुण्डलं छित्त्वा जगाम शिवसन्निधिम्॥१७॥&lt;br&gt;&#xA;राजा निहन्तुं तं रामं शरजालं चकार ह ॥&lt;br&gt;&#xA;चिच्छेद शरजालं च रेणुकेयश्च लीलया ॥१८॥&lt;br&gt;&#xA;क्रमेण राजा नानास्त्रं चिक्षिपे मन्त्रपूर्वकम्॥&lt;br&gt;&#xA;तच्चिच्छेद क्रमेणैव भृगुः शस्त्रभृतां वरः॥१९॥&lt;br&gt;&#xA;भृगुश्चिक्षेप नानास्त्रं महासन्धानपूर्वकम् ॥&lt;br&gt;&#xA;तच्चिच्छेद महाराजः सन्धानेनैव लीलया ॥ 3.38.२० ॥&lt;br&gt;&#xA;रामश्चिक्षेप सन्धाय ब्रह्मास्त्रं मन्त्रपूर्वकम् ॥&lt;br&gt;&#xA;राजा निर्वापणं चक्रे सन्धानेनैव लीलया ॥२१॥&lt;br&gt;&#xA;सर्वाण्यस्त्राणि शस्त्राणि रामः पाशुपतं विना ॥&lt;br&gt;&#xA;चिक्षेप कोपविभ्रान्तो भूपश्चिच्छेद तानि च ॥ २२ ॥&lt;br&gt;&#xA;रामः स्तुत्वा शिवं नत्वाऽऽददे पाशुपतं मुने ॥&lt;br&gt;&#xA;नारायणश्च भगवानवोचद् विप्ररूपधृक् ॥ २३ ॥&lt;br&gt;&#xA;ब्राह्मण उवाच ॥&lt;br&gt;&#xA;किं करोषि भृगो वत्स त्वमेवं ज्ञानिनां वरः ॥&lt;br&gt;&#xA;नरं हन्तुं पाशुपतं कोपात्किं क्षिपसि भ्रमात् ॥ २४ ॥&lt;br&gt;&#xA;विश्वं पाशुपतेनैव भवेद्भस्म च सत्वरम् ॥&lt;br&gt;&#xA;सर्वघ्नं स्याच्छस्त्रमिदं विना श्रीकृष्णमीश्वरम् ॥ २५ ॥&lt;br&gt;&#xA;अहो पाशुपतं जेतुं नालमेव सुदर्शनम् ॥&lt;br&gt;&#xA;हरेः सुदर्शनं चैव सर्वास्त्रपरिमर्दकम् ॥२६॥&lt;br&gt;&#xA;खट्वाङ्गिनः पाशुपातं हरेरेव सुदर्शनम् ॥&lt;br&gt;&#xA;एते प्रधाने सर्वेषामस्त्राणां च जगत्त्रये ॥ २७ ॥&lt;br&gt;&#xA;त्यज पाशुपतं ब्रह्मन्मदीयं वचनं शृणु ॥&lt;br&gt;&#xA;यथा जेष्यसि राजानं पुष्कराक्षं महाबलम् ॥ २८ ॥&lt;br&gt;&#xA;कार्त्तवीर्य्यमजेतारं यथा जेष्यसि साम्प्रतम् ॥&lt;br&gt;&#xA;श्रूयतां सावधानेन तत्सर्वं कथयामि ते ॥ २९ ॥&lt;br&gt;&#xA;महालक्ष्म्याश्च कवचं त्रिषु लोकेषु दुर्लभम् ॥&lt;br&gt;&#xA;भक्त्या च पुष्कराक्षेण धृतं कण्ठे विधानतः ॥ 3.38.३० ॥&lt;br&gt;&#xA;परं दुर्गतिनाशिन्याः कवचं परमाद्भुतम् ॥&lt;br&gt;&#xA;धृतं च दक्षिणे बाहौ पुष्कराक्षसुतेन च ॥ ३१ ॥&lt;br&gt;&#xA;कवचस्य प्रभावेण विश्वं जेतुं क्षमौ च तौ ॥&lt;br&gt;&#xA;को जेता च त्रिभुवने देहे च कवचे स्थिते ॥ ३२ ॥&lt;br&gt;&#xA;अहं यास्यामि भिक्षार्थं सन्निधाने तयोर्मुने ॥&lt;br&gt;&#xA;करिष्यामि च तद्भिक्षां प्रतिज्ञा सफलाऽस्तु ते ॥ ३३ ॥&lt;br&gt;&#xA;ब्राह्मणस्य वचः श्रुत्वा रामः सन्त्रस्तमानसः ॥&lt;br&gt;&#xA;उवाच ब्राह्मणं वृद्धं हृदयेन विदूयता ॥ ३४ ॥&lt;br&gt;&#xA;परशुराम उवाच ॥&lt;br&gt;&#xA;न जानामि महाप्राज्ञ कस्त्वं ब्राह्मणरूपधृक् ॥&lt;br&gt;&#xA;शीघ्रं च ब्रूहि मां मूढं तदा गच्छ नृपान्तिकम् ॥ ३५ ॥&lt;br&gt;&#xA;जामदग्न्यवचः श्रुत्वा प्रहस्य ब्राह्मणः स्वयम् ॥&lt;br&gt;&#xA;उक्त्वा चाहं विष्णुरिति ययौ भिक्षितुमीश्वरः ॥ ३६ ॥&lt;br&gt;&#xA;गत्वा तयोः सन्निधानं ययाचे कवचे च तौ ॥&lt;br&gt;&#xA;ददतुस्तौ च कवचे विष्णवे विष्णुमायया ॥&lt;br&gt;&#xA;गृहीत्वा कवचे विष्णुर्वैकुण्ठं निर्जगाम सः ॥ ३७ ॥&lt;br&gt;&#xA;नारद उवाच ॥&lt;br&gt;&#xA;महालक्ष्म्याश्च कवचं केन दत्तं महामुने ॥&lt;br&gt;&#xA;पुष्कराक्षाय भूपाय श्रोतुं कौतूहलं मम ॥ ३८ ॥&lt;br&gt;&#xA;कवचं चापि दुर्गायाः पुष्कराक्षसुताय च ॥&lt;br&gt;&#xA;दुर्ल्लभं केन वा दत्तं तद्भवान्वक्तुमर्हसि ॥ ३९ ॥&lt;br&gt;&#xA;कवचं चापि किम्भूतं तयोर्वा तस्य किं फलम् ॥&lt;br&gt;&#xA;मन्त्रौ तु किम्प्रकारौ च तन्मे ब्रूहि जगद्गुरो॥ ॥। 3.38.४० ॥&lt;br&gt;&#xA;नारायण उवाच ॥&lt;br&gt;&#xA;दत्तं सनत्कुमारेण पुष्कराक्षाय धीमते ॥&lt;br&gt;&#xA;महालक्ष्म्याश्च कवचं मन्त्रश्चापि दशाक्षरः ॥ ४१ ॥&lt;br&gt;&#xA;स्तवनं चापि गोप्यं वै प्रोक्तं तच्चरितं च यत् ॥&lt;br&gt;&#xA;ध्यानं च सामवेदोक्तं पूजां चैव मनोहराम् ॥ ४२ ॥&lt;br&gt;&#xA;दुर्गायाश्चापि कवचं दत्तं दुर्वाससा पुरा॥&lt;br&gt;&#xA;स्तवनं चापि गोप्यं च मन्त्रश्चापि दशाक्षरः॥४३॥&lt;br&gt;&#xA;पश्चाच्छ्रोष्यसि तत्सर्वं देव्याश्च परमाद्भुतम्॥&lt;br&gt;&#xA;महायुद्धसमारम्भे दत्तं प्रार्थनया च यत् ॥४४॥&lt;br&gt;&#xA;महालक्ष्म्याश्च मन्त्रं च शृणु तं कथयामि ते ॥&lt;br&gt;&#xA;ॐ श्रीं कमलवासिन्यै स्वाहेति परमाद्भुतम् ॥ ४५॥&lt;br&gt;&#xA;ध्यानं च सामवेदोक्तं शृणु पूजाविधिं मुने ॥&lt;br&gt;&#xA;दत्तं तस्मै कुमारेण पुष्कराक्षाय धीमते ॥ ४६ ॥&lt;br&gt;&#xA;सहस्रदलपद्मस्थां पद्मनाभप्रियां सतीम् ॥&lt;br&gt;&#xA;पद्मालयां पद्मवक्त्रां पद्मपत्राभलोचनाम् ॥ ४७॥&lt;br&gt;&#xA;पद्मपुष्पप्रियां पद्मपुष्पतल्पाधिशायिनीम् ॥&lt;br&gt;&#xA;पद्मिनीपद्महस्तां च पद्ममालाविभूषिताम् ॥ ४८ ॥&lt;br&gt;&#xA;पद्मभूषणभूषाढ्यां पद्मशोभाविवर्द्धनीम् ॥&lt;br&gt;&#xA;पद्माटवीं प्रपश्यन्तीं सस्मितां तां भजे मुदा ॥ ४९ ॥&lt;br&gt;&#xA;चन्दनाष्टदले पद्मे पद्मपुष्पेण पूजयेत् ॥&lt;br&gt;&#xA;गणं सम्पूज्य दत्त्वा चैवोपचारांश्च षोडश ॥ 3.38.५० ॥&lt;br&gt;&#xA;ततः स्तुत्वा च प्रणमेत्साधको भक्तिपूर्वकम् ॥&lt;br&gt;&#xA;कवचं श्रूयतां ब्रह्मन्सर्वसारं वदामि ते ॥ ५१ ॥&lt;br&gt;&#xA;शृणु विप्रेन्द्र पद्मायाः कवचं परमं शुभम् ॥&lt;br&gt;&#xA;पद्मनाभेन यद्दत्तं ब्रह्मणे नाभिपद्मके ॥ ५२ ॥&lt;br&gt;&#xA;सम्प्राप्य कवचं ब्रह्मा तत्पद्मे ससृजे जगत् ॥&lt;br&gt;&#xA;पद्मालयाप्रसादेन सलक्ष्मीको बभूव सः ॥ ५३ ॥&lt;br&gt;&#xA;पद्मालयावरं प्राप्य पाद्मश्च जगतां प्रभुः ॥&lt;br&gt;&#xA;पाद्येन पद्मकल्पे च कवचं परमाद्भुतम् ॥५४॥&lt;br&gt;&#xA;दत्तं सनत्कुमाराय प्रियपुत्राय धीमते ॥&lt;br&gt;&#xA;कुमारेण च यद्दत्तं पुष्कराय च नारद ॥ ५५ ॥&lt;br&gt;&#xA;यद्धृत्वा पाठनाद् ब्रह्मा सवसिद्धेश्वरो महान् ॥&lt;br&gt;&#xA;परमैश्वर्य्यसंयुक्तः सर्वसम्पत्समन्वितः ॥ ५६ ॥&lt;br&gt;&#xA;यद्दत्वा च धनाध्यक्षः कुबेरश्च धनाधिपः ॥&lt;br&gt;&#xA;स्वायम्भुवो मनुः श्रीमान्पठनाद्धारणाद्यतः ॥ ५७ ॥&lt;br&gt;&#xA;प्रियव्रतोत्तानपादौ लक्ष्मीवन्तौ यतो मुने ॥&lt;br&gt;&#xA;पृथुः पृथ्वीपतिः सद्यो ह्यभवद्वारणाद्यतः ॥ ५८ ॥&lt;br&gt;&#xA;कवचस्य प्रसादेन स्वयं दक्षः प्रजापतिः ॥&lt;br&gt;&#xA;धर्म्मश्च कर्म्मणां साक्षी पाता यस्य प्रसादतः ॥ ५९ ॥&lt;br&gt;&#xA;यद्धृत्वा दक्षिणे बाहौ विष्णुः क्षीरोदशायितः ॥&lt;br&gt;&#xA;भक्त्या विधत्ते कण्ठे च शेषो नारायणांशकः ॥ 3.38.६० ॥&lt;br&gt;&#xA;यद्धृत्वा वामनं लेभे कश्यपश्च प्रजापतिः ॥&lt;br&gt;&#xA;सर्वदेवाधिपः श्रीमान्महेन्द्रो धारणाद्यतः ॥ ६१ ॥&lt;br&gt;&#xA;राजा मरुत्तो भगवानभवद्धारणाद्यतः ॥&lt;br&gt;&#xA;त्रैलोक्याधिपतिः श्रीमान्नहुषो यस्य धारणात् ॥ ६२ ॥&lt;br&gt;&#xA;विश्वं विजिग्ये खट्वाङ्गः पठनाद्धारणाद्यतः ॥&lt;br&gt;&#xA;मुचुकुन्दो यतः श्रीमान्मान्धातृतनयो महान्॥ ६३ ॥&lt;br&gt;&#xA;सर्वसम्पत्पदस्यास्य कवचस्य प्रजापतिः ॥&lt;br&gt;&#xA;ऋषिश्छन्दश्च बृहती देवी पद्मालया स्वयम् ॥ ६४ ॥&lt;br&gt;&#xA;धर्मार्थकाममोक्षेषु विनियोगः प्रकीर्तितः ॥&lt;br&gt;&#xA;पुण्यबीजं च महतां कवचं परमाद्भुतम् ॥६५॥&lt;br&gt;&#xA;ॐ ह्रीं कमलवासिन्यै स्वाहा मे पातु मस्तकम्॥&lt;br&gt;&#xA;श्रीं मे पातु कपालं च लोचने श्रीं श्रियै नमः।६६॥।&lt;br&gt;&#xA;ॐ श्रीं श्रियै स्वाहेति च कर्णयुग्मं सदाऽवतु॥&lt;br&gt;&#xA;ॐ श्रीं क्लीं महालक्ष्म्यै स्वाहा मे पातु नासिकाम।६७॥&lt;br&gt;&#xA;ॐ श्रीं पद्मालयायै च स्वाहा दन्तान्सदाऽवतु ॥&lt;br&gt;&#xA;ॐ श्रीं कृष्णप्रियायै च दन्तरन्ध्रं सदाऽवतु॥६८॥&lt;br&gt;&#xA;ॐ श्रीं नारायणेशायै मम कण्ठं सदाऽवतु॥&lt;br&gt;&#xA;ॐ श्रीं केशवकान्तायै मम स्कन्धं सदाऽवतु॥ ॥६९॥&lt;br&gt;&#xA;ॐ श्रीं पद्मनिवासिन्यै स्वाहा नाभिं सदाऽवतु॥&lt;br&gt;&#xA;ॐ ह्रीं श्रीं संसारमात्रे मम वक्षः सदाऽवतु॥3.38.७०॥&lt;br&gt;&#xA;ओं श्रीं मों कृष्णकान्तायै स्वाहा पृष्ठं सदाऽवतु ॥&lt;br&gt;&#xA;ओं ह्रीं श्रीं श्रियै स्वाहा च मम हस्तौ सदाऽवतु ॥ ७१ ॥&lt;br&gt;&#xA;ॐ श्रीनिवासकान्तायै मम पदौ सदाऽवतु ॥&lt;br&gt;&#xA;ॐ ह्रीं श्रीं क्लीं श्रियै स्वाहा सर्वाङ्गं मे सदाऽवतु ॥ ७२ ॥&lt;br&gt;&#xA;प्राच्यां पातु महालक्ष्मीराग्नेय्यां कमलालया ॥&lt;br&gt;&#xA;पद्मा मां दक्षिणे पातु नैर्ऋत्यां श्रीर्हरिप्रिया ॥ ७३ ॥&lt;br&gt;&#xA;पद्मालया पश्चिमे मां वायव्यां पातु सा स्वयम् ॥&lt;br&gt;&#xA;उत्तरे कमला पातु चैशान्यां सिन्धुकन्यका ॥ ७४ ॥&lt;br&gt;&#xA;नारायणी च पातूर्ध्वमधो विष्णुप्रियाऽवतु ॥&lt;br&gt;&#xA;सन्ततं सर्वतः पातु विष्णुप्राणाधिका मम ॥ ॥ ७९ ॥&lt;br&gt;&#xA;इति ते कथितं वत्स सर्वमन्त्रौघविग्रहम् ॥&lt;br&gt;&#xA;सर्वैश्वर्य्यप्रदं नाम कवचं परमाद्भुतम् ॥ ७६ ॥&lt;br&gt;&#xA;सुवर्णपर्वतं दत्त्वा मेरुतुल्यं द्विजातये ॥&lt;br&gt;&#xA;यत्फलं लभते धर्मी कवचेन ततोऽधिकम् ॥ ७७ ॥&lt;br&gt;&#xA;गुरुमभ्यर्च्य विधिवत्कवचं धारयेत्तु यः ॥&lt;br&gt;&#xA;कण्ठे वा दक्षिणे बाहौ स श्रीमान्प्रतिजन्मनि ॥ ७८ ॥&lt;br&gt;&#xA;अस्ति लक्ष्मीर्गृहे तस्य निश्चला शतपूरुषम् ॥&lt;br&gt;&#xA;देवेन्द्रैश्चासुरेन्द्रैश्च सोऽवध्यो निश्चितं भवेत् ॥ ७९ ॥&lt;br&gt;&#xA;स सर्वपुण्यवान्धीमान्सर्वयज्ञेषु दीक्षितः ॥&lt;br&gt;&#xA;स स्नातः सर्वतीर्थेषु यस्येदं कवचं गले ॥ 3.38.८० ॥&lt;br&gt;&#xA;यस्मै कस्मै न दातव्यं लोभमोहभयैरपि ॥&lt;br&gt;&#xA;गुरुभक्ताय शिष्याय शरण्याय प्रकाशयेत् ॥ ८१ ॥&lt;br&gt;&#xA;इदं कवचमज्ञात्वा जपेल्लक्ष्मीं जगत्प्रभुम् ॥&lt;br&gt;&#xA;कोटिसङ्ख्यं प्रजप्तोऽपि न मन्त्रः सिद्धिदायकः ॥ ८२ ॥&lt;br&gt;&#xA;इति श्रीब्रह्मवैवर्ते महापुराणे तृतीये गणपतिखण्डे नारदनारायणसंवादे श्रीलक्ष्मीकवचवर्णनं नामाष्टात्रिंशत्तमोऽध्यायः ॥ ३८ ॥&lt;/p&gt;</description>
    </item>
    <item>
      <title>०३९</title>
      <link>https://vishvAsa.github.io/purANam_vaiShNavam/brahma-vaivarta-purANam/03/039/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/03/039/</guid>
      <description>&lt;p&gt;नारद उवाच ॥&lt;br&gt;&#xA;कवचं कथितं ब्रह्मन्पद्मायाश्च मनोहरम् ॥&lt;br&gt;&#xA;परं दुर्गतिनाशिन्याः कवचं कथय प्रभो ॥१॥&lt;br&gt;&#xA;पद्माक्षप्राणतुल्यं च जीवनं बलकारणम् ॥&lt;br&gt;&#xA;कवचानां च यत्सारं दुर्गासेवनकारणम् ॥ २ ॥&lt;br&gt;&#xA;नारायण उवाच ॥&lt;br&gt;&#xA;शृणु नारद वक्ष्यामि दुर्गायाः कववं शुभम् ॥&lt;br&gt;&#xA;श्रीकृष्णेनैव यद्दत्तं गोलोके ब्रह्मणे पुरा ॥ ३॥&lt;br&gt;&#xA;ब्रह्मा त्रिपुरसङ्ग्रामे शङ्कराय ददौ पुरा ॥&lt;br&gt;&#xA;जघान त्रिपुरं रुद्रो यद्धृत्वा भक्तिपूर्वकम् ॥ ४ ॥&lt;br&gt;&#xA;हरो ददौ गौतमाय पद्माक्षाय च गौतमः ॥&lt;br&gt;&#xA;यतो बभूव पद्माक्षः सप्तद्वीपेश्वरो जयी ॥ ५ ॥&lt;br&gt;&#xA;यद्धृत्वा पठनाद्ब्रह्मा ज्ञानवाञ्छक्तिमान्भुवि ॥&lt;br&gt;&#xA;शिवो बभूव सर्वज्ञो योगिनां च गुरुर्यतः ॥&lt;br&gt;&#xA;शिवतुल्यो गौतमश्च बभूव मुनिसत्तमः ॥ ६ ॥&lt;br&gt;&#xA;ब्रह्माण्डविजयस्यास्य कवचस्य प्रजापतिः ॥&lt;br&gt;&#xA;ऋषिश्छन्दश्च गायत्री देवी दुर्गतिनाशिनी ॥ ७ ॥&lt;br&gt;&#xA;ब्रह्माण्डविजये चैव विनियोगः प्रकीर्त्तितः ॥&lt;br&gt;&#xA;पुण्यतीर्थं च महतां कवचं परमाद्भुतम् ॥ ८ ॥&lt;br&gt;&#xA;ॐ ह्रीं दुर्गतिनाशिन्यै स्वाहा मे पातु मस्तकम् ॥&lt;br&gt;&#xA;ॐ ह्रीं मे पातु कपालं चाप्यों ह्रीं श्रीं पातु लोचने॥९॥&lt;br&gt;&#xA;पातु मे कर्णयुग्मं चाप्यों दुर्गायै नमः सदा॥&lt;br&gt;&#xA;ॐ ह्रीं श्रीमिति नासां मे सदा पातु च सर्वतः॥3.39.१०॥&lt;br&gt;&#xA;ह्रीं श्रीं क्रूमिति दन्तांश्च पातु क्लीमोष्ठयुग्मकम्॥&lt;br&gt;&#xA;क्लीं क्लीं क्लीं पातु कण्ठं च दुर्गे रक्षतु गण्डके॥११॥&lt;br&gt;&#xA;स्कन्धं महाकालि दुर्गे स्वाहा पातु निरन्तरम् ॥&lt;br&gt;&#xA;वक्षो विपद्विनाशिन्यै स्वाहा मे पातु सर्वतः॥१२॥&lt;br&gt;&#xA;दुर्गे दुर्गे रक्ष पार्श्वौ स्वाहा नाभिं सदाऽवतु॥&lt;br&gt;&#xA;दुर्गे दुर्गे देहि रक्षां पृष्ठं मे पातु सर्वतः॥१३॥&lt;br&gt;&#xA;ॐ ह्रीं दुर्गायै स्वाहा च हस्तौ पादौ सदाऽवतु ॥&lt;br&gt;&#xA;ॐ ह्रीं दुर्गायै स्वाहा च सर्वाङ्गं मे सदाऽवतु ॥ १४ ॥&lt;br&gt;&#xA;प्राच्यां पातु महामाया चाग्नेय्यां पातु कालिका ॥&lt;br&gt;&#xA;दक्षिणे दक्षकन्या च नैर्ऋत्यां शिवसुन्दरी ॥ १५ ॥&lt;br&gt;&#xA;पश्चिमे पार्वती पातु वाराही वारुणे सदा ॥&lt;br&gt;&#xA;कुबेरमाता कौबेर्य्यामैशान्यामीश्वरी सदा ॥ १६ ॥&lt;br&gt;&#xA;ऊर्ध्वं नारायणी पातु त्वम्बिकाऽधः सदाऽवतु ॥&lt;br&gt;&#xA;ज्ञानं ज्ञानप्रदा पातु स्वप्ने निद्रा सदाऽवतु ॥ १७॥&lt;br&gt;&#xA;इति ते कथितं वत्स सर्वमन्त्रौघविग्रहम् ॥&lt;br&gt;&#xA;ब्रह्माण्डविजयं नाम कवचं परमाद्भुतम् ॥ १८ ॥&lt;br&gt;&#xA;सुस्नातः सर्वतीर्थेषु सर्वयज्ञेषु यत्फलम् ॥&lt;br&gt;&#xA;सर्वव्रतोपवासे च तत्फलं लभते नरः ॥ १९ ॥&lt;br&gt;&#xA;गुरुमभ्यर्च्य विधिवद्वस्त्रालङ्कारचन्दनैः ॥&lt;br&gt;&#xA;कण्ठे वा दक्षिणे बाहौ कवचं धारयेत्तु यः ॥3.39.२०॥&lt;br&gt;&#xA;स च त्रैलोक्यविजयी सर्वशत्रुप्रमर्दकः॥&lt;br&gt;&#xA;इदं कवचमज्ञात्वा भजेद्दुर्गतिनाशिनीम्॥२१॥&lt;br&gt;&#xA;शतलक्षं प्रजप्तोऽपि न मन्त्रः सिद्धिदायकः॥ ॥ २२ ॥&lt;br&gt;&#xA;कवचं काण्वशाखोक्तमुक्तं नारद सिद्धिदम् ॥&lt;br&gt;&#xA;यस्मै कस्मै न दातव्यं गोपनीयं सुदुर्लभम् ॥२३॥&lt;br&gt;&#xA;इति श्रीब्रह्मवैवर्ते महापुराणे तृतीये गणपतिखण्डे नारदनारायणसंवादे दुर्गतिनाशिनीकवचं नामैकोनचत्वारिंशतमोऽध्यायः ॥ ३९ ॥&lt;/p&gt;</description>
    </item>
    <item>
      <title>०४०</title>
      <link>https://vishvAsa.github.io/purANam_vaiShNavam/brahma-vaivarta-purANam/03/040/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/03/040/</guid>
      <description>&lt;p&gt;नारायण उवाच ॥&lt;br&gt;&#xA;तं गृहीत्वा तदा विष्णौ वैकुण्ठं च गते सति॥&lt;br&gt;&#xA;सपुत्रं च सहस्राक्षं जघान भृगुनन्दनः॥१॥&lt;br&gt;&#xA;कृत्वा युद्धं तु सप्ताहं ब्रह्मास्त्रेण प्रयत्नतः ॥&lt;br&gt;&#xA;राजा कवचहीनोऽपि सपुत्रश्च पपात ह॥&lt;br&gt;&#xA;पतिते तु सहस्राक्षे कार्तवीर्य्यार्जुनः स्वयम्॥&lt;br&gt;&#xA;आजगाम महावीरो द्विलक्षाक्षौहिणीयुतः॥ ॥३॥&lt;br&gt;&#xA;सुवर्णरथमारुह्य रत्नसारपरिच्छदम् ॥&lt;br&gt;&#xA;नानास्त्रं परितः कृत्वा तस्थौ समरमूर्द्धनि॥४॥&lt;br&gt;&#xA;समरे तं परशुरामो राजेन्द्रं च ददर्श ह ॥&lt;br&gt;&#xA;रत्नालङ्कारभूषाढ्यै राजेन्द्राणां च कोटिभिः ॥५॥&lt;br&gt;&#xA;रत्नातपत्रभूषाढ्यं रत्नालङ्कारभूषितम् ॥&lt;br&gt;&#xA;चन्दनोक्षितसर्वाङ्गं सस्मितं सुमनोहरम् ॥ ६ ॥&lt;br&gt;&#xA;राजा दृष्ट्वा मुनीन्द्रं तमवरुह्म रथादहो ॥&lt;br&gt;&#xA;प्रणम्य रथमारुह्य तस्थौ नृपगणैः सह ॥ ७ ॥&lt;br&gt;&#xA;ददौ शुभाशिषं तस्मै रामश्च समयोचितम् ॥&lt;br&gt;&#xA;प्रोवाच च गतार्थं तं स्वर्गं गच्छेति सानुगः॥८॥&lt;br&gt;&#xA;उभयोः सेनयोर्युद्धमभवत्तत्र नारद ॥&lt;br&gt;&#xA;पलायिता रामशिष्या भ्रातरश्च महाबलाः ॥&lt;br&gt;&#xA;क्षतविक्षतसर्वाङ्गाः कार्त्तवीर्य्यप्रपीडिताः ॥ ९ ॥&lt;br&gt;&#xA;नृपस्य शरजालेन रामः शस्त्रभृतां वरः ॥&lt;br&gt;&#xA;न ददर्श स्वसैन्यं च राजसैन्यं तथैव च ॥ 3.40.१० ॥&lt;br&gt;&#xA;चिक्षेप रामश्चाग्नेयं बभूवाग्निमयं रणे ॥&lt;br&gt;&#xA;निर्वापयामास राजा वारुणेनैव लीलया ॥ ११ ॥&lt;br&gt;&#xA;चिक्षेप रामो गान्धर्वं शैलसर्पसमन्वितम् ॥&lt;br&gt;&#xA;वायव्येन महाराजः प्रेरयामास लीलया ॥ १२ ॥&lt;br&gt;&#xA;चिक्षेप रामो नागास्त्रं दुर्निवार्य्यं भयङ्करम् ॥&lt;br&gt;&#xA;गारुडेन महाराजः प्रेरयामास लीलया ॥ १३ ॥&lt;br&gt;&#xA;माहेश्वरं च भगवांश्चिक्षेप भृगुनन्दनः ॥&lt;br&gt;&#xA;निर्वापयामास राजा वैष्णवास्त्रेण लीलया ॥ १४ ॥&lt;br&gt;&#xA;ब्रह्मास्त्रं चिक्षिपे रामो नृपनाशाय नारद ॥&lt;br&gt;&#xA;ब्रह्मास्त्रेण च शान्तं तत्प्राणनिर्वापणं रणे ॥ १५ ॥&lt;br&gt;&#xA;दत्तदत्तं च यच्छूलमव्यर्थं मन्त्रपूर्वकम् ॥&lt;br&gt;&#xA;जग्राह राजा परशुरामनाशाय संयुगे ॥ १६ ॥&lt;br&gt;&#xA;शूलं ददर्श रामश्च शतसूर्य्यसमप्रभम् ॥&lt;br&gt;&#xA;प्रलयाग्रिशिखोद्रिक्तं दुर्निवार्यं सुरैरपि ॥ १७ ॥&lt;br&gt;&#xA;पपात शूलं समरे रामस्योपरि नारद ॥&lt;br&gt;&#xA;मूर्च्छामवाप स भृगुः पपात च हरिं स्मरन् ॥ १८ ॥&lt;br&gt;&#xA;पतिते तु तदा रामे सर्वे देवा भयाकुलाः ॥&lt;br&gt;&#xA;आजग्मुः समरं तत्र ब्रह्मविष्णुमहेश्वराः ॥ १९ ॥&lt;br&gt;&#xA;शङ्करश्च महाज्ञानी महाज्ञानेन लीलया ॥&lt;br&gt;&#xA;ब्राह्मणं जीवयामास तूर्णं नारायणाज्ञया ॥ 3.40.२० ॥&lt;br&gt;&#xA;भृगुश्च चेतनां प्राप्य ददर्श पुरतः सुरान् ॥&lt;br&gt;&#xA;प्रणनाम परं भक्त्या लज्जानम्रात्मकन्धरः ॥ २१ ॥&lt;br&gt;&#xA;राजा दृष्ट्वा सुरेशांश्च भक्तिनम्रात्मकन्धरः ॥&lt;br&gt;&#xA;प्रणम्य शिरसा मूर्ध्ना तुष्टाव च सुरेश्वरान् ॥ २२ ॥&lt;br&gt;&#xA;तत्राजगाम भगवान्दत्तात्रेयो रणस्थलम् ॥&lt;br&gt;&#xA;शिष्यरक्षानिमित्तेन कृपालुर्भक्तवत्सलः ॥ २३ ॥&lt;br&gt;&#xA;भृगुः पाशुपतास्त्रं च सोऽग्रहीत्कोपसंयुतः ॥&lt;br&gt;&#xA;दत्तदत्तेन दृष्टेन बभूव स्तम्भितो भृगुः ॥२४॥&lt;br&gt;&#xA;ददर्श स्तम्भितो रामो राजानं रणमूर्द्धनि ॥&lt;br&gt;&#xA;नानापार्षदयुक्तेन कृष्णेनाऽऽरक्षितं रणे ॥२५॥&lt;br&gt;&#xA;सुदर्शनं प्रज्वलन्तं भ्रमणं कुर्वता सदा ॥&lt;br&gt;&#xA;सस्मितेन स्तुतेनैव ब्रह्मविष्णुमहेश्वरैः ॥ ॥ २६ ॥&lt;br&gt;&#xA;गोपालशतयुक्तेन गोपवेषविधारिणा ॥&lt;br&gt;&#xA;नवीनजलदाभेन वंशीहस्तेन गायता ॥ २७ ॥&lt;br&gt;&#xA;एतस्मिन्नन्तरे तत्र वाग्बभूवाशरीरिणी ॥&lt;br&gt;&#xA;दत्तेन दत्तं कवचं कृष्णस्य परमात्मनः ॥ २८ ॥&lt;br&gt;&#xA;राज्ञोऽस्ति दक्षिणे बाहौ सद्रत्नगुटिकान्वितम् ॥&lt;br&gt;&#xA;गृहीतकवचे शम्भौ भिक्षया योगिनां गुरौ ॥ २९ ॥&lt;br&gt;&#xA;तदा हन्तुं नृपं शक्तो भृगुश्चेति च नारद ॥&lt;br&gt;&#xA;श्रुत्वाऽशरीरिणीं वाणीं शङ्करो द्विजरूपधृक्॥ 3.40.३० ॥&lt;br&gt;&#xA;भिक्षां कृत्वा तु कवचमानीय च नृपस्य च ॥&lt;br&gt;&#xA;शम्भुना भृगवे दत्तं कृष्णस्य कवचं च यत् ॥ ३१ ॥&lt;br&gt;&#xA;एतस्मिन्नन्तरे देवा जग्मुः स्वस्थानमुत्तमम् ॥&lt;br&gt;&#xA;प्रत्युवाचापि परशुरामो वै समरे नृपम् ॥३२॥&lt;br&gt;&#xA;परशुराम उवाच ॥&lt;br&gt;&#xA;राजेन्द्रोत्तिष्ठ समरं कुरु साहसपूर्वकम् ॥&lt;br&gt;&#xA;कालभेदे जयो नृणां कालभेदे पराजयः॥३३॥&lt;br&gt;&#xA;अधीतं विधिवद्दत्तं कृत्स्ना पृथ्वी सुशासिता ॥&lt;br&gt;&#xA;सम्यक्कृतश्च सङ्ग्रामस्त्वयाऽहं मूर्च्छितो ऽधुना॥ ३४ ॥&lt;br&gt;&#xA;जिताः सर्वे च राजेन्द्रा लीलया रावणो जितः ॥&lt;br&gt;&#xA;जितोऽहं दत्तशूलेन शम्भुना जीवितः पुनः ॥ ३५ ॥&lt;br&gt;&#xA;रामस्य वचनं श्रुत्वा राजा परमधार्मिकः ॥&lt;br&gt;&#xA;मूर्ध्ना प्रणम्य तं भक्त्या यथार्थोक्तिमुवाच ह ॥ ३६ ॥&lt;br&gt;&#xA;राजोवाच ॥&lt;br&gt;&#xA;किमधीतं तथा दत्तं का वा पृथ्वी सुशासिता ॥&lt;br&gt;&#xA;गताः कतिविधा भूपा मादृशा धरणीतले ॥ ३७ ॥&lt;br&gt;&#xA;बुद्धिस्तेजो विक्रमश्च विविधा रणमन्त्रणा ॥&lt;br&gt;&#xA;श्रीरैश्वर्यं तथा ज्ञानं दानशक्तिश्च लौकिकम् ॥ ३८ ॥&lt;br&gt;&#xA;आचारो विनयो विद्या प्रतिष्ठा परमं तपः ॥&lt;br&gt;&#xA;सर्वं मनोरमासङ्गे गतमेव मम प्रभो ॥ ३९ ॥&lt;br&gt;&#xA;सा च स्त्री प्राणतुल्या मे साध्वी पद्मांशसम्भवा ॥&lt;br&gt;&#xA;यज्ञेषु पत्नी मातेव स्नेहे क्रीडति सङ्गिनी ॥3.40.४०॥&lt;br&gt;&#xA;आबाल्यात्सङ्गिनी शश्वच्छयने भोजने रणे ॥&lt;br&gt;&#xA;तां विना प्राणहीनोऽहं विषहीनो यथोरगः ॥ ४१ ॥&lt;br&gt;&#xA;त्वया न दृष्टं युद्धं मे पुरेयं शोचना स्थिता ॥&lt;br&gt;&#xA;द्वितीया शोचना विप्र हतोऽहं ब्राह्मणेन च ॥ ४२ ॥&lt;br&gt;&#xA;काले सिंहः सृगालं च सृगालः सिंहमेव च ॥&lt;br&gt;&#xA;काले व्याघ्रं हन्ति मृगो गजेन्द्रं हरिणस्तथा ॥ ४३ ॥&lt;br&gt;&#xA;महिषं मक्षिका काले गरुडं च तथोरगः ॥&lt;br&gt;&#xA;किङ्करः स्तौति राजेन्द्रं काले राजा च किङ्करम्॥ ४४ ॥&lt;br&gt;&#xA;इन्द्रं च मानवः काले काले ब्रह्मा मरिष्यति ॥&lt;br&gt;&#xA;तिरोभूत्वा सा प्रकृतिः काले श्रीकृष्णविग्रहे ॥ ४९ ॥&lt;br&gt;&#xA;मरिष्यन्ति सुराः सर्वे त्रिलोकस्थाश्चराचराः ॥&lt;br&gt;&#xA;सर्वे काले लयं यान्ति कालो हि दुरतिक्रमः॥४६॥&lt;br&gt;&#xA;कालस्य कालः श्रीकृष्णः स्रष्टुः स्रष्टा यथेच्छया॥&lt;br&gt;&#xA;संहर्ता चैव संहर्तुः पातुः पाता परात्परः॥४७॥&lt;br&gt;&#xA;महास्थूलात्स्थूलतमः सूक्ष्मात्सूक्ष्मतमः कृशः ॥&lt;br&gt;&#xA;परमाणुपरः कालः कालस्स्यात्कालभेदकः ॥ ४८ ॥&lt;br&gt;&#xA;यस्य लोमानि विश्वानि स पुमांश्च महाविराट् ॥&lt;br&gt;&#xA;तेजसा षोडशांशश्च कृष्णस्य परमात्मनः ॥४९॥&lt;br&gt;&#xA;ततः क्षुद्रविराड् जातः सर्वेषां कारणं परम् ॥&lt;br&gt;&#xA;यः स्रष्टा च स्वयं ब्रह्मा यन्नाभिकमलोद्भवः ॥ 3.40.५० ॥&lt;br&gt;&#xA;नाभेः कमलदण्डस्य योऽन्तं न प्राप यत्नतः ॥&lt;br&gt;&#xA;भ्रमणाल्लक्षवर्षं च ततः स्वस्थानसंस्थितः ॥ ५१ ॥&lt;br&gt;&#xA;तपश्चक्रे ततस्तत्र लक्षवर्षं च वायुभुक् ॥&lt;br&gt;&#xA;ततो ददर्श गोलोकं श्रीकृष्णं च सपार्षदम् ॥ ॥ ५२ ॥&lt;br&gt;&#xA;गोपगोपीपरिवृतं द्विभुजं मुरलीधरम् ॥&lt;br&gt;&#xA;रत्नसिंहासनस्थं च राधावक्षस्थलस्थितम् ॥ ५३ ॥&lt;br&gt;&#xA;दृष्ट्वाऽनुज्ञां गृहीत्वा च प्रणम्य च पुनः पुनः ॥&lt;br&gt;&#xA;ईश्वरेच्छां च विज्ञाय स्रष्टुं सृष्टिं मनो दधे ॥ ५४ ॥&lt;br&gt;&#xA;यः शिवः सृष्टिसंहर्त्ता स च स्रष्टुर्ललाटजः ॥&lt;br&gt;&#xA;विष्णुः पाता क्षुद्रविराट् श्वेतद्वीपनिवासकृत् ॥ ५५ ॥&lt;br&gt;&#xA;सृष्टिकारणभूताश्च ब्रह्मविष्णुमहेश्वराः ॥&lt;br&gt;&#xA;सन्ति विश्वेषु सर्वेषु श्रीकृष्णस्य कलोद्भवाः ॥५६॥&lt;br&gt;&#xA;तेऽपि देवाः प्राकृतिकाः प्राकृतश्च महाविराट् ॥&lt;br&gt;&#xA;सर्वप्रसूतिः प्रकृतिः श्रीकृष्णः प्रकृतेः परः ॥५७॥&lt;br&gt;&#xA;न शक्तः परमेशोऽपि तां शक्तिं प्रकृतिं विना ॥&lt;br&gt;&#xA;सृष्टिं विधातुं मायेशो न सृष्टिर्मायया विना ॥ ५८ ॥&lt;br&gt;&#xA;सा च कृष्णे तिरोभूय सृष्टिसंहारकारके ॥&lt;br&gt;&#xA;साऽऽविर्भूता सृष्टिकाले सा च नित्या महेश्वरी ॥५९॥&lt;br&gt;&#xA;कुलालश्च कटं कर्तुं यथाऽशक्तो मृदं विना॥&lt;br&gt;&#xA;स्वर्णं विना स्वर्णकारः कुण्डलं कर्तुमक्षमः ॥ 3.40.६० ॥&lt;br&gt;&#xA;सा च शक्तिः सृष्टिकाले पञ्चधा चेश्वरेच्छया ॥&lt;br&gt;&#xA;राधा पद्मा च सावित्री दुर्गा देवी सरस्वती ॥ ६१ ॥&lt;br&gt;&#xA;प्राणाधिष्ठातृदेवी या कृष्णस्य परमात्मनः ॥&lt;br&gt;&#xA;प्राणाधिकप्रियतमा सा राधा परिकीर्त्तिता ॥ ६२ ॥&lt;br&gt;&#xA;ऐश्वर्य्याधिष्ठातृदेवी सर्वमङ्गलकारिणी ॥&lt;br&gt;&#xA;परमानन्दरूपा च सा लक्ष्मीः परिकीर्त्तिता ॥६३॥&lt;br&gt;&#xA;विद्याधिष्ठातृदेवी या परमेशस्य दुर्लभा ॥&lt;br&gt;&#xA;या माता वेदशास्त्राणां सा सावित्री प्रकीर्तिता॥६४॥&lt;br&gt;&#xA;बुद्ध्यधिष्ठातृदेवी या सर्वशक्तिस्वरूपिणी ॥&lt;br&gt;&#xA;सर्वज्ञानात्मिका सर्वा सा दुर्गा दुर्गनाशिनी ॥ ६५ ॥&lt;br&gt;&#xA;वागधिष्ठातृदेवी या शास्त्रज्ञानप्रदा सदा ॥&lt;br&gt;&#xA;कृष्णकण्ठोद्भवा सा स्याद्या च देवी सरस्वती॥६६॥&lt;br&gt;&#xA;पञ्चधाऽऽदौ स्वयं देवी मूलप्रकृतिरीश्वरी ॥&lt;br&gt;&#xA;ततः सृष्टिक्रमेणैव बहुधा कलया च सा ॥ ६७ ॥&lt;br&gt;&#xA;योषितः प्रकृतेरंशाः पुमांसः पुरुषस्य च ॥&lt;br&gt;&#xA;मायया सृष्टि काले च तद्विना न भवेद्भवः॥६८॥&lt;br&gt;&#xA;सृष्टिश्च प्रतिविश्वेषु ब्रह्मन्ब्रह्मोद्भवा सदा ॥&lt;br&gt;&#xA;पाता विष्णुश्च संहर्त्ता शिवः शश्वच्छिवप्रदः ॥६९॥&lt;br&gt;&#xA;दत्तदत्तं ज्ञानमिदं राम मह्यं च पुष्करे ॥&lt;br&gt;&#xA;दीक्षाकाले च माघ्यां च मुनिप्रवरसन्निधौ ॥ 3.40.७० ॥&lt;br&gt;&#xA;इत्युक्त्वा कार्त्तवीर्य्यश्च रामं नत्वा च सस्मितः ॥&lt;br&gt;&#xA;आरुरोह रथं शीघ्रं गृहीत्वा सशरं धनुः ॥ ७१ ॥&lt;br&gt;&#xA;रामस्ततो राजसैन्यं ब्रह्मास्त्रेण जघान ह ॥&lt;br&gt;&#xA;नृपं पाशुपतेनैव लीलया श्रीहरिं स्मरन् ॥ ७२ ॥&lt;br&gt;&#xA;एवं त्रिस्सप्तकृत्वश्च क्रमेण च वसुन्धराम् ॥&lt;br&gt;&#xA;रामश्चकार निर्भूपां लीलया च शिवं स्मरन् ॥ ७३ ॥&lt;br&gt;&#xA;गर्भस्थं मातुरङ्कस्थं शिशुं वृद्धं च मध्यमम् ॥&lt;br&gt;&#xA;जघान क्षत्रियं रामः प्रतिज्ञापालनाय वै ॥ ७४ ॥&lt;br&gt;&#xA;कार्त्तवीर्य्यश्च गोलोकं त्वगमत्कृष्णसन्निधिम् ॥&lt;br&gt;&#xA;जगाम तोषात्परशुरामश्च श्रीहरिं स्मरन्॥ ७५ ॥&lt;br&gt;&#xA;त्रिस्सप्तकृत्वो निर्भूपां महीं दृष्ट्वा महेश्वरः ॥&lt;br&gt;&#xA;रमणं तेन परशुरामं दृष्ट्वा च कातरम् ॥ ७६ ॥&lt;br&gt;&#xA;देवाश्च मुनयो देव्यः सिद्धगन्धर्वकिन्नराः ॥&lt;br&gt;&#xA;सर्वे चक्रुः पुष्पवृष्टिं राममूर्ध्नि च नारद ॥ ७७ ॥&lt;br&gt;&#xA;स्वर्गे दुन्दुभयो नेदुर्हर्षशब्दो बभूव ह॥&lt;br&gt;&#xA;यशसा चैव परशुरामस्यापूरितं जगत् ॥७८॥&lt;br&gt;&#xA;ब्रह्मा भृगुश्च शुक्रश्च वाल्मीकिश्च्यवनस्तथा॥&lt;br&gt;&#xA;जमदग्निर्ब्रह्मलोकादाजगाम प्रहर्षितः॥७९॥&lt;br&gt;&#xA;पुलकाञ्चितसर्वाङ्गाः सानन्दाश्च समन्विताः ॥&lt;br&gt;&#xA;दूर्वापुष्पकराः सर्वे कुर्वन्तो मङ्गलाशिषः॥ ॥ 3.40.८० ॥&lt;br&gt;&#xA;प्रणनाम च तान्रामो दण्डवत्पतितो भुवि ॥&lt;br&gt;&#xA;क्रोडे चकार ब्रह्माऽऽदौ क्रमात्तातेति संवदन् ॥ ८१ ॥&lt;br&gt;&#xA;तमुवाचाथ परशुरामं ब्रह्मा जगद्गुरुः ॥&lt;br&gt;&#xA;वेदसारं नीतियुतं परिणामसुखावहम् ॥ ८२ ॥&lt;br&gt;&#xA;ब्रह्मोवाच ॥&lt;br&gt;&#xA;शृणु राम प्रवक्ष्यामि सर्वसम्पत्करं परम् ॥&lt;br&gt;&#xA;काण्वशाखोक्तवचनं सत्यं वै सर्वसम्मतम् ॥८३॥&lt;br&gt;&#xA;पूज्यानामेव सर्वेषामिष्टः पूज्यतमः परः ॥&lt;br&gt;&#xA;जनको जन्मदानाच्च पालनाच्च पिता स्मृतः ॥ ८४ ॥&lt;br&gt;&#xA;गरीयाञ्जन्मदातुश्च सोऽन्नदाता पिता मुने ॥&lt;br&gt;&#xA;विनाऽन्नं नश्वरो देहो नित्यं च पितुरुद्भवः ॥ ८९ ॥&lt;br&gt;&#xA;तयोः शतगुणं माता पूज्या मान्या च वन्दिता॥&lt;br&gt;&#xA;गर्भधारणपोषाभ्यां सैव प्रोक्ता गरीयसी॥८६॥&lt;br&gt;&#xA;तेभ्यः शतगुणं पूज्योऽभीष्टदेवः श्रुतौ श्रुतः॥&lt;br&gt;&#xA;ज्ञानविद्यामन्त्रदाताऽभीष्टदेवात्परो गुरुः ॥ ८७ ॥&lt;br&gt;&#xA;गुरुवद्गुरुपुत्रश्च गुरुपत्नी ततोऽधिका ॥&lt;br&gt;&#xA;देवे रुष्टे गुरू रक्षेद्गुरौ रुष्टे न कश्चन ॥ ८८ ॥&lt;br&gt;&#xA;गुरुर्ब्रह्मा गुरुर्विष्णुर्गुरुर्देवो महेश्वरः ॥&lt;br&gt;&#xA;गुरुरेव परं ब्रह्म ब्राह्मणेभ्यः प्रियः परः ॥ ८९ ॥&lt;br&gt;&#xA;गुरुर्ज्ञानं ददात्येव ज्ञानं च हरिभक्तिदम् ॥&lt;br&gt;&#xA;हरिभक्तिप्रदाता यः को वा बन्धुस्ततः परम् ॥ 3.40.९० ॥&lt;br&gt;&#xA;अज्ञानतिमिराच्छन्नो ज्ञानदीपं यतो लभेत् ॥&lt;br&gt;&#xA;लब्ध्वा च निर्मलं पश्येत्को वा बन्धुस्ततः परः ॥ ९१ ॥&lt;br&gt;&#xA;गुरुदत्तं सुमन्त्रं च जप्त्वा ज्ञानं ततो लभेत् ॥&lt;br&gt;&#xA;सर्वज्ञत्वाच्च सिद्धिं च को वा बन्धुस्ततोऽधिकः ॥ ९२ ॥&lt;br&gt;&#xA;सुखं जयति सर्वत्र विद्यया गुरुदत्तया ॥&lt;br&gt;&#xA;यया पूज्योऽपि जगति को वा बन्धुस्ततोऽधिकः ॥ ९३ ॥&lt;br&gt;&#xA;विद्यान्धो वा धनान्धो वा यो मूढो न यजेद्गुरुम् ॥&lt;br&gt;&#xA;ब्रह्महत्यादिकं पापं लभते नात्र संशयः ॥ ९४ ॥&lt;br&gt;&#xA;दरिद्रं पतितं क्षुद्रं नरबुद्या भजेद्गुरुम् ॥&lt;br&gt;&#xA;तीर्थस्नातोऽपि न शुचिर्नाधिकारी च कर्मसु ॥ ९५ ॥&lt;br&gt;&#xA;अभीष्टदेवः श्रीकृष्णो गुरुस्ते शङ्करः स्वयम् ॥&lt;br&gt;&#xA;शरणं गच्छ हे पुत्र देवपूज्यतमं गुरुम् ॥ ९६ ॥&lt;br&gt;&#xA;त्रिस्सप्तकृत्वो निर्भूपा त्वया पृथ्वी कृता यतः ॥&lt;br&gt;&#xA;प्राप्ता त्वया हरेर्भक्तिस्तं शिवं शरणं व्रज ॥ ९७ ॥&lt;br&gt;&#xA;शिवां च शिवरूपं च शिवदं शिवकारणम् ॥&lt;br&gt;&#xA;शिवाराध्यं शिवं शान्तं गुरुं त्वं शरणं व्रज ॥ ९८ ॥&lt;br&gt;&#xA;गोलोकनाथो भगवानंशेन शिवरूपधृक् ॥&lt;br&gt;&#xA;य इष्टदेवः स गुरुस्तमेव शरणं व्रज ॥ ९९ ॥&lt;br&gt;&#xA;आत्मा कृष्णः शिवो ज्ञानं मनोऽहं सर्वजीविषु ॥&lt;br&gt;&#xA;प्राणा विष्णोस्सा प्रकृतिस्सर्वशक्तियुता सुत ॥ 3.40.१००॥&lt;br&gt;&#xA;ज्ञानदं ज्ञानरूपं च ज्ञानबीजं सनातनम् ॥&lt;br&gt;&#xA;मृत्युञ्जयं कालकालं तं गुरुं शरणं व्रज ॥ १०१ ॥&lt;br&gt;&#xA;ब्रह्मज्योतिस्स्वरूपं तं भक्तानुग्रहविग्रहम् ॥&lt;br&gt;&#xA;शरणं व्रज सर्वज्ञं भगवन्तं सनातनम् ॥ १०२ ॥&lt;br&gt;&#xA;प्रकृतिर्लक्षवर्षं च तपस्तप्त्वा यमीश्वरम् ॥&lt;br&gt;&#xA;कान्तं प्रियपतिं लेभे तं गुरुं शरणं व्रज ॥ १०३ ॥&lt;br&gt;&#xA;इत्युक्त्वा मुनिभिः सार्द्धं जगाम कमलोद्भवः ॥&lt;br&gt;&#xA;रामश्च गन्तुं कैलासं मनश्चक्रे च नारद ॥ १०४ ॥&lt;br&gt;&#xA;इति श्रीब्रह्मवैवर्त्ते तृतीये गणेशखण्डे नारदनारायणसंवादे भृगोः कैलासगमनोपदेशो नाम चत्वारिंशत्तमोऽध्यायः ॥ ४० ॥&lt;/p&gt;</description>
    </item>
    <item>
      <title>०४१</title>
      <link>https://vishvAsa.github.io/purANam_vaiShNavam/brahma-vaivarta-purANam/03/041/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/03/041/</guid>
      <description>&lt;p&gt;नारायण उवाच ॥&lt;br&gt;&#xA;हरेश्च कवचं धृत्वा कृत्वा निः क्षत्रियां महीम् ॥&lt;br&gt;&#xA;रामो जगाम कैलासं नमस्कर्तुं शिवं गुरुम्॥॥&lt;br&gt;&#xA;गुरुपत्नीं शिवामम्बां द्रष्टुं गुरुसुतौ च तौ ॥&lt;br&gt;&#xA;गुणैर्नारायणसमौ कार्त्तिकेयगणेश्वरौ ॥ २ ॥&lt;br&gt;&#xA;मनोयायी महात्मा स भृगुस्सम्प्राप्य तत्क्षणम् ॥&lt;br&gt;&#xA;ददर्श पर्वतं रम्यमतीव सुमनोहरम् ॥ ३ ॥&lt;br&gt;&#xA;शुद्धस्फटिकसङ्काशैर्मणिभिः सुमनोहरैः ॥&lt;br&gt;&#xA;सुवर्णभूमिसदृशै राजमार्गैर्विराजितम् ॥ ४ ॥&lt;br&gt;&#xA;सिन्दूरारुणवर्णैश्च वेष्टितं मणिवेदिभिः ॥&lt;br&gt;&#xA;संयुक्तं मुक्तानिकरैः पूरितं मणिमण्डपैः ॥ ५ ॥&lt;br&gt;&#xA;यक्षाणामालयैर्दिव्यैः संयुक्तं शतकोटिभिः ॥&lt;br&gt;&#xA;कपाटस्तम्भसोपानैः शोभितैर्मणिनिर्मितैः॥ ॥६॥&lt;br&gt;&#xA;सुवर्णकलशैर्दिव्यै राजतैः श्वेतचामरैः॥&lt;br&gt;&#xA;रत्नकाञ्चनपूर्णैश्च यक्षेन्द्रगणवेष्टितैः॥७॥&lt;br&gt;&#xA;रत्नभूषणभूषाढ्यैर्दीपितैः सुन्दरीगणैः॥&lt;br&gt;&#xA;बालिकाभिर्बालकैश्च चित्रपुत्तलिकाकरैः ॥८॥&lt;br&gt;&#xA;क्रीडद्भिः सस्मितैः शश्वत्स्वच्छन्दं च विराजितैः ॥&lt;br&gt;&#xA;पारिजातद्रुमगणैः स्वर्णदीतीरनीरजैः ॥ ९ ॥&lt;br&gt;&#xA;आकीर्णं पुष्पजालैश्च पुष्पितैश्च सुगन्धिभिः ॥&lt;br&gt;&#xA;कल्पवृक्षाश्रितैः सिद्धैः कामधेनुपुरस्कृतैः ॥ 3.41.१० ॥&lt;br&gt;&#xA;सिद्धविद्यासु निपुणैः पुण्यवद्भिर्निषेवितम् ॥&lt;br&gt;&#xA;त्रिलक्षयोजनाच्छायैर्वटवृक्षैरथाक्षयैः ॥ ११ ॥&lt;br&gt;&#xA;शतयोजनविस्तीर्णैः शतस्कन्धसमन्वितैः ॥&lt;br&gt;&#xA;असङ्ख्यशाखानि करैरसङ्ख्यफलसंयुतैः ॥ १२ ॥&lt;br&gt;&#xA;नानापक्षिगणाकीर्णैः सुमनोहरशब्दितैः ॥&lt;br&gt;&#xA;कम्पितैः शीतवातेन मण्डितं च सुगन्धिना ॥ १३ ॥&lt;br&gt;&#xA;पुष्पोद्यानसहस्रेण सरसां च शतेन च ॥&lt;br&gt;&#xA;सिद्धेन्द्रालयलक्षैश्च मणिरत्नविकारजैः ॥ १४ ॥&lt;br&gt;&#xA;रामश्च दृष्ट्वा नगरमतिसंहृष्टमानसः ॥&lt;br&gt;&#xA;ददर्श पुरतो रम्यं श्रीयुक्तं शङ्करालयम् ॥१५॥&lt;br&gt;&#xA;सुवर्णमूल्यशतकैर्मणिभिः स्वर्णवर्णकैः ॥&lt;br&gt;&#xA;खचितं रत्नसारैश्च रचितं विश्वकर्मणा ॥ ॥ १६ ॥&lt;br&gt;&#xA;त्रिपञ्चयोजनोच्छ्रायं चतुर्योजनविस्तृतम् ॥&lt;br&gt;&#xA;चतुरस्रं चतुष्कोणं प्राकारं सुमनोहरम् ॥ १७ ॥&lt;br&gt;&#xA;द्वारं रत्नकपाटेन नाना चित्रान्वितेन च ॥&lt;br&gt;&#xA;मणीन्द्रवेदिभिर्युक्तं मणिस्तम्भविराजितैः ॥ १८ ॥&lt;br&gt;&#xA;तद्दक्षिणे वृषेन्द्रं च वामे सिंहं च नारद ॥&lt;br&gt;&#xA;नन्दीश्वरं महाकालं पिङ्गलाक्षं भयङ्करम् ॥१९॥&lt;br&gt;&#xA;विशालाक्षं च बाणं च विरूपाक्षं महाबलम् ॥&lt;br&gt;&#xA;विकटाक्षं भास्कराक्षं रक्ताक्षं विकटोदरम् ॥ 3.41.२० ॥&lt;br&gt;&#xA;संहारभैरवं कालभैरवं च भयङ्करम् ॥&lt;br&gt;&#xA;रुरुभैरवमीशाभं महाभैरवमेव च ॥ २१ ॥&lt;br&gt;&#xA;कृष्णाङ्गभैरवं चैव क्रोधभैरवमुल्बणम् ॥&lt;br&gt;&#xA;कपालभैरवं चैव रुद्रभैरवमेव च ॥ २२ ॥&lt;br&gt;&#xA;सिद्धेन्द्रादीन्रुद्रगणान्विद्याधरसुगुह्यकान् ॥&lt;br&gt;&#xA;भूतान्प्रेतान्पिशाचांश्च कूष्माण्डान्ब्रह्मराक्षसान्॥२३॥&lt;br&gt;&#xA;वेतालान्दानवांश्चैव योगीन्द्रांश्च जटाधरान् ॥&lt;br&gt;&#xA;यक्षान्किम्पुरुषांश्चैव किन्नरांश्च ददर्श ह ॥२४॥&lt;br&gt;&#xA;तान्दृष्ट्वा नन्दिकेशाज्ञां गृहीत्वा भृगुनन्दनः ॥&lt;br&gt;&#xA;तान्सम्भाष्याभ्यन्तरं च जगामानन्दसम्प्लुतः ॥ २५ ॥&lt;br&gt;&#xA;रत्नेन्द्रसारखचितं ददर्श शतमन्दिरम् ॥&lt;br&gt;&#xA;अमूल्यरत्नकलशैर्ज्वलद्भिश्च विराजितम् ॥ २६ ॥&lt;br&gt;&#xA;अमूल्यरत्नरचितैर्मुक्तानिर्म्मलदर्पणैः ॥&lt;br&gt;&#xA;हीरसारविकारैश्च कपाटैश्च विराजितम् ॥ ॥ २७ ॥&lt;br&gt;&#xA;गोरोचनाभिर्मणिभिर्युतं स्तम्भसहस्रकैः ॥&lt;br&gt;&#xA;मणिसारविकारैश्च सोपानैः परिशोभितम् ॥ २८ ॥&lt;br&gt;&#xA;ददर्शाभ्यन्तरं द्वारं नानाचित्रैश्च चित्रितम् ॥&lt;br&gt;&#xA;माणिक्यमुक्ताग्रथितैर्मालाजालैर्विराजितम् ॥ २९ ॥&lt;br&gt;&#xA;ददर्श कार्त्तिकेयं च वामे दक्षे गणेश्वरम् ॥&lt;br&gt;&#xA;वीरभद्रं महाकायं शिवतुल्यपराक्रमम् ॥ 3.41.३० ॥&lt;br&gt;&#xA;प्रधानपार्षदगणान्क्षेत्रपालांश्च नारद ॥&lt;br&gt;&#xA;रत्नसिंहासनस्थांश्च रत्नभूषणभूषितान्॥ ॥ ३१ ॥&lt;br&gt;&#xA;तान्सम्भाष्य भृगुः शीघ्रं महाबलपराक्रमः ॥&lt;br&gt;&#xA;पर्शुहस्तस्स परशुरामो गन्तुं समुद्यतः ॥ ३२ ॥&lt;br&gt;&#xA;गच्छन्तं तं गणेशश्च क्षणं तिष्ठेत्युवाच ह ॥&lt;br&gt;&#xA;निद्रितो निद्रया युक्तो महादेवोऽधुनेति च ॥ ३३ ॥&lt;br&gt;&#xA;ईश्वराज्ञां गृहीत्वाऽहमत्रागत्य क्षणान्तरे ॥&lt;br&gt;&#xA;त्वया सार्द्धं गमिष्यामि भ्रातस्तिष्ठात्र साम्प्रतम्॥३४॥&lt;br&gt;&#xA;गणेशवाक्यं परशुरामश्श्रुत्वा महाबलः ॥&lt;br&gt;&#xA;बृहस्पतिसमो वक्ता प्रवक्तुमुपचक्रमे॥ ॥३५॥&lt;br&gt;&#xA;इति श्रीब्रह्मवैवर्त्ते महापुराणे तृतीये गणपतिखण्डे नारदनारायणसंवादे कैलासवर्णनं नामैकचत्वारिंशत्तमोऽध्यायः ॥ ४१ ॥&lt;/p&gt;</description>
    </item>
    <item>
      <title>०४२</title>
      <link>https://vishvAsa.github.io/purANam_vaiShNavam/brahma-vaivarta-purANam/03/042/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/03/042/</guid>
      <description>&lt;p&gt;परशुराम उवाच ॥&lt;br&gt;&#xA;यास्याम्यन्तःपुरं भ्रातः प्रणामं कर्तुमीश्वरम् ॥&lt;br&gt;&#xA;प्रणम्य मातरं भक्त्या यास्यामि त्वरितं गृहम्॥१॥&lt;br&gt;&#xA;त्रिस्सप्तकृत्वो निर्भूपां कृत्वा पृथ्वीं च लीलया ॥&lt;br&gt;&#xA;कार्त्तवीर्य्यः सुचन्द्रश्च हतो यस्य प्रसादतः ॥ २ ॥&lt;br&gt;&#xA;नानाविद्या यतो लब्धा नानाशस्त्रं सुदुर्लभम् ॥&lt;br&gt;&#xA;तं गुरुं जगतां नाथं द्रष्टुमिच्छामि साम्प्रतम्॥३॥&lt;br&gt;&#xA;सगुणं निर्गुणं चैव भक्तानुग्रहविग्रहम्॥&lt;br&gt;&#xA;सत्यं सत्यस्वरूपं च ब्रह्म ज्योतिः सनातनम् ॥४॥&lt;br&gt;&#xA;स्वेच्छामयं दयासिन्धुं दीनबन्धुं मुनीश्वरम्॥&lt;br&gt;&#xA;आत्मारामं पूर्णकामं व्यक्ताव्यक्तं परात्परम् ॥५॥&lt;br&gt;&#xA;परापराणां स्रष्टारं पुरुहूतं पुरस्कृतम् ॥&lt;br&gt;&#xA;पुराणं परमात्मानमीशानं त्वादिमव्ययम्॥६॥&lt;br&gt;&#xA;सर्वमङ्गलमाङ्गल्यं सर्वमङ्गलकारणम् ॥&lt;br&gt;&#xA;सर्वमगलदं शान्तं सर्वैश्वर्य्यप्रदं वरम् ॥ ७ ॥&lt;br&gt;&#xA;आशुतोषं प्रसन्नास्यं शरणागतवत्सलम् ॥&lt;br&gt;&#xA;भक्ताभयप्रदं भक्तवत्सलं समदर्शनम् ॥८॥&lt;br&gt;&#xA;इत्थं परशुरामोऽस्थादुक्त्वा गणपतेः पुरः ॥&lt;br&gt;&#xA;वाचा मधुरया तत्र समुवाच गणेश्वरः ॥ ९ ॥&lt;br&gt;&#xA;क्षणं तिष्ठ क्षणं तिष्ठ शृणु भ्रातरिदं वचः ॥&lt;br&gt;&#xA;रहःस्थलस्थितो नैव द्रष्टव्यः स्त्रीयुतः पुमान् ॥ 3.42.१० ॥&lt;br&gt;&#xA;स्त्रीसंयुक्तं च पुरुषं यः पश्यति नराधमः ॥&lt;br&gt;&#xA;करोति रसभङ्गं वा कालसूत्रं व्रजेद्ध्रुवम् ॥११॥।&lt;br&gt;&#xA;तत्र तिष्ठति पापीयान्यावच्चन्द्रदिवाकरम् ॥&lt;br&gt;&#xA;विशेषतश्च पितरं गुरुं भूतपतिं द्विज ॥ १२ ॥&lt;br&gt;&#xA;रहः सुरतसंसक्तं नहि पश्येद्विचक्षणः ॥।&lt;br&gt;&#xA;कामतः कोपतो वाऽपि यः पश्येत्सुरतोन्मुखम् ॥ १३ ॥&lt;br&gt;&#xA;स्त्रीविच्छेदो भवेत्तस्य ध्रुवं सप्तसु जन्मसु ॥&lt;br&gt;&#xA;श्रोणीवक्षस्थलं वक्त्रं यः पश्यति परस्त्रियः ॥&lt;br&gt;&#xA;कामतोऽपि विमूढश्च सोऽन्धो भवति निश्चितम् ॥ १४ ॥&lt;br&gt;&#xA;गणेशस्य वचः श्रुत्वा प्रहस्य भृगुनन्दनः ॥&lt;br&gt;&#xA;तमुवाच महाकोपान्निष्ठुरं वचनं मुने ॥ १५ ॥&lt;br&gt;&#xA;परशुराम उवाच ॥&lt;br&gt;&#xA;अहो श्रुतं किं वचनमपूर्वं नीतिसंयुतम् ॥&lt;br&gt;&#xA;इदमेवमहो नैवं श्रुतमीश्वरवक्त्रतः ॥ १६ ॥&lt;br&gt;&#xA;श्रुतं श्रुतौ वाक्यमिदं कामिनां च विकारिणाम् ॥&lt;br&gt;&#xA;निर्विकारस्य च शिशोर्न दोषः कश्चिदेव हि ॥&lt;br&gt;&#xA;यास्याम्यन्तःपुरं भ्रातस्तव किं तिष्ठ बालक ॥ १७ ॥&lt;br&gt;&#xA;यथादृष्टि करिष्यामि मत्कार्य्यं समयोचितम् ॥&lt;br&gt;&#xA;तवैव तातो माता चेत्येवं नैव निरूपितम् ॥१८॥&lt;br&gt;&#xA;जगतां पितरौ तौ च पार्वतीपरमेश्वरौ ॥&lt;br&gt;&#xA;पार्वती स्त्री पुमाञ्छम्भुरिति कैर्न निरूपितः ॥ १९ ॥&lt;br&gt;&#xA;सर्वरूपः शङ्करश्च सर्वारूपा च पार्वती ॥&lt;br&gt;&#xA;गुणातीतस्य का क्रीडा तद्भङ्गो वा कुतो विभो ॥ 3.42.२० ॥&lt;br&gt;&#xA;क्रीडा लज्जा भीतिभङ्गो ग्राम्यस्यैव न चेशितुः ॥&lt;br&gt;&#xA;स्तन्धयं च मां दृष्ट्वा पित्रोर्ल्लज्जा कुतो भवेत् ॥ २१ ॥&lt;br&gt;&#xA;लज्जायाश्च कुतो लज्जा लज्जेशस्य च सा कुतः ॥&lt;br&gt;&#xA;लज्जा लज्जां किमाप्नोति तापं किं वा हुताशनः ॥ २२ ॥&lt;br&gt;&#xA;शीतं शैत्यमहो भ्रातर्निदाघो दाहमेव च ॥&lt;br&gt;&#xA;भीतिर्भीतिमवाप्नोति मृत्योर्मृत्युर्बिभेति किम् ॥ २३ ॥&lt;br&gt;&#xA;कुतो ज्वरो ज्वरं हन्ति व्याधिं व्याधिश्च जीर्यति ॥&lt;br&gt;&#xA;संहर्त्ता नापि संहर्त्तुः कालः कालाद्बिभेति किम्॥ ॥ २४ ॥&lt;br&gt;&#xA;स्रष्टारं सृजते स्रष्टा पाता किं पाति ते मते ॥&lt;br&gt;&#xA;क्षुत्क्षुधं समवाप्नोति तृष्णा तृष्णां प्रयाति किम् ॥ २५ ॥&lt;br&gt;&#xA;निद्रा निद्रां च शोभां श्रीः शान्तिः शान्तिं च ते मते ॥&lt;br&gt;&#xA;पुष्टिः पुष्टिं किमाप्नोति तुष्टिस्तुष्टिं क्षमा क्षमाम्॥&lt;br&gt;&#xA;आत्मनः परमात्माऽस्ति शक्तिः शक्त्या बिभेति किम् ॥ २६ ॥&lt;br&gt;&#xA;कामक्रोधौ लोभमोहौ स्वात्मनैते न बाधिताः ॥&lt;br&gt;&#xA;दया न बद्धा दयया नेच्छा बद्धेच्छया प्रभो ॥ २७ ॥&lt;br&gt;&#xA;ज्ञानबुद्ध्योः को विकारो जरां नो बाधते जरा ॥&lt;br&gt;&#xA;चिन्ता न चिन्तया ग्रस्ता चक्षुश्चक्षुर्न पश्यति ॥ २८ ॥&lt;br&gt;&#xA;हर्षो मुदं किं प्राप्नोति शोकं शोको न बाधते ॥&lt;br&gt;&#xA;का विपत्तिर्विपत्तेश्च सम्पत्तिः सम्पदः कुतः ॥ २९ ॥&lt;br&gt;&#xA;मेधाया धारणा शक्तिः स्मृतेर्वा स्मरणं कुतः ॥&lt;br&gt;&#xA;न दग्धः स्वप्रतापेन विवस्वानिति सम्मतः ॥ 3.42.३० ॥&lt;br&gt;&#xA;विपरीतमतो भ्रातस्त्वयैवाचरितोऽधुना ॥&lt;br&gt;&#xA;न श्रुतोऽयं गुरुमुखान्न दृष्टो न श्रुतौ श्रुतः ॥ ३१ ॥&lt;br&gt;&#xA;इत्युक्त्वा चापि परशुरामश्शश्वत्प्रहस्य सः ॥&lt;br&gt;&#xA;शीघ्रं गन्तुं मनश्चक्रं तद्गुहाभ्यन्तरं मुदा ॥ ३२ ॥&lt;br&gt;&#xA;तच्च रामवचः श्रुत्वा जितक्रोधो गणेश्वरः ॥&lt;br&gt;&#xA;शुद्धसत्त्वस्वरूपश्च प्रहस्य तमुवाच ह ॥ ३३ ॥&lt;br&gt;&#xA;गणपतिरुवाच ॥&lt;br&gt;&#xA;अज्ञानतिमिराच्छन्नो ज्ञानं प्राप्नोति तद्विदः ॥&lt;br&gt;&#xA;पितुर्भ्रातुर्मुखाज्ज्ञानं दुर्लभं भाग्यवाल्ँलभेत् ॥ ३४ ॥&lt;br&gt;&#xA;श्रुतं ज्ञानं विशिष्टं च ज्ञानिनामपि दुर्लभम् ॥&lt;br&gt;&#xA;किञ्चिन्मे त्वं मन्द बुद्धेः शृणु भ्रातर्निवेदनम् ॥ ३५ ॥&lt;br&gt;&#xA;यो निर्गुणः स निर्लिप्तः शक्तिभिर्न हि संयुतः ॥&lt;br&gt;&#xA;सिसृक्षुराश्रितश्शक्त्या निर्गुणः सगुणो भवेत् ॥ ३६ ॥&lt;br&gt;&#xA;यावन्ति च शरीराणि भोगार्हाणि महामुने ॥&lt;br&gt;&#xA;प्राकृतानि च सर्वाणि विना श्रीकृष्णविग्रहम् ॥ ३७ ॥&lt;br&gt;&#xA;ध्यायन्ति योगिनस्तं च शुद्धज्योतिस्स्वरूपिणम् ॥&lt;br&gt;&#xA;हस्तपादादिरहितं निर्गुणं प्रकृतेः परम् ॥ ३८ ॥&lt;br&gt;&#xA;वैष्णवास्ते नमस्यन्ति भक्तानुग्रहकारकम् ॥&lt;br&gt;&#xA;कुतो बभूव तज्ज्योतिरहो तेजस्विनो विना ॥ ३९ ॥&lt;br&gt;&#xA;ज्योतिरभ्यन्तरे नित्यं शरीरं श्यामसुन्दरम् ॥&lt;br&gt;&#xA;द्विभुजं मुरलीहस्तं सस्मितं पीतवाससम्॥3.42.४०॥&lt;br&gt;&#xA;अतीवामूल्यसद्रत्नभूषणैश्च विभूषितम्॥&lt;br&gt;&#xA;ज्योतिरभ्यन्तरे मूर्तिं पश्यन्ति कृपया विभोः॥४१॥&lt;br&gt;&#xA;तदा दास्ये नियुक्तास्ते भवन्त्येवेश्वरेच्छया ॥&lt;br&gt;&#xA;योगस्तपो वा दास्यस्य कलां नार्हन्ति षोडशीम् ॥ ४२ ॥&lt;br&gt;&#xA;यदा सृष्ट्युन्मुखः कृष्णः ससृजे प्रकृतिं मुदा ।&lt;br&gt;&#xA;तद्योनौ ह्यर्पितं वीर्यं वीर्य्याड्डिम्भो बभूव ह ॥ ४३ ॥&lt;br&gt;&#xA;दिव्येन लक्षवर्षेण गर्भाड्डिम्भो विनिर्गतः ॥&lt;br&gt;&#xA;तदा बभूव निश्श्वासस्ततो वायुर्बभूव ह ॥ ४४ ॥&lt;br&gt;&#xA;निश्श्वासेन समं भ्रातर्मुखबिन्दुर्विनिर्गतः ॥&lt;br&gt;&#xA;ततो बभूव सहसा जलराशिर्हरेः पुरः ॥ ४५ ॥&lt;br&gt;&#xA;तज्जले च स्थितो डिम्भो दिव्यवर्षाणि लक्षकम् ॥&lt;br&gt;&#xA;ततो बभूव सहसा विश्वाधारो महाविराट् ॥ ४६ ॥&lt;br&gt;&#xA;यावन्ति गात्रलोमानि तस्य सन्ति महात्मनः ॥&lt;br&gt;&#xA;ब्रह्माण्डानि च तावन्ति विद्यमानानि निश्चितम् ॥ ४७ ॥&lt;br&gt;&#xA;तत्रैव प्रतिविध्यण्डे ब्रह्मविष्णुमहेश्वराः ॥&lt;br&gt;&#xA;देवाश्च मुनयश्चैव विद्यमानाश्चराचराः॥४८॥&lt;br&gt;&#xA;महाविराडाश्रयश्च सर्वस्य च जनस्य च॥&lt;br&gt;&#xA;निश्श्वासवायुर्भगवान्बभूव श्रीहरेर्मुने॥४९॥&lt;br&gt;&#xA;महाविष्णुश्च कलया ततः क्षुद्रविराडभूत् ॥&lt;br&gt;&#xA;तन्नाभिकमले ब्रह्मा शङ्करस्तल्लाटजः॥3.42.५०॥&lt;br&gt;&#xA;विष्णुस्तदंशः पाता यः श्वेतद्वीपनिवासकृत् ॥&lt;br&gt;&#xA;एवं ते प्रतिविध्यण्डे ब्रह्मविष्णुमहेश्वराः ॥ ५१ ॥&lt;br&gt;&#xA;स्वयं च स्वांशकलया नानामूर्त्तिधरो हरिः ॥&lt;br&gt;&#xA;तदाऽभवच्च सगुणः सर्वशक्तियुतस्तदा ॥ ५२ ॥&lt;br&gt;&#xA;कथं लज्जादिरहितः स च स्वच्छामयो महान् ॥&lt;br&gt;&#xA;सर्वदा सर्वभोगार्हः सर्वशक्तिसमन्वितः ॥ ५३ ॥&lt;br&gt;&#xA;लज्जा नास्त्येव लज्जाया मतोऽयं सर्वसम्मतः ॥&lt;br&gt;&#xA;या च लज्जावती देवी तस्य लज्जा कुतो गता ॥ ५४ ॥&lt;br&gt;&#xA;सर्वशक्तिमती दुर्गा प्रकृत्या सा च शैलजा ॥&lt;br&gt;&#xA;तस्या लज्जादयः सन्ति सर्वदा सर्वसम्मताः ॥ ५५ ॥&lt;br&gt;&#xA;पञ्चधा प्रकृतिर्या च श्रीकृष्णस्य बभूव ह ॥&lt;br&gt;&#xA;राधा पद्मा च सावित्री दुर्गा देवी सरस्वती ॥ ५६ ॥&lt;br&gt;&#xA;प्राणाधिष्ठातृदेवी या कृष्णस्य परमात्मनः॥&lt;br&gt;&#xA;प्राणाधिका प्रिया सा च राधाऽऽस्ते तस्य वक्षसि ॥ ५७ ॥&lt;br&gt;&#xA;विद्याधिष्ठातृदेवी या सावित्री ब्रह्मणः प्रिया ॥&lt;br&gt;&#xA;लक्ष्मीर्नारायणस्यैव सर्वसम्पत्स्वरूपिणी ॥ ५८ ॥&lt;br&gt;&#xA;सरस्वती द्विधा भूत्वा कृष्णस्य मुख निर्गता ॥&lt;br&gt;&#xA;सावित्री ब्रह्मणः कान्ता स्वयं नारायणस्य च ॥ ५९ ॥&lt;br&gt;&#xA;बुद्ध्यधिष्ठातृदेवी या ज्ञानसूः शक्तिसंयुता ॥&lt;br&gt;&#xA;सा दुर्गा शूलिनः कान्ता तस्या लज्जा कुतो गता ॥3.42.६०॥&lt;br&gt;&#xA;प्रकृतिः पञ्चधा भ्रातर्गोलोके च बभूव ह॥&lt;br&gt;&#xA;इमाः प्रधानाः कलया बभूवुर्नैकधा यतः॥६१॥&lt;br&gt;&#xA;विप्रेन्द्र नित्यं वैकुण्ठं ब्रह्माण्डात्परमुच्यते ॥&lt;br&gt;&#xA;अविनाशि स्थलं शश्वल्लये प्राकृतिके ध्रुवम् ॥ ६२ ॥&lt;br&gt;&#xA;तत्र नारायणो देवः कृष्णार्द्धांशश्चतुर्भुजः ॥&lt;br&gt;&#xA;वनमाली पीतवासाः शक्त्या वै पद्मया सह ॥ ६३ ॥&lt;br&gt;&#xA;स्वयं कृष्णश्च गोलोके द्विभुजः श्यामसुन्दरः॥&lt;br&gt;&#xA;सस्मितो मुरलीहस्तो राधावक्षःस्थलस्थितः ॥ ६४ ॥&lt;br&gt;&#xA;शश्वद्गोगोपगोपीभिः संयुक्तो गोपरूपधृक् ॥&lt;br&gt;&#xA;परिपूर्णतमः श्रीमान्निर्गुणः प्रकृतेः परः ॥ ६५ ॥&lt;br&gt;&#xA;स्वेच्छामयः स्वतन्त्रस्तु परमानन्दरूपधृक् ॥&lt;br&gt;&#xA;सुराः कलोद्भवा यस्य षोडशांशो महाविराट् ॥ ६६ ॥&lt;br&gt;&#xA;यतो भवन्ति विश्वानि स्थूलसूक्ष्मादिकानि च ॥&lt;br&gt;&#xA;पुनस्तत्र प्रलीयन्त एवमेव मुहुर्मुहुः ॥ ६७ ॥&lt;br&gt;&#xA;गोलोक ऊर्ध्ववैकुण्ठात्पञ्चाशत्कोटियोजनः ॥&lt;br&gt;&#xA;नास्ति लोकस्तदूर्ध्वं च नास्ति कृष्णात्परः प्रभुः ॥ ६८ ॥&lt;br&gt;&#xA;इदं श्रुतं शम्भुवक्त्रान्मया ते कथितं द्विज ॥&lt;br&gt;&#xA;क्षणं तिष्ठाधुना भ्रातरीश्वरः सुरतोन्मुखः ॥ ६९ ॥&lt;br&gt;&#xA;इति श्रीब्रह्मवैवर्त्ते महापुराणे तृतीये गणपतिखण्डे नारदनारायणसंवादे गणेशपरशुरामसंवादो नाम द्विचत्वारिंशत्तमोऽध्यायः ॥ ४२ ॥&lt;/p&gt;</description>
    </item>
    <item>
      <title>०४३</title>
      <link>https://vishvAsa.github.io/purANam_vaiShNavam/brahma-vaivarta-purANam/03/043/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/03/043/</guid>
      <description>&lt;p&gt;नारायण उवाच ॥&lt;br&gt;&#xA;गणेशवचनं श्रुत्वा स तदा रागतः सुधीः ॥&lt;br&gt;&#xA;पर्शुहस्तस्स वै रामो निर्भयो गन्तुमुद्यतः ॥ १ ॥&lt;br&gt;&#xA;गणेश्वरस्तदा दृष्ट्वा शीघ्रमुत्थाय यत्नतः ॥&lt;br&gt;&#xA;वारयामास स प्रीत्या चकार विनयं पुनः ॥ २ ॥&lt;br&gt;&#xA;रामस्तं प्रेरयामास हुं कृत्वा तु पुनः पुनः ॥&lt;br&gt;&#xA;बभूव च ततस्तत्र वाग्युद्धं हस्तकर्षणैः ॥ ३ ॥&lt;br&gt;&#xA;पर्शुनिक्षेपणं कर्तुं मनश्चक्रे भृगुस्तदा ॥&lt;br&gt;&#xA;हाहा कृत्वा कार्तिकेयो बोधयामास संसदि ॥ ४ ॥&lt;br&gt;&#xA;अव्यर्थमस्त्रं हे भ्रातर्गुरुपुत्रे कथं क्षिपेः ॥&lt;br&gt;&#xA;गुरुवद्गुरुपुत्रं च मा भवान्हन्तुमर्हति ॥ ९ ॥&lt;br&gt;&#xA;पर्शुं क्षिपन्तं कुपितं रक्तपद्मदलेक्षणम् ॥&lt;br&gt;&#xA;गणेशो रोधयामास निवर्त्तस्वेत्युवाच तम् ॥ ६ ॥&lt;br&gt;&#xA;पुनर्गणेशं रामश्च प्रेरयामास कोपतः ॥&lt;br&gt;&#xA;पपात पुरतो वेगान्मानहीनो गजाननः ॥ ७ ॥&lt;br&gt;&#xA;गजाननः समुत्थाय धर्मं कृत्वा तु सक्षिणम् ॥&lt;br&gt;&#xA;पुनस्तं बोधयामास जितक्रोधः शिवात्मजः ॥ ८ ॥&lt;br&gt;&#xA;निवर्तस्व निवर्त्तस्वेत्युच्चार्य्य च पुनः पुनः ॥&lt;br&gt;&#xA;प्रवेशने ते का शक्तिरीश्वराज्ञां विना प्रभो ॥ ९ ॥&lt;br&gt;&#xA;मम भ्राता त्वमतिथिर्विद्यासम्बन्धतो ध्रुवम् ॥&lt;br&gt;&#xA;ईश्वरप्रियशिष्यश्च सोढं वै तेन हेतुना ॥ 3.43.१० ॥&lt;br&gt;&#xA;न ह्यहं कार्त्तवीर्य्यश्च भूपास्ते क्षुद्रजन्तवः ॥&lt;br&gt;&#xA;अतो विप्र न जानासि मां च विश्वेश्वरात्मजम् ॥ ११ ॥&lt;br&gt;&#xA;क्षणं तिष्ठ निवर्त्तस्व समरे ब्राह्मणातिथे ॥&lt;br&gt;&#xA;क्षणान्तरे त्वया सार्द्धं यास्यामीश्वरसन्निधिम् ॥ १२ ॥&lt;br&gt;&#xA;नारायण उवाच ॥&lt;br&gt;&#xA;हेरम्बवचनं श्रुत्वा प्रजहास पुनः पुनः॥&lt;br&gt;&#xA;पर्शुं क्षेप्तुं मनश्चक्रे प्रणम्य हरिशङ्करौ ॥१३॥&lt;br&gt;&#xA;पर्शुं क्षिपन्तं कोपेन तं च रामं गजाननः ॥&lt;br&gt;&#xA;दृष्ट्वा मुमूर्षुं देवेशो धर्मं कृत्वा तु साक्षिणम् ॥ १४ ॥&lt;br&gt;&#xA;योगेन वर्द्धयामास शुण्डां तां कोटियोजनाम् ॥&lt;br&gt;&#xA;योगीन्द्रस्तत्र सन्तिष्ठन्भ्रामयित्वा पुनः पुनः ॥ १५ ॥&lt;br&gt;&#xA;शतधा वेष्टयित्वा तु भ्रामयित्वा तु तत्र वै ॥&lt;br&gt;&#xA;ऊर्द्ध्वमुत्तोल्य वेगेन क्षुद्राहिं गरुडो यथा ॥ १६ ॥&lt;br&gt;&#xA;सप्तद्वीपांश्च शैलांश्च मेरुं चाखिलसागरान् ॥&lt;br&gt;&#xA;क्षणेन दर्शयामास रामं योगपराहतम् ॥ १७ ॥&lt;br&gt;&#xA;हस्तपादाद्यनाथं तं जडं सर्वाङ्गकम्पितम् ॥&lt;br&gt;&#xA;पुनस्तं भ्रामयामास दर्पितं दर्पनाशनः ॥ १८ ॥&lt;br&gt;&#xA;भूर्लोकं च भुवर्लोकं स्वर्लोकं च सुरेश्वरः ॥&lt;br&gt;&#xA;जनोलोकं तपोलोकं ध्रुवलोकं च तत्परम् ॥ १९ ॥&lt;br&gt;&#xA;गौरीलोकं शम्भुलोकं दर्शयामास नारद ॥&lt;br&gt;&#xA;दर्शयित्वा तु विध्यण्डं स पपौ सप्त सागरान् ॥ 3.43.२० ॥&lt;br&gt;&#xA;पुनरुद्गिरणं चक्रे सनक्रमकरोदकम् ॥&lt;br&gt;&#xA;तत्र तं पातयामास गम्भीरे सागरोदके ॥ २१ ॥&lt;br&gt;&#xA;मुमूर्षुं तं सन्तरन्तं पुनर्जग्राह लीलया ॥&lt;br&gt;&#xA;पुनस्तत्र भ्रामयित्वा ब्रह्माण्डादूर्द्ध्वमप्यमुम् ॥ २२ ॥&lt;br&gt;&#xA;वैकुण्ठं दर्शयामास सलक्ष्मीकं चतुर्भुजम् ॥&lt;br&gt;&#xA;क्षणं तत्र भ्रामयित्वा योगीन्द्रो योगमायया ॥ २३ ॥&lt;br&gt;&#xA;पुनः करं च योगेन वर्द्धयामास लीलया ॥&lt;br&gt;&#xA;गोलोकं दर्शयामास विरजां च नदीश्वरीम् ॥ २४ ॥&lt;br&gt;&#xA;वृन्दावनं शृङ्गशतं शैलेन्द्रं रासमण्डलम् ॥&lt;br&gt;&#xA;गोपीगोपादिभिः सार्द्धं श्रीकृष्णं श्यामसुन्दरम् ॥ २५ ॥&lt;br&gt;&#xA;द्विभुजं मुरलीहस्तं सस्मितं सुमनोहरम् ॥&lt;br&gt;&#xA;रत्नसिंहासनस्थं च रत्नभूषणभूषितम् ॥ २६ ॥&lt;br&gt;&#xA;तेजसा कोटिसूर्य्याभं राधावक्षःस्थलस्थितम् ॥&lt;br&gt;&#xA;एवं कृष्णं दर्शयित्वा प्रणमय्य पुनः पुनः ॥ २७ ॥&lt;br&gt;&#xA;क्षणेन लम्बमानं च भ्रामयित्वा पुनः पुनः ॥&lt;br&gt;&#xA;दृष्ट्वा कृष्णं चेष्टदेवं सर्वपापप्रणाशनम् ॥&lt;br&gt;&#xA;भ्रूणहत्यादिकं पापं भृगोर्दूरं चकार ह ॥ २८ ॥&lt;br&gt;&#xA;न भवेद्यातना नष्टा विना भोगेन पापजा ॥&lt;br&gt;&#xA;स्वल्पां च बुभुजे रामो गताऽन्या कृष्णदर्शनात् ॥ २९ ॥&lt;br&gt;&#xA;क्षणेन चेतनां प्राप्य भुवि वेगात्पपात ह ॥&lt;br&gt;&#xA;बभूव दूरीभूतं च गणेशस्तम्भनं भृगोः ॥ 3.43.३० ॥&lt;br&gt;&#xA;सस्मार कवचं स्तोत्रं गुरुदत्तं सुदुर्लभम् ॥&lt;br&gt;&#xA;अभीष्टदेवं श्रीकृष्णं गुरुं शम्भुं जगद्गुरुम् ॥ ३१ ॥&lt;br&gt;&#xA;चिक्षेप पर्शुमव्यर्थं शिवतुल्यं च तेजसा ॥&lt;br&gt;&#xA;ग्रीष्ममध्याह्नमार्तण्डप्रभाशतगुणं मुने ॥ ३२ ॥&lt;br&gt;&#xA;पितुरव्यर्थमस्त्रं च दृष्ट्वा गणपतिः स्वयम् ॥&lt;br&gt;&#xA;जग्राह वामदन्तेन नास्त्रं व्यर्थं चकार ह ॥ ३३ ॥&lt;br&gt;&#xA;निपात्य पर्शुर्वेगेन च्छित्त्वा दन्तं समूलकम् ॥&lt;br&gt;&#xA;जगाम रामहस्तं च महादेवबलेन च ॥ ३४ ॥&lt;br&gt;&#xA;हाहेति शब्दमाकाशे देवाश्चक्रुर्महाभिया ॥&lt;br&gt;&#xA;वीरभद्रः कार्त्तिकेयः क्षेत्रपालाश्च पार्षदाः ॥ ॥ ३५ ॥&lt;br&gt;&#xA;पपात भूमौ दन्तश्च सरक्तः शब्दयंस्तदा ॥&lt;br&gt;&#xA;पपात गैरिकायुक्तो यथा स्फटिकपर्वतः ॥३६॥&lt;br&gt;&#xA;शब्देन महता विप्र चकम्पे पृथिवी भिया ॥&lt;br&gt;&#xA;कैलासस्था जनाः सर्वे मूर्च्छामापुः क्षणं भिया ॥ ३७ ॥&lt;br&gt;&#xA;निद्रा बभञ्ज तत्काले निद्रेशस्य जगत्प्रभोः ॥&lt;br&gt;&#xA;आजगाम बहिः शम्भुः पार्वत्या सह सम्भ्रमात् ॥३८॥&lt;br&gt;&#xA;पुरो ददर्श हेरम्बं लोहितास्यं क्षतेन तम् ॥&lt;br&gt;&#xA;भग्नदन्तं जितक्रोधं सस्मितं लज्जितं मुने ॥ ३९ ॥&lt;br&gt;&#xA;पप्रच्छ पार्वती शीघ्रं स्कन्दं किमिति पुत्रक ॥&lt;br&gt;&#xA;स च तां कथयामास वार्तां पौर्वापरीं भिया ॥ 3.43.४० ॥&lt;br&gt;&#xA;चुकोप दुर्गा कृपया रुरोद च मुहुर्मुहुः ॥&lt;br&gt;&#xA;उवाच शम्भोः पुरतः पुत्रं कृत्वा स्ववक्षसि ॥ ४१ ॥&lt;br&gt;&#xA;सम्बोध्य शम्भुं शोकेन भिया विनयपूर्वकम् ॥&lt;br&gt;&#xA;उवाच प्रणता साध्वी प्रणतार्तिहरं पतिम् ॥ ४२ ॥&lt;br&gt;&#xA;इति श्रीब्रह्मवैवर्ते महापुराणे तृतीये गणपतिखण्डे नारदनारायणसंवादे गणेशदन्तभङ्गकारणवर्णनं नाम त्रिचत्वारिंशत्तमोऽध्यायः ॥ ४३ ॥&lt;/p&gt;</description>
    </item>
    <item>
      <title>०४४</title>
      <link>https://vishvAsa.github.io/purANam_vaiShNavam/brahma-vaivarta-purANam/03/044/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/03/044/</guid>
      <description>&lt;p&gt;पार्वत्युवाच ॥&lt;br&gt;&#xA;सर्वे जानन्ति जगति दुर्गां शङ्करकिङ्करीम् ॥&lt;br&gt;&#xA;अपेक्षा रहिता दासी तस्या वै जीवनं वृथा ॥ १ ॥&lt;br&gt;&#xA;ईश्वरस्य समाः सर्वास्तृणपर्वतजातयः ॥&lt;br&gt;&#xA;दासीपुत्रस्य शिष्यस्य दोषः कस्येति च प्रभो ॥ २ ॥&lt;br&gt;&#xA;विचारं कर्तुमुचितं त्वं च धर्मविदां वरः ॥&lt;br&gt;&#xA;वीरभद्रः कार्त्तिकेयः पार्षदाः सन्ति साक्षिणः ॥३॥&lt;br&gt;&#xA;साक्ष्ये मिथ्यां को वदेद्वा द्वावेषां भ्रातरौ समौ ॥&lt;br&gt;&#xA;साक्ष्ये समे शत्रुमित्रे सतां धर्मनिरूपणे ॥ ४ ॥&lt;br&gt;&#xA;साक्षी सभायां यत्साक्ष्यं जानन्नप्यन्यथा वदेत् ॥&lt;br&gt;&#xA;कामतः क्रोधतो वाऽपि लोभेन च भयेन च ॥ ५ ॥&lt;br&gt;&#xA;स याति कुम्भीपाकं च निपात्य शतपूरुषम् ॥&lt;br&gt;&#xA;तैश्च सार्द्धं वसेत्तत्र यावच्चन्द्रदिवाकरम् ॥ ६ ॥&lt;br&gt;&#xA;अहं विबोधितुं शक्ता यन्निर्णेत्री द्वयोरपि ॥&lt;br&gt;&#xA;तथाऽपि तव साक्षात्तु ममाज्ञा निन्दिता श्रुतौ ॥ ७ ॥&lt;br&gt;&#xA;किङ्कराणां प्रभा तत्र नृपे वसति संसदि ॥&lt;br&gt;&#xA;उदिते भास्करे पृथ्व्यां खद्योतो हि यथा प्रभो ॥ ८ ॥&lt;br&gt;&#xA;सुचिरं तपसा प्राप्तं त्वदीयं चरणाम्बुजम् ॥&lt;br&gt;&#xA;परित्यागभयेनैव सन्ततं भीतया मया ॥ ९ ॥&lt;br&gt;&#xA;यत्किञ्चित्कोपशोकाभ्यामुक्तं मोहेन तत्परम्॥&lt;br&gt;&#xA;तत्क्षमस्व जगन्नाथ पुत्रस्नेहाच्च दारुणात् ॥ 3.44.१० ॥&lt;br&gt;&#xA;त्वया यदि परित्यक्ता तदा पुत्रेण तेन किम् ॥&lt;br&gt;&#xA;साध्व्याः सद्वंशजायाश्च शतपुत्राधिकः पतिः ॥ ११ ॥&lt;br&gt;&#xA;असद्वंशप्रसूता या दुश्शीला ज्ञानवर्जिता ॥&lt;br&gt;&#xA;स्वामिनं मन्यते नासौ पित्रोर्दोषेण कुत्सिता ॥ १२ ॥&lt;br&gt;&#xA;कुत्सितं पतितं मूढं दरिद्रं रोगिणं जडम् ॥&lt;br&gt;&#xA;कुलजा विष्णुतुल्यं च कान्तं पश्यति सन्ततम् ॥ १३ ॥&lt;br&gt;&#xA;हुताशनो वा सूर्य्यो वा सर्वतेजस्विनां वरः ॥&lt;br&gt;&#xA;पतिव्रतातेजसश्च कलां नार्हन्ति षोडशीम्॥१४॥&lt;br&gt;&#xA;महादानानि पुण्यानि व्रतान्यनशनानि च ॥&lt;br&gt;&#xA;तपांसि पतिसेवायाः कलां नार्हन्ति षोडशीम्॥१५॥&lt;br&gt;&#xA;पुत्रोवाऽपि पिता वाऽपि बान्धवोऽथ सहोदरः ॥&lt;br&gt;&#xA;योषितां कुलजातानां न कश्चित्स्वामिनः समः ॥ १६ ॥&lt;br&gt;&#xA;इत्युक्त्वा स्वामिनं दुर्गा ददर्श पुरतो भृगुम् ॥&lt;br&gt;&#xA;शम्भोः पदाब्जं सेवन्तं निर्भयं तमुवाच ह॥१७॥&lt;br&gt;&#xA;पार्वत्युवाच ॥&lt;br&gt;&#xA;अहो राम महाभाग ब्रह्मवंश्योऽसि पण्डितः ॥&lt;br&gt;&#xA;पुत्रोऽसि जमदग्नेश्च शिष्यो वै योगिनां गुरोः ॥१८॥&lt;br&gt;&#xA;माता ते रेणुका साध्वी पद्मांशा सत्कुलोद्भवा ॥&lt;br&gt;&#xA;मातामहो वैष्णवश्च मातुलश्च ततोऽधिकः ॥ । ॥ १९ ॥&lt;br&gt;&#xA;त्वं च रेणुकभूपस्य मनुवंशोद्भवस्य च ॥&lt;br&gt;&#xA;दौहित्रो मातुलः साधुः शूरो विष्णुपदाश्रयः ॥ 3.44.२० ॥&lt;br&gt;&#xA;कस्य दोषेण दुर्द्धर्षस्त्वं न जानेऽप्यशुद्धधीः ॥&lt;br&gt;&#xA;येषां दोषैर्जनो दुष्टस्तमृते शुद्धमानसः ॥ २१ ॥&lt;br&gt;&#xA;अमोघं प्राप्य पर्शुं च गुरुं च करुणानिधिम् ॥&lt;br&gt;&#xA;परीक्षां क्षत्त्रिये कृत्वा बभूवास्य सुते पुनः ॥ २२ ॥&lt;br&gt;&#xA;गुरवे दक्षिणादानमुचितं च श्रुतौ श्रुतम् ॥&lt;br&gt;&#xA;भग्नो दन्तस्तत्सुतस्य च्छिन्धि मस्तकमप्यहो ॥२३॥&lt;br&gt;&#xA;गणेश्वरं रणे जित्वा स्थितश्चेदावयोः पुरः ॥&lt;br&gt;&#xA;स त्वं लब्ध्वाऽऽशिषो लोके पूजितोऽभूर्जगत्त्रये॥२४॥&lt;br&gt;&#xA;पर्शुनाऽमोघवीर्य्येण शङ्करस्य वरेण च ॥&lt;br&gt;&#xA;हन्तुं शक्तः सृगालश्च सिंहं शार्दूलमाखुभुक्॥२५॥&lt;br&gt;&#xA;त्वद्विधं लक्षकोटिं च हन्तुं शक्तो गणेश्वरः ॥&lt;br&gt;&#xA;जितेन्द्रियाणां प्रवरो नहि हन्ति च मक्षिकाम् ॥ २६ ॥&lt;br&gt;&#xA;तेजसा कृष्णतुल्योऽयं कृष्णांशश्च गणेश्वरः ॥&lt;br&gt;&#xA;देशश्चान्ये कृष्णकलाः पूजाऽस्य पुरतस्ततः ॥ २७ ॥&lt;br&gt;&#xA;व्रतप्रभावतः प्राप्तः शङ्करस्य वरेण च ॥&lt;br&gt;&#xA;शोकेनातिकठोरेण नहि सम्पद्विनाऽऽपदम् ॥ २८ ॥&lt;br&gt;&#xA;इत्युक्त्वा पार्वती रोषात्तं रामं हन्तुमुद्यता ॥&lt;br&gt;&#xA;रामः सस्मार तं कृष्णं प्रणम्य मनसा गुरुम् ॥२९॥&lt;br&gt;&#xA;एतस्मिन्नन्तरे दुर्गा ददर्श पुरतो द्विजम् ॥&lt;br&gt;&#xA;अतीव वामनं बालं सूर्य्यकोटिसमप्रभम्॥ 3.44.३० ॥&lt;br&gt;&#xA;शुक्लदन्तं शुक्लवासं शुक्लयज्ञोपवीतिनम् ॥&lt;br&gt;&#xA;दण्डिनं छत्रिणं चैव सुप्रभं तिलकोज्ज्वलम्॥ ॥ ३१ ॥&lt;br&gt;&#xA;दधतं तुलसीमालां सस्मितं सुमनोहरम् ॥&lt;br&gt;&#xA;रत्नकेयूरवलयं रत्नमालाविभूषितम् ॥ ३२ ॥&lt;br&gt;&#xA;रत्ननूपुरपादं च सद्रत्नमुकुटोज्ज्वलम् ॥&lt;br&gt;&#xA;रत्नकुण्डलयुग्माढ्यगण्डस्थलविराजितम् ॥ ३३ ॥&lt;br&gt;&#xA;स्थिरमुद्रां दर्शयन्तं भक्तवामकरेण च ॥&lt;br&gt;&#xA;दक्षिणेऽभयमुद्रां च भक्तेशं भक्तवत्सलम् ॥ ३४ ॥&lt;br&gt;&#xA;बालिकाबालकगणैर्नागरैः सस्मितैर्युतम् ॥&lt;br&gt;&#xA;कैलासवासिभिः सर्वैरावृद्धैरीक्षितं मुदा ॥ ३९ ॥&lt;br&gt;&#xA;तं दृष्ट्वा सम्भ्रमाच्छम्भुः सभृत्यः सहपुत्रकः ॥&lt;br&gt;&#xA;मूर्ध्ना भक्त्या प्राणमच्च दुर्गायै दण्डवद्भुवि ॥ ३६ ॥&lt;br&gt;&#xA;आशिषं प्रददौ बालः सर्वेभ्यो वाञ्छितप्रदाम् ॥&lt;br&gt;&#xA;तं दृष्ट्वा बालकाः सर्वे महाश्चर्य्यं ययुर्भिया ॥ ३७ ॥&lt;br&gt;&#xA;दत्त्वा तस्मै शिवो भक्त्या तूपचारांस्तु षोडश ॥&lt;br&gt;&#xA;पूजां चकार श्रुत्युक्तां परिपूर्णतमस्य च ॥ ३८ ॥&lt;br&gt;&#xA;तुष्टाव काण्वशाखोक्तस्तोत्रेण नतकन्धरः ॥&lt;br&gt;&#xA;पुलकाङ्कितसर्वाङ्गो भगवन्तं सनातनम् ॥ ॥ ३९ ॥&lt;br&gt;&#xA;रत्नसिंहासनस्थं च प्रावोचच्छङ्करः स्वयम् ॥&lt;br&gt;&#xA;अतीव तेजसाऽत्यन्तं प्रच्छन्नाकृतिमेव च ॥ 3.44.४० ॥&lt;br&gt;&#xA;शङ्कर उवाच ॥&lt;br&gt;&#xA;आत्मारामेषु कुशलप्रश्नोऽतीव विडम्बनम् ॥&lt;br&gt;&#xA;ते शश्वत्कुशलाधाराः कुशलाः कुशलप्रदाः ॥ ४१ ॥&lt;br&gt;&#xA;अयने सफलं जन्म जीवितं च सुजीवितम् ॥&lt;br&gt;&#xA;प्राप्तस्त्वमतिथिब्रह्मन्कृष्णसेवाफलोदयात् ॥ ४२ ॥&lt;br&gt;&#xA;परिपूर्णतमः कृष्णो लोकनिस्तारहेतवे ॥&lt;br&gt;&#xA;पुण्यक्षेत्रे हि कलया भारते च कृपानिधिः ॥ ४३ ॥&lt;br&gt;&#xA;अतिथिः पूजितो येन पूजिताः सर्वदेवताः ॥&lt;br&gt;&#xA;अतिथिर्यस्य सन्तुष्टस्तस्य तुष्टो हरिः स्वयम् ॥४४॥&lt;br&gt;&#xA;स्नानेन सर्वतीर्थेषु सर्वदानेन यत्फलम् ॥&lt;br&gt;&#xA;सर्वव्रतोपवासेन सर्वयज्ञेषु दीक्षया ॥ ४५&amp;rsquo; ॥&lt;br&gt;&#xA;सर्वैस्तपोभिर्विविधैर्नित्यैर्नैमित्तिकादिभिः ॥&lt;br&gt;&#xA;तदेवातिथिसेवायाः कलां नार्हन्ति षोडशीम् ॥ ४६ ॥&lt;br&gt;&#xA;अतिथिर्यस्य भग्नाशो याति रुष्टश्च मन्दिरात् ॥&lt;br&gt;&#xA;कोटिजन्मार्जितं पुण्यं तस्य नश्यति निश्चितम् ॥ ४७ ॥&lt;br&gt;&#xA;स्त्रीगोघ्नश्च कृतघ्नश्च ब्रह्मघ्नो गुरुतल्पगः ॥&lt;br&gt;&#xA;पितृमातृगुरूणां च निन्दको नरघातकः ॥ ४८ ॥&lt;br&gt;&#xA;सन्ध्याहीनः स्वघाती च सत्यघ्नो हरिनिन्दकः ॥&lt;br&gt;&#xA;ब्रह्मस्वस्थाप्यहारी च मिथ्यासाक्ष्यप्रदायकः ॥ ४९ ॥&lt;br&gt;&#xA;मित्रद्रोही कृतघ्नश्च वृषवाहश्च सूपकृत् ॥&lt;br&gt;&#xA;शवदाही ग्रामयाजी ब्राह्मणो वृषलीपतिः ॥ 3.44.५० ॥&lt;br&gt;&#xA;शूद्रश्राद्धान्नभोजी च शूद्रश्राद्धेषु भोजकः ॥&lt;br&gt;&#xA;कन्याविक्रयकारी च श्रीहरेर्नामविक्रयी ॥ ५१ ॥&lt;br&gt;&#xA;लाक्षामांसतिलानां च लवणस्य तिलस्य च ॥&lt;br&gt;&#xA;विक्रेता ब्राह्मणश्चैव तुरगाणां गवां तथा ॥ ५२ ॥&lt;br&gt;&#xA;एकादशीकृष्णसेवाहीनो विप्रश्च भारते॥&lt;br&gt;&#xA;एते महापातकिनस्त्रिषु लोकेषु निन्दिताः॥५३॥&lt;br&gt;&#xA;कालसूत्रे च नरके पतन्ति ब्रह्मणां शतम् ॥&lt;br&gt;&#xA;एतेभ्योऽप्यधिकः सोऽपि यश्चातिथिपराङ्मुखः ॥ ५४ ॥&lt;br&gt;&#xA;नारायण उवाच ॥&lt;br&gt;&#xA;शङ्करस्य वचः श्रुत्वा सन्तुष्टः श्रीहरिः स्वयम् ॥&lt;br&gt;&#xA;मेघगम्भीरया वाचा तमुवाच जगत्पतिः ॥ ९५ ॥&lt;br&gt;&#xA;विष्णुरुवाच ॥ श्वेतद्वीपादागतोऽहं ज्ञात्वा कोलाहलं च वः ॥&lt;br&gt;&#xA;अस्य रामस्य रक्षार्थं कृष्णभक्तस्य साम्प्रतम् ॥ ५६ ॥&lt;br&gt;&#xA;नैतेषां कृष्णभक्तानामशुभं विद्यते क्वचित् ॥&lt;br&gt;&#xA;रक्षामि तांश्चक्रहस्तो गुरुमन्यं विना शिव ॥ ५७ ॥&lt;br&gt;&#xA;नाहं पाता गुरौ रुष्टे बलवद्गुरुहेलनम् ॥&lt;br&gt;&#xA;तत्परः पातकी नास्ति सेवाहीनो गुरोश्च यः ॥ ५८ ॥&lt;br&gt;&#xA;मान्यः पूज्यश्च सर्वेभ्यः सर्वेषां जनको भवेत् ॥&lt;br&gt;&#xA;अहो यस्य प्रसादेन सर्वान्पश्यति मानवः ॥ ५९ ॥&lt;br&gt;&#xA;जनको जन्मदानाच्च पालनाच्च पिता नृणाम् ॥&lt;br&gt;&#xA;ततो विस्तारकरणात्कलया स प्रजापतिः ॥ 3.44.६० ॥&lt;br&gt;&#xA;पितुः शतगुणं माता पोषणाद्गर्भधारणात् ॥&lt;br&gt;&#xA;वन्द्या पूज्या च मान्या च प्रसूस्स्याद्वै वसुन्धरा ॥ ६१ ॥&lt;br&gt;&#xA;मातुः शतगुणं वन्द्यः पूज्यो मान्योऽन्नदायकः ॥&lt;br&gt;&#xA;यद्विना नश्वरो देहो विष्णुश्च कलयाऽन्नदः ॥ ६२ ॥&lt;br&gt;&#xA;अन्नदातुः शतगुणोऽभीष्टदेवः परः स्मृतः ॥&lt;br&gt;&#xA;गुरुस्तस्माच्छतगुणो विद्यामन्त्रप्रदायकः ॥ ६३ ॥&lt;br&gt;&#xA;अज्ञानतिमिराच्छन्नं ज्ञानदीपेन चक्षुषा ॥&lt;br&gt;&#xA;यः सर्वार्थं दर्शयति तत्परो नैव बान्धवः ॥६४॥&lt;br&gt;&#xA;गुरुदत्तेन मन्त्रेण तपसेष्टसुखं लभेत्॥&lt;br&gt;&#xA;सर्वज्ञत्वं सर्वसिद्धिं तत्परो नैव बान्धवः॥६५॥&lt;br&gt;&#xA;सर्वं जयति सर्वत्र विद्यया गुरुदत्तया ॥&lt;br&gt;&#xA;तस्मात्पूज्यो हि जगति को वा बन्धुस्ततोऽधिकः ॥ ६६ ॥&lt;br&gt;&#xA;विद्यान्धो वा धनान्धो वा यो मूढो न भजेद्गुरुम् ॥&lt;br&gt;&#xA;ब्रह्महत्यादिभिः पापैः स लिप्तो नात्र संशयः ॥ ६७ ॥&lt;br&gt;&#xA;दरिद्रं पतितं क्षुद्रं नरबुद्ध्याऽऽचरेद्गुरुम् ॥&lt;br&gt;&#xA;तीर्थस्नातोऽपि न शुचिर्नाधिकारी च कर्मसु ॥ ६८ ॥&lt;br&gt;&#xA;पितरं मातरं भार्य्यां गुरुपत्नीं गुरुं परम् ॥&lt;br&gt;&#xA;यो न पुष्णाति कापट्यात्स महापातकी शिव ॥ ६९ ॥&lt;br&gt;&#xA;गुरुर्ब्रह्मा गुरुर्विष्णुर्गुरुर्देवो महेश्वरः ॥&lt;br&gt;&#xA;गुरुरेव परं ब्रह्म गुरुर्भास्कररूपकः ॥ 3.44.७० ॥&lt;br&gt;&#xA;गुरुश्चन्द्रस्तथेन्द्रश्च वायुश्च वरुणोऽनलः ॥&lt;br&gt;&#xA;सर्वरूपो हि भगवान्परमात्मा स्वयं गुरुः ॥ ७१ ॥&lt;br&gt;&#xA;नास्ति वेदात्परं शास्त्रं नहि कृष्णात्परः सुरः ॥&lt;br&gt;&#xA;नास्ति गङ्गासमं तीर्थं न पुष्पं तुलसीदलात् ॥ ७२ ॥&lt;br&gt;&#xA;नास्ति क्षमावती भूमेः पुत्रान्नास्त्यपरः प्रियः ॥&lt;br&gt;&#xA;न च दैवात्परा शक्तिर्नैकादश्याः परं व्रतम् ॥ ७३ ॥&lt;br&gt;&#xA;शालग्रामात्परो यन्त्रो न क्षेत्रं भारतात्परम् ॥&lt;br&gt;&#xA;परं पुण्यस्थलानां च पुण्यं वृन्दावनं यथा ॥ ७४ ॥&lt;br&gt;&#xA;मोक्षदानां यथा काशी वैष्णवानां यथा शिवः ॥&lt;br&gt;&#xA;न पार्वत्याः परा साध्वी न गणेशात्परो वशी ॥७५॥&lt;br&gt;&#xA;न च विद्यासमो बन्धुर्नास्ति कश्चिद्गुरोः परः ॥&lt;br&gt;&#xA;विद्यादातुः पुत्रदारौ तत्समौ नात्र संशयः ॥ ७६ ॥&lt;br&gt;&#xA;गुरुस्त्रियां च पुत्रे चाप्यभवद्रामहेलनम् ॥&lt;br&gt;&#xA;परं सम्मार्जनं कर्तुमागतोऽहं तवालयम् ॥ ७७ ॥&lt;br&gt;&#xA;नारायण उवाच ॥&lt;br&gt;&#xA;इत्येवमुक्त्वा शम्भुं च दुर्गां सम्बोध्य नारद ॥&lt;br&gt;&#xA;उवाच भगवांस्तत्र सत्यसारं परं वचः ॥ ७८ ॥&lt;br&gt;&#xA;श्रीविष्णुरुवाच ॥&lt;br&gt;&#xA;शृणु देवि प्रवक्ष्यामि मदीयं वचनं शुभम् ॥&lt;br&gt;&#xA;नीतियुक्तं वेदसारं परिणामसुखावहम् ॥ ७९ ॥&lt;br&gt;&#xA;यथा ते गजवक्त्रश्च कार्त्तिकेयश्च पार्वति ॥ ।&lt;br&gt;&#xA;तथा परशुरामश्च भार्गवो नात्र संशयः ॥ 3.44.८० ॥&lt;br&gt;&#xA;नास्त्येषु स्नेहभेदश्च तव वा शङ्करस्य च ॥&lt;br&gt;&#xA;विचार्य्य सर्वं सर्वज्ञे कुरु मातर्यथोचितम् ॥ ८१ ॥&lt;br&gt;&#xA;पुत्रेण सार्द्धं पुत्रस्य विवादो दैवदोषतः ॥&lt;br&gt;&#xA;दैवं हन्तुं को हि शक्तो दैवं च बलवत्तरम् ॥ ८२ ॥&lt;br&gt;&#xA;पुत्राभिधानं वेदेषु पश्य वत्से वरानने ॥&lt;br&gt;&#xA;एकदन्त इति ख्यातं सर्वदेवनमस्कृतम् ॥ ८३ ॥&lt;br&gt;&#xA;पुत्रनामाष्टकं स्तोत्रं सामवेदोक्तमीश्वरि ॥&lt;br&gt;&#xA;शृणुष्वावहितं मातः सर्वविघ्नहरं परम् ॥ ८४ ॥&lt;br&gt;&#xA;विष्णुरुवाच ॥&lt;br&gt;&#xA;गणेशमेकदन्तं च हेरम्बं विघ्ननायकम् ॥&lt;br&gt;&#xA;लम्बोदरं शूर्पकर्णं गजवक्त्रं गुहाग्रजम् ॥ ८५ ॥&lt;br&gt;&#xA;अष्टाख्यार्थं च पुत्रस्य शृणु मातर्हरप्रिये ॥&lt;br&gt;&#xA;स्तोत्राणां सारभूतं च सर्वविघ्नहरं परम् ॥ ८६ ॥&lt;br&gt;&#xA;ज्ञानार्थवाचको गश्च णश्च निर्वाणवाचकः ॥&lt;br&gt;&#xA;तयोरीशं परं ब्रह्म गणेशं प्रणमाम्यहम् ॥ ८७ ॥&lt;br&gt;&#xA;एकशब्दः प्रधानार्थो दन्तश्च बलवाचकः ॥&lt;br&gt;&#xA;बलं प्रधानं सर्वस्मादेकदन्तं नमाम्यहम् ॥ ८८ ॥&lt;br&gt;&#xA;दीनार्थवाचको हेश्च रम्बः पालकवाचकः ॥&lt;br&gt;&#xA;पालकं दीनलोकानां हेरम्बं प्रणमाम्यहम् ॥ ८९ ॥&lt;br&gt;&#xA;विपत्तिवाचको विघ्नो नायकः खण्डनार्थकः ॥&lt;br&gt;&#xA;विपत्खण्डनकारं तं प्रणमे विघ्ननायकम् ॥ ॥ 3.44.९० ॥&lt;br&gt;&#xA;विष्णुदत्तैश्च नैवेद्यैर्यस्य लम्बं पुरोदरम् ॥&lt;br&gt;&#xA;पित्रा दत्तैश्च विविधैर्वन्दे लम्बोदरं च तम् ॥ ९१ ॥&lt;br&gt;&#xA;शूर्पाकारौ च यत्कर्णौ विघ्नवारणकारकौ ॥&lt;br&gt;&#xA;सम्पद्दौ ज्ञानरूपौ च शूर्पकर्णं नमाम्यहम् ॥९२॥&lt;br&gt;&#xA;विष्णुप्रसादं मुनिना दत्तं यन्मूर्ध्नि पुष्पकम् ॥&lt;br&gt;&#xA;तद्गजेन्द्रमुखं कान्तं गजवक्त्रं नमाम्यहम् ॥९३ ॥&lt;br&gt;&#xA;गुहस्याग्रे च जातोऽयमाविर्भूतो हरालये ॥&lt;br&gt;&#xA;वन्दे गुहाग्रजं देवं सर्वदेवाग्रपूजितम्॥ ॥ ९४ ॥&lt;br&gt;&#xA;एतन्नामाष्टकं दुर्गे नानाशक्तियुतं परम् ॥&lt;br&gt;&#xA;एतन्नामाष्टकं स्तोत्रं नानार्थसहितं शुभम् ॥ ९५ ॥&lt;br&gt;&#xA;त्रिसन्ध्यं यः पठेन्नित्यं स सुखी सर्वतो जयी ॥&lt;br&gt;&#xA;ततो विघ्नाः पलायन्ते वैनतेयाद्यथोरगाः ॥ ९६ ॥&lt;br&gt;&#xA;गणेश्वरप्रसादेन महाज्ञानी भवेद्ध्रुवम् ॥&lt;br&gt;&#xA;पुत्रार्थी लभते पुत्रं भार्य्यार्थी कुशलां स्त्रियम् ॥९७॥&lt;br&gt;&#xA;महाजडः कवीन्द्रश्च विद्यावांश्च भवेद्ध्रुवम् ॥&lt;br&gt;&#xA;पुत्रस्त्वं पश्य वेदे च तथा कोपं च नो कुरु॥ ॥ ९८ ॥&lt;br&gt;&#xA;इति श्रीब्रह्मवैवर्त्ते महापुराणे तृतीये गणपतिखण्डे नारदनारायणसंवादे गणेशस्तोत्रकथनं नाम चतुश्चत्वारिंशत्तमोऽध्यायः ॥ ४४ ॥&lt;/p&gt;</description>
    </item>
    <item>
      <title>०४५</title>
      <link>https://vishvAsa.github.io/purANam_vaiShNavam/brahma-vaivarta-purANam/03/045/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/03/045/</guid>
      <description>&lt;p&gt;नारायण उवाच ॥&lt;br&gt;&#xA;पार्वतीं बोधयित्वा तु विष्णू राममुवाच ह ॥&lt;br&gt;&#xA;हितं सारं नीतिसारं परिणामसुखावहम् ॥ १ ॥&lt;br&gt;&#xA;विष्णुरुवाच ॥&lt;br&gt;&#xA;राम त्वमधुना सत्यमपराधी श्रुतेर्म्मते ॥&lt;br&gt;&#xA;कोपात्कृत्वा दन्तभङ्गं गणेशस्य स्थितोऽशिवे ॥ २ ॥&lt;br&gt;&#xA;स्तोत्रेणैव मयोक्तेन स्तुत्वा गणपतिं परम् ॥&lt;br&gt;&#xA;काण्वशाखोक्तविधिना स्तुहि दुर्गां जगत्प्रसूम् ॥ ३ ॥&lt;br&gt;&#xA;श्रीकृष्णस्य परा शक्तिर्बुद्धिरूपा जगत्प्रभोः ॥&lt;br&gt;&#xA;अस्यां च तव रुष्टायां हता बुद्धिर्भविष्यति ॥ ४ ॥&lt;br&gt;&#xA;सर्वशक्तिस्वरूपेयमनया शक्तिमज्जगत्॥&lt;br&gt;&#xA;अनया शक्तिमान्कृष्णो निर्गुणः प्रकृतेः परः ॥ ५ ॥&lt;br&gt;&#xA;सृष्टिं कर्तुं न शक्तश्च ब्रह्मा शक्त्याऽनया विना ॥&lt;br&gt;&#xA;वयमस्यां प्रसूताश्च ब्रह्मविष्णुमहेश्वराः ॥ ६ ॥&lt;br&gt;&#xA;सुरसङ्घेऽसुरग्रस्ते काले घोरतरे द्विज ॥&lt;br&gt;&#xA;तेजस्तु सर्वदेवानामाविर्भूता पुरा सती ॥ ७ ॥&lt;br&gt;&#xA;कृष्णाज्ञयाऽसुरान्हत्वा दत्त्वा तेभ्यः पदं ततः ॥&lt;br&gt;&#xA;दक्षपत्न्यां जनिं लेभे दक्षस्य तपसा पुरा ॥ ८ ॥&lt;br&gt;&#xA;भार्य्या भूत्वा शङ्करस्य पुनः पत्युश्च निन्दया ॥&lt;br&gt;&#xA;देहं त्यक्त्वा शैलपत्न्यां जनिं लेभे पुरा सती ॥ ९ ॥&lt;br&gt;&#xA;शङ्करस्तपसा लब्धो योगीन्द्राणां गुरोर्गुरुः ॥&lt;br&gt;&#xA;लब्धो गणपतिः पुत्रः कृष्णांशः कृष्णसेवया ॥ 3.45.१० ॥&lt;br&gt;&#xA;यं ध्यायस्येव नित्यं किं तं न जानासि बालक ॥&lt;br&gt;&#xA;स एव भगवान्कृष्णश्चांशेन गिरिजासुतः ॥ ११ ॥&lt;br&gt;&#xA;कृताञ्जलिर्नतो भूत्वा स्तुहि दुर्गां शिवप्रियाम् ॥&lt;br&gt;&#xA;शिवां शिवप्रदां शैवां शिवबीजां शिवेश्वरीम् ॥ १२ ॥&lt;br&gt;&#xA;शिवायाः स्तोत्रराजेन पुरा शूलिकृतेन वै ॥&lt;br&gt;&#xA;त्रिपुरस्य वधे घोरे ब्रह्मणा प्रेरितेन च ॥ १३ ॥&lt;br&gt;&#xA;इत्युक्त्वा श्रीपदं शीघ्रं जगाम श्रीनिकेतनम् ॥&lt;br&gt;&#xA;गते हरौ हरिं स्मृत्वा रामस्तां स्तोतुमुद्यतः ॥ १४ ॥&lt;br&gt;&#xA;स्तोत्रेण विष्णुदत्तेन सर्वविघ्नहरेण च ॥&lt;br&gt;&#xA;धर्म्मार्थकाममोक्षाणां कारणेन च नारद ॥ १५ ॥&lt;br&gt;&#xA;कृताञ्जलिपुटो भूत्वा स्नात्वा गङ्गोदके शुभे ॥&lt;br&gt;&#xA;गुरुं प्रणम्य भक्तेशं धृत्वा धौते च वाससी ॥१६॥&lt;br&gt;&#xA;आचम्य नत्वा मूर्ध्ना तां भक्तिनम्रात्मकन्धरः ॥&lt;br&gt;&#xA;पुलकाञ्चितसर्वाङ्गश्चानन्दाश्रुसमन्वितः ॥१७॥&lt;br&gt;&#xA;परशुराम उवाच ॥&lt;br&gt;&#xA;श्रीकृष्णस्य च गोलोके परिपूर्णतमस्य च ॥&lt;br&gt;&#xA;आविर्भूता विग्रहतः पुरा सृष्ट्युन्मुखस्य च ॥ १८ ॥&lt;br&gt;&#xA;सूर्य्यकोटिप्रभायुक्ता वस्त्रालङ्कारभूषिता ॥&lt;br&gt;&#xA;वह्निशुद्धांशुकाधाना सस्मिता सुमनोहरा ॥ १९ ॥&lt;br&gt;&#xA;नवयौवनसम्पन्ना सिन्दूरारुण्यशोभिता ॥&lt;br&gt;&#xA;ललितं कबरीभारं मालतीमाल्यमण्डितम् ॥ 3.45.२० ॥&lt;br&gt;&#xA;अहोऽनिर्वचनीया त्वं चारुमूर्त्तिं च बिभ्रती ॥&lt;br&gt;&#xA;मोक्षप्रदा मुमुक्षूणां महाविष्णोर्विधिः स्वयम् ॥ २१ ॥&lt;br&gt;&#xA;मुमोह क्षणमात्रेण दृष्ट्वा त्वां सर्वमोहिनीम् ॥&lt;br&gt;&#xA;बालैस्सम्भूय सहसा सस्मिता धाविता पुरा ॥ २२ ॥&lt;br&gt;&#xA;सद्भिः ख्याता तेन राधा मूलप्रकृतिरीश्वरी ॥&lt;br&gt;&#xA;कृष्णस्तां सहसा भीतो वीर्य्याधानं चकार ह ॥ २३ ॥&lt;br&gt;&#xA;ततो डिम्भं महज्जज्ञे ततो जातो महाविराट् ॥&lt;br&gt;&#xA;यस्यैव लोमकूपेषु ब्रह्माण्डान्यखिलानि च ॥ २४ ॥&lt;br&gt;&#xA;राधारतिक्रमेणैव तन्निश्वासो बभूव ह ॥&lt;br&gt;&#xA;स निश्श्वासो महावायुः स विराड् विश्वधारकः ॥ २५ ॥&lt;br&gt;&#xA;भयघर्म्मजलेनैव पुप्लुवे विश्वगोलकम् ॥&lt;br&gt;&#xA;स विराड् विश्वनिलयो जलराशिर्बभूव ह ॥ २६ ॥&lt;br&gt;&#xA;ततस्त्वं पञ्चधाभूय पञ्च मूर्तीश्च बिभ्रती॥&lt;br&gt;&#xA;प्राणाधिष्ठातृमूर्तिर्या कृष्णस्य परमात्मनः ॥&lt;br&gt;&#xA;कृष्णप्राणाधिकां राधां तां वदन्ति पुराविदः ॥ २७ ॥&lt;br&gt;&#xA;वेदाधिष्ठातृमूर्तिर्या वेदशास्त्रप्रसूरपि ॥&lt;br&gt;&#xA;तां सावित्रीं शुद्धरूपां प्रवदन्ति मनीषिणः ॥ २८ ॥&lt;br&gt;&#xA;ऐश्वर्य्याधिष्ठातृमूर्तिः शान्तिस्त्वं शान्तरूपिणी ॥&lt;br&gt;&#xA;लक्ष्मीं वदन्ति सन्तस्तां शुद्धां सत्त्वस्वरूपिणीम् ॥ २९॥&lt;br&gt;&#xA;रागाधिष्ठातृदेवी या शुक्लमूर्तिस्सतां प्रसूः ॥&lt;br&gt;&#xA;सरस्वतीं तां शास्त्रज्ञां शास्त्रज्ञाः प्रवदन्त्यहो ॥ 3.45.३० ॥&lt;br&gt;&#xA;बुद्धिर्विद्या सर्वशक्तेर्या मूर्तिरधिदेवता ॥&lt;br&gt;&#xA;सर्वमङ्गलमङ्गल्या सर्वमङ्गलरूपिणी ॥ ३१ ॥&lt;br&gt;&#xA;सर्वमङ्गलबीजस्य शिवस्य निलयेऽधुना ॥३२॥&lt;br&gt;&#xA;शिवे शिवास्वरूपा त्वं लक्ष्मीर्नारायणान्तिके ॥&lt;br&gt;&#xA;सरस्वती च सावित्री वेदसूर्ब्रह्मणः प्रिया ॥३३॥&lt;br&gt;&#xA;राधा रासेश्वरस्यैव परिपूर्णतमस्य च ॥&lt;br&gt;&#xA;परमानन्दरूपस्य परमानन्दरूपिणी॥३४॥&lt;br&gt;&#xA;त्वत्कलांशांशकलया देवानामपि योषितः ॥ ३५ ॥&lt;br&gt;&#xA;त्वं विद्या योषितः सर्वास्सर्वेषां बीजरूपिणी ॥&lt;br&gt;&#xA;छाया सूर्य्यस्य चन्द्रस्य रोहिणी सर्व मोहिनी॥३६॥&lt;br&gt;&#xA;शची शक्रस्य कामस्य कामिनी रतिरीश्वरी॥&lt;br&gt;&#xA;वरुणानी जलेशस्य वायोः स्त्री प्राणवल्लभा॥३७॥&lt;br&gt;&#xA;वह्नेः प्रिया हि स्वाहा च कुबेरस्य च सुन्दरी॥&lt;br&gt;&#xA;यमस्य तु सुशीला च नैर्ऋतस्य च कैटभी ॥३८॥&lt;br&gt;&#xA;ऐशानी स्याच्छशिकला शतरूपा मनोः प्रिया॥&lt;br&gt;&#xA;देवहूतिः कर्दमस्य वसिष्ठस्याप्यरुन्धती ॥ ३९ ॥&lt;br&gt;&#xA;लोपामुद्राऽप्यगस्त्यस्य देवमाताऽदितिस्तथा ॥&lt;br&gt;&#xA;अहल्या गौतमस्यापि सर्वाधारा वसुन्धरा ॥ 3.45.४० ॥&lt;br&gt;&#xA;गङ्गा च तुलसी चापि पृथिव्यां या सरिद्वरा ॥&lt;br&gt;&#xA;एताः सर्वाश्च या ह्यन्या सर्वास्त्वत्कलयाऽम्बिके ॥ ४१ ॥&lt;br&gt;&#xA;गृहलक्ष्मी गृहे नॄणां राजलक्ष्मीश्च राजसु ॥&lt;br&gt;&#xA;तपस्विनां तपस्या त्वं गायत्री ब्राह्मणस्य च ॥ ४२ ॥&lt;br&gt;&#xA;सतां सत्त्वस्वरूपा त्वमसतां कलहाङ्कुरा ॥&lt;br&gt;&#xA;ज्योतीरूपा निर्गुणस्य शक्तिस्त्वं सगुणस्य च ॥ ४३ ॥&lt;br&gt;&#xA;सूर्य्ये प्रभास्वरूपा त्वं दाहिका च हुताशने ॥&lt;br&gt;&#xA;जले शैत्यस्वरूपा च शोभारूपा निशाकरे ॥ ४४ ॥&lt;br&gt;&#xA;त्वं भूमौ गन्धरूपा चाप्याकाशे शब्दरूपिणी ॥&lt;br&gt;&#xA;क्षुत्पिपासादयस्त्वं च जीविनां सर्वशक्तयः ॥ ४५ ॥&lt;br&gt;&#xA;सर्वबीजस्वरूपा त्वं संसारे साररूपिणी ॥&lt;br&gt;&#xA;स्मृतिर्मेधा च बुद्धिर्वा ज्ञानशक्तिर्विपश्चिताम् ॥ ४६ ॥&lt;br&gt;&#xA;कृष्णेन विद्या या दत्ता सर्वज्ञान प्रसूः शुभा ॥&lt;br&gt;&#xA;शूलिने कृपया सा त्वं यया मृत्युञ्जयः शिवः ॥४७॥&lt;br&gt;&#xA;सृष्टिपालनसंहारशक्तयस्त्रिविधाश्च याः ॥&lt;br&gt;&#xA;ब्रह्मविष्णुमहेशानां सा त्वमेव नमोऽस्तु ते ॥ ४८ ॥&lt;br&gt;&#xA;मधुकैटभभीत्या च त्रस्तो धाता प्रकम्पितः ॥&lt;br&gt;&#xA;स्तुत्वा मुक्तश्च यां देवीं तां मूर्ध्ना प्रणमाम्यहम् ॥ ४९ ॥&lt;br&gt;&#xA;मधुकैटभयोर्युद्धे त्राताऽसौ विष्णुरीश्वरीम् ॥&lt;br&gt;&#xA;बभूव शक्तिमान्स्तुत्वा त्वां दुर्गां प्रणमाम्यहम् ॥ 3.45.५० ॥&lt;br&gt;&#xA;त्रिपुरस्य महायुद्धे सरथे पतिते शिवे ॥&lt;br&gt;&#xA;यां तुष्टुवुः सुराः सर्वे तां दुर्गां प्रणमाम्यहम् ॥ ५१ ॥&lt;br&gt;&#xA;विष्णुना वृषरूपेण स्वयं शम्भुः समुत्थितः ॥&lt;br&gt;&#xA;जघान त्रिपुरं स्तुत्वा तां दुर्गां प्रणमाम्यहम् ॥ ५२ ॥&lt;br&gt;&#xA;यदाज्ञया वाति वातः सूर्यस्तपति सन्ततम् ॥&lt;br&gt;&#xA;वर्षतीन्द्रो दहत्यग्निस्तां दुर्गां प्रणमाम्यहम् ॥ ५३ ॥&lt;br&gt;&#xA;यदाज्ञया हि कालश्च शश्वद्भ्रमति वेगतः ॥&lt;br&gt;&#xA;मृत्युश्चरति जन्तूनां तां दुर्गां प्रणमाम्यहम्॥ ॥ ५४ ॥&lt;br&gt;&#xA;स्रष्टा सृजति सृष्टिं च पाता पाति यदाज्ञया ॥&lt;br&gt;&#xA;संहर्त्ता संहरेत्काले तां दुर्गां प्रणमाम्यहम् ॥ ५५ ॥&lt;br&gt;&#xA;ज्योतिस्स्वरूपो भगवाञ्छ्रीकृष्णो निर्गुणः स्वयम् ॥&lt;br&gt;&#xA;यया विना न शक्तश्च सृष्टिं कर्तुं नमामि ताम् ॥ ५६ ॥&lt;br&gt;&#xA;रक्ष रक्ष जगन्मातरपराधं क्षमस्व मे ॥&lt;br&gt;&#xA;शिशूनामपराधेन कुतो माता हि कुप्यति ॥ ५७ ॥&lt;br&gt;&#xA;उक्त्वा परशुरामश्चेति नत्वा तां रुरोद ह ॥&lt;br&gt;&#xA;तुष्टा दुर्गा सम्भ्रमेण चाभयं च वरं ददौ ॥ ५८ ॥&lt;br&gt;&#xA;अमरो भव हे पुत्र वत्स सुस्थिरतां व्रज ॥&lt;br&gt;&#xA;सर्वप्रसादात्सर्वत्र जयोऽस्तु तव सन्ततम् ॥ ५९ ॥&lt;br&gt;&#xA;सर्वान्तरात्मा भगवांस्तुष्टस्स्यात्सन्ततं हरिः ॥&lt;br&gt;&#xA;भक्तिर्भवतु ते कृष्णे शिवदे च शिवे गुरौ ॥ 3.45.६० ॥&lt;br&gt;&#xA;इष्टदेवे गुरौ यस्य भक्तिर्भवति शाश्वती ॥&lt;br&gt;&#xA;तं हन्तुं नहि शक्ता वा रुष्टा वा सर्वदेवताः ॥ ६१ ॥&lt;br&gt;&#xA;श्रीकृष्णस्य च भक्तस्त्वं शिष्यो वै शङ्करस्य च ॥&lt;br&gt;&#xA;गुरुपत्नीं स्तौषि यस्मात्कस्त्वां हन्तुमिहेश्वरः ॥ ६२ ॥&lt;br&gt;&#xA;अहो न कृष्णभक्तानामशुभं विद्यते क्वचित् ॥&lt;br&gt;&#xA;अन्यदेवेषु ये भक्ता न भक्ता वा निरङ्कुशाः ॥ ६३ ॥&lt;br&gt;&#xA;चन्द्रमा बलवांस्तुष्टो येषां भाग्यवतां भृगो ॥&lt;br&gt;&#xA;तेषां तारागणा रुष्टाः किं कुर्वन्ति च दुर्बलाः॥६४॥&lt;br&gt;&#xA;यस्मै तुष्टः पालयति नरदेवो महान्सुखी ॥&lt;br&gt;&#xA;तस्य किं वा करिष्यन्ति रुष्टा भृत्याश्च दुर्बलाः॥६५॥&lt;br&gt;&#xA;इत्युक्त्वा पार्वती तुष्टा दत्त्वा रामाय चाशिषम् ॥&lt;br&gt;&#xA;जगामान्तःपुरं तूर्णं हर्षशब्दो बभूव ह ॥६६॥&lt;br&gt;&#xA;स्तोत्रं वै काण्वशाखोक्तं पूजाकाले च यः पठेत् ॥&lt;br&gt;&#xA;यात्राकाले तथा प्रातर्वाच्छितार्थं लभेद्ध्रुवम् ॥६७॥&lt;br&gt;&#xA;पुत्रार्थी लभते पुत्रं कन्यार्थी कन्यकां लभेत् ॥&lt;br&gt;&#xA;विद्यार्थी लभते विद्यां प्रजार्थी चाप्नुयात्प्रजाः ॥&lt;br&gt;&#xA;भ्रष्टराज्यो लभेद्राज्यं नष्टवित्तो धनं लभेत् ॥६८॥&lt;br&gt;&#xA;यस्य रुष्टो गुरुर्देवो राजा वा बान्धवोऽथवा ॥&lt;br&gt;&#xA;तस्मै तुष्टश्च वरदः स्तोत्रराजप्रसादतः ॥ ६९ ॥&lt;br&gt;&#xA;दस्युग्रस्तः फणिग्रस्तश्शत्रुग्रस्तो भयानकः ॥&lt;br&gt;&#xA;व्याधिग्रस्तो भवेन्मुक्तः स्तोत्रस्मरणमात्रतः ॥ ॥ 3.45.७० ॥&lt;br&gt;&#xA;राजद्वारे श्मशाने च कारागारे च बन्धने ॥&lt;br&gt;&#xA;जलराशौ निमग्नश्च मुक्तस्तत्स्मृतिमात्रतः ॥७१॥&lt;br&gt;&#xA;स्वामिभेदे पुत्रभेदे मित्रभेदे च दारुणे ॥&lt;br&gt;&#xA;स्तोत्रस्मरणमात्रेण वाञ्छितार्थं लभेद्ध्रुवम् ॥ ७२ ॥&lt;br&gt;&#xA;कृत्वा हविष्यं वर्षं च स्तोत्रराजं शृणोति या ॥&lt;br&gt;&#xA;भक्त्या दुर्गां च सम्पूज्य महावन्ध्या प्रसूयते ॥ ७३ ॥&lt;br&gt;&#xA;लभते सा दिव्यपुत्रं ज्ञानिनं चिरजीविनम् ॥&lt;br&gt;&#xA;असौभाग्या च सौभाग्यं षण्मासश्रवणाल्लभेत् ॥७४॥&lt;br&gt;&#xA;नवमासं काकवन्ध्या मृतवत्सा च भक्तितः ॥&lt;br&gt;&#xA;स्तोत्रराजं या शृणोति सा पुत्रं लभते ध्रुवम् ॥७२॥&lt;br&gt;&#xA;कन्यामाता पुत्रहीना पञ्चमासं शृणोति या ॥&lt;br&gt;&#xA;घटे सम्पूज्य दुर्गां च सा पुत्रं लभते ध्रुवम् ॥ ७६ ॥&lt;br&gt;&#xA;इति श्रीब्रह्मवैवर्त्ते महापुराणे तृतीये गणपतिखण्डे नारदनारायणसंवादे परशुरामकृतदुर्गास्तोत्रं नाम पञ्चचत्वारिंशत्तमोऽध्यायः ॥ ४५ ॥&lt;/p&gt;</description>
    </item>
    <item>
      <title>०४६</title>
      <link>https://vishvAsa.github.io/purANam_vaiShNavam/brahma-vaivarta-purANam/03/046/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/03/046/</guid>
      <description>&lt;p&gt;नारायण उवाच ॥&lt;br&gt;&#xA;स्तुत्वा तां पर्शुरामोऽसौ हर्षसम्फुल्लमानसः ॥&lt;br&gt;&#xA;स्तोत्रेण हरिणोक्तेन स तुष्टाव गणाधिपम् ॥ १ ॥&lt;br&gt;&#xA;पूजां चकार भक्त्या च नैवेद्यैर्विविधैरपि ॥&lt;br&gt;&#xA;धूपैर्दीपैश्च गन्धैश्च पुष्पैश्च तुलसीं विना ॥ २ ॥&lt;br&gt;&#xA;सम्पूज्य भ्रातरं भक्त्या स रामः शङ्कराज्ञया ॥&lt;br&gt;&#xA;गुरुपत्नीं गुरुं नत्वा गमनं कर्तुमुद्यतः ॥ ३ ॥&lt;br&gt;&#xA;नारद उवाच ॥&lt;br&gt;&#xA;पूजां भगवतश्चक्रे रामो गणपतेर्यदा ॥&lt;br&gt;&#xA;नैवद्यैर्विविधैः पुष्पैस्तुलसीं च विना कथम् ॥ ४ ॥&lt;br&gt;&#xA;तुलसी सर्वपुष्पाणां मान्या धन्या मनोहरा ॥&lt;br&gt;&#xA;कथं पूजां सारभूतां न गृह्णाति गणेश्वरः ॥ ५ ॥&lt;br&gt;&#xA;नारायण उवाच ॥&lt;br&gt;&#xA;शृणु नारद वक्ष्येऽहमितिहासं पुरातनम् ॥&lt;br&gt;&#xA;ब्रह्मकल्पस्य वृत्तान्तं निगूढं च मनोहरम् ॥६॥&lt;br&gt;&#xA;एकदा तुलसी देवी प्रोद्भिन्ननवयौवना ॥&lt;br&gt;&#xA;तीर्थं भ्रमन्ती तपसा नारायणपरायणा ॥ ७ ॥&lt;br&gt;&#xA;ददर्श गङ्गातीरे सा गणेशं यौवनान्वितम् ॥&lt;br&gt;&#xA;अतीव सुन्दरं शुद्धं सस्मितं पीतवाससम् ॥ ८ ॥&lt;br&gt;&#xA;चन्दनोक्षितसर्वाङ्गं रत्नभूषणभूषितम् ॥&lt;br&gt;&#xA;ध्यायन्तं कृष्णपादाब्जं जन्ममृत्युजरापहम् ॥ ९ ॥&lt;br&gt;&#xA;जितेन्द्रियाणां प्रवरं योगीन्द्राणां गुरोर्गुरुम् ॥&lt;br&gt;&#xA;सुरूपहार्य्यं निष्कामं सकामा तमुवाच ह ॥ 3.46.१० ॥&lt;br&gt;&#xA;तुलस्युवाच ॥&lt;br&gt;&#xA;अहो ध्यायसि किं देव शान्तरूप गजानन ॥&lt;br&gt;&#xA;कथं लम्बोदरो देहो गजवक्त्रं कथं तव ॥ ११ ॥&lt;br&gt;&#xA;एकदन्तः कथं वक्त्रे वदामुत्र च कारणम् ॥&lt;br&gt;&#xA;त्यज ध्यानं महाभाग सायङ्काल उपस्थितः ॥ १२ ॥&lt;br&gt;&#xA;इत्युक्त्वा तुलसी देवी प्रजहास पुनः पुनः ॥&lt;br&gt;&#xA;परं चेतसि दग्धा सा कामबाणैः सुदारुणैः ॥ १३ ॥&lt;br&gt;&#xA;गणेशस्य प्रधानाङ्गे दत्त्वा किञ्चिज्जलं मुने ॥&lt;br&gt;&#xA;जघान तर्जन्यग्रेण निष्पन्दं कृष्णमानसम् ॥ १४ ॥&lt;br&gt;&#xA;बभूव ध्यानभग्नं च तस्य नारद चेतनम् ॥&lt;br&gt;&#xA;दुःखं च ध्यानभेदेन तद्विच्छेदो हि शोकदः ॥ १५ ॥&lt;br&gt;&#xA;ध्यानं त्यक्त्वा हरिं स्मृत्वा चापश्यत्कामिनीं पुरः ॥&lt;br&gt;&#xA;नवयौवनसम्पन्नां सस्मितां कामपीडिताम् ॥ ॥ १६ ॥&lt;br&gt;&#xA;लम्बोदरश्च तां दृष्ट्वा परं विनयपूर्वकम् ॥&lt;br&gt;&#xA;उवाच सस्मितः शान्तः शान्तां कामातुरां वशी ॥ १७ ॥&lt;br&gt;&#xA;गणेश्वर उवाच ॥&lt;br&gt;&#xA;का त्वं वत्से कस्य कन्या मातर्मा ब्रूहि किं शुभे ॥&lt;br&gt;&#xA;पापदोऽशुभदः शश्वद्ध्यानभङ्गस्तपस्विनाम् ॥ १८ ॥&lt;br&gt;&#xA;कृष्णः करोतु कल्याणं हन्तु विघ्नं कृपानिधिः ॥&lt;br&gt;&#xA;तद्ध्यानभङ्गजाद्दोषान्नाशुभं स्यात्तु ते शुभे ॥ १९ ॥&lt;br&gt;&#xA;गणेशवचनं श्रुत्वा तमुवाच स्मरातुरा ॥&lt;br&gt;&#xA;सस्मितं सकटाक्षं च देवं मधुरया गिरा ॥ 3.46.२० ॥&lt;br&gt;&#xA;तुलस्युवाच ॥&lt;br&gt;&#xA;धर्मात्मजस्य कन्याऽहमप्रौढा च तपस्विनी ॥&lt;br&gt;&#xA;तपस्या मे स्वामिनोऽर्थे त्वं स्वामी भव मे प्रभो ॥ २१ ॥&lt;br&gt;&#xA;तुलसीवचनं श्रुत्वा गणेशः श्रीहरिं स्मरन् ॥&lt;br&gt;&#xA;तामुवाच महाप्राज्ञः प्राज्ञीं मधुरया गिरा ॥ २२ ॥&lt;br&gt;&#xA;गणेश उवाच ॥&lt;br&gt;&#xA;हे मातर्नास्ति मे वाच्छा घोरे दारपरिग्रहे ॥&lt;br&gt;&#xA;दारग्रहो हि दुःखाय न सुखाय कदाचन ॥ २३ ॥&lt;br&gt;&#xA;हरिभक्तेर्व्यवायश्च तपस्यानाशकारकः ॥&lt;br&gt;&#xA;मोक्षद्वारकपाटश्च भवबन्धनपाशकः ॥ २४ ॥&lt;br&gt;&#xA;गर्भवासकरः शश्वत्तत्त्वज्ञाननिकृन्तकः ॥&lt;br&gt;&#xA;संशयानां समारम्भो यस्त्याज्यो वृषलैरपि ॥ २५ ॥&lt;br&gt;&#xA;गेहोऽयं कारणानां च सर्वमायाकरण्डकम् ॥&lt;br&gt;&#xA;साहसानां समूहश्च दोषाणां च विशेषतः ॥ २६ ॥&lt;br&gt;&#xA;निवर्तस्व महाभागे पश्यान्यं कामुकं पतिम् ॥&lt;br&gt;&#xA;कामुकेनैव कामुक्याः सङ्गमो गुणवान्भवेत ॥ २७ ॥&lt;br&gt;&#xA;इत्येवं वचनं श्रुत्वा कोपात्सा तं शशाप ह ॥&lt;br&gt;&#xA;दारास्ते भविताऽसाध्वी गणेश्वर न संशयः ॥ २८ ॥&lt;br&gt;&#xA;इत्याकर्ण्य सुरश्रेष्ठस्तां शशाप शिवात्मजः ॥&lt;br&gt;&#xA;देवि त्वमसुरग्रस्ता भविष्यसि न संशयः ॥ २९ ॥&lt;br&gt;&#xA;तत्पश्चान्महतां शापाद्वृक्षस्त्वं भवितेति च ॥&lt;br&gt;&#xA;महातपस्वीत्युक्त्वा तां विरराम च नारद ॥ 3.46.३० ॥&lt;br&gt;&#xA;शापं श्रुत्वा तु तुलसी सा रुरोद पुनः पुनः ॥&lt;br&gt;&#xA;तुष्टाव च सुरश्रेष्ठं स प्रसन्न उवाच ताम् ॥ ३१ ॥&lt;br&gt;&#xA;गणेश्वर उवाच ॥&lt;br&gt;&#xA;पुष्पाणां सारभूता त्वं भविष्यसि मनोरमे ॥&lt;br&gt;&#xA;कलांशेन महाभागे स्वयं नारायणप्रिया ॥ ३२ ॥&lt;br&gt;&#xA;प्रिया त्वं सर्वदेवानां श्रीकृष्णस्य विशेषतः ॥&lt;br&gt;&#xA;पूजा विमुक्तिदा नॄणां मया भोग्या न नित्यशः ॥ ३३&amp;rsquo;॥&lt;br&gt;&#xA;इत्युक्त्वा तां सुरश्रेष्ठो जगाम तपसे पुनः ॥&lt;br&gt;&#xA;हरेराराधनव्यग्रो बदरीसन्निधिं ययौ ॥ ३४ ॥&lt;br&gt;&#xA;जगाम तुलसी देवी हृदयेन विदूयता ॥&lt;br&gt;&#xA;निराहारा तपश्चक्रे पुष्करे लक्षवर्षकम् ॥ ३५ ॥&lt;br&gt;&#xA;पश्चान्मुनीन्द्रशापेन गणेशस्य च नारद ॥&lt;br&gt;&#xA;सा प्रिया शङ्खचूडस्य बभूव सुचिरं मुने ॥ ३६ ॥&lt;br&gt;&#xA;ततः शङ्करशूलेन स ममारासुरेश्वरः ॥&lt;br&gt;&#xA;सा कलांशेन वृक्षत्वं ययौ नारायणप्रिया ॥ ३७ ॥&lt;br&gt;&#xA;कथितश्चेतिहासस्ते श्रुतो धर्ममुखात्पुरा ॥&lt;br&gt;&#xA;मोक्षप्रदश्च सारश्च पुराणेन प्रकीर्तितः ॥ ३८ ॥&lt;br&gt;&#xA;ततः परशुरामोऽसौ जगाम तपसे वनम् ॥&lt;br&gt;&#xA;प्रणम्य शङ्करं दुर्गां सम्पूज्य च गणेश्वरम् ॥ ३९ ॥&lt;br&gt;&#xA;पूजितो वन्दितः सर्वैः सुरेन्द्रमुनिपुङ्गवैः ॥&lt;br&gt;&#xA;पार्वतीशिवसान्निध्ये सुखं तस्थौ गणेश्वरः ॥ 3.46.४० ॥&lt;br&gt;&#xA;इदं गणपतेः खण्डं यः शृणोति समाहितः ॥&lt;br&gt;&#xA;स राजसूययज्ञस्य फलमाप्नोति निश्चितम् ॥ ४१ ॥&lt;br&gt;&#xA;अपुत्रो लभते पुत्रं श्रीगणेशप्रसादतः ॥&lt;br&gt;&#xA;धीरं वीरं च धनिनं गुणिनं चिरजीविनम् ॥ ४२ ॥&lt;br&gt;&#xA;यशस्विनं पुत्रिणं च विद्वांसं सुकवीश्वरम् ॥&lt;br&gt;&#xA;जितेन्द्रियाणां प्रवरं दातारं सर्वसम्पदाम् ॥ ४३ ॥&lt;br&gt;&#xA;सुशीलं च सदाचारं प्रशंस्यं वैष्णवं लभेत् ॥&lt;br&gt;&#xA;अहिंसकं दयालुं च तत्त्वज्ञानविशारदम् ॥ ४४ ॥&lt;br&gt;&#xA;भक्त्या गणेशं सम्पूज्य वस्त्रालङ्कारचन्दनैः ॥&lt;br&gt;&#xA;श्रुत्वा गणपतेः खण्डं महावन्ध्या प्रसूयते ॥ ४९ ॥&lt;br&gt;&#xA;मृतवत्सा काकवन्ध्या ब्रह्मन्पुत्रं लभेद्ध्रुवम् ॥&lt;br&gt;&#xA;अदूष्यदूषणपरा शुद्धा चैव लभेत्सुतम् ॥ ४६ ॥&lt;br&gt;&#xA;सम्पूर्णं ब्रह्मवैवर्तं श्रुत्वा यल्लभते फलम् ॥&lt;br&gt;&#xA;तत्फलं लभते मर्त्यः श्रुत्वेदं खण्डमुत्तमम्॥४७॥&lt;br&gt;&#xA;वाञ्छां कृत्वा तु मनसि शृणोति परमास्थितः॥&lt;br&gt;&#xA;तस्मै ददाति सर्वेष्टं सुरश्रेष्ठो गणेश्वरः ॥४८॥&lt;br&gt;&#xA;श्रुत्वा गणपतेः खण्डं विघ्ननाशाय यत्नतः ॥&lt;br&gt;&#xA;स्वर्णयज्ञोपवीतं च श्वेतच्छत्रं च माल्यकम् ॥ ४९ ॥&lt;br&gt;&#xA;प्रदीयते वाचकाय स्वस्तिकं तिललड्डुकान् ॥&lt;br&gt;&#xA;परिपक्वफलान्येव देशकालोद्भवानि च ॥3.46.५०॥&lt;br&gt;&#xA;इति श्रीब्रह्मवैवर्त्ते महापुराणे तृतीये गणपतिखण्डे नारदनारायणसंवादे परशुरामागमनैतत्खण्डश्रवणफलवर्णनं नाम षट्चत्वारिंशत्तमोऽध्यायः ॥ ४६ ॥&lt;/p&gt;</description>
    </item>
  </channel>
</rss>
