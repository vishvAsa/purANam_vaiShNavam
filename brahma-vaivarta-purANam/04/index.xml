<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०४ on पुराणे विश्वासटिप्पन्यः</title>
    <link>https://vishvAsa.github.io/purANam_vaiShNavam/brahma-vaivarta-purANam/04/</link>
    <description>Recent content in &#43;०४ on पुराणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/purANam_vaiShNavam/brahma-vaivarta-purANam/04/index.xml" rel="self" type="application/rss+xml" />
    <item>
      <title>००१</title>
      <link>https://vishvAsa.github.io/purANam_vaiShNavam/brahma-vaivarta-purANam/04/001/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/001/</guid>
      <description>&lt;p&gt;नारायणं नमस्कृत्य नरं चैव नरोत्तमम् ॥&lt;br&gt;&#xA;देवीं सरस्वतीं व्यासं ततो जयमुदीरयेत् ॥ १ ॥&lt;br&gt;&#xA;नारद उवाच ॥ ॥&lt;br&gt;&#xA;श्रुतं प्रथमतो ब्रह्मन्ब्रह्मखण्डं मनोहरम् ॥&lt;br&gt;&#xA;ब्रह्मणो वदनाम्भोजात्परमाद्भुतमेव च ॥१॥&lt;br&gt;&#xA;ततस्तद्वचनात्तूर्णं समागत्य तवान्तिकम् ॥&lt;br&gt;&#xA;श्रुतं प्रकृतिखण्डं च सुधाखण्डात्परं वरम् ॥ २ ॥&lt;br&gt;&#xA;ततो गणपतेः खण्डमखण्डभवखण्डनम् ॥&lt;br&gt;&#xA;न मे तृप्तं मनो लोलं विशिष्टं श्रोतुमिच्छति ॥ ३ ॥&lt;br&gt;&#xA;श्रीकृष्णजन्मखण्डं च जन्मादेः खण्डनं नृणाम् ॥&lt;br&gt;&#xA;प्रदीपं सर्वतत्त्वानां कर्मघ्नं हरिभक्तिदम् ॥ ४ ॥&lt;br&gt;&#xA;सद्यो वैराग्यजननं भवरोगनिकृन्तनम् ॥&lt;br&gt;&#xA;कारणं मुक्तिबीजानां भवाब्धेस्तारणं परम् ॥ ५ ॥&lt;br&gt;&#xA;कर्मोपभोगरोगाणां खण्डने च रसायनम् ॥&lt;br&gt;&#xA;श्रीकृष्णचरणाम्भोजप्राप्तिसोपान कारणम् ॥ ६ ॥&lt;br&gt;&#xA;जीवनं वैष्णवानां च जगतां पावनं परम् ॥&lt;br&gt;&#xA;वद विस्तार्य मां भक्तं शिष्यं च शरणागतम् ॥ ७ ॥&lt;br&gt;&#xA;केन वा प्रार्थितः कृष्ण आजगाम महीतलम् ॥&lt;br&gt;&#xA;सर्वांशैरेक एवेशः परिपूर्णतमः स्वयम् ॥८॥&lt;br&gt;&#xA;युगे कुत्र कुतो हेतोः कुत्र वाऽऽविर्बभूव ह ॥&lt;br&gt;&#xA;वसुदेवोऽस्य जनकः को वा का वा च देवकी ॥ ९ ॥&lt;br&gt;&#xA;वद कस्य कुले जन्म मायया सुविडम्बनम् ॥&lt;br&gt;&#xA;किं चकार समागत्य केन रूपेण वा हरिः ॥ ॥ 4.1.१० ॥&lt;br&gt;&#xA;जगाम गोकुलं कंसभयेन सूतिकागृहात् ॥&lt;br&gt;&#xA;कथं कंसात्कीटतुल्याद्भयेशस्य भयं मुने ॥ ११ ॥&lt;br&gt;&#xA;हरिर्वा गोपवेषेण गोकुले किं चकार ह ॥&lt;br&gt;&#xA;कुतो गोपाङ्गनासार्धं विजहार जगत्पतिः ॥१२॥&lt;br&gt;&#xA;का वा गोपाङ्गना के वा गोपाला बालरूपिणः ॥&lt;br&gt;&#xA;का वा यशोदा को नन्दः किं वा पुण्यं चकार ह ॥१३॥&lt;br&gt;&#xA;कथं राधा पुण्यवती देवी गोकुलवासिनी ॥&lt;br&gt;&#xA;व्रजे वा व्रजकन्या सा बभूव प्रेयसो हरेः॥१४॥&lt;br&gt;&#xA;कथं गोप्यो दुराराध्यं सम्प्रापुरीश्वरं परम् ॥&lt;br&gt;&#xA;कथं ताश्च परित्यज्य जगाम मथुरां पुनः ॥ १९ ॥&lt;br&gt;&#xA;भारावतरणं कृत्वा किं विधाय जगाम सः ॥&lt;br&gt;&#xA;कथयस्व महाभाग पुण्यश्रवणकीर्तन ॥ १६ ॥&lt;br&gt;&#xA;सुदुर्लभां हरिकथां तरणिं भवसागरे ॥&lt;br&gt;&#xA;निषेकभोगनिगडक्लेशच्छेदन कर्तनीम् ॥ १७ ॥&lt;br&gt;&#xA;पापेन्धनानां दहने ज्वलदग्निशिखामिव ॥&lt;br&gt;&#xA;पुंसां श्रुतवतां कोटिजन्मकिल्बिषनाशिनीम् ॥ १८ ॥&lt;br&gt;&#xA;मुक्तिं कर्णसुधारम्यां शोकसागरनाशिनीम् ॥&lt;br&gt;&#xA;मह्यं भक्ताय शिष्याय ज्ञानं देहि कृपानिधे ॥ १९ ॥&lt;br&gt;&#xA;तपोजपमहादानात्पृथिव्यां तीर्थदर्शनात् ॥&lt;br&gt;&#xA;श्रुतिपाठादनशनाद्व्रताद्देवार्चनादपि ॥ 4.1.२० ॥&lt;br&gt;&#xA;दीक्षायाः सर्वयज्ञेषु यत्फलं लभते नरः ॥&lt;br&gt;&#xA;षोडशीं ज्ञानदानस्य कलां नार्हति तत्फलम् ॥ २१ ॥&lt;br&gt;&#xA;पित्राऽहं प्रेषितो ज्ञानादानाय तव सन्निधिम् ॥&lt;br&gt;&#xA;सुधासमुद्रं सम्प्राप्य को वाऽन्यत्पातुमिच्छति ॥ २२ ॥&lt;br&gt;&#xA;श्रीनारायण उवाच ॥ ॥&lt;br&gt;&#xA;मया ज्ञातोऽसि धन्यस्त्वं पुण्यराशिः सुमूर्तिमान् ॥&lt;br&gt;&#xA;करोषि भ्रमणं लोकान्पावितुं कुलपावन ॥ २३ ॥&lt;br&gt;&#xA;जनानां हृदयं सद्यः सुव्यक्तं वचनेन वै ॥&lt;br&gt;&#xA;शिष्ये कलत्रे कन्यायां दौहित्रे बान्धवेऽपि च ॥ २४ ॥&lt;br&gt;&#xA;पुत्रे पौत्रे च वचसि प्रतापे चापदि स्त्रियाम् ॥&lt;br&gt;&#xA;वृद्धौ वैरिणि विद्यायां ज्ञायते हृदयं नृणाम् ॥ २५ ॥&lt;br&gt;&#xA;जीवन्मुक्तोऽसि पूतस्त्वं शुद्धभक्तो गदाभृतः ॥&lt;br&gt;&#xA;पुनासि पादरजसा सर्वाधारां वसुन्धराम् ॥ २६ ॥&lt;br&gt;&#xA;पुनासि लोकान्त्सर्वांश्च स्वीयविग्रहदर्शनात् ॥&lt;br&gt;&#xA;सुमङ्गलां हरिकथां तेन त्वं श्रोतुमिच्छसि ॥ २७ ॥&lt;br&gt;&#xA;यत्र कृष्णकथाः सन्ति तत्रैव सर्वदेवताः ॥&lt;br&gt;&#xA;ऋषयो मुनयश्चैव तीर्थानि निखिलानि च ॥ २८ ॥&lt;br&gt;&#xA;कथाः श्रुत्वा कथान्ते ते यान्ति सन्तो निरापदम् ॥&lt;br&gt;&#xA;भवन्ति तानि तीर्थानि येषु कृष्णकथाः शुभाः ॥ २९ ॥&lt;br&gt;&#xA;सद्यः कृष्णकथावक्ता स्वस्य पुंसां शतं शतम्॥&lt;br&gt;&#xA;समुद्धृत्य श्रुतवतां पुनाति निखिलं कुलम् ॥ 4.1.३० ॥&lt;br&gt;&#xA;प्रष्टा तु प्रश्नमात्रेण पुनाति कुलमात्मनः ॥&lt;br&gt;&#xA;श्रोता श्रवणमात्रेण स्वकुलं स्व स्वबान्धवान् ॥ ३१ ॥&lt;br&gt;&#xA;शतजन्मतपस्तप्तो जन्मेदं भारते लभेत् ॥&lt;br&gt;&#xA;करोति सफलं जन्म श्रुत्वा हरिकथामृतम् ॥ ३२ ॥&lt;br&gt;&#xA;अर्चनं वन्दनं मन्त्रजपः सेवनमेव च ॥&lt;br&gt;&#xA;स्मरणं कीर्तनं शश्वद्गुणश्रवणमीप्सितम् ॥ ३३ ॥&lt;br&gt;&#xA;निवेदनं तस्य दास्यं नवधा भक्तिलक्षणम् ॥&lt;br&gt;&#xA;करोति जन्म सुफलं कृत्वैतानि च नारद ॥ ३४ ॥&lt;br&gt;&#xA;न च विघ्नो भवेत्तस्य परमायुर्न नश्यति ॥&lt;br&gt;&#xA;न याति तत्पुरः कालो वैनतेयमिवोरगः ॥ ३५ ॥&lt;br&gt;&#xA;न जहाति समीपं च क्षणं तस्य हरिः स्वयम् ॥&lt;br&gt;&#xA;उपतिष्ठति तूर्णं तमणिमादिकसिद्धयः ॥ ३६ ॥&lt;br&gt;&#xA;सुदर्शनं भ्रमत्येव तस्य पार्श्वे दिवानिशम् ॥&lt;br&gt;&#xA;कृष्णाज्ञया च रक्षार्थं को वा किं कर्तुमीश्वरः ॥ ३७ ॥&lt;br&gt;&#xA;न यान्ति तत्समीपं च स्वप्नेऽपि यमकिङ्कराः ॥&lt;br&gt;&#xA;ज्वलदग्निं यथा दृष्ट्वा शलभा न व्रजन्ति तम् ॥ ३६ ॥&lt;br&gt;&#xA;व्याधयो विपदः शोका विप्राश्च न प्रयान्ति तम् ॥&lt;br&gt;&#xA;न याति तत्समीपं च मृत्युर्मृत्युभयान्मुने ॥ ३९ ॥&lt;br&gt;&#xA;ऋषयो मुनयः सिद्धाः सन्तुष्टाः सर्वदेवताः ॥&lt;br&gt;&#xA;स च सर्वत्र निःशङ्कः सुखी कृष्णप्रसादतः ॥ 4.1.४० ॥&lt;br&gt;&#xA;तव कृष्णकथायां च रतिरात्यन्तिकी सदा ॥&lt;br&gt;&#xA;जनकस्य स्वभावो हि जन्ये तिष्ठति निश्चितम् ॥ ४१ ॥&lt;br&gt;&#xA;विप्रेन्द्र का प्रशंसेयं जन्म ते ब्रह्ममानसे ॥&lt;br&gt;&#xA;यत्र यत्र कुले जन्म तन्मतिस्तादृशी भवेत् ॥ ४२ ॥&lt;br&gt;&#xA;पिता विधाता जगतां कृष्णपादाब्जसेवया ॥&lt;br&gt;&#xA;नित्यं करोति यः शश्वन्नवधा भक्तिलक्षणम् ॥ ४३ ॥&lt;br&gt;&#xA;रतिः कृष्णकथायां च यस्याश्रुपुलकोद्गमः ॥&lt;br&gt;&#xA;मनो निमग्नं तत्रैव स भक्तः कथितो बुधैः ॥४४॥&lt;br&gt;&#xA;पुत्रदारादिकं सर्वं जानाति श्रीहरेरिति ॥&lt;br&gt;&#xA;आत्मना मनसा वाचा स भक्तः कथितो बुधैः ॥ ४५ ॥&lt;br&gt;&#xA;निर्जने तीर्थसम्पर्के निःसङ्गा ये मुदाऽन्विताः ॥&lt;br&gt;&#xA;ध्यायन्ते चरणाम्भोजं श्रीहरेस्ते च वैष्णवाः ॥४६॥&lt;br&gt;&#xA;दयाऽस्ति सर्वजीवेषु सर्वं कृष्णम यं जगत् ॥&lt;br&gt;&#xA;यो जानाति महाज्ञानी स भक्तो वैष्णवो मतः ॥४७॥&lt;br&gt;&#xA;शश्वद्ये नाम गायन्ति गुणं मन्त्रं जपन्ति च ॥&lt;br&gt;&#xA;कुर्वन्ति श्रवणं गाथा वदन्ति तेऽतिवैष्णवाः ॥ ४६ ॥&lt;br&gt;&#xA;लब्धानीष्टानि वस्तूनि प्रदातुं हरये मुदा ॥&lt;br&gt;&#xA;तूर्णं यस्य मनो हृष्टं स भक्तो ज्ञानिनां वरः ॥ ४९ ॥&lt;br&gt;&#xA;यन्मनो हरिपादाब्जे स्वप्ने ज्ञाने दिवानिशम्॥&lt;br&gt;&#xA;पूर्वकर्मोपभोगं च बहिर्भुङ्क्ते स वैष्णवः ॥ 4.1.५० ॥&lt;br&gt;&#xA;गुरुवक्त्राद्विष्णुमन्त्रो यस्य कर्णे विशत्यलम् ॥&lt;br&gt;&#xA;तं वैष्णवं महापूतं प्रवदन्ति मनीषिणः ॥ ५१ ॥&lt;br&gt;&#xA;पूर्वान्त्सप्त परान्त्सप्त सप्त मातामहादिकान् ॥&lt;br&gt;&#xA;सोदरानुद्धरेद्भक्तः स्वप्रसूं च प्रसूप्रसूम् ॥५२॥&lt;br&gt;&#xA;कलत्रं कन्यकां बन्धुं शिष्यं दौहित्रमात्मनः ॥&lt;br&gt;&#xA;किङ्करान्किङ्करीश्चैवमुद्धरेद्वैष्णवः सदा ॥ ५३ ॥&lt;br&gt;&#xA;सदा वाञ्छति तीर्थानि वैष्णवस्पर्शदर्शने ॥&lt;br&gt;&#xA;पापिदत्तानि पापानि तेषां नश्यन्ति सङ्गतः ॥ ५४ ॥&lt;br&gt;&#xA;गोदोहनक्षणं यावद्यत्र तिष्ठन्ति वैष्णवाः ॥&lt;br&gt;&#xA;तत्र सर्वाणि तीर्थानि सन्ति तावन्महीतले ॥५५॥&lt;br&gt;&#xA;ध्रुवं तत्र मृतः पापी मुक्तो याति हरेः पदम् ॥&lt;br&gt;&#xA;तथैव ज्ञानगङ्गायामन्ते कृष्णस्मृतौ यथा॥५६॥&lt;br&gt;&#xA;तुलसीकानने गोष्ठे श्रीकृष्णमन्दिरे परे॥&lt;br&gt;&#xA;वृन्दारण्ये हरिद्वारे तीर्थेष्वन्येषु वा यथा ॥५७॥&lt;br&gt;&#xA;पापानि पापिनां यान्ति तीर्थस्नानावगाहनात् ॥&lt;br&gt;&#xA;तेषां पापानि नश्यन्ति वैष्णवस्पर्शवायुना ॥५८॥&lt;br&gt;&#xA;न हि स्थातुं शक्नुवन्ति पापान्येव कृतानि च ॥&lt;br&gt;&#xA;ज्वलदग्नौ यथा क्षिप्रं शुष्काणि हि तृणानि च ॥५९॥&lt;br&gt;&#xA;भक्तं वर्त्मनि गच्छन्तं ये ये पश्यन्ति मानवाः॥&lt;br&gt;&#xA;सप्तजन्मार्जिताघानि तेषां नश्यन्ति निश्चितम् ॥4.1.६०॥&lt;br&gt;&#xA;ये निन्दन्ति हृषीकेशं तद्भक्तं पुण्यरूपिणम् ॥&lt;br&gt;&#xA;शतजन्मार्जितं पुण्यं तेषां नश्यति निश्चितम्॥ ६१ ॥&lt;br&gt;&#xA;ते पच्यन्ते महाघोरे कुम्भीपाके भयानके ॥&lt;br&gt;&#xA;भक्षिताः कीटसङ्घेन यावच्चन्द्रदिवाकरौ ॥ ६२ ॥&lt;br&gt;&#xA;तस्य दर्शनमात्रेण पुण्यं नश्यति निश्चितम् ॥&lt;br&gt;&#xA;गङ्गां स्नात्वा रविं नत्वा तदा विद्वान्विशुध्यति ॥ ६३ ॥&lt;br&gt;&#xA;वैष्णवस्पर्शमात्रेण मुक्तो भवति पातकी ॥&lt;br&gt;&#xA;तस्य पापानि हन्त्येव स्वान्तःस्थो मधुसूदनः॥ ॥ ६४ ॥&lt;br&gt;&#xA;इत्येवं कथितो विप्र विष्णुवैष्णवयोर्गुणः ॥&lt;br&gt;&#xA;अधुना श्रीहरेर्जन्म निबोध कथयामि ते ॥ ६५ ॥&lt;br&gt;&#xA;इति श्रीब्रह्मवैवर्ते महापुराणे श्रीकृष्णजन्मखण्डे नारायणनारदसंवादे विष्णुवैष्णवयोर्गुणप्रशंसाप्रस्ताववर्णनं नाम प्रथमोऽध्यायः ॥ १ ॥&lt;/p&gt;</description>
    </item>
    <item>
      <title>००२</title>
      <link>https://vishvAsa.github.io/purANam_vaiShNavam/brahma-vaivarta-purANam/04/002/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/002/</guid>
      <description>&lt;p&gt;॥ श्रीनारायण उवाच ॥ ॥&lt;br&gt;&#xA;येन वा प्रार्थितः कृष्ण आजगाम महीतलम्॥&lt;br&gt;&#xA;यं यं विधाय भूमौ स जगाम स्वालयं विभुः ॥ १॥&lt;br&gt;&#xA;भारावतरणोपायं दुष्टानां च वधोद्यमम् ॥&lt;br&gt;&#xA;सर्वं ते कथयिष्यामि सुविचार्य विधानतः ॥ २ ॥&lt;br&gt;&#xA;अधुना गोपवेषं च गोकुलागमनं हरेः ॥&lt;br&gt;&#xA;राधा गोपालिका येन निबोध कथयामि ते ॥ ३ ॥&lt;br&gt;&#xA;शङ्खचूडवधं पूर्वं सङ्क्षेपात्कथितं श्रुतम् ॥&lt;br&gt;&#xA;अधुना तत्सुविस्तार्य निबोध कथयामि ते ॥ ॥ ४ ॥&lt;br&gt;&#xA;श्रीदाम्नः कलहश्चैव बभूव राधया सह ॥&lt;br&gt;&#xA;श्रीदामा शङ्खचूडश्च शापात्तस्या बभूव ह ॥ ५ ॥&lt;br&gt;&#xA;राधां शशाप श्रीदामा याहि योनिं च मानवीम् ॥&lt;br&gt;&#xA;व्रजे व्रजाङ्गना भूत्वा विचरस्व महीतले ॥ ६ ॥&lt;br&gt;&#xA;भीता श्रीदामशापात्सा श्रीकृष्णं समुवाच ह ॥&lt;br&gt;&#xA;गोपीरूपा भविष्यामि श्रीदामा मां शशाप ह ॥ ७ ॥&lt;br&gt;&#xA;कमुपायं करिष्यामि वद मां भयभञ्जन ॥&lt;br&gt;&#xA;त्वया विना कथमहं धरिष्यामि स्वजीवनम् ॥ ८ ॥&lt;br&gt;&#xA;क्षणमेकं युगशतं कालनाथ त्वया विना ॥&lt;br&gt;&#xA;चक्षुर्निमेषविरहाद्भवेदन्धं मनो मम ॥ ९॥&lt;br&gt;&#xA;शरत्पार्वणचन्द्राभं क्षुधापूर्णाननं तव ॥&lt;br&gt;&#xA;नाथ चक्षुञ्चकोराभ्यां पिबाम्यहमहर्निशम्॥ 4.2.१० ॥&lt;br&gt;&#xA;त्वमात्मा मे मनः प्राणा देहमात्रं वहाम्यहम् ॥&lt;br&gt;&#xA;दृष्टिशक्तिश्च चक्षुस्त्वं जीवनं परमं धनम् ॥११॥&lt;br&gt;&#xA;स्वप्ने ज्ञाने त्वयि मनः स्मरामि त्वत्पदाम्बुजम् ॥&lt;br&gt;&#xA;तव दास्यं विना नाथ न जीवामि क्षणं विभो ॥ १२ ॥&lt;br&gt;&#xA;कृष्णस्तद्वचनं श्रुत्वा बोधयामास सुन्दरीम् ॥&lt;br&gt;&#xA;वक्षसि प्रेयसीं कृत्वा चकार निर्भयां च ताम् ॥१३॥&lt;br&gt;&#xA;महीतलं गमिष्यामि वाराहे च वरानने ॥&lt;br&gt;&#xA;मया सार्धं भूगमनं जन्म तेऽपि निरूपितम् ॥१४॥&lt;br&gt;&#xA;व्रजं गत्वा व्रजे देवि विहरिष्यामि कानने ॥&lt;br&gt;&#xA;मम प्राणाधिका त्वं च भयं किं ते मयि स्थिते ॥१५॥&lt;br&gt;&#xA;तामित्युक्त्वा हरिस्तत्र विरराम जगत्पतिः ॥&lt;br&gt;&#xA;अतो हेतोर्जगन्नाथो जगाम नन्दगोकुलम्॥ १५ ॥&lt;br&gt;&#xA;किं वा तस्य भयं कंसाद्भयान्तकारकस्य च ॥&lt;br&gt;&#xA;माया भयच्छलेनैव जगाम राधिकान्तिकम् ॥ १७ ॥&lt;br&gt;&#xA;विजहार तया सार्धं गोपवेषं विधाय सः ॥&lt;br&gt;&#xA;सह गोपाङ्गनाभिश्च प्रतिज्ञापालनाय च ॥१८॥&lt;br&gt;&#xA;ब्रह्मणा प्रार्थितः कृष्णः समागत्य महीतलम् ॥&lt;br&gt;&#xA;भारावतरणं कृत्वा जगाम स्वालयं विभुः ॥ १९ ॥&lt;br&gt;&#xA;नारद उवाच ॥&lt;br&gt;&#xA;श्रीदाम्नः कलहश्चैव कथं वा राधया सह ॥&lt;br&gt;&#xA;सङ्क्षेपात्कथितं पूर्वं संव्यस्य कथयाधुना ॥ 4.2.२० ॥ ॥&lt;br&gt;&#xA;श्रीनारायण उवाच ॥&lt;br&gt;&#xA;एकदा राधया सार्धं गोलोके श्रीहरिः स्वयम् ॥&lt;br&gt;&#xA;विजहार महारण्ये निर्जने रासमण्डले ॥ ॥ २१ ॥&lt;br&gt;&#xA;राधिकासुखसम्भोगाद् बुबुधे न स्वकं परम्॥&lt;br&gt;&#xA;कृत्वा विहारं श्रीकृष्णस्तामपृष्ट्वा विहाय च॥२२॥&lt;br&gt;&#xA;गोपिकां विरजामन्यां शृङ्गारार्थं जगाम ह ॥&lt;br&gt;&#xA;वृन्दारण्ये च विरजा सुभगा राधिकासमा ॥२३॥&lt;br&gt;&#xA;तस्या वयस्याः सुन्दर्यो गोपीनां शतकोटयः ॥&lt;br&gt;&#xA;कृष्णप्राणाधिका गोपी धन्या मान्या च योषिताम् ॥२४॥&lt;br&gt;&#xA;रत्नसिंहासनस्था सा ददर्श हरिमन्तिके॥&lt;br&gt;&#xA;ददर्श श्रीहरिस्तां च शरच्चन्द्रनिभाननाम् ॥२५॥&lt;br&gt;&#xA;मनोहरां सस्मितां च पश्यन्तीं वक्रचक्षुषा ॥&lt;br&gt;&#xA;सदा षोडशवर्षीयां प्रोद्भिन्ननवयौवनाम् ॥२६॥&lt;br&gt;&#xA;रत्नालङ्कारशोभाढ्यां भूषितां शुक्लवाससा ॥&lt;br&gt;&#xA;पुलकाङ्कितसर्वाङ्गीं कामबाणप्रपीडिताम् ॥२७॥&lt;br&gt;&#xA;दृष्ट्वा तां श्रीहरिस्तूर्णं विजहार तया सह ॥&lt;br&gt;&#xA;पुष्पतल्पे महारण्ये निर्जने रत्नमण्डपे ॥२८॥&lt;br&gt;&#xA;मूर्च्छामवाप विरजा कृष्णशृङ्गारकौतुकात् ॥&lt;br&gt;&#xA;कृत्वा वक्षसि प्राणेशं कोटिकन्दर्पसन्निभम् ॥ २९ ॥&lt;br&gt;&#xA;तया सक्तं श्रीहरिं च रत्नमण्डपसंस्थितम् ॥&lt;br&gt;&#xA;दृष्ट्वा च राधिकाल्यश्च चक्रुस्तां च निवेदनम् ॥ 4.2.३० ॥&lt;br&gt;&#xA;तासां च वचनं श्रुत्वा सुष्वाप च चुकोप ह ॥&lt;br&gt;&#xA;भृशं रुरोद सा देवी रक्तपङ्कजलोचना ॥ ३१ ॥&lt;br&gt;&#xA;ता उवाच महादेवी मां तं दर्शयितुं क्षमाः ॥&lt;br&gt;&#xA;यदि सत्यं ब्रूत यूयं मया सार्धं प्रगच्छत ॥ ३२ ॥&lt;br&gt;&#xA;करिष्यामि फलं गोप्याः कृष्णस्य च यथोचितम् ॥&lt;br&gt;&#xA;को रक्षिताऽद्य तस्याश्च मयि शास्तिं प्रकुर्वति ॥ ३३ ॥&lt;br&gt;&#xA;शीघ्रमानयताल्यश्च तया सार्द्धं हरिं प्रियम् ॥&lt;br&gt;&#xA;अन्तर्वक्त्रं सस्मितं च विषकुम्भं सुधामुखम् ॥ ३४ ॥&lt;br&gt;&#xA;मदाश्रयं समागन्तुं यूयं दासं न दास्यथ ॥&lt;br&gt;&#xA;तमेव मण्डपं रम्यं यात संरक्षतेश्वरम् ॥ ३५ ॥&lt;br&gt;&#xA;राधिकावचनं श्रुत्वा काश्चिद्गोप्यो भयान्विताः ॥&lt;br&gt;&#xA;ताः सर्वाः सम्पुटाञ्जल्यो भक्तिनम्रात्मकन्धराः ॥&lt;br&gt;&#xA;तामूचुः पुरतः स्थित्वा सर्वा एव प्रियां सतीम् ॥ ३६ ॥&lt;br&gt;&#xA;॥ आल्य ऊचुः ॥&lt;br&gt;&#xA;वयं तं दर्शयिष्यामो विरजासहितं विभुम् ॥ ३७ ॥&lt;br&gt;&#xA;तासां च वचनं श्रुत्वा रथमारुह्य सुन्दरी ॥&lt;br&gt;&#xA;जगाम सार्धं गोपीभिस्त्रिषष्टिशतकोटिभिः ॥ ३८ ॥&lt;br&gt;&#xA;रत्नेन्द्रसाररचितं कोटिसूर्यसमप्रभम् ॥&lt;br&gt;&#xA;मणीन्द्रसाररचितं कलशानां त्रिकोटिभिः ॥ ३९ ॥&lt;br&gt;&#xA;राजितं चित्रराजीभिर्वैजयन्तीविराजितम् ॥&lt;br&gt;&#xA;लक्षचक्रसमायुक्तं मनोयायि मनोहरम् ॥ 4.2.४० ॥&lt;br&gt;&#xA;मणिसारविकारैश्च कोटिस्तम्भैः सुशोभितम् ॥&lt;br&gt;&#xA;नानाचित्रविचित्रैश्च सहितैः सुमनोहरैः ॥ ४१ ॥&lt;br&gt;&#xA;सिन्दूराकारमणिभिर्मध्यदेशे विभूषितैः ॥&lt;br&gt;&#xA;रत्नकृत्रिमसिंहैश्च रथचक्रोर्ध्वसंस्थितैः ॥ ४२ ॥&lt;br&gt;&#xA;चतुर्लक्षपरिमितैश्चित्रघण्टासमन्वितैः ॥&lt;br&gt;&#xA;चित्रपुत्तलिशोभाढ्यैर्विचित्रैश्च विराजितम् ॥ ४३ ॥&lt;br&gt;&#xA;रतिमन्दिरलक्षैश्च रत्नसारविनिर्मितैः ॥&lt;br&gt;&#xA;मणिसारकपाटैश्च शोभितैश्चित्रवाजिभिः ॥ ४४ ॥&lt;br&gt;&#xA;मणीन्द्रसारकलशैः शेखरोज्ज्वलितैर्युतम् ॥&lt;br&gt;&#xA;भोगद्रव्यसमायुक्तं वेषद्रव्यसमन्वितम् ॥ ४५ ॥&lt;br&gt;&#xA;शोभितं रत्नशय्याभी रत्नपात्रघटान्वितम् ॥&lt;br&gt;&#xA;हरिन्मणीनां वेदीनां समूहेन समन्वितम् ॥ ४६ ॥&lt;br&gt;&#xA;कुङ्कुमाभमणीनां च सोपानैः कोटिभिर्युतम् ॥&lt;br&gt;&#xA;स्यमन्तकैः कौस्तुभैश्च रुचकैः प्रवरैस्तथा ॥ ४७ ॥&lt;br&gt;&#xA;पद्मकृत्रिमकोटीनां शतकैश्च सुशोभितम् ॥&lt;br&gt;&#xA;चित्रकाननवापीभि र्विशिष्टाभिर्विराजितम् ॥ ४८ ॥&lt;br&gt;&#xA;रत्नेन्द्रसाररचितकलशोज्ज्वलशेखरम् ॥&lt;br&gt;&#xA;शतयोजनमूर्ध्वं च दशयोजनविस्तृतम् ॥ ४९ ॥&lt;br&gt;&#xA;पारिजातप्रसूनानां मालाकोटिविराजितम् ॥&lt;br&gt;&#xA;कुन्दाना करवीराणां यूथिकानां तथैव च ॥ 4.2.५० ॥&lt;br&gt;&#xA;सुचारुचम्पकानां च नागेशानां मनोहरैः ॥&lt;br&gt;&#xA;मल्लिकानां मालतीनां माधवीनां सुगन्धिनाम् ॥ ५१ ॥&lt;br&gt;&#xA;कदम्बानां च मालानां कदम्बैश्च विराजितम् ॥&lt;br&gt;&#xA;सहस्रदलपद्मानां मालाभिश्च विराजितम् ॥ ५२ ॥&lt;br&gt;&#xA;चित्रपुष्पोद्यानसरः काननैश्च विभूषितम् ॥&lt;br&gt;&#xA;सर्वेषां स्यन्दनानां च श्रेष्ठं वायुवहं परम् ॥ ५३ ॥&lt;br&gt;&#xA;तत्सूक्ष्मवस्त्रसाराणां वरैराच्छादितं परम् ॥&lt;br&gt;&#xA;रत्नदर्पणलक्षाणां शतकैश्च समन्वितम् ॥ ५४ ॥&lt;br&gt;&#xA;श्वेतचामरकोटीभिर्वज्रकोटिभिरन्वितम् ॥&lt;br&gt;&#xA;चन्दनागरुकस्तूरीकुङ्कुमद्रवचर्चितैः ॥ ५५ ॥&lt;br&gt;&#xA;पारिजातप्रसूनानां कोटितल्पविराजितम् ॥&lt;br&gt;&#xA;कोटिघण्टासमायुक्तं पताकाकोटिभिर्युतम् ॥ ५६ ॥&lt;br&gt;&#xA;रत्नशय्याकोटिभिश्च चित्रवज्रपरिच्छदैः ॥&lt;br&gt;&#xA;चन्दनाक्तैश्चम्पकानां कुङ्कुमैश्च विचित्रितैः ॥ ५७ ॥&lt;br&gt;&#xA;पुष्पोपधानसंयुक्तैः शृङ्गारार्हाभिरन्वितम् ॥&lt;br&gt;&#xA;अदृश्यैरश्रुतैर्द्रव्यैः सुन्दरैश्च विभूषितम् ॥ ५८ ॥&lt;br&gt;&#xA;एवम्भूताद्रथात्तूर्णमवरुह्य हरिप्रिया ॥&lt;br&gt;&#xA;जगाम सहसा देवी तं रत्नमण्डपं मुने ॥ ५९ ॥&lt;br&gt;&#xA;द्वारे नियुक्तं ददृशे द्वारपालं मनोहरम् ॥&lt;br&gt;&#xA;लक्षगोपैः परिवृतं स्मेराननसरोरुहम् ॥ 4.2.६० ॥&lt;br&gt;&#xA;गोपं श्रीदामनामानं श्रीकृष्णप्रियकिङ्करम् ॥&lt;br&gt;&#xA;तमुवाच रुषा देवी रक्तपङ्कजलोचना ॥ ६१ ॥&lt;br&gt;&#xA;गच्छ दूरं गच्छ दूरं रतिलम्पटकिङ्कर ॥&lt;br&gt;&#xA;कीदृशीं मत्परां कान्तां द्रक्ष्यामि त्वत्प्रभोरहम् ॥ ६२ ॥&lt;br&gt;&#xA;राधिकावचनं श्रुत्वा निःशङ्कः पुरतः स्थितः ॥&lt;br&gt;&#xA;तामेव न ददौ गन्तुं वेत्रपाणिर्महाबलः ॥ ६३ ॥&lt;br&gt;&#xA;तूर्णं च राधिकाल्यश्च श्रीदामानं सकिङ्करम् ॥&lt;br&gt;&#xA;बलेन प्रेरयामासुः कोपेन स्फुरिताधराः ॥ ६४ ॥&lt;br&gt;&#xA;श्रुत्वा कोलाहलं शब्दं गोपिकानां हरिः स्वयम् ॥&lt;br&gt;&#xA;ज्ञात्वा च कोपितां राधामन्तर्धानं चकार ह ॥ ६५ ॥&lt;br&gt;&#xA;विरजा राधिकाशब्दादन्तर्धानं हरेरपि ॥&lt;br&gt;&#xA;दृष्ट्वा राधां भयार्ता सा जहौ प्राणांश्च योगतः ॥ ६६ ॥&lt;br&gt;&#xA;सद्यस्तत्र सरिद्रूपं तच्छरीरं बभूव ह ॥&lt;br&gt;&#xA;व्याप्तं च वर्तुलाकारं तया गोलोकमेव च ॥ ६७ ॥&lt;br&gt;&#xA;कोटियोजनविस्तीर्णं प्रस्थेऽतिनिम्नमेव च ॥&lt;br&gt;&#xA;दैर्घ्ये दशगुणं चारु नानारत्नाकरं परम् ॥ ६८ ॥ ॥&lt;br&gt;&#xA;इति श्रीब्रह्मवैवर्ते महापुराणे श्रीकृष्णजन्मखण्डे नारायणनारदसंवादे विरजानदप्रस्ताववर्णनं नाम द्वितीयोऽध्यायः ॥ २ ॥&lt;/p&gt;</description>
    </item>
    <item>
      <title>००३</title>
      <link>https://vishvAsa.github.io/purANam_vaiShNavam/brahma-vaivarta-purANam/04/003/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/003/</guid>
      <description>&lt;p&gt;॥ श्रीनारायण उवाच ॥ ॥&lt;br&gt;&#xA;राधा रतिगृहं गत्वा न ददर्श हरिं मुने ॥&lt;br&gt;&#xA;विरजां च सरिदूपां दृष्ट्वा गेहं जगाम सा॥१॥&lt;br&gt;&#xA;श्रीकृष्णो विरजां दृष्ट्वा सरिद्रूपां प्रियां सतीम् ॥&lt;br&gt;&#xA;उच्चै रुरोद विरजातीरे नीरमनोहरे॥२॥&lt;br&gt;&#xA;ममान्तिकं समागच्छ प्रेयसीनां परे वरे ॥&lt;br&gt;&#xA;त्वया विनाऽहं सुभगे कथं जीवामि सुन्दरि ॥ ३ ॥&lt;br&gt;&#xA;नद्यधिष्ठात्रि देवि त्वं भव मूर्तिमती सती ॥&lt;br&gt;&#xA;ममाशिषा रूपवती सुन्दरी योषिता वरा॥४॥&lt;br&gt;&#xA;पूर्वरूपाच्च सौभाग्यादिदानीं सुभगा भव ॥&lt;br&gt;&#xA;पुरातनं शरीरं ते सरिदूपमभूत्सति ॥५॥&lt;br&gt;&#xA;जलादुत्थाय चागच्छ विधाय तनुमुत्तमाम्॥&lt;br&gt;&#xA;अष्टौ सिद्धीर्मया दत्ताः सुरसुन्दरि सत्वरम् ॥ ६ ॥&lt;br&gt;&#xA;कृष्णाज्ञया च विरजा विधाय तनुमुत्तमाम् ॥&lt;br&gt;&#xA;आजगाम हरेरग्रे साक्षाद्राधेव सुन्दरी ॥ ७ ॥&lt;br&gt;&#xA;पीतवस्त्रपरीधाना स्मेराननसरोरुहा ॥&lt;br&gt;&#xA;पश्यन्तं प्राणनाथं च पश्यन्ती वक्रचक्षुषा ॥ ८ ॥&lt;br&gt;&#xA;नितम्बश्रोणिभारार्ता पीनोन्नतपयोधरा ॥&lt;br&gt;&#xA;मानिनी मानिनीनां च गजेन्द्रमन्दगामिनी ॥ ९ ॥&lt;br&gt;&#xA;सुन्दरी सुदरीणां च धन्या मान्या च योषिताम् ॥&lt;br&gt;&#xA;चारुचम्पकवर्णाभा पक्वबिम्बाधरा वरा ॥4.3.१०॥&lt;br&gt;&#xA;पक्व दाडिमबीजाभदन्तपङ्क्तिमनोहरा ॥&lt;br&gt;&#xA;शरत्पार्वणचन्द्रास्या फुल्लेन्दीवरलोचना ॥ ११ ॥&lt;br&gt;&#xA;कस्तूरीबिन्दुना सार्धं सिन्दूरबिन्दुभूषिता ॥&lt;br&gt;&#xA;चारुपत्रक शोभाढ्या सुचारुकबरीयुता ॥ १२ ॥&lt;br&gt;&#xA;रत्नकुण्डलगण्डस्था भूषिता रत्नमालया ॥&lt;br&gt;&#xA;गजमौक्तिकनासाग्रा मुक्ताहारविराजिता ॥ १३ ॥&lt;br&gt;&#xA;रत्नकङ्कणकेयूरचारुशङ्खकरोज्ज्वला ॥&lt;br&gt;&#xA;किङ्किणीजालशब्दाढ्या रत्नमञ्जीररञ्जिता ॥ १४ ॥&lt;br&gt;&#xA;तां च रूपवतीं दृष्ट्वा प्रेमोद्रेका जगत्पतिः ॥&lt;br&gt;&#xA;चकारालिङ्गनं तूर्णं चुचुम्ब च मुहुर्मुहुः ॥१५॥&lt;br&gt;&#xA;नानाप्रकारशृङ्गारं विपरीतादिकं विभुः ॥&lt;br&gt;&#xA;रहसि प्रेयसीं प्राप्य चकार च पुनः पुनः ॥ १६ ॥&lt;br&gt;&#xA;विरजा सा रजोयुक्ता धृत्वा वीर्यममोघकम् ॥&lt;br&gt;&#xA;सद्यो बभूव तत्रैव धन्या गर्भवती सती॥ १७ ॥&lt;br&gt;&#xA;दधार गर्भमीशस्य दिव्यं वर्षशतं च सा ॥&lt;br&gt;&#xA;ततः सुषाव तत्रैव पुत्रान्सप्त मनोहरान् ॥ १८ ॥&lt;br&gt;&#xA;माता सा सप्तपुत्राणां श्रीकृष्णस्य प्रिया सती ॥&lt;br&gt;&#xA;तस्थौ तत्र सुखासीना सार्द्धं पुत्रैश्च सप्तभिः ॥ १९ ॥&lt;br&gt;&#xA;एकदा हरिणा सार्द्धं वृन्दारण्ये च निर्जने ॥&lt;br&gt;&#xA;विजहार पुनः साध्वी शृङ्गारासक्तमानसा ॥ 4.3.२० ॥&lt;br&gt;&#xA;एतस्मिन्नन्तरे तत्र मातुः क्रोडं जगाम ह ॥&lt;br&gt;&#xA;कनिष्ठपुत्रस्तस्याश्च भ्रातृभिः पीडितो भिया ॥ २१ ॥&lt;br&gt;&#xA;भीतं स्वतनयं दृष्ट्वा तत्याज तां कृपानिधिः ॥&lt;br&gt;&#xA;क्रोडे चकार बालं सा कृष्णो राधागृहं ययौ ॥ २२ ॥&lt;br&gt;&#xA;प्रबोध्य बालं सा साध्वी न ददर्शान्तिके प्रियम् ॥&lt;br&gt;&#xA;विललाप भृशं तत्र शृङ्गारातृप्तमानसा ॥ २३ ॥&lt;br&gt;&#xA;शशाप स्वसुतं कोपाल्लवणोदो भविष्यसि॥&lt;br&gt;&#xA;कदाऽपि ते जलं केचिन्न खादिष्यन्ति जीविनः ॥ २४ ॥&lt;br&gt;&#xA;शशाप बालान्सर्वांश्च यान्तु मूढा महीतलम् ॥&lt;br&gt;&#xA;गच्छध्वं च महीं मूढा जम्बुद्वीपं मनोहरम् ॥ २५ ॥&lt;br&gt;&#xA;स्थितिर्नैकत्र युष्माकं भविष्यति पृथक्पृथक् ॥&lt;br&gt;&#xA;द्वीपे द्वीपे स्थितिं कृत्वा तिष्ठन्तु सुखिनः सदा ॥ २६ ॥&lt;br&gt;&#xA;द्वीपस्थाभिर्नदीभिश्च सह क्रीडन्तु निर्जने ॥&lt;br&gt;&#xA;कनिष्ठो मातृशापाच्च लवणोदो बभूव ह ॥ २७ ॥&lt;br&gt;&#xA;कनिष्ठः कथयामास मातृशापं च बालकान् ॥&lt;br&gt;&#xA;आजग्मुर्दुःखिताः सर्वे मातृस्थाने च बालकाः॥२८॥&lt;br&gt;&#xA;श्रुत्वा विवरणं सर्वे प्रजग्मुर्धरणीतलम् ॥&lt;br&gt;&#xA;प्रणम्य चरणं मातुर्भक्तिनम्रात्ममूर्तयः ॥ २९ ॥&lt;br&gt;&#xA;सप्तद्वीपसमुद्राश्च सप्त तस्थुर्विभागशः ॥&lt;br&gt;&#xA;कनिष्ठाद्वृद्धपर्यन्तं द्विगुणं द्विगुणं मुने ॥ 4.3.३० ॥&lt;br&gt;&#xA;लवणेक्षुसुरा सर्पिर्दधिदुग्धजलार्णवाः ॥&lt;br&gt;&#xA;एतेषां च जलं पृथ्व्यां सस्यार्थं च भविष्यति ॥ ३१ ॥&lt;br&gt;&#xA;व्याप्ताः समुद्राः सप्तैव सप्तद्वीपां वसुन्धराम् ॥&lt;br&gt;&#xA;रुरुदुर्बालकाः सर्वे मातृभ्रातृशुचाऽन्विताः ॥ ३२ ॥&lt;br&gt;&#xA;रुरोद च भृशं साध्वी पुत्रविच्छेदकातरा ॥&lt;br&gt;&#xA;मूर्च्छामवाप शोकेन पुत्राणां भर्तुरेव च ॥ ३३ ॥&lt;br&gt;&#xA;तां शोकसागरे मग्नां विज्ञाय राधिकापतिः ॥&lt;br&gt;&#xA;आजगाम पुनस्तस्याः स्मेराननसरोरुहः ॥ ३४ ॥&lt;br&gt;&#xA;दृष्ट्वा हरिं सा तत्याज शोकं रोदनमेव च ॥&lt;br&gt;&#xA;आनन्दसागरे मग्ना दृष्ट्वा कान्तं बभूव ह ॥३५॥&lt;br&gt;&#xA;चकार श्रीहरिं क्रोडे विजहार स्मरातुरा ॥&lt;br&gt;&#xA;तां च पुत्र परित्यक्तां हरिस्तुष्टो बभूव ह॥ ३६ ॥&lt;br&gt;&#xA;वरं तस्यै ददौ प्रीत्या प्रसन्नवदनेक्षणः ॥&lt;br&gt;&#xA;कान्ते नित्यं तव स्थानमागमिष्यामि निश्चितम् ॥ ३७ ॥&lt;br&gt;&#xA;यथा राधा तत्समा त्वं भविष्यसि प्रिया मम ॥&lt;br&gt;&#xA;पुत्रान्द्रक्ष्यसि नित्यं त्वं मद्वरस्य प्रसादतः ॥ ३८ ॥&lt;br&gt;&#xA;इत्युक्तवन्तं श्रीकृष्णं वसन्तं विरजान्तिके ॥&lt;br&gt;&#xA;दृष्ट्वा राधावयस्याश्च कथयामासुरीश्वरीम् ॥ ३९ ॥&lt;br&gt;&#xA;श्रुत्वा रुरोष सा देवी सुष्वाप क्रोधमन्दिरे ॥&lt;br&gt;&#xA;एतस्मिन्नन्तरे कृष्णो जगाम राधिकान्तिकम् ॥ 4.3.४० ॥&lt;br&gt;&#xA;स तस्थौ राधिकाद्वारे श्रीदाम्ना सह नारद ॥&lt;br&gt;&#xA;रासेश्वरी हरिं दृष्ट्वा रुष्टोवाच प्रियं पुरः ॥ ४१ ॥&lt;br&gt;&#xA;मत्तो बहुतराः कान्ता गोलोके सन्ति ते हरे ॥&lt;br&gt;&#xA;याहि तासां सन्निधानं मया ते किं प्रयोजनम् ॥ ४२ ॥&lt;br&gt;&#xA;विरजा प्रेयसी कान्ता सरिद्रूपा बभूव ह ॥&lt;br&gt;&#xA;देहं त्यक्त्वा मम भयात्तथाऽपि याहि तां प्रति ॥ ४३ ॥&lt;br&gt;&#xA;तत्तीरे मन्दिरं कृत्वा तिष्ठ तिष्ठ च याहि ताम्॥&lt;br&gt;&#xA;नदी बभूव सा त्वं च नदो भवितुमर्हसि ॥ ४४ ॥&lt;br&gt;&#xA;नदस्य नद्या सार्द्धं च सङ्गमो गुणवान्भवेत् ॥&lt;br&gt;&#xA;स्वजातौ परमा प्रीतिः शयने भोजने सुखात् ॥ ४५ ॥&lt;br&gt;&#xA;देवचूडामणेः क्रीडा नद्या सार्द्धमहो बत ॥&lt;br&gt;&#xA;महाजनः स्मेरमुखः श्रुत्वा सद्यो भविष्यति ॥ ४६ ॥&lt;br&gt;&#xA;ये त्वां वदन्ति सर्वेशं ते किं जानन्ति तत्त्वतः ॥&lt;br&gt;&#xA;भगवान्सर्वभूतात्मा नदीं सम्भोक्तुमिच्छति ॥ ४७ ॥&lt;br&gt;&#xA;इत्युक्त्वा राधिका देवी विरराम रुषाऽन्विता ॥&lt;br&gt;&#xA;नोत्तस्थौ भूमिशयनाद्गोपीलक्षसमन्विता॥४८ ॥&lt;br&gt;&#xA;काश्चिच्चामरहस्ताश्च काश्चित्सूक्ष्मांशुकाम्बराः ॥&lt;br&gt;&#xA;काश्चित्ताम्बूलहस्ताश्च काश्चिन्मालाकरा वराः ॥ ४९ ॥&lt;br&gt;&#xA;वासितोदकराः काश्चित्काश्चित्पद्मकरा वराः ॥&lt;br&gt;&#xA;काश्चित्सिन्दूरहस्ताश्च पानहस्ताश्च काश्चन ॥ 4.3.५० ॥&lt;br&gt;&#xA;रत्नालङ्कारहस्ताश्च काश्चित्कज्जलवाहिकाः ॥&lt;br&gt;&#xA;वेणुवीणाकराः काश्चित्काश्चित्कङ्कतिकाकराः ॥ ५१ ॥&lt;br&gt;&#xA;काश्चिदावीरहस्ताश्च यन्त्रहस्ताश्च काश्चन ॥&lt;br&gt;&#xA;सुगन्धितैलहस्ताश्च काश्चन प्रमदोत्तमाः ॥ ५२ ॥&lt;br&gt;&#xA;करतालकराः काश्चिद्गेन्दुहस्ताश्च काश्चन ॥&lt;br&gt;&#xA;काश्चिन्मृदङ्गमुरजमुरलीतानकारिकाः ॥ ५३ ॥&lt;br&gt;&#xA;सङ्गीतनिपुणाः काश्चित्काश्चिन्नर्तनतत्पराः ॥&lt;br&gt;&#xA;क्रीडावस्तुकराः काश्चिन्मधुहस्ताश्च काश्चन ॥ ५४ ॥&lt;br&gt;&#xA;सुधापात्रकराः काश्चिदङ्घ्रिपीठकराः पराः ॥&lt;br&gt;&#xA;वेषवस्तुकराः काश्चित्काश्चिच्चरणसेविकाः ॥ ५५ ॥&lt;br&gt;&#xA;पुटाञ्जलिकराः काश्चित्काश्चित्स्तुतिपरा वराः ॥&lt;br&gt;&#xA;एवं कतिविधाः सन्ति राधिकापुरतो मुने ॥ ५६ ॥&lt;br&gt;&#xA;बहिर्देशस्थिताः काश्चित्कोटिशः कोटिशः सदा ॥&lt;br&gt;&#xA;काश्चिद्द्वारनियुक्ताश्च वयस्या वेत्रधारिकाः ॥ ५७ ॥&lt;br&gt;&#xA;कृष्णमभ्यन्तरं गन्तुं न ददुर्द्वारसंस्थिताः ॥&lt;br&gt;&#xA;पुरःस्थितं तं प्राणेशं राधा पुनरुवाच सा ॥&lt;br&gt;&#xA;नानुरूपमत्यकथ्ययमयोग्यमतिकर्कशम् ॥ ५८ ॥&lt;br&gt;&#xA;॥ राधिकोवाच ॥&lt;br&gt;&#xA;हे कृष्ण विरजाकान्त गच्छ मत्पुरतो हरे ॥&lt;br&gt;&#xA;कथं दुनोषि मां लोल रतिचौरातिलम्पट ॥ ५९ ॥&lt;br&gt;&#xA;शीघ्रं पद्मावतीं गच्छ रत्नमालां मनोरमाम् ॥&lt;br&gt;&#xA;अथवा वनमालां वा रूपेणाप्रतिमां व्रज ॥ 4.3.६० ॥&lt;br&gt;&#xA;हे नदीकान्त देवेश देवानां च गुरोर्गुरो ॥&lt;br&gt;&#xA;मया ज्ञातोऽसि भद्रं ते गच्छ गच्छ ममाश्रमात् ॥ ६३ ॥&lt;br&gt;&#xA;शश्वत्ते मानुषाणां च व्यवहारस्य लम्पट ॥&lt;br&gt;&#xA;लभतां मानुषीं योनिं गोलोकाद्व्रज भारतम् ॥ ६२ ॥&lt;br&gt;&#xA;हे सुशीले शशिकले हे पद्मावति माधवि ॥&lt;br&gt;&#xA;निवार्यतां च धूर्तोऽयं किम्मस्यात्र प्रयोजनम् ॥ ६३ ॥&lt;br&gt;&#xA;राधिकावचनं श्रुत्वा तमूचुर्गोपिका हरिम् ॥&lt;br&gt;&#xA;हितं तथ्यं च विनयं सारं यत्समयोचितम् ॥ ६४ ॥&lt;br&gt;&#xA;काश्चिदूचुरिति हरे गच्छ स्थानान्तरं क्षणम् ॥&lt;br&gt;&#xA;राधाकोपापनयने ह्यागमिष्यामहे वयम् ॥ ६९ ॥&lt;br&gt;&#xA;काश्चिदूचुरिति प्रीत्या क्षणं गच्छ गृहान्तरम् ॥&lt;br&gt;&#xA;त्वयैव वर्धिता राधा त्वां विना कं च वक्ष्यति ॥ ६६ ॥&lt;br&gt;&#xA;काश्चिदूचुरिति प्रेम्णा राधिकायां हरिं मुने ॥&lt;br&gt;&#xA;क्षणं वृन्दावनं गच्छ मानापनयनावधि ॥ ६७ ॥&lt;br&gt;&#xA;काश्चिदित्यूचुरीशं च परिहासपरं वचः ॥&lt;br&gt;&#xA;मानापनयनं भक्त्या मानिन्याः कुरु कामुक ॥ ६८ ॥&lt;br&gt;&#xA;काश्चनोचुरितीशं तं याहि जायान्तरं तव ॥&lt;br&gt;&#xA;लोलुपस्य कथं नाथ करिष्यामो यथोचितम् ॥ ६९ ॥&lt;br&gt;&#xA;काश्चनोचुरिति हरिं सस्मितं पुरतः स्थितम् ॥&lt;br&gt;&#xA;गत्वा समीपमुत्थाय मानापनयनं कुरु ॥ 4.3.७० ॥&lt;br&gt;&#xA;काश्चनोचुरिति प्राणनाथं गोप्यो दुरक्षरम् ॥&lt;br&gt;&#xA;कः क्षमः साम्प्रतं द्रष्टं राधिकामुखपङ्कजम् ॥ ७१ ॥&lt;br&gt;&#xA;काश्चनोचुरिति विभुं व्रज स्थानान्तरं हरे ॥&lt;br&gt;&#xA;कोपापनयने काले पुनरागमनं तव ॥ ७२ ॥&lt;br&gt;&#xA;काश्चनोचुरितीदं तं प्रगल्भाः प्रमदोत्तमाः ॥&lt;br&gt;&#xA;वयं त्वां दारयिष्यामो न चेद्याहि गृहान्तरम् ॥ ७३ ॥&lt;br&gt;&#xA;काश्चिन्निवारयामासुर्माधवं प्रमदोत्तमाः ॥&lt;br&gt;&#xA;स्मितवक्त्रं च सर्वेशं स्वस्थमक्रोधमीश्वरम् ॥ ७४ ॥&lt;br&gt;&#xA;गोपीर्भिर्वार्यमाणे च जगत्कारणकारणे ॥&lt;br&gt;&#xA;सद्यश्चुकोप श्रीदामा हरौ गेहान्तरं गते ॥ ७९ ॥&lt;br&gt;&#xA;कोपादुवाच श्रीदामा राधिकां परमेश्वरीम् ॥&lt;br&gt;&#xA;रक्तपद्मेक्षणां रुष्टां रक्तपङ्कजलोचनाम् ॥ ७६ ॥&lt;br&gt;&#xA;॥ श्रीदामोवाच ॥ ॥&lt;br&gt;&#xA;कथं वदसि मातस्त्वं कटुवाक्यं मदीश्वरम् ॥&lt;br&gt;&#xA;विचारणां विना देवि करोषि भर्त्सनं वृथा ॥ ७७ ॥&lt;br&gt;&#xA;ब्रह्मानन्तेशदेवेशं जगत्कारणकारणम् ॥&lt;br&gt;&#xA;वाणीपद्मालयामायाप्रकृतीशं च निर्गुणम् ॥ ७८ ॥&lt;br&gt;&#xA;स्वात्मारामं पूर्णकामं करोषि त्वं विडम्बनम् ॥&lt;br&gt;&#xA;देवीनां प्रवरा त्वं च निबोध यस्य सेवया ॥ ७९ ॥&lt;br&gt;&#xA;यस्य पादार्चनेनैव सर्वेषामीश्वरी परा ॥&lt;br&gt;&#xA;तन्न जानासि कल्याणि किमहं वक्तुमीश्वरः ॥ 4.3.८० ॥&lt;br&gt;&#xA;भ्रूभङ्गलीलया कृष्णः स्रष्टुं शक्तश्च त्वद्विधाः ॥&lt;br&gt;&#xA;कोटिशः कोटिशो देव्यस्तं न जानासि निर्गुणम् ॥ ८१ ॥&lt;br&gt;&#xA;वैकुण्ठे श्रीहरेरस्य चरणाम्बुजमार्जनम् ॥&lt;br&gt;&#xA;करोति केशैः शश्वच्छ्रीः सेवनं भक्तिपूर्वकम् ॥ ८२ ॥&lt;br&gt;&#xA;सरस्वती च स्तवनैः कर्णपीयूषसुन्दरैः ॥&lt;br&gt;&#xA;सततं स्तौति यं भक्त्या न जानासि तमीश्वरम् ॥ ८३ ॥&lt;br&gt;&#xA;भीता च प्रकृतिर्माया सर्वेषां बीजरूपिणी ॥&lt;br&gt;&#xA;सततं स्तौति यं भक्त्या तं न जानासि मानिनि ॥ ८४ ॥&lt;br&gt;&#xA;स्तुवन्ति सततं वेदा महिम्नः षोडशीं कलाम् ॥&lt;br&gt;&#xA;कदापि न विजानन्ति तं न जानासि भामिनि ॥ ८५ ॥&lt;br&gt;&#xA;वक्त्रैश्चतुर्भिर्यं ब्रह्मा वेदानां जनको विभुः ॥&lt;br&gt;&#xA;स्तौति सेवां च कुरुते चरणाम्बुजमीश्वरि ॥ ८६ ॥&lt;br&gt;&#xA;शङ्करः पञ्चभिर्वक्त्रैः स्तौति यं योगिनां गुरुः ॥&lt;br&gt;&#xA;साश्रुपूर्णः सपुलकः सेवते चरणाम्बुजम् ॥ ८७ ॥&lt;br&gt;&#xA;शेषः सहस्रवदनैः परमात्मानमीश्वरम् ॥&lt;br&gt;&#xA;सततं स्तौति यं भक्त्या सेवते चरणाम्बुजम् ॥ ८८ ॥&lt;br&gt;&#xA;धर्मःपाता च सर्वेषां साक्षी च जगतां पतिः ॥&lt;br&gt;&#xA;भक्त्या च चरणाम्भोजं सेवते सततं मुदा॥८९॥&lt;br&gt;&#xA;श्वेतद्वीपनिवासी यः पाता विष्णुः स्वयं विभुः ॥&lt;br&gt;&#xA;तस्यांशश्च तथा यं यं धार्यतेऽप्यक्षरं परम् ॥4.3.९०॥&lt;br&gt;&#xA;सुरासुरमुनीन्द्राश्च मनवो मानवा बुधाः ॥&lt;br&gt;&#xA;सेवन्ते न हि पश्यन्ति स्वप्नेऽपि चरणाम्बुजम्॥९१॥&lt;br&gt;&#xA;क्षिप्रं रोषं परित्यज्य भज पादाम्बुजं हरेः॥&lt;br&gt;&#xA;भ्रूभङ्गलीलामात्रेण सृष्टिसंहर्तुरेव च ॥ ९२ ॥&lt;br&gt;&#xA;निमेषमात्रादस्यैव ब्रह्मणः पतनं भवेत् ॥&lt;br&gt;&#xA;यस्यैकदिवसेऽप्यष्टाविंशतीन्द्राः पतन्त्यपि ॥ ९३ ॥&lt;br&gt;&#xA;एवमष्टोत्तरशतमायुर्यस्य जगद्विधेः ॥&lt;br&gt;&#xA;त्वं वा काऽन्याश्च वा राधे मदीश्वरवशेऽखिलम् ॥९४॥&lt;br&gt;&#xA;श्रीदाम्नो वचनं श्रुत्वा केवलं कटुमुज्ज्वलम् ॥&lt;br&gt;&#xA;सद्यश्चुकोप सा ब्रह्मन्सद्यः प्राणेश्वरी हरेः ॥ ९५ ॥&lt;br&gt;&#xA;रासेश्वरी बहिर्गत्वा तमुवाच ह निष्ठुरम् ॥&lt;br&gt;&#xA;स्फुरदोष्ठी मुक्तकेशी रक्ताम्भोरुहलोचना ॥९६॥ ॥&lt;br&gt;&#xA;राधिकोवाच ॥&lt;br&gt;&#xA;रेरे जाल्म महामूढ शृणु लॆपटकिङ्कर ॥&lt;br&gt;&#xA;त्वं च जानासि सर्वार्थं न जानामि त्वदीश्वरम् ॥ ९७ ॥&lt;br&gt;&#xA;त्वदीश्वरश्च श्रीकृष्णो न ह्यस्माकं व्रजाधम ॥&lt;br&gt;&#xA;जानामि जनकं स्तौषि सदा निन्दसि मातरम् ॥ ९८ ॥&lt;br&gt;&#xA;यथाऽसुराश्च त्रिदशा नित्यं निन्दन्ति सन्ततम् ॥&lt;br&gt;&#xA;तथा निन्दसि मां मूढ तस्मात्त्वमसुरो भव ॥ ९९ ॥&lt;br&gt;&#xA;गोप व्रजासुरीं योनिं गोलोकाच्च बहिर्भव ॥&lt;br&gt;&#xA;मयाऽद्य शप्तो मूढस्त्वं कस्त्वां रक्षितुमीश्वरः ॥ 4.3.१०० ॥&lt;br&gt;&#xA;रासेश्वरी तमित्युक्त्वा सुष्वाप विरराम च ॥&lt;br&gt;&#xA;वयस्याः सेवयामासुश्चामरै रत्नमुष्टिभिः ॥ १०१ ॥&lt;br&gt;&#xA;श्रुत्वा च वचनं तस्याः कोपेन स्फुरिताधरः ॥&lt;br&gt;&#xA;शशाप तां च श्रीदामा व्रज योनिं च मानुषीम् ॥&lt;br&gt;&#xA;श्रीदामोवाच ॥ ॥&lt;br&gt;&#xA;मानुष्या इव कोपस्ते तस्मात्त्वं मानुषी भुवि ॥ १०२ ॥&lt;br&gt;&#xA;भविष्यसि न सन्देहो मया शप्ता त्वमम्बिके ॥&lt;br&gt;&#xA;छायया कलया वाऽपि परशक्त्या कलङ्किना ॥ १०३ ॥&lt;br&gt;&#xA;मूढा रापाणपत्नी त्वां वक्ष्यति जगतीतले ॥&lt;br&gt;&#xA;रापाणः श्रीहरेरंशो वैश्यो वृन्दावने वने ॥ १०४ ॥&lt;br&gt;&#xA;भविष्यति महायोगी राधाशापेन गर्भजः ॥&lt;br&gt;&#xA;गोकुले प्राप्य तं कृष्णं विहरिष्यसि कानने ॥ १०५ ॥&lt;br&gt;&#xA;भविता ते वर्षशतं विच्छेदो हरिणा सह ॥&lt;br&gt;&#xA;पुनः प्राप्य तमीशं च गोलोकमागमिष्यसि॥ १०६ ॥&lt;br&gt;&#xA;तामित्युक्त्वा च नत्वा च स जगाम हरेः पुरः ॥&lt;br&gt;&#xA;गत्वा प्रणम्य श्रीकृष्णं शापाख्यानमुवाच ह ॥ १०७ ॥&lt;br&gt;&#xA;आनुपूर्व्यात्तु तत्सर्वं रुरोद च भृशं पुनः ॥&lt;br&gt;&#xA;उवाच तं रुदन्तं च गच्छध्वं धरणीतलम् ॥ १०८ ॥&lt;br&gt;&#xA;न जेता ते त्रिभुवने ह्यसुरेन्द्रो भविष्यसि ॥&lt;br&gt;&#xA;काले शङ्करशूलेन देहं त्यक्त्वा ममान्तिकम्॥ १०९ ॥&lt;br&gt;&#xA;आगमिष्यसि पञ्चाशद्युगान्ते तु ममाशिषा ॥&lt;br&gt;&#xA;श्रीकृष्णस्य वचः श्रुत्वा तमुवाच शुचाऽन्वितः ॥ 4.3.११० ॥&lt;br&gt;&#xA;त्वद्भक्तिरहितं मां च कदाचिन्न करिष्यसि ॥&lt;br&gt;&#xA;इत्युक्त्वा श्रीहरिं नत्वा जगाम स्वाश्रमाद्बहिः ॥ १११ ॥&lt;br&gt;&#xA;पश्चाज्जगाम सा देवी रुरोद च पुनःपुनः ॥&lt;br&gt;&#xA;क्व यासि वत्सेत्युच्चार्य विललाप भृशं सती ॥११२॥&lt;br&gt;&#xA;श्रीदामाऽपि च तां नत्वा रुरोद प्रेमविह्वलः ॥&lt;br&gt;&#xA;स एव शङ्खचूडश्च बभूव तुलसीपतिः॥ ११३ ॥&lt;br&gt;&#xA;गते श्रीदाम्नि सा देवी जगामेश्वरसन्निधिम् ॥&lt;br&gt;&#xA;सर्वं निवेदयामास हरिः प्रत्युत्तरं ददौ ॥ ११४ ॥&lt;br&gt;&#xA;शोकातुरां च तां कृष्णो बोधयामास प्रेयसीम् ॥&lt;br&gt;&#xA;शङ्खचूडश्च कालेन सम्प्राप पुनरीश्वरम् ॥ ११५ ॥&lt;br&gt;&#xA;राधा जगाम धरणीं वाराहे हरिणा सह ॥&lt;br&gt;&#xA;वृषभानुगृहे जन्म ललाभ गोकुले मुने ॥ ११६ ॥&lt;br&gt;&#xA;इत्येवं कथितं सर्वं श्रीकृष्णाख्यानमङ्गलम् ॥&lt;br&gt;&#xA;सर्वेषां वाञ्छितं सारं किं भूयः श्रोतुमिच्छसि ॥११७॥&lt;br&gt;&#xA;इति श्रीब्रह्मवैवर्ते महापुराणे श्रीकृष्णजन्मखण्डे नारायणनारदसंवादे सप्तसमुद्रजन्म राधाश्रीदामशापोद्भवो नाम तृतीयोऽध्यायः ॥ ३ ॥&lt;/p&gt;</description>
    </item>
    <item>
      <title>००४</title>
      <link>https://vishvAsa.github.io/purANam_vaiShNavam/brahma-vaivarta-purANam/04/004/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/004/</guid>
      <description>&lt;p&gt;॥ नारद उवाच ॥ ॥&lt;br&gt;&#xA;केन वा प्रार्थितः कृष्णो महीं च केन हेतुना ॥&lt;br&gt;&#xA;आजगाम जगन्नाथो वद वेदविदां वर ॥ १ ॥&lt;br&gt;&#xA;॥ नारायण उवाच ॥ ॥&lt;br&gt;&#xA;पुरा वाराहकल्पे सा भाराक्रान्ता वसुन्धरा ॥&lt;br&gt;&#xA;भृशं बभूव शोकार्ता ब्रह्माणं शरणं ययौ ॥ २ ॥&lt;br&gt;&#xA;सुरैश्चासुरसन्तप्तैर्भृशमुद्विग्नमानसैः ॥&lt;br&gt;&#xA;सार्द्धं तैस्तां दुर्गमां च जगाम वेधसः सभाम् ॥ ३ ॥&lt;br&gt;&#xA;ददर्श तस्यां देवेशं ज्वलन्तं ब्रह्मतेजसा ॥&lt;br&gt;&#xA;ऋषीन्द्रैश्च मुनीन्द्रैश्च सिद्धेन्द्रैः सेवितं मुदा ॥ ४ ॥&lt;br&gt;&#xA;अप्सरोगणनृत्यं च पश्यन्तं सस्मितं मुदा ॥&lt;br&gt;&#xA;गन्धर्वाणां च सङ्गीतं श्रुतवन्तं मनोहरम् ॥ ५ ॥&lt;br&gt;&#xA;जपन्तं परमं ब्रह्म कृष्ण इत्यक्षरद्वयम् ॥&lt;br&gt;&#xA;भक्त्यानन्दाश्रुपूर्णं तं पुलकाङ्कितविग्रहम् ॥ ६ ॥&lt;br&gt;&#xA;भक्त्या सा त्रिदशैः सार्द्धं प्रणम्य चतुराननम् ॥&lt;br&gt;&#xA;सर्वं निवेदनं चक्रे दैत्यभारादिकं मुने ॥&lt;br&gt;&#xA;साऽश्रुपूर्णा सपुलका तुष्टाव च रुरोद च ॥७॥&lt;br&gt;&#xA;तामुवाच जगद्धाता कथं स्तौषि च रोदिषि ॥&lt;br&gt;&#xA;कथमागमनं भद्रे वद भद्रं भविष्यति ॥८॥&lt;br&gt;&#xA;सुस्थिरा भव कल्याणि भयं किं ते मयि स्थिते॥&lt;br&gt;&#xA;आश्वास्य पृथिवीं ब्रह्मा देवान्पप्रच्छ सादरम् ॥ ९ ॥&lt;br&gt;&#xA;कथमागमनं देवा युष्माकं मम सन्निधिम् ॥&lt;br&gt;&#xA;ब्रह्मणो वचनं श्रुत्वा देवा ऊचुः प्रजापतिम् ॥ १० ॥&lt;br&gt;&#xA;भाराक्रान्ता च वसुधा दस्युग्रस्ता वयं प्रभो ॥&lt;br&gt;&#xA;त्वमेव जगतां स्रष्टा शीघ्रं नो निष्कृतिं कुरु ॥ ११ ॥&lt;br&gt;&#xA;गतिस्त्वमस्या भो ब्रह्मन्निर्वृतिं कर्तुमर्हसि ॥&lt;br&gt;&#xA;पीडिता येन भारेण पृथिवीयं पितामह ॥ १२ ॥&lt;br&gt;&#xA;वयं तेनैव दुःखार्तास्तद्भारहरणं कुरु ॥&lt;br&gt;&#xA;देवानां वचनं श्रुत्वा तां पप्रच्छ जगद्विधिः॥१३॥&lt;br&gt;&#xA;दूरीकृत्य भयं वत्से सुखं तिष्ठ ममान्तिकम् ॥&lt;br&gt;&#xA;केषां भारमशक्ता त्वं सोढुं पङ्कजलोचने ॥ १४ ॥&lt;br&gt;&#xA;अपनेष्यामि तं भद्रे भद्रं ते भविता धुवम् ॥&lt;br&gt;&#xA;तस्य सा वचनं श्रुत्वा तमुवाच स्वपीडनम्॥&lt;br&gt;&#xA;पीडिता येन येनैवं प्रसन्नवदनेक्षणा ॥ १५ ॥&lt;br&gt;&#xA;॥ क्षितिरुवाच ॥ ॥&lt;br&gt;&#xA;शृणु तात प्रवक्ष्यामि स्वकीयां मानसीं व्यथाम् ॥&lt;br&gt;&#xA;विना बन्धुं सविश्वासं नान्यं कथितुमर्हति ॥ १६ ॥&lt;br&gt;&#xA;स्त्रीजातिरबला शश्वद्रक्षणीया स्वबन्धुभिः ॥&lt;br&gt;&#xA;जनकस्वामिपुत्रैश्च गर्हिताऽन्यैश्च निश्चितम् ॥ १७ ॥&lt;br&gt;&#xA;त्वया पृष्टा जगत्तात न लज्जा कथितुं मम ॥&lt;br&gt;&#xA;येषां भारैः पीडिताऽहं श्रूयतां कथयामि ते ॥ १८ ॥&lt;br&gt;&#xA;कृष्णभक्तिविहीना ये ये च तद्भक्तनिन्दकाः ॥&lt;br&gt;&#xA;तेषां महापातकिनामशक्ता भारवाहने ॥ १९ ॥&lt;br&gt;&#xA;स्वधर्माचारहीना ये नित्यकृत्यविवर्जिताः ॥&lt;br&gt;&#xA;श्रद्धाहीनाश्च वेदेषु तेषां भारेण पीडिता ॥ २० ॥&lt;br&gt;&#xA;पितृमातृगुरुस्त्रीणां पोषणं पुत्रपोष्ययोः ॥&lt;br&gt;&#xA;ये न कुर्वन्ति तेषां च न शक्ता भारवाहने ॥ २१ ॥&lt;br&gt;&#xA;ये मिथ्यावादिनस्तात दयासत्य विवर्जिताः ॥&lt;br&gt;&#xA;निन्दका गुरुदेवानां तेषां भारेण पीडिता ॥२२॥&lt;br&gt;&#xA;मित्रद्रोही कृतघ्नश्च मिथ्यासाक्ष्यप्रदायकः ॥&lt;br&gt;&#xA;विश्वासघ्नो न्यासहर्ता तेषां भारेण पीडिता ॥ २३ ॥&lt;br&gt;&#xA;कल्याणसूक्तसामानि हरेर्नामैकमङ्गलम् ॥&lt;br&gt;&#xA;कुर्वन्ति विक्रयं ये वै तेषां भारेण पीडिता ॥ २४ ॥&lt;br&gt;&#xA;जीवघाती गुरुद्रोही ग्रामयाजी च लुब्धकः ॥&lt;br&gt;&#xA;शवदाही शूद्रभोजी तेषां भारेण पीडिता ॥ २५ ॥&lt;br&gt;&#xA;पूजायज्ञोपवासादि व्रतानि विविधानि च ॥&lt;br&gt;&#xA;ये ये मूढा विहन्तारस्तेषां भारेण पीडिता ॥२६॥&lt;br&gt;&#xA;सदा द्विषन्ति ये पापा गोविप्रसुरवैष्णवान् ॥&lt;br&gt;&#xA;हरिं हरिकथां भक्तिं तेषां भारेण पीडिता ॥ २७ ॥&lt;br&gt;&#xA;शङ्खादीनां च भारेण पीडिताऽहं यथा विधे ॥&lt;br&gt;&#xA;ततोऽधिकानां दैत्यानां भारेण परिपीडिता ॥२८॥&lt;br&gt;&#xA;इत्येवं कथितं सर्वं मद्व्यथाया निवेदनम् ॥&lt;br&gt;&#xA;त्वया यदि सुपाल्याऽहं प्रतीकारं कुरु प्रभो॥२९॥&lt;br&gt;&#xA;इत्येवमुक्त्वा वसुधा रुरोद च मुहुर्मुहुः ॥&lt;br&gt;&#xA;ब्रह्मा तद्रोदनं दृष्ट्वा तामुवाच कृपानिधिः ॥ ३० ॥&lt;br&gt;&#xA;भारं तवापनेष्यामि दस्यूनामप्युपायतः ॥&lt;br&gt;&#xA;उपायतोऽपि कार्याणि सिद्ध्यन्त्येव वसुन्धरे ॥३१॥&lt;br&gt;&#xA;कालेन भारहरणं करिष्यति मदीश्वरः ॥&lt;br&gt;&#xA;मन्त्रं मङ्गलकुम्भं च शिवलिङ्गं च कुङ्कुमम् ॥ ३२ ॥&lt;br&gt;&#xA;मधुकाष्ठं चन्दनं च कस्तूरीं तीर्थमृत्तिकाम् ॥&lt;br&gt;&#xA;खङ्गगण्डकखण्डं च स्फाटिकं पद्मरागकम् ॥३३॥&lt;br&gt;&#xA;इन्द्रनीलं सूर्यमणिं रुद्राक्षं कुशमूलकम् ॥&lt;br&gt;&#xA;शालग्रामशिलां शङ्खं तुलसीं प्रतिमां जलम् ॥३४॥&lt;br&gt;&#xA;शङ्खं प्रदीपमालां च शिलामर्च्यां च घण्टिकाम्॥&lt;br&gt;&#xA;निर्माल्यं चैव नैवेद्यं हरिद्वर्णमणिं तथा॥&lt;br&gt;&#xA;ग्रन्थियुक्तं यज्ञसूत्रं दर्पणं श्वेतचामरम् ॥३५॥&lt;br&gt;&#xA;गोरोचनं च मुक्तां च शुक्तिं माणिक्यमेव च ॥&lt;br&gt;&#xA;पुराणसंहितां वह्निं कर्पूरं परशुं तथा ॥ ३६ ॥&lt;br&gt;&#xA;रजतं काञ्चनं चैव प्रवालं रत्नमेव च ॥&lt;br&gt;&#xA;कुशबीजं तीर्थतोयं गव्यं गोमूत्रगोमयम् ॥ ३७ ॥&lt;br&gt;&#xA;त्वयि ये स्थापयिष्यन्ति मूढाश्चैतानि सुन्दरि ॥&lt;br&gt;&#xA;पच्यन्ते कालसूत्रेण वर्षाणामयुतं ध्रुवम् ॥३८॥&lt;br&gt;&#xA;ब्रह्मा पृथ्वीं समाश्वास्य देवताभिस्तया सह ॥&lt;br&gt;&#xA;जगाम जगतां धाता कैलासं शङ्करालयम् ॥ ३९ ॥&lt;br&gt;&#xA;गत्वा तमाश्रमं रम्यं ददर्श शङ्करं विधिः ॥&lt;br&gt;&#xA;वसन्तमक्षयवटमूले स्वःसरितस्तटे॥ ४० ॥&lt;br&gt;&#xA;व्याघ्रचर्मपरीधानं दक्षकन्यास्थिभूषणम् ॥&lt;br&gt;&#xA;त्रिशूलपट्टिशधरं पञ्चवक्त्रं त्रिलोचनम् ॥ ४१ ॥&lt;br&gt;&#xA;नानासिद्धैः परिवृतं योगीन्द्रगणसेवितम्॥&lt;br&gt;&#xA;परितोऽप्सरसां नृत्यं पश्यन्तं सस्मितं मुदा ॥ ४२ ॥&lt;br&gt;&#xA;गन्धर्वाणां च सङ्गीतं श्रुतवन्तं कुतूहलात् ॥&lt;br&gt;&#xA;पश्यन्तीं पार्वतीं प्रीत्या पश्यन्तं वक्रचक्षुषा ॥ ४३ ॥&lt;br&gt;&#xA;जपन्तं पञ्चवक्त्रेण हरेर्नामैकमङ्गलम् ॥&lt;br&gt;&#xA;मन्दाकिनीपद्मबीजमालया पुलकाङ्कितम् ॥ ४४॥&lt;br&gt;&#xA;एतस्मिन्नन्तरे ब्रह्मा तस्थावग्रे स धूर्जटेः ॥&lt;br&gt;&#xA;पृथिव्या सुरसङ्घैश्च सार्द्धं प्रणतकन्धरैः ॥ ४५ ॥&lt;br&gt;&#xA;उत्तस्थौ शङ्करः शीघ्रं भक्त्या दृष्ट्वा जगद्गुरुम् ॥&lt;br&gt;&#xA;ननाम मूर्ध्ना सम्प्रीत्या लब्धवानाशिषं ततः ॥ ४६ ॥&lt;br&gt;&#xA;प्रणेमुर्देवताः सर्वे शङ्करं चन्द्रशेखरम् ॥&lt;br&gt;&#xA;प्रणनाम धरा भक्त्या चाशिषं युयुजे हरः ॥ ४७ ॥&lt;br&gt;&#xA;वृत्तान्तं कथयामास पार्वतीशं प्रजापतिः ॥&lt;br&gt;&#xA;श्रुत्वा नतमुखस्तूर्णं शङ्करो भक्तवत्सलः ॥ ४८ ॥&lt;br&gt;&#xA;भक्तापायं समाकर्ण्य पार्वतीपरमेश्वरौ ॥&lt;br&gt;&#xA;बभूवतुस्तौ दुःखार्तौ बोधयामास तौ विधिः ॥ ४९ ॥&lt;br&gt;&#xA;ततो ब्रह्मा महेशश्च सुरसङ्घान्वसुन्धराम् ॥&lt;br&gt;&#xA;गृहं प्रस्थापयामास समाश्वास्य प्रयत्नतः ॥५०॥&lt;br&gt;&#xA;ततो देवेश्वरैस्तूर्णमागत्य धर्ममन्दिरम् ॥&lt;br&gt;&#xA;सह तेन समालोच्य प्रजग्मुर्भवनं हरेः ॥ ५१ ॥&lt;br&gt;&#xA;वैकुण्ठं परमं धाम जरामृत्युहरं परम् ॥&lt;br&gt;&#xA;वायुना धार्यमाणं च ब्रह्माण्डादूर्ध्वमुत्तमम् ॥&lt;br&gt;&#xA;कोटियोजनमूर्ध्वं च ब्रह्मलोकात्सनातनम् ५२ ॥&lt;br&gt;&#xA;वर्णनीयं न कविभिर्विचित्रं रत्ननिर्मितम् ॥&lt;br&gt;&#xA;पद्मरागैरिन्द्रनीलै राजमार्गैर्विभूषितम् ॥ ५३ ॥&lt;br&gt;&#xA;ते मनोयायिनः सर्वे सम्प्रापुस्तं मनोहरम् ॥&lt;br&gt;&#xA;हरेरन्तःपुरं गत्वा ददृशुः श्रीहरिं सुराः ॥ ५४ ॥&lt;br&gt;&#xA;रत्नसिंहासनस्थं च रत्नालङ्कारभूषितम् ॥&lt;br&gt;&#xA;रत्नकेयूरवलयरत्ननूपुरशोभितम् ॥ ९५ ॥&lt;br&gt;&#xA;रत्नकुण्डलयुग्मेन गण्डस्थलविराजितम् ॥&lt;br&gt;&#xA;पीतवस्त्रपरीधानं वनमालाविभूषितम् ॥ ५६ ॥&lt;br&gt;&#xA;शान्तं सरस्वतीकान्तं लक्ष्मीधृतपदाम्बुजम् ॥&lt;br&gt;&#xA;कोटिकन्दर्पलीलाभं स्मितवक्त्रं चतुर्भुजम् ॥ ५७ ॥&lt;br&gt;&#xA;सुनन्दनन्दकुमुदैः पार्षदैरुपसेवितम् ॥&lt;br&gt;&#xA;चन्दनोक्षितसर्वाङ्गं सुरत्नमुकुटोज्ज्वलम् ॥&lt;br&gt;&#xA;परमानन्दरूपं च भक्तानुग्रहकारकम् ॥ ५८ ॥&lt;br&gt;&#xA;तं प्रणेमुः सुरेन्द्राश्च भक्त्या ब्रह्मादयो मुने ॥&lt;br&gt;&#xA;तुष्टुवुः परया भक्त्या भक्तिनम्रात्मकन्धराः ॥&lt;br&gt;&#xA;परमानन्दभारार्ताः पुलकाञ्चितविग्रहाः ॥ ९९ ॥&lt;br&gt;&#xA;ब्रह्मोवाच ॥ ॥ नमामि कमलाकान्तं शान्तं सर्वेष्टमच्युतम् ॥&lt;br&gt;&#xA;वयं यस्य कलाभेदाः कलांशकलया सुराः ॥६०॥&lt;br&gt;&#xA;मनवश्च मुनीन्द्राश्च मानुषाश्च चराचराः ॥&lt;br&gt;&#xA;कलाकलांशकलया भूतास्त्वत्तो निरञ्जन ॥६१॥&lt;br&gt;&#xA;शङ्कर उवाच ॥&lt;br&gt;&#xA;त्वामक्षयमक्षरं वा व्यक्तमव्यक्तमीश्वरम् ॥&lt;br&gt;&#xA;अनादिमादिमानन्दरूपिणं सर्वरूपिणम् ॥६२॥&lt;br&gt;&#xA;अणिमादिकसिद्धीनां कारणं सर्वकारणम्॥&lt;br&gt;&#xA;सिद्धिज्ञं सिद्धिदं सिद्धिरूपं कः स्तोतुमीश्वरः॥६३॥&lt;br&gt;&#xA;॥ धर्म उवाच ॥ ॥&lt;br&gt;&#xA;वेदे निरूपितं वस्तु वर्णनीयं विचक्षणैः ॥&lt;br&gt;&#xA;वेदे निर्वचनीयं यत्तन्निर्वक्तुं च कः क्षमः ॥&lt;br&gt;&#xA;यस्य सम्भावनीयं यद्गुणरूपं निरञ्जनम् ॥ ६४ ॥&lt;br&gt;&#xA;तदतिरिक्तं स्तवनं किमहं स्तौमि निर्गुणम् ॥&lt;br&gt;&#xA;ब्रह्मादीनामिदं स्तोत्रं षट्श्लोकोक्तं महामुने ॥ ६९ ॥&lt;br&gt;&#xA;पठित्वा मुच्यते दुर्गाद्वाञ्छितं च लभेन्नरः ॥&lt;br&gt;&#xA;देवानां स्तवनं श्रुत्वा तानुवाच हरिः स्वयम् ॥ ६६ ॥&lt;br&gt;&#xA;गोलोकं यात यूयं च यामि पश्चाच्छ्रिया सह ॥&lt;br&gt;&#xA;नरनारायणौ तौ द्वौ श्वेतद्वीपनिवासिनौ ॥ ६७ ॥&lt;br&gt;&#xA;एते यास्यन्ति गोलोके तथा देवी सरस्वती ॥&lt;br&gt;&#xA;अनन्ता मम माया च कार्त्तिकेयो गणाधिपः ॥&lt;br&gt;&#xA;सावित्री वेदमाता च पश्चाद्यास्यन्ति निश्चितम् ॥ ६८ ॥&lt;br&gt;&#xA;तत्राहं द्विभुजः कृष्णो गोपीभी राधया सह ॥&lt;br&gt;&#xA;अत्राहं कमलायुक्तः सुनन्दादिभिरावृतः ॥ ६९ ॥&lt;br&gt;&#xA;नारायणश्च कृष्णोऽहं श्वेतद्वीपनिवासकृत् ॥&lt;br&gt;&#xA;ममैवैताः कलाः सर्वे देवा ब्रह्मादयः स्मृताः ॥ ७० ॥&lt;br&gt;&#xA;कलाकलांशकलया सुरासुरनरादयः ॥&lt;br&gt;&#xA;गोलोकं यात यूयं च कार्यसिद्धिर्भविष्यति ॥ ७१ ॥&lt;br&gt;&#xA;वयं पश्चाद्गमिष्यामः सर्वेषामिष्टसिद्धये ॥&lt;br&gt;&#xA;इत्युक्त्वा वै सभामध्ये विरराम हरिः स्वयम् ॥ ७२ ॥&lt;br&gt;&#xA;प्रणम्य देवताः सर्वा जग्मुर्गोलोकमद्भुतम् ॥&lt;br&gt;&#xA;विचित्रं परमं धाम जरामृत्युहरं परम् ॥ ७३ ॥&lt;br&gt;&#xA;ऊर्ध्वं वैकुण्ठतो गम्यं पञ्चाशत्कोटियोजनम् ॥&lt;br&gt;&#xA;वायुना धार्यमाणं च निर्मितं स्वेच्छया विभोः ॥ ७४ ॥&lt;br&gt;&#xA;तमनिर्वचनीयं च देवास्ते गमनोत्सुकाः ॥&lt;br&gt;&#xA;ते मनोयायिनः सर्वे सम्प्रापुर्विरजातटम् ॥ ७५ ॥&lt;br&gt;&#xA;दृष्ट्वा देवाः सरित्तीरं विस्मयं परमं ययुः ॥&lt;br&gt;&#xA;शुद्धस्फटिकसङ्काशं सुविस्तीर्णं मनोहरम् ॥ ७६ ॥&lt;br&gt;&#xA;मुक्तामाणिक्यपरममणिरत्नाकरान्वितम् ॥&lt;br&gt;&#xA;कृष्णशुभ्रहरिद्रक्तमणिराजिविराजितम् ॥ ७७ ॥&lt;br&gt;&#xA;प्रवालाङ्कुरमुद्भूतं कुत्रचित्सुमनोहरम् ॥&lt;br&gt;&#xA;परमामूल्यसद्रत्नाकरराजिविभूषितम् ॥ ७८ ॥&lt;br&gt;&#xA;विधेरदृश्यामाश्चर्य निधिश्रेष्ठाकरान्वितम् ॥&lt;br&gt;&#xA;पद्मरागेन्द्रनीलानामाकरं कुत्रचिन्मुने ॥ ७९ ॥&lt;br&gt;&#xA;कुत्रचिच्च मरकताकरश्रेणीसमन्वितम् ॥&lt;br&gt;&#xA;स्यमन्तकाकरं कुत्र कुत्रचिद्रुचकाकरम् ॥ ८० ॥&lt;br&gt;&#xA;अमूल्यपीतवर्णाभं मणिश्रेण्याकरान्वितम् ॥&lt;br&gt;&#xA;रत्नाकरं कुत्रचिच्च कुत्रचित्कौस्तुभाकरम् ॥ ८१ ॥&lt;br&gt;&#xA;कुत्र निर्वचनीयानां मणीनामाकरं परम् ॥&lt;br&gt;&#xA;कुत्रचित्कुत्रचिद्रम्यविहारस्थलमुत्तमम् ॥ ८२ ॥&lt;br&gt;&#xA;दृष्ट्वा तु परमाश्चर्यं जग्मुस्तत्पारमीश्वराः ॥&lt;br&gt;&#xA;ददृशुः पर्वतश्रेष्ठं शतशृङ्गं मनोरमम् ॥ ८३ ॥&lt;br&gt;&#xA;पारिजाततरूणां च वनराजिविराजितम् ॥&lt;br&gt;&#xA;कल्पवृक्षैः परिवृतं वेष्टितं कामधेनुभिः ॥ ८४ ॥&lt;br&gt;&#xA;कोटियोजनमूर्ध्वं च दैर्घ्यं दशगुणोत्तरम् ॥&lt;br&gt;&#xA;शैलप्रस्थपरिमितं पञ्चाशत्कोटियोजनम् ॥८५॥&lt;br&gt;&#xA;प्राकाराकारमस्यैव शिखरे रासमण्डलम् ॥&lt;br&gt;&#xA;दशयोजनविस्तीर्णं वर्तुलाकारमुत्तमम् ॥ ८६ ॥&lt;br&gt;&#xA;पुष्पोद्यानसहस्रेण पुष्पितेन सुगन्धिना ॥&lt;br&gt;&#xA;सङ्कुलेन मधुघ्राणां समूहेन समन्वितम् ॥ ८७ ॥&lt;br&gt;&#xA;सुरत द्रव्यसंयुक्तै राजितं रतिमन्दिरैः ॥&lt;br&gt;&#xA;रत्नमण्डपकोटीनां सहस्रेण समन्वितम् ॥ ८८ ॥&lt;br&gt;&#xA;रत्नसोपानयुक्तेन सद्रत्नकलशेन च ॥&lt;br&gt;&#xA;हरिन्मणीनां स्तम्भेन शोभितेन च शोभितम् ॥८९॥&lt;br&gt;&#xA;सिन्दूरवर्णमणिभिः परितः खचितेन च ॥&lt;br&gt;&#xA;इन्द्रनीलैर्मध्यगतैर्मण्डितेन मनोहरैः ॥ ९० ॥&lt;br&gt;&#xA;रत्नप्राकारसंयुक्तमणिभेदैर्विराजितम् ॥&lt;br&gt;&#xA;द्वारैः कपाटसंयुक्तैश्चतुर्भिश्च विराजितम् ॥ ९१ ॥&lt;br&gt;&#xA;रज्जुग्रन्थिसमायुक्तरसालपल्लवान्वितैः ।&lt;br&gt;&#xA;परितः कदलीस्तम्भसमूहैश्च समन्वितम् ॥ ९२ ॥&lt;br&gt;&#xA;शुक्लधान्यपर्णजालफलदूवांर्कुरान्वितम् ॥&lt;br&gt;&#xA;चन्दनागरुकस्तूरीकुङ्कुमद्रवचर्चितम् ॥ ९३ ॥&lt;br&gt;&#xA;वेष्टितं गोपकन्यानां समूहैः कोटिशो मुने ॥&lt;br&gt;&#xA;रत्नालङ्कारसंयुक्तै रत्नमालाविराजितैः ॥ ९४ ॥&lt;br&gt;&#xA;रत्नकङ्कणकेयूर रत्ननूपुरभूषितैः ॥&lt;br&gt;&#xA;रत्नकुण्डलयुग्मेन गण्डस्थलविराजितैः ॥ ९५ ॥&lt;br&gt;&#xA;रत्नाङ्गुलीयललितैर्हस्ताङ्गुलिविराजितैः ॥&lt;br&gt;&#xA;रत्नपाशकवृन्दैश्च विराजितपदाङ्गुलैः ॥ ९६ ॥&lt;br&gt;&#xA;भूषितै रत्नभूषाभिः सद्रत्नमुकुटोज्ज्वलैः ॥&lt;br&gt;&#xA;गजेन्द्रमुक्तालङ्कारैर्नासिकामध्यराजितैः ॥ ९७ ॥&lt;br&gt;&#xA;सिन्दूरबिन्दुना सार्द्धमलकाधःस्थलोज्ज्वलैः ॥&lt;br&gt;&#xA;चारुचम्पकवर्णाभैश्चन्दनद्रवचर्चितैः ॥ ९८ ॥&lt;br&gt;&#xA;पीतवस्त्रपरीधानैर्बिम्बाधरमनोहरैः ॥&lt;br&gt;&#xA;शरत्पार्वणचन्द्राणां प्रभां मुष्णन्मुखोज्ज्वलैः ॥ ९९ ॥&lt;br&gt;&#xA;शरत्प्रफुल्लपद्मानां शोभामोषणलोचनैः ॥&lt;br&gt;&#xA;कस्तूरीपात्रिकायुक्तै रेखाक्तकज्जलोज्ज्वलैः ॥ १०० ॥&lt;br&gt;&#xA;प्रफुल्लमालतीमालाजालैःकबरशोभितैः ॥&lt;br&gt;&#xA;मधुलुब्धमधुघ्राणां समूहैश्चापि सङ्कुलैः ॥&lt;br&gt;&#xA;चारुणा गमनेनैव गजखञ्जनगञ्जनैः ॥ १०१ ॥&lt;br&gt;&#xA;वक्रभ्रूभङ्गसंयोगश्लक्ष्णस्मितसमन्वितैः ॥&lt;br&gt;&#xA;पक्वदाडिमबीजाभदन्तपङ्क्तिविराजितैः ॥ १०२ ॥&lt;br&gt;&#xA;खगेन्द्रचञ्चुशोभाढ्यनासिकोन्नतभूषितैः ॥&lt;br&gt;&#xA;गजेन्द्रगण्डयुग्माभस्तनभारनतैरिव ॥ १०३ ॥&lt;br&gt;&#xA;नितम्बकठिनश्रोणीपीनभारभरानतैः ॥&lt;br&gt;&#xA;कन्दर्पशरचेष्टाभिर्जर्जरीभूतमानसै ॥ १०४ ॥&lt;br&gt;&#xA;दर्पणैः पूर्णचन्द्रास्यसौन्दर्यदर्शनोत्सुकैः ॥&lt;br&gt;&#xA;राधिकाचरणाम्भोजसेवासक्तमनोरथैः ॥१०५॥&lt;br&gt;&#xA;सुन्दरीणां समूहैश्च रक्षितं राधिकाज्ञया ॥&lt;br&gt;&#xA;क्रीडासरोवराणां च लक्षैश्च परिवेष्टितम् ॥ १०६ ॥&lt;br&gt;&#xA;श्वेतरक्तैर्लोहितैश्च वेष्टितैः पद्मराजितैः ॥&lt;br&gt;&#xA;सुकूजद्भिर्मधुघ्राणां समूहैः सङ्कुलैः सदा ॥ १०७ ॥&lt;br&gt;&#xA;पुष्पोद्यानसहस्रेण पुष्पितेन समन्वितम् ॥&lt;br&gt;&#xA;कोटिकुञ्जकुटीरैश्च पुष्पशय्यासमन्वितैः ॥ १०६ ॥&lt;br&gt;&#xA;भोगद्रव्यसकर्पूरताम्बूलवस्त्रसंयुतैः ॥&lt;br&gt;&#xA;रत्नप्रदीपैः परितः श्वेतचामरदर्पणैः ॥ ॥ १०९ ॥&lt;br&gt;&#xA;विचित्रपुष्पमालाभिः शोभितैः शोभितं मुने ॥&lt;br&gt;&#xA;तं रासमण्डपं दृष्ट्वा जग्मुस्ते पर्वताद्बहिः ॥ ११० ॥&lt;br&gt;&#xA;ततो विचक्षणं रम्यं ददृशुः सुन्दरं वनम् ॥&lt;br&gt;&#xA;वनं वृदावनं नाम राधामाधवयोः प्रियम् ॥ १११ ॥&lt;br&gt;&#xA;क्रीडास्थानं तयोरेव कल्पवृक्षचयान्वितम् ॥&lt;br&gt;&#xA;विरजातीरनीराक्तैः कम्पितं मन्दवायुभिः ॥ ११२ ॥&lt;br&gt;&#xA;कस्तूरीयुक्तपत्राब्जैः पुष्पौघैः सुरभीकृतम् ॥&lt;br&gt;&#xA;नवपल्लवसंसक्तपरपुष्टरुतैर्युतम्॥११३॥&lt;br&gt;&#xA;कुत्र हेलिकदम्बानां कदम्बैः कमनीयकम् ॥&lt;br&gt;&#xA;मन्दाराणां चम्पकानां चन्दनानां तथैव च ॥११४॥&lt;br&gt;&#xA;सुगन्धिकुसुमानां च गन्धेन सुरभीकृतम् ॥&lt;br&gt;&#xA;आम्राणां नागरङ्गाणां पनसानां तथैव च ॥ ११५ ॥&lt;br&gt;&#xA;तालानां नारिकेलानां वृन्दैर्वृन्दारकं वनम् ॥&lt;br&gt;&#xA;जम्बूनां बदरीणां च खर्जूराणां विशेषतः ॥ ११६ ॥&lt;br&gt;&#xA;गुर्वाकाम्रातकानां च जम्बीराणां च नारद ॥&lt;br&gt;&#xA;कदलीनां श्रीफलानां दाडिमानां मनोहरैः ॥ ११७ ॥&lt;br&gt;&#xA;सुपक्वफलसंयुक्तैः समूहैश्च विराजितम् ॥&lt;br&gt;&#xA;पिप्पलीनां च शालानामश्वत्थानां तथैव च ॥ ११८ ॥&lt;br&gt;&#xA;निम्बानां शाल्मलीनां च तित्तिडीनां च शोभनैः ॥&lt;br&gt;&#xA;अन्येषां तरुभेदानां सङ्कुलैः सङ्कुलं सदा ॥ ११९ ॥&lt;br&gt;&#xA;परितः कल्पवृक्षाणां वृन्दैर्वृन्दैर्विराजितम् ॥&lt;br&gt;&#xA;मल्लिकामालतीकुन्दकेतकीमाधवी लताः ॥ १२० ॥&lt;br&gt;&#xA;एतासां च समूहैश्च यूथिकाभिः समन्वितम् ॥&lt;br&gt;&#xA;चारुकुञ्जकुटीरैस्तैः पञ्चाशत्कोटिभिर्मुने ॥ १२१ ॥&lt;br&gt;&#xA;रत्नप्रदीपदीपैश्च धूपेन सुरभीकृतैः ॥&lt;br&gt;&#xA;शृङ्गारद्रव्ययुक्तैश्च वासितैर्गन्धवायुभिः ॥ १२२ ॥&lt;br&gt;&#xA;चन्दनाक्तैः पुष्पतल्पैर्मालाजालसमन्वितैः ॥&lt;br&gt;&#xA;मधुलुब्धमधुघ्राणां कलशब्दैश्च शब्दितम् ॥ १२३ ॥&lt;br&gt;&#xA;रत्नालङ्कारशोभाढयैर्गोपीवृन्दैश्च वेष्टितम् ॥&lt;br&gt;&#xA;पञ्चाशत्कोटिगोपीभी रक्षितं राधिकाज्ञया ॥१२४॥&lt;br&gt;&#xA;द्वात्रिंशत्काननं तत्र रम्यं रम्यं मनोहरम् ॥&lt;br&gt;&#xA;वृन्दावनाभ्यन्तरितं निर्जनस्थानमुत्तमम् ॥ १२९ ॥&lt;br&gt;&#xA;सुपक्वमधुरस्वादुफलैर्वृन्दारकं मुने ॥&lt;br&gt;&#xA;गोष्ठानां च गवां चैव समूहैश्च समन्वितम् ॥१२६॥&lt;br&gt;&#xA;पुष्पोद्यानसहस्रेण पुष्पितेन सुगन्धिना ॥&lt;br&gt;&#xA;मधुलुब्धमधुघ्राणां |समूहेन समन्वितम् ॥१२७॥&lt;br&gt;&#xA;पञ्चाशत्कोटिगोपीनां विलासैश्च विराजितम् ॥&lt;br&gt;&#xA;श्रीकृष्णतुल्यरूपाणां सद्रत्नगुण्ठितैर्वरैः ॥१२८॥&lt;br&gt;&#xA;दृष्ट्वा वृन्दावनं रम्यं ययुर्गोलोकमीश्वराः ॥&lt;br&gt;&#xA;परितो वर्तुलाकारं कोटियोजनविस्तृतम् ॥ १२९ ।॥&lt;br&gt;&#xA;रत्नप्राकारसंयुक्तं चतुर्द्धारान्वितं मुने॥&lt;br&gt;&#xA;गोपानां च समूहैश्च द्वारपालैः समन्वितम् ॥ १३० ॥&lt;br&gt;&#xA;आश्रमै रत्नखचितैर्नानाभोगसमन्वितैः ॥&lt;br&gt;&#xA;गोपीनां कृष्णभृत्यानां पञ्चाशत्कोटिभिर्युतम् ॥१३१॥&lt;br&gt;&#xA;भक्तानां गोपवृन्दानामाश्रमैः शतकोटिभिः ॥&lt;br&gt;&#xA;ततोऽधिकसुविस्तीर्णैः सद्रत्नग्रथितैर्युतम् ॥१३२॥&lt;br&gt;&#xA;आश्रमैः पार्षदानां च ततोऽधिकविलक्षणैः ॥&lt;br&gt;&#xA;अमूल्यरत्नरचितैः संयुक्तं दशकोटिभिः ॥ १३३ ।&lt;br&gt;&#xA;पार्षदप्रवराणां च श्रीकृष्णरूपधारिणाम् ॥&lt;br&gt;&#xA;आश्रमैः कोटिभिर्युक्तं सद्रत्नेन विनिर्मितैः ॥ १३४॥&lt;br&gt;&#xA;राधिकाशुद्धभक्तानां गोपीनामाश्रमैर्वरैः ॥&lt;br&gt;&#xA;सद्रत्नरचितैर्द्रव्यैर्द्वात्रिंशत्कोटिभिर्युतम्॥१३५॥&lt;br&gt;&#xA;तासां च किकरीणां च भवनैः सुमनोहरैः॥&lt;br&gt;&#xA;मणिरत्नादिरचितैः शोभितं दशकोटिभिः॥१३६॥&lt;br&gt;&#xA;शतजन्मतपःपूता भक्ता ये भारते भुवि ॥&lt;br&gt;&#xA;हरिभक्तिपरा ये च कर्मनिर्वाणकारकाः ॥ १३७ ॥&lt;br&gt;&#xA;स्वप्ने ज्ञाने हरेर्ध्याने विविष्टमानसा मुने ॥&lt;br&gt;&#xA;राधाकृष्णेति कृष्णेति प्रजपन्तो दिवानिशम् ॥ १३८ ॥&lt;br&gt;&#xA;तेषां श्रीकृष्णभक्तानां निवासैः सुमनोहरैः ॥&lt;br&gt;&#xA;सद्रत्नमणिनिर्माणैर्नानाभोगसमन्वितैः ॥ १३९ ॥&lt;br&gt;&#xA;पुष्पशय्यापुष्पमालाश्वेतचामरशोभितैः॥&lt;br&gt;&#xA;रत्नदर्पणशोभाढ्यैर्हरिन्मणिसपर्पितैः॥१४०॥&lt;br&gt;&#xA;अमूल्यरत्नकलशसमूहान्वितशेखरैः॥&lt;br&gt;&#xA;सूक्ष्मवस्त्राभ्यन्तरितैः संयुक्तं शतकोटिभिः ॥ १४ १ ॥&lt;br&gt;&#xA;देवास्तमद्भुतं दृष्ट्वा कियद्दूरं ययुर्मुदा ॥&lt;br&gt;&#xA;तत्राक्षयवटं रम्यं ददृशुर्जगदीश्वराः ॥ |॥१४२॥&lt;br&gt;&#xA;पञ्चयोजनविस्तीर्णमूर्ध्वं तद्द्विगुणं मुने ॥&lt;br&gt;&#xA;सहस्रस्कन्धसंयुक्तशाखासंस्थासमन्वितम् ॥ १४३॥&lt;br&gt;&#xA;रक्तपक्कफलाकीर्णं शोभितं रत्नवेदिभिः ॥&lt;br&gt;&#xA;कृष्णस्वरूपांस्तन्मूले ददृशुर्वल्लभाञ्छिशून् ॥ १४४ ॥&lt;br&gt;&#xA;पीतवस्त्रपरीधानान्क्रीडासक्तमनोहरान् ॥&lt;br&gt;&#xA;चन्दनोक्षितसर्वाङ्गान्रत्नभूषणभूषितान् ॥ १४५ ॥&lt;br&gt;&#xA;ददृशुस्तत्र देवेशाः पार्षदप्रवरान्हरेः ॥&lt;br&gt;&#xA;ततोऽविदूरे ददृशू राजमार्गं मनोहरम् ॥ १४६ ॥&lt;br&gt;&#xA;सिन्दूराकारमणिभिः परितो रचितं मुने ॥&lt;br&gt;&#xA;इन्द्रनीलैः पद्मरागैर्हीरकै रुचकैस्तथा ॥ १४७ ॥&lt;br&gt;&#xA;निर्मितैर्वेदिभिर्युक्तं परितो रत्नमण्डपम् ॥&lt;br&gt;&#xA;चन्दनागुरुकस्तूरीकुङ्कुमद्रवचर्चितम् ॥ १४८ ॥&lt;br&gt;&#xA;दधिपूर्णलाजफलपुष्पदूर्वाङ्कुरान्वितम् ॥&lt;br&gt;&#xA;सूक्ष्मसूत्रग्रन्थियुक्तश्रीखण्डपल्लवान्वितम् ॥ १४९ ॥&lt;br&gt;&#xA;रम्भास्तम्भसमूहैश्च कुङ्कुमाक्तैर्विराजितम् ॥&lt;br&gt;&#xA;सद्रत्नमण्डलघटैः फलशाखासमन्वितैः ॥ १५० ॥&lt;br&gt;&#xA;सिन्दूरकुङ्कुमाक्तैश्च गन्धचन्दनचर्चितैः ॥&lt;br&gt;&#xA;भूषितैः पुष्पमालाभिः पादपैः परिभूषितम् ॥ १५१ ॥&lt;br&gt;&#xA;गोपिकानां समूहैश्च क्रीडासक्तैश्च वेष्टितम ॥&lt;br&gt;&#xA;बहुमूल्येन रत्नेन रत्नसोपाननिर्मितान् ॥ १५२ ॥&lt;br&gt;&#xA;वह्निशौचांशुकै रम्यैः श्वेतचामरदर्पणैः ॥&lt;br&gt;&#xA;रत्नतल्पविचित्रैश्च पुष्पमाल्यैर्विराजितान ॥ १५३ ॥&lt;br&gt;&#xA;षोडशद्वारसंयुक्तान्द्वारपालैश्च रक्षितान् ॥&lt;br&gt;&#xA;परितः परिखायुक्तान्रत्नप्राकारवेष्टितान् ॥ १५४ ॥&lt;br&gt;&#xA;चन्दनागुरुकस्तूरीकुङ्कुमद्रवचर्चितान्॥&lt;br&gt;&#xA;गृहान्मनोरमान्दृष्ट्वा ते देवा गमनोत्सुकाः ॥ १५५ ॥&lt;br&gt;&#xA;जग्मुः शीघ्रं कियद्दूरं ददृशुः सुन्दरं ततः ॥&lt;br&gt;&#xA;आश्रमं राधिकायाश्च रासेश्वर्याश्च नारद ॥ १५६ ॥&lt;br&gt;&#xA;देवाधिदेव्या गोपीनां वरायाश्चारुनिर्मितम् ॥&lt;br&gt;&#xA;प्राणाधिकायाः कृष्णस्य रम्यद्रव्यमनोहरम् ॥ १५७ ॥&lt;br&gt;&#xA;सर्वानिर्वचनीयं च पण्डितैर्न निरूपितम् ॥&lt;br&gt;&#xA;सुचारुवर्तुलाकारं षड्गव्यूतिप्रमाणकम् ॥ १५८ ॥&lt;br&gt;&#xA;शतमन्दिरसंयुक्तं ज्वलितं रत्नतेजसा ॥&lt;br&gt;&#xA;अमूल्यरत्नसाराणां चयौर्विरचितं वरम् ॥ १५९ ॥&lt;br&gt;&#xA;दुर्लङ्घ्याभिर्गभीराभिः परिखाभिः सुशोभितम् ॥&lt;br&gt;&#xA;कल्पवृक्षैः परिवृतं पुष्पोद्यानशतान्तरम् ॥ १६० ॥&lt;br&gt;&#xA;सुमूल्यरत्नखचितप्राकारैः परिवेष्टितम् ॥&lt;br&gt;&#xA;सद्रत्नवेदिकायुक्तैर्युक्तं द्वारैश्च सप्तभिः ॥ १६१ ॥&lt;br&gt;&#xA;संयुक्तरत्नचित्रैश्च विचित्रैर्वर्तुलं मुने ॥&lt;br&gt;&#xA;प्रधानसप्तद्वारेभ्यः क्रमशः क्रमशो मुने ॥ १६२ ॥&lt;br&gt;&#xA;सर्वतोऽपि ततस्तत्र षोडशद्वारसंयुतम् ॥&lt;br&gt;&#xA;देवा द्दष्ट्वा च प्राकारं सहस्रधनुरुच्छ्रितम् ॥ १६३ ॥&lt;br&gt;&#xA;सद्रत्नक्षुद्रकलशसमूहैः सुमनोहरैः ॥&lt;br&gt;&#xA;प्रदीप्तं तेजसा रम्यं परमं विस्मयं ययुः ॥ १६४ ॥&lt;br&gt;&#xA;ततः प्रदक्षिणीकृत्य कियद्दूरं ययुर्मुदा ॥&lt;br&gt;&#xA;पुरतो गच्छतां तेषां पश्चाद्भूतस्तदाश्रमः ॥ १६५ ॥&lt;br&gt;&#xA;गोपानां गोपिकानां च ददृशुश्चाश्रमान्परान् ॥&lt;br&gt;&#xA;अमूल्यरत्नरचिताञ्छतकोटिमितान्मुने ॥ १६६ ॥&lt;br&gt;&#xA;दर्शन्दर्शं च परितो गोपानां सर्वमाश्रमम् ॥&lt;br&gt;&#xA;गोपिकानां चापरं वा रम्यं रम्यं नवन्नवम् ॥ १६७ ॥&lt;br&gt;&#xA;गोलोकं निखिलं दृष्ट्वा पुलकाङ्गं ययुः सुराः ॥&lt;br&gt;&#xA;तदेव वर्तुलाकारं रम्यं वृन्दावनं वनम् ॥ ३६८ ॥&lt;br&gt;&#xA;ददृशुः शतशृङ्गं च तद्बहिर्विरजानदीम् ॥&lt;br&gt;&#xA;विरजां तां ययुर्देवा ददृशुः शून्यमेव च ॥ १६९ ॥&lt;br&gt;&#xA;वाय्वाधारं च गोलोकं सद्रत्नमयमद्भुतम् ॥&lt;br&gt;&#xA;ईश्वरेच्छाविनिर्माणं राधिकाज्ञानुबन्धनात् ॥ १७० ॥&lt;br&gt;&#xA;युक्तं सहस्रैः सरसां केवलं मङ्गलालयम् ॥&lt;br&gt;&#xA;नृत्यं च ददृशुस्तत्र देवाश्च सुमनोहरम् ॥ १७१ ॥&lt;br&gt;&#xA;सुतानं चारुसङ्गीतं राधाकृष्णगुणान्वितम् ॥&lt;br&gt;&#xA;श्रुत्वैव गीतपीयूषं मूर्छामापुः सुरा मुने ॥ १७२ ॥&lt;br&gt;&#xA;क्षणेन चेतनां प्राप्य ते देवाः कृष्णमानसाः ॥&lt;br&gt;&#xA;ददृशुः परमाश्चर्यं स्थानेस्थाने मनोहरम् ॥ १७३ ॥&lt;br&gt;&#xA;ददृशुर्गोपिकाः सर्वा नानावेषविधायिकाः ॥&lt;br&gt;&#xA;काश्चिन्मृदङ्गहस्ताश्च काश्चिद्वीणाकरा वराः ॥ १७४ ॥&lt;br&gt;&#xA;काश्चिच्चामरहस्ताश्च करतालकराः पराः ॥&lt;br&gt;&#xA;काश्चिद्यन्त्रवाद्यहस्ता रत्ननूपुरशोभिताः ॥ १७५ ॥&lt;br&gt;&#xA;सद्रत्नकिङ्किणीजालशब्देन शब्दिता वराः ॥&lt;br&gt;&#xA;काश्चिन्मस्तककुम्भाश्च नृत्यभेदमनोरथाः ॥ १७६ ॥&lt;br&gt;&#xA;पुंवेषनायिकाः काश्चित्काश्चित्तासां च नायिकाः ॥&lt;br&gt;&#xA;कृष्णवेषधराः काश्चिद्राधावेषधराः पराः ॥ १७७ ॥&lt;br&gt;&#xA;काश्चित्संयोगविरताः काश्चिदालिङ्गने रताः ॥&lt;br&gt;&#xA;क्रीडासक्ताश्च ता दृष्ट्वा सस्मिता जगदीश्वराः ॥ १७८ ॥&lt;br&gt;&#xA;प्रगच्छन्तः कियद्दूरं ददृशुश्चाश्रमान्बहून् ॥&lt;br&gt;&#xA;राधासखीनां गेहांश्च प्रधानानां च नारद ॥१७९॥&lt;br&gt;&#xA;रूपेणैव गुणेनैव वेषेण यौवनेन च ॥&lt;br&gt;&#xA;सौभाग्येनैव वयसा सदृशीनां च तत्र वै ॥ १८० ॥&lt;br&gt;&#xA;त्रयस्त्रिंशद्वयस्याश्च राधिकायाश्च गोपिकाः ॥&lt;br&gt;&#xA;वेषानिर्वचनीयाश्च तासां नामानि च शृणु ॥ १८१ ॥&lt;br&gt;&#xA;सुशीला च शशिकला यमुना माधवी रती ॥&lt;br&gt;&#xA;कदम्बमाला कुन्ती च जाह्नवी च स्वयम्प्रभा ॥ १८२ ॥&lt;br&gt;&#xA;चन्द्रमुखी च सावित्री गायत्री सुमुखी सुखा ॥&lt;br&gt;&#xA;पद्मालया पारिजाता गौरी च सर्वमङ्गला ॥ १८३ ॥&lt;br&gt;&#xA;कालिका कमला दुर्गा भारती च सरस्वती ॥&lt;br&gt;&#xA;गङ्गा ऽम्बिका मधुमती चम्पाऽपर्णा च सुन्दरी ॥ १८४ ॥&lt;br&gt;&#xA;कृष्णप्रिया सती चैव नन्दिनी नन्दनेति च ॥&lt;br&gt;&#xA;एताः समानाः सद्रत्नरचिता राधिकाप्रियाः ॥ १८५ ॥&lt;br&gt;&#xA;एतासां समरूपाणां रत्नधातुविचित्रितान् ॥&lt;br&gt;&#xA;नानाप्रकारचित्रेण चित्रितान्सुमनोहरान् ॥ १८५ ।&lt;br&gt;&#xA;अमूल्यरत्नकलशसमूहैः शिखरोज्ज्वलान् ॥&lt;br&gt;&#xA;सद्रत्नरचिताञ्छुभ्रानाश्रमान्ददृशुस्तथा ॥ १८७ ॥&lt;br&gt;&#xA;ब्रह्माण्डाद्बहिरूर्ध्वं च नास्ति लोकस्तदूर्ध्वकः ॥&lt;br&gt;&#xA;ऊर्ध्वं शून्यमयं सर्वं तदन्ता सृष्टिरेव च ॥ १८८. ॥&lt;br&gt;&#xA;रसातलेभ्यः सप्तभ्यो नास्त्यधः सृष्टिरेव च ॥&lt;br&gt;&#xA;तदधश्च जलं ध्वान्तमगन्तव्यमदृश्यकम् ॥&lt;br&gt;&#xA;ब्रह्माण्डान्तं तद्बहिश्च सर्वं मत्तो निशामय ॥ १८९ ॥&lt;br&gt;&#xA;इति श्रीब्रह्मवैवर्ते महापुराणे श्रीकृष्णजन्मखण्डे नारायणनारदसंवादे गोलोकवर्णनं नाम चतुर्थोऽध्यायः ॥ ४ ॥&lt;/p&gt;</description>
    </item>
    <item>
      <title>००५</title>
      <link>https://vishvAsa.github.io/purANam_vaiShNavam/brahma-vaivarta-purANam/04/005/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/005/</guid>
      <description>&lt;p&gt;श्रीनारायण उवाच ॥&lt;br&gt;&#xA;गोलोकं निखिलं दृष्ट्वा देवास्ते हृष्टमानसाः ॥&lt;br&gt;&#xA;पुनराजग्मू राधायाः प्रधानद्वारमेव च ॥ १ ॥&lt;br&gt;&#xA;सद्रत्नमणिनिर्माणं वेदिकायुग्मसंयुतम् ॥&lt;br&gt;&#xA;हरिद्राकारमणिना वज्रसम्मिश्रितेन च ॥ २ ॥&lt;br&gt;&#xA;अमूल्यरत्नरचितकपाटेन विभूषितम् ॥&lt;br&gt;&#xA;द्वारे नियुक्तं ददृशुर्वीरभानुमनुत्तमम् ॥ ३ ॥&lt;br&gt;&#xA;रत्नसिंहासनस्थं च रत्नाभरणभूषितम् ॥&lt;br&gt;&#xA;पीतवस्त्रपरीधानं सद्रत्नमुकुटोज्ज्वलम् ॥ ४ ॥&lt;br&gt;&#xA;द्वारं चित्रविचित्रेण विचित्रं परमाद्भुतम् ॥&lt;br&gt;&#xA;सर्वं निवेदनं चक्रुर्देवा दौवारिकं मुदा ॥ ५ ॥&lt;br&gt;&#xA;तानुवाच द्वारपालो निःशङ्कं त्रिदशेश्वरान् ॥&lt;br&gt;&#xA;नाहं विनाऽऽज्ञया गन्तुं दातुं साम्प्रतमीश्वरः ॥६॥&lt;br&gt;&#xA;किङ्करान्प्रेषयामास श्रीकृष्णस्थानमेव च ॥&lt;br&gt;&#xA;हरेरनुज्ञां सम्प्राप्य ददौ गन्तुं सुरान्मुने ॥ ७ ॥&lt;br&gt;&#xA;तं सम्भाष्य ययुर्देवा द्वितीयं द्वारमुत्तमम् ॥&lt;br&gt;&#xA;ततोऽधिकं विचित्रं च सुन्दरं सुमनोहरम् ॥ ५ ॥&lt;br&gt;&#xA;द्वारे नियुक्तं ददृशुश्चन्द्रभानुं च नारद ॥&lt;br&gt;&#xA;किशोरं श्यामलं चारु स्वर्णवेत्रधरं वरम् ॥ ९ ॥&lt;br&gt;&#xA;रत्नसिंहासनस्थं च रत्नभूषणभूषितम् ॥&lt;br&gt;&#xA;गोपानां च समूहेन पञ्चलक्षेण शोभितम् ॥ 4.5.१० ॥&lt;br&gt;&#xA;तं सम्भाष्य ययुर्देवास्तृतीयं द्वारमुत्तमम् ॥&lt;br&gt;&#xA;ततोऽतिसुन्दरं चित्रं ज्वलन्तं मणितेजसा ॥ ११ ॥&lt;br&gt;&#xA;द्वारे नियुक्तं ददृशुः सूर्यभानुं च नारद ॥&lt;br&gt;&#xA;द्विभुजं मुरलीहस्तं किशोरं श्यामसुन्दरम् ॥ १२ ॥&lt;br&gt;&#xA;मणिकुण्डलयुग्मेन कपोलस्थलराजितम् ॥&lt;br&gt;&#xA;रत्नदण्डकरं श्रेष्ठं प्रेष्यं राधेशयोः परम् ॥ १३ ॥&lt;br&gt;&#xA;नवलक्षेण गोपानां वेष्टितं च नृपेन्द्रवत् ॥&lt;br&gt;&#xA;तं सम्भाष्य ययुर्देवाश्चतुर्थं द्वारमेव च ॥१४॥&lt;br&gt;&#xA;तेभ्यो विलक्षणं रम्यं सुदीप्तं मणितेजसा ॥&lt;br&gt;&#xA;अत्यद्भुतविचित्रेण भूषितं सुमनोहरम् ॥ १५ ॥&lt;br&gt;&#xA;द्वारे नियुक्तं ददृशुर्वसुभानुं व्रजेश्वरम् ॥&lt;br&gt;&#xA;किशोरं सुन्दरवरं मणिदण्डकरं परम् ॥ १६ ॥&lt;br&gt;&#xA;रत्नसिंहासनस्थं च रत्नभूषणभूषितम् ॥&lt;br&gt;&#xA;पक्वबिम्बाधरोष्ठं च सस्मितं सुमनोहरम् ॥ १७ ॥&lt;br&gt;&#xA;तं सम्भाष्य ययुर्देवा पञ्चमं द्वारमेव च ॥&lt;br&gt;&#xA;वज्रभित्तिस्थितैश्चित्रविचित्रैर्ज्वलितं परम् ॥ १८ ॥&lt;br&gt;&#xA;द्वारपालं च ददृशुर्देवभानुं च तत्र वै ॥&lt;br&gt;&#xA;चारु सिंहासनस्थं च रत्नभूषणभूषितम् ॥ १९ ॥&lt;br&gt;&#xA;मयूरपिच्छचूडं च रत्नमालाविभूषितम् ॥&lt;br&gt;&#xA;कदम्बपुष्पसंसक्तसद्रत्नकुण्डलोज्ज्वलम् ॥ 4.5.२० ॥&lt;br&gt;&#xA;चन्दनागरुकस्तूरीकुङ्कुमद्रवचर्चितम् ॥&lt;br&gt;&#xA;नृपेन्द्रवरतुल्यं च दशलक्षप्रजान्वितम् ॥ २१ ॥&lt;br&gt;&#xA;तं वेत्रपाणिं सम्भाष्य ययुर्देवा मुदाऽन्विताः ॥&lt;br&gt;&#xA;विलक्षणं द्वारषट्कं चित्रराजिविराजितम् ॥ २२ ॥&lt;br&gt;&#xA;वज्रभित्तियुग्मयुक्ते पुष्पमाल्यविभूषिते ॥&lt;br&gt;&#xA;द्वारे नियुक्तं ददृशुः शुक्रभानुं व्रजेश्वरम् ॥ २३ ॥&lt;br&gt;&#xA;नानालङ्कारशोभाढ्यं दशलक्षप्रजान्वितम् ॥&lt;br&gt;&#xA;श्रीखण्डपल्लवासक्तकपोलं कुण्डलोज्ज्वलम् ॥ २४॥&lt;br&gt;&#xA;तूर्णं सुरास्तं सभाष्य ययुर्द्वारं च सप्तमम् ॥&lt;br&gt;&#xA;नानाप्रकारचित्रं च षड्भ्यश्चातिविलक्षणम् ॥ २५ ॥&lt;br&gt;&#xA;द्वारे नियुक्तं ददृशू रत्नभानुं हरेः प्रियम् ॥&lt;br&gt;&#xA;चन्दनोक्षितसर्वाङ्गं पुष्पमालाविभूषितम् ॥&lt;br&gt;&#xA;भूषितं भूषणै रम्यैर्मणिरत्नमनोहरैः ॥ २६ ॥&lt;br&gt;&#xA;गोपैर्द्वादशलक्षैश्च राजेन्द्रमिव राजितम् ॥&lt;br&gt;&#xA;रत्नसिंहासनस्थं च स्मेराननसरोरुहम् ॥ २७ ॥&lt;br&gt;&#xA;तं वेत्रहस्तं सम्भाष्य जग्मुर्देवेश्वरा मुदा ॥&lt;br&gt;&#xA;विचित्रमष्टमं द्वारं सप्तभ्योऽपि विलक्षणम् ॥ २८ ॥&lt;br&gt;&#xA;दौवारिकं ते ददृशुः सुपार्श्वं सुमनोहरम् ॥&lt;br&gt;&#xA;सस्मितं सुन्दरवरं श्रीखण्डतिलकोज्ज्वलम् ॥ २९ ॥&lt;br&gt;&#xA;बन्धुजीवाधरोष्ठं च रत्नकुण्डलमण्डितम् ॥&lt;br&gt;&#xA;सर्वालङ्कारशोभाढ्यं रत्नदण्डधरं वरम् ॥ 4.5.३० ॥&lt;br&gt;&#xA;गोपैर्द्वादशलक्षैश्च किशोरैश्च समन्वितम् ॥&lt;br&gt;&#xA;ततः शीघ्रं ययुर्देवा नवमं द्वारमीप्सितम् ॥३१॥&lt;br&gt;&#xA;वज्रसद्रत्नरचितं चतुर्वेदिसमन्वितम् ॥&lt;br&gt;&#xA;अपूर्वचित्ररचितमालजालैर्विराजितम् ॥ ३२ ॥&lt;br&gt;&#xA;द्वारपालं च ददृशुः सुबलं ललिताकृतिम् ॥&lt;br&gt;&#xA;नानाभूषणशोभाढ्यं भूषणार्हं मनोहरम् ॥ ३३ ॥&lt;br&gt;&#xA;वज्रैर्द्वादशलक्षैश्च संयुक्तं सुमनोहरम् ॥&lt;br&gt;&#xA;तं दण्डहस्तं सम्भाष्य सुरा द्वारातरं ययुः ॥ ३४ ॥&lt;br&gt;&#xA;विशिष्टं दशमं द्वारं दृष्ट्वा ते विस्मयं ययुः ॥&lt;br&gt;&#xA;सर्वानिर्वचनीयं चाप्यदृष्टमश्रुतं मुने ॥ ३९ ॥&lt;br&gt;&#xA;ददृशुर्द्वारपालं च सुदामानं च सुन्दरम् ॥&lt;br&gt;&#xA;अनिवर्चनीयरूपं कृष्णतुल्यं मनोहरम् ॥ ३६ ॥&lt;br&gt;&#xA;गोपविंशतिलक्षाणां समूहैः परिवारितम् ॥&lt;br&gt;&#xA;तं दण्डहस्तं दृष्ट्वैव जग्मुर्द्वारान्तरं सुराः ॥ ३७ ॥&lt;br&gt;&#xA;द्वारमेकादशाख्यं च सुचित्रं महदद्भुतम् ॥&lt;br&gt;&#xA;द्वारपालं च तत्रस्थं श्रीदामानं व्रजेश्वरम् ॥ ३८ ॥&lt;br&gt;&#xA;राधिकापुत्रतुल्यं च पीतवस्त्रेण भूषितम् ॥&lt;br&gt;&#xA;अमूल्यरत्नरचितरत्नसिंहासनस्थितम् ॥ ३९ ॥&lt;br&gt;&#xA;अमूल्यरत्नभूषाभिर्भूषितं सुमनोहरम् ॥&lt;br&gt;&#xA;चन्दनागुरुकस्तूरीकुङ्कुमेन विराजितम् ॥ 4.5.४० ॥&lt;br&gt;&#xA;गण्डस्थलकपोलार्हसद्रत्नकुण्डलोज्ज्वलम् ॥&lt;br&gt;&#xA;सद्रत्नश्रेष्ठरचितविचित्रमुकुटोज्ज्वलम् ॥ ४१ ॥&lt;br&gt;&#xA;प्रफुल्लमालतीमालाजालैः सर्वाङ्गभूषितम् ॥&lt;br&gt;&#xA;कोटिगोपैः परिवृतं राजेन्द्राधिकमुज्ज्वलम् ॥ ४२ ॥&lt;br&gt;&#xA;तं सम्भाष्य ययुर्द्वारं द्वादशाख्यं सुरा मुदा ॥&lt;br&gt;&#xA;अमूल्यरत्नरचितवेदिकाभिः समन्वितम् ॥ ४३ ॥&lt;br&gt;&#xA;सर्वेषां दुर्लभं चित्रमदृश्यमश्रुतं मुने ॥&lt;br&gt;&#xA;वज्रभित्तिस्थितं चित्रं सुन्दरं सुमनोहरम् ॥ ४४ ॥&lt;br&gt;&#xA;द्वारे नियुक्ता ददृशुर्देवा गोपाङ्गना वराः ॥&lt;br&gt;&#xA;नवयौवनसम्पन्ना रत्नाभरणभूषिताः ॥ ४५ ॥&lt;br&gt;&#xA;पीतवस्त्रपरीधानाः कबरीभारभूषिताः ॥&lt;br&gt;&#xA;सुगन्धिमालतीमाला जालैः सर्वाङ्गभूषिताः ॥ ४६ ॥&lt;br&gt;&#xA;रत्नकङ्कणकेयूररत्ननूपुरभूषिताः ॥&lt;br&gt;&#xA;रत्नकुण्डलयुग्मेन गण्डस्थलविराजिताः ॥ ४७ ॥&lt;br&gt;&#xA;चन्दनागुरु कस्तूरीकुङ्कुमद्रवचर्चिताः ॥&lt;br&gt;&#xA;पीनश्रोणीभरानम्रा नितम्बाभारपीडिताः ॥ ४८ ॥&lt;br&gt;&#xA;गोपीनां शतकोटीनां श्रेष्ठाः प्रेष्ठा हरेरपि ॥&lt;br&gt;&#xA;गोपीश्च कोटिशो दृष्ट्वा सुरास्ते विस्मयं ययुः ॥ ४९ ॥&lt;br&gt;&#xA;सम्भाष्य ता मुदा युक्ता ययुर्द्वारातरं मुने ॥&lt;br&gt;&#xA;ततश्च क्रमशो विप्र त्रिषु द्वारेषु तत्र वै ॥ 4.5.५० ॥&lt;br&gt;&#xA;गोपाङ्गनानां श्रेष्ठाश्च ददृशुः सुमनोहराः ॥&lt;br&gt;&#xA;वराणां च वरा रम्या धन्या मान्याश्च शोभनाः ॥ ५१ ॥&lt;br&gt;&#xA;सर्वाः सौभाग्ययुक्ताश्च राधिकायाः प्रियाश्च ताः ॥&lt;br&gt;&#xA;भूषिता भूषणै रम्यैः प्रोद्भिन्ननवयौवनाः ॥ ५२ ॥&lt;br&gt;&#xA;एवं द्वारत्रयं दृष्ट्वा स्वप्ना ज्ञानाद्भुताश्रुतम् ॥&lt;br&gt;&#xA;अदृश्यमतिरम्यं चाप्यनिरूप्यं विचक्षणैः ॥ ५३ ॥&lt;br&gt;&#xA;तास्ताः सम्भाष्य देवास्ते विस्मिता ययुरीश्वराः ॥&lt;br&gt;&#xA;राधिकाभ्यन्तरं द्वारं षोडशाख्यं मनोहरम् ॥ ५४ ॥&lt;br&gt;&#xA;सर्वासां च प्रधानं च गोप्यं गोपाङ्गनागणैः ॥&lt;br&gt;&#xA;त्रयस्त्रिंशद्वयस्यानां निकरैर्वेष्टितं मुने ॥ ५५ ॥&lt;br&gt;&#xA;तेषामनिर्वचनीयैर्नानागुणसमन्वितैः ॥&lt;br&gt;&#xA;रूपयौवनसम्पन्नै रत्नालङ्कारभूषितैः ॥ ५६ ॥&lt;br&gt;&#xA;रत्नकङ्कणकेयूरत्ननूपुरभूषितैः ॥&lt;br&gt;&#xA;सद्रत्नकिङ्किणीजालैमर्ध्यदेशविभूषितैः ॥ ५७ ॥&lt;br&gt;&#xA;रत्नकुण्डलयुग्मेन गण्डस्थलविराजितैः ॥&lt;br&gt;&#xA;प्रफुल्लमालतीमालाजालैर्वक्षस्थलोज्ज्वलैः ॥ ५८ ॥&lt;br&gt;&#xA;शरत्पार्वणपद्मानां प्रभां मुष्णन्मुखेन्दुभिः ॥&lt;br&gt;&#xA;पारिजातप्रसूनानां मालाजालेन वेष्टितैः ॥ ॥ ५९ ॥&lt;br&gt;&#xA;पक्वबिम्बाधरोष्ठैश्च स्मेराननसरोरुहैः ॥&lt;br&gt;&#xA;पक्वदाडिमबीजाभिः शोभितैर्दन्तपङ्क्तिभिः ॥ 4.5.६० ॥&lt;br&gt;&#xA;चारुचम्पकवर्णाभिर्मध्यस्थलकृशैर्मुने ॥&lt;br&gt;&#xA;गजमौक्तिकयुक्ताभिर्नासिकाभिर्विराजितैः ॥ ६१ ॥&lt;br&gt;&#xA;खगेन्द्रचारुचञ्चूनां शोभामुष्णाभिरेव च ॥&lt;br&gt;&#xA;गजेन्द्रगण्डकठिन स्तनभारभरानतैः ॥ ६२ ॥&lt;br&gt;&#xA;पीनश्रोणिभरार्तैश्च मुकुन्दपदमानसैः ॥&lt;br&gt;&#xA;निमेषरहिता देवा द्वारं च ददृशुश्च ताः ॥६३॥&lt;br&gt;&#xA;लसद्रमणिरत्नैश्च वेदिकायुग्मशोभितम् ॥&lt;br&gt;&#xA;हरिन्मणीनां स्तम्भानां समूहैः संयुतं सदा ॥ ६४ ॥&lt;br&gt;&#xA;सिन्दूराकारमणिभिर्मध्यस्थलविराजितैः ॥&lt;br&gt;&#xA;पारिजात प्रसूनानां मालाजालैर्विभूषितम् ॥ ६५ ॥&lt;br&gt;&#xA;तत्संस्पर्शैर्गन्धवाहैः सर्वत्र सुरभीकृतम् ॥&lt;br&gt;&#xA;दृष्ट्वा तत्परमाश्चर्यं राधिकाभ्यन्तरं सुराः ॥ ६६ ॥&lt;br&gt;&#xA;श्रीकृष्णचरणाम्भोजदर्शनैकमनोरथाः ॥&lt;br&gt;&#xA;ताः सम्भाष्य ययुः शीघ्रं पुलकाञ्चितविग्रहाः ॥ ६७ ॥&lt;br&gt;&#xA;भक्त्युद्रेकादश्रुपूर्णाः किञ्चिन्नम्रात्मकन्धराः ॥&lt;br&gt;&#xA;आरात्ते ददृशुर्देवा राधिकाभ्यन्तरं वरम् ॥ ६८ ॥&lt;br&gt;&#xA;मन्दिराणां च मध्यस्थं चतुःशालं मनोहरम् ॥&lt;br&gt;&#xA;अमूल्यरत्नसाराणां सारेण रचितं परम् ॥ ६९ ॥&lt;br&gt;&#xA;नानारत्नमणिस्तम्भैर्वज्रयुक्तैश्च भूषितम् ॥&lt;br&gt;&#xA;पारिजातप्रसूनानां मालाजालैर्विराजितम् ॥ 4.5.७० ॥&lt;br&gt;&#xA;मुक्तासमूहैर्माणिक्यैः श्वेतचामरदर्पणैः ॥&lt;br&gt;&#xA;अमूल्यरत्नसाराणां कलशैर्भूषितं मुने ॥ ७१ ॥&lt;br&gt;&#xA;पट्टसूत्रग्रन्थियुक्तश्रीखण्डपल्लवान्वितैः ॥&lt;br&gt;&#xA;मणिस्तम्भसमूहैश्च रम्यप्राङ्गणभूषितम् ॥ ७२ ॥&lt;br&gt;&#xA;चन्दनागुरुकस्तूरीकुङ्कुमद्रवसंयुतम् ॥&lt;br&gt;&#xA;शु्क्लधान्यशुक्लपुष्पप्रवालफलतण्डुलैः ॥ ७३ ॥&lt;br&gt;&#xA;पर्णदूर्वाक्षतैर्लाजैर्निर्मञ्छनविभूषितैः ॥&lt;br&gt;&#xA;फलयुक्तै रत्नकुम्भैः सिन्दूरकुङ्कुमान्वितैः ॥ ७४ ॥&lt;br&gt;&#xA;पारिजातप्रसूनानां मालायुक्तैर्विराजितम् ॥&lt;br&gt;&#xA;प्रसूनाक्तैर्गन्धवाहैः सर्वत्र सुरभीकृतम् ॥ ७५ ॥&lt;br&gt;&#xA;सर्वानिर्वचनीयं च यद्द्रव्यमनिरूपितम् ॥&lt;br&gt;&#xA;ब्रह्माण्डे दुर्लभं यद्यद्वस्तुभिस्तैर्विराजितम् ॥ ७६ ॥&lt;br&gt;&#xA;पारिजातप्रसूनानां मालाजालैः सुशोभितम् ॥&lt;br&gt;&#xA;रत्नशय्यासु ललिताः सूक्ष्मवस्त्रपरिच्छदाः॥७७॥&lt;br&gt;&#xA;कोटिशो रत्नकुम्भाश्च रत्नपात्राणि नारद ॥&lt;br&gt;&#xA;अमूल्यानि च चारूणि तैस्तैरेव विभूषितम्॥७८॥&lt;br&gt;&#xA;नानाप्रकारवाद्यानां कलनादैर्निनादितम्॥&lt;br&gt;&#xA;स्वरयन्त्रैश्च वीणाभिर्गोपीसङ्गीतसुश्रुतम्॥ ७९ ॥&lt;br&gt;&#xA;मोहितं वाद्यशब्दैश्च मृदङ्गानां च नारद ॥&lt;br&gt;&#xA;गोपानां कृष्णतुल्यानां समूहैः परिवारितम्॥ ॥4.5.८०॥&lt;br&gt;&#xA;राधासखीनां गोपीनां वृन्दैर्वृन्दैर्विराजितम् ॥&lt;br&gt;&#xA;राधाकृष्णगुणोद्रेकपदसङ्गीतसुश्रुतम्॥८१॥&lt;br&gt;&#xA;एवमभ्यन्तरं दृष्ट्वा बभूवुर्विस्मिताः सुराः॥ ।&lt;br&gt;&#xA;शुश्रुवुर्मधुरं गीतं ददृशुर्नृत्यमुत्तमम् ॥८२॥&lt;br&gt;&#xA;तत्र तस्थुः सुराः सर्वे ध्यानैकतानमानसाः ॥&lt;br&gt;&#xA;रत्नसिंहासनं रम्यं ददृशुस्त्रिदशेश्वराः ॥ ८३ ॥&lt;br&gt;&#xA;धनुःशतप्रमाणं च परितो वर्तुलाकृतिम्॥&lt;br&gt;&#xA;सद्रत्नक्षुद्रकलशसमूहैश्च समन्वितम् ॥८४ ॥&lt;br&gt;&#xA;चित्रपुत्तलिकापुष्पचित्रकाननभूषितम् ॥&lt;br&gt;&#xA;तत्र तेजःसमूहं च सूर्यकोटिसमप्रभम् ॥ ८५ ॥&lt;br&gt;&#xA;प्रभया ज्वलितं ब्रह्मन्नाश्चर्यं महदद्भुतम् ॥&lt;br&gt;&#xA;सप्ततालप्रमाणं तद्व्याप्तमूर्ध्वं समन्ततः॥६६॥&lt;br&gt;&#xA;तेजोमुषं च सर्वेषां महाश्रमविवर्जितम् ॥&lt;br&gt;&#xA;सर्वव्यापि सर्वबीजं चक्षूरोधकरं परम् ॥८७॥&lt;br&gt;&#xA;दृष्ट्वा तेजःस्वरूपं च ते देवा ध्यानतत्पराः ॥&lt;br&gt;&#xA;प्रणेमुः परया भक्त्या भक्तिनम्रात्मकन्धराः ॥ ८८ ॥&lt;br&gt;&#xA;परमानन्दसंयोगादश्रुपूर्णविलोचनाः ॥&lt;br&gt;&#xA;पुलकाङ्कितसर्वाङ्गा वाञ्छापूर्णमनोरथाः ॥ ८९ ॥&lt;br&gt;&#xA;नत्वा तेजःस्वरूपं च तमीशं त्रिदशेश्वराः ॥&lt;br&gt;&#xA;तत्रोत्थाय ध्यानयुक्ताः प्रतस्थुस्तेजसः पुरः ॥ 4.5.९० ॥&lt;br&gt;&#xA;ध्यात्वैवं जगतां धाता बभूव सम्पुटाञ्जलिः ॥&lt;br&gt;&#xA;दक्षिणे शङ्करं कृत्वा वामे धर्मं च नारद ॥ ९१ ॥&lt;br&gt;&#xA;भक्त्युद्रेकात्प्रतुष्टाव ध्यानैकतानमानसः ॥&lt;br&gt;&#xA;परात्परं गुणातीतं परमात्मानमीश्वरम् ॥ ९२ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;वरं वरेण्यं वरदं वरदानां च कारणम् ॥&lt;br&gt;&#xA;कारणं सर्वभूतानां तेजोरूपं नमाम्यहम् ॥ ९३ ॥&lt;br&gt;&#xA;मङ्गलं मङ्गलानां च मङ्गलं मङ्गलप्रदम् ॥&lt;br&gt;&#xA;समस्तमङ्गलाधारं तेजोरूपं नमाम्यहम्॥ ९४ ॥&lt;br&gt;&#xA;स्थितं सर्वत्र निर्लिप्तमात्मरूपं परात्परम् ॥&lt;br&gt;&#xA;निरीहमवितर्क्यं च तेजोरूपं नमाम्यहम् ॥ ९५ ॥&lt;br&gt;&#xA;सगुणं निर्गुणं ब्रह्म ज्योतीरूपं सनातनम् ॥&lt;br&gt;&#xA;साकारं च निराकारं तेजोरूपं नमाम्यहम् ॥ ९६ ॥&lt;br&gt;&#xA;तमनिर्वचनीयं च व्यक्तमव्यक्तमेककम् ॥&lt;br&gt;&#xA;स्वेच्छामयं सर्वरूपं तेजोरूपं नमाम्यहम् ॥ ९७ ॥&lt;br&gt;&#xA;गुणत्रयविभागाय रूपत्रयधरं परम् ॥&lt;br&gt;&#xA;कलया ते कृताः सर्वे किं जानन्ति श्रुतेः परम् ॥ ९८ ॥&lt;br&gt;&#xA;सर्वाधारं सर्वरूपं सर्वबीजमबीजकम् ॥&lt;br&gt;&#xA;सर्वान्तकमनन्तं च तेजोरूपं नमाम्यहम् ॥ ९९ ॥&lt;br&gt;&#xA;लक्ष्यं षङ्गुणरूपं च वर्णनीयं विचक्षणैः ॥&lt;br&gt;&#xA;किं वर्णयामि लक्ष्यं च तेजोरूपं नमाम्यहम् ॥ 4.5.१०० ॥&lt;br&gt;&#xA;अशरीरं विग्रहवदिन्द्रियं यदतीन्द्रियम् ॥&lt;br&gt;&#xA;यदसाक्षि सर्वसाक्षि तेजोरूपं नमाम्यहम् ॥ १०१ ॥&lt;br&gt;&#xA;गमनार्हमपादं यदचक्षुः सर्वदर्शनम् ॥&lt;br&gt;&#xA;हस्तास्यहीनं यद्भोक्तृ तेजोरूपं नमाम्यहम् ॥ १०२ ॥&lt;br&gt;&#xA;वेदे निरूपितं वस्तु सन्तः शक्ताश्च वर्णितुम् ॥&lt;br&gt;&#xA;वेदेऽनिरूपितं यत्तत्तेजोरूपं नमाम्यहम् ॥ १०३ ॥&lt;br&gt;&#xA;सर्वेशं यदनीशं यत्सर्वादि यदनादि यत् ॥&lt;br&gt;&#xA;सर्वात्मकमनात्मं यत्तेजोरूपं नमाम्यहम् ॥ १०४ ॥&lt;br&gt;&#xA;अहं विधाता जगतो वेदानां जनकः स्वयम् ॥&lt;br&gt;&#xA;पाता धर्मो हरो हर्ता स्तोतुं शक्ता न केऽपि यत् ॥ १०५ ॥&lt;br&gt;&#xA;सेवया तव धर्मोऽयं पालने च निरूपितः॥&lt;br&gt;&#xA;तवाज्ञया च संहर्ता त्वया काले निरूपिते ॥१०६॥&lt;br&gt;&#xA;निःशेषोत्पत्तिकर्त्ताऽहं त्वत्पादाम्भोजसेवया ॥&lt;br&gt;&#xA;कर्मिणां फलदाता च त्वं भक्तानां च नः प्रभुः ॥ १०७&lt;br&gt;&#xA;ब्रह्माण्डे बिम्बसदृशे भूत्वा विषयिणो वयम् ॥&lt;br&gt;&#xA;एवं कतिविधाः सन्ति तेष्वनन्तेषु सेवकाः ॥१०८॥&lt;br&gt;&#xA;यथा न सङ्ख्या रेणूनां तथा तेषामणीयसाम् ॥&lt;br&gt;&#xA;सर्वेषां जनकश्चेशो यस्तं स्तोतुं च के क्षमाः ॥१०९॥&lt;br&gt;&#xA;एकैकलोमविवरे ब्रह्माण्डमेकमेककम् ॥&lt;br&gt;&#xA;यस्यैव महतो विष्णोः षोडशांशस्तवैव सः ॥4.5.११०॥&lt;br&gt;&#xA;ध्यायन्ते योगिनः सर्वे तवैतद्रूपमीप्सितम् ॥&lt;br&gt;&#xA;त्वद्भक्तदास्यनिरताः सेवन्ते चरणाम्बुजम् ॥ १११ ॥&lt;br&gt;&#xA;किशोरं सुन्दरतरं यक्षं कमनीयकम् ॥&lt;br&gt;&#xA;मन्त्रध्यानानुरूपं च दर्शयास्माकमीश्वर ॥ ११२ ॥&lt;br&gt;&#xA;नवीनजलदश्यामपीताम्बरधरं वरम् ॥&lt;br&gt;&#xA;द्विभुजं मुरलीहस्तं सस्मितं सुमनोहरम् ॥ ११३ ॥&lt;br&gt;&#xA;मयूरपिच्छचूडं च मालतीजालमण्डितम् ॥&lt;br&gt;&#xA;चन्दनागुरुकस्तूरीकुङ्कुमद्रवचर्चितम् ॥ ११४ ॥&lt;br&gt;&#xA;अमूल्यरत्नसाराणां सारभूषणभूषितम् ॥&lt;br&gt;&#xA;अमूल्यरत्नरचितकिरीटमुकुटोज्ज्वलम् ॥ ११५ ॥&lt;br&gt;&#xA;शरत्प्रफुल्लपद्मानां प्रभामोष्यास्यचन्द्रकम् ॥&lt;br&gt;&#xA;पक्वबिम्बसमानेन ह्यधरोष्ठेन राजितम् ॥ ११६ ॥&lt;br&gt;&#xA;पक्वदाडिमबीजाभदन्तपङ्क्तिमनोहरम् ॥&lt;br&gt;&#xA;केलीकदम्बमूले च स्थितं रासरसोन्मुखम् ॥ ११७ ॥&lt;br&gt;&#xA;गोपीवक्त्रस्मिततनुं राधावक्षःस्थलस्थितम् ॥&lt;br&gt;&#xA;एवं वाञ्छितरूपं ते दृष्टुं को वा न चोत्सुकः ॥११८॥&lt;br&gt;&#xA;इत्येवमुक्त्वा विश्वसृट् प्रणनाम पुनः पुनः ॥&lt;br&gt;&#xA;एवं स्तोत्रेण तुष्टाव धर्मोऽपि शङ्करः स्वयम् ॥११९॥&lt;br&gt;&#xA;ननाम भूयोभूयश्च साश्रुपूर्णविलोचनः ॥&lt;br&gt;&#xA;तिष्ठतोऽपि पुनः स्तोत्रं प्रचक्रुस्त्रिदशेश्वराः ॥ 4.5.१२० ॥&lt;br&gt;&#xA;व्याप्तास्तत्राश्रमे सर्वे श्रीकृष्णतेजसा मुने ॥&lt;br&gt;&#xA;स्तवराजमिमं नित्यं ब्रह्मेशधर्मभिः कृतम् ॥ १२१ ॥&lt;br&gt;&#xA;पूजाकाले हरेरेवं भक्तियुक्तश्च यः पठेत् ॥&lt;br&gt;&#xA;सुदुर्लभां दृढां भक्तिं निश्चलां लभते हरेः ॥ १२२ ॥&lt;br&gt;&#xA;सुरासुरमुनीन्द्राणां दुर्लभं दास्यमेव च ॥&lt;br&gt;&#xA;अणिमादिकसिद्धिं च सालोक्यादि चतुष्टयम् ॥१२३॥&lt;br&gt;&#xA;इहैव विष्णुतुल्यश्च विख्यातः पूजितो धुवम् ॥&lt;br&gt;&#xA;वाक्सिद्धिर्मन्त्रसिद्धिश्च भवेत्तस्य सुनिश्चितम् ॥ १२४ ॥&lt;br&gt;&#xA;सर्वसौभाम्यसंयुक्तं यशसा पूरितं जगत् ॥&lt;br&gt;&#xA;पुत्रश्च विद्या कविता निश्चला कमला तथा॥१२५॥&lt;br&gt;&#xA;पत्नी पतिव्रता साध्वी सुशीला सुस्थिराः प्रजाः ॥&lt;br&gt;&#xA;कीर्तिश्च चिरकालीना त्वन्ते कृष्णान्तिके गतिः ॥ १२६ ॥&lt;br&gt;&#xA;इति श्रीब्रह्म वैवर्ते महापुराणे श्रीकृष्णजन्मखण्डे गोलोकवर्णने श्रीकृष्णस्तोत्रराजपठनं नाम पञ्चमोऽध्यायः ॥ ५ ॥&lt;/p&gt;</description>
    </item>
    <item>
      <title>००६</title>
      <link>https://vishvAsa.github.io/purANam_vaiShNavam/brahma-vaivarta-purANam/04/006/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/006/</guid>
      <description>&lt;p&gt;श्रीनारायण उवाच ॥ ॥&lt;br&gt;&#xA;ध्यात्वा स्तुत्वा च तिष्ठन्तो देवास्ते तेजसः पुरः ॥&lt;br&gt;&#xA;ददृशुस्तेजसो मध्ये शरीरं कमनीयकम् ॥ १ ॥&lt;br&gt;&#xA;सजलाम्भोदवर्णाभं सस्मितं सुमनोहरम् ॥&lt;br&gt;&#xA;परमाह्लादकं रूपं त्रैलोक्यचित्तमोहनम् ॥ २ ॥&lt;br&gt;&#xA;गण्डस्थलकपोलाभ्यां ज्वलन्मकर कुण्डलम् ॥&lt;br&gt;&#xA;सद्रत्ननूपुराभ्यां च चरणाम्भोजराजितम् ॥ ३ ॥&lt;br&gt;&#xA;वह्निशुद्धहरिद्राभामूल्यवस्त्रविराजितम् ॥&lt;br&gt;&#xA;मणिरत्नेन्द्रसाराणां स्वेच्छा कौतुकनिर्मितैः ॥ ४ ॥&lt;br&gt;&#xA;भूषितं भूषणै रम्यैस्तद्रूपेणैव भूषितैः ॥&lt;br&gt;&#xA;विनोदमुरलीयुक्तबिम्बाधरमनोहरम् ॥ ५ ॥&lt;br&gt;&#xA;प्रसन्नेक्षणपश्यन्तं भक्तानुग्रहकातरम् ॥&lt;br&gt;&#xA;सद्रत्नगुटिकायुक्तकवचोरःस्थलोज्ज्वलम् ॥ ६ ॥&lt;br&gt;&#xA;कौस्तुभासक्तसद्रत्नप्रदीप्ततेजसोज्ज्वलम् ॥&lt;br&gt;&#xA;तत्र तेजसि चार्वङ्गीं ददृशू राधिकाभिधाम् ॥ ७ ॥&lt;br&gt;&#xA;पश्यन्तं सस्मितं कान्तं पश्यन्तीं वक्रचक्षुषा ॥&lt;br&gt;&#xA;मुक्तापङ्क्तिविनिन्द्यैकदन्तपङ्क्तिविराजिताम् ॥ ॥ ८ ॥&lt;br&gt;&#xA;ईषद्धास्यप्रसन्नास्यां शरत्पङ्कजलोचनाम् ॥&lt;br&gt;&#xA;शरत्पार्वणचन्द्राभाविनिन्दास्यमनोहराम् ॥ ९ ॥&lt;br&gt;&#xA;बन्धुजीवप्रभामुष्टाधरौष्ठरु चिराननाम् ॥&lt;br&gt;&#xA;रणन्मञ्जीरयुग्मेन पादाम्बुजविराजिताम् ॥ 4.6.१० ॥&lt;br&gt;&#xA;मणीन्द्राणां प्रभामोषनखराजिविराजिताम् ॥&lt;br&gt;&#xA;कुङकुमाभासमाच्छाद्य पदाधोरागभूषिताम् ॥ ११ ॥&lt;br&gt;&#xA;अमूल्यरत्नसाराणां रशनाश्रोणिभूषिताम् ॥&lt;br&gt;&#xA;हुताशनविशुद्धांशुकामूल्यज्वलितोज्ज्वलाम् ॥ १२ ॥&lt;br&gt;&#xA;महामणीन्द्रसाराणां किङ्किणीमध्यसंयुताम् ॥&lt;br&gt;&#xA;सद्रत्नहारकेयूरकरकङ्कणभूषिताम् ॥ १३ ॥&lt;br&gt;&#xA;रत्नेन्द्रसाररचितकपोलोज्ज्वलकुण्डलाम् ॥&lt;br&gt;&#xA;कर्णोपरि मणीन्द्राणां कर्णभूषणभूषिताम् ॥ १४ ॥&lt;br&gt;&#xA;खगेन्द्रचञ्चुनासाग्र गजेन्द्रमौक्तिकान्विताम् ॥&lt;br&gt;&#xA;मालतीमालया वक्रकबरीभारशोभि ताम् ॥ १५ ॥&lt;br&gt;&#xA;मालया कौस्तुभेन्द्राणां वक्षःस्थलसुशोभिताम्॥&lt;br&gt;&#xA;पारिजातप्रसूनानां मालाजालोज्ज्वलाम्बराम् ॥ १६ ॥&lt;br&gt;&#xA;रत्नाङ्गुलीय निकरैः कराङ्गुलिविभूषिताम् ॥&lt;br&gt;&#xA;दिव्यशङ्खविकारैश्च चित्ररागविभूषितैः ॥१७॥&lt;br&gt;&#xA;सूक्ष्मसूत्राकृतै रम्यैर्भूषिता शङ्खभूषणैः ॥&lt;br&gt;&#xA;सद्रत्नसारगुटिकाराजिसूत्रसुशोभिताम् ॥ १८॥&lt;br&gt;&#xA;प्रतप्तस्वर्णवर्णाभामाच्छाद्य चारुविग्रहाम् ॥&lt;br&gt;&#xA;नितम्बश्रोणिललितां पीनस्तननताम्बराम् ॥१९॥&lt;br&gt;&#xA;भूषितां भूषणैः सर्वैः सौन्दर्येण विभूषितैः ॥&lt;br&gt;&#xA;विस्मितास्त्रिदशाः सर्वे दृष्ट्वा तामीश्वरीं वराम्॥&lt;br&gt;&#xA;तुष्टुवुस्ते सुराः सर्वे पूर्णसर्वमनोरथाः॥4.6.२०॥&lt;br&gt;&#xA;॥ ब्रह्मोवाच ॥&lt;br&gt;&#xA;तव चरणसरोजे मन्मनश्चञ्चरीको भ्रमतु सततमीश प्रेमभक्त्या सरोजे ॥&lt;br&gt;&#xA;भुवनविभवभोगात्तापशान्त्यौषधायसुदृढसु परिपक्वादेहिभक्ति चदास्यम् ॥ २१ ॥&lt;br&gt;&#xA;॥ शङ्कर उवाच ॥ ॥&lt;br&gt;&#xA;भवजलनिधिमग्नम्बित्तमीनो मदीयो भ्रमति सततमस्मिन्घोरसंसार कूपे ॥&lt;br&gt;&#xA;विषयमतिविनिन्द्यं सृष्टिसंहाररूपमपनय तव भक्तिं देहि पादारविन्दे ॥ २२ ॥&lt;br&gt;&#xA;॥ धर्म उवाच ॥&lt;br&gt;&#xA;तव निजजनसार्द्धं सङ्गमो मे मदीश भवतु विषयबन्धच्छेदने तीक्ष्णखङ्गः।&lt;br&gt;&#xA;तव चरणसरोजे स्थानदानैकहेतुर्जनुषि जनुषि भक्तिं देहि पादारविन्दे ॥२३॥&lt;br&gt;&#xA;इत्येवं स्तवनं कृत्वा परिपूर्णैकसानसाः ॥&lt;br&gt;&#xA;कामपूरस्य पुरतस्तिष्ठतो राधिकापतेः ॥ २४ ॥&lt;br&gt;&#xA;सुराणां स्तवनं श्रुत्वा तानु वाच कृपानिधिः ॥&lt;br&gt;&#xA;हितं तथ्यं च वचनं स्मेराननसरोरुहः ॥ २५ ॥&lt;br&gt;&#xA;॥ श्रीकृष्ण उवाच ॥ ॥&lt;br&gt;&#xA;तिष्ठतागच्छत सुरा मदीया नात्र संशयः ॥&lt;br&gt;&#xA;शिवाश्रयाणां कुशलं प्रष्टुं युक्तं न साम्प्रतम् ॥ २६ ॥&lt;br&gt;&#xA;निश्चिन्ता भवतात्रैव का चिन्ता वो मयि स्थिते॥&lt;br&gt;&#xA;स्थितोऽहं सर्वजीवेषु प्रत्यक्षोऽहं स्तवेन वै॥२७॥&lt;br&gt;&#xA;युष्माकं यमभिप्रायं सर्वं जानामि निश्चितम् ॥&lt;br&gt;&#xA;शुभाशुभं च यत्कर्म काले खलु भविष्यति ॥ २८ ॥&lt;br&gt;&#xA;महत्क्षुद्रं च यत्कर्म सर्वं कालकृतं सुराः ॥&lt;br&gt;&#xA;स्वे स्वे काले च तरवः फलिताः पुष्पिणः सदा ॥ २९ ॥&lt;br&gt;&#xA;परिपक्वफलाः काले काले पक्वफलान्विताः ॥&lt;br&gt;&#xA;सुखं दुःखं विपत्सम्पच्छोकचिन्ताशुभाशुभम् ॥ 4.6.३० ॥&lt;br&gt;&#xA;स्वकर्मफलनिष्ठं च सर्वकालेऽप्युपस्थितम् ॥&lt;br&gt;&#xA;न हि कस्य प्रियः को वा विप्रियो वा जगत्त्रये ॥ ३१ ॥&lt;br&gt;&#xA;काले कार्यवशात्सर्वे भवन्त्येवाप्रियाः प्रियाः ॥&lt;br&gt;&#xA;राजानो मनवः पृथ्व्यां दृष्टा युष्माभिरत्र वै ॥ ३२ ॥&lt;br&gt;&#xA;स्वकर्मफलपाकेन सर्वे कालवशं गताः ॥&lt;br&gt;&#xA;युष्माकमधुना चैव गोलोके यत्क्षणं गतम् ॥ ३३ ॥&lt;br&gt;&#xA;पृथिव्यां तत्क्षणेनैव सप्तमन्वतरं गतम् ॥&lt;br&gt;&#xA;इन्द्राः सप्त गतास्तत्र देवेन्द्र श्चाष्टमोऽधुना ॥ ३४ ॥&lt;br&gt;&#xA;कालचक्रं भ्रमत्येव मदीयं च दिवानिशम् ॥&lt;br&gt;&#xA;इन्द्राश्च मानवा भूपाः सर्वे कालवशं गताः ॥ ३५ ॥&lt;br&gt;&#xA;कीर्तिः पृथ्व्यां पुण्यमद्य कथामात्रावशेषितम् ॥&lt;br&gt;&#xA;अधुनाऽपि च राजानो दुष्टाश्च हरिनिन्दकाः ॥ ३६ ॥&lt;br&gt;&#xA;बभूवुर्बहवो भूमौ महाबल पराक्रमाः ॥&lt;br&gt;&#xA;सर्वे यास्यन्ति राजानः कालान्तरवशं धुवम् ॥ ३७ ॥&lt;br&gt;&#xA;उपस्थितोऽपि कालोऽयं वातो वाति निरन्तरम् ॥&lt;br&gt;&#xA;वह्निर्दहति सूर्यश्च तपत्येव ममाज्ञया ॥ ३८ ॥&lt;br&gt;&#xA;व्याधयः सन्ति देहेषु मृत्युश्चरति जन्तुषु ॥&lt;br&gt;&#xA;वर्षन्त्येते जलधराः सर्वे देवा ममाज्ञया ॥ ३९ ॥&lt;br&gt;&#xA;ब्राह्मण्यनिष्ठा विप्राश्च तपोनिष्ठास्तपोधनाः ॥ ब्र&lt;br&gt;&#xA;ह्मर्षयो ब्रह्मनिष्ठा योगनिष्ठाश्च योगिनः ॥ 4.6.४० ॥&lt;br&gt;&#xA;ते सर्वे मद्भयाद्भीताः स्वकर्मधर्मतत्पराः ॥&lt;br&gt;&#xA;मद्भक्ताश्चैव निःशङ्काः कर्मनिर्मूलकारकाः ॥ ४१ ॥&lt;br&gt;&#xA;देवाः कालस्य कालोऽहं विधाता धातुरेव च ॥&lt;br&gt;&#xA;संहारकर्तुः संहर्ता पातुः पाता परात्परः ॥ ४२ ॥&lt;br&gt;&#xA;ममाज्ञयाऽयं संहर्ता नाम्रा तेन हरः स्मृतः ॥&lt;br&gt;&#xA;त्वं विश्वसृट् सृष्टिहेतोः पाता धर्मस्य रक्षणात् ॥ ४३ ॥&lt;br&gt;&#xA;ब्रह्मादितृणपर्यन्तं सर्वेषामहमीश्वरः ॥&lt;br&gt;&#xA;स्वकर्मफलदाताऽहं कर्मनिर्मूलकारकः ॥ ४४ ॥&lt;br&gt;&#xA;अहं यान्संहरिष्यामि कस्तेषामपि रक्षिता ॥&lt;br&gt;&#xA;यानहं पालयिष्यामि तेषां हन्ता न कोऽपि वा ॥ ४५ ॥&lt;br&gt;&#xA;सर्वेषामपि संहर्ता स्रष्टा पाताऽहमेव च ॥&lt;br&gt;&#xA;नाहं शक्तश्च भक्तानां संहारे नित्यदेहिनाम् ॥ ४६ ॥&lt;br&gt;&#xA;भक्ता ममानुगा नित्यं मत्पादार्चनतत्पराः ॥&lt;br&gt;&#xA;अहं भक्तान्तिके शश्वत्तेषां रक्षणहेतव ॥ ४७ ॥&lt;br&gt;&#xA;सर्वे नश्यन्ति ब्रह्माण्डे प्रभवन्ति पुनःपुनः ॥&lt;br&gt;&#xA;न मे भक्ताः प्रणश्यन्ति निःशङ्काश्च निरापदः ॥ ४८ ॥&lt;br&gt;&#xA;अतो विपश्चितः सर्वे दास्यं वाञ्छन्ति नो वरम् ॥&lt;br&gt;&#xA;ये मां दास्यं प्रयाचन्ते धन्यास्तेऽन्ये च वञ्चिताः ॥ ४९ ॥&lt;br&gt;&#xA;जन्ममृत्युजराव्याधि भयं च यमयातना ॥&lt;br&gt;&#xA;अन्येषां कर्मिणामस्ति न भक्तानां च कर्हिचित् ॥ 4.6.५० ॥&lt;br&gt;&#xA;भक्ता न लिप्ताः पापेषु पुण्येषु सर्वक र्मिणः ॥&lt;br&gt;&#xA;अहं धुनोमि तेषां च कर्मभोगान्सुनिश्चितम् ॥ ५१ ॥&lt;br&gt;&#xA;अहं प्राणश्च भक्तानां भक्ताः प्राणा ममापि च ॥&lt;br&gt;&#xA;ध्यायन्ते ते च मां नित्यं तान्स्मरामि दिवानिशम् ॥ ५२ ॥&lt;br&gt;&#xA;चक्रं सुदर्शनं नाम षोडशारं सुतीक्ष्णकम् ॥&lt;br&gt;&#xA;यत्तेजः षोडशांशोऽपि नास्ति सर्वेषु जीविषु ॥ ९३ ॥&lt;br&gt;&#xA;भक्तान्तिके तु तच्चक्रं दत्त्वा रक्षार्थमीप्सितम् ॥&lt;br&gt;&#xA;न स्वास्थ्यं न च प्रीतिर्मे यामि तेषां च सन्निधिम् ॥ ५४ ॥&lt;br&gt;&#xA;न मे स्वास्थ्यं च वैकुण्ठे गोलोके राधिकान्तिके ॥&lt;br&gt;&#xA;यत्र तिष्ठन्ति भक्तास्ते तत्र तिष्ठाम्यहर्निशम् ॥ ५५ ॥&lt;br&gt;&#xA;प्राणेभ्यः प्रेयसी राधा स्थितोरसि दिवानिशम् ॥&lt;br&gt;&#xA;यूयं प्राणाधिका लक्ष्मीर्न मे भक्तात्परा प्रिया ॥ ५६ ॥&lt;br&gt;&#xA;भक्तदत्तं च यद्द्रव्यं भक्त्या ऽश्नामि सुरेश्वराः ॥&lt;br&gt;&#xA;अभक्तदत्तं नाश्नामि ध्रुवं भुङ्क्ते बलिं स्वयम् ॥ ५७ ॥&lt;br&gt;&#xA;स्त्रीपुत्रस्वजनांस्त्यक्त्वा ध्यायन्ते मामहर्निशम् ॥&lt;br&gt;&#xA;युष्मान्विहाय तान्नित्यं स्मराम्यहमहर्निशम् ॥ ५८ ॥&lt;br&gt;&#xA;दुष्टा यदा मे भक्तानां ब्राह्मणानां गवामपि ॥&lt;br&gt;&#xA;क्रतूनां देवतानां च हिंसां कुर्वन्ति निश्चितम् ॥ ५९ ॥&lt;br&gt;&#xA;तथाऽचिरं ते नश्यन्ति यथा वह्नौ तृणानि च ॥&lt;br&gt;&#xA;न कोऽपि रक्षिता तेषां मयि हन्तर्युपस्थिते ॥ 4.6.६० ॥&lt;br&gt;&#xA;यास्यामि पृथिवीं देवा यात यूयं स्वमालयम् ॥&lt;br&gt;&#xA;यूयं चैवांशरूपेण शीघ्रं गच्छत भूतलम् ॥ ६१ ॥&lt;br&gt;&#xA;इत्युक्त्वा जगतां नाथो गोपाना हूय गोपिकाः ॥&lt;br&gt;&#xA;उवाच मधुरं वाक्यं सत्यं यत्समयोचितम् ॥ ६२ ॥&lt;br&gt;&#xA;गोपा गोप्यश्च शृणुत यात नन्दव्रजं परम् ॥&lt;br&gt;&#xA;वृषभानुगृहे क्षिप्रं गच्छ त्वमपि राधिके ॥ ६३ ॥&lt;br&gt;&#xA;वृषभानुप्रिया साध्वी नन्दगोपकलावती ॥&lt;br&gt;&#xA;सुबलस्य सुता सा च कमलांशसमुद्भवा ॥ ॥ ६४ ॥&lt;br&gt;&#xA;पितॄणां मानसी कन्या धन्या मान्या च योषिताम् ॥&lt;br&gt;&#xA;पुरा दुर्वाससः शापाज्जन्म तस्या व्रजे गृहे ॥ ६५ ॥&lt;br&gt;&#xA;तस्या गृहे जन्म लभ शीघ्रं नन्दव्रजं व्रज ॥&lt;br&gt;&#xA;त्वामहं बालरूपेण गृह्णामि कमलानने ॥ ६६ ॥&lt;br&gt;&#xA;त्वं मे प्राणाधिका राधे तव प्राणाधिकोऽप्यहम्॥&lt;br&gt;&#xA;न किञ्चिदावयोर्भिन्नमेकाङ्गं सर्वदैव हि ॥६७॥&lt;br&gt;&#xA;श्रुत्वैवं राधिका तत्र रुरोद प्रेमविह्वला ॥&lt;br&gt;&#xA;पपौ चक्षुश्चकोराभ्यां मुखचन्द्रं हरेर्मुने ॥६८॥&lt;br&gt;&#xA;जनुर्लभत गोपाश्च गोप्यश्च पृथिवीतले ॥&lt;br&gt;&#xA;गोपानामुत्तमानां च मन्दिरे मन्दिरे शुभे ॥६९॥&lt;br&gt;&#xA;एतस्मिन्नन्तरे सर्वे ददृशू रथमुत्तमम् ॥&lt;br&gt;&#xA;मणिरत्नेन्द्रसारेण हीरकेण विभूषितम् ॥4.6.७०॥&lt;br&gt;&#xA;श्वेतचामरलक्षेण शोभितं दर्पणायुतैः ॥&lt;br&gt;&#xA;सूक्ष्मकाषायवस्त्रेण वह्निशुद्धेन भूषितम् ॥ ॥ ७१ ॥&lt;br&gt;&#xA;सद्रत्नकलशानां च सहस्रेण सुशोभितम् ॥&lt;br&gt;&#xA;पारिजातप्रसूनानां मालाजालैर्विराजितम् ॥ ७२ ॥&lt;br&gt;&#xA;पार्षदप्रवरैयुक्तं शात कुम्भमयं शुभम् ॥&lt;br&gt;&#xA;तेजःस्वरूपमतुलं शतसूर्यसमप्रभम् ॥ ७३ ॥&lt;br&gt;&#xA;तत्रस्थं पुरुषं श्यामं सुन्दरं कमनीयकम् ॥&lt;br&gt;&#xA;शङ्खचक्रगदापद्मधरं पीताम्बरं वरम् ॥ ७४ ॥&lt;br&gt;&#xA;किरीटिनं कुण्डलिनं वनमालाविभूषितम् ॥&lt;br&gt;&#xA;चन्दनागुरुकस्तूरीकुङ्कुमद्रवचर्चितम् ॥ ७५ ॥&lt;br&gt;&#xA;चतुर्भुजं स्मेरवक्त्रं भक्तानुग्रहकातरम् ॥&lt;br&gt;&#xA;मणिरत्नेन्द्रसाराणां सारभूषणभूषितम् ॥ ७६ ॥&lt;br&gt;&#xA;देवीं तद्वामतो रम्यां शुक्लवर्णां मनोहराम् ॥&lt;br&gt;&#xA;रत्नालङ्कारशोभाढ्यां शोभितां पीतवाससा ॥ ७७ ॥&lt;br&gt;&#xA;शरत्पार्वणचन्द्रास्यां शरत्पङ्कजलोचनाम् ॥&lt;br&gt;&#xA;पक्वबिम्बाधरोष्ठीं च स्मेरयु क्तां मनोहराम् ॥ ७८ ॥&lt;br&gt;&#xA;वेणुवीणाग्रन्थहस्तां भक्तानुग्रहकातराम् ॥&lt;br&gt;&#xA;विद्याधिष्ठातृदेवीं च ज्ञानरूपां सरस्वतीम् ॥ ७९ ॥&lt;br&gt;&#xA;अपरां दक्षिणे रम्यां शतचन्द्रसमप्रभाम् ॥&lt;br&gt;&#xA;प्रतप्तस्वर्णवर्णाभां सस्मितां सुमनोहराम् ॥ 4.6.८० ॥&lt;br&gt;&#xA;सद्रत्नकुण्डलाभ्यां च सुकपोलविराजि ताम् ॥&lt;br&gt;&#xA;अमूल्यरत्नखचितामूल्यवस्त्रेण भूषिताम् ॥ ८१ ॥&lt;br&gt;&#xA;अमूल्यरत्नकेयूरकरकङ्कणशोभिताम् ॥&lt;br&gt;&#xA;सद्रत्नसारमञ्जीरकलशब्दस मन्विताम् ॥ ८२ ॥&lt;br&gt;&#xA;मणीन्द्रकिङ्किणीयुक्तमध्यदेशसमन्विताम् ॥&lt;br&gt;&#xA;पारिजातप्रसूनानां मालावक्षः स्थलोज्ज्वलाम् ॥ ८३ ॥&lt;br&gt;&#xA;प्रफुल्ल मालतीमालासंयुक्तकबरीयुताम् ॥&lt;br&gt;&#xA;शरच्चन्द्रप्रभामुष्णन्मुखचारुविभूषिताम् ॥ ८४ ॥&lt;br&gt;&#xA;कस्तूरीबिन्दुसंयुक्तसिन्दुरतिलकान्विताम् ॥&lt;br&gt;&#xA;सुचारुकज्जलासक्तशरत्पङ्कजलोचनाम् ॥ ८५ ॥&lt;br&gt;&#xA;सहस्रदलसंसक्तलीलाकमलसंयुताम् ॥&lt;br&gt;&#xA;नारायणं च पश्यन्तं पश्यन्ती वक्रच क्षुषा ॥ ८६ ॥&lt;br&gt;&#xA;अवरुह्य रथात्तूर्ण सस्त्रीकः सहपार्षदः ॥&lt;br&gt;&#xA;जगाम च सभां रम्यां गोपगोपीसमन्विताम् ॥ ८७ ॥&lt;br&gt;&#xA;देवा गोप्यश्च गोपाश्च तस्थुः प्राञ्जलयो मुदा ॥&lt;br&gt;&#xA;सामवेदोक्तस्तोत्रेण कृतेन च सुरर्षिभिः ॥ ८८ ॥&lt;br&gt;&#xA;गत्वा नारायणो देवो विलीनः कृष्णविग्रहे ॥&lt;br&gt;&#xA;दृष्ट्वा च परमाश्चर्यं ते सर्वे विस्मयं ययुः ॥ ८९ ॥&lt;br&gt;&#xA;एतस्मिन्नन्तरे तत्र शातकुम्भमयाद्रथात् ॥&lt;br&gt;&#xA;अवरुह्य स्वयं विष्णुः पाता च जग तां पतिः ॥ 4.6.९० ॥&lt;br&gt;&#xA;आजगाम चतुर्बाहुर्वनमालाविभूषितः ॥&lt;br&gt;&#xA;पीताम्बरधरः श्रीमान्सस्मितः सुमनोहरः ॥ ९१ ॥&lt;br&gt;&#xA;सर्वालङ्कारशोभा ढ्यः सूर्यकोटिसमप्रभः ॥&lt;br&gt;&#xA;उत्तस्थुस्ते च तं दृष्ट्वा तुष्टुवुः प्रणता मुने ॥ ९२ ॥&lt;br&gt;&#xA;स चापि लीनस्तत्रैव राधिकेशस्य विग्रहे ॥&lt;br&gt;&#xA;ते दृष्ट्वा महदाश्चर्यं विस्मयं परमं ययुः ॥ ९३ ॥&lt;br&gt;&#xA;संविलीने हरेरङ्गे श्वेतद्वीपनिवासिनि ॥&lt;br&gt;&#xA;एतस्मिन्नन्तरे तूर्णमाजगाम त्वरान्वितः ॥ ९४ ॥&lt;br&gt;&#xA;शुद्धस्फटिकसङ्काशो नाम्ना सङ्कर्षणः स्मृतः ॥&lt;br&gt;&#xA;सहस्रशीर्षा पुरुषः शतसूर्यसमप्रभः ॥ ९५ ॥&lt;br&gt;&#xA;आगतं तुष्टुवुः सर्वे दृष्ट्वा तं विष्णुवि ग्रहम् ॥&lt;br&gt;&#xA;स चागत्य नतस्कधस्तुष्टाव राधिकेश्वरम् ॥ ९६ ॥&lt;br&gt;&#xA;सहस्रमूर्धा भक्त्या च प्रणनाम च नारद ॥&lt;br&gt;&#xA;आवां च धर्मपुत्रौ द्वौ नर नारायणाभिधौ ॥ ९७ ॥&lt;br&gt;&#xA;लीनोऽहं कृष्णपादाब्जे बभूव फाल्गुनोऽवरः॥&lt;br&gt;&#xA;ब्रह्मेशशेषधर्माश्च तस्थुरेकत्र तत्र वै ॥ ९८ ॥&lt;br&gt;&#xA;एतस्मिन्नन्तरे देवा ददृशू रथमुत्तमम् ॥&lt;br&gt;&#xA;स्वर्णसारविकारं च नानासनपरिच्छदम् ॥ ९९ ॥&lt;br&gt;&#xA;मणीन्द्रसारसंयुक्तं वह्निशुद्धांशुकान्वितम् ॥&lt;br&gt;&#xA;श्वेतचामर संयुक्तं भूषितं दर्पणान्वितैः ॥ 4.6.१०० ॥&lt;br&gt;&#xA;सद्रत्नसारकलशसमूहेन विराजितम् ॥&lt;br&gt;&#xA;पारिजातप्रसूनानां मालाजालैः सुशोभितम्॥ १०१ ॥&lt;br&gt;&#xA;सहस्रचक्रसंयुक्तं मनोयायि मनोहरम् ॥&lt;br&gt;&#xA;ग्रीष्ममध्याह्नमार्तण्डप्रभामोषकरं वरम् ॥ १०२ ॥&lt;br&gt;&#xA;मुक्तामाणिक्यवज्राणां समूहेन समुज्ज्वलम् ॥&lt;br&gt;&#xA;चित्रपुत्तलिकापुष्पसरः काननचित्रितम् ॥ १०३ ॥&lt;br&gt;&#xA;देवानां दानवानां च रथानां प्रवरं मुने ॥&lt;br&gt;&#xA;यत्नेन शङ्करप्रीत्या निर्मितं विश्वकर्मणा ॥ १०४ ॥&lt;br&gt;&#xA;पञ्चाशद्योजनोर्ध्वं च चतुर्योजनविस्तृतम् ॥&lt;br&gt;&#xA;रतितुल्यवधूयुक्तैः शोभितं रतिमं दिरैः ॥ १०५ ॥&lt;br&gt;&#xA;तत्रस्थां ददृशुर्देवीं रत्नालङ्कारभूषिताम् ॥&lt;br&gt;&#xA;प्रदग्धस्वर्णसाराणां प्रभामोषकरद्युतिम् ॥ १०६ ॥&lt;br&gt;&#xA;तेजःस्वरूपा मतुलां मूलप्रकृतिमीश्वरीम् ॥&lt;br&gt;&#xA;सहस्रभुजसंयुक्तां नानायुधसमन्विताम् ॥ १०७ ॥&lt;br&gt;&#xA;ईषद्धास्यप्रसन्नास्यां भक्तानुग्रहकातराम् ॥&lt;br&gt;&#xA;गण्डस्थलकपोलस्थसद्रत्नकुण्डलोज्ज्वलाम् ॥ १०८ ॥&lt;br&gt;&#xA;रत्नेन्द्रसाररचितक्वणन्मञ्जीररञ्जिताम् ॥&lt;br&gt;&#xA;मणीन्द्रमेखलायुक्तमध्य देशसुशोभिताम् ॥ १०९ ॥&lt;br&gt;&#xA;सद्रत्नसारकेयूरकरकङ्कणभूषिताम् ॥&lt;br&gt;&#xA;मन्दारपुष्पमालाभिरुरःस्थलसमुज्ज्वलाम् ॥ 4.6.११० ॥&lt;br&gt;&#xA;नितम्बकठिनश्रोणीं पीनोन्नतकुचानताम् ॥&lt;br&gt;&#xA;शरत्सुधाकराभासविनिन्दास्यमनोहराम् ॥ १११ ॥&lt;br&gt;&#xA;कज्जलोज्जलरेखाक्तशरत्पङ्कजलोच नाम् ॥&lt;br&gt;&#xA;चन्दनागुरुकस्तूरीचित्रपत्रविभूषिताम् ॥ ११२ ॥&lt;br&gt;&#xA;मुक्तापङ्क्तिप्रभामुष्टदन्तराजिविराजिताम् ॥&lt;br&gt;&#xA;प्रफुल्लमालतीमालासंसक्तकबरीं वराम् ॥११३ ॥&lt;br&gt;&#xA;पक्षीन्द्रचञ्चुनासाग्रगजेन्द्रमौक्तिकान्विताम् ॥&lt;br&gt;&#xA;वह्निशुद्धांशुकेनातिज्वलितेन समुज्ज्वलाम् ॥ ११४ ॥&lt;br&gt;&#xA;सिंहपृष्ठसमारूढां सुताभ्यां सहितां मुदा ॥&lt;br&gt;&#xA;अवरुह्य रथात्तूर्ण श्रीकृष्णं प्रणनाम च ॥ ११५ ॥&lt;br&gt;&#xA;सुताभ्यां सहिता देवी समुवा स वराननाः ॥&lt;br&gt;&#xA;गणेशः कार्त्तिकेयश्च नत्वा कृष्ण परात्परम् ॥ ११६ ॥&lt;br&gt;&#xA;ननाम शङ्करं धर्ममनन्तं कमलोद्भवम् ॥&lt;br&gt;&#xA;उत्तस्थुरारात्ते देवा दृष्ट्वा तौ त्रिदशेश्वरौ ॥ ११७ ॥&lt;br&gt;&#xA;आशिषं च ददुर्देवा वासयामासुरन्तिके ॥&lt;br&gt;&#xA;ताभ्यां सह सदालापं चक्रुर्देवा मुदाऽन्विताः ॥ ११८ ॥&lt;br&gt;&#xA;तस्थुर्देवाः सभामध्ये देवस्य पुरतो हरेः ॥&lt;br&gt;&#xA;गोपा गोप्यश्च बहुशो बभूवुर्विस्मयाकुलाः ॥ ११९ ॥&lt;br&gt;&#xA;उवाच कमलां कृष्णः स्मेराननसरोरुहः ॥&lt;br&gt;&#xA;त्वं गच्छ भीष्मकगृहं नानारत्नसमन्वितम् ॥ 4.6.१२० ॥&lt;br&gt;&#xA;वैदर्भ्या उदरे जन्म लभ देवि सना तनि ॥&lt;br&gt;&#xA;तव पाणिं ग्रहीष्यामि गत्वाऽहं कुण्डिनं सति ॥ १२१ ॥&lt;br&gt;&#xA;ता देव्यः पार्वतीं दृष्ट्वा समुत्थाय त्वरान्विताः ॥&lt;br&gt;&#xA;रत्नसिंहासने रम्ये वासयामासुरीश्वरीम् ॥ १२२॥&lt;br&gt;&#xA;विप्रेन्द्र पार्वतीलक्ष्मीवागधिष्ठातृदेवताः ॥&lt;br&gt;&#xA;तस्थुरेकासने तत्र सम्भाष्य च यथोचि तम् ॥ १२३ ॥&lt;br&gt;&#xA;ताश्च सम्भाषयामासुः सम्प्रीत्या गोपकन्यकाः ॥&lt;br&gt;&#xA;ऊचुर्गोपालिकाः काश्चिन्मुदा तासां च सन्निधौ ॥ १२४ ॥&lt;br&gt;&#xA;श्रीकृष्णः पार्वतीं तत्र समुवाच जगत्पतिः ॥&lt;br&gt;&#xA;देवि त्वमंशरूपेण जन नन्दव्रजे शुभे ॥ १२५ ॥&lt;br&gt;&#xA;उदरे च यशोदायाः कल्याणी नन्दरेतसा ॥&lt;br&gt;&#xA;लभ जन्म महामाये सृष्टिसंहारकारिणि ॥ १२६ ॥&lt;br&gt;&#xA;ग्रामे ग्रामे च पूजां ते कारयिष्यामि भूतले ॥&lt;br&gt;&#xA;कृत्स्ने महीतले भक्त्या नगरेषु वनेषु च ॥ १२७ ॥&lt;br&gt;&#xA;तत्राधिष्ठातृदेवीं त्वां पूजयिष्यन्ति मानवाः ॥&lt;br&gt;&#xA;द्रव्यैर्नानाविधैर्दिव्यैर्बलिभिश्च मुदाऽन्विताः ॥ १२८ ॥&lt;br&gt;&#xA;त्वद्भूमिस्पर्शमात्रेण सूतिकामन्दिरे शिवे ॥&lt;br&gt;&#xA;पिता मां तत्र संस्थाप्य त्वामादाय गमिष्यति ॥ १२९ ॥&lt;br&gt;&#xA;कंसदर्शन मात्रेण गमिष्यसि शिवान्तिकम् ॥&lt;br&gt;&#xA;भारावतरणं कृत्वा गमिष्यामि स्वमाश्रमम् ॥ 4.6.१३० ॥&lt;br&gt;&#xA;इत्युक्त्वा श्रीहरिस्तूर्णमुवाच च षडाननम् ॥&lt;br&gt;&#xA;अंशरूपेण वत्स त्वं गमिष्यसि महीतलम् ॥ १३१ ॥&lt;br&gt;&#xA;जाम्बवत्याश्च गर्भे च लभ जन्म सुरेश्वर ॥&lt;br&gt;&#xA;अंशेन देवताः सर्वा गच्छन्तु धरणीतलम् ॥ १३२ ॥&lt;br&gt;&#xA;भारहारं करिष्यामि वसुधायाश्च निश्चितम् ॥&lt;br&gt;&#xA;इत्युक्त्वा राधिकानाथस्तस्थौ सिंहासने वरे ॥ १३३ ॥&lt;br&gt;&#xA;तस्थुर्देवाश्च देव्यश्च गोपा गोप्यश्च नारद ॥&lt;br&gt;&#xA;एतस्मिन्नन्तरे ब्रह्मा समुत्तस्थौ हरेः पुरः ॥&lt;br&gt;&#xA;पुटाञ्जलिर्जगत्कान्तमुवाच विन यान्वितः ॥ १३४ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;अवधानं कुरु विभो किङ्करस्य निवेदनम् ॥ १३५ ॥&lt;br&gt;&#xA;आज्ञां कुरु महाभाग कस्य कुत्र स्थलं भुवि ॥&lt;br&gt;&#xA;भर्ता पातोद्धारकर्ता सेवकानां प्रभुः सदा ॥ १३६ ॥&lt;br&gt;&#xA;स भृत्यः सर्वदा भक्त ईश्वराज्ञां करोति यः ॥&lt;br&gt;&#xA;के देवाः केन रूपेण देव्यश्च कलया कया ॥ १३७ ॥&lt;br&gt;&#xA;कुत्र कस्याभिदेयं च विषयं च महीतले ॥&lt;br&gt;&#xA;ब्रह्मणो वचनं श्रुत्वा प्रत्युवाच जगत्पतिः ॥ १३८ ॥&lt;br&gt;&#xA;यत्र यस्यावकाशं च कथयामि विधानतः ॥&lt;br&gt;&#xA;श्रीकृष्ण उवाच ॥ ॥&lt;br&gt;&#xA;कामदेवो रौक्मिणेयो रतिर्मायावती सती ॥ १३९ ॥&lt;br&gt;&#xA;शम्बरस्य गृहे या च छायारूपेण संस्थिता ॥&lt;br&gt;&#xA;त्वं तस्य पुत्रो भविता नाम्नाऽनिरुद्ध एव च ॥ 4.6.१४० ॥&lt;br&gt;&#xA;भारती शोणितपुरे बाणपुत्री भविष्यति ॥&lt;br&gt;&#xA;अनन्तो देवकीगर्भाद्रौहिणेयो जगत्पतिः ॥ १४१ ॥&lt;br&gt;&#xA;मायया गर्भसङ्कर्षान्नाम्ना सङ्कर्षणः प्रभुः ॥&lt;br&gt;&#xA;कालिन्दी सूर्यतनया गङ्गांशेन महीतले ॥ १४२ ॥&lt;br&gt;&#xA;अर्द्धांशेनैव तुलसी लक्ष्मणा राज कन्यका ॥&lt;br&gt;&#xA;सावित्री वेदमाता च नाम्ना नाग्नजिती सती ॥ १४३ ॥&lt;br&gt;&#xA;वसुन्धरा सत्यभामा शैब्या देवी सरस्वती ॥&lt;br&gt;&#xA;रोहिणी मित्रविन्दा च भविता राजकन्यका ॥ १४४ ॥&lt;br&gt;&#xA;सूर्यपत्नी रत्नमाला कलया च जगत्प्रभोः ॥&lt;br&gt;&#xA;स्वाहांशेन सुशीला च रुक्मिण्याद्याः स्त्रियो नव ॥ १४५ ॥&lt;br&gt;&#xA;दुर्गांशार्द्धाज्जाम्बवती महिषीणां दश स्मृताः ॥&lt;br&gt;&#xA;अर्द्धांशेन शैलपुत्री यातु जाम्बवतो गृहम् ॥ १४६ ॥&lt;br&gt;&#xA;कैलासे शङ्कराज्ञा च बभूव पार्वतीं पुरा ॥&lt;br&gt;&#xA;कैलासगामिनं विष्णुं श्वेतद्वीपनिवासिनम् ॥&lt;br&gt;&#xA;आलिङ्गनं देहि कान्ते नास्ति दोषो ममा ज्ञया ॥ १४७ ॥&lt;br&gt;&#xA;॥ ब्रह्मोवाच ॥&lt;br&gt;&#xA;कथं शिवाज्ञा तां देवीं बभूव राधिकापते ॥&lt;br&gt;&#xA;विष्णोः सम्भाषणे पूर्वं श्वेतद्वीपनिवासिनः ॥ १४८ ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;पुरा गणेशं द्रष्टुं च प्रजग्मुः सर्वदेवताः ॥&lt;br&gt;&#xA;श्वेतद्वीपात्स्वयं विष्णुर्जगाम शङ्करालये ॥ १४९ ॥&lt;br&gt;&#xA;दृष्ट्वा गणेशं मुदितः समुवास सुखासने ॥&lt;br&gt;&#xA;सुखेन ददृशुः सर्वे त्रैलोक्यमोहनं वपुः ॥ 4.6.१५०॥&lt;br&gt;&#xA;किरीटिनं कुण्डलिनं पीताम्बरधरं वरम् ॥&lt;br&gt;&#xA;सुन्दरं श्याम रूपं च नवयौवनसंयुतम् ॥ १५१ ॥&lt;br&gt;&#xA;चन्दनागुरुकस्तूरीकुङ्कुमद्रवसंयुतम् ॥&lt;br&gt;&#xA;रत्नालङ्कारशोभाढयं स्मेराननसरोरुहम् ॥ १५२ ॥&lt;br&gt;&#xA;रत्न सिंहासनस्थं च पार्षदैः परिवेष्टितम् ॥&lt;br&gt;&#xA;वन्दितं च सुरैः सर्वैः शिवेन पूजितं स्तुतम् ॥१५३॥&lt;br&gt;&#xA;तं दृष्ट्वा पार्वती विष्णुं प्रसन्नवदनेक्षणा ॥&lt;br&gt;&#xA;मुखमाच्छादितं चक्रे वाससा व्रीडया सती ॥१५४॥&lt;br&gt;&#xA;अतीव सुन्दरं रूपं दर्शन्दर्शं पुनःपुनः ॥&lt;br&gt;&#xA;ददर्श मुखमाच्छाद्य निमेषरहिता सती ॥ १५९ ॥&lt;br&gt;&#xA;परमाद्भुतवेषं च सस्मिता वक्रचक्षुषा ॥&lt;br&gt;&#xA;सुखसागरसम्मग्ना बभूव पुलकाञ्चिता ॥१५६॥&lt;br&gt;&#xA;क्षणं ददर्श पञ्चास्यं शुभ्रवर्णं त्रिलोचनम् ॥&lt;br&gt;&#xA;त्रिशूलपरिघधरं कन्दर्पकोटिसुन्दरम् ॥ १५७ ॥&lt;br&gt;&#xA;क्षणं ददर्श श्यामं तमेकास्यं च द्विलोचनम् ॥&lt;br&gt;&#xA;चतुर्भुजं पीतवस्त्रं वनमालाविभूषितम् ॥ १५८ ॥&lt;br&gt;&#xA;एकं बह्म मूर्तिभेदमभेदं वा निरूपितम् ॥&lt;br&gt;&#xA;दृष्ट्वा बभूव सा माया सकामा विष्णु मायया ॥ १५९ ॥&lt;br&gt;&#xA;मदंशाश्च त्रयो देवा ब्रह्मविष्णुमहेश्वराः ॥&lt;br&gt;&#xA;ताभ्यामौत्कर्षपाताच्च श्रेष्ठः सत्त्वगुणात्मकः ॥ 4.6.१६० ॥&lt;br&gt;&#xA;दृष्ट्वा तं पार्वती भक्त्या पुलकाञ्चितविग्रहा॥&lt;br&gt;&#xA;मनसा पूजयामास परमात्मानमीश्वरम् ॥ १६१ ॥&lt;br&gt;&#xA;दुर्गान्तराभिप्रायं च बुबुधे शङ्करः स्वयम् ॥&lt;br&gt;&#xA;सर्वान्तरात्मा भगवानन्तर्यामी जगत्पतिः ॥ १६२ ॥&lt;br&gt;&#xA;दुर्गां निर्जनमाहूय तामुवाच हरः स्वयम् ॥&lt;br&gt;&#xA;बोधयामास विविधं हितं तथ्यमखण्डितम् ॥ १६३ ॥&lt;br&gt;&#xA;॥ श्रीशङ्कर उवाच ॥ ॥&lt;br&gt;&#xA;निवेदनं मदीयं च निबोधं शैलकन्यके ॥&lt;br&gt;&#xA;शृङ्गारं देहि भद्रं ते हरये परमात्मने ॥ १५४ ॥&lt;br&gt;&#xA;अहं ब्रह्मा च विष्णुश्च ब्रह्मैकं च सनातनम् ॥&lt;br&gt;&#xA;वदैको वेदरहितो विषयान्मूर्तिभेदकः ॥ १६५ ॥&lt;br&gt;&#xA;एका प्रकृतिः सर्वेषां माता त्वं सर्वरूपिणी ॥&lt;br&gt;&#xA;स्वयम्भूरसि वाणी त्व लक्ष्मीर्नारायणोरसि ॥ १६६ ॥&lt;br&gt;&#xA;मम वक्षसि दुर्गा त्वं निबोधाध्यात्मकं सति ॥&lt;br&gt;&#xA;शिवस्य वचनं श्रुत्वा तमुवाच सुरेश्वरी ॥ १६७ ॥&lt;br&gt;&#xA;॥ पार्वत्युवाच ॥ ॥&lt;br&gt;&#xA;दीनबन्धो कृपासिन्धो तव मामकृपा कथम्॥&lt;br&gt;&#xA;सुचिरं तपसा लब्धो नाथस्त्वं जगतां मया ॥ १६८ ॥&lt;br&gt;&#xA;मादृशीं किङ्करी नाथ न परित्यक्तुमर्हसि ॥&lt;br&gt;&#xA;अयोग्यमीदृशं वाक्यं मा मा वद महेश्वर ॥ १६९ ॥&lt;br&gt;&#xA;तव वाक्यं महादेव करिष्याम्येव पालनम् ॥&lt;br&gt;&#xA;देहान्तरे जन्म लब्ध्वा भजिष्यामि हरिं हर ॥ 4.6.१७० ॥&lt;br&gt;&#xA;इत्येवं वचनं श्रुत्वा विरराम महेश्वरः ॥&lt;br&gt;&#xA;उच्चैर्जहासाभयदः पार्वत्यै चाभयं ददौ ॥ १७१ ॥&lt;br&gt;&#xA;तत्प्रतिज्ञापालनाय पार्वती जाम्बवद्गृहे ॥&lt;br&gt;&#xA;लभिष्यति जनुर्धातर्नाम्ना जाम्बवती सती ॥ १७२ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;भूमौ कतिविधे भूपे संस्थिते पार्वती कथम् ॥&lt;br&gt;&#xA;ललाभ भारते जन्म निन्दिते भाल्लुके गृहे ॥१७३॥&lt;br&gt;&#xA;॥ श्रीकृष्ण उवाच ॥ ॥&lt;br&gt;&#xA;रामावतारे त्रेतायां देवांशाश्च ययुर्महीम् ॥&lt;br&gt;&#xA;हिमालयांशो भल्लूको जाम्बवान्नाम किङ्करः ॥ १७४ ॥&lt;br&gt;&#xA;रामस्य वरदानेन चिरञ्जीवी श्रिया युतः ॥&lt;br&gt;&#xA;कोटिसिंहबलाधानं विधत्ते च महाबलः ॥ १७५ ॥&lt;br&gt;&#xA;पितुरंशगृहे दुर्गा जगामांशेन भूतलम् ॥&lt;br&gt;&#xA;पूर्वं पूर्वस्य वृत्तान्तं कथितं शृणु मन्मुखात् ॥ १७५ ॥&lt;br&gt;&#xA;सर्वेषां च सुराणां वै वंशा गच्छन्तु भूतलम् ॥&lt;br&gt;&#xA;नृपपुत्रा मत्सहाया भविष्यन्ति रणे विधे ॥ १७७ ॥&lt;br&gt;&#xA;कमलाकलया सर्वा भवन्तु नृपकन्यकाः ॥&lt;br&gt;&#xA;मन्महिष्यो भविष्यन्ति सहस्राणां च षोडश ॥ १७८ ॥&lt;br&gt;&#xA;धर्मोऽयमंशरूपेण पाण्डुपुत्रो युधिष्ठिरः ॥&lt;br&gt;&#xA;वायोरंशाद्भीमसेनः स वज्री ह्यर्जुनः स्वयम् ॥ १७९ ॥&lt;br&gt;&#xA;नकुलः सहदेवश्च स्वर्वैद्यांशसमुद्भवौ ।&lt;br&gt;&#xA;सृर्यांशः कर्णवीरश्च विदुरः स यमः स्वयम् ॥ 4.6.१८० ॥&lt;br&gt;&#xA;दुर्योधनः कलेरंशः समुद्रांशश्च शन्तनुः ॥&lt;br&gt;&#xA;अश्वत्थामा शङ्करांशो द्रोणो वह्न्यंशसम्भवः ॥ १८१ ॥&lt;br&gt;&#xA;हुताशनांशो भगवान्धृष्टद्युम्नो महाबलः ॥&lt;br&gt;&#xA;चन्द्रांशोऽप्यभिमन्युश्च भीष्मश्चैव वसूद्भवः ॥ १८२ ॥&lt;br&gt;&#xA;वसुदेवः कश्यपांशोऽप्यदित्यंशा च देवकी ॥&lt;br&gt;&#xA;वस्वंशो नन्दगोपश्च यशोदा वसुका मिनी ॥ १८३ ॥&lt;br&gt;&#xA;द्रौपदी कमलांशा च यज्ञकुण्डसमुद्भवा ॥&lt;br&gt;&#xA;सुभद्रा शतरूपांशा देवकीगर्भसम्भवा ॥१८४॥&lt;br&gt;&#xA;देवा गच्छन्तु पृथिवीमंशेन भारहारकाः ॥&lt;br&gt;&#xA;कलया देवपत्न्यश्च गच्छन्तु पृथिवीतलम् ॥ १८५ ॥&lt;br&gt;&#xA;इत्येवमुक्त्वा भगवान्विरराम च नारद ॥&lt;br&gt;&#xA;सर्वं विवरणं श्रुत्वा तत्रोवास प्रजापतिः ॥१८६॥&lt;br&gt;&#xA;कृष्णस्य वामे वाग्देवी दक्षिणे कमलालया ॥&lt;br&gt;&#xA;पुरतो देवताः सर्वाः पार्वती चापि नारद ॥ १८७ ॥&lt;br&gt;&#xA;गोप्यो गोपाश्च परितो राधा वक्षःस्थलस्थिता ॥&lt;br&gt;&#xA;एतस्मिन्नन्तरे सा च तमुवाच व्रजेश्वरी ॥१८८॥&lt;br&gt;&#xA;॥ राधिकोवाच ॥&lt;br&gt;&#xA;शृणु नाथ प्रवक्ष्यामि किङ्करीवचनं प्रभो ॥&lt;br&gt;&#xA;प्राणा दहन्ति सततमान्दोलयति मे मनः ॥ १८९ ॥&lt;br&gt;&#xA;चक्षुर्निमीलनं कर्तुमशक्ता तव दर्शने ॥&lt;br&gt;&#xA;त्वया विना कथं नाथ यास्यामि धरणीतलम् ॥ 4.6.१९० ॥&lt;br&gt;&#xA;कियत्कालान्तरेणैव मेलनं मे त्वया सह ॥&lt;br&gt;&#xA;प्राणेश्वर ब्रूहि सत्यं भविष्यत्येव गोकुले ॥ १९१ ॥&lt;br&gt;&#xA;निमेषं च युगशतं भविता मे त्वया विना ॥&lt;br&gt;&#xA;कं द्रक्ष्यामि क्व यास्यामि को वा मां पालयिष्यति ॥ १९२ ॥&lt;br&gt;&#xA;मातरं पितरं बन्धुं भ्रातरं भगिनीं सुतम् ॥&lt;br&gt;&#xA;त्वया विनाऽहं प्राणेश चिन्तयामि न कश्चन ॥ १९३ ॥&lt;br&gt;&#xA;करोषि मायया छन्ना मां चेन्मायेश भूतले ॥&lt;br&gt;&#xA;विस्मृतां विभवं दत्त्वा मे सत्यं शपथं कुरु ॥ १९४ ॥&lt;br&gt;&#xA;अनुक्षणं मम मनोमधुपो मधुसूदन ॥&lt;br&gt;&#xA;करोतु भ्रमणं नित्यं समाध्वीके पदाम्बुजे ॥ १९५ ॥&lt;br&gt;&#xA;यत्रयत्र च यस्यां वा योनौ जन्म भवत्विदम् ॥&lt;br&gt;&#xA;त्वं स्वस्य स्मरणं दास्यं मह्यं दास्यसि वाञ्छितम् ॥ १९६ ॥&lt;br&gt;&#xA;कृष्णस्त्वं राधिकाऽहं च प्रेमसौभाग्यमावयोः ॥&lt;br&gt;&#xA;न विस्मरामि भूमौ च देहि मह्यं वरं परम् ॥ १९७ ॥&lt;br&gt;&#xA;यथा तन्वा सह प्राणाः शरीरं छायया सह ॥&lt;br&gt;&#xA;तथाऽऽवयोर्जन्म यातु देहि मह्यं वरं विभो ॥ १९८ ॥&lt;br&gt;&#xA;चक्षुर्निमेषविच्छेदो भविता नावयोर्भुवि ॥&lt;br&gt;&#xA;तत्रागत्यापि कुत्रापि देहि मह्यं वरं प्रभो ॥ १९९ ॥&lt;br&gt;&#xA;मम प्राणैस्तव तनुः केन वा करुणा हरे ॥&lt;br&gt;&#xA;आत्मना मुरलीपादौ मनसा वा विनिर्मितौ ॥ 4.6.२०० ॥&lt;br&gt;&#xA;स्त्रियः कतिविधाः सन्ति पुरुषा वा पुरुष्टुत ॥&lt;br&gt;&#xA;नास्ति कुत्रापि कान्ता वा कान्त्या शक्त्या च मादृशी ॥ २०१ ॥&lt;br&gt;&#xA;तव देहार्धभागेन केन वाऽहं विनिर्मिता ॥&lt;br&gt;&#xA;अयमेवावयोर्भेदो नास्त्यतस्त्वयि मे मनः ॥ २०२ ॥&lt;br&gt;&#xA;ममात्मा मानसं प्राणास्त्वयि संस्थापिता यथा ॥&lt;br&gt;&#xA;तवात्ममानसप्राणा मयि वा संस्थितास्तथा ॥२०३॥&lt;br&gt;&#xA;अतो निमेषविरहादात्मनोर्विक्लवं मनः ॥&lt;br&gt;&#xA;प्रदग्धं सन्ततं प्राणा दहन्ति विरहश्रुतौ ॥ २०४ ॥&lt;br&gt;&#xA;इत्येवमुक्त्वा सा देवी तत्रैव सुरसंसदि॥&lt;br&gt;&#xA;भूयोभूयो रुरोदोच्चैर्धृत्वा तच्चरणाम्बुजम् ॥ २०५॥&lt;br&gt;&#xA;क्रोडे कृत्वा तु तां कृष्णो मुखं सम्मृज्य वाससा ॥&lt;br&gt;&#xA;बोधयामास विविधं सत्यं तथ्यं हितं वचः ॥ २०६ ॥&lt;br&gt;&#xA;श्रीकृष्ण उवाच ॥&lt;br&gt;&#xA;आध्यात्मिकं परं योगं शोकच्छेदनकारकम् ॥&lt;br&gt;&#xA;शृणु देवि प्रवक्ष्यामि योगीन्द्राणां च दुर्लभम् ॥ २०७ ॥&lt;br&gt;&#xA;आधाराधेययोः सर्वं ब्रह्माण्डं पश्य सुन्दरि ॥&lt;br&gt;&#xA;आधारव्यतिरेकेण नास्त्याधेयस्य सम्भवः ॥ ॥ २०८ ॥&lt;br&gt;&#xA;फलाधारं च पुष्पं च पुष्पाधारं च पल्लवम् ॥&lt;br&gt;&#xA;स्कन्धश्च पल्लवाधारः स्कन्धाधारस्तरुः स्वयम् ॥ २०९ ॥&lt;br&gt;&#xA;वृक्षाधारो ऽप्यङ्कुरश्च जीवशक्तिसमन्वितः ॥&lt;br&gt;&#xA;अष्टिरेकाङ्कुराधारश्चाष्ट्याधारो वसुन्धरा ॥ 4.6.२१० ॥&lt;br&gt;&#xA;शेषो वसुन्धराधारः शेषाधारो हि कच्छपः॥&lt;br&gt;&#xA;वायुश्च कच्छपाधारो वाय्वाधारोऽहमेव च ॥ २११ ॥&lt;br&gt;&#xA;ममाधारस्वरूपा त्वं त्वयि तिष्ठामि साम्प्रतम् ॥&lt;br&gt;&#xA;त्वं च शक्तिसमूहा च मूलप्रकृ तिरीश्वरी ॥ २१२ ॥&lt;br&gt;&#xA;त्वं शरीरस्वरूपाऽसि त्रिगुणाऽऽधाररूपिणी ॥&lt;br&gt;&#xA;तवात्माऽहं निरीहश्च चेष्टावांश्च त्वया सह ॥२१३॥&lt;br&gt;&#xA;पुरुषाद्वीर्यमुत्पन्नं वीर्यात्सन्ततिरेव च ॥&lt;br&gt;&#xA;तयोराधाररूपा च कामिनी प्रकृतेः कला ॥ २१४ ॥&lt;br&gt;&#xA;विना देहेन क्वात्मा च क्व शरीरं विनाऽऽत्मना॥&lt;br&gt;&#xA;प्राधान्यं च तयोर्देवि विना त्वाऽद्य कुतो भवः ॥२१५॥&lt;br&gt;&#xA;न कुत्राप्यावयोर्भेदो राधे संसारबीजयोः ॥&lt;br&gt;&#xA;यत्रात्मा तत्र देहं च न भेदो विनयेन किम् ॥ २१६ ॥&lt;br&gt;&#xA;यथा क्षीरे च धावल्यं दाहिका च हुताशने ॥&lt;br&gt;&#xA;भूमौ गन्धो जले शैत्यं तथा त्वयि मयि स्थिते ॥ २१७ ॥&lt;br&gt;&#xA;धावल्यदुग्धयोरैक्यं दाहिकानलयोर्यथा ॥&lt;br&gt;&#xA;भूगन्धजलशैत्यानां नास्ति भेदस्तथाऽऽवयोः ॥ २१८ ॥&lt;br&gt;&#xA;मया विना त्वं निर्जीवा चादृश्योऽहं त्वया विना ॥&lt;br&gt;&#xA;त्वया विना भवं कर्तुं नालं सुन्दरि निश्चितम् ॥ २१९ ॥&lt;br&gt;&#xA;विना मृदा घटं कर्तुं यथा नालं कुलालकः ॥&lt;br&gt;&#xA;विना स्वर्णं स्वर्णकारोऽलङ्कारं कर्तुमक्षमः ॥ 4.6.२२० ॥&lt;br&gt;&#xA;स्वयमात्मा यथा नित्यस्तथा त्वं प्रकृतिः स्वयम् ॥&lt;br&gt;&#xA;सर्वशक्तिसमायुक्ता सर्वाधारा सनातनी ॥ २२१ ॥&lt;br&gt;&#xA;मम प्राणसमा लक्ष्मीवाणी च सर्वमङ्गला ॥&lt;br&gt;&#xA;ब्रह्मेशानन्तध र्माश्च त्वं मे प्राणाधिका प्रिया ॥ २२२ ॥&lt;br&gt;&#xA;समीपस्था इमे सर्वे सुरा देव्यश्च राधिके ॥&lt;br&gt;&#xA;एभ्योऽप्यधिका नो चेत्कथं वक्षः स्थलस्थिता ॥ २२३ ॥&lt;br&gt;&#xA;त्यजाश्रुमोक्षणं राधे भ्रान्तिं च निष्फलां सति ॥&lt;br&gt;&#xA;विहाय शङ्कां निःशङ्कं वृषभानुगृहं व्रज ॥ २२४ ॥&lt;br&gt;&#xA;कलावत्याश्च जठरे मासानां नव सुन्दरि ॥&lt;br&gt;&#xA;वायुना पूरयित्वा च गर्भं रोधय मायया ॥ २२५॥&lt;br&gt;&#xA;दशमे समनुप्राप्ते त्वमाविर्भव भूतले ॥&lt;br&gt;&#xA;स्वात्मरूपं परित्यज्य शिशुरूपं विधाय च ॥ २२६ ॥&lt;br&gt;&#xA;वायुनिःसारणे काले कलावत्याः समीपतः ॥&lt;br&gt;&#xA;भूमौ विवसनीभूय पतित्वा रोदिषि ध्रुवम् ॥२२७॥&lt;br&gt;&#xA;अयोनिसम्भवा त्वं च भविता गोकुले सति ॥&lt;br&gt;&#xA;अयोनिसम्भवोऽहं च नावयोर्गर्भसंस्थितिः ॥ २२८ ॥&lt;br&gt;&#xA;भूमिसंस्पृष्टमात्रं मां गोकुले प्रापयिष्यति ॥&lt;br&gt;&#xA;तव हेतोर्गमिष्यामि कृत्वा कंसभयं छलम् ॥ २२९ ॥&lt;br&gt;&#xA;यशोदामन्दिरे मां च सानन्दं नन्दनन्दनम् ॥&lt;br&gt;&#xA;नित्यं द्रक्ष्यसि कल्याणि ममाश्लेषणपूर्वकम् ॥ 4.6.२३० ॥&lt;br&gt;&#xA;स्मृतिस्ते भविता काले वरेण मम राधिके ॥&lt;br&gt;&#xA;स्वच्छन्दं विहरिष्यामि नित्यं वृन्दावने वने ॥ २३१ ॥&lt;br&gt;&#xA;त्रिःसप्तशतकोटीभिर्गोपीभिर्गोकुलं व्रज ॥&lt;br&gt;&#xA;त्रयस्त्रिंशद्वयस्याभिः सुशीलादिभिरेव च ॥ २३२ ॥&lt;br&gt;&#xA;संस्थाप्य सङ्ख्यारहिता गोपीर्गोकुल एव च ॥&lt;br&gt;&#xA;ता आश्वास्य प्रबोधैश्च मितया च सुधागिरा ॥२३३॥&lt;br&gt;&#xA;अहं गोपाल सुहृदः संस्थाप्यात्रैव राधिके ॥&lt;br&gt;&#xA;वसुदेवाश्रमं पश्चाद्यास्यामि मथुरां पुरीम् ॥ २३४ ॥&lt;br&gt;&#xA;व्रजे व्रजन्तु क्रीडार्थं मम सङ्गे प्रियात्प्रियाः॥&lt;br&gt;&#xA;बल्लवानां गृहे जन्म लभन्तां गोपकोटयः ॥ २३५ ॥&lt;br&gt;&#xA;इत्येवमुक्त्वा श्रीकृष्णो विरराम च नारद ॥&lt;br&gt;&#xA;ऊषुर्देवाश्च देव्यश्च गोपा गोप्यश्च तत्र वै ॥ २३६ ॥&lt;br&gt;&#xA;ब्रह्मेशशेषधर्माश्च श्रीकृष्णं तं परात्परम् ॥&lt;br&gt;&#xA;शिवापद्मासरस्वत्यस्तुष्टुवुः परया मुदा ॥ २३७ ॥&lt;br&gt;&#xA;भक्त्या गोपाश्च गोप्यश्च विरहज्वरकातराः ॥&lt;br&gt;&#xA;तत्र संस्तूय श्रीकृष्णं प्रणेमुः प्रेमविह्वलाः ॥ २३८&lt;br&gt;&#xA;प्राणाधिकं प्रियं कान्तं राधापूर्णमनोरथम् ॥&lt;br&gt;&#xA;परितुष्टोऽभवद्भक्त्याविरहज्वरकातराम् ॥ २३९ ॥&lt;br&gt;&#xA;साश्रुपूर्णातिदीनां च दृष्ट्वा राधां भयाकुलाम् ॥&lt;br&gt;&#xA;प्रबोधवचनं श्रुत्यमुवाच तां हरिः स्वयम् ॥ 4.6.२४० ॥&lt;br&gt;&#xA;॥ श्रीकृष्ण उवाच ॥&lt;br&gt;&#xA;प्राणाधिके महादेवि स्थिरा भव भयं त्यज ॥&lt;br&gt;&#xA;यथा त्वं च तथाऽहं च का चिन्ता ते मयि स्थिते ॥ २४१ ॥&lt;br&gt;&#xA;किं तु ते कथयिष्यामि किञ्चिदेवास्त्यमङ्गलम् ॥&lt;br&gt;&#xA;वर्षाणां शतकं पूर्णं त्वद्विच्छेदो मया सह ॥ २४२ ॥&lt;br&gt;&#xA;श्रीदामशापजन्येन कर्मभोगेन सुन्दरि ॥&lt;br&gt;&#xA;भविष्यत्येव मम च मथुरागमनं ततः ॥ २४३ ॥&lt;br&gt;&#xA;तत्र भारावतरणं पित्रोर्बन्धनमोचनम् ॥&lt;br&gt;&#xA;मालाकारतन्तुवायकुब्जिकानां च मोक्षणम् ॥ २४४ ॥&lt;br&gt;&#xA;घातयित्वा च यवनं मुचुकुन्दस्य मोक्षणम् ॥&lt;br&gt;&#xA;द्वारकायाश्च निर्माणं राजसूयस्य दर्शनम् ॥ २४५ ॥&lt;br&gt;&#xA;उद्वाहं राजकन्यानां सहस्राणां च षोडश ॥&lt;br&gt;&#xA;दशाधिकशतस्यापि शत्रूणां दमनं तथा ॥ २४६ ॥&lt;br&gt;&#xA;मित्रोपकरणं चैव वाराणस्याश्च दाहनम् ॥&lt;br&gt;&#xA;हरस्य जृम्भणं तत्र बाणस्य भुजकृन्तनम् ॥ २४७ ॥&lt;br&gt;&#xA;पारिजातस्य हरणं यद्यत्कर्माणि तानि च ॥&lt;br&gt;&#xA;गमनं तीर्थयात्रायां मुनिसङ्घप्रदर्शनम् ॥ २४८ ॥&lt;br&gt;&#xA;सम्भाषणं च बन्धूनां यज्ञसम्पादनं पितुः ॥&lt;br&gt;&#xA;शुभक्षणे पुनस्तत्र त्वया सार्द्धं प्रदर्शनम् ॥&lt;br&gt;&#xA;करिष्यामि च तत्रैव गोपिकानां च दर्शनम् ॥ २४९ ॥&lt;br&gt;&#xA;तुभ्यमाध्यात्मिकं दत्त्वा पुनः सत्यं त्वया सह ॥&lt;br&gt;&#xA;दिवानिशमविच्छेदो मया सार्द्धमतः परम् ॥ 4.6.२५० ॥&lt;br&gt;&#xA;भविष्यति त्वया सार्द्धं पुनरागमनं व्रजे ॥&lt;br&gt;&#xA;कान्ते विच्छेदसमये वर्षाणां शतके सति ॥ २५१ ॥&lt;br&gt;&#xA;नित्यं सम्मीलन स्वप्ने भविष्यति त्वया सह ॥&lt;br&gt;&#xA;मम नारायणांशो यस्तस्य यानं च द्वारकाम् ॥ २९२ ॥&lt;br&gt;&#xA;शतवर्षान्तरे साध्यमेतदेव सुनिश्चितम् ॥&lt;br&gt;&#xA;भविष्यति पुनस्तत्र वने रासस्त्वया सह ॥ २५३ ॥&lt;br&gt;&#xA;पुनः पित्रोश्च गोपीनां शोकसम्मार्जनं परम् ॥&lt;br&gt;&#xA;कृत्वा भारावतरणं पुनरागमनं मम ॥ २५४ ॥&lt;br&gt;&#xA;त्वया सहापि गोलोकं गोपैर्गोपीभिरेव च ॥&lt;br&gt;&#xA;मम नारायणांशस्य वाण्या च पद्मया सह ॥ २५५ ॥&lt;br&gt;&#xA;वैकुण्ठगमनं राधे नित्यस्य परमात्मनः ॥&lt;br&gt;&#xA;श्वेतद्वीपं धर्मगेहमंशानां च भविष्यति ॥ २५६ ॥&lt;br&gt;&#xA;देवानां चैव देवीनामंशा यास्यन्ति स्वक्षयम् ॥&lt;br&gt;&#xA;पुनः संस्थितिरत्रैव गोलोके मे त्वया सह ॥ २५७ ॥&lt;br&gt;&#xA;इत्येवं कथितं सर्वं भविष्यं च शुभाशुभम् ॥&lt;br&gt;&#xA;मया निरूपितं यत्तत्कान्ते केन निवार्यते ॥ २५८ ॥&lt;br&gt;&#xA;इत्येवमुक्त्वा श्रीकृष्णः कृत्वा राधां स्ववक्षसि ॥&lt;br&gt;&#xA;तस्थौ तस्थुः सुराः सर्वे सुरपत्न्यश्च विस्मिताः ॥ २५९ ॥&lt;br&gt;&#xA;उवाच श्रीहरिर्देवान्देवीं च समयोचितम् ॥&lt;br&gt;&#xA;देवा गच्छत कार्यार्थं स्वालयं विषयोचितम् ॥ 4.6.२६० ॥&lt;br&gt;&#xA;गच्छ पार्वति कैलासं सुताभ्यां स्वामि ना सह ॥&lt;br&gt;&#xA;मया नियोजितं कर्म सर्वं काले भविष्यति ॥ २६१ ॥&lt;br&gt;&#xA;भविता कलया जन्म सर्वेषां च व्रजेश्वरि ॥&lt;br&gt;&#xA;क्षुद्राणां चैव महतां देवं लम्बोदरं विना ॥ २६२ ॥&lt;br&gt;&#xA;प्रणम्य श्रीहरिं देवाः स्वालयं प्रययुर्मुदा ॥&lt;br&gt;&#xA;लक्ष्मीं सरस्वतीं भक्त्या प्रणम्य पुरुषोत्तमम् ॥ २६३ ॥&lt;br&gt;&#xA;हरिणा योजितं कर्म कर्तुं व्यग्रा महीं ययुः ॥&lt;br&gt;&#xA;भर्त्रा निरूपितं स्थानं देवानामपि दुर्लभम् ॥ २६४ ॥&lt;br&gt;&#xA;उवाच राधिकां कृष्णो वृषभानुगृहं व्रज ॥&lt;br&gt;&#xA;गोपगोपीसमूहैश्च सह पूर्वनिरूपितैः ॥ २६५ ॥&lt;br&gt;&#xA;अहं यास्यामि मथुरां वसुदेवालयं प्रिये ॥&lt;br&gt;&#xA;पश्चात्कंसभय व्याजाद्गोकुलं तव सन्निधिम् ॥ २६६ ॥&lt;br&gt;&#xA;राधा प्रणम्य श्रीकृष्णं रक्तपङ्कजलोचना ॥&lt;br&gt;&#xA;भृशं रुरोद पुरतः प्रेमविच्छेदकातरा ॥ २६७ ॥&lt;br&gt;&#xA;स्थायंस्थायं क्वचिद्यान्ती गत्वागत्वा पुनः पुनः ॥&lt;br&gt;&#xA;पुनः पुनः समागत्य दर्शन्दर्शं हरेर्मुखम् ॥ २६८ ॥&lt;br&gt;&#xA;पपौ चक्षुश्चकोराभ्यां निमेषरहिता सती ॥&lt;br&gt;&#xA;शरत्पार्वणचन्द्राभसुधापूर्णं प्रभोर्मुखम् ॥ २६९ ॥&lt;br&gt;&#xA;ततः प्रदक्षिणीकृत्य सप्तधा परमेश्वरी ॥&lt;br&gt;&#xA;प्रणम्य सप्तधा चैव पुनस्तस्थौ हरेः पुरः ॥ 4.6.२७० ॥&lt;br&gt;&#xA;आजग्मुर्गोपिकानां च त्रिःसप्तशतकोटयः ॥&lt;br&gt;&#xA;आजगाम च गोपानां समूहः कोटिसङ्ख्यकः ॥ २७१ ॥&lt;br&gt;&#xA;गोपानां गोपिकानां च समूहैः सह राधिका ॥&lt;br&gt;&#xA;पुनः प्रणम्य तं राधा तत्र तस्थौ च नारद ॥ २७२ ॥&lt;br&gt;&#xA;त्रयस्त्रिंशद्वयस्याभिर्गोपीभिः सह सुन्दरी ॥&lt;br&gt;&#xA;गोपानां च समूहैश्च प्रणम्य प्रययौ महीम् ॥ २७३ ॥&lt;br&gt;&#xA;हरिणा योजितं स्थानं प्रजग्मुर्नन्दगोकुलम् ॥&lt;br&gt;&#xA;वृषभानुगृहं राधा गोपीगोपगृहं ययौ ॥ २७४ ॥&lt;br&gt;&#xA;महीं गतायां राधायां गोपीभिः सह गोपकैः ॥&lt;br&gt;&#xA;बभूव श्रीहरिः सद्यः पृथिवीं गमनोत्सुकः ॥ २७५ ॥&lt;br&gt;&#xA;सम्भाष्य गोपान्गोपीश्च नियोज्य स्वीयकर्मणि ॥&lt;br&gt;&#xA;मनोयायी जगन्नाथो जगाम मथुरां हरिः ॥ २७६ ॥&lt;br&gt;&#xA;पूर्वं यद्यदपत्यं च देवकीवसुदेवयोः ॥&lt;br&gt;&#xA;बभूव सद्यस्तत्कंसः पुत्रषट्कं जघान ह ॥ २७७ ॥&lt;br&gt;&#xA;शेषांशं सप्तमं गर्भं माययाऽऽकृष्य गोकुले ॥&lt;br&gt;&#xA;निधाय रोहिणीगर्भे जगाम चाज्ञया हरेः ॥२७८॥&lt;br&gt;&#xA;इति श्रीब्रह्मवैवर्ते महापुराणे श्रीकृष्णजन्मखण्डे नारायणनारदसंवादे षष्ठोऽध्यायः ॥ ६ ॥&lt;/p&gt;</description>
    </item>
    <item>
      <title>००७</title>
      <link>https://vishvAsa.github.io/purANam_vaiShNavam/brahma-vaivarta-purANam/04/007/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/007/</guid>
      <description></description>
    </item>
    <item>
      <title>००८</title>
      <link>https://vishvAsa.github.io/purANam_vaiShNavam/brahma-vaivarta-purANam/04/008/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/008/</guid>
      <description>&lt;p&gt;॥ नारद उवाच ॥ ॥&lt;br&gt;&#xA;जन्माष्टमीव्रतं ब्रूहि व्रतानां व्रतमुत्तमम् ॥&lt;br&gt;&#xA;फलं जयन्तीयोगस्य सामान्येनैव साम्प्रतम् ॥ १ ॥&lt;br&gt;&#xA;को वा दोषोऽप्यकरणे भोजनो वा महामुने ॥&lt;br&gt;&#xA;उपवासफलं किं वा जयन्त्यां च सुसम्मतम् ॥ २ ॥&lt;br&gt;&#xA;व्रतं पूजाविधानं च संयमस्य च साम्प्रतम् ॥&lt;br&gt;&#xA;उपवासपारणयोः सुविचार्य वद प्रभो ॥ ३ ॥&lt;br&gt;&#xA;॥ नारायण उवाच ॥ ॥&lt;br&gt;&#xA;कृत्वा हविष्यं सप्तम्यां संयतः पारणे तथा ॥&lt;br&gt;&#xA;अरुणोदयवेलायां समुत्थाय परेऽहनि ॥ ४ ॥&lt;br&gt;&#xA;प्रातःकृत्य संविधाय स्नात्वा सङ्कल्पमाचरेत् ॥&lt;br&gt;&#xA;व्रतोपवासयोर्ब्रह्मञ्छ्रीकृष्णप्रीतिहेतुकम् ॥ ५ ॥&lt;br&gt;&#xA;मन्वादिदिवसे प्राप्ते यत्फलं स्नानपूजनैः ॥&lt;br&gt;&#xA;फलं भाद्रपदेऽष्टम्यां भवेत्कोटिगुणं द्विज ॥ ६ ॥&lt;br&gt;&#xA;तस्यां तिथौ वारिमात्रं पितॄणां यः प्रयच्छति ॥&lt;br&gt;&#xA;गयाश्राद्धं कृतं तेन शताब्दं नात्र संशयः ॥ ७ ॥&lt;br&gt;&#xA;स्नात्वा नित्यक्रियां कृत्वा निर्माय सूतिकागृहम् ॥&lt;br&gt;&#xA;लोहखण्डवह्निजालैर्युक्तं रक्षकसङ्घकैः॥ ॥ ८ ॥&lt;br&gt;&#xA;तत्र द्रव्यं बहुविधं नाभिच्छेदनकर्तनम् ॥&lt;br&gt;&#xA;धात्रीस्वरूपां नारीं च यत्नतः स्थापयेद्बुधः ॥ ९ ॥&lt;br&gt;&#xA;पूजाद्रव्याणि चारूणि सोपचाराणि षोडश ॥&lt;br&gt;&#xA;फलान्यष्टौ च मिष्टानि द्रव्याण्येव हि नारद ॥ 4.8.१० ॥&lt;br&gt;&#xA;जातीफलं च कङ्कोलं दाडिमं श्रीफलं तथा ॥&lt;br&gt;&#xA;नारिकेरं च जम्बीरं कूष्माण्डं च सुवाससम् ॥ ११ ॥&lt;br&gt;&#xA;आसनं वसनं पाद्यं मधुपर्कं तथैव च ॥&lt;br&gt;&#xA;अर्घ्यमाचनीयं च स्नानीयं शयनं तथा ॥१२ ॥&lt;br&gt;&#xA;गन्धं पुष्पं च नैवेद्यं ताम्बूलमनुलेपनम् ॥&lt;br&gt;&#xA;धूपदीपौ भूषणं वै चोपचारांश्च षोडश ॥ १३ ॥&lt;br&gt;&#xA;पादप्रक्षालनं कृत्वा धृत्वा धौते च वाससी ॥&lt;br&gt;&#xA;आचम्य चासने स्थित्वा स्वस्तिवाचनपूर्वकम् ॥ १४ ॥&lt;br&gt;&#xA;घटस्यारोपणं कृत्वा सम्पूज्य पञ्च देवताः ॥&lt;br&gt;&#xA;घटे ह्यावाहनं कृत्वा श्रीकृष्णं परमेश्वरम् ॥ १५ ॥&lt;br&gt;&#xA;वसुदेवं देवकीं च यशोदां नन्दमेव च ॥&lt;br&gt;&#xA;रोहिणीं बलदेवं च षष्ठीदेवीं वसुन्धराम् ॥ १६ ॥&lt;br&gt;&#xA;रोहिणीं ब्राह्मणीं चैव अष्टमीं स्थानदेवताम् ॥&lt;br&gt;&#xA;अश्वत्थाम्ना सह बलिं हनुमन्तं विभीषणम् ॥ १७ ॥&lt;br&gt;&#xA;कृपं परशुरामं च वेदव्यासं मृकण्डकम् ॥&lt;br&gt;&#xA;सर्वस्यावाहनं कृत्वा ध्यानं कुर्याद्धरेस्तदा ॥ १६ ॥&lt;br&gt;&#xA;पुष्पकं मस्तके न्यस्य पुनर्ध्यायेद्विचक्षणः ॥&lt;br&gt;&#xA;ध्यानं च सामवेदोक्तं शृणु वक्ष्यामि नारद ॥ १९ ॥&lt;br&gt;&#xA;ब्रह्मणा कथितं पूर्वं कुमाराय महात्मने ॥ 4.8.२० ॥&lt;br&gt;&#xA;बालं नीलाम्बुजाभमतिशयरुचिरं स्मेरवक्त्राम्बुजं तं&lt;br&gt;&#xA;ब्रह्मेशानन्तधर्मैः कतिकतिदिवसैः स्तूयमानं परं यत् ॥&lt;br&gt;&#xA;ध्यानासाध्यमृषीन्द्रैर्मुनिगणमनुजैः सिद्धसङ्घैरसाध्यं&lt;br&gt;&#xA;योगीन्द्राणामचिन्त्यमतिशयमतुलं साक्षिरूपं भजेऽहम् ॥ २१ ॥&lt;br&gt;&#xA;ध्यात्वा पुष्पं च दत्त्वा च तत्सर्वं च निवेदयेत् ॥&lt;br&gt;&#xA;एवं व्रती व्रतं कुर्याच्छृणु मन्त्रक्रमं मुने ॥ २२ ॥&lt;br&gt;&#xA;आसनं सर्वशोभाढ्यं सद्रत्नमणिनिर्मितम्॥&lt;br&gt;&#xA;विचित्रं च विचित्रेण गृह्यतां शोभनं हरे ॥ २३ ॥&lt;br&gt;&#xA;वसनं वह्निशौचं च निर्मितं विश्वकर्मणा ॥&lt;br&gt;&#xA;प्रतप्तस्वर्णखचितं चित्रितं गृह्यतां हरे ॥ २४ ॥&lt;br&gt;&#xA;पादप्रक्षालनार्थं च स्वर्णपात्रस्थितं जलम् ॥&lt;br&gt;&#xA;पवित्रं निर्मलं चारु पाद्यं च गृह्यतां हरे ॥ २५ ॥&lt;br&gt;&#xA;मधुसर्पिर्दधिक्षीरं शर्करासंयुतं परम् ॥&lt;br&gt;&#xA;स्वर्णपात्रस्थितं देयं स्नानार्थं गृह्यतां हरे ॥ २६ ॥&lt;br&gt;&#xA;दूर्वाक्षतं शुक्लपुष्पं स्वच्छतोयसमन्वितम् ॥&lt;br&gt;&#xA;चन्दनागुरुकस्तूरीसहितं गृह्यतां हरे ॥ २७ ॥&lt;br&gt;&#xA;सुस्वादु स्वच्छतोयं च वासितं गन्धवस्तुना ॥&lt;br&gt;&#xA;शुद्धमाचमनीयं च गृह्यतां परमेश्वर ॥ २८ ॥&lt;br&gt;&#xA;गन्धद्रव्यसमायुक्तं विष्णो तैलं सुवासितम् ॥&lt;br&gt;&#xA;आमलक्या द्रवं चैव स्नानीयं गृह्यतां हरे ॥ २९ ॥&lt;br&gt;&#xA;सद्रत्नमणिसारेण रचितां सुमनोहराम् ॥&lt;br&gt;&#xA;छादितां सूक्ष्मवस्त्रेण शय्यां च गृह्यतां हरे ॥ 4.8.३० ॥&lt;br&gt;&#xA;चूर्णं च वृक्षभेदानां मूलानां द्रवसंयुतम् ॥&lt;br&gt;&#xA;कस्तूरीद्रवसंयुक्तं गन्धं च गृह्यतां हरे ॥ ३१ ॥&lt;br&gt;&#xA;पुष्पं सुगन्धियुक्तं च संयुक्तं कुङ्कुमेन च ॥&lt;br&gt;&#xA;सुप्रियं सर्वदेवानां साम्प्रतं गृह्यतां हरे ॥ ३२ ॥&lt;br&gt;&#xA;गृह्यतां स्वस्तिकोक्तं च मिष्टद्रव्यसमन्वितम् ॥&lt;br&gt;&#xA;सुपक्वफलसंयुक्तं नैवेद्यं गृह्यतां हरे ॥ ३३ ॥&lt;br&gt;&#xA;लड्डुकं मोदकं चैव सर्पिः क्षीरं गुडं मधु ॥&lt;br&gt;&#xA;नवोद्धृतं दधि तक्रं नैवेद्यं गृह्यतां हरे ॥ ३४ ॥&lt;br&gt;&#xA;शीतलं शर्करायुक्तं क्षीरस्वादुसुपक्वकम् ॥&lt;br&gt;&#xA;ताम्बूलं भोगसारं च कर्पूरादिसमन्वितम् ॥ ३५ ॥&lt;br&gt;&#xA;भक्त्या निवेदितमिदं गृह्यतां परमेश्वर ॥&lt;br&gt;&#xA;चन्दनागुरु कस्तूरीकुङ्कुमद्रवसंयुतम् ॥ ३६ ॥&lt;br&gt;&#xA;अबीरचूर्णं रुचिरं गृह्यतां परमेश्वर ॥&lt;br&gt;&#xA;तरुभेदरसोत्कर्षो गन्धयुक्तोऽग्निना सह ॥ ३७ ॥&lt;br&gt;&#xA;सुप्रियः सर्वदेवानां धूपोऽयं गृह्यतां हरे ॥&lt;br&gt;&#xA;घोरान्धकारनाशैकहेतुरेव शुभावहः ॥ ३८ ॥&lt;br&gt;&#xA;सुप्रदीपो दीप्तिकरो दीपोऽयं गृह्यतां हरे ॥&lt;br&gt;&#xA;पवित्रं निर्मलं तोयं कर्पूरादिसमायुतम् ॥ ३९ ॥&lt;br&gt;&#xA;जीवनं सर्वबीजानां पानार्थं गृह्यतां हरे ॥&lt;br&gt;&#xA;नानापुष्पसमायुक्तं ग्रथितं सूक्ष्मतन्तुना ॥ 4.8.४० ॥&lt;br&gt;&#xA;शरीरभूषणवरं माल्यं च प्रतिगृह्यताम् ॥&lt;br&gt;&#xA;दत्त्वा देयानि द्रव्याणि पूजोपयोगितानि च ॥ ४१ ॥&lt;br&gt;&#xA;व्रतस्थानस्थितं द्रव्यं हरये देयमेव च ॥&lt;br&gt;&#xA;फलानि तरुबीजानि स्वादूनि सुन्दराणि च ॥ ४२ ॥&lt;br&gt;&#xA;वंशवृद्धिकराण्येव गृह्यतां परमेश्वर ॥&lt;br&gt;&#xA;आवाहितांश्च देवांश्च प्रत्येकं पूजयेद्व्रती ॥ ४३ ॥&lt;br&gt;&#xA;तान्पूज्य भक्तिभावेन दद्यात्पुष्पाञ्जलित्रयम् ॥&lt;br&gt;&#xA;सुनन्दनन्दकुमुदान्गोपान्गोपीश्च राधिकाम् ॥ ४४ ॥&lt;br&gt;&#xA;गणेशं कार्त्तिकेयं च ब्रह्माणं च शिवं शिवाम् ॥&lt;br&gt;&#xA;लक्ष्मीं सरस्वतीं चैव दिक्पालांश्च ग्रहांस्तथा ॥ ४५ ॥&lt;br&gt;&#xA;शेषं सुदर्शनं चैव पार्षदप्रवरांस्तथा॥&lt;br&gt;&#xA;सम्पूज्य सर्वदेवांश्च प्रणम्य दण्डवद्भुवि ॥&lt;br&gt;&#xA;ब्राह्मणेभ्यश्च नैवेद्यं दत्त्वा दद्याच्च दक्षिणाम् ॥ ४६ ॥&lt;br&gt;&#xA;कथां च जन्माध्यायोक्तां शृणुयाद्भक्ति भावतः ॥&lt;br&gt;&#xA;तदा कुशासने स्थित्वा कुर्याज्जागरणं व्रती ॥ ४७ ॥&lt;br&gt;&#xA;प्रभाते चाह्निकं कृत्वा सम्पूज्य श्रीहरिं मुदा ॥&lt;br&gt;&#xA;ब्राह्मणान्भोजयित्वा च कारयेद्धरिकीर्तनम् ॥ ४८ ॥&lt;br&gt;&#xA;॥ नारद उवाच ॥ ॥&lt;br&gt;&#xA;व्रतकालव्यवस्थां च वेदोक्तां सर्वसम्मताम् ॥&lt;br&gt;&#xA;वेदार्थं च समालोच्य संहितां च पुरातनीम् ॥४९॥&lt;br&gt;&#xA;उपवासे जागरणे व्रते किं वा फलं मुने ॥&lt;br&gt;&#xA;किं वा पापं तत्र भुक्त्वा वद वेदविदां वर ॥4.8.५० ॥&lt;br&gt;&#xA;॥ श्रीनारायण उवाच ॥ ॥&lt;br&gt;&#xA;अष्टमी कर्क्षसंयुक्ता रात्र्यर्थे यदि दृश्यते ॥&lt;br&gt;&#xA;स एव मुख्यकालश्च तत्र जातः स्वयं हरिः ॥ ५१ ॥&lt;br&gt;&#xA;जयं पुण्यं च कुरुते जयन्ती तेन संस्मृता ॥&lt;br&gt;&#xA;तत्रोपोष्य व्रतं कृत्वा कुर्याज्जागरणं बुधः ॥ ५२ ॥&lt;br&gt;&#xA;सर्वापवादः कालोऽयं प्रधानः सर्वसम्मतः ॥&lt;br&gt;&#xA;इति वेदविदां वाणी चेत्युक्ता वेधसा पुरा ॥ ५३ ॥&lt;br&gt;&#xA;तत्र जागरणं कृत्वा यश्चोपोष्य व्रतं चरेत् ॥&lt;br&gt;&#xA;कोटिजन्मार्जितात्पापान्मुच्यते नात्र संशयः ॥ ५४ ॥&lt;br&gt;&#xA;वर्जनीया प्रयत्नेन सप्तमीसहिताष्टमी ॥&lt;br&gt;&#xA;सा सर्क्षापि न कर्तव्या सप्तमीसहिताष्टमी ॥&lt;br&gt;&#xA;अविद्धायां कऋक्षायां जातो देवकिनन्दनः ॥ ५५ ॥&lt;br&gt;&#xA;वेदवेदाङ्गगुप्तेतिविशिष्टं मङ्गलक्षणे ॥&lt;br&gt;&#xA;व्यतीते रोहिणीऋक्षे व्रती कुर्याच्च पारणाम् ॥ ५६ ॥&lt;br&gt;&#xA;तिथ्यन्ते च हरिं स्मृत्वा कृत्वा देवार्चनं व्रती। ॥&lt;br&gt;&#xA;पारणं पावनं पुंसां सर्वपापप्रणाशनम् ॥ ५७ ॥&lt;br&gt;&#xA;उपवासाङ्गभूतं च फलदं सिद्धिकारणम् ॥&lt;br&gt;&#xA;सर्वेष्वेवोपवासेषु दिवा पारणमिष्यते ॥ ५८ ॥&lt;br&gt;&#xA;अन्यथा फलहानिः स्यात्कृते धारणपारणे॥&lt;br&gt;&#xA;न रात्रौ पारणं कुर्यादृते वै रोहिणीव्रतात् ॥५९॥&lt;br&gt;&#xA;निशायां पारणं कुर्याद्वर्जयित्वा महानिशाम् ॥&lt;br&gt;&#xA;पूर्वाह्णे पारणं शस्तं कृत्वा विप्रसुरार्चनम् ॥ 4.8.६० ॥&lt;br&gt;&#xA;सर्वेषां सम्मतं कुर्यादृते वै रोहिणी व्रतम् ॥&lt;br&gt;&#xA;बुधसोमसमायुक्ता जयन्ती यदि लभ्यते ॥६१॥&lt;br&gt;&#xA;न कुर्याद्गर्भवासं च तत्र कृत्वा व्रतं व्रती ॥&lt;br&gt;&#xA;उदये चाष्टमी किञ्चिन्नवमी सकला यदि ॥ ६२ ॥&lt;br&gt;&#xA;भवेद्बुधेन्दुसंयुक्ता प्राजापत्यर्क्षसंयुता ॥&lt;br&gt;&#xA;अपिवर्षशतेनापि लभ्यते वा न लभ्यते ॥ ६३ ॥&lt;br&gt;&#xA;व्रतं तत्र व्रती कुर्यात्पुंसां कोटिं समुद्धरेत् ॥&lt;br&gt;&#xA;नृणां विना व्रतेनापि भक्तानां हीनसम्पदाम् ॥ ६४ ॥&lt;br&gt;&#xA;कृतेनैवोपवासेन प्रीतो भवति माधवः ॥&lt;br&gt;&#xA;भक्त्या नानोपचारेण रात्रौ जागरणेन च ॥ ६५ ॥&lt;br&gt;&#xA;फलं ददाति दैत्यारिर्जयन्तीव्रतसम्भवम् ॥&lt;br&gt;&#xA;वित्तशाठ्यमकुर्वाणः सम्यक्फलमवाप्नुयात् ॥६६॥&lt;br&gt;&#xA;कुर्वाणो वित्तशाठ्यं च लभते सदृशं फलम् ॥&lt;br&gt;&#xA;अष्टम्यामथ रोहिण्यां न कुर्यात्पारणं बुधः ॥ ६७ ॥&lt;br&gt;&#xA;हन्यात्पुराकृतं पुण्यं चोपवासार्जितं फलम् ॥&lt;br&gt;&#xA;तिथिरष्टगुणं हन्ति नक्षत्रं च चतुर्गुणम् ॥ ६८ ॥&lt;br&gt;&#xA;तस्मात्प्रयत्नतः कुर्यात्तिथिभान्ते च पारणम् ॥&lt;br&gt;&#xA;महानिशायां प्राप्तायां तिथिभान्तं यदा भवेत् ॥ ६९ ॥&lt;br&gt;&#xA;तृतीयेऽह्नि मुनिश्रेष्ठ पारणं कुरुते बुधः ॥&lt;br&gt;&#xA;षण्मुहूर्ते व्यतीते तु रात्रावेव महानिशा ॥ 4.8.७० ॥&lt;br&gt;&#xA;लभते ब्रह्महत्यां च तत्र भुक्त्वा च नारद ॥&lt;br&gt;&#xA;गोमांसविण्मूत्रसमं ताम्बूलं च फलं जलम् ॥ ७१ ॥&lt;br&gt;&#xA;पुंसामभक्ष्यं शुद्धानामोदनस्य च का कथा ॥&lt;br&gt;&#xA;त्रियामां रजनी प्राहुस्त्यक्त्वाद्य च चतुष्टयम् ॥ ७२ ॥&lt;br&gt;&#xA;नाडीनां तदुभे सन्ध्ये दिवसाद्यन्तसञ्ज्ञिते ॥&lt;br&gt;&#xA;जन्माष्टम्यां च शुद्धायां कृत्वा जागरणं व्रतम् ॥ ७५ ॥&lt;br&gt;&#xA;शतजन्मकृतात्पापान्मुच्यते नात्र संशयः ॥&lt;br&gt;&#xA;जन्माष्टम्यां च शुद्धायामुपोष्य केवलं नरः ॥ ७४ ॥&lt;br&gt;&#xA;अश्वमेधफलं तस्य व्रतं जागरणं विना ॥&lt;br&gt;&#xA;यद्बाल्ये यच्च कौमारे यौवने यच्च वार्धके ॥ ७५ ॥&lt;br&gt;&#xA;सप्तजन्मकृतात्पापान्मुच्यते नात्र संशयः ॥&lt;br&gt;&#xA;श्रीकृष्णजन्मदिवसे यश्च भुक्तं नराधमः ॥ ७६ ॥&lt;br&gt;&#xA;स भवेन्मातृगामी च ब्रह्महत्याशतं लभेत् ॥&lt;br&gt;&#xA;कोटिजन्मार्जितं पुण्यं तस्य नश्यति निश्चितम् ॥ ७७ ॥&lt;br&gt;&#xA;अनर्हश्चाशुचिः शश्वद्दैवे पित्र्ये च कर्मणि ॥&lt;br&gt;&#xA;अन्ते वसेत्कालसूत्रे यावच्चन्द्रदिवाकरौ ॥ ७८ ॥&lt;br&gt;&#xA;कृमिभिः शूलतुल्यैश्च तीक्ष्णदंष्ट्रैश्च भक्षितः ॥&lt;br&gt;&#xA;पापी ततः समुत्थाय भारते जन्म चेल्लभेत् ॥ ७९ ॥&lt;br&gt;&#xA;षष्टिवर्षसहस्राणि विष्ठायां च कृमिर्भवेत् ॥&lt;br&gt;&#xA;गृध्रकोटिसहस्राणि शतजन्मानि सूकरः ॥ 4.8.८० ॥&lt;br&gt;&#xA;श्वापदः शतजन्मानि सृगालः सप्त जन्म च ॥&lt;br&gt;&#xA;सप्तजन्मसु सर्पश्च काकश्च सप्तजन्मसु ॥ ८१ ॥&lt;br&gt;&#xA;ततो भवेन्नरो मूको गलत्कुष्ठी सदातुरः ॥&lt;br&gt;&#xA;ततो भवेत्पशुघ्नश्च व्यालग्राही ततो भवेत् ॥ ८२ ॥&lt;br&gt;&#xA;तदन्ते च भवेद्दस्युर्धर्महीनश्च गृध्रकः ॥&lt;br&gt;&#xA;ततो भेवत्स रजकस्तैलकारस्ततो भवेत् ॥ ८३ ॥&lt;br&gt;&#xA;ततो भवेद्देवलको ब्राह्मणश्च सदाऽशुचिः ॥&lt;br&gt;&#xA;उपवासासमर्थश्चेदेकं विप्रं च भोजयेत् ॥ ८४ ॥&lt;br&gt;&#xA;तावद्धनानि वा दद्याद्यद्भुक्तं द्विगुणं भवेत् ॥&lt;br&gt;&#xA;सहस्रसम्मितां देवीं जपेद्वा प्राणसंयमान् ॥ ॥ ८५ ॥&lt;br&gt;&#xA;कुर्याद्द्वादशसङ्ख्याकान्यथार्थं तद्व्रते नरः ॥&lt;br&gt;&#xA;इत्येवं कथितं वत्स श्रुतं यद्धर्मवक्त्रतः ॥&lt;br&gt;&#xA;व्रतोपवासपूजानां विधानमकृते च यत् ॥ ८६ ॥&lt;br&gt;&#xA;इति श्रीब्रह्मवैवर्ते महापुराणे नारायणनारदसंवादे श्रीकृष्णजन्मखण्डे कृष्णजन्माष्टमीव्रतपूजोपवासनिरूपणं नामा ष्टमोऽध्यायः ॥ ८ ॥&lt;/p&gt;</description>
    </item>
    <item>
      <title>००९</title>
      <link>https://vishvAsa.github.io/purANam_vaiShNavam/brahma-vaivarta-purANam/04/009/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/009/</guid>
      <description>&lt;p&gt;नारद उवाच ॥&lt;br&gt;&#xA;संस्थाप्य गोकुले कृष्णं यशोदामन्दिरं वसुः ॥&lt;br&gt;&#xA;जगाम स्वगृहं नन्दः किं चकार महां प्रभुः ॥ १ ॥&lt;br&gt;&#xA;किञ्चकार हरिस्तत्र कतिवर्षस्थितिः प्रभोः ॥&lt;br&gt;&#xA;बालक्रीडनकं तस्य वर्णय क्रमशो मुने ॥ २ ॥&lt;br&gt;&#xA;पुरा कृता या प्रतिज्ञा गोलोके राधया सह ॥&lt;br&gt;&#xA;तत्कृतं केन विधिना प्रतिज्ञापालनं हरेः ॥ ३ ॥&lt;br&gt;&#xA;कीदृग्वृन्दावनं नाम मण्डलं किंविधं वद ॥&lt;br&gt;&#xA;रासक्रीडां जलक्रीडां संव्यस्य वर्णय प्रभो ॥ ४ ॥&lt;br&gt;&#xA;नन्दस्तपः किञ्चकार यशोदा चाथ रोहिणी ॥&lt;br&gt;&#xA;हरेः पूर्वं च हलिनः कुत्र जन्म बभूव ह ॥ ॥ ५ ॥&lt;br&gt;&#xA;पीयूषखण्डमाख्यानमपूर्वं श्रीहरेः स्मृतम् ॥&lt;br&gt;&#xA;विशेषतः कविमुखान्नव्यं नूनं पदे पदे ॥ ६ ॥&lt;br&gt;&#xA;स्वरासमण्डलक्रीडां वर्णय स्वयमेव च ॥&lt;br&gt;&#xA;परोक्षवर्णनात्काव्यं प्रशस्तं नव्यवर्णनम् ॥७॥&lt;br&gt;&#xA;श्रीकृष्णांशो भवान्साक्षाद्योगीन्द्राणां गुरोर्गुरुः ॥&lt;br&gt;&#xA;यो यस्यांशः स च जनस्तस्यैव सुखतः सुखी ॥ ८ ॥&lt;br&gt;&#xA;त्वयैव वर्णितौ पादौ विलीनौ तु युवां हरेः ॥&lt;br&gt;&#xA;साक्षाद्गोलोकनाथांशस्त्वमेव तत्समो महान् ॥ ९ ॥&lt;br&gt;&#xA;॥ नारायण उवाच ॥ ॥&lt;br&gt;&#xA;ब्रह्मेशशेषविघ्नेशाः कूर्मो धर्मोऽहमेव च ॥&lt;br&gt;&#xA;नरश्च कार्त्तिकेयश्च श्रीकृष्णांशा वयं नव ॥4.9.१०॥&lt;br&gt;&#xA;अहो गोलोकनाथस्य महिमा केन वर्ण्यते ॥&lt;br&gt;&#xA;यं स्वयं नो विजानीमो न वेदाः किं विपश्चितः ॥ ११ ॥&lt;br&gt;&#xA;सूकरो वामनः कल्किर्बौद्धः कपिलमीनकौ ॥&lt;br&gt;&#xA;एते चांशाः कलाश्चान्ये सन्त्येव कतिधा मुने ॥ १२ ॥&lt;br&gt;&#xA;कूर्मो नृसिंहो रामश्च श्वेतद्वीपविराड्विभुः ॥&lt;br&gt;&#xA;परिपूर्णतमः कृष्णो वैकुण्ठे गोकुले स्वयम् ॥ ॥ १३ ॥&lt;br&gt;&#xA;वैकुण्ठे कमलाकान्तो रूपभेदाच्चतुर्भुजः ॥&lt;br&gt;&#xA;गोलोके गोकुले राधाकान्तोऽयं द्विभुजः स्वयम् ॥ १४ ॥&lt;br&gt;&#xA;अस्यैव तेजो नित्यं च चित्ते कुर्वन्ति योगिनः ॥&lt;br&gt;&#xA;भक्ताः पादाम्बुजं तेजः कुतस्तेजस्विनं विना ॥ १५ ॥&lt;br&gt;&#xA;शृणु विप्र वर्णयामि यशोदानन्दयोस्तपः ॥&lt;br&gt;&#xA;रोहिण्याश्च यतो हेतोर्ददृशुस्ते हरेर्मुखम् ॥ १६ ॥&lt;br&gt;&#xA;वसूनां प्रवरो नन्दो नाम्ना द्रोणस्तपोधनः ॥&lt;br&gt;&#xA;तस्य पत्नी धरा साध्वी यशोदा सा तपस्विनी ॥१७॥&lt;br&gt;&#xA;रोहिणी सर्पमाता च कद्रूश्च सर्पकारिणी ॥&lt;br&gt;&#xA;एतेषां जन्मचरितं निबोध कथयामि ते॥ १८ ॥&lt;br&gt;&#xA;एकदा च धरा द्रोणौ पर्वते गन्धमादने ॥&lt;br&gt;&#xA;पुण्यदे भारते वर्षे गौतमाश्रमसन्निधौ ॥ १९ ॥&lt;br&gt;&#xA;चक्रतुश्च तपस्तत्र वर्षाणामयुतं मुने ॥&lt;br&gt;&#xA;श्रीकृष्णदर्शनार्थं च निर्जने सुप्रभातटे ॥ 4.9.२० ॥&lt;br&gt;&#xA;न ददर्श हरिं द्रोणो धरा चैव तपस्विनी ॥&lt;br&gt;&#xA;कृत्वाग्निकुण्डं वैराग्यात्प्रवेष्टुं समुपस्थितौ॥२१॥&lt;br&gt;&#xA;तौ मर्तुकामौ दृष्ट्वा च वाग्बभूवाशरीरिणी ॥&lt;br&gt;&#xA;द्रक्ष्यथः श्रीहरिं पृथ्व्यां गोकुले पुत्ररूपिणम् ॥ २२ ॥&lt;br&gt;&#xA;जन्मान्तरे वसुश्रेष्ठ दुर्दर्शं योगिनां विभुम्॥&lt;br&gt;&#xA;ध्यानासाध्यं च विदुषां ब्रह्मादीनां च वन्दितम् ॥ २३ ॥&lt;br&gt;&#xA;श्रुत्वैवं तद्धराद्रोणौ जग्मतुः स्वालयं सुखात् ॥&lt;br&gt;&#xA;लब्ध्वा तु भारते जन्म दृष्टं ताभ्यां हरेर्मुखम् ॥ २४ ॥&lt;br&gt;&#xA;यशोदानन्दयोरेवं कथितं चरितं तव ॥&lt;br&gt;&#xA;सुगोप्यं त्रिदशानां च रोहिणीचरितं शृणु ॥ २५ ॥&lt;br&gt;&#xA;एकदा देवमाता च पुष्पोत्सवदिने सती ॥&lt;br&gt;&#xA;विज्ञापनं चरद्वारा चकार कश्यपं मुने ॥ २६ ॥&lt;br&gt;&#xA;सुस्नाता सुन्दरी देवी रत्नालङ्कार भूषिता ॥&lt;br&gt;&#xA;चकार वेषं विविधं ददर्श दर्पणे मुखम् ॥ २७ ॥&lt;br&gt;&#xA;कस्तूरीबिन्दुना सार्द्धं सिन्दूरबिन्दुसंयुतम् ॥&lt;br&gt;&#xA;रत्नकुण्डलशोभाढ्यं पत्राभरणभूषितम् ॥ २८ ॥&lt;br&gt;&#xA;गजमौक्तिकसंयुक्तं नासाग्रं सुमनोहरम् ॥&lt;br&gt;&#xA;शरत्पार्वणचन्द्रास्यं शरत्पङ्कजलोचनम् ॥ २९ ॥&lt;br&gt;&#xA;वक्रभ्रूभङ्गिना युक्तं विचित्रकज्जलोज्ज्वलम् ॥&lt;br&gt;&#xA;पक्वदाडिमबीजाभदन्तपङ्क्तिविराजितम् ॥ 4.9.३० ॥&lt;br&gt;&#xA;पक्वबिम्बाधरौष्ठं च सस्मितं सुन्दरं सदा ॥&lt;br&gt;&#xA;अतीव कमनीयं च मुनीन्द्रचित्तमोहनम् ॥ ३१ ॥&lt;br&gt;&#xA;एवम्भूतं मुखं दृष्ट्वा सुन्दरी स्वगृहे स्थिता ॥&lt;br&gt;&#xA;पश्यन्ती पतिमार्गं च कामबाणप्रपीडिता ॥ ३२ ॥&lt;br&gt;&#xA;शुश्राव वार्तामदितिः कश्यपं कद्रुसंयुतम् ॥&lt;br&gt;&#xA;रत्नसारसमारम्भे तस्या वक्षस्थले स्थितम् ॥ ३३ ॥&lt;br&gt;&#xA;श्रुत्वा चुकोप साध्वी सा हताशा रतिकातरा ॥&lt;br&gt;&#xA;न शशाप पतिं प्रेम्णा शशाप सर्पमातरम् ॥ ३४ ॥&lt;br&gt;&#xA;न देवालययोग्या सा धर्मिष्ठा धर्मनाशिनी ॥&lt;br&gt;&#xA;दूरं गच्छतु स्वर्लोकादात्मयोनिं च मानवीम् ॥ ३५ ॥&lt;br&gt;&#xA;श्रुत्वैवं सा चरद्वारा शशाप देवमातरम् ॥&lt;br&gt;&#xA;सा चैवं मानवीं योनिं यातु मर्त्ये जरायुताम् ॥ ३६ ॥&lt;br&gt;&#xA;कश्यपो बोधयामास कद्रुं च सर्पमातरम् ॥&lt;br&gt;&#xA;काले यास्यसि मर्त्यं च मया सह शुचिस्मिते ॥ ३७ ॥&lt;br&gt;&#xA;त्यज भीतिं लभ सुखं द्रक्ष्यसि श्रीहरेर्मुखम्॥&lt;br&gt;&#xA;एवमुक्त्वा कश्यपश्च जगाम चादितेर्गृहम् ॥३८॥&lt;br&gt;&#xA;वाञ्छां पूर्णां च तस्याश्च चकार भगवान्विभुः ॥&lt;br&gt;&#xA;ऋतौ तत्र महेन्द्रश्च बभूव च सुरर्षभः ॥३९॥&lt;br&gt;&#xA;अदितिर्देवकी चैव सर्पमाता च रोहिणी ॥&lt;br&gt;&#xA;कश्यपो वसुदेवश्च श्रीकृष्णजनको महान् ॥ 4.9.४० ॥&lt;br&gt;&#xA;रहस्यं गोपनीयं च सर्वं निगदितं मुने ॥&lt;br&gt;&#xA;अधुना बलदेवस्य जन्माख्यानं मुने शृणु ॥ ४१ ॥&lt;br&gt;&#xA;अनन्तस्याप्रमेयस्य सहस्रशिरसः प्रभोः ॥&lt;br&gt;&#xA;रोहिणी वसुदेवस्य भार्यारत्नं च प्रेयसी ॥ ४२ ॥&lt;br&gt;&#xA;जगाम गोकुलं साध्वी वसुदेवाज्ञया मुने ॥&lt;br&gt;&#xA;सङ्कर्षणस्य रक्षार्थं कंसभीता पलायिता ॥ ४३ ॥&lt;br&gt;&#xA;देवक्याः सप्तमं गर्भं माया कृष्णाज्ञया तदा ॥&lt;br&gt;&#xA;रोहिण्या जठरे तत्र स्थापयामास गोकुले ॥ ४४ ॥&lt;br&gt;&#xA;संस्थाप्य च तदा गर्भं कैलासं सा जगाम ह ॥&lt;br&gt;&#xA;दिनान्तरे कतिपये रोहिणी नन्दमन्दिरे ॥ ४५ ॥&lt;br&gt;&#xA;सुषाव पुत्रं कृष्णांशं तप्तरौप्याभमीश्वरम् ॥&lt;br&gt;&#xA;ईषद्धास्यं प्रसन्नास्यं ज्वलन्तं ब्रह्मतेजसा ॥ ४६ ॥&lt;br&gt;&#xA;तस्यैव जन्ममात्रेण देवा मुमुदिरे तदा ॥&lt;br&gt;&#xA;स्वर्गे दुन्दुभयो नेदुरानका मुरजादयः ॥ ४७ ॥&lt;br&gt;&#xA;जयशब्दं शङ्खशब्दं चक्रुर्देवा मुदान्विताः ॥&lt;br&gt;&#xA;नन्दो हृष्टो ब्राह्मणेभ्यो धनं बहुविधं ददौ ॥ ४८ ॥&lt;br&gt;&#xA;चिच्छेद नाडीं धात्री च स्नापयामास बालकम् ॥&lt;br&gt;&#xA;जयशब्दं जगुर्गोप्यः सर्वाभ रणभूषिताः ॥ ४९ ॥&lt;br&gt;&#xA;परपुत्रोत्सवं नन्दश्चकार परमादरात् ॥&lt;br&gt;&#xA;तदा यशोदा गोपीभ्यो ब्राह्मणेभ्यो ददौ मुदा ॥ 4.9.५० ॥&lt;br&gt;&#xA;धनानि नानावस्तूनि तैलं सिन्दूरमेव च ॥&lt;br&gt;&#xA;इत्येवं कथितं वत्स यशोदानन्दयोस्तपः ॥ ५१ ॥&lt;br&gt;&#xA;जन्माख्यानं च हलिनो रोहिणीचरितं तथा ॥&lt;br&gt;&#xA;अधुना ते वाञ्छनीयं नन्दपुत्रोत्सवं शृणु ॥ ५२ ॥&lt;br&gt;&#xA;सुखदं मोक्षदं सारं जन्ममृत्युजरापहम् ॥&lt;br&gt;&#xA;मङ्गलं कृष्णचरितं वैष्णवानां च जीवनम् ॥ ५३ ॥&lt;br&gt;&#xA;सर्वाशुभविनाशं च भक्तिदास्यप्रदं हरेः ॥&lt;br&gt;&#xA;श्रीकृष्णं वसुदेवश्च संस्थाप्य नन्दमन्दिरे ॥ ५४ ॥&lt;br&gt;&#xA;गृहीत्वा बालिकां हृष्टो जगाम निजमन्दिरम् ॥&lt;br&gt;&#xA;कथितं चरितं तस्याः श्रुतं सम्मुखतो मुने ॥ ५५ ॥&lt;br&gt;&#xA;अधुना गोकुले कृष्णचरितं शृणु मङ्गलम् ॥&lt;br&gt;&#xA;वसुदेवे गृहं याते यशोदा नन्द एव च ॥ ५६ ॥&lt;br&gt;&#xA;मङ्गले सूतिकागारे जयागारे जयान्विते ॥&lt;br&gt;&#xA;ददर्श पुत्रं भूमिस्थं नवीननीरदप्रभम् ॥५७॥&lt;br&gt;&#xA;अतीव सुन्दरं नग्नं पश्यन्तं गृहशेखरम् ॥&lt;br&gt;&#xA;शरत्पार्वणचन्द्रास्यं नीलेन्दीवरलोचनम् ॥ ५८ ॥&lt;br&gt;&#xA;रुदन्तं च हसन्तं च् वेणुसंसक्तविग्रहम् ॥&lt;br&gt;&#xA;हस्तद्वयं सुविन्यस्तं प्रेमवन्तं पदाम्बुजम् ॥ ५९ ॥&lt;br&gt;&#xA;दृष्ट्वा नन्दः स्त्रिया सार्द्धं हरिं हृष्टो बभूव ह ॥&lt;br&gt;&#xA;धात्री तं स्नापयामास शीततोयेन बालकम् ॥ 4.9.६० ॥&lt;br&gt;&#xA;चिच्छेद नाडीं बालस्य हर्षाद्गोप्यो जयं ददुः ॥&lt;br&gt;&#xA;आजग्मुर्गोपिकाः सर्वा बृहच्छ्रोण्यश्चलत्कुचाः ॥ ६१ ॥&lt;br&gt;&#xA;बालिकाश्च वयस्यश्च विप्रपत्न्याश्च सूतिकाम् ॥&lt;br&gt;&#xA;आशिषं युयुजुः सर्वा ददृशुर्बालकं मुदा ॥ ६२ ॥&lt;br&gt;&#xA;क्रोडे चक्रुः प्रशंसन्त्य ऊषुस्तत्र च काश्चन ॥&lt;br&gt;&#xA;नन्दः सचैलः स्नातश्च धृत्वा धौते च वाससी ॥ ६३ ॥&lt;br&gt;&#xA;पारम्पर्यविधिं तत्र चकार हृष्टमानसः ॥&lt;br&gt;&#xA;ब्राह्मणान्भोजयामास कारयामास मङ्गलम् ॥ ६४ ॥&lt;br&gt;&#xA;वाद्यानि वादयामास बन्दिभ्यश्च ददौ धनम् ॥&lt;br&gt;&#xA;ततो नन्दश्च सानन्दं ब्राह्मणेभ्यो ददौ धनम् ॥ ६५ ॥&lt;br&gt;&#xA;सद्रत्नानि प्रवालानि हीरकाणि च सादरम् ॥&lt;br&gt;&#xA;तिलानां पर्वतान्सप्त सुवर्णशतकं मुने ॥ ६६ ॥&lt;br&gt;&#xA;रौप्यं धान्याचलं वस्त्रं गोसहस्रं मनोहरम् ॥&lt;br&gt;&#xA;दधि दुग्धं शर्करां च नवनीतं घृतं मधु ॥ ६७ ॥&lt;br&gt;&#xA;मिष्टान्नं सल्लड्डुकौघं स्वादूनि मोदकानि च ॥&lt;br&gt;&#xA;भूमिं च सर्वसस्याढ्यां वायुवेगांस्तुरङ्गमान् ॥ ६८ ॥&lt;br&gt;&#xA;ताम्बूलानि च तैलानि दत्त्वा हृष्टो बभूव ह ॥&lt;br&gt;&#xA;रक्षितुं सूतिकागारं योजयामास ब्राह्मणान् ॥ ६९ ॥&lt;br&gt;&#xA;तत्र मन्त्रज्ञमनुजान्स्थविरान्गोपिकागणान् ॥&lt;br&gt;&#xA;वेदांश्च पाठयामास हरेर्नामैकमङ्गलम् ॥ 4.9.७० ॥&lt;br&gt;&#xA;भक्त्या च ब्राह्मणद्वारा पूजयामास देवताः ॥&lt;br&gt;&#xA;गोपालिकाश्च वृद्धाश्च रत्नालङ्कारभूषिताः ॥ ७१ ॥&lt;br&gt;&#xA;सस्मिता शीघ्रगामिन्य आजग्मुर्नन्दमन्दिरम् ॥&lt;br&gt;&#xA;नानाविधाश्च गणका ज्योतिःशास्त्रविशारदाः॥ ७२ ॥&lt;br&gt;&#xA;वाक्सिद्धाः पुस्तककरा आजग्मुर्नन्दमन्दिरम् ॥&lt;br&gt;&#xA;सस्मिता विप्रपत्न्यश्च वयस्याः स्थविरा वराः ॥ ७३ ॥&lt;br&gt;&#xA;बालिका बालकयुता आजग्मुर्नन्दमन्दिरम् ॥&lt;br&gt;&#xA;तेभ्योऽपि प्रददौ रत्नं धनानि विविधानि च॥ ७४ ॥&lt;br&gt;&#xA;वरवस्त्राणि रौप्याणि गोसहस्राणि सादरम् ॥&lt;br&gt;&#xA;नन्दस्तेभ्यो नमस्कृत्य चकार विनयं मुदा ॥ ७५ ॥&lt;br&gt;&#xA;आशिषं युयुजुः सर्वे ददृशुर्बालकं परम् ॥&lt;br&gt;&#xA;एवं सम्भृतसम्भारो बभूव व्रजपुङ्गवः ॥७६॥&lt;br&gt;&#xA;गणकैः कारयामास यद्भविष्यं शुभाशुभम् ॥&lt;br&gt;&#xA;एवं ववर्ध बालश्च शुक्लपक्षे यथा शशी ॥ ७७ ॥&lt;br&gt;&#xA;नन्दालये हली चैव भुक्त मातुः पयोधरम् ॥&lt;br&gt;&#xA;तदा च रोहिणी हृष्टा तत्र पुत्रोत्सवे मुदा ॥७८॥&lt;br&gt;&#xA;तैलसिन्दूरताम्बूलं धनं ताभ्यो ददौ मुने ॥&lt;br&gt;&#xA;दत्त्वाशिषश्च शिरसि ताश्च ते स्वालयं ययुः ॥ ७९ ॥&lt;br&gt;&#xA;यशोदारोहिणीनन्दास्तस्थुर्गेहे मुदान्विताः ॥ 4.9.८० ॥&lt;br&gt;&#xA;इति श्रीब्रह्मवैवर्ते महापुराणे श्रीकृ ष्णजन्मखण्डे नारायणनारदसंवादे नन्दपुत्रोत्सवो नाम नवमोऽध्यायः ॥ ९ ॥&lt;/p&gt;</description>
    </item>
    <item>
      <title>०१०</title>
      <link>https://vishvAsa.github.io/purANam_vaiShNavam/brahma-vaivarta-purANam/04/010/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/010/</guid>
      <description>&lt;p&gt;॥ श्रीनारायण उवाच ॥ ॥&lt;br&gt;&#xA;अथ कंसः सभामध्ये स्वर्णसिंहासनस्थितः ॥&lt;br&gt;&#xA;शुश्राव वाचं गगने सूनृतामशरीरिणीम् ॥ १ ॥&lt;br&gt;&#xA;किं करोषि महामूढ चिन्तां स्वश्रेयसः कुरु ॥&lt;br&gt;&#xA;जातः कालो धरण्यां ते तिष्ठोपाये नराधिप ॥ २ ॥&lt;br&gt;&#xA;नन्दाय तनयं दत्त्वा वसुदेवस्तवान्तकम् ॥&lt;br&gt;&#xA;कन्यामादाय तुभ्यं च दत्त्वा सम्मायया स्थितः॥३॥&lt;br&gt;&#xA;मायांशा कन्यकेयं च वासुदेवः स्वयं हरिः ॥&lt;br&gt;&#xA;तव हन्ता गोकुले च वर्द्धते नन्दमन्दिरे ॥ ४ ॥&lt;br&gt;&#xA;देवक्याः सप्तमो गर्भो वर्द्धते नन्दमन्दिरे ॥&lt;br&gt;&#xA;देवक्याः सप्तमो गर्भो न सुस्रावामृतं सुतम् ॥ ९ ॥&lt;br&gt;&#xA;स्थापयामास मायो तं रोहिणीजठरे किल ॥&lt;br&gt;&#xA;तत्र जातश्च शेषांशो बलदेवो महाबलः ॥ ६ ॥&lt;br&gt;&#xA;गोकुले तौ च वर्धेते कालौ ते नन्दमन्दिरे ॥&lt;br&gt;&#xA;श्रुत्वेति वचनं राजा बभूवानम्रकन्धरः ॥ ७ ॥&lt;br&gt;&#xA;चिन्तामवाप सहसा तत्याजाहारमुन्मनाः ॥&lt;br&gt;&#xA;पूतनां च समानीय प्राणेभ्यः प्रेयसीं सतीम् ॥ ८ ॥&lt;br&gt;&#xA;उवाच भगिनीं राजा सभामध्ये च नीतिवित् ॥&lt;br&gt;&#xA;॥कंस उवाच ॥ ॥&lt;br&gt;&#xA;पूतने गोकुलं गच्छ कार्यार्थं नन्दमन्दिरम् ॥ ९ ॥&lt;br&gt;&#xA;विषाक्तं च स्तनं कृत्वा शिशवे देहि सत्वरम् ॥&lt;br&gt;&#xA;त्वं मनोयायिनी वत्से मायाशास्त्रविशारदा ॥ 4.10.१० ॥&lt;br&gt;&#xA;मायामानुषरूपं च विधाय व्रज योगिनि ॥&lt;br&gt;&#xA;दुर्वाससो महामन्त्रं प्राप्य सर्वत्रगामिनी ॥ ११ ॥&lt;br&gt;&#xA;सर्वरूपं विधातुं त्वं शक्तासि सुप्रतिष्ठिते ॥&lt;br&gt;&#xA;इत्युक्त्वा तां महाराजस्तस्थौ संसदि नारद ॥ १२ ॥&lt;br&gt;&#xA;जगाम पूतना कंसं प्रणम्य कामचारिणी ॥&lt;br&gt;&#xA;तप्तकाञ्चनवर्णाभा नानालङ्कारभूषिता ॥ १३ ॥&lt;br&gt;&#xA;बिभ्रती कबरीभारं मालतीमाल्यसंयुतम् ॥&lt;br&gt;&#xA;कस्तूरीबिन्दुना युक्तं सिन्दूरं दधती मुदा ॥ ॥ १४ ॥&lt;br&gt;&#xA;मञ्जीररशनाभ्यां च कलशब्दं प्रकुर्वती ॥&lt;br&gt;&#xA;सम्प्राप्य गोष्ठं दुर्दर्शं नन्दालयमनोहरम् ॥ १५ ॥&lt;br&gt;&#xA;परिखाभिर्गभीराभिर्दुर्लङ्घ्याभिश्च वेष्टितम् ॥&lt;br&gt;&#xA;रचितं प्रस्तरैर्दिव्यैर्निर्मितं विश्वकर्मणा ॥ १६ ॥&lt;br&gt;&#xA;इन्द्रनीलैर्मरकतैः पद्मरागैश्च भूषितम् ॥&lt;br&gt;&#xA;सुवर्णकलशैर्दिव्यैश्चित्रितैः शेखरोज्ज्वलैः ॥ १७ ॥&lt;br&gt;&#xA;प्राकारैर्गगनस्पर्शैश्चतुर्द्वारसमन्वितैः ॥&lt;br&gt;&#xA;युक्तं लोहकपाटैश्च द्वारपालसमन्वितैः ॥ १८ ॥&lt;br&gt;&#xA;वेष्टितं सुन्दरं रम्यं सुन्दरीगणवेष्टितम् ॥&lt;br&gt;&#xA;मुक्तामाणिक्यपरशैः पूर्णरत्नादिभिर्धनैः ॥ १९ ॥&lt;br&gt;&#xA;स्वर्णपात्रवटाकीर्णं गवां कोटिभिरन्वितम्॥&lt;br&gt;&#xA;भरणीयैः किङ्करैश्च गोपलक्षैः समन्वितम् ॥ 4.10.२० ॥&lt;br&gt;&#xA;दासीनां च सहस्रैश्च कर्मव्यग्रैः समन्वितम् ॥&lt;br&gt;&#xA;प्रविवेशाश्रमं साध्वी सस्मिता सुमनोहरा । ॥ २१ ॥&lt;br&gt;&#xA;दृष्ट्वा तां प्रविशन्तीं च गोप्यो दृष्ट्वानुमेनिरे ॥&lt;br&gt;&#xA;किं वा पद्मालया दुर्गा कृष्णं द्रष्टुं समागता ॥ २२ ॥&lt;br&gt;&#xA;प्रणेमुर्गोपिका गोपाः पप्रच्छुः कुशलं च ताम् ॥&lt;br&gt;&#xA;ददौ सिंहासनं पाद्यं वासयामास तत्र वै ॥ २३ ॥&lt;br&gt;&#xA;पप्रच्छ कुशलं सा च गोपानां बालकस्य च ॥&lt;br&gt;&#xA;उवास सस्मिता साध्वी पाद्यं जग्राह सादरम् ॥ २४ ॥&lt;br&gt;&#xA;तामूचुर्गोपिकाः सर्वाः का त्वमीश्वरि साम्प्रतम् ॥&lt;br&gt;&#xA;वासस्ते कुत्र किं नाम किं वात्र कर्म नो वद ॥ २५ ॥&lt;br&gt;&#xA;तासां च वचनं श्रुत्वा साप्युवाच मनोहरम् ॥&lt;br&gt;&#xA;मथुरावसिनी गोपी साम्प्रतं विप्रकामिनी ॥ २६ ॥&lt;br&gt;&#xA;श्रुतं वाचिकवक्त्रेण तत्त्वं मङ्गलसूचकम् ॥&lt;br&gt;&#xA;बभूव स्थविरे काले नन्दपुत्रो महानिति ॥ २७ ॥&lt;br&gt;&#xA;श्रुत्वागताहं तं द्रष्टुमाशिषं कर्तुमीप्सिताम् ॥ ।&lt;br&gt;&#xA;पुत्रमानय तं दृष्ट्वा यामि कृत्वा तमाशिषम् ॥ २८ ॥&lt;br&gt;&#xA;ब्राह्मणीवचनं श्रुत्वा यशोदा हृष्टमानसा ॥&lt;br&gt;&#xA;प्रणमय्य सुतं क्रोडे ददौ ब्राह्मणयोषितः ॥ २९ ॥&lt;br&gt;&#xA;कृत्वा क्रोडे तु तं साध्वी चुचुम्ब च पुनः पुनः ॥&lt;br&gt;&#xA;स्तनं ददौ सुखासीना हरिं पुण्यवती सती ॥ ॥ 4.10.३० ॥&lt;br&gt;&#xA;अहोद्भुतोऽयं बालस्त सुन्दरो गोपसुन्दरि ॥&lt;br&gt;&#xA;गुणैर्नारायणसमो बालोयमित्युवाच ह ॥ ३१ ॥&lt;br&gt;&#xA;कृष्णो विषस्तनं पीत्वा जहास वक्षसि स्थितः ॥&lt;br&gt;&#xA;तस्याः प्राणैः सह पपौ विषक्षीरं सुधामिव ॥ ३२ ॥&lt;br&gt;&#xA;तत्याज बालकं साध्वी प्राणांस्त्यक्त्वा पपात ह ॥&lt;br&gt;&#xA;विकृताकारवदना चोत्तानवदना मुने ॥ ३३ ॥&lt;br&gt;&#xA;स्थूलदेहं परित्यज्य सृक्ष्मदेहं विवेश सा ॥&lt;br&gt;&#xA;आरुरोह रथं शीघ्रं रत्नसारविनिर्मितम् ॥ ३४ ॥&lt;br&gt;&#xA;पार्षदप्रवरैर्दिव्यैर्वेष्टितं सुमनोहरैः ॥&lt;br&gt;&#xA;श्वेतचामरलक्षेण शोभितं लक्षदर्पणैः ॥ ३५ ॥&lt;br&gt;&#xA;वह्निशौचेन वस्त्रेण सूक्ष्मेण भूषितं वरम् ॥&lt;br&gt;&#xA;नानाचित्रविचित्रैश्च सद्रत्नकलशैर्युतम् ॥ ३६ ॥&lt;br&gt;&#xA;सुन्दरं शतचक्रं च वलितं रत्नतेजसा ॥&lt;br&gt;&#xA;पार्षदास्तां रथे कृत्वा जग्मुर्गोलोकमुत्तमम् ॥ ३७ ॥&lt;br&gt;&#xA;दृष्ट्वा तमद्भुतं लोका गोपिकाश्चातिविस्मिताः ॥&lt;br&gt;&#xA;कंसः श्रुत्वा च तत्सर्वं विस्मितश्च बभूव ह ॥ ३८ ॥&lt;br&gt;&#xA;यशोदा बालकं नीत्वा क्रोडे कृत्वा स्तनं ददौ ॥&lt;br&gt;&#xA;मङ्गलं कारयामास विप्रद्वारा शिशोर्मुने ॥ ३९ ॥&lt;br&gt;&#xA;ददाह देहं तस्याश्च नन्दः सानन्दर्पूवकम् ॥&lt;br&gt;&#xA;चन्दनागुरुकस्तूरीसमं सम्प्राप्य सौरभम् ॥ 4.10.४० ॥&lt;br&gt;&#xA;नारद उवाच ॥ ॥&lt;br&gt;&#xA;सा वा का राक्षसीरूपा कथं पुण्यवती सती ॥&lt;br&gt;&#xA;केन पुण्येन तं दृष्ट्वा जगाम कृष्णमन्दिरम् ॥ ४१ ॥&lt;br&gt;&#xA;॥ श्रीनारायण उवाच ॥ ॥&lt;br&gt;&#xA;बलियज्ञे वामनस्य दृष्ट्वा रूपं मनोहरम्॥&lt;br&gt;&#xA;बलिकन्या रत्नमाला पुत्रस्नेहं चकार तम् ॥ ४२ ॥&lt;br&gt;&#xA;मनसा मानसं चक्रे पुत्रस्य सदृशो मम ॥&lt;br&gt;&#xA;पिबेद्यदि स्तनं कृष्णः करोमि तं च वक्षसि ॥ ४३ ॥&lt;br&gt;&#xA;हरिस्तन्मानसं ज्ञात्वा पपौ जन्मान्तरे स्तनम् ॥&lt;br&gt;&#xA;ददौ मातृगतिं तस्यै कामपूरः कृपानिधिः ॥ ४४ ॥&lt;br&gt;&#xA;दत्त्वा विषस्तनं कृष्णं पूतना राक्षसी मुने ॥&lt;br&gt;&#xA;भक्त्या मातृगतिं प्राप कं भजाम विना हरिम् ॥ ४५ ॥&lt;br&gt;&#xA;इत्येवं कथितं विप्र श्रीकृष्ण गुणकीर्तनम् ॥&lt;br&gt;&#xA;पदेपदे सुमधुरं प्रवरं कथयामि ते॥४६॥&lt;br&gt;&#xA;इति श्रीब्र० म० पु० श्रीकृ०ना०स० पूतनामोक्षो नाम दशमोऽध्यायः॥१०॥&lt;/p&gt;</description>
    </item>
    <item>
      <title>०११</title>
      <link>https://vishvAsa.github.io/purANam_vaiShNavam/brahma-vaivarta-purANam/04/011/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/011/</guid>
      <description>&lt;p&gt;॥ श्रीनारायण उवाच ॥&lt;br&gt;&#xA;एकदा गोकुले साध्वी यशोदा नन्दगेहिनी ॥&lt;br&gt;&#xA;गृहकर्मणि संसक्ता कृत्वा बालं स्ववक्षसि ॥ १ ॥&lt;br&gt;&#xA;वात्यारूपं तृणावर्तमागच्छन्तं च गोकुलम् ॥&lt;br&gt;&#xA;श्रीहरिर्मनसा ज्ञात्वा भारयुक्तो बभूव ह॥ २ ॥&lt;br&gt;&#xA;भाराक्रान्ता यशोदा च तत्याज बालकं तदा ॥&lt;br&gt;&#xA;शयनं कारयित्वा च जगाम यमुनां मुने ॥ ३ ॥&lt;br&gt;&#xA;एतस्मिन्नन्तरे त वात्यारूपधरोऽसुरः ॥&lt;br&gt;&#xA;आदाय तं भ्रामयित्वा गत्वा च शतयोजनम् ॥ ४ ॥&lt;br&gt;&#xA;बभञ्ज वृक्षशाखाश्च ह्यन्धीभूतं च गोकुलम् ॥&lt;br&gt;&#xA;चकार सद्यो मायावी पुनस्तत्र पपात ह ॥ ५ ॥&lt;br&gt;&#xA;असुरोऽपि हरिस्पर्शाज्जगाम हरिमन्दिरम् ॥&lt;br&gt;&#xA;सुन्दरं रथमारुह्य कृत्वा कर्मक्षयं स्वकम् ॥ ६ ॥&lt;br&gt;&#xA;पाण्ड्यदेशोद्भवो राजा शापाद्दुर्वाससोऽसुरः ॥&lt;br&gt;&#xA;श्रीकृष्णचरणस्पर्शाद्गोलोकं स जगाम ह ॥ ७ ॥&lt;br&gt;&#xA;वात्यारूपे गते गोपा गोप्यश्च भयविह्वलाः ॥&lt;br&gt;&#xA;न दृष्ट्वा बालकं तत्र शयानं शयने मुने॥ ८ ॥&lt;br&gt;&#xA;सर्वे निजघ्नुः स्वं वक्षस्थलं शोकाकुला भयात् ॥&lt;br&gt;&#xA;केचिन्मूर्छामवापुश्च रुरुदुश्चापि केचन ॥ ९ ॥&lt;br&gt;&#xA;अन्वेषणं प्रकुर्वन्तो ददृशुर्बालकं व्रजे ॥&lt;br&gt;&#xA;धूलिधूसरसर्वाङ्गं पुष्पोद्यानान्तरस्थितम् ॥ 4.11.१० ॥&lt;br&gt;&#xA;बाह्यैकदेशे सरसस्तीरे नीरसमन्विते ॥&lt;br&gt;&#xA;पश्यन्तं गगनं शश्वद्वदन्तं भयकातरम् ॥ ११ ॥&lt;br&gt;&#xA;गृहीत्वा बालकं नन्दः कृत्वा वक्षसि सत्वरम् ॥&lt;br&gt;&#xA;दर्शं दर्शं मुखं तस्य रुरोद च शुचाऽन्वितः ॥ १२ ॥&lt;br&gt;&#xA;यशोदा रोहिणी शीघ्रं दृष्ट्वा बालं रुरोद च ॥&lt;br&gt;&#xA;कृत्वा वक्षसि तद्वक्त्रं चुचुम्ब च मुहुर्मुहुः ॥ १३ ॥&lt;br&gt;&#xA;मङ्गलं कारयामास स्नापयामास बालकम् ॥&lt;br&gt;&#xA;स्तनं ददौ यशोदा च प्रसन्नवदनेक्षणा ॥ १४ ॥&lt;br&gt;&#xA;॥ नारद उवाच ॥ ॥&lt;br&gt;&#xA;कथं शशाप दुर्वासाः पाण्ड्यदेशोद्भवं नृपम् ॥&lt;br&gt;&#xA;सुविचार्य वद ब्रह्मन्नितिहासं पुरातनम् ॥ १५ ॥&lt;br&gt;&#xA;॥ श्रीनारायण उवाच ॥ ॥&lt;br&gt;&#xA;पाण्ड्यदेशाधिपो राजा सहस्राक्षः प्रतापवान् ॥&lt;br&gt;&#xA;स्त्रीसहस्रं समादाय कामबाणप्रपीडितः ॥ १६ ॥&lt;br&gt;&#xA;मनोहरे निर्जने च पर्वते गन्धमादने ॥&lt;br&gt;&#xA;विजहार नदीतीरे पुष्पोद्याने मनोरमे ॥ १७ ॥&lt;br&gt;&#xA;नानाप्रकारशृगारं विपरीतादिकं नृपः ॥&lt;br&gt;&#xA;नखदन्तक्षताङ्गं च कामिनीनां चकार सः ॥ १८ ॥&lt;br&gt;&#xA;कृत्वा मूर्तिसहस्रं च योगीन्द्रो नृपतीश्वरः ॥&lt;br&gt;&#xA;कृत्वा स्थलविहारं च जलक्रीडां चकार ह ॥ १९ ॥&lt;br&gt;&#xA;नार्यो विवसनाः सर्वा नग्नाश्च नृपयोषितः ॥&lt;br&gt;&#xA;विजह्रुश्च पुष्पभद्रानदीतीरे मनोहरे ॥ 4.11.२० ॥&lt;br&gt;&#xA;एतस्मिन्नन्तरे तत्र समायातो महामुनिः ॥&lt;br&gt;&#xA;शिष्यलक्षैः परिवृतो गच्छन्वै शङ्करं प्रति ॥ २१ ॥&lt;br&gt;&#xA;दृष्ट्वा मुनिं महामत्तो नोत्तस्थौ न ननाम ह ॥&lt;br&gt;&#xA;वाचा हस्तेन राजा च सम्भाषां न चकार ह ॥ २२ ॥&lt;br&gt;&#xA;दृष्ट्वा चुकोप नृपतिं शशाप स्फुरिताधरः ॥&lt;br&gt;&#xA;असुरो भव पापिष्ठ योगाद्भ्रष्टो भुवं व्रज ॥२३ ॥&lt;br&gt;&#xA;भारते लक्षवर्षं च स्थातव्यं ते नराधम ॥&lt;br&gt;&#xA;ततो हरिपदस्पर्शाद्गोलोकं यास्यसि ध्रुवम् ॥ २४ ॥&lt;br&gt;&#xA;स्थानेस्थाने हे महिष्यो जनिं लभत भारते ॥&lt;br&gt;&#xA;राजेन्द्रगेहे राजेन्द्राद्भविष्यथ मनोहराः ॥ २५ ॥&lt;br&gt;&#xA;इत्युक्त्वा तु मुनीन्द्रस्तु जगाम शङ्करालयम् ॥&lt;br&gt;&#xA;हा हा शब्दं विचक्रुश्च शिष्यसङ्घाः कृपालवः ॥ २६ ॥&lt;br&gt;&#xA;गते मुनीन्द्रे राजेन्द्रो रुरोद च सरित्तटे ॥&lt;br&gt;&#xA;रुरुदू रमणीयाश्च रमण्यो विरहातुराः ॥ ॥ २७ ॥&lt;br&gt;&#xA;हे नाथ रमणश्रेष्ठेत्युच्चार्य च पुनः पुनः ॥&lt;br&gt;&#xA;त्वां विना वा क्व यास्यामो वयं त्वं वा क्व यास्यसि॥ २८ ॥&lt;br&gt;&#xA;वयं नो विहरिष्यामस्त्वया सार्द्धं सुनिर्जने ॥&lt;br&gt;&#xA;न करिष्यसि राज्यं त्वं न यास्यामो गृहं वयम् ॥ २९ ॥&lt;br&gt;&#xA;शरच्चन्द्रप्रभामुष्टं न द्रक्ष्यामो मुखं तव ॥&lt;br&gt;&#xA;प्रसारिताभ्यां बाहुभ्यां नानयिष्याम इत्यतः ॥4.11.३०॥&lt;br&gt;&#xA;इत्युक्त्वा रुरुदुः सर्वाः पुरस्कृत्य नराधिपम् ॥&lt;br&gt;&#xA;मूर्छामवापुश्चरणं धृत्वा राज्ञः सरित्तटे ॥ ३१ ॥&lt;br&gt;&#xA;राजाऽग्निकुण्डमाधाय नारीभिः सह नारद ॥&lt;br&gt;&#xA;स्मृत्वा हरिपदाम्भोजं ज्वलदग्निं विवेश ह ॥३२॥&lt;br&gt;&#xA;हाहाकारं सुराः सर्वे विचक्रुर्गगने स्थिताः॥&lt;br&gt;&#xA;इत्यूचुर्मुनयश्चैव दैवं च बलवत्तरम्॥३३॥&lt;br&gt;&#xA;स च राजा तृणावर्तो जगाम हरिमन्दिरम्॥&lt;br&gt;&#xA;महिष्यो भारते वर्षे लेभिरे जन्म वाञ्छितम् ॥ ३४ ॥&lt;br&gt;&#xA;इत्येवं कथितं सर्वं हरेर्माहात्म्य मुत्तमम् ॥&lt;br&gt;&#xA;माक्षणं नृपतेश्चैव मुनीन्द्रशापहेतुकम् ॥ ३५ ॥&lt;br&gt;&#xA;इति श्रीब्र० म० श्रीकृष्णज० नारायणनारदसंवादे तृणावर्तवधो नामै कादशोऽध्यायः ॥ ११ ॥&lt;/p&gt;</description>
    </item>
    <item>
      <title>०१२</title>
      <link>https://vishvAsa.github.io/purANam_vaiShNavam/brahma-vaivarta-purANam/04/012/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/012/</guid>
      <description>&lt;p&gt;श्रीनारायण उवाच ॥ ॥&lt;br&gt;&#xA;एकदा मन्दिरे नन्दपत्नी साऽऽनन्दपूर्वकम् ॥&lt;br&gt;&#xA;कृत्वा वक्षसि गोविन्दं क्षुधितं च स्तनं ददौ ॥ १ ॥&lt;br&gt;&#xA;एतस्मिन्नन्तरे गोप्य आजग्मुर्नन्दमन्दिरम् ॥&lt;br&gt;&#xA;स्थविराश्च वयस्याश्च बालिका बालकान्विताः ॥ २ ॥&lt;br&gt;&#xA;अतृप्तं बालकं शीघ्रं सन्न्यस्य शयने सती ॥&lt;br&gt;&#xA;प्रणनाम समुत्थाय कर्मण्यौत्थानिके मुदा ॥ ३ ॥&lt;br&gt;&#xA;तैलसिन्दूरताम्बूलं ददौ ताभ्यो मुदाऽन्विता॥&lt;br&gt;&#xA;मिष्टवस्तूनि वस्त्राणि भूषणानि च गोपिका ॥ ४ ॥&lt;br&gt;&#xA;एतस्मिन्नन्तरे कृष्णो रुरोद क्षुधितस्तदा ॥&lt;br&gt;&#xA;प्रेरयित्वा स चरणं मायेशो मायया विभुः ॥५॥&lt;br&gt;&#xA;पपात चरणं तस्य प्रवीणे शकटे मुने ॥&lt;br&gt;&#xA;विश्वम्भरपदाघातात्तच्च चूर्णं बभूव ह ॥ ६ ॥&lt;br&gt;&#xA;बभञ्ज शकटं पेतुर्भग्नकाष्ठानि तत्र वै ॥&lt;br&gt;&#xA;पपात दधि दुग्धं च नवनीतं घृतं मधु ॥७॥&lt;br&gt;&#xA;दृष्ट्वाऽऽश्चर्यं गोपिकाश्च दुद्रुवुर्बालकं भयात्॥&lt;br&gt;&#xA;ददृशुर्भग्नशकटमिन्धनाभ्यन्तरे शिशुम्॥८॥&lt;br&gt;&#xA;भग्नभाण्डसमूहं च पतितं बहुगोरसम् ॥&lt;br&gt;&#xA;प्रेरयित्वा तु काष्ठानि जग्राह बालकं भिया ॥ ९ ॥&lt;br&gt;&#xA;मायारक्षितसर्वाङ्गं रुदितं क्षुधितं क्षुधा॥&lt;br&gt;&#xA;स्तनं ददौ यशोदा तं रुरोद च भृशं शुचा ॥ 4.12.१० ॥&lt;br&gt;&#xA;पप्रच्छुर्बालकान्गोपा बभञ्ज शकटं कथम् ॥&lt;br&gt;&#xA;किञ्चिद्धेतुं न पश्यामः सहसेति किमद्भुतम् ॥ ११ ॥&lt;br&gt;&#xA;इत्यूचुर्बालकाः सर्वे गोपाः शृणुत मद्वचः ॥&lt;br&gt;&#xA;श्रीकृष्णस्य पदाघाताद्बभञ्ज शकटं ध्रुवम् ॥१२॥&lt;br&gt;&#xA;श्रुत्वा तद्वचनं गोपा गोप्यश्च जहसुर्मुदा ॥&lt;br&gt;&#xA;न हि जग्मुः प्रतीतिं च मिथ्येत्यूचुर्व्रजे प्रजाः ॥ १३ ॥&lt;br&gt;&#xA;शिशोः स्वस्त्ययनं कार्यं चक्रुर्ब्राह्मणपुङ्गवाः ॥&lt;br&gt;&#xA;हस्तं दत्त्वा शिशोर्गात्रे पपाठ कवचं द्विजः ॥ १४ ॥&lt;br&gt;&#xA;वदामि तत्ते विप्रेन्द्र कवचं सर्वरक्षणम् ॥&lt;br&gt;&#xA;यद्दत्तं मायया पूर्वं ब्रह्मणे नाभिपङ्कजे ॥१५॥&lt;br&gt;&#xA;निद्रिते जगतीनाथे जले च जलशायिनि ॥&lt;br&gt;&#xA;भीताय स्तुतिकर्त्रे च मधुकैटभयोर्भयात् ॥ १६ ॥&lt;br&gt;&#xA;योगनिद्रोवाच ॥&lt;br&gt;&#xA;दूरीभूतं कुरु भयं भयं किं ते हरौ स्थिते ॥&lt;br&gt;&#xA;स्थितायां मयि च ब्रह्मन्सुखी तिष्ठ जगत्पते ॥१७॥&lt;br&gt;&#xA;श्रीहरिः पातु ते वक्त्रं मस्तकं मधुसूदनः ॥&lt;br&gt;&#xA;श्रीकृष्णश्चक्षुषी पातु नासिकां राधिकापतिः ॥ १८ ॥&lt;br&gt;&#xA;कर्णयुग्मं च कण्ठं च कपालं पातु माधवः ॥&lt;br&gt;&#xA;कपोलं पातु गोविन्दः केशांश्च केशवः स्वयम् ॥१९॥&lt;br&gt;&#xA;अधरोष्ठं हृषीकेशो दन्तपङ्क्तिं गदाग्रजः ॥&lt;br&gt;&#xA;रासेश्वरश्च रसनां तालुकं वामनो विभुः ॥ 4.12.२० ॥&lt;br&gt;&#xA;वक्षः पातु मुकुन्दश्च जठरं पातु दैत्यहा ॥&lt;br&gt;&#xA;जनार्दनः पातु नाभिं पातु विष्णुश्च मेहनम् ॥ २१ ॥&lt;br&gt;&#xA;नितम्बयुग्मं गुह्यं च पातु ते पुरुषोत्तमः ॥&lt;br&gt;&#xA;जानुयुग्मे जानकीशः पातु ते सर्वदा विभुः ॥ २२ ॥&lt;br&gt;&#xA;हस्तयुग्मं नृसिंहश्च पातु सर्वत्र सङ्कटे ॥&lt;br&gt;&#xA;पादयुग्मं वराहश्च पातु ते कमलोद्भवः ॥ २३ ॥&lt;br&gt;&#xA;ऊर्ध्वं नारायणः पातु ह्यधस्तात्कमलापतिः ॥&lt;br&gt;&#xA;पूर्वस्यां पातु गोपालः पातु वह्नौ दशास्यहा ॥ २४ ॥&lt;br&gt;&#xA;वनमाली पातु याम्यां वैकुण्ठः पातु नैर्ऋतौ ॥&lt;br&gt;&#xA;वारुण्यां वासुदेवश्च सतो रक्षाकरः स्वयम् ॥ २५ ॥&lt;br&gt;&#xA;पातु ते सन्ततमजो वायव्यां विष्टरश्रवाः ॥&lt;br&gt;&#xA;उत्तरे च सदा पातु तेजसा जलजासनः ॥ २६ ॥&lt;br&gt;&#xA;ऐशान्यामीश्वरः पातु पातु सर्वत्र शत्रुजित् ॥&lt;br&gt;&#xA;जले स्थले चान्तरिक्षे निद्रायां पातु राघवः ॥ २७ ॥&lt;br&gt;&#xA;इत्येवं कथितं ब्रह्मन्कवचं परमाद्भुतम् ॥&lt;br&gt;&#xA;कृष्णेन कृपया दत्तं स्मृतेनैव पुरा मया ॥ २८ ॥&lt;br&gt;&#xA;शुम्भेन सह सङ्ग्रामे निर्लक्ष्ये घोरदारुणे ॥&lt;br&gt;&#xA;गगने स्थितया सद्यः प्राप्तिमात्रेण सो जितः ॥ २९ ॥&lt;br&gt;&#xA;कवचस्य प्रभावेण धरण्यां पतितो मृतः॥&lt;br&gt;&#xA;पूर्वं वर्षशतं खे च कृत्वा युद्धं भयावहम् ॥ 4.12.३० ॥&lt;br&gt;&#xA;मृते शुम्भे च गोविन्दः कृपालुर्गगनस्थितः ॥&lt;br&gt;&#xA;मालां च कवचं दत्त्वा गोलोकं स जगाम ह ॥ ३१ ॥&lt;br&gt;&#xA;कल्पान्तरस्य वृत्तान्तं कृपया कथितं मुने ॥&lt;br&gt;&#xA;अभ्यन्तरभयं नास्ति कवचस्य प्रभावतः ॥ ३२ ॥&lt;br&gt;&#xA;कोटिशः कोटिशो नष्टा मया दृष्टाश्च वेधसः ॥&lt;br&gt;&#xA;अहं च हरिणा सार्द्धं कल्पेकल्पे स्थिरा सदा ॥ ३३ ॥&lt;br&gt;&#xA;इत्युक्त्वा कवचं दत्त्वा साऽन्तर्धानं चकार ह ॥&lt;br&gt;&#xA;निःशङ्को नाभिकमले तस्थौ स कमलोद्भवः ॥ ३४ ॥&lt;br&gt;&#xA;सुवर्णगुटिकायां च कृत्वेदं कवचं परम् ॥&lt;br&gt;&#xA;कण्ठे वा दक्षिणे बाहौ बध्नीयाद्यः सुधीः सदा ॥ ३५ ॥&lt;br&gt;&#xA;विषाग्निजलशत्रुभ्यो भयं तस्य न जायते ॥&lt;br&gt;&#xA;जले स्थले चान्तरिक्षे निद्रायां रक्षतीश्वरः ॥ ३६ ॥&lt;br&gt;&#xA;सङ्ग्रामे वज्रपाते च विपत्तौ प्राणसङ्कटे ॥&lt;br&gt;&#xA;कवचस्मरणादेव सद्यो निःशङ्कतां व्रजेत् ॥ ३७ ॥&lt;br&gt;&#xA;बद्ध्वेदं कवचं कण्ठे शङ्करस्त्रिपुरं पुरा ॥&lt;br&gt;&#xA;जघान लीलामात्रेण दुरन्तमसुरेश्वरम् ॥ ३८ ॥&lt;br&gt;&#xA;बद्ध्वेदं कवचं काली रक्तबीजं चखाद सा ॥&lt;br&gt;&#xA;सहस्रशीर्षा धृत्वेदं विश्वं धत्ते तिलं यथा ॥ ३९ ॥&lt;br&gt;&#xA;आवां सनत्कुमारश्च धर्मसाक्षी च कर्मणाम् ॥&lt;br&gt;&#xA;कवचस्य प्रभावेण सर्वत्र जयिनो वयम् ॥ 4.12.४० ॥&lt;br&gt;&#xA;तस्य नन्दशिशोः कण्ठे चकार कवचं द्विजः ॥&lt;br&gt;&#xA;आत्मनः कवचं कण्ठे दधार च स्वयं हरिः ॥ ४१ ॥&lt;br&gt;&#xA;प्रभावः कथितः सर्वः कवचस्य हरेस्तथा ॥&lt;br&gt;&#xA;अनन्तस्याच्युतस्यैव प्रभावमतुलं मुने ॥ ४२ ॥&lt;br&gt;&#xA;इति श्रीब्रह्मवैवर्ते महापुराणे श्रीकृष्णजन्मखण्डे नारायणनारदसंवादे शकटभञ्जनयोगनिद्रोक्तकवचन्यासो नाम द्वादशोऽध्यायः ॥ १२ ॥&lt;/p&gt;</description>
    </item>
    <item>
      <title>०१३</title>
      <link>https://vishvAsa.github.io/purANam_vaiShNavam/brahma-vaivarta-purANam/04/013/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/013/</guid>
      <description>&lt;p&gt;॥ श्रीनारायण उवाच ॥ ॥&lt;br&gt;&#xA;अपरं कृष्णमाहात्म्यं शृणु किञ्चिन्महामुने ॥&lt;br&gt;&#xA;विघ्ननिघ्नं पापहरं महापुण्यकरं परम् ॥ १ ॥&lt;br&gt;&#xA;एकदा नन्दपत्नी च कृत्वा कृष्णं स्ववक्षसि ॥&lt;br&gt;&#xA;स्वर्णसिंहासनस्था च क्षुधितं तं स्तनं ददौ ॥ २ ॥&lt;br&gt;&#xA;एतस्मिन्नन्तरे तत्र विप्रेन्द्रैकः समागतः ॥&lt;br&gt;&#xA;वृतः शिष्यसमूहैश्च प्रज्वलन्ब्रह्मतेजसा ॥ ३ ॥&lt;br&gt;&#xA;प्रजपन्परमं ब्रह्म शुद्धस्फटिकमालया ॥&lt;br&gt;&#xA;दण्डी छत्री शुक्लवासा दन्तपङ्क्तिविराजितः ॥ ४ ॥&lt;br&gt;&#xA;ज्योतिर्ग्रन्थो मूर्तिमांश्च वेदवेदाङ्गपारगः ॥&lt;br&gt;&#xA;परिबिभ्रज्जटाजालं तप्तकाञ्चनसन्निभम् ॥ ५ ॥&lt;br&gt;&#xA;शरत्पार्वणचन्द्रास्यो गौराङ्गः पद्मलोचनः ॥&lt;br&gt;&#xA;योगीन्द्रो धूर्जटेः शिष्यः शुद्धभक्तो गदाभृतः ॥ ६ ॥&lt;br&gt;&#xA;व्याख्यामुद्राकरः श्रीमाञ्छिष्यानध्यापयन्मुदा ॥&lt;br&gt;&#xA;वेदव्याख्यां कतिविधां प्रकुर्वन्निव लीलया ॥ ७ ॥&lt;br&gt;&#xA;एकीभूय चतुर्वेदास्तेजसा मूर्तिमानिव॥&lt;br&gt;&#xA;साक्षात्सरस्वतीकण्ठः सिद्धान्तैकविशारदः ॥ ८ ॥&lt;br&gt;&#xA;ध्यानैकनिष्ठः श्रीकृष्णपादाम्भोजे दिवानिशम् ॥&lt;br&gt;&#xA;जीवन्मुक्तो हि सिद्धेशः सर्वज्ञः सर्वदर्शनः ॥ ९ ॥&lt;br&gt;&#xA;तं दृष्ट्वा सा समुत्तस्थौ यशोदा प्रणनाम च ॥&lt;br&gt;&#xA;पाद्यं गां मधुपर्कं च स्वर्णसिंहासनं ददौ ॥ 4.13.१० ॥&lt;br&gt;&#xA;बालकं वन्दयामास मुनीन्द्रं सस्मितं मुदा ॥&lt;br&gt;&#xA;मुनिश्च मनसा चक्रे प्रणामशतकं हरिम् ॥ ११ ॥&lt;br&gt;&#xA;आशिषं प्रददौ प्रीत्या वेदमन्त्रोपयोगिकम् ॥&lt;br&gt;&#xA;प्रणनाम च शिष्यांश्च ते तां युयुजुराशिषम् ॥१२॥&lt;br&gt;&#xA;शिष्यान्पाद्यादिकं भक्त्या प्रददौ च पृथक्पृथक् ॥&lt;br&gt;&#xA;साशिष्याङ्घ्री च प्रक्षाल्य समुवास सुखासने॥१३॥&lt;br&gt;&#xA;समुद्यता सा प्रष्टुं च पुटाञ्जलियुता सती ॥&lt;br&gt;&#xA;स्वक्रोडे बालकं कृत्वा भक्तिनम्रात्मकन्धरा ॥ १४ ॥&lt;br&gt;&#xA;स्वात्मारामं मङ्गलं च प्रष्टुं यद्यपि न क्षमा ॥&lt;br&gt;&#xA;तथाऽपि भवतो नाम शिवं पृच्छामि साम्प्रतम् ॥ १५ ॥&lt;br&gt;&#xA;अबला बुद्धिहीनाया दोषं क्षन्तुं सदाऽर्हसि ॥&lt;br&gt;&#xA;मूढस्य सततं दोषं क्षमां कुर्वन्ति साधवः ॥१६॥&lt;br&gt;&#xA;अङ्गिरा वाऽथ वाऽत्रिर्वा मरीचिर्गौतमोऽथ वा ॥&lt;br&gt;&#xA;क्रतुः किं वा प्रचेता वा पुलस्त्यः पुलहोऽथवा ॥१७॥&lt;br&gt;&#xA;दुर्वासाः कर्दमस्त्वं वा वशिष्ठो गर्ग एव वा ॥&lt;br&gt;&#xA;जैगीषव्यो देवलो वा कपिलो वा स्वयं विभुः ॥ १८ ॥&lt;br&gt;&#xA;सनत्कुमारः सनकः सनन्दो वा सनातनः ॥&lt;br&gt;&#xA;वोढुः पञ्चशिखो वा त्वमासुरिः सौभरिः किमु ॥१९॥&lt;br&gt;&#xA;विश्वामित्रोऽथ वाल्माको वामदेवोऽथ कश्यपः॥&lt;br&gt;&#xA;संवर्तः किमुतथ्यो वा किं कचो वा बृहस्पतिः ॥ 4.13.२० ॥&lt;br&gt;&#xA;भृगुः शुक्रश्च च्यवनो नरनारायणोऽथवा ॥&lt;br&gt;&#xA;सक्थिनः पराशरो व्यासः शुकदेवोऽथ जैमिनिः ॥ २१ ॥&lt;br&gt;&#xA;मार्कण्डेयो लोमशश्च कण्वः कात्यायनस्तथा ॥&lt;br&gt;&#xA;आस्तीको वा जरत्कारुर्ऋष्यशृङ्गो विभाण्डकः ॥ २२ ॥&lt;br&gt;&#xA;पौलस्त्यस्त्वमगस्त्यो वा शरद्वान्गिरिरेव च ॥&lt;br&gt;&#xA;शमीकोऽरिष्टनेमिश्च माण्डव्यः पैल एव च ॥ २३ ॥&lt;br&gt;&#xA;पाणिनिर्वा कणादो वा शाकल्यः शाकटायनः ॥&lt;br&gt;&#xA;अष्टावक्रो भागुरिर्वा सुमन्तुर्वत्स एव वा ॥ २४ ॥&lt;br&gt;&#xA;जाबालो याज्ञवल्क्यश्च वैशम्पायन एव च ॥&lt;br&gt;&#xA;यतिर्हंसी पिप्पलादो मैत्रेयः करुषस्तथा ॥ २५ ॥&lt;br&gt;&#xA;उपमन्युर्गौरमुखोऽरुणिरौर्वोऽथ कक्षिवान् ॥&lt;br&gt;&#xA;भरद्वाजो वेदशिरा शङ्कुकर्णोऽथ शौनकः ॥ २६ ॥&lt;br&gt;&#xA;एतेषां पुण्यश्लोकानां को भवान्वद मे प्रभो ॥&lt;br&gt;&#xA;प्रत्युत्तरार्हा नाहं चेत्तथाऽपि वक्तुमर्हसि ॥ २७ ॥&lt;br&gt;&#xA;किङ्करः किङ्करी वाऽपि समर्था प्रभुमीश्वरम् ॥&lt;br&gt;&#xA;यो यस्य सेवानियतः स कं पृच्छति तं विना ॥ २८ ॥&lt;br&gt;&#xA;धन्याऽहं कृतकृत्याहं सफलं जीवितं मम ॥&lt;br&gt;&#xA;त्वत्पादाब्जरजःस्पर्शाज्जन्मकोट्यंहसा क्षयः ॥ २९ ॥&lt;br&gt;&#xA;त्वत्पादोदकसंस्पर्शात्सद्यः पूता वसुन्धरा ॥&lt;br&gt;&#xA;तवागमनमात्रेण तीर्थीभूतो ममाश्रमः 4.13.३० ॥&lt;br&gt;&#xA;येये श्रुताः श्रुतौ ब्रह्मञ्च्छ्रुतिसारा महाजनाः ॥&lt;br&gt;&#xA;तेषामेको मया दृष्टः पूर्वपुण्यफलोदयात् ॥ ३१ ॥&lt;br&gt;&#xA;शिष्या वेदा मूर्तिमन्तो ग्रीष्म मध्याह्नभास्कराः ॥&lt;br&gt;&#xA;गोकुलं मत्कुलं सद्यः पुनन्ति पादरेणुना ॥ ३२ ॥&lt;br&gt;&#xA;आशिषं कर्तुमर्हन्ति प्रसन्नमनसा शिशुम् ॥&lt;br&gt;&#xA;पूर्णस्वस्त्ययनं सद्यो विप्राशीर्वचनं ध्रुवम् ॥ ३३ ॥&lt;br&gt;&#xA;इत्येवमुक्त्वा नन्दस्त्री भक्त्या तस्थौ मुनेः पुरः ॥&lt;br&gt;&#xA;नरं प्रस्थापयामास नन्दमानयितुं सती ॥ ३४ ॥&lt;br&gt;&#xA;यशोदावचनं श्रुत्वा जहास मुनिपुङ्गवः ॥&lt;br&gt;&#xA;जहसुः शिष्यसङ्घाश्च भासयन्तो दिशो दश ॥ ३५ ॥&lt;br&gt;&#xA;हितं तथ्यं नीतियुक्तं महत्पुण्यकरं परम् ॥&lt;br&gt;&#xA;तामुवाच मुदा युक्तः शुद्धबुद्धिर्महामुनिः ॥ ३६ ॥&lt;br&gt;&#xA;श्रीगर्ग उवाच ॥ ॥&lt;br&gt;&#xA;सुधामयं ते वचनं लौकिकं च कुलोचितम् ॥&lt;br&gt;&#xA;यस्य यत्र कुले जन्म स एव तादृशो भवेत् ॥ ३७ ॥&lt;br&gt;&#xA;सर्वेषां गोपपद्मानां गिरिभानुश्च भास्करः ॥&lt;br&gt;&#xA;पत्नी पद्मासमा तस्य नाम्ना पद्मावती सती ॥३८॥&lt;br&gt;&#xA;तस्याः कन्या यशोदा त्वं यशोवर्द्धनकारिणी ॥&lt;br&gt;&#xA;बल्लवानां च प्रवरो लब्धो नन्दश्च वल्लभः ॥३९॥&lt;br&gt;&#xA;नन्दो यस्त्वं च या भद्रे बालो यो येन वा गतः॥&lt;br&gt;&#xA;जानामि निर्जने सर्वं वक्ष्यामि नन्दसन्निधिम् ॥4.13.४०॥&lt;br&gt;&#xA;गर्गोऽहं यदुवंशानां चिरकालं पुरोहितः ॥&lt;br&gt;&#xA;प्रस्थापितोऽहं वसुना नान्यसाध्ये च कर्मणि ॥ ४१ ॥&lt;br&gt;&#xA;एतस्मिन्नन्तरे नन्दः श्रुतमात्रं जगाम ह ॥&lt;br&gt;&#xA;ननाम दण्डवद्भूमौ मूर्ध्ना तं मुनिपुङ्गवम् ॥ ४२ ॥&lt;br&gt;&#xA;शिष्यान्ननाम मूर्ध्ना च ते तं युयुजुराशिषम्॥&lt;br&gt;&#xA;समुत्थायासनात्तूर्ण यशोदानन्द एव च ॥४३॥&lt;br&gt;&#xA;गृहीत्वाऽभ्यन्तरं रम्यं जगाम विदुषां वरः ॥&lt;br&gt;&#xA;गर्गो नन्दो यशोदा च सपुत्रा सा मुदाऽन्विता ॥&lt;br&gt;&#xA;वाक्यं गर्गस्तदोवाच निगूढं निर्जने मुने ॥ ४४ ॥&lt;br&gt;&#xA;श्रीगर्ग उवाच ॥&lt;br&gt;&#xA;अयि नन्द प्रवक्ष्यामि वचनं ते सुखावहम् ॥&lt;br&gt;&#xA;प्रस्थापितोऽहं वसुना येन तच्छ्रूयतामिति ॥४५॥&lt;br&gt;&#xA;वसुना सूतिकागारे शिशुः प्रत्यर्पणं कृतः ॥&lt;br&gt;&#xA;पुत्रोऽयं वसुदेवस्य ज्येष्ठश्च तस्य च ध्रुवम् ॥ ४६ ॥&lt;br&gt;&#xA;कन्या ते तेन या नीता मथुरां कंसभीरुणा ॥&lt;br&gt;&#xA;अस्यान्नप्राशनायाहं नामानुकरणाय च ॥&lt;br&gt;&#xA;गूढेन प्रेषितस्तेन तस्योद्योगं कुरु द्विज॥४७॥&lt;br&gt;&#xA;पूर्णब्रह्मस्वरूपोऽयं शिशुस्ते मायया महीम् ॥&lt;br&gt;&#xA;आगत्य भारहरणं कर्ता धात्रा च सेवितः ॥&lt;br&gt;&#xA;गोलोकनाथो भगवाञ्छ्रीकृष्णो राधिकापतिः ॥ ४८ ॥&lt;br&gt;&#xA;नारायणो यो वैकुण्ठे कमलाकान्त एव च ॥&lt;br&gt;&#xA;श्वेतद्वीपनिवासी यः पिता विष्णुश्च सोऽप्यजः ॥ ४९ ॥&lt;br&gt;&#xA;कपिलोऽन्ये तदंशाश्च नरनारायणावृषी ॥&lt;br&gt;&#xA;सर्वेषां तेजसां राशिर्मूर्तिमानागतः किमु ॥ 4.13.५० ॥&lt;br&gt;&#xA;तं वसुं दर्शयित्वा च शिशुरूपो बभूव ह ॥&lt;br&gt;&#xA;साम्प्रतं सूतिकागारादाजगाम तवालयम् ॥ ५१ ॥&lt;br&gt;&#xA;अयोनिसम्भवश्चायमाविर्भूतो महीतले ॥&lt;br&gt;&#xA;वायुपूर्णं मातृगर्भे कृत्वा च मायया हरिः ॥ ५२ ॥&lt;br&gt;&#xA;आविर्भूय वसुं मूर्तिं दर्शयित्वा जगाम ह ॥&lt;br&gt;&#xA;युगेयुगे वर्णभेदो नामभेदोऽस्य बल्लव ॥९३ ॥&lt;br&gt;&#xA;शुक्लः पीतस्तथा रक्त इदानीं कृष्णतां गतः ॥&lt;br&gt;&#xA;शुक्लवर्णः सत्ययुगे सुतीव्रतेजसा वृतः ॥ ५४ ॥&lt;br&gt;&#xA;त्रेतायां रक्तवर्णोऽयं पीतोऽयं द्वापरे विभुः ॥&lt;br&gt;&#xA;कृष्णवर्णः कलौ श्रीमांस्तेजसां राशिरेव च ॥५५॥&lt;br&gt;&#xA;परिपूर्णतमं ब्रह्म तेन कृष्ण इति स्मृतः ॥&lt;br&gt;&#xA;ब्रह्मणो वाचकः कोऽयमृकारोऽनन्तवाचकः ॥ ५६ ॥&lt;br&gt;&#xA;शिवस्य वाचकः षश्च नकारो धर्मवाचकः ॥&lt;br&gt;&#xA;अकारो विष्णुवचनः श्वेतद्वीपनिवासिनः ॥ ५७ ॥&lt;br&gt;&#xA;नरनारायणार्थस्य विसर्गो वाचकः स्मृतः ॥&lt;br&gt;&#xA;सर्वेषां तेजसां राशिः सर्वमूर्तिस्वरूपकः ॥ ५८ ॥&lt;br&gt;&#xA;सर्वाधारः सर्वबीजस्तेन कृष्ण इति स्मृतः ॥&lt;br&gt;&#xA;कर्मनिर्मूलवचनः कृषिर्नो दास्यवाचकः ॥ ५९ ॥&lt;br&gt;&#xA;अकारो दातृवचनस्तेन कृष्ण इति स्मृतः ॥&lt;br&gt;&#xA;कृषिर्निश्चेष्टवचनो नकारो भक्तिवाचकः ॥ 4.13.६० ॥&lt;br&gt;&#xA;अकारः प्राप्तिवचनस्तेन कृष्ण इति स्मृतः ॥&lt;br&gt;&#xA;कृषिर्निर्वाणवचनो नकारो मोक्षवाचकः ॥ ॥ ६१ ॥&lt;br&gt;&#xA;अकारो दातृवचनस्तेन कृष्ण इति स्मृतः ॥&lt;br&gt;&#xA;नाम्नां भगवतो नन्द कोटीनां स्मरणेन यत् ॥ ६२ ॥&lt;br&gt;&#xA;तत्फलं लभते नूनं कृष्णेति स्मरणे नरः ॥&lt;br&gt;&#xA;यद्विधं स्मरणात्पुण्यं वचनाच्छ्रवणात्तथा ॥ ६३ ॥&lt;br&gt;&#xA;कोटिजन्मांहसो नाशो भवेद्यत्स्मरणादिकात् ॥&lt;br&gt;&#xA;विष्णोर्नाम्नां च सर्वेषां सारात्सारं परात्परम् ॥ ६४ ॥&lt;br&gt;&#xA;कृष्णेति सुन्दरं नाम मङ्गलं भक्तिदायकम् ॥&lt;br&gt;&#xA;ककारोच्चारणाद्भक्तः कैवल्यं मृत्युजन्महम् ॥ ६९॥&lt;br&gt;&#xA;ऋकाराद्दास्यमतुलं षकाराद्भक्तिमीप्सिताम् ॥&lt;br&gt;&#xA;नकारात्सहवासं च तत्समं कालमेव च ॥ ६६ ॥&lt;br&gt;&#xA;तत्सारूप्यं विसर्गाच्च लभते नात्र संशयः ॥&lt;br&gt;&#xA;ककारोच्चारणादेव वेपन्ते यमकिङ्कराः ॥६७॥&lt;br&gt;&#xA;ऋकारोक्तेर्न तिष्ठन्ति षकारात्पातकानि च ॥&lt;br&gt;&#xA;नकारोच्चारणाद्रोगा अकारान्मृत्युरेव च ॥ ६८ ॥&lt;br&gt;&#xA;ध्रुवं सर्वे पलायन्ते नामोच्चारणभीरवः ॥&lt;br&gt;&#xA;स्मृत्युक्तिश्रवणोद्योगात्कृष्णनाम्नो व्रजेश्वर ॥ ६९ ॥&lt;br&gt;&#xA;रथं गृहीत्वा धावन्ति गोलोकात्कृष्णकिङ्कराः ॥&lt;br&gt;&#xA;पृथिव्या रजसः सङ्ख्यां कर्तुं शक्ता विपश्चितः ॥ 4.13.७० ॥&lt;br&gt;&#xA;नाम्नः प्रभावसङ्ख्यानं सन्तो वक्तुं न च क्षमाः ॥&lt;br&gt;&#xA;पुरा शङ्करवक्त्रेण नाम्नोऽस्य महिमा श्रुतः ॥७१ ॥&lt;br&gt;&#xA;गुणान्नामप्रभावं च किञ्चिज्जानाति मद्गुरुः ॥&lt;br&gt;&#xA;ब्रह्माऽनन्तश्च धर्मश्च सुरर्षिमनुमानवाः ॥ ७२ ॥&lt;br&gt;&#xA;वेदाः सन्तो न जानन्ति महिम्नः षोडशीं कलाम् ॥&lt;br&gt;&#xA;इत्येवं कथितो नन्द महिमा च सुतस्य च ॥७३॥&lt;br&gt;&#xA;यथामति यथाज्ञानं गुरुवक्त्राद्यथा श्रुतम् ॥&lt;br&gt;&#xA;कृष्णः पीताम्बरः कंसध्वंसी च विष्टरश्रवाः ॥ ७४ ॥&lt;br&gt;&#xA;देवकीनन्दनः श्रीशो यशोदानन्दनो हरिः ॥&lt;br&gt;&#xA;सनातनोऽच्युतोऽनन्तः सर्वेशः सर्वरूपधृक् ॥ ७५ ॥&lt;br&gt;&#xA;सर्वाधारः सर्वगतिः सर्वकारणकारणम् ॥&lt;br&gt;&#xA;राधाबन्धू राधिकात्मा राधिकाजीवनं स्वयम् ॥ ७६ ॥&lt;br&gt;&#xA;राधाप्राणो राधिकेशो राधिकारमणः स्वयम् ॥&lt;br&gt;&#xA;राधिकासहचारी च राधामानसपूरणः ॥ ७७ ॥।&lt;br&gt;&#xA;राधाधनो राधिकाङ्गो राधिकासक्तमानसः ॥&lt;br&gt;&#xA;राधिकाचित्तचोरश्च राधाप्राणाधिकः प्रभुः ॥ ७८ ॥&lt;br&gt;&#xA;परिपूर्णतमं ब्रह्म गोविन्दो गरुडध्वजः ॥&lt;br&gt;&#xA;नामान्येतानि कृष्णस्य श्रुतानि मन्मुखाद्धृदि ॥ ७९ ॥&lt;br&gt;&#xA;जन्ममृत्युहराण्येव रक्ष नन्द शुभेक्षण ॥&lt;br&gt;&#xA;कृतं निरूपणं नाम्नां कनिष्ठस्य यथा श्रुतम् ॥ 4.13.८० ॥&lt;br&gt;&#xA;ज्येष्ठस्य हलिनो नाम्नः सङ्केतं शृणु मन्मुखात् ॥&lt;br&gt;&#xA;गर्भसङ्कर्षणादेव नाम्ना सङ्कर्षणः स्मृतः ॥ ८१ ॥&lt;br&gt;&#xA;नास्त्यन्तोऽस्यैव वेदेषु तेनानन्त इति स्मृतः ॥&lt;br&gt;&#xA;बलदेवो बलोद्रेकाद्धली च हलधारणात्॥८२ ॥&lt;br&gt;&#xA;शितिवासा नीलवासान्मुसली मुसलायुधात् ॥&lt;br&gt;&#xA;रेवत्या सह सम्भोगाद्रेवतीरमणः स्वयम् ॥८३॥&lt;br&gt;&#xA;रोहिणीगर्भवासात्तु रौहिणेयो महामतिः ॥&lt;br&gt;&#xA;इत्येवं ज्येष्ठपुत्रस्य श्रुतं नाम निवेदितम् ॥८४॥&lt;br&gt;&#xA;यास्याम्यहं गृहं नन्द सुखं तिष्ठ स्वमन्दिरे ॥&lt;br&gt;&#xA;ब्राह्मणस्य वचः श्रुत्वा नन्दः स्तब्धो बभूव ह ॥ ८५ ॥&lt;br&gt;&#xA;निश्चेष्टा नन्दपत्नी च जहास बालकः स्वयम् ॥&lt;br&gt;&#xA;प्रणम्योवाच नन्दस्तं वाक्यं विनयपूर्वकम् ॥ ८६ ॥&lt;br&gt;&#xA;पुटाञ्जलियुतो भूत्वा भक्तिनम्रात्मकन्धरः ॥&lt;br&gt;&#xA;नन्द उवाच ॥&lt;br&gt;&#xA;गतश्चेत्त्वं तदा कर्म करिष्यत्येव को महान् ॥८७॥&lt;br&gt;&#xA;स्वयं शुभेक्षणं कृत्वा कुरु नाम्नाऽन्नप्राशनम् ॥&lt;br&gt;&#xA;यन्नामौघश्च कथितो राधाप्राणादिको दश ॥ ॥ ८८ ॥&lt;br&gt;&#xA;तस्यापि का वा राधेति कन्यका कस्य च ध्रुवम्॥&lt;br&gt;&#xA;नन्दस्य वचनं श्रुत्वा जहास मुनिपुङ्गवः॥&lt;br&gt;&#xA;निगूढं परमं तत्त्वं रहस्यं कथयामि ते ॥ ८९ ॥&lt;br&gt;&#xA;॥ श्रीगर्ग उवाच ॥ ॥&lt;br&gt;&#xA;शृणु नन्द प्रवक्ष्यामि इतिहासं पुरातनम् ॥ 4.13.९० ॥&lt;br&gt;&#xA;पुरा गोलोकवृत्तान्तं श्रुतं शङ्करवक्त्रतः॥&lt;br&gt;&#xA;श्रीदाम्नो राधया सार्द्धं बभूव कलहो महान् ॥ ९१ ॥&lt;br&gt;&#xA;श्रीदामशापाद्दैवेन गोपी राधा च गोकुले ॥&lt;br&gt;&#xA;वृषभानुसुता सा च माता तस्याः कलावती ॥ ९२ ॥&lt;br&gt;&#xA;कृष्णस्यार्द्धाङ्गसम्भूता नाथस्य सदृशी सती ॥&lt;br&gt;&#xA;गोलोकवासिनी सेयमत्र कृष्णाज्ञयाऽधुना ॥ ९३ ॥&lt;br&gt;&#xA;अयोनिसम्भवा देवी मूलप्रकृतिरीश्वरी ॥&lt;br&gt;&#xA;मातुर्गर्भं वायुपूर्णं कृत्वा च मायया सती ॥ ९४ ॥&lt;br&gt;&#xA;वायुनिःसरणे काले धृत्वा च शिशुविग्रहम् ॥&lt;br&gt;&#xA;आविर्बभूव मायेयं पृथ्व्यां कृष्णोपदेशतः ॥ ९५ ॥&lt;br&gt;&#xA;वर्धते सा व्रजे राधा शुक्ले चन्द्रकला यथा ॥&lt;br&gt;&#xA;श्रीकृष्णतेजसोऽर्द्धेन सा च मृर्तिमती सती ॥ ९६ ॥&lt;br&gt;&#xA;एका मूर्तिर्द्विधाभूता भेदो वेदे निरूपितः ॥&lt;br&gt;&#xA;इयं स्त्री सा पुमान् किंवा सा वा कान्ता पुमानयम् ॥९७॥&lt;br&gt;&#xA;द्वे रूपे तेजसा तुल्ये रूपेण च गुणेन च ॥&lt;br&gt;&#xA;पराक्रमेण बुद्ध्या वा ज्ञानेन सम्पदाऽपि च ॥ ९८ ॥&lt;br&gt;&#xA;पुरतो गमनेनैव किन्तु सावयसाधिका ॥&lt;br&gt;&#xA;ध्यायते तामयं शश्वदिमं सा स्मरति प्रियम् ॥ ९९ ॥&lt;br&gt;&#xA;रचिता साऽस्य प्राणैश्च तत्प्राणैर्मूर्तिमानयम् ॥&lt;br&gt;&#xA;अस्य राधानुसारेण गोकुलागमनं परम् ॥ 4.13.१०० ॥&lt;br&gt;&#xA;स्वीकारं सार्थकं कर्तुं गोकुले यत्कृतं पुरा ॥&lt;br&gt;&#xA;कंसभीतिच्छलेनैव गोकुलागमनं हरेः॥१०१॥&lt;br&gt;&#xA;प्रतिज्ञापालनार्थाय भयेशस्य भयं कुतः ॥&lt;br&gt;&#xA;राधाशब्दस्य व्युत्पत्तिः सामवेदे निरूपिता॥ १०२ ॥&lt;br&gt;&#xA;नारायणस्तामुवाच ब्रह्माणं नाभिपङ्कजे ॥&lt;br&gt;&#xA;ब्रह्मा तां कथयामास ब्रह्मलोके च शङ्करम् ॥ १०३ ॥&lt;br&gt;&#xA;पुरा कैलासशिखरे मामुवाच महेश्वरः ॥&lt;br&gt;&#xA;देवानां दुर्लभां नन्द निशामय वदामि ते ॥ १०४ ॥&lt;br&gt;&#xA;सुरासुरमुनीन्द्राणां वाञ्छितां मुक्तिदां पराम् ॥&lt;br&gt;&#xA;रेफो हि कोटिजन्माघं कर्मभोगं शुभाशुभम् ॥१०५॥&lt;br&gt;&#xA;आकारो गर्भवासं च मृत्युं च रोगमुत्सृजेत् ॥&lt;br&gt;&#xA;धकार आयुषो हानिमाकारो भवबन्धनम् ॥ १०६ ॥&lt;br&gt;&#xA;श्रवणस्मरणोक्तिभ्यः प्रणश्यति न संशयः ॥&lt;br&gt;&#xA;रेफो हि निश्चलां भक्तिं दास्यं कृष्णपदाम्बुजे ॥ १०७ ॥&lt;br&gt;&#xA;सर्वेप्सितं सदानन्दं सर्वसिद्धौघमीश्वरम् ॥&lt;br&gt;&#xA;धकारः सहवासं च तत्तुल्यकालमेव च ॥ १०८ ॥&lt;br&gt;&#xA;ददाति सार्ष्टिसारूप्यं तत्त्वज्ञानं हरेः समम्॥&lt;br&gt;&#xA;आकारस्तेजसां राशिं दानशक्तिं हरौ यथा ॥१०९॥&lt;br&gt;&#xA;योगशक्तिं योगमतिं सर्वकालं हरिस्मृतिम् ॥&lt;br&gt;&#xA;श्रुत्युक्तिस्मरणाद्योगान्मोहजालं च किल्बिषम् ॥ 4.13.११० ॥&lt;br&gt;&#xA;रोगशोकमृत्युयमा वेपन्ते नात्र संशयः ॥&lt;br&gt;&#xA;राधामाधवयोः किञ्चिद्व्याख्यानं च यतः श्रुतम् ॥ १११ ॥&lt;br&gt;&#xA;तदुक्तं च यथाज्ञानं साकल्यं वक्तुमक्षमः॥&lt;br&gt;&#xA;आराद् वृन्दावने नन्द विवाहो भविताऽनयोः ॥ ११२ ॥&lt;br&gt;&#xA;पुरोहितो जगद्धाता कृत्वाऽग्निं साक्षिणं मुदा ॥&lt;br&gt;&#xA;कुबेरपुत्रमोक्षं च गव्यस्याहृत्य भक्षणम् ॥ ॥ ११३ ॥&lt;br&gt;&#xA;हिंसनं धेनुकस्यैव कानने तालभोजनम् ॥&lt;br&gt;&#xA;बककेशिप्रलम्बानां हिंसनं चाथ लीलया ॥ ११४ ॥&lt;br&gt;&#xA;मोक्षणं द्विजपत्नीनां मिष्टान्नपानभोजनम् ॥&lt;br&gt;&#xA;भञ्जनं शक्रयागस्य शक्राद्गोकुलरक्षणम् ॥ ११५॥&lt;br&gt;&#xA;गोपीनां वस्त्रहरणं व्रतसम्पादनं तथा ॥&lt;br&gt;&#xA;ताभ्यः पुनर्वस्त्रदानं वरदानं यथेप्सितम् ॥ ११६ ॥&lt;br&gt;&#xA;चेतसां हरणं तासामयं वश्याः करिष्यति ॥&lt;br&gt;&#xA;रासोत्सवं महारम्यं सर्वेषां हर्षवर्द्धनम् ॥ ११७ ॥&lt;br&gt;&#xA;पूर्णचन्द्रोदये नक्तं वसन्ते रासमण्डले ॥&lt;br&gt;&#xA;गोपीनां नवसम्भोगात्कृत्वा पूर्णं मनोरथम् ॥ ११८ ॥&lt;br&gt;&#xA;ताभिः सह जलक्रीडां करिष्यति कुतूहलात् ॥&lt;br&gt;&#xA;विच्छेदोऽस्य वर्षशतं श्रीदामशापहेतुकम् ॥ ११९ ॥&lt;br&gt;&#xA;गोपालैर्गोपिकाभिश्च भविता राधया सह ॥&lt;br&gt;&#xA;मथुरागमनं तत्र गोपीनां शोकवर्द्धनम् ॥4.13.१२०॥&lt;br&gt;&#xA;पुनः प्रबोधनं तासां दानमाध्यात्मिकस्य च ॥&lt;br&gt;&#xA;स्यन्दनाक्रूरयो रक्षां सद्यस्ताभ्यां करिष्यति ॥१२१॥&lt;br&gt;&#xA;रथमारोहणं कृत्वा मथुरागमनं पुनः ॥&lt;br&gt;&#xA;पितृभ्रातृव्रजैः सार्द्धं विलङ्घ्य यमुनां व्रजे ॥ १२२ ॥&lt;br&gt;&#xA;अक्रूराय ज्ञानदानं दर्शयित्वा स्वकं जले ॥&lt;br&gt;&#xA;कौतुकेन च सायाह्ने नगरात्सर्वदर्शनम् ॥ १२३ ॥&lt;br&gt;&#xA;मालाकारतन्तुवायकुब्जानां बन्धमोक्षणम् ॥&lt;br&gt;&#xA;धनुर्भङ्गं शङ्करस्य यागस्थान प्रदर्शनम् ॥ १२४ ॥&lt;br&gt;&#xA;हिंसनं गजमल्लानां दर्शनं नृपतेः पुरः॥&lt;br&gt;&#xA;कंसस्य हिंसनं सद्यः पित्रोर्निगडमोक्षणम् ॥ १२५ ॥&lt;br&gt;&#xA;प्रबोधनं च युष्माकमुग्रसेनाभिषेचनम् ॥&lt;br&gt;&#xA;तस्यतस्य वधूनां च ज्ञानाच्छोकापनोदनम् ॥ १२६ ॥&lt;br&gt;&#xA;भ्रातुः स्वस्योपनयनं विद्यादानं गुरोर्मुखात् ॥&lt;br&gt;&#xA;गुरुपुत्रप्रदानं च पुनरागमनं गृहे ॥ १२७ ॥&lt;br&gt;&#xA;छलनं नृपसैन्यानां यवनस्य दुरात्मनः ॥&lt;br&gt;&#xA;निर्माणं द्वारकायाश्च मुचुकुन्दस्य मोक्षणम् ॥ ॥ १२८ ॥&lt;br&gt;&#xA;द्वारकागमनं चैव यादवैः सह कौतुकात् ॥&lt;br&gt;&#xA;स्त्रीसङ्घानां विहरणं ताभिः सार्द्धं च क्रीडनम् ॥ १२९ ॥&lt;br&gt;&#xA;सौभाग्यवर्धनं तासां पुत्रपौत्रादिकस्य च ॥&lt;br&gt;&#xA;मणिसम्बन्धिनो मिथ्याकलङ्कस्य च मोक्षणम् ॥ 4.13.१३० ॥&lt;br&gt;&#xA;साहाय्यं पाण्डवानां च भारावतरणादिकम् ॥&lt;br&gt;&#xA;निष्पन्नं राजसूयस्य धर्मपुत्रस्य लीलया ॥१३१॥&lt;br&gt;&#xA;पारिजातस्य हरणं शक्राहङ्कारमर्दनम् ॥&lt;br&gt;&#xA;व्रतपूर्णं च सत्याया बाणस्य भुजकृन्तनम् ॥ १३२ ॥&lt;br&gt;&#xA;मर्दनं शिवसैन्यानां हरस्य जृम्भणं परम्॥&lt;br&gt;&#xA;हरणं बाणपुत्र्याश्चैवानिरुद्धस्य मोक्षणम् ॥ १३३ ॥&lt;br&gt;&#xA;वाराणस्याश्च दहनं विप्रदारिद्र्यभञ्जनम् ॥&lt;br&gt;&#xA;विप्रपुत्रप्रदानं च दुष्टानां दमनादिकम् ॥ १३४ ॥&lt;br&gt;&#xA;तीर्थयात्राप्रसङ्गेन युष्माभिः सह दर्शनम् ॥&lt;br&gt;&#xA;कृत्वा च राधया सार्धं व्रजमागमिता पुनः ॥ १३५ ॥&lt;br&gt;&#xA;प्रस्थापयित्वा द्वारां च परं नारायणांशकम् ॥&lt;br&gt;&#xA;सर्वं निष्पादनं कृत्वा गोलोकं राधया सह ॥ १३६॥&lt;br&gt;&#xA;गमिष्यत्येव गोलोकं नाथोऽयं जगतां पतिः॥&lt;br&gt;&#xA;नारायणश्च वैकुण्ठं गमिता स्म त्वया सह ॥ १३७ ॥&lt;br&gt;&#xA;धर्मगेहमृषी द्वौ च विष्णुः क्षीरोदमेव च ॥&lt;br&gt;&#xA;इत्येवं कथितं नन्द भविष्यं वेदनिर्णयम् ॥ १३८ ॥&lt;br&gt;&#xA;श्रूयतां साम्प्रतं कर्म यदर्थं गमनं मम ॥&lt;br&gt;&#xA;माघशुक्लचतुर्दश्यां कुरु कर्म शुभे क्षणे ॥ १३९ ॥&lt;br&gt;&#xA;गुरुवारे च रेवत्यां विशुद्धे चन्द्रतारके ॥&lt;br&gt;&#xA;चन्द्रस्थे मीनलग्ने च लग्नेशपूर्णदर्शने ॥ 4.13.१४० ॥&lt;br&gt;&#xA;वणिजे करणोत्कृष्टे शुभयोगे मनोहरे ॥&lt;br&gt;&#xA;सुदुर्लभे दिने तत्र सर्वोत्कृष्टोपयोगिके ॥ १४१ ॥&lt;br&gt;&#xA;आलोच्य पण्डितैः सार्द्धं कुरु कर्म मुदाऽन्वितः ॥&lt;br&gt;&#xA;इत्युक्त्वा बहिरागत्य स उवाच मुनीश्वरः ॥ १४२ ॥&lt;br&gt;&#xA;हृष्टो नन्दो यशोदा च कर्मोद्योगं चकार ह ॥&lt;br&gt;&#xA;एतस्मिन्नन्तरे द्रष्टुं गर्गं गोपाश्च गोपिकाः ॥ १४३ ॥&lt;br&gt;&#xA;बालका बालिकाश्चैव आजग्मुर्नन्दमन्दिरम् ॥&lt;br&gt;&#xA;ददृशुस्ते मुनिश्रेष्ठं ग्रीष्ममध्याह्नभास्करम् ॥ १४४ ॥&lt;br&gt;&#xA;शिष्यसङ्घैः परिवृतं ज्वलन्तं ब्रह्मतेजसा ॥&lt;br&gt;&#xA;गूढयोगं प्रवोचन्तं सिद्धाय पृच्छते मुदा ॥ ॥ १४५ ॥&lt;br&gt;&#xA;पश्यन्तं सस्मितं नन्दभवनानां परिच्छदम् ॥&lt;br&gt;&#xA;स्वर्णसिंहासनस्थं च योगमुद्राधरं वरम् ॥ १४६ ॥&lt;br&gt;&#xA;भूतं भव्यं भविष्यं च पश्यन्तं ज्ञानचक्षुषा ॥&lt;br&gt;&#xA;हृदीश्वरं प्रपश्यन्तं सिद्धं मन्त्रप्रभावतः ॥ १४७ ॥&lt;br&gt;&#xA;बहिर्यशोदाक्रोडस्थं तादृशं सस्मितं शिशुम् ॥&lt;br&gt;&#xA;महेशदत्तध्यानेन यद्रूपं च निरूपितम् ॥ १४८ ॥&lt;br&gt;&#xA;तं दृष्ट्वा परमप्रीत्या पूर्णभूतमनोरथम् ॥&lt;br&gt;&#xA;साश्रुनेत्रं पुलकितं निमग्नं भक्तिसागरे ॥ १४९ ॥&lt;br&gt;&#xA;हृदि पूजां प्रणामं च कुर्वन्तं योगचर्यया ॥&lt;br&gt;&#xA;मूर्ध्ना प्रणेमुस्ते तं च स च तानाशिषं ददौ ॥ 4.13.१५० ॥&lt;br&gt;&#xA;आसनस्थो मुनिस्तस्थौ ते जग्मुः स्वालयं मुदा ॥&lt;br&gt;&#xA;नन्दः स्वानन्दयुक्तश्च बन्धून्मङ्गलपत्रिकाः ॥ १५१ ॥&lt;br&gt;&#xA;प्रस्थापयामास शीघ्रमाराद्दूरस्थितान्मुदा ॥&lt;br&gt;&#xA;दधिकुल्यां दुग्धकुल्यां घृतकुल्यां प्रपूरिताम् ॥ १५२ ॥&lt;br&gt;&#xA;गुडकुल्यां तैलकुल्यां मधुकुल्यां च विस्तृताम् ॥&lt;br&gt;&#xA;नवनीतकुल्यां पूर्णां च तक्रकुल्यां यदृच्छया ॥ १५३ ॥&lt;br&gt;&#xA;शर्करोदककुल्यां च परिपूर्णां च लीलया ॥&lt;br&gt;&#xA;तण्डुलानां च शालीनामुच्चैश्च शतपर्वतान् ॥ १९४ ॥&lt;br&gt;&#xA;पृथुकानां शैलशतं लवणानां च सप्त च ॥&lt;br&gt;&#xA;सप्तशैलाच्छर्कराणां लड्डुकानां च सप्त च ॥ १५५ ॥&lt;br&gt;&#xA;परिपक्वफलानां च तत्र षोडशपर्वतान् ॥&lt;br&gt;&#xA;यवगोधूमचूर्णानां पक्वलड्डुकपिण्डकान् ॥ १५६ ॥&lt;br&gt;&#xA;मोदकानां च शैलं च स्वस्तिकानां च पर्वतान् ॥&lt;br&gt;&#xA;कपर्दकानामत्युच्चैः शैलान्सप्त च नारद ॥ १९७ ॥&lt;br&gt;&#xA;कर्पूरादिकयुक्तानां ताम्बूलानां च मन्दिरम् ॥&lt;br&gt;&#xA;विस्तृतं द्वारहीनं च वासितोदकसंयुतम् ॥ १५८ ॥&lt;br&gt;&#xA;चन्दनागुरुकस्तूरीकङ्कुमेन समन्वितम् ॥&lt;br&gt;&#xA;नानाविधानि रत्नानि स्वर्णानि विविधानि च ॥ १५९ ॥&lt;br&gt;&#xA;मुक्ताफलानि रम्याणि प्रवालानि मुदाऽन्वितः ॥&lt;br&gt;&#xA;नानाविधानि चारूणि वासांसि भूषणानि च ॥ 4.13.१६० ॥&lt;br&gt;&#xA;पुत्रान्नप्राशने नन्दः कारयामास कौतुकात् ॥&lt;br&gt;&#xA;संस्कारयुक्तं रुचिरं चन्दनद्रवचर्चितम् ॥ १६१ ॥&lt;br&gt;&#xA;प्राङ्गणं कदलीस्तम्भै रसालनवपल्लवैः ॥&lt;br&gt;&#xA;ग्रथितैः सूक्ष्मवस्त्रेण वेष्टयामास कौतुकात् ॥ १६२ ॥&lt;br&gt;&#xA;युक्तं मङ्गलकुम्भैश्च फलपल्लवसंयुतैः ॥&lt;br&gt;&#xA;चन्दनाऽगुरुकस्तूरीपुष्पमालाविराजितैः ॥ १६३ ॥&lt;br&gt;&#xA;माल्यानां वरवस्त्राणां राशिभिश्च विराजितम् ॥&lt;br&gt;&#xA;गवां च मधुपर्काणामासनानां च नारद ॥ १६४ ॥&lt;br&gt;&#xA;फलानां जलकुम्भानां समूहैश्च समन्वितम् ॥&lt;br&gt;&#xA;नानाप्रकारैर्वाद्यैश्च दुर्लभैः सुमनोहरैः ॥ १६५ ॥&lt;br&gt;&#xA;ढक्कानां दुन्दुभीनां च पटहानां तथैव च ॥&lt;br&gt;&#xA;मृदङ्गमुरजादीनामानकानां समूहकैः ॥ १६६ ॥&lt;br&gt;&#xA;वंशीसन्नहनीकांस्यशरयन्त्रैश्च शब्दितम् ॥&lt;br&gt;&#xA;विद्याधरीणां नृत्येन भृङ्गिमाभ्रमणेन च ॥ १६७ ॥&lt;br&gt;&#xA;गन्धर्वनायकानां च सङ्गीतैर्मूर्च्छनायुतैः ॥&lt;br&gt;&#xA;स्वर्णसिंहासनानां च रथानां निःस्वनैर्युतम् ॥ १६८ ॥&lt;br&gt;&#xA;एतस्मिन्नन्तरे नन्दमुवाच वाचको मुदा ॥&lt;br&gt;&#xA;आजग्मुर्बल्लवेन्द्राश्च बान्धवा बल्लवास्तथा ॥ १६९ ॥&lt;br&gt;&#xA;अश्वस्थाश्च गजस्थाश्च रथस्थाश्चेति सत्वरम् ॥&lt;br&gt;&#xA;आजग्मू राजपुत्राश्च रत्नालङ्कारभूषिताः ॥ 4.13.१७० ॥&lt;br&gt;&#xA;आगतो गिरिभानुश्च सस्त्रीकश्च सकिङ्करः ॥&lt;br&gt;&#xA;रथानां च चतुर्लक्षं गजानां च तथैव च ॥ १७१ ॥&lt;br&gt;&#xA;तुरङ्गमाणां कोटिश्च शिबिकानां तथैव च ॥&lt;br&gt;&#xA;ऋषीन्द्राणां मुनीन्द्राणां विप्राणां च विपश्चिताम् ॥ १७२ ॥&lt;br&gt;&#xA;बन्दिनां भिक्षुकाणां च समूहैश्च समीपतः ॥&lt;br&gt;&#xA;गोपानां गोपिकानां च सङ्ख्या कर्तुं च कः क्षमः ॥ १७३ ॥&lt;br&gt;&#xA;पश्यागत्य बहिर्भूयेत्युवाच प्राङ्गणे स्थितः ॥&lt;br&gt;&#xA;श्रुत्वैवं तानुपव्रज्य समानीय व्रजेश्वरः ॥ १७४ ॥&lt;br&gt;&#xA;प्राङ्गणे वासयामास पूजयामास सत्वरम् ॥&lt;br&gt;&#xA;ऋष्यादिकसमूहं च प्रणम्य शिरसा भुवि ॥&lt;br&gt;&#xA;पाद्यादिकं च तेभ्यश्च प्रददौ सुसमाहितः ॥ १७५ ॥&lt;br&gt;&#xA;वस्तुभिर्बन्धुभिः पूर्णं बभूव नन्दगोकुलम् ॥&lt;br&gt;&#xA;न कोऽपि कस्य शब्दं च श्रोतुं शक्तश्च तत्र वै ॥१७६॥&lt;br&gt;&#xA;त्रिमुहूर्तं कुबेरश्च श्रीकृष्णप्रीतये मुदा ॥&lt;br&gt;&#xA;चकार स्वर्णवृष्ट्या च परिपूर्णं च गोकुलम् ॥ १७७ ॥&lt;br&gt;&#xA;कौतुकापह्नवं चक्रुर्बन्धुवर्गाश्च क्रीडया ॥&lt;br&gt;&#xA;आनम्रकन्धराः सर्वे दृष्ट्वा नन्दस्य सम्पदम्॥१७८॥&lt;br&gt;&#xA;नन्दः कृताह्निकः पूतो धृत्वा धौते च वाससी॥&lt;br&gt;&#xA;चन्दनागुरुकस्तूरी कुङ्कुमेनैव भूषितः॥१७९॥&lt;br&gt;&#xA;उवास पादौ प्रक्षाल्य स्वर्णपीठे मनोहरे ॥&lt;br&gt;&#xA;गर्गस्य च मुनीन्द्राणां गृहीत्वाऽऽज्ञां व्रजेश्वरः ॥4.13.१८०॥&lt;br&gt;&#xA;संस्मृत्य विष्णुमाचान्तः स्वस्तिवाचनपूर्वकम् ॥&lt;br&gt;&#xA;कृत्वा कर्म च वेदोक्तं भोजयामास बालकम् ॥ १६१ ॥&lt;br&gt;&#xA;गर्गवाक्यानुसारेण बालकस्य मुदाऽन्वितः ॥&lt;br&gt;&#xA;कृष्णेति मङ्गलं नाम ररक्ष च शुभे क्षणे ॥ १८२ ॥&lt;br&gt;&#xA;सघृतं भोजयित्वा च कृत्वा नाम जगत्पतेः ॥&lt;br&gt;&#xA;वाद्यानि वादयामास कारयामास मङ्गलम् ॥ १८३ ॥&lt;br&gt;&#xA;नानाविधानि स्वर्णानि धनानि विविधानि च ॥&lt;br&gt;&#xA;भक्ष्यद्रव्याणि वासांसि ब्राह्मणेभ्यो ददौ मुदा ॥ १८४ ॥&lt;br&gt;&#xA;बन्दिभ्यो भिक्षुकेभ्यश्च सुवर्णं विपुलं ददौ ॥&lt;br&gt;&#xA;भाराक्रान्ताश्च ते सर्वे न शक्ता गन्तुमेव च ॥ १८५ ॥&lt;br&gt;&#xA;ब्राह्मणान्बन्धुवर्गांश्च भिक्षुकांश्च विशेषतः ॥&lt;br&gt;&#xA;मिष्टान्नं भोजयामास परिपूर्णं मनोहरम् ॥ १८६ ॥&lt;br&gt;&#xA;दीयतां दीयतां चैव खाद्यतां खाद्यतामिति ॥&lt;br&gt;&#xA;बभूव शब्दोऽत्युच्चैश्च सततं नन्दगोकुले ॥ १८७ ॥&lt;br&gt;&#xA;रत्नानि परिपूर्णानि वासांसि भूषणानि च ॥&lt;br&gt;&#xA;प्रवालानि सुवर्णानि मणिसाराणि यानि च ॥ १८८ ॥&lt;br&gt;&#xA;चारूणि स्वर्णपात्राणि कृतानि विश्वकर्मणा ॥&lt;br&gt;&#xA;गत्वा गर्गाय विनयं चकार व्रजपुङ्गवः ॥ १८९ ॥&lt;br&gt;&#xA;शिष्येभ्यः स्वर्णभाराणि प्रददौ विनयान्वितः ॥&lt;br&gt;&#xA;द्विजेभ्योऽप्यवशिष्टेभ्यः परिपूर्णानि नारद॥4.13.१९० ॥ ॥&lt;br&gt;&#xA;॥ श्रीनारायण उवाच ॥&lt;br&gt;&#xA;गृहीत्वा श्रीहरिं गर्गो जगाम निभृतं मुदा ॥&lt;br&gt;&#xA;तुष्टाव परया भक्त्या प्रणम्य च तमीश्वरम् ॥ १९१ ॥&lt;br&gt;&#xA;साश्रुनेत्रः सपुलको भक्तिनम्रात्मकन्धरः ॥&lt;br&gt;&#xA;पुटाञ्जलियुतो भूत्वोवाच कृष्णपदाम्बुजे ॥ १९२ ॥&lt;br&gt;&#xA;गर्ग उवाच ॥&lt;br&gt;&#xA;हे कृष्ण जगतां नाथ भक्तानां भयभञ्जन ॥&lt;br&gt;&#xA;प्रसन्नो भव मामीश देहि दास्यं पदाम्बुजे ॥१९३॥&lt;br&gt;&#xA;त्वत्पित्रा मे धनं दत्तं तेन मे किं प्रयोजनम् ॥&lt;br&gt;&#xA;देहि मे निश्चलां भक्तिं भक्तानामभयप्रद ॥ १९४ ॥&lt;br&gt;&#xA;अणिमादिकसिद्धिषु योगेषु मुक्तिषु प्रभो ॥&lt;br&gt;&#xA;ज्ञानतत्त्वेऽमरत्वे वा किञ्चिन्नास्ति स्पृहा मम ॥ १९५ ॥&lt;br&gt;&#xA;इन्द्रत्वे वा मनुत्वे वा स्वर्गलोकफले चिरम् ॥&lt;br&gt;&#xA;नास्ति मे मनसो वाञ्छा त्वत्पादसेवनं विना ॥ १९६ ॥&lt;br&gt;&#xA;सालोक्यं सार्ष्टिसारूप्ये सामीप्यैकत्वमीप्सितम् ॥&lt;br&gt;&#xA;नाहं गृह्णामि ते ब्रह्मंस्त्वत्पादसेवनं विना ॥१९७॥&lt;br&gt;&#xA;गोलोके वापि पाताले वासे नास्ति मनोरथः ॥&lt;br&gt;&#xA;किन्तु ते चरणाम्भोजे सन्ततं स्मृतिरस्तु मे ॥१९८॥&lt;br&gt;&#xA;त्वन्मन्त्रं शङ्करात्प्राप्य कतिजन्मफलोदयात् ॥&lt;br&gt;&#xA;सर्वज्ञोऽहं सर्वदर्शी सर्वत्र गतिरस्तु मे ॥ १९९ ॥&lt;br&gt;&#xA;कृपां कुरु कृपासिन्धो दीनबन्धो पदाम्बुजे ॥&lt;br&gt;&#xA;रक्ष मामभयं दत्त्वा मृत्युर्मे किं करिष्यति ॥ ॥ 4.13.२०० ॥&lt;br&gt;&#xA;सर्वेषामीश्वरः सर्वस्त्वत्पादाम्भोजसेवया ॥&lt;br&gt;&#xA;मृत्युञ्जयोऽन्तकालश्च बभूव योगिनां गुरुः ॥२०१॥&lt;br&gt;&#xA;ब्रह्मा विधाता जगतां त्वत्पादाम्भोजसेवया ॥&lt;br&gt;&#xA;यस्यैकदिवसे ब्रह्मन्पतन्तीन्द्राश्चतुर्दश ॥२०२॥&lt;br&gt;&#xA;त्वत्पादसेवया धर्मः साक्षी च सर्वकर्मणाम्॥&lt;br&gt;&#xA;पाता च फलदाता च जित्वा कालं सुदुर्जयम् ॥२०३॥&lt;br&gt;&#xA;सहस्रवदनः शेषो यत्पादाम्बुजसेवया ॥&lt;br&gt;&#xA;धत्ते सिद्धार्थवद्विश्वं शिवः कण्ठे विषं यथा ॥ ॥ २०४ ॥&lt;br&gt;&#xA;सर्वसम्पद्विधात्री या देवीनां च परात्परा॥&lt;br&gt;&#xA;करोति सततं लक्ष्मीः केशैस्त्वत्पादमार्जनम् ॥२०५॥&lt;br&gt;&#xA;प्रकृतिर्बीजरूपा सा सर्वेषां शक्तिरूपिणी ॥&lt;br&gt;&#xA;स्मारंस्मारं त्वत्पदाब्जं बभूव तत्परावरा ॥ २०६ ॥&lt;br&gt;&#xA;पार्वती सर्वरूपा सा सर्वेषां बुद्धिरूपिणी॥&lt;br&gt;&#xA;त्वत्पादसेवया कान्तं ललाभ शिवमीश्वरम् ॥ २०७ ॥&lt;br&gt;&#xA;विद्याधिष्ठात्री देवी या ज्ञानमाता सरस्वती ॥&lt;br&gt;&#xA;पूज्या बभूव सर्वेषां सम्पूज्य त्वत्पदाम्बुजम्॥२०८॥&lt;br&gt;&#xA;सावित्री वेदजननी पुनाति भुवनत्रयम् ॥&lt;br&gt;&#xA;ब्रह्मणो ब्राह्मणानां च गतिस्त्वत्पादसेवया ॥ २०९ ॥&lt;br&gt;&#xA;क्षमा जगद्विभर्तुं च रत्नगर्भा वसुन्धरा ॥&lt;br&gt;&#xA;प्रसूतिः सर्वसस्यानां त्वत्पादपद्मसेवया ॥4.13.२१०॥&lt;br&gt;&#xA;राधा ममांशसम्भूता तव तुल्या च तेजसा ॥&lt;br&gt;&#xA;स्थित्वा वक्षसि ते पादं सेवतेऽन्यस्य का कथा ॥ २११ ॥&lt;br&gt;&#xA;यथा शर्वादयो देवा देव्यः पद्मादयो यथा ॥&lt;br&gt;&#xA;सनाथं कुरु मामीश ईश्वरस्य समा कृपा ॥२१२॥&lt;br&gt;&#xA;न यास्यामि गृहं नाथ न गृह्णामि धनं तव ॥&lt;br&gt;&#xA;कृत्वा मां रक्ष पादाब्जसेवायां सेवकं रतम् ॥ २१३ ॥&lt;br&gt;&#xA;इति स्तुत्वा साश्रुनेत्रः पपात चरणे हरेः ॥&lt;br&gt;&#xA;रुरोद च भृशं भक्त्या पुलकाञ्चितविग्रहः ॥ २१४ ॥&lt;br&gt;&#xA;गर्गस्य वचनं श्रुत्वा जहास भक्तवत्सलः ॥&lt;br&gt;&#xA;उवाच तं स्वयं कृष्णो मयि ते भक्तिरस्त्विति ॥ २१५ ॥&lt;br&gt;&#xA;इदं गर्गकृतं स्तोत्रं त्रिसन्ध्यं यः पठेन्नरः ॥&lt;br&gt;&#xA;दृढां भक्तिं हरेर्दास्यं स्मृतिं च लभते ध्रुवम् ॥ ॥ २१६ ॥&lt;br&gt;&#xA;जन्ममृत्युजरारोगशोकमोहादिसङ्कटात् ॥&lt;br&gt;&#xA;तीर्णो भवति श्रीकृष्णदाससेवनतत्परः ॥ २१७ ॥&lt;br&gt;&#xA;कृष्णस्य सहकालं च कृष्णसार्द्धं च मोदते ॥&lt;br&gt;&#xA;कदाचिन्न भवेत्तस्य विच्छेदो हरिणा सह ॥ २१८ ॥&lt;br&gt;&#xA;श्रीनारायण उवाच ॥ ॥&lt;br&gt;&#xA;हरिं मुनिः स्तवं कृत्वा ददौ नन्दाय तं मुदा ॥&lt;br&gt;&#xA;उवाच तं गृहं यामि कुर्वाज्ञामिति बल्लव ॥२१९ ॥&lt;br&gt;&#xA;अहो विचित्रं संसारो मोहजालेन वेष्टितः ॥&lt;br&gt;&#xA;सम्मीलनं च विरहो नराणां सिन्धुफेनवत् ॥ 4.13.२२०॥&lt;br&gt;&#xA;गर्गस्य वचनं श्रुत्वा रुरोद नन्द एव च ॥&lt;br&gt;&#xA;सद्विच्छेदो हि साधूनां मरणादतिरिच्यते॥२२१॥&lt;br&gt;&#xA;सर्वशिष्यैः परिवृतं मुनीन्द्रं गन्तुमुद्यतम् ॥&lt;br&gt;&#xA;सर्वे नन्दादयो गोपा रुदन्तौ गोपिकास्तदा ॥ २२२ ॥&lt;br&gt;&#xA;प्रणेमुः परमप्रीत्या चक्रुस्तं विनयं मुने ॥&lt;br&gt;&#xA;दत्त्वाऽऽशिषं मुनिश्रेष्ठो जगाम मथुरां मुदा ॥ २२३ ॥&lt;br&gt;&#xA;ऋषयो मुनयश्चैव बन्धुवर्गाश्च बल्लवाः ॥&lt;br&gt;&#xA;सर्वे जग्मुर्धनैः पूर्णाः स्वालयं हृष्टमानसाः ॥ २२४ ॥&lt;br&gt;&#xA;प्रजग्मुर्बन्दिनः सर्वे परिपूर्णमनोरथाः ॥&lt;br&gt;&#xA;मिष्टद्रव्यांशुकोत्कृष्टतुरगस्वर्णभूषणैः ॥ २२५ ॥&lt;br&gt;&#xA;आकण्ठपूर्णा भुक्त्या च भिक्षुका गन्तुमक्षमा॥&lt;br&gt;&#xA;स्वर्णवस्त्रभरोद्रेकपरिश्रान्ता मुदाऽन्विताः॥२२६॥&lt;br&gt;&#xA;सुमन्दगामिनः केचित्केचिद्भूमौ च शेरते॥&lt;br&gt;&#xA;केचिद्वर्त्मनि तिष्ठन्तश्चोत्तिष्ठन्तश्च केचन ॥ २२७ ॥&lt;br&gt;&#xA;केचिदूषुः प्रमुदिता हसन्तस्तत्र केचन ॥&lt;br&gt;&#xA;कपर्दकानां वस्तूनां शेषांश्चोर्वरितान्बहून्। २२८॥&lt;br&gt;&#xA;केचित्तानाददुः स्थित्वा दर्शयन्तश्च केचन ॥&lt;br&gt;&#xA;केचिन्नृत्यं प्रकुर्वन्तो गायन्तस्तत्र केचन॥२२९॥&lt;br&gt;&#xA;केचिद्बहुविधा गाथाः कथयन्तः पुरातनाः ॥&lt;br&gt;&#xA;मरुत्तश्वेतसगरमान्धातॄणां च भूभृताम् ॥ 4.13.२३० ॥&lt;br&gt;&#xA;उत्तानपादनहुषनलादीनां च याः कथाः ॥&lt;br&gt;&#xA;श्रीरामस्याश्वमेधस्य रन्तिदेवस्य कर्मणाम् ॥२३१॥&lt;br&gt;&#xA;येषांयेषां नृपाणां च श्रुता वृद्धमुखात्कथाः॥&lt;br&gt;&#xA;कथयन्तश्च ताः केचिच्छ्रुतवन्तश्च केचन॥२३२ ॥&lt;br&gt;&#xA;स्थायंस्थायं गताः केचित्स्वापंस्वापं च केचन ॥&lt;br&gt;&#xA;एवं सर्वे प्रमुदिताः प्रजग्मुः स्वालयं मुदा ॥ २३३ ॥&lt;br&gt;&#xA;हृष्टो नन्दो यशोदा च बालं कृत्वा च वक्षसि ॥&lt;br&gt;&#xA;तस्थौ स्वमन्दिरे रम्ये कुबेरभवनोपमे॥ २३४॥&lt;br&gt;&#xA;एवं प्रवर्द्धितौ बालौ शुक्लचन्द्रकलोपमौ ॥&lt;br&gt;&#xA;गवां पुच्छं च भित्तिं च धृत्वा चोत्तस्थतुर्मुदा॥२३५॥&lt;br&gt;&#xA;शब्दार्द्धं वा तदर्द्धं वा क्षमौ वक्तुं दिनेदिने॥&lt;br&gt;&#xA;पित्रोर्हर्षं च वर्द्धन्तौ गच्छन्तौ प्राङ्गणे मुने॥२३६॥&lt;br&gt;&#xA;बालो द्विपादं पादं वा गन्तुं शक्तो बभूव ह॥&lt;br&gt;&#xA;गन्तुं शक्तो हि जानुभ्यां प्राङ्गणे वा गृहे हरिः ॥२३७॥&lt;br&gt;&#xA;वर्षाधिको हि वयसा कृष्णात्सङ्कर्षणः स्वयम् ॥&lt;br&gt;&#xA;ततो मुदं वर्द्धयन्तौ वर्द्धितौ च दिनेदिने॥२३८॥&lt;br&gt;&#xA;व्रजन्तौ गोकुले बालौ प्रहृष्टगमने क्षमौ ॥&lt;br&gt;&#xA;उक्तवन्तौ स्फुटं वाक्यं माया बालकविग्रहौ ॥ २३९ ॥&lt;br&gt;&#xA;गर्गो जगाम मथुरां वसुदेवाश्रमं मुने ॥&lt;br&gt;&#xA;स तं ननाम पप्रच्छ पुत्रयोः कुशलं तयोः ॥ 4.13.२४० ॥&lt;br&gt;&#xA;मुनिस्तं कथयामास कुशलं सुमहोत्सवम् ॥&lt;br&gt;&#xA;आनन्दाश्रुनिमग्नश्च श्रुतमात्राद्बभूव ह ॥ २४१ ॥&lt;br&gt;&#xA;देवकी परमप्रीत्या पप्रच्छ च पुनःपुनः ॥&lt;br&gt;&#xA;आनन्दाश्रुनिमग्ना सा रुरोद च मुहुर्मुहुः ॥ २४२ ॥&lt;br&gt;&#xA;गर्गस्तावाशिषं दत्त्वा जगाम स्वालयं मुदा ॥&lt;br&gt;&#xA;स्वगृहे तस्थतुस्तौ च कुबेरभवनोपमे ॥ २४३ ॥&lt;br&gt;&#xA;श्रीनारायण उवाच ॥&lt;br&gt;&#xA;यत्र कल्पे कथा चेयं तत्र त्वमुपबर्हणः ॥&lt;br&gt;&#xA;पञ्चाशत्कामिनीनां च पतिर्गन्धर्वपुङ्गवः ॥ २४४ ॥&lt;br&gt;&#xA;तासां प्राणाधिकस्त्वं च शृङ्गारनिपुणो युवा ॥&lt;br&gt;&#xA;ततोऽभूद्ब्रह्मणः शापाद्दासीपुत्रो द्विजस्य च ॥ २४५ ॥&lt;br&gt;&#xA;ततोऽधुना ब्रह्मपुत्रो वैष्णवोच्छिष्टभोजनात् ॥&lt;br&gt;&#xA;सर्वदर्शी च सर्वज्ञः स्मारको हरिसेवया ॥ २४६ ॥&lt;br&gt;&#xA;कथितं कृष्णचरितं नामान्नप्राशनादिकम् ॥&lt;br&gt;&#xA;जन्ममृत्युजरातिघ्नमपरं कथायामि ते ॥२४७॥&lt;br&gt;&#xA;इति श्रीब्रह्मवैवर्ते महापुराणे श्रीकृष्णजन्मखण्डे नारायणनारदसंवादे कृष्णान्नप्राशन वर्णननामकरणप्रस्तावो नाम त्रयोदशोऽध्यायः ॥ १३ ॥&lt;/p&gt;</description>
    </item>
    <item>
      <title>०१४</title>
      <link>https://vishvAsa.github.io/purANam_vaiShNavam/brahma-vaivarta-purANam/04/014/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/014/</guid>
      <description>&lt;p&gt;॥ श्रीनारायण उवाच ॥&lt;br&gt;&#xA;एकदा नन्दपत्नी च स्नानार्थं यमुनां ययौ ॥&lt;br&gt;&#xA;गव्यपूर्णं गृहं दृष्ट्वा जहास मधुसूदनः ॥ १ ॥&lt;br&gt;&#xA;दधिदुग्धाज्यतक्रं च नवनीतं मनोरमम् ॥&lt;br&gt;&#xA;गृहस्थितं च यत्किञ्चिच्चखाद मधुसूदनः ॥ २ ॥&lt;br&gt;&#xA;मधु हैयङ्गवीनं यत्स्वस्तिकं शकटस्थितम् ॥&lt;br&gt;&#xA;भुक्त्वा पीत्वांऽशुकैर्वक्त्रसंस्कारं कर्तुमुद्यतम् ॥ ३ ॥&lt;br&gt;&#xA;ददर्श बालकं गोपी स्नात्वाऽऽगत्य स्वमन्दिरम् ॥&lt;br&gt;&#xA;गव्यशून्यं भग्नभाण्डं मध्वादिरिक्तभाजनम् ॥ ४ ॥&lt;br&gt;&#xA;दृष्ट्वा पप्रच्छ बालांश्च अहो कर्मेदमद्भुतम्॥&lt;br&gt;&#xA;यूयं वदत सत्यं च कृतं केन सुदारुणम् ॥ ५ ॥&lt;br&gt;&#xA;यशोदावचनं श्रुत्वा सर्वमूचुश्च बालकाः ॥&lt;br&gt;&#xA;चखाद सत्यं बालस्ते नास्मभ्यं दत्तमेव च ॥ ६ ॥&lt;br&gt;&#xA;बालानां वचनं श्रुत्वा चुकोप नन्दगेहिनी ॥&lt;br&gt;&#xA;वेत्रं गृहीत्वा दुद्राव रक्तपङ्कजलोचना ॥ ७ ॥&lt;br&gt;&#xA;पलायमानं गोविन्दं ग्रहीतुं न शशाक ह ॥&lt;br&gt;&#xA;ध्यानासाध्यं शिवादीनां दुरापमपि योगिनाम् ॥ ८ ॥&lt;br&gt;&#xA;यशोदा भ्रमणं कृत्वा विश्रान्ता घर्मसंयुता ॥&lt;br&gt;&#xA;तस्थौ कोपपरी तात्मा शुष्ककण्ठौष्ठतालुका ॥ ९ ॥&lt;br&gt;&#xA;विश्रान्तां मातरं दृष्ट्वा कृपालुः पुरुषोत्तमः ॥&lt;br&gt;&#xA;सन्तस्थौ पुरतो मातुः सस्मितो जगदीश्वरः ॥ ॥4.14.१०॥&lt;br&gt;&#xA;करे धृत्वा च तं देवी समानीय स्वमालयम्॥&lt;br&gt;&#xA;बद्ध्वा वस्त्रेण वृक्षे च तताड मधुसूदनम् ॥११॥&lt;br&gt;&#xA;बद्ध्वा कृष्णं यशोदा सा जगाम स्वालयं प्रति ॥&lt;br&gt;&#xA;हरिस्तस्थौ वृक्षमूले जगतां पतिरीश्वरः ॥ १२ ॥&lt;br&gt;&#xA;श्रीकृष्णस्पर्शमात्रेण सहसा तत्र नारद ॥&lt;br&gt;&#xA;पपात वृक्षः शैलाभः शब्दं कृत्वा भयानकम् ॥१३॥&lt;br&gt;&#xA;सुवेषः पुरुषो दिव्यो वृक्षादाविर्बभूव ह ॥&lt;br&gt;&#xA;दिव्यस्यन्दनमारुह्य जगाम स्वालयं पुरः ॥ १४॥&lt;br&gt;&#xA;प्रणम्य जगतीनाथं शातकौम्भपरिच्छदम् ॥&lt;br&gt;&#xA;किशोरः सस्मितो गौरो रत्नालङ्कारभूषितः ॥ १५ ॥&lt;br&gt;&#xA;सा वृक्षपतनं दृष्ट्वा भिया त्रस्ता व्रजेश्वरी ॥&lt;br&gt;&#xA;क्रोडे चकार बालं तं रुदन्तं श्यामसुन्दरम् ॥१६॥&lt;br&gt;&#xA;आजग्मुर्गोकुलस्थाश्च गोपा गोप्यश्च तद्गृहम् ॥&lt;br&gt;&#xA;यशोदां भर्त्सयामासुः शान्तिं चक्रुः शिशोर्मुदा ॥ १७ ॥&lt;br&gt;&#xA;अत्यन्तस्थविरे काले तनयोऽयं बभूव ह ॥&lt;br&gt;&#xA;धनं धान्यं च रत्नं वा तत्सर्वं पुत्रहेतुकम् ॥ १८ ॥&lt;br&gt;&#xA;सुमतिर्नास्ति ते सत्यं ज्ञातं नन्दव्रजेश्वरि ॥&lt;br&gt;&#xA;न भक्षितं यत्पुत्रेण तत्सर्वं निष्फलं भुवि॥१९॥&lt;br&gt;&#xA;पुत्रं बद्ध्वा गव्यहेतोर्वृक्षमूले च निष्ठुरे॥&lt;br&gt;&#xA;गृहकर्मणि व्यग्रायां दैवाद्वृक्षः पपात ह ॥ 4.14.२० ॥&lt;br&gt;&#xA;वृक्षस्य पतनाद्गोपी भाग्याद्बालोऽपि जीवितः ॥&lt;br&gt;&#xA;प्रनष्टे बालके मूढे वस्तूनां किं प्रयोजनम् ॥ २१॥&lt;br&gt;&#xA;आशिषं युयुजुर्विप्रा बन्दिनश्च शुभावहाम् ॥&lt;br&gt;&#xA;द्विजेन कारयामासुर्नामसङ्कीर्तनं हरेः ॥ २२ ॥&lt;br&gt;&#xA;एवं कृत्वा जनाः सर्वे प्रययुर्निजमन्दिरम् ॥&lt;br&gt;&#xA;उवाच पत्नीं नन्दश्च रक्तपङ्कजलोचनः ॥२३॥&lt;br&gt;&#xA;नन्द उवाच ॥&lt;br&gt;&#xA;यास्यामि तीर्थमद्यैव कण्ठे कृत्वा तु बालकम् ॥&lt;br&gt;&#xA;अथवा त्वं गृहाद्गच्छ त्वया मे किं प्रयोजनम् ॥ २४ ॥&lt;br&gt;&#xA;शतकूपाधिका वापी शतवापीसमं सरः ॥&lt;br&gt;&#xA;सरःशताधिको यज्ञः पुत्रो यज्ञशताधिकः ॥ २५ ॥&lt;br&gt;&#xA;तपोदानोद्भवं पुण्यं जन्मान्तरसुखप्रदम् ॥&lt;br&gt;&#xA;सुखप्रदोऽपि सत्पुत्र इहैव च परत्र च ॥२६॥&lt;br&gt;&#xA;पुत्रादपि परो बन्धुर्न भूतो न भविष्यति ॥&lt;br&gt;&#xA;एवमुक्त्वा स्वभार्यां च तस्थौ नन्दः स्वमन्दिरे॥&lt;br&gt;&#xA;यशोदा रोहिणी चैव नियुक्ता गृहकर्मणि॥२७॥&lt;br&gt;&#xA;नारद उवाच ॥&lt;br&gt;&#xA;सुवेषः पुरुषः को वा वृक्षरूपी च गोकुले ॥&lt;br&gt;&#xA;भगवन्हेतुना केन वृक्षत्वं समवाप ह ॥ २८ ॥&lt;br&gt;&#xA;॥ नारायण उवाच ॥&lt;br&gt;&#xA;कुबेरतनयः श्रीमान्नाम्ना यो नलकूबरः ॥&lt;br&gt;&#xA;जगाम नन्दनवनं क्रीडार्थं सह रम्भया ॥ २९ ॥&lt;br&gt;&#xA;निर्जने सरसस्तीरे पुष्पोद्याने मनोहरे ॥&lt;br&gt;&#xA;वटवृक्षसमीपे च सौरभे पुष्पवायुना ॥4.14.३०॥&lt;br&gt;&#xA;विधाय पुष्पशयने रत्नदीपैश्च दीपितम् ॥&lt;br&gt;&#xA;चन्दनागुरुकस्तूरीकुङ्कुमद्रवसंयुतम् ॥३१॥&lt;br&gt;&#xA;परितः पुष्पमाल्यैश्च क्षौमवस्त्रैश्च वेष्टितम्॥&lt;br&gt;&#xA;तत्र रम्भां समानीय विजहार यथेच्छया ॥३२॥&lt;br&gt;&#xA;शृङ्गाराष्टप्रकारं च विपरीतादिकं सुखम् ॥&lt;br&gt;&#xA;चुम्बनं षट्प्रकारं च यथास्थाने निरूपितम्॥३३॥&lt;br&gt;&#xA;अङ्ग प्रत्यङ्गसंयोगत्रिविधाश्लेषणं मुदा॥&lt;br&gt;&#xA;नखदन्तकरक्रीडां चकार रसिकेश्वरः ॥ ३४ ॥&lt;br&gt;&#xA;जलात्स्थले स्थलात्तोये कामशास्त्रविशारदः ॥&lt;br&gt;&#xA;रतिभोगप्रकुर्वन्तं ददर्श देवलो मुनिः॥३५॥&lt;br&gt;&#xA;नग्नां रम्भां मुक्तकेशीं पीनश्रोणिपयोधराम्॥&lt;br&gt;&#xA;नखदन्तक्षताङ्गीं च पुलकाञ्चितविग्रहाम्॥३६॥&lt;br&gt;&#xA;पश्यन्तीं प्राणनाथं च पश्यन्तं सस्मितं मुदा॥&lt;br&gt;&#xA;वक्रभ्रूभङ्गसंयुक्तां कामुकीं च ददर्श ताम् ॥ ३७॥&lt;br&gt;&#xA;रत्नकुण्डलयुग्मेन गण्डस्थलविराजिताम्॥&lt;br&gt;&#xA;विचित्ररत्नमाल्यैश्च पुष्पमाल्यैश्च भूषिताम्॥३८॥&lt;br&gt;&#xA;किङ्किणीजालसंयुक्तां सिन्दूर बिन्दुसंयुताम् ॥&lt;br&gt;&#xA;तया युक्तं पुलकितं नोत्तिष्ठन्तं स्मरान्वितम् ॥३९॥&lt;br&gt;&#xA;वृक्षत्वं याहि पापिष्ठेत्युवाच मुनिपुङ्गवः॥&lt;br&gt;&#xA;शशाप रम्भां कामार्तां मानुषी त्वं भवेति च ॥4.14.४०॥&lt;br&gt;&#xA;जन्मेजयस्य सुभगा भविता कामिनीति च॥&lt;br&gt;&#xA;त्वमेव गोकुलं गच्छ वृक्षरूपी भवेति च॥४१॥&lt;br&gt;&#xA;श्रीकृष्ण स्पर्शमात्रेण पुनरायास्यसि गृहम् ॥&lt;br&gt;&#xA;रम्भे त्वमिन्द्रसंयोगात्पुनरायास्यसि ध्रुवम् ॥४२॥&lt;br&gt;&#xA;इत्येवमुक्त्वा स मुनिर्जगाम निजमन्दिरम्।&lt;br&gt;&#xA;कुबेरतनयः श्रीमान्स जगाम निजालयम् ॥४३॥&lt;br&gt;&#xA;इत्येवं कथितं विप्र रम्भाख्यानं वदामि ते ॥&lt;br&gt;&#xA;सुचन्द्रस्य गृहे रम्भा ललाभ जन्म भारते ॥ ४४ ॥&lt;br&gt;&#xA;कन्या लक्ष्मीस्वरूपा च बभूव सुन्दरी वरा ॥&lt;br&gt;&#xA;तां च सालङ्कृतां कृत्वा सुचन्द्रो नृपतीश्वरः ॥४५॥&lt;br&gt;&#xA;नानाकौतुकसंयुक्तां ददौ जन्मेजयाय च॥&lt;br&gt;&#xA;जन्मेजयस्य सुभगा बभूव महिषी वरा ॥ ४६ ॥&lt;br&gt;&#xA;स्थानेस्थाने निर्जने च राजा रेमे तया सह ॥&lt;br&gt;&#xA;एकदा नृपतिश्रेष्ठश्चाश्वमेधेन दीक्षितः॥४७॥&lt;br&gt;&#xA;अश्वसङ्गोपनं कृत्वा तस्थौ शक्रश्च मन्दिरे॥&lt;br&gt;&#xA;यज्ञाश्वं रुचिरं मत्वा कौतुकेन च सुन्दरी ॥४८॥&lt;br&gt;&#xA;द्रष्टुं जगाम सा साध्वी चाश्वमेकाकिनी मुदा ॥&lt;br&gt;&#xA;शक्रोऽश्वनिकटे भूत्वा धर्षयामास तां सतीम् ॥ ४९ ॥&lt;br&gt;&#xA;तया निवार्यमाणश्च रेमे तत्र तया सह ॥&lt;br&gt;&#xA;मूर्च्छामवाप शक्रश्च बुबुधे न दिवानिशम् ॥ 4.14.५० ॥&lt;br&gt;&#xA;सा च सम्भोगमात्रेण देहं तत्याज योगतः ॥&lt;br&gt;&#xA;नृपस्य लज्जया भीत्या शक्रः स्वर्गे जगाम ह ॥५१॥&lt;br&gt;&#xA;राजा श्रुत्वा मृतां दृष्ट्वा विललाप भृशं मुहुः॥&lt;br&gt;&#xA;यज्ञं समाप्य विप्रेभ्यो ददौ पूर्णां च दक्षिणाम्॥ ॥५२॥&lt;br&gt;&#xA;रम्भा च मानवं देहं त्यक्त्वा स्वर्गं जगाम ह ॥&lt;br&gt;&#xA;इत्येवं कथितं सर्वं वृक्षार्जुनविभञ्जनम् ॥५३॥&lt;br&gt;&#xA;नलकूबरमोक्षश्च रम्भायाश्च महामुने ॥&lt;br&gt;&#xA;पुण्यदं कृष्णचरितं जन्ममृत्युजरापहम् ॥&lt;br&gt;&#xA;इत्येवं कथितं सर्वमपरं कथयामि ते ॥ ९४ ॥&lt;br&gt;&#xA;इति श्रीब्रह्मवैवर्ते महापुराणे श्रीकृष्णजन्मखण्डे नारायणनारदसंवादे वृक्षार्जुनभञ्जनं नाम चतुर्दशोऽध्यायः ॥१४॥&lt;/p&gt;</description>
    </item>
    <item>
      <title>०१५</title>
      <link>https://vishvAsa.github.io/purANam_vaiShNavam/brahma-vaivarta-purANam/04/015/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/015/</guid>
      <description>&lt;p&gt;श्रीनारायण उवाच ॥&lt;br&gt;&#xA;एकदा कृष्णसहितो नन्दो वृन्दावनं ययौ॥&lt;br&gt;&#xA;तत्रोपवनभाण्डीरे चारयामास गोधनम्॥१॥&lt;br&gt;&#xA;सरः सुस्वादुतोयं च पाययामास तत्पपौ ॥&lt;br&gt;&#xA;उवास वृक्षमूले च बालं कृत्वा स्ववक्षसि ॥ २ ॥&lt;br&gt;&#xA;एतस्मिन्नन्तरे कृष्णो मायामानुषविग्रहः ॥&lt;br&gt;&#xA;चकार माययाऽकस्मान्मेघाच्छन्नं नभो मुने ॥ ३ ॥&lt;br&gt;&#xA;मेघावृतं नभो दृष्ट्वा श्यामलं काननान्तरम्॥&lt;br&gt;&#xA;झञ्झावातं महाशब्दं वज्रशब्दं च दारुणम्॥४॥&lt;br&gt;&#xA;वृष्टिधारामतिस्थूलां कम्पमानांश्च पादपान्॥&lt;br&gt;&#xA;दृष्ट्वैवं पतितस्कन्धान्नन्दो भयमवाप ह॥५॥&lt;br&gt;&#xA;कथं यास्यामि गोवत्सान्विहाय स्वाश्रमं बत॥&lt;br&gt;&#xA;गृहं यदि न यास्यामि भविता बालकस्य किम् ॥६॥&lt;br&gt;&#xA;एवं नन्दे प्रवदति रुरोद श्रीहरिस्तदा॥&lt;br&gt;&#xA;पयोभिया हरिश्चैव पितुः कण्ठं दधार सः॥७॥&lt;br&gt;&#xA;एतस्मिन्नन्तरे राधाऽऽजगाम कृष्ण सन्निधिम् ॥&lt;br&gt;&#xA;गमनं कुवनी राजहंसखञ्जनगञ्जनम् ॥८॥&lt;br&gt;&#xA;शरत्पार्वणचन्द्राभामुष्टवक्त्रमनोहरा ॥&lt;br&gt;&#xA;शरन्मध्याह्नपद्मानां शोभामोचनलोचना ॥ ९ ॥&lt;br&gt;&#xA;परितस्तारकापक्ष्मविचित्रकज्जलोज्ज्वला ॥&lt;br&gt;&#xA;खगेन्द्रचञ्चुचारुश्रीशंसानाशकनासिका ॥ 4.15.१० ॥&lt;br&gt;&#xA;तन्मध्यस्थलशोभार्ह स्थूलमुक्ताफलोज्ज्वला॥&lt;br&gt;&#xA;कबरीवेषसंयुक्ता मालतीमाल्यवेष्टिता ॥११॥&lt;br&gt;&#xA;ग्रीष्ममध्याह्नमार्तण्डप्रभामुष्टककुण्डला ॥&lt;br&gt;&#xA;पक्वबिम्बफलानां च श्रीमुष्टाधरयुग्मका॥१२॥&lt;br&gt;&#xA;मुक्तापङ्क्तिप्रभातैकदन्तपङ्क्तिसमुज्ज्वला ॥&lt;br&gt;&#xA;ईषत्प्रफुल्लकुन्दानां सुप्रभानाशकस्मिता ॥१३॥&lt;br&gt;&#xA;कस्तूरीबिन्दुसंयुक्त सिन्दूरबिन्दुभूषिता॥&lt;br&gt;&#xA;कपालं मल्लिकायुक्तं बिभ्रती श्रीयुतं सती॥१४॥&lt;br&gt;&#xA;सुचारुवर्तुलाकारकपोलपुलकान्विता ॥&lt;br&gt;&#xA;मणिरत्नेन्द्रसाराणां हारोरःस्थलभूषिता ॥ १५ ॥&lt;br&gt;&#xA;सुचारुश्रीफलयुगकठिनस्तनसङ्गता ॥&lt;br&gt;&#xA;पत्रावलीश्रिया युक्ता दीप्ता सद्रत्नतेजसा ॥१६॥&lt;br&gt;&#xA;सुचारुवर्तुलाकारमुदरं सुमनोहरम् ॥&lt;br&gt;&#xA;विचित्रत्रिवलीयुक्तं निम्ननाभिं च बिभ्रती ॥ १७ ॥ सद्रत्नसाररचितमेखलाजालभूषिता ॥&lt;br&gt;&#xA;कामास्त्रसारभ्रूभङ्गयोगीन्द्रचित्तमोहिनी ॥ १८ ॥&lt;br&gt;&#xA;कठिनश्रोणियुगलं धरणीधरनिन्दितम् ॥&lt;br&gt;&#xA;स्थलपद्मप्रभामुष्टचरणं दधती मुदा ॥ ॥ १९ ॥&lt;br&gt;&#xA;रत्नभूषणसंयुक्तं यावकद्रवसंयुतम् ॥&lt;br&gt;&#xA;मणीन्द्रशोभासम्मुष्टसालक्तकपुनर्भवम् ॥ 4.15.२० ॥&lt;br&gt;&#xA;सद्रत्नसाररचितक्वणन्मञ्जीर रञ्जितम् ॥&lt;br&gt;&#xA;रत्नकङ्कणकेयूरचारुशङ्खविभूषिता ॥ २१ ॥&lt;br&gt;&#xA;रत्नाङ्गुलीयनिकरवह्निशुद्धांशुकोज्वला ॥&lt;br&gt;&#xA;चारुचम्पकपुष्पाणां प्रभा मुष्टकलेवरा ॥ २२ ॥&lt;br&gt;&#xA;सहस्रदलसंयुक्तक्रीडाकमलमुज्ज्वलम् ॥&lt;br&gt;&#xA;श्रीमुखश्रीदर्शनार्थं बिभ्रती रत्नदर्पणम् ॥ २३ ॥&lt;br&gt;&#xA;दृष्ट्वा तां निर्जने नन्दो विस्मयं परमं ययौ ॥&lt;br&gt;&#xA;चन्द्रकोटिप्रभामुष्टां भासयन्तीं दिशो दश ॥ २४ ॥&lt;br&gt;&#xA;ननाम तां साश्रुनेत्रो भक्तिनम्रात्मकन्धरः ॥&lt;br&gt;&#xA;जानामि त्वां गर्गमुखात्पद्माधिकप्रियां हरेः ॥ २५ ॥&lt;br&gt;&#xA;जानामीमं महाविष्णोः परं निर्गुणमच्युतम् ॥&lt;br&gt;&#xA;तथापि मोहितोऽहं च मानवो विष्णुमायया ॥ २६ ॥&lt;br&gt;&#xA;गृहाण प्राणनाथं च गच्छ भद्रे यथासुखम् ॥&lt;br&gt;&#xA;पश्चाद्दास्यसि मत्पुत्रं कृत्वा पूर्णमनोरथम् ॥ २७ ॥&lt;br&gt;&#xA;इत्युक्त्वा प्रददौ तस्यै रुदन्तं बालकं भिया ॥&lt;br&gt;&#xA;जग्राह बालकं राधा जहास मधुरं सुखात् ॥ २८ ॥&lt;br&gt;&#xA;उवाच नन्दं सा यत्नान्न प्रकाश्यं रहस्यकम् ॥&lt;br&gt;&#xA;अहं दृष्टा त्वया नन्द कतिजन्मफलोदयात् ॥ २९ ॥&lt;br&gt;&#xA;प्राज्ञस्त्वं गर्गवचनात्सर्वं जानासि कारणम् ॥&lt;br&gt;&#xA;अकथ्यमावयोर्गोप्यं चरितं गोकुले व्रज ॥ 4.15.३० ॥&lt;br&gt;&#xA;वरं वृणु व्रजेश त्वं यत्ते मनसि वाञ्छितम् ॥&lt;br&gt;&#xA;ददामि लीलया तुभ्यं देवानामपि दुर्लभम् ॥ ३१ ॥&lt;br&gt;&#xA;राधिकावचनं श्रुत्वा तामुवाच व्रजेश्वरः ॥&lt;br&gt;&#xA;युवयोश्चरणे भक्तिं देहि नान्यत्र मे स्पृहा ॥ ३२ ॥&lt;br&gt;&#xA;युवयोः सन्निधौ वासं दास्यसि त्वं सुदुर्लभम् ॥&lt;br&gt;&#xA;आवाभ्यां देहि जगतामम्बिके परमेश्वरि ॥ ३३ ॥&lt;br&gt;&#xA;श्रुत्वा नन्दस्य वचनमुवाच परमेश्वरी ॥&lt;br&gt;&#xA;दास्यामि दास्यमतुलमिदानीं भक्तिरस्तु ते ॥ ३४ ॥&lt;br&gt;&#xA;आवयोश्चरणाम्भोजे युवयोश्च दिवानिशम् ॥&lt;br&gt;&#xA;प्रफुल्लहृदये शश्वत्स्मृतिरस्तु सुदुर्लभा ॥ ३९ ॥&lt;br&gt;&#xA;माया युवां च प्रच्छन्नौ न करिष्यति मद्वरात् ॥&lt;br&gt;&#xA;गोलोके यास्यथान्ते च विहाय मानवीं तनुम् ॥ ३६ ॥&lt;br&gt;&#xA;एवमुक्त्वा तु सानन्दं कृत्वा कृष्णं स्ववक्षसि ॥&lt;br&gt;&#xA;दूरं निनाय श्रीकृष्णं बाहुभ्यां च यथेप्सितम् ॥ ३७ ॥&lt;br&gt;&#xA;कृत्वा वक्षसि तं कामाच्छ्लेषंश्लेषं चुचुम्ब च ॥&lt;br&gt;&#xA;पुलकाङ्कितसर्वाङ्गो सस्मार रासमण्डलम् ॥ ३८ ॥&lt;br&gt;&#xA;एतस्मिन्नन्तरे राधा मायासद्रत्नमण्डपम् ॥&lt;br&gt;&#xA;ददर्श रत्नकलशशतेन च समन्वितम् ॥ ३९ ॥&lt;br&gt;&#xA;नानाविचित्रचित्राढ्यं चित्रकाननशोभितम् ॥&lt;br&gt;&#xA;सिन्दूराकारमणिभिः स्तम्भसङ्घैर्विराजितम् ॥ 4.15.४० ॥&lt;br&gt;&#xA;चन्दनागुरुकस्तृरीकुङ्कुमद्रवयुक्तया ॥&lt;br&gt;&#xA;संयुक्तं मालतीमालासमूहपुष्पशय्यया ॥ ४१ ॥&lt;br&gt;&#xA;नानाभोगसमायुक्तं दिव्यदर्पणसंयुतम् ॥&lt;br&gt;&#xA;मणीन्द्रमुक्तामाणिक्यमालाजालैर्विभूषितम् ॥ ४२ ॥&lt;br&gt;&#xA;मणीन्द्रसाररचितकपाटेन समन्वितम् ॥&lt;br&gt;&#xA;भूषितं भूषितैर्वस्त्रैः पताकानिकरैर्वरैः ॥&lt;br&gt;&#xA;कुङ्कुमाकारमणिभिः सप्तसोपानसंयुतम् ॥ ४३ ॥&lt;br&gt;&#xA;युक्तं षट्पदसंयुक्तैः पुष्पोद्यानं च पुष्पितैः ॥&lt;br&gt;&#xA;सा देवी मण्डपं दृष्ट्वा जगामाभ्यन्तरं मुदा ॥ ४४ ॥&lt;br&gt;&#xA;ददर्श तत्र ताम्बूलं कर्पूरादिसमन्वितम् ॥&lt;br&gt;&#xA;जलं च रत्नकुम्भस्थं स्वच्छं शीतं मनोहरम् ॥ ४९ ॥&lt;br&gt;&#xA;सुधामधुभ्यां पूर्णानि रत्नकुम्भानि नारद ॥&lt;br&gt;&#xA;पुरुषं कमनीयं च किशोर श्यामसुन्दरम् ॥४६॥&lt;br&gt;&#xA;कोटिकन्दर्पलीलाभं चन्दनेन विभूषितम् ॥&lt;br&gt;&#xA;शयानं पुष्पशय्यायां सस्मितं सुमनोहरम् ॥४७॥&lt;br&gt;&#xA;पीतवस्त्रपरीधानं प्रसन्नवदनेक्षणम् ॥&lt;br&gt;&#xA;मणीन्द्रसारनिर्माणं क्वणन्मञ्जीररञ्जितम् ॥ ४८ ॥ सद्रत्नसारनिर्माणकेयूरवलयान्वितम् ॥&lt;br&gt;&#xA;मणीन्द्रकुण्डलाभ्यां च गण्डस्थलविराजितम् ॥ ४९ ॥&lt;br&gt;&#xA;कौस्तुभेन मणीन्द्रेण वक्षःस्थलसमुज्ज्वलम् ॥ शरत्पार्वणचन्द्रास्यप्रभामुष्टमुखोज्ज्वलम् ॥ 4.15.५० ॥&lt;br&gt;&#xA;शरत्प्रफुल्लकमलप्रभामोचनलोचनम् ॥&lt;br&gt;&#xA;मालतीमाल्यसंश्लिष्टशिखिपिच्छसुशोभितम् ॥ ५१ ॥&lt;br&gt;&#xA;त्रिवङ्कचूडां बिभ्रन्तं पश्यन्तं रत्नमन्दिरम् ॥&lt;br&gt;&#xA;क्रोडं बालकशून्यं च दृष्ट्वा तं नवयौवनम् ॥ ५२ ॥&lt;br&gt;&#xA;सर्वस्मृतिस्वरूपा सा तथापि विस्मयं ययौ ॥&lt;br&gt;&#xA;रूपं रासेश्वरी दृष्ट्वा मुमोह सुमनोहरम् ॥ ५३ ॥&lt;br&gt;&#xA;कामाच्चक्षुश्चकोराभ्यां मुखचन्द्रं पपौ मुदा ॥&lt;br&gt;&#xA;निमेषरहिता राधा नवसङ्गमलालसा ॥ ५४ ॥&lt;br&gt;&#xA;पुलकाङ्कितसर्वाङ्गी सस्मिता मदनातुरा ॥&lt;br&gt;&#xA;तामुवाच हरिस्तत्र स्मेराननसरोरुहाम् ॥&lt;br&gt;&#xA;नवसङ्गमयोग्यां च पश्यन्तीं वक्रचक्षुषा ॥ ५५ ॥&lt;br&gt;&#xA;श्रीकृष्ण उवाच ॥&lt;br&gt;&#xA;राधे स्मरसि गोलोकवृत्तान्तं सुरसंसदि ॥ ५६ ॥&lt;br&gt;&#xA;अद्य पूर्णं करिष्यामि स्वीकृतं यत्पुरा प्रिये ॥&lt;br&gt;&#xA;त्वं मे प्राणाधिका राधे प्रेयसी च वरानने ॥ ५७ ॥&lt;br&gt;&#xA;यथा त्वं च तथाऽहं च भेदो हि नावयोर्ध्रुवम् ॥&lt;br&gt;&#xA;यथा क्षीरे च धावल्यं यथाऽग्नौ दाहिका सति ॥ ५८ ॥&lt;br&gt;&#xA;यथा पृथिव्यां गन्धश्च तथाऽहं त्वयि सन्ततम् ॥&lt;br&gt;&#xA;विना मृदा घटं कर्तुं विना स्वर्णेन कुण्डलम् ॥ ५९ ॥&lt;br&gt;&#xA;कुलालः स्वर्णकारश्च नहि शक्तः कदाचन ॥&lt;br&gt;&#xA;तथा त्वया विना सृष्टिमहं कर्तुं न च क्षमः ॥ 4.15.६० ॥&lt;br&gt;&#xA;सृष्टेराधारभूता त्वं बीजरूपोऽहमच्युतः ॥&lt;br&gt;&#xA;आगच्छ शयने साध्वि कुरु वक्षःस्थले हि माम् ॥ ६१ ॥&lt;br&gt;&#xA;त्वं मे शोभा स्वरूपाऽसि देहस्य भूषणं यथा ॥&lt;br&gt;&#xA;कृष्णं वदान्त मां लोकास्त्वयैव रहितं यदा ॥ ६२ ॥&lt;br&gt;&#xA;श्रीकृष्णं च तदा तेऽपि त्वयैव सहितं परम् ॥&lt;br&gt;&#xA;त्वं च श्रीस्त्वं च सम्पत्तिस्त्वमाधारस्वरूपिणी ॥ ६३ ॥&lt;br&gt;&#xA;सर्वशक्तिस्वरूपासि सर्वरूपोऽहमक्षरः ॥&lt;br&gt;&#xA;यदा तेजःस्वरूपोऽहं तेजोरूपाऽसि त्वं तदा ॥ ६४ ॥&lt;br&gt;&#xA;न शरीरी यदाहं च तदा त्वमशरीरिणी ॥&lt;br&gt;&#xA;सर्वबीजस्वरूपोऽहं सदा योगेन सुन्दरि ॥ ६५ ॥&lt;br&gt;&#xA;त्वं च शक्तिस्वरूपा च सर्वस्त्रीरूपधारिणी ॥&lt;br&gt;&#xA;ममाङ्गांशस्वरूपा त्वं मूलप्रकृतिरीश्वरी ॥ ६६ ॥&lt;br&gt;&#xA;शक्त्या बुद्ध्या च ज्ञानेन मया तुल्या वरानने ॥&lt;br&gt;&#xA;आवयोर्भेदबुद्धिं च यः करोति नराधमः ॥ ६७ ॥&lt;br&gt;&#xA;तस्य वासः कालसूत्रे यावच्चन्द्रदिवाकरौ ॥&lt;br&gt;&#xA;पूर्वान्सप्त परान्सप्त पुरुषान्पातयत्यधः ॥ ६८ ॥&lt;br&gt;&#xA;कोटिजन्मार्जितं पुण्यं तस्य नश्यति निश्चितम् ॥&lt;br&gt;&#xA;अज्ञानादावयोर्निन्दां ये कुर्वन्ति नराधमाः ॥ ६९ ॥&lt;br&gt;&#xA;पच्यन्ते नरके घोरे यावच्चन्द्रदिवाकरौ ॥&lt;br&gt;&#xA;राशब्दं कुर्वतस्त्रस्तो ददामि भक्तिमुत्तमाम् ॥ 4.15.७० ॥&lt;br&gt;&#xA;धाशब्दं कुर्वतः पश्चाद्यामि श्रवणलोभतः ॥&lt;br&gt;&#xA;ये सेवन्ते च दत्त्वा मामुपचारांश्च षोडश ॥&lt;br&gt;&#xA;यावजीवनपर्यन्तं या प्रीतिर्जायते मम ॥ ७१ ॥&lt;br&gt;&#xA;सा प्रीतिर्मम जायेत राधाशब्दात्ततोऽधिका ॥&lt;br&gt;&#xA;प्रिया न मे तथा राधे राधावक्ता ततोऽधिकः ॥ ७२ ॥&lt;br&gt;&#xA;ब्रह्मानन्तः शिवो धर्मो नरनारायणावृषी ॥&lt;br&gt;&#xA;कपिलश्च गणेशश्च कार्त्तिकेयश्च मत्प्रियः ॥ ७३ ॥&lt;br&gt;&#xA;लक्ष्मीः सरस्वती दुर्गा सावित्री प्रकृतिस्तथा॥&lt;br&gt;&#xA;मम प्रियाश्च देवाश्च तास्तथापि न तत्समाः ॥७४॥&lt;br&gt;&#xA;ते सर्वे प्राणतुल्या मे त्वं मे प्राणाधिका सती ॥&lt;br&gt;&#xA;भिन्नस्थानस्थितास्ते च त्वं च वक्षःस्थले स्थिता ॥ ७५ ॥&lt;br&gt;&#xA;या मे चतुर्भुजा मूर्तिर्बिभर्त्ति वक्षसि प्रियाम् ॥&lt;br&gt;&#xA;सोऽहं कृष्णस्वरूपस्त्वां विवहामि स्वयं सदा ॥ ७६ ॥&lt;br&gt;&#xA;इत्येवमुक्त्वा श्रीकृष्णस्तस्थौ तल्पे मनोरमे ॥&lt;br&gt;&#xA;उवाच राधिका नाथं भक्तिनम्रात्मकन्धरा ॥७७ ॥&lt;br&gt;&#xA;राधिकोवाच ॥&lt;br&gt;&#xA;स्मरामि सर्वं जानामि विस्मरामि कथं विभो ॥&lt;br&gt;&#xA;यत्त्वं वदसि सर्वाहं त्वत्पादाब्जप्रसादतः ॥ ७८ ॥&lt;br&gt;&#xA;ईश्वरस्याप्रियाः केचित्प्रियाश्च कुत्र केचन ॥&lt;br&gt;&#xA;ये यथा मां न स्मरन्ति तथा तेषु तवाकृपा ॥ ७९ ॥&lt;br&gt;&#xA;तृणं च पर्वतं कर्तु समर्थः पर्वतं तृणम् ॥&lt;br&gt;&#xA;तथापि योग्यायोग्ये च सम्पत्तौ च समा कृपा ॥ 4.15.८० ॥&lt;br&gt;&#xA;तिष्ठत्यहं शयानस्त्वं कथाभिर्यत्क्षणं गतम् ॥&lt;br&gt;&#xA;तत्क्षणं च युगसमं नाहं प्रापयितुं क्षमा ॥८१॥&lt;br&gt;&#xA;वक्षःस्थले च शिरसि देहि ते चरणाम्बुजम् ॥&lt;br&gt;&#xA;दुनोति मन्मनः सद्यस्त्वदीयविरहानलात् ॥ ८२ ॥&lt;br&gt;&#xA;पुरः पपात मे दृष्टिस्त्वदीयचरणाम्बुजे ॥&lt;br&gt;&#xA;नीता मया नहि क्लेशाद्द्रष्टुमन्यत्कलेवरम् ॥८३॥&lt;br&gt;&#xA;प्रत्येकमङ्गं दृष्ट्वैव दत्ता शान्ते मुखाम्बुजे॥&lt;br&gt;&#xA;दृष्ट्वा मुखारविन्दं च नान्यं गन्तुं च सा क्षमा ॥ ८४ ॥&lt;br&gt;&#xA;राधिकावचनं श्रुत्वा जहास पुरुषोत्तमः ॥&lt;br&gt;&#xA;तामुवाच हितं तथ्यं श्रुतिस्मृतिनिरूपितम् ॥ ८९ ॥&lt;br&gt;&#xA;श्रीकृष्ण उवाच ॥&lt;br&gt;&#xA;न खण्डनीयं तत्तत्र मया पूर्वं निरूपितम् ॥&lt;br&gt;&#xA;तिष्ठ भद्रे क्षणं भद्रं करिष्यामि तव प्रिये ॥ ८६॥&lt;br&gt;&#xA;त्वन्मनोरथपूर्णस्य स्वयं कालः समागतः ॥&lt;br&gt;&#xA;यस्य यल्लिखितं पूर्वं यत्र काले निरूपितम् ॥ ८७ ॥&lt;br&gt;&#xA;तदेव खण्डितुं राधे क्षमो नाहं च को विधिः ॥&lt;br&gt;&#xA;विधातुश्च विधाताऽहं येषां यल्लेखनं कृतम् ॥ ८८ ॥&lt;br&gt;&#xA;ब्रह्मादीनां च क्षुद्राणां न तत्खण्ड्यं कदाचन ॥&lt;br&gt;&#xA;एतस्मिन्नन्तरे ब्रह्माऽऽजगाम पुरतो हरेः ॥ ८९ ॥&lt;br&gt;&#xA;मालाकमण्डलुकर ईषत्स्मेरचतुर्मुखः ॥&lt;br&gt;&#xA;गत्वा ननाम तं कृष्णं प्रतुष्टाव यथागमम्॥4.15.९०॥&lt;br&gt;&#xA;साश्रुनेत्रपुलकितो भक्तिनम्रात्मकन्धरः॥&lt;br&gt;&#xA;स्तुत्वा नत्वा जगद्धाता जगाम हरिसन्निधिम् ॥९१॥&lt;br&gt;&#xA;पुनर्नत्वा प्रभुं भक्त्या जगाम राधिकान्तिकम् ॥&lt;br&gt;&#xA;मूर्ध्ना ननाम भक्त्या च मातुस्तच्चरणाम्बुजे ॥९२॥&lt;br&gt;&#xA;चकार सम्भ्रमेणैव जटाजालेन वेष्टितम्॥&lt;br&gt;&#xA;कमण्डलुजलेनैव शीघ्रं प्रक्षालितं मुदा ॥९३॥&lt;br&gt;&#xA;यथागमं प्रतुष्टाव पुटाञ्जलियुतः पुनः ॥&lt;br&gt;&#xA;॥ब्रह्मोवाच ॥ ॥&lt;br&gt;&#xA;हे मातस्त्वत्पदाम्भोजं दृष्टं कृष्णप्रसादतः ॥९४॥&lt;br&gt;&#xA;सुदुर्लभं च सर्वेषां भारते च विशेषतः ॥&lt;br&gt;&#xA;षष्टिवर्षसहस्राणि तपस्तप्तं पुरा मया ॥ ९५ ॥&lt;br&gt;&#xA;भास्करे पुष्करे तीर्थे कृष्णस्य परमात्मनः ॥&lt;br&gt;&#xA;आजगाम वरं दातुं वरदाता हरिः स्वयम् ॥ ९६ ॥&lt;br&gt;&#xA;वरं वृणीष्वेत्युक्ते च स्वाभीष्टं च वृतं मुदा ॥&lt;br&gt;&#xA;राधिकाचरणाम्भोजं सर्वेषामपि दुर्लभम् ॥ ९७ ॥&lt;br&gt;&#xA;हे गुणातीत मे शीघ्रमधुनैव प्रदर्शय ॥&lt;br&gt;&#xA;मयेत्युक्तो हरिरयमुवाच मां तपस्विनम् ॥ ९८ ॥&lt;br&gt;&#xA;दर्शयिष्यामि काले च वत्सेदानीं क्षमेति च ॥&lt;br&gt;&#xA;नहीश्वराज्ञा विफला तेन दृष्टं पदाम्बुजम् ॥ ९९ ॥&lt;br&gt;&#xA;सर्वेषां वाञ्छितं मातर्गोलोके भारतेऽधुना ॥&lt;br&gt;&#xA;सर्वा देव्यः प्रकृत्यंशा जन्याः प्राकृतिका ध्रुवम् ॥ 4.15.१०० ॥&lt;br&gt;&#xA;त्वं कृष्णाङ्गार्धसम्भूता तुल्या कृष्णेन सर्वतः ॥&lt;br&gt;&#xA;श्रीकृष्णस्त्वमयं राधा त्वं राधा वा हरिः स्वयम् ॥ १०१ ॥&lt;br&gt;&#xA;नहि वेदेषु मे दृष्ट इति केन निरूपितम् ॥&lt;br&gt;&#xA;ब्रह्माण्डाद्बहिरूर्ध्वं च गोलोकोऽस्ति यथाम्बिके ॥ १०२ ॥&lt;br&gt;&#xA;वैकुण्ठश्चाप्यजन्यश्च त्वमजन्या तथाम्बिके ॥&lt;br&gt;&#xA;यथा समस्तब्रह्माण्डे श्रीकृष्णांशांशजीविनः॥१०३॥&lt;br&gt;&#xA;तथा शक्तिस्वरूपा त्वं तेषु सर्वेषु संस्थिता॥&lt;br&gt;&#xA;पुरुषाश्च हरेरंशास्त्वदंशा निखिलाः स्त्रियः ॥१०४॥&lt;br&gt;&#xA;आत्मना देहरूपा त्वमस्याधारस्त्वमेव हि॥&lt;br&gt;&#xA;अस्यानु प्राणैस्त्वं मातस्त्वत्प्राणैरयमीश्वरः ॥१०५॥&lt;br&gt;&#xA;किमहो निर्मितः केन हेतुना शिल्पकारिणा ॥&lt;br&gt;&#xA;नित्योऽयं च तथा कृष्णस्त्वं च नित्या तथाऽम्बिके ॥ १०६ ॥&lt;br&gt;&#xA;अस्यांशा त्वं त्वदंशो वाऽप्ययं केन निरूपितः ॥&lt;br&gt;&#xA;अहं विधाता जगतां देवानां जनकः स्वयम् ॥ १०७ ॥&lt;br&gt;&#xA;तं पठित्वा गुरुमुखाद्भवन्त्येव बुधा जनाः ॥&lt;br&gt;&#xA;गुणानां वास्तवानां ते शतांशं वक्तुमक्षमः ॥ १०८ ॥&lt;br&gt;&#xA;वेदो वा पण्डितो वाऽन्यः को वा त्वां स्तोतुमीश्वरः ॥&lt;br&gt;&#xA;स्तवानां जनकं ज्ञानं बुद्धिर्ज्ञानाम्बिका सदा ॥ १०९ ॥&lt;br&gt;&#xA;त्वं बुद्धेर्जननी मातः को वा त्वां स्तोतुमीश्वरः ॥&lt;br&gt;&#xA;यद्वस्तु दृष्टं सर्वेषां तद्धि वक्तुं बुधः क्षमः ॥4.15.११०॥&lt;br&gt;&#xA;यददृष्टाश्रुते वस्तु तन्निर्वक्तुं च कः क्षमः ॥&lt;br&gt;&#xA;अहं महेशोऽनन्तश्च स्तोतुं त्वां कोऽपि न क्षमः॥ १११ ॥&lt;br&gt;&#xA;सरस्वती च वेदाश्च क्षमः कः स्तोतुमीश्वरः ॥&lt;br&gt;&#xA;यथागमं यथोक्तं च न मां निन्दितुमर्हसि ॥ ११२ ॥&lt;br&gt;&#xA;ईश्वराणामीश्वरस्य योग्यायोग्ये समा कृपा॥&lt;br&gt;&#xA;जनस्य प्रतिपाल्यस्य क्षणे दोषः क्षणे गुणः ॥ ११३ ॥&lt;br&gt;&#xA;जननी जनको यो वा सर्वं क्षमति स्नेहतः ॥&lt;br&gt;&#xA;इत्युक्त्वा जगतां धाता तस्थौ च पुरतस्तयोः ॥११४॥&lt;br&gt;&#xA;प्रणम्य चरणाम्भोजे सर्वेषां वन्द्यमीप्सितम् ॥&lt;br&gt;&#xA;ब्रह्मणा च कृतं स्तोत्रं त्रिसन्ध्यं यः पठेन्नरः ॥११५॥&lt;br&gt;&#xA;राधामाधवयोः पादे भक्तिर्दास्यं लभेद्ध्रुवम् ॥&lt;br&gt;&#xA;कर्मनिर्मूलनं कृत्वा मृत्युं जित्वा सुदुर्जयम् ॥&lt;br&gt;&#xA;विलङ्घ्य सर्वलोकांश्च याति गोलोकमुत्तमम्॥ ११६॥&lt;br&gt;&#xA;श्रीनारायण उवाच॥&lt;br&gt;&#xA;ब्रह्मणः स्तवनं श्रुत्वा तमुवाच ह राधिका ॥ ११७ ॥&lt;br&gt;&#xA;वरं वृणु विधातस्त्वं यत्ते मनसि वर्तते ॥&lt;br&gt;&#xA;राधिकावचनं श्रुत्वा तामुवाच जगद्विधिः ॥ ११८ ॥&lt;br&gt;&#xA;वरं च युवयोः पादपद्मभक्तिं च देहि मे ॥&lt;br&gt;&#xA;इत्युक्ते विधिना राधा तूर्णमोमित्युवाच ह ॥ ११९ ॥&lt;br&gt;&#xA;पुनर्ननाम तां भक्त्या विधाता जगतां पतिः ॥&lt;br&gt;&#xA;तदा ब्रह्मा तयोर्मध्ये प्रज्वाल्य च हुताशनम् ॥ 4.15.१२० ॥&lt;br&gt;&#xA;हरिं संस्मृत्य हवनं चकार विधिना विधिः॥&lt;br&gt;&#xA;उत्थाय शयनात्कृष्ण उवास वह्निसन्निधौ ॥ १२१ ॥&lt;br&gt;&#xA;ब्रह्मणोक्तेन विधिना चकार हवनं स्वयम् ॥&lt;br&gt;&#xA;प्रणमय्य पुनः कृष्णं राधां तां जनकः स्वयम् ॥ १२२ ॥&lt;br&gt;&#xA;कौतुकं कारयामास सप्तधा च प्रदक्षिणाम् ॥&lt;br&gt;&#xA;पुनः प्रदक्षिणां राधां कारयित्वा हुताशनम् ॥ १२३ ॥&lt;br&gt;&#xA;प्रणमय्य ततः कृष्णं वासयामास तं विधिः ॥&lt;br&gt;&#xA;तस्या हस्तं च श्रीकृष्णं ग्राहयामास तं विधिः ॥ १२४॥&lt;br&gt;&#xA;वेदोक्तसप्तमन्त्रांश्च पाठयामास माधवम् ॥&lt;br&gt;&#xA;संस्थाप्य राधिकाहस्तं हरेर्वक्षसि वेदवित् ॥ १२५ ॥&lt;br&gt;&#xA;श्रीकृष्णहस्तं राधायाः पृष्ठदेशे प्रजापतिः ॥&lt;br&gt;&#xA;स्थापयामास मन्त्रांस्त्रीन्पाठयामास राधिकाम् ॥१२६॥&lt;br&gt;&#xA;पारिजातप्रसूनानां मालां जानुविलम्बिताम् ॥&lt;br&gt;&#xA;श्रीकृष्णस्य गले ब्रह्मा राधाद्वारा ददौ मुदा ॥ १२७ ॥&lt;br&gt;&#xA;प्रणमय्य पुनः कृष्णं राधां च कमलोद्भवः ॥&lt;br&gt;&#xA;राधागले हरिद्वारा ददौ मालां मनोहराम्॥&lt;br&gt;&#xA;पुनश्च वासयामास श्रीकृष्णं कमलोद्भवः ॥ १२८ ॥&lt;br&gt;&#xA;तद्वामपार्श्वे राधां च सस्मितां कृष्णचेतसम् ॥&lt;br&gt;&#xA;पुटाञ्जलिं कारयित्वा माधवं राधिकां विधिः ॥ ॥१२९॥&lt;br&gt;&#xA;पाठयामास वेदोक्तान्पञ्च मन्त्रांश्च नारद ॥&lt;br&gt;&#xA;प्रणमय्य पुनः कृष्णं समर्प्य राधिकां विधिः ॥ 4.15.१३० ॥&lt;br&gt;&#xA;कन्यकां च यथा तातो भक्त्या तस्थौ हरेः पुरः ॥&lt;br&gt;&#xA;एतस्मिन्नन्तरे देवाः सानन्दपुलकोद्गमाः ॥ १३१॥&lt;br&gt;&#xA;दुन्दुभिं वादयामासुश्चानकं मुरजादिकम्॥&lt;br&gt;&#xA;पारिजातप्रसूनानां पुष्पवृष्टिर्बभूव ह ॥ १३२ ॥&lt;br&gt;&#xA;जगुर्गन्धर्वप्रवरा ननृतुश्चाप्सरोगणाः ॥&lt;br&gt;&#xA;तुष्टाव श्रीहरिं ब्रह्मा तमुवाच ह सस्मितः ॥१३३॥&lt;br&gt;&#xA;युवयोश्चरणाम्भोजे भक्तिं मे देहि दक्षिणाम्॥&lt;br&gt;&#xA;ब्रह्मणो वचनं श्रुत्वा तमुवाच हरिः स्वयम् ॥१३४॥&lt;br&gt;&#xA;मदीयचरणाम्भोजे सुदृढा भक्तिरस्तु ते ॥&lt;br&gt;&#xA;स्वस्थानं गच्छ भद्रं ते भविता नात्र संशयः ॥ १३५ ॥&lt;br&gt;&#xA;मया नियोजितं कर्म कुरु वत्स ममाज्ञया ॥&lt;br&gt;&#xA;श्रीकृष्णस्य वचः श्रुत्वा विधाता जगतां मुने ॥ १३६ ॥&lt;br&gt;&#xA;प्रणम्य राधां कृष्णं च जगाम स्वालयं मुदा ॥&lt;br&gt;&#xA;गते ब्रह्मणि सा देवी सस्मिता वक्रचक्षुषा ॥ ॥ १३७ ॥&lt;br&gt;&#xA;सा ददर्श हरेर्वक्त्रं चच्छाद व्रीडया मुखम् ॥&lt;br&gt;&#xA;पुलकाङ्कितसर्वाङ्गी कामबाणप्रपीडिता ॥ १३८ ॥&lt;br&gt;&#xA;प्रणम्य श्रीहरिं भक्त्या जगाम शयनं हरेः ॥&lt;br&gt;&#xA;चन्दनागुरुपङ्कं च कस्तूरीकुङ्कुमान्वितम्॥१३९॥&lt;br&gt;&#xA;ललाटे तिलकं कृत्वा ददौ कृष्णस्य वक्षसि ॥&lt;br&gt;&#xA;सुधापूर्णं रत्नपात्रं मधुपूर्णं मनोहरम् ॥ 4.15.१४० ॥&lt;br&gt;&#xA;प्रददौ हरये भक्त्या बुभुजे जगतीपतिः ॥&lt;br&gt;&#xA;ताम्बूलं च वरं रम्यं कर्पूरादिसुवासितम् ॥ १४१ ॥&lt;br&gt;&#xA;ददौ कृष्णाय सा राधा सादरं बुभुजे हरिः ॥&lt;br&gt;&#xA;चखाद सस्मिता राधा हरिदत्तं सुधारसम् ॥१४२॥&lt;br&gt;&#xA;ताम्बूलं तेन दत्तं च बुभुजे पुरतो हरेः ॥&lt;br&gt;&#xA;कृष्णश्चर्वितताम्बूलं राधिकायै मुदा ददौ ॥१४३॥&lt;br&gt;&#xA;चखाद परया भक्त्या पपौ तन्मुखपङ्कजम् ॥&lt;br&gt;&#xA;राधाचर्वितताम्बूलं ययाचे मधुसूदनः ॥१४४॥&lt;br&gt;&#xA;जहास न ददौ राधा क्षमेत्युक्तं तया मुदा॥&lt;br&gt;&#xA;चन्दनागुरुकस्तूरीकुङ्कुमद्रवमुत्तमम् ॥&lt;br&gt;&#xA;राधिकायाश्च सर्वाङ्गे प्रददौ माधवः स्वयम् ॥ १४५ ॥&lt;br&gt;&#xA;यः कामो ध्यायते नित्यं यस्यैकचरणाम्बुजम् ॥&lt;br&gt;&#xA;बभूव तस्य स वशो राधासन्तोषकारणात् ॥ १४६ ॥&lt;br&gt;&#xA;यद्भृत्यभृत्यैर्मदनो जितः सर्वक्षणं मुने ॥&lt;br&gt;&#xA;स्वेच्छामयो हि भगवाञ्जितस्तेन कुतूहलात् ॥१४७॥&lt;br&gt;&#xA;करे धृत्वा च तां कृष्णः स्थापयामास वक्षसि ॥&lt;br&gt;&#xA;चकार शिथिलं वस्त्रं चुम्बनं च चतुर्विधम् ॥१४८॥&lt;br&gt;&#xA;बभूव रतियुद्धेन विच्छिन्ना क्षुद्रघण्टिका ॥&lt;br&gt;&#xA;चुम्बनेनौष्ठरागश्च ह्याश्लेषेण च पत्रकम् ॥१४९॥&lt;br&gt;&#xA;शृङ्गारेणैव कबरी सिन्दूरतिलकं मुने ॥&lt;br&gt;&#xA;जगामालक्तकाङ्कश्च विपरीतादिकेन च ॥4.15.१५०॥&lt;br&gt;&#xA;पुलकाङ्कितसर्वाङ्ङ्गी बभूव नवसङ्गमात् ॥&lt;br&gt;&#xA;मूर्च्छामवाप सा राधा बुबुधे न दिवानिशम् ॥१५१॥&lt;br&gt;&#xA;प्रत्यङ्गेनैव प्रत्यङ्गमङ्गेनाङ्गं समाश्लिषत् ॥&lt;br&gt;&#xA;शृङ्गाराष्टविधं कृष्णश्चकार कामशास्त्रवित्॥१५२॥&lt;br&gt;&#xA;पुनस्तां च समाश्लिष्य सस्मितां वक्रलोचनाम् ॥&lt;br&gt;&#xA;क्षतविक्षतसर्वाङ्गीं नखदन्तैश्चकार ह ॥१५३॥&lt;br&gt;&#xA;कङ्कणानां किङ्किणीनां मञ्जीराणां मनोहरः ॥&lt;br&gt;&#xA;बभूव शब्दस्तत्रैव शृङ्गारसमरोद्भवः ॥ १५४ ॥&lt;br&gt;&#xA;पुनस्तां च समाकृष्य शय्यायां च निवेश्य च ॥&lt;br&gt;&#xA;चकार रहितां राधां कबरीबन्धवाससा ॥ १५५ ॥&lt;br&gt;&#xA;निर्जने कौतुकात्कृष्णः कामशास्त्रविशारदः ॥&lt;br&gt;&#xA;चूडावेषांशुकैर्हीनं चकार तं च राधिका ॥१५६॥&lt;br&gt;&#xA;न कस्य कस्माद्धानिश्च तौ द्वौ कार्यविशारदौ ॥&lt;br&gt;&#xA;जग्राह राधाहस्तात्तु माधवो रत्नदर्पणम् ॥१५७॥&lt;br&gt;&#xA;मुरलीं माधवकराज्जग्राह राधिका बलात् ॥&lt;br&gt;&#xA;चित्तापहारं राधायाश्चकार माधवो बलात् ॥१५८॥&lt;br&gt;&#xA;जहार राधिका रासान्माधवस्यापि मानसम् ॥&lt;br&gt;&#xA;निवृत्ते कामयुद्धे च सस्मिता वक्रलोचना॥१५९॥&lt;br&gt;&#xA;प्रददौ मुरलीं प्रीत्या श्रीकृष्णाय महात्मने॥&lt;br&gt;&#xA;प्रददौ दर्पणं कृष्णः क्रीडाकमलमुज्ज्वलम् ॥4.15.१६०॥&lt;br&gt;&#xA;चकार कबरीं रम्यां सिन्दूरतिलकं ददौ॥&lt;br&gt;&#xA;विचित्रपत्रकं वेषं चकारैवंविधं हरिः॥ ॥१६१॥&lt;br&gt;&#xA;विश्वकर्मा न जानाति सखीनामपि का कथा ॥&lt;br&gt;&#xA;वेषं विधातुं कृष्णस्य यदा राधा समुद्यता ॥ १६२ ॥&lt;br&gt;&#xA;बभूव शिशुरूपं च कैशोरं च विहाय च ॥&lt;br&gt;&#xA;ददर्श बालरूपं तं रुदन्तं पीडितं क्षुधा ॥१६३॥&lt;br&gt;&#xA;यादृशं प्रददौ नन्दो भीतं तादृशमच्युतम् ॥&lt;br&gt;&#xA;विनिश्वस्य च सा राधा हृदयेन विदूयता ॥१६४॥&lt;br&gt;&#xA;इतस्ततस्तं पश्यन्ती शोकार्ता विरहातुरा ॥&lt;br&gt;&#xA;उवाच कृष्णमुद्दिश्य काकूक्तिमिति कातरा ॥ १६५ ॥&lt;br&gt;&#xA;मायां करोषि मायेश किङ्करीं कथमीदृशीम् ॥&lt;br&gt;&#xA;इत्येवमुक्त्वा सा राधा पपात च रुरोद च ॥ ॥१६६॥&lt;br&gt;&#xA;रुरोद कृष्णस्तत्रैव वाग्बभूवाशरीरिणी ॥&lt;br&gt;&#xA;कथं रोदिषि राधे त्वं स्मर कृष्णपदाम्बुजम्॥१६७॥&lt;br&gt;&#xA;आरासमण्डलं यावन्नक्तमत्रागमिष्यति ॥&lt;br&gt;&#xA;करिष्यसि रतिं नित्यं हरिणा सार्द्धमीप्सिताम् ॥१६८॥&lt;br&gt;&#xA;छायां विधाय स्वगृहे स्वयमागत्य मा रुद ॥&lt;br&gt;&#xA;कृत्वा क्रोडे च प्राणेशं मायेशं बालरूपिणम् ॥ १६९ ॥&lt;br&gt;&#xA;त्यज शोकं गृहं गच्छ सुन्दरीत्थं प्रबोधिता ॥&lt;br&gt;&#xA;श्रुत्वैवं वचनं राधा कृत्वा क्रोडे च बालकम् ॥ ॥ 4.15.१७० ॥&lt;br&gt;&#xA;ददर्श पुष्पोद्यानं च वनं सद्रत्नमण्डपम् ॥&lt;br&gt;&#xA;तूर्णं वृन्दावनाद्राधा जगाम नन्दमन्दिरम् ॥ १७१ ॥&lt;br&gt;&#xA;सा मनोयायिनी देवी निमिषार्धेन नारद ॥&lt;br&gt;&#xA;संसिक्तस्निग्धमधुररसना रक्तलोचना ॥ १७२ ॥&lt;br&gt;&#xA;यशोदायै शिशुं दातुमुद्यता सत्युवाच ह ॥&lt;br&gt;&#xA;गृहीत्वैवं शिशुं स्थूलं रुदन्तं च क्षुधातुरम् ॥ १७३ ॥&lt;br&gt;&#xA;गोष्ठे त्वत्स्वामिना दत्तं प्राप्नोमि यातनां पथि ॥&lt;br&gt;&#xA;संसिक्तं वसनं वत्से मेघाच्छन्नेऽतिदुर्दिने ॥ १७४ ॥&lt;br&gt;&#xA;पिच्छिले कर्दमोद्रेके यशोदा वोढुमक्षमा ॥&lt;br&gt;&#xA;गृहाण बालकं भद्रे स्तनं दत्त्वा प्रबोधय ॥ १७५ ॥&lt;br&gt;&#xA;गृहं चिरं परित्यक्तं यामि तिष्ठ सुखं सति ॥&lt;br&gt;&#xA;इत्युक्त्वा बालकं दत्त्वा जगाम स्वगृहं प्रति ॥ १७६ ॥&lt;br&gt;&#xA;यशोदा बालकं नीत्वा चुचुम्ब च स्तनं ददौ ॥&lt;br&gt;&#xA;बहिर्निविष्टा सा राधा स्वगृहे गृहकर्मणि ॥ १७७ ॥&lt;br&gt;&#xA;नित्यं नक्तं रतिं तत्र चकार हरिणा सह ॥&lt;br&gt;&#xA;इत्येवं कथितं वत्स श्रीकृष्णचरितं शुभम् ॥&lt;br&gt;&#xA;सुखदं मोक्षदं पुण्यमपरं कथयामि ते ॥ १७८ ॥&lt;br&gt;&#xA;इति श्रीब्रह्मवैवर्ते महापुराणे श्रीकृष्णजन्मखण्डे नारायणनारदसंवादे राधाकृष्णविवाहनवसङ्गमप्रस्तावो नाम पञ्चदशोऽध्यायः ॥ १५ ॥&lt;/p&gt;</description>
    </item>
    <item>
      <title>०१६</title>
      <link>https://vishvAsa.github.io/purANam_vaiShNavam/brahma-vaivarta-purANam/04/016/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/016/</guid>
      <description>&lt;p&gt;श्रीनारायण उवाच ॥&lt;br&gt;&#xA;माधवो बालकैः सार्द्धमेकदा हलिना सह ॥&lt;br&gt;&#xA;भुक्त्वा पीत्वा च क्रीडार्थं जगाम श्रीवनं मुने ॥१॥&lt;br&gt;&#xA;तत्र नानाविधां क्रीडां चकार मधुसूदनः ॥&lt;br&gt;&#xA;कृत्वा तां शिशुभिः सार्द्धं चालयामास गोधनम् ॥ २ ॥&lt;br&gt;&#xA;ययौ मधुवनं तस्माच्छ्रीकृष्णो गोधनैः सह ॥&lt;br&gt;&#xA;तत्र स्वादु जलं पीत्वा वने च स महाबलः ॥ ॥ ३ ॥&lt;br&gt;&#xA;तत्रैकदैत्यो बलवाञ्छ्वेतवर्णो भयङ्करः ॥&lt;br&gt;&#xA;विकृताकारवदनो बकाकारश्च शैलवत् ॥ ४ ॥&lt;br&gt;&#xA;दृष्ट्वा च गोकुलं गोष्ठे शिशुभिर्बलकेशवौ ॥&lt;br&gt;&#xA;यथा ह्यगस्त्यो वातापिं सर्वं जग्रास लीलया ॥ ५ ॥&lt;br&gt;&#xA;बकग्रस्तं हरिं दृष्ट्वा सर्वे देवा भयान्विताः ॥&lt;br&gt;&#xA;चक्रुर्हाहेति सन्त्रस्ता धावन्तः शस्त्रपाणयः ॥ ६ ॥&lt;br&gt;&#xA;शक्रश्चिक्षेप वज्रं च मुनेरस्थिविनिर्मितम् ॥&lt;br&gt;&#xA;न ममार बकस्तस्मात्पक्षमेकं ददाह च ॥ ७ ॥&lt;br&gt;&#xA;नीहारास्त्रं शशधरः शीतार्तस्तेन दानवः ॥&lt;br&gt;&#xA;यमदण्डं सूयर्पुत्रस्तेन कुण्ठो बभूव ह ॥ ८ ॥&lt;br&gt;&#xA;वायव्यास्त्रं च वायुश्च तेन स्थानान्तरं ययौ ॥&lt;br&gt;&#xA;वरुणश्च शिलावृष्टिं चकार तेन पीडितः ॥ ९ ॥&lt;br&gt;&#xA;हुताशनश्च वाह्नेन पक्षांश्चैव ददाह सः ॥&lt;br&gt;&#xA;कुबेरस्यार्धचन्द्रेण छिन्नपादो बभूव ह ॥ 4.16.१० ॥&lt;br&gt;&#xA;ईशानस्य च शूलेन बभूव मूर्च्छितोऽसुरः ॥&lt;br&gt;&#xA;ऋषयो मुनयश्चैव कृष्णं चकुर्भियाऽऽशिषम् ॥ ११ ॥&lt;br&gt;&#xA;एतस्मिन्नन्तरे कृष्णः प्रज्वलन्ब्रह्मतेजसा ॥&lt;br&gt;&#xA;ददाह दैत्यसर्वाङ्गं बाह्याभ्यन्तरमीश्वरः ॥ १२ ॥&lt;br&gt;&#xA;तत्सर्वं वमनं कृत्वा प्राणांस्तत्याज दानवः ॥&lt;br&gt;&#xA;बकं निहत्य बलवाञ्छिशुभिर्गोधनैः सह ॥ १३ ॥&lt;br&gt;&#xA;ययौ केलिकदम्बानां काननं सुमनोहरम् ॥&lt;br&gt;&#xA;एतस्मिन्नन्तरे तत्र वृषरूपधरोऽसुरः ॥ १४ ॥&lt;br&gt;&#xA;नाम्ना प्रलम्बो बलवान्महाधूर्तश्च शैलवत् ॥&lt;br&gt;&#xA;शृङ्गाभ्यां च हरिं धृत्वा भ्रामयामास तत्र वै ॥ १५ ॥&lt;br&gt;&#xA;दुद्रुवुर्बालकाः सर्वे रुरुदुश्च भयातुराः ॥&lt;br&gt;&#xA;बलो जहास बलवाञ्ज्ञात्वा भ्रातरमीश्वरम् ॥ १६ ॥&lt;br&gt;&#xA;बालकान्बोधयामास भयं किमित्युवाच ह ॥&lt;br&gt;&#xA;तद्विषाणं गृहीत्वा च स्वयं श्रीमधुसूदनः ॥१७॥&lt;br&gt;&#xA;भ्रामयित्वा च गगने पातयामास भूतले ॥&lt;br&gt;&#xA;प्राणांस्तत्याज दैत्येन्द्रो निपत्य च महीतलम् ॥ १८ ॥&lt;br&gt;&#xA;जहसुर्बालकाः सर्वे ननृतुश्च जगुर्मुदा ॥&lt;br&gt;&#xA;हत्वा प्रलम्बं श्रीकृष्णो बलेन सह सत्वरम् ॥ १९ ॥&lt;br&gt;&#xA;गोधनं चारयामास ययौ भाण्डीरमीश्वरः ॥&lt;br&gt;&#xA;गच्छन्तं माधवं दृष्ट्वा केशी दैत्येश्वरो बली ॥ 4.16.२० ॥&lt;br&gt;&#xA;वेष्टयामास तं शीघ्रं खुरेण विलिखन्महीम् ॥&lt;br&gt;&#xA;मूर्ध्नि कृत्वा हरिं तुष्टो गगनं शतयोजनम् ॥ २१ ॥&lt;br&gt;&#xA;उत्पात्य भ्रामयामास पपात च महीतले ॥&lt;br&gt;&#xA;जग्राह स हरिं पापी चर्वयामास कोपतः ॥ २२ ॥&lt;br&gt;&#xA;स भग्नदन्तो दैत्यश्च वज्राङ्गचर्वणादहो ॥&lt;br&gt;&#xA;श्रीकृष्णतेजसा दग्धः प्राणांस्तत्याज भूतले ॥२३॥&lt;br&gt;&#xA;स्वर्गे दुन्दुभयो नेदुः पुष्पवृष्टिर्बभूव ह ॥&lt;br&gt;&#xA;एतस्मिन्नन्तरे तत्र पार्षदा दिव्यरूपिणः ॥ २४ ॥&lt;br&gt;&#xA;तत्राजग्मुः स्यन्दनस्था द्विभुजाः पीतवाससः ॥&lt;br&gt;&#xA;किरीटिनः कुण्डलिनो वनमालाविभूषिताः ॥ ॥ २५ ॥&lt;br&gt;&#xA;विनोदमुरलीहस्ताः क्वणन्मञ्जीररञ्जिताः ॥&lt;br&gt;&#xA;चन्दनोक्षितसर्वाङ्गा गोपवेषधरा वराः ॥ २६ ॥&lt;br&gt;&#xA;ईषद्धास्यप्रसन्नास्या भक्तानुग्रह कातराः ॥&lt;br&gt;&#xA;प्रदीप्तं रथमास्थाय रत्नसारविनिर्मितम् ॥ २७ ॥&lt;br&gt;&#xA;भाण्डीरवनमाजग्मुर्यत्र सन्निहितो हरिः ॥&lt;br&gt;&#xA;दिव्यवस्त्रपरीधाना रत्नालङ्कारभूषिताः ॥ २८ ॥&lt;br&gt;&#xA;प्रणमय्य हरिं स्तुत्वा जग्मुर्गोलोकमुत्तमम् ॥&lt;br&gt;&#xA;मुक्त्वा देहं परित्यज्य वैष्णवाः पुरुषास्त्रयः ॥&lt;br&gt;&#xA;सम्प्राप्य दानवीं योनिं बभूबुः कृष्णपार्षदाः ॥ २९ ॥&lt;br&gt;&#xA;नारद उवाच ॥&lt;br&gt;&#xA;के ते च दिव्यपुरुषा वैष्णवा दैत्यरूपिणः ॥&lt;br&gt;&#xA;कथयस्व महाभाग कृतं किं परमाद्भुतम् ॥ 4.16.३० ॥&lt;br&gt;&#xA;नारायण उवाच ॥&lt;br&gt;&#xA;शृणु बह्मन्प्रवक्ष्येऽहमितिहासं पुरातनम् ॥ ३१ ॥&lt;br&gt;&#xA;श्रुतं महेशवदनात्सूर्यपर्वणि पुष्करे॥&lt;br&gt;&#xA;हरेर्गुणप्रसङ्गेन कथयामास शङ्करः । ३२॥&lt;br&gt;&#xA;सम्पृष्टो मुनिसङ्घैश्च मया धर्मेण ब्रह्मणा ॥&lt;br&gt;&#xA;ब्रह्मपुत्र महाभाग कथां भुवनपावनीम् ॥३३॥&lt;br&gt;&#xA;कथयामास विस्तार्य सावधानं निशामय ॥&lt;br&gt;&#xA;गन्धर्वेशो गन्धवाहः पर्वते गन्धमादने ॥ ३४ ॥&lt;br&gt;&#xA;महांस्तपस्विप्रवरो हरिसेवनतत्परः ॥&lt;br&gt;&#xA;पुत्रा बभूवुश्चत्वारो गन्धर्वप्रवरा मुने ॥ ३५ ॥&lt;br&gt;&#xA;सस्मरुः कृष्णपादाब्जं स्वप्ने ज्ञाने दिवानिशम्॥&lt;br&gt;&#xA;ते च दुर्वाससः शिष्याः श्रीकृष्णार्चनतत्पराः ॥ ३६ ॥&lt;br&gt;&#xA;नित्यं दत्त्वा च कमलं सम्पूज्य तं पपुर्जलम् ॥&lt;br&gt;&#xA;वसुदेवः सुहोत्रश्च सुदर्शनसुपार्श्वकौ ॥ ३७ ॥&lt;br&gt;&#xA;चत्वारो वैष्णवश्रेष्ठास्तेपुस्ते पुष्करे तपः ॥&lt;br&gt;&#xA;चिरकालं तपस्तप्त्वा बभूवुः सिद्धमन्त्रिणः ॥ ३८ ॥&lt;br&gt;&#xA;ज्येष्ठो दुर्वाससो योगं सम्प्राप्य योगिनां वरः॥&lt;br&gt;&#xA;सिद्धश्चाकृतदारश्च प्रज्वलन्ब्रह्मतेजसा ॥ ३९ ॥&lt;br&gt;&#xA;सद्यो देहं परित्यज्य बभूव कृष्णपार्षदः ॥&lt;br&gt;&#xA;एकदा भ्रातरस्ते च जग्मुश्चित्रसरोवरम्॥ ॥ 4.16.४० ॥&lt;br&gt;&#xA;पद्मानि कृष्णपूजार्थमाहर्तुमुदये रवेः ॥&lt;br&gt;&#xA;पद्मानां चयनं कृत्वा गच्छतो वैष्णवान्मुने ॥ ४१ ॥&lt;br&gt;&#xA;दृष्ट्वा निबध्य सञ्जग्मुः सर्वे शङ्करकिङ्कराः ॥&lt;br&gt;&#xA;बलिष्ठा दुर्बलान्धृत्वा जग्मुः शङ्करसन्निधिम् ॥ ४२ ॥&lt;br&gt;&#xA;ते सर्वे शङ्करं दृष्ट्वा प्रणेमुः शिरसा भुवि ॥&lt;br&gt;&#xA;तानुवाच शिवः शीघ्रं प्रयुज्याशिषमुत्तमाम् ॥&lt;br&gt;&#xA;ईषद्धास्यप्रसन्नास्यो भक्तानुग्रहकातरः ॥ ४३ ॥&lt;br&gt;&#xA;शिव उवाच ॥&lt;br&gt;&#xA;के यूयं पद्महर्तारः पार्वत्याश्च सरोवरे ॥ ४४ ॥&lt;br&gt;&#xA;लक्षयक्षै रक्षणीयं पार्वतीव्रतहेतवे ॥&lt;br&gt;&#xA;नित्यं सहस्रकमलं ददाति हरये सती ॥ ४५ ॥&lt;br&gt;&#xA;व्रते त्रैमासिके भक्त्या पतिसौभाग्यवर्द्धने ॥&lt;br&gt;&#xA;शिवस्य वचनं श्रुत्वा तमूचुर्वैष्णवा भिया ॥&lt;br&gt;&#xA;पुटाञ्जलियुताः सर्वे भक्तिनम्रात्मकन्धराः ॥ ४६ ॥&lt;br&gt;&#xA;गन्धर्वा ऊचुः ॥ ॥&lt;br&gt;&#xA;वयं गन्धर्वप्रवरा गन्धवाहसुता विभो ॥ ४७ ॥&lt;br&gt;&#xA;हरये कमलं दत्त्वा पिबामो जलमीश्वर ॥&lt;br&gt;&#xA;वयं न विद्मो हे नाथ पार्वत्या रक्षितं सरः ॥ ४८ ॥&lt;br&gt;&#xA;गृहाण कमलं सर्वं युष्माकं च फलं कुरु ॥&lt;br&gt;&#xA;न दास्यामोऽद्य कमलं पास्यामोऽद्य जलं हर ॥ ४९ ॥&lt;br&gt;&#xA;किं वा कथं न पास्यामस्तुभ्यं दत्तानि तानि च ॥&lt;br&gt;&#xA;नित्यं ध्यात्वा यत्पदाब्जं पद्मेन पूजयामहे ॥ 4.16.५० ॥&lt;br&gt;&#xA;साक्षात्तस्मै प्रदत्त्वा च पद्मं पूता वयं प्रभो ॥&lt;br&gt;&#xA;एकं ब्रह्म ह्यद्वितीयं क्व देहः क्व च रूपवान् ॥ ५१ ॥&lt;br&gt;&#xA;भक्तानुग्रहतो देहो रूपभेदश्च मायया ॥&lt;br&gt;&#xA;किं तु गृहाण पद्मानि त्वमेव मत्प्रभुः प्रभो ॥ ५२ ॥&lt;br&gt;&#xA;यतो नो मानसं पूर्णं तद्रूपं दर्शयाच्युत ॥&lt;br&gt;&#xA;द्विभुजं कमनीयं च किशोरं श्यामसुन्दरम्॥ ॥ ५३ ॥&lt;br&gt;&#xA;विनोदमुरलीहस्तं पीताम्बरधरं परम् ॥&lt;br&gt;&#xA;एकवक्त्रं द्विनयनं चन्दनागुरुचर्चितम् ॥ ५४ ॥&lt;br&gt;&#xA;ईषद्धास्यप्रसन्नास्यं रत्नालङ्कारभूषितम् ॥&lt;br&gt;&#xA;कौस्तुभेन मणीन्द्रेण वक्षःस्थलसमुज्ज्वलम्॥ ५५ ॥&lt;br&gt;&#xA;मयूरपिच्छचूडं च मालतीमाल्यभूषितम् ॥&lt;br&gt;&#xA;पारिजातप्रसूनानां मालाराजिविभूषितम् ॥ ५६ ॥ कोटिकन्दर्पलावण्यलीलाधाममनोहरम् ॥&lt;br&gt;&#xA;गोपीसङ्घैर्दृश्यमानं सस्मितैर्वक्रलोचनैः ॥ ९७ ॥&lt;br&gt;&#xA;नवयौवनसम्पन्नं राधावक्षस्थलस्थितम् ॥&lt;br&gt;&#xA;ब्रह्मादिभिः स्तूयमानं वन्द्यं ध्येयमभीप्सितम् ॥ ५८ ॥&lt;br&gt;&#xA;स्वात्मारामं पूर्णकामं भक्तानुग्रहकातरम् ॥&lt;br&gt;&#xA;इत्युक्त्वा पुरतः शम्भोस्तस्थुर्गन्धर्वपुङ्गवाः ॥ ५९॥ श्रीकृष्णरूपश्रवणात्पुलकाङ्कितविग्रहः ॥&lt;br&gt;&#xA;गन्धर्वाणां वचः श्रुत्वा शिवस्तानित्युवाच ह ॥ 4.16.६० ॥ श्रीकृष्णरूपश्रवणात्साश्रुपूर्णविलोचनः ॥&lt;br&gt;&#xA;मयैव यूयं विज्ञाता वैष्णवप्रवरा महीम् ॥६१॥&lt;br&gt;&#xA;पूतां कर्तुं च भ्रमथ चरणाम्भोजरेणुना ॥&lt;br&gt;&#xA;अहं वाञ्छां करोम्येव श्रीकृष्णभक्तदर्शने ॥ ६२ ॥&lt;br&gt;&#xA;समागमो हि साधूनां त्रिषु लोकेषु दुर्लभः ॥&lt;br&gt;&#xA;पार्वत्याश्च सुराणां च सदा यूयं मम प्रियाः ॥ ६३ ॥&lt;br&gt;&#xA;आत्मनश्चात्मभक्तेभ्यो वैष्णवाश्च प्रियाश्च नः ॥&lt;br&gt;&#xA;किन्तु मोघं च न भवेन्मया यत्स्वीकृतं पुरा ॥ ६४ ॥&lt;br&gt;&#xA;तच्छ्रूयतां महाभागाः पार्वतीव्रतकर्मणि॥&lt;br&gt;&#xA;सरसश्चैव पद्मानि यैर्हृतानि व्रतान्तरे॥ ६५ ॥&lt;br&gt;&#xA;ते तूर्णमासुरीं योनिं गमिष्यन्ति न संशयः ॥&lt;br&gt;&#xA;न हि श्रीकृष्णभक्तानामशुभं विद्यते क्वचित् ॥ ६६ ॥&lt;br&gt;&#xA;सम्प्राप्य मानवीं योनिं गोलोकं यास्यथ ध्रुवम् ॥&lt;br&gt;&#xA;यूयं श्रीकृष्णरूपं च प्रत्यक्षं द्रष्टुमुत्सुकाः ॥ ६७ ॥&lt;br&gt;&#xA;ध्रुवं द्रक्ष्यथ भो वत्सा वृन्दारण्ये च भारते ॥&lt;br&gt;&#xA;दृष्ट्वा कृष्णं ततो मृत्युं सम्प्राप्य वैष्णवोत्तमाः ॥ ६८ ॥&lt;br&gt;&#xA;दिव्यं स्यन्दनमारुह्य गमिष्यथ हरेर्गृहम्॥&lt;br&gt;&#xA;अधुना वाञ्छनीयं च रूपं द्रष्टुमिहोत्सुकाः ॥ ६९ ॥&lt;br&gt;&#xA;तत्सर्वं पश्यतेत्युक्त्वा दर्शयामास तच्छिवः ॥&lt;br&gt;&#xA;रूपं दृष्ट्वा साश्रुनेत्राः प्रणम्य सर्वरूपिणम् ॥ 4.16.७० ॥&lt;br&gt;&#xA;आजग्मुर्दानवीं योनिमिति ते दानवेश्वराः ॥&lt;br&gt;&#xA;वसुदेवः पुरा मुक्तः सुहोत्रश्च बकासुरः ॥ ७१ ॥&lt;br&gt;&#xA;सुदर्शनः प्रलम्बोऽयं स्वयं केशी सुपार्श्वकः ॥&lt;br&gt;&#xA;हरस्य वरदानेन दृष्ट्वा रूपमनुत्तमम् ॥ ७२ ॥&lt;br&gt;&#xA;मृत्युं सम्प्राप्य श्रीकृष्णाज्जग्मुस्ते कृष्णमन्दिरम् ॥&lt;br&gt;&#xA;इत्येवं कथितं विप्र हरेश्चरितमद्भुतम् ॥&lt;br&gt;&#xA;बककेशिप्रलम्बानां मोक्षणं मोक्षकारकम् ॥ ७३ ॥&lt;br&gt;&#xA;नारद उवाच ॥&lt;br&gt;&#xA;श्रुतं सर्वं महाभाग त्वत्प्रसादाद्यदद्भुतम् ॥ ७४ ॥&lt;br&gt;&#xA;अधुना श्रोतुमिच्छामि पार्वत्या किं कृतं व्रतम् ॥&lt;br&gt;&#xA;को वाऽऽराध्यो व्रतस्यास्य किं फलं नियमश्च कः ॥७२॥&lt;br&gt;&#xA;कानि द्रव्याणि भगवन्व्रतोपयोगिकनि च ॥&lt;br&gt;&#xA;कतिकालं व्रतं किं वा प्रतिष्ठायां निरूपणम् ॥ ७६ ॥&lt;br&gt;&#xA;सुविचार्य वद विभो श्रोतुं कौतूहलं मम ॥&lt;br&gt;&#xA;श्रीनारायण उवाच ॥&lt;br&gt;&#xA;व्रतं त्रैमासिकं नाम पतिसौभाग्यवर्धनम् ॥ ७७ ॥&lt;br&gt;&#xA;आराध्यो भगवान्कृष्णो राधिकासहितो मुने ॥&lt;br&gt;&#xA;विषुवे च समारम्भः समाप्तिर्दक्षिणायने ॥ ७८ ॥&lt;br&gt;&#xA;संयम्य पूर्वदिवसे कृत्वाऽवश्यं हविष्यकम्॥&lt;br&gt;&#xA;स्नात्वा वैशाखसङ्क्रान्त्यां सङ्कल्प्य जाह्नवीतटे॥७९॥&lt;br&gt;&#xA;घटे मणौ शालग्रामे जले वा पूजयेद्व्रती॥&lt;br&gt;&#xA;ध्यायेद्भक्त्या च राधेशं सम्पूज्य पञ्च देवताः ॥ 4.16.८० ॥&lt;br&gt;&#xA;ध्यानं च सामवेदोक्तं निबोध कथयामि ते ॥&lt;br&gt;&#xA;नवीननीरदश्यामं पीतकौशेय वाससम् ॥८१॥&lt;br&gt;&#xA;शरत्पार्वणचन्द्रास्यमीषद्धास्यसमन्वितम् ॥&lt;br&gt;&#xA;शरत्प्रफुल्लपद्माक्षं मञ्जुलाञ्छनरञ्जितम् ॥८२॥&lt;br&gt;&#xA;मानसं गोपिकानां च मोहयन्तं मुहुर्मुहुः ॥&lt;br&gt;&#xA;राधया दृश्यमानं च राधावक्षःस्थलस्थितम्॥८३॥&lt;br&gt;&#xA;ब्रह्मानन्तेशधर्माद्यैः स्तूयमानमहं भजे ॥&lt;br&gt;&#xA;ध्यात्वा कृष्णं च ध्यानेन तमावाह्य व्रती मुदा॥८४॥&lt;br&gt;&#xA;ध्यायेत्तदा राधिकां च ध्यानं मध्यन्दिनेरितम् ॥&lt;br&gt;&#xA;राधां रासेश्वरीं रम्यां रासोल्लासरसोत्सुकाम् ॥ ॥८५॥&lt;br&gt;&#xA;रासमण्डलमध्यस्थां रासाधिष्ठातृदेवताम् ॥&lt;br&gt;&#xA;रासेश्वरोरःस्थलस्थां रसिकां रसिकप्रियाम्॥८६ ॥&lt;br&gt;&#xA;रसिकप्रवरां रम्यां रमां च रमणोत्सुकाम् ॥&lt;br&gt;&#xA;शरद्राजीवराजीनां प्रभामोचनलोचनाम् ॥ ८७ ॥&lt;br&gt;&#xA;वक्रभ्रूभङ्गसंयुक्तां मञ्जीरेणैव रञ्जिताम् ॥&lt;br&gt;&#xA;शरत्पार्वणचन्द्रास्यामीषद्धास्यमनोहराम् ॥ ८८ ॥&lt;br&gt;&#xA;चारुचम्पकवर्णाभां चन्दनेन विभूषिताम् ॥&lt;br&gt;&#xA;कस्तूरीबिन्दुना सार्धं सिन्दूरबिन्दुना युताम् ॥८९॥&lt;br&gt;&#xA;चारुपत्रावलीयुक्तां वह्निशुद्धांशुकोज्ज्वलाम् ॥&lt;br&gt;&#xA;सद्रत्नकुण्डलाभ्यां च सुकपोलस्थलोज्ज्वलाम् ॥ 4.16.९० ॥&lt;br&gt;&#xA;रत्नेन्द्रसारहारेण वक्षःस्थलविराजिताम् ॥&lt;br&gt;&#xA;रत्नकङ्कणकेयूरकिङ्किणीरत्नरञ्जिताम् ॥९१॥ सद्रत्नसाररचितक्वणन्मञ्जीररञ्जिताम् ॥&lt;br&gt;&#xA;ब्रह्मादिभिश्च सेव्येन श्रीकृष्णेनैव सेविताम् ॥ ९२ ॥&lt;br&gt;&#xA;सर्वेशेन स्तूयमानां सर्वबीजां भजाम्यहम् ॥&lt;br&gt;&#xA;इति ध्यात्वा च कृष्णेन सहितां तां च पूजयेत् ॥ ९३ ॥&lt;br&gt;&#xA;भक्त्या दत्त्वा प्रतिदिनमुपचारांश्च षोडश ॥&lt;br&gt;&#xA;प्रत्येकं च पृथक्कृत्वा सर्वं दद्याद्व्रती मुदा ॥ ९४ ॥&lt;br&gt;&#xA;सहस्रकमलं दिव्यं शतमष्टोत्तरं मुने ॥&lt;br&gt;&#xA;होमं कुर्याद्व्रती नित्यमष्टोत्तरशताहुतीः ॥ ९५ ॥&lt;br&gt;&#xA;दद्याद्भक्त्या च कृष्णाय स्वाहेत्युच्चार्य यत्नतः ॥&lt;br&gt;&#xA;रसालस्य कदल्याश्च ह्यामं वा पक्वमेव च ॥ ९६ ॥&lt;br&gt;&#xA;नित्यमष्टोत्तरशतं दद्याद्भक्त्याऽक्षतैः फलम् ॥&lt;br&gt;&#xA;नित्यं च भोजयेद्भक्त्या ब्राह्मणानां शतं मुने ॥ ९७ ॥&lt;br&gt;&#xA;होमं कुर्याद्व्रती नित्यमष्टोत्तरशताहुतीः ॥&lt;br&gt;&#xA;दद्याद्भक्त्या च कृष्णाय राधिकासहिताय च ॥ ९८ ॥&lt;br&gt;&#xA;तिलेन हवनं कुर्यादाज्यमिश्रेण नारद ॥&lt;br&gt;&#xA;वाद्यं च वादयेन्नित्यं कारयेद्धरिकीर्तनम् ॥ ९९ ॥&lt;br&gt;&#xA;एवं मासत्रयं कृत्वा प्रतिष्ठां तदनन्तरम् ॥&lt;br&gt;&#xA;प्रतिष्ठादिवसे तत्र विधानं शृणु नारद॥ ॥ 4.16.१०० ॥&lt;br&gt;&#xA;कमलानां च नवतिसहस्राण्यक्षतानि च ॥&lt;br&gt;&#xA;ब्राह्मणानां सहस्राणि नव विप्रेन्द्र यत्नतः ॥ १०१ ॥&lt;br&gt;&#xA;भोजयेत्परमान्नानि स्वादूनि मिष्टकानि च ॥&lt;br&gt;&#xA;फलं विंशाधिकं सप्तशतं नवसहस्रकम् ॥ १०२ ॥&lt;br&gt;&#xA;दद्यान्नानाविधं द्रव्यं नैवेद्यं सुमनोहरम् ॥&lt;br&gt;&#xA;संस्कृताग्निं च संस्थाप्य होमं कुर्याद्विचक्षणः ॥ १०३ ॥&lt;br&gt;&#xA;नवतिं च सहस्राणि हुत्वाऽऽज्येन तिलेन च ॥&lt;br&gt;&#xA;सवस्त्रं च सभोज्यं च यज्ञसूत्रफलान्वितम् ॥ १०४ ॥&lt;br&gt;&#xA;गन्धपुष्पार्चितान्भक्त्या दद्यान्नवतिलड्डुकान् ॥&lt;br&gt;&#xA;दद्यान्नवतिकुम्भांश्च शीततोयप्रपूरितान् ॥ १०९ ॥&lt;br&gt;&#xA;एवंविधं व्रतं कृत्वा दद्याद्विप्राय दक्षिणाम् ॥&lt;br&gt;&#xA;दक्षिणायाः परिमितं वेदेषु यन्निरूपितम् ॥ १०६॥&lt;br&gt;&#xA;वृषेन्द्राणां सहस्रं च स्वर्णशृङ्गसमन्वितम् ॥&lt;br&gt;&#xA;इत्येवं कथितं विप्र कृतं त्रैमासिकव्रतम् ॥ १०७ ॥&lt;br&gt;&#xA;विशिष्टसन्ततिकरं पतिसौभाग्यवर्द्धनम् ॥&lt;br&gt;&#xA;व्रतस्यास्य प्रभावेण सौभाग्यं शतजन्मनि ॥ १०८ ॥&lt;br&gt;&#xA;सत्पुत्रजननी सा च भवेज्जन्मशतं ध्रुवम् ॥&lt;br&gt;&#xA;कदाऽपि न भवेत्तस्या भेदश्च पतिपुत्रयोः ॥ १०९ ॥&lt;br&gt;&#xA;दासतुल्यो भवेत्पुत्रो भर्ता च स्ववचस्करः ॥&lt;br&gt;&#xA;अनुक्षणं भवेद्राधाकृष्णभक्तियुता सती ॥ 4.16.११० ॥&lt;br&gt;&#xA;भवेद्व्रतप्रभावेण प्राप्तज्ञानहरिस्स्मृतिः ॥&lt;br&gt;&#xA;व्रतं च सामवेदोक्तं कृतं पूर्वमथावयोः ॥ १११ ॥&lt;br&gt;&#xA;सर्वेषां च व्रतानां च श्रेष्ठं शृणु वदामि ते ॥&lt;br&gt;&#xA;स्वायम्भुवस्य च मनोः शतरूपाभिधा सती ॥ ११२ ॥&lt;br&gt;&#xA;तया कृतं प्रथमतः कृत्वाऽगस्त्यं पुरोहितम् ॥&lt;br&gt;&#xA;तदा कृतं देवहूत्या चाकूत्या च कृतं तदा ॥ ११३ ॥&lt;br&gt;&#xA;पुरोहितं पुलस्त्यं च कृत्वा श्रुत्युक्त्या मुने ॥&lt;br&gt;&#xA;चकार रोहिणी तत्तु क्रतुं कृत्वा पुरोहितम् ॥ ११४ ॥&lt;br&gt;&#xA;रतिश्चकार तद्भक्त्या गौतमस्तत्पुरोहितः ॥&lt;br&gt;&#xA;अकारि तद्व्रतं भक्त्या तारया गुरुकान्तया ॥ ११५ ॥&lt;br&gt;&#xA;महासम्भृतसम्भारा वसिष्ठस्तत्पुरोहितः ॥&lt;br&gt;&#xA;तद्दृष्ट्वा गुरुपत्न्याश्च शक्रशच्या कृतं व्रतम् ॥ ११६ ॥&lt;br&gt;&#xA;महासम्भृतसम्भारस्तत्पुरोधा बृहस्पतिः ॥&lt;br&gt;&#xA;व्रतं चकार स्वाहा च सर्वतोऽपि विलक्षणम् ॥११७॥&lt;br&gt;&#xA;अतिसम्भृतसम्भारो मरीचिस्तत्पुरोहितः ॥&lt;br&gt;&#xA;तद्दृष्ट्वा पार्वती ब्रह्मन्नुवाच शङ्करं मुदा ॥&lt;br&gt;&#xA;पुटाञ्जलियुता देवी भक्तिनम्रात्मकन्धरा ॥११८॥&lt;br&gt;&#xA;पार्वत्युवाच ॥&lt;br&gt;&#xA;आज्ञां कुरु जगन्नाथ करोमि व्रतमुत्तमम् ॥ ११९ ॥&lt;br&gt;&#xA;आवयोरिष्टदेवस्य व्रतानां च परं व्रतम् ॥&lt;br&gt;&#xA;हरेराराधनं नाथ सर्वमङ्गलकारणम् ॥ 4.16.१२० ॥&lt;br&gt;&#xA;इष्टं दत्तं श्रुतेः पाठं तीर्थं पृथ्व्याः प्रदक्षिणम् ॥&lt;br&gt;&#xA;हरेराराधनस्यापि कलां नार्हति षोडशीम् ॥ १२१ ॥&lt;br&gt;&#xA;बहिरभ्यन्तरे यस्य हरिस्मृतिरनुक्षणम् ॥&lt;br&gt;&#xA;जीवन्मुक्तस्य तस्यैव मुक्तिर्भवति दर्शनात् ॥ ॥ १२२ ॥&lt;br&gt;&#xA;तस्य पादाब्जरजसा सद्यः पूता वसुन्धरा ॥&lt;br&gt;&#xA;तस्य दर्शनमात्रेण पुनाति भुवनत्रयम् ॥ १२३ ॥&lt;br&gt;&#xA;ब्रह्मा विष्णुश्च धर्मश्च शेषस्त्वं च गणेश्वरः ॥&lt;br&gt;&#xA;ध्यायन्ध्यायं यत्पदाब्जं तेजसा तत्समो महान् ॥ १२४ ॥&lt;br&gt;&#xA;यश्च यं सन्ततं ध्यायेत्स तमाप्नोति निश्चितम् ॥&lt;br&gt;&#xA;गुणेन तेजसा बुद्ध्या ज्ञानेन तत्समो भवेत् ॥ १२५ ॥&lt;br&gt;&#xA;कृष्णस्य स्मरणाद्ध्यानात्तपसा तस्य सेवया ॥&lt;br&gt;&#xA;मया प्राप्तो हि भगवान्स्वामी वा पुत्र एव च ॥१२६॥&lt;br&gt;&#xA;प्रलब्धं लीलया सर्वं पूर्णं मन्मानसं तदा ॥&lt;br&gt;&#xA;स्वामी मे त्वादृशः पुत्रौ कार्त्तिकेयगणेश्वरौ ॥१२७॥&lt;br&gt;&#xA;पिता हिमाद्रिः कृष्णांशो मम किं दुर्लभं प्रभो ॥&lt;br&gt;&#xA;पार्वतीवचनं श्रुत्वा सुप्रीतः शङ्करः स्वयम् ॥&lt;br&gt;&#xA;प्रहस्योवाच मधुरं पुलकाङ्कितविग्रहः॥१२८॥ ॥&lt;br&gt;&#xA;श्रीमहादेव उवाच ॥ ॥&lt;br&gt;&#xA;महालक्ष्मीस्वरूपासि किमसाध्यं तवेश्वरि ॥ १२९ ॥&lt;br&gt;&#xA;सर्वसम्पत्स्वरूपा त्वमनन्तशक्ति रूपिणी ॥&lt;br&gt;&#xA;त्वं च यस्य गृहे देवि स चैश्वर्यस्य भाजनम् ॥4.16.१३०॥&lt;br&gt;&#xA;न लक्ष्मीर्यद्गृहे तस्य जीवनान्मरणं वरम् ॥&lt;br&gt;&#xA;अहं ब्रह्मा च विष्णुश्च त्वयि भक्त्या शुभप्रदे ॥ १३१ ॥&lt;br&gt;&#xA;संहारे सृष्टिकाले च त्वत्प्रसादाद्वयं क्षमाः ॥&lt;br&gt;&#xA;को वा हिमालयः कोऽहं कौ कार्त्तिकगणेश्वरौ ॥ ॥१३२॥&lt;br&gt;&#xA;त्वद्विहीना अशक्ताश्च त्वया च वयमीश्वराः ॥&lt;br&gt;&#xA;युक्ताः पतिव्रतायाश्च याः पुराज्ञाः श्रुतौ श्रुताः ॥१३३॥&lt;br&gt;&#xA;गृहीत्वाऽऽज्ञामीश्वरस्य व्रतं कुरु पतिव्रते ॥&lt;br&gt;&#xA;व्रतमेतत्कृतं याभिस्ताभ्यः कुरु विलक्षणम् ॥ १३४ ॥&lt;br&gt;&#xA;सनत्कुमारो भगवान्व्रते तेऽस्तु पुरोहितः ॥&lt;br&gt;&#xA;कमलानां ब्राह्मणानां द्रव्याणां दायकोऽप्यहम्॥ १३५ ॥&lt;br&gt;&#xA;कुबेरं द्रव्यकोशे च रक्षकं कुरु सुन्दरि ॥&lt;br&gt;&#xA;व्रते च दानाध्यक्षोऽहं धनदात्री च श्रीः स्वयम् ॥ १३६ ॥&lt;br&gt;&#xA;पाठको वह्निदेवश्च वरुणो जलदायकः ॥&lt;br&gt;&#xA;वस्तूनां वाहका यक्षास्तदध्यक्षः षडाननः ॥ १३७ ॥&lt;br&gt;&#xA;स्थानसंस्कार कर्ता च व्रतेऽत्र पवनः स्वयम् ॥&lt;br&gt;&#xA;परिवेष्टा स्वयं शक्रश्चन्द्रोऽधिष्ठापको व्रते ॥ १३८ ॥&lt;br&gt;&#xA;सूर्यश्च दाननिर्वक्ता योग्यायोग्यं यथोचितम् ॥&lt;br&gt;&#xA;व्रतोपयुक्तं यद्द्रव्यं दत्त्वा नियमितं प्रिये ॥ १३९ ॥&lt;br&gt;&#xA;ततोऽधिकं फलं पुष्पं हरये देहि सुन्दरि ॥&lt;br&gt;&#xA;व्रते नियमितान्विप्रान्भोजयित्वा ततोऽधिकाम्॥ 4.16.१४० ॥&lt;br&gt;&#xA;असङ्ख्यान्ब्राह्मणान्देवि भक्त्या कुरु निमन्त्रणम् ॥&lt;br&gt;&#xA;समाप्तिदिवसे स्वर्णं रत्नं मुक्तां प्रवालकम्॥१४१॥&lt;br&gt;&#xA;व्रतोक्तां दक्षिणां दत्त्वा सर्वं देहि द्विजातये ॥&lt;br&gt;&#xA;इत्युक्त्वा शङ्करस्तां च कारयामास तद्व्रतम् ॥ १४२ ॥&lt;br&gt;&#xA;व्रतं चकार सा दुर्गा सर्वाभ्यश्च विलक्षणम् ॥&lt;br&gt;&#xA;इत्येवं कथितं विप्र पार्वत्या यद्व्रतं कृतम् ॥ १४३ ॥&lt;br&gt;&#xA;रत्नं वोढुमशक्ताश्च ब्राह्मणाः पार्वतीव्रते ॥&lt;br&gt;&#xA;इतिहासः श्रुतः सर्वः प्रकृतं शृणु नारद ॥ १४४ ॥&lt;br&gt;&#xA;श्रीकृष्णबालचरितं नूत्नं नूत्नं पदे पदे ॥&lt;br&gt;&#xA;हत्वा तान्दानवेन्द्रांश्च शिशुभिः सह गोकुले ॥१४५॥&lt;br&gt;&#xA;जगाम स्वगृहं कृष्णः कुबेरभवनोपमम् ॥&lt;br&gt;&#xA;सर्वेभ्यो वनवार्ता च प्रोक्ता च शिशुभिर्मुदा ॥ १४६ ॥&lt;br&gt;&#xA;श्रुत्वैवं विस्मिताः सर्वे नन्दो भयमवाप ह ॥&lt;br&gt;&#xA;आनीय वृद्धान्गोपांश्च गोपिकाः स्थविरास्तथा ॥ १४७ ॥&lt;br&gt;&#xA;युक्तिं चकार तैः सार्द्धमालोच्य समयोचिताम् ॥&lt;br&gt;&#xA;कृत्वा युक्तिं च गोपेशस्तत्स्थानं त्यक्तुमुद्यतः॥१४८॥&lt;br&gt;&#xA;गन्तुं वृन्दावनं सर्वानुवाच तत्क्षणं मुने॥&lt;br&gt;&#xA;नन्दाज्ञां च समाकर्ण्य ते सर्वे गन्तुमुद्यताः॥१४९॥&lt;br&gt;&#xA;गोपाश्च गोपिकाश्चैव बालका बालिकास्तथा ॥&lt;br&gt;&#xA;कृष्णेन हलिना सार्धं प्रययुर्बालका मुदा ॥ 4.16.१५० ॥&lt;br&gt;&#xA;सङ्गीतं च प्रगायन्तो नानावेष समन्विताः ॥&lt;br&gt;&#xA;वेणुप्रवादकाः केचित्केचिच्छृङ्गप्रवादकाः ॥ १५१ ॥&lt;br&gt;&#xA;करतालकराः केचिद्वीणाहस्ताश्च केचन॥&lt;br&gt;&#xA;शरयन्त्रकराः केचिच्छृङ्गहस्ताश्च केचन ॥ १५२ ॥&lt;br&gt;&#xA;नवपल्लवकर्णाश्च केचिद्गोपालबालकाः ॥&lt;br&gt;&#xA;केचिन्मुकुलकर्णाश्च पुष्पकर्णाश्च केचन ॥ १५३ ॥&lt;br&gt;&#xA;नवमाल्यकराः केचित्केचिदाजानुमालिनः ॥&lt;br&gt;&#xA;केचित्पल्लवचूडाश्च पुष्पचूडाश्च केचन ॥ १५४ ॥&lt;br&gt;&#xA;गोपालबालकाः सर्वे विप्रेन्द्र नवकोटयः ॥&lt;br&gt;&#xA;जग्मुर्गोप्यो वयस्याश्च कोटिशः कोटिशो मुदा ॥ १५५ ॥&lt;br&gt;&#xA;वृद्धाश्च कोटिशस्तत्र बृहच्छ्रोण्यश्चलत्कुचाः ॥&lt;br&gt;&#xA;राधिकासहचारिण्यो बाला गोपालिका मुने ॥ १९६ ॥&lt;br&gt;&#xA;ताः सुशीलादयो भव्या नानालङ्कारभूषिताः ॥&lt;br&gt;&#xA;दिव्यवस्त्रपरीधानाः सस्मितास्ता ययुर्मुदा ॥१५७॥&lt;br&gt;&#xA;काश्चिदारुह्य शिबिकां रथमारुह्य काश्चन ॥&lt;br&gt;&#xA;राधा स्यन्दनमारुह्य शातकौम्भपरिच्छदम् ॥ १५८ ॥&lt;br&gt;&#xA;ताभिर्युक्ता ययौ देवी रत्नालङ्कार भूषिता ॥&lt;br&gt;&#xA;यशोदा रोहिणी चैव रत्नालङ्कारभूषिता ॥ १५९ ॥&lt;br&gt;&#xA;ययौ स्यन्दनमारुह्य शातकौम्भपरिच्छदम् ॥&lt;br&gt;&#xA;नन्दः सुनन्दः श्रीदामा गिरिभानुर्विभाकरः ॥ 4.16.१६० ॥&lt;br&gt;&#xA;वीरभानुश्चन्द्रभानुर्गजस्थाः प्रययुर्मुदा ॥&lt;br&gt;&#xA;श्रीकृष्णबलदेवौ तौ रत्नालङ्कारभूषितौ ॥ १६१ ॥&lt;br&gt;&#xA;स्वर्ण स्यन्दनमास्थाय जग्मतुः परया मुदा ॥&lt;br&gt;&#xA;कोटिशः कोटिशो गोपा वृद्धाश्च यौवनान्विताः ॥ १६२ ॥&lt;br&gt;&#xA;अश्वस्थाश्च गजस्थाश्च रथस्थाश्चैव केचन ॥&lt;br&gt;&#xA;गोपा ययुर्मुदा युक्ताश्चोद्धता नन्दकिङ्कराः ॥१६३॥&lt;br&gt;&#xA;वृषस्था गर्दभस्थाश्च सङ्गीततानतत्पराः ॥&lt;br&gt;&#xA;अपरा राधिकादास्यस्त्रिसप्तशतकोटयः ॥ १६४ ॥&lt;br&gt;&#xA;मुदान्विताः सस्मिताश्च स्वर्णालङ्कारभूषिताः ॥&lt;br&gt;&#xA;काश्चित्सिन्दूरहस्ताश्च काश्चित्कज्जलवाहिकाः ॥ ॥१६५॥&lt;br&gt;&#xA;काश्चित्कन्दुकहस्ताश्च काश्चित्पुत्तलिकाकराः ॥&lt;br&gt;&#xA;भोगद्रव्यकराः काश्चित्क्रीडाद्रव्यकरा वराः ॥ १६६ ॥&lt;br&gt;&#xA;वेषद्रव्यकराः काश्चित्काश्चिन्मालाकरा वराः ॥&lt;br&gt;&#xA;काश्चिद्वाद्यकहस्ताश्च प्रययुर्गोपिका मुदा ॥१६७॥&lt;br&gt;&#xA;वह्निशुद्धांशुकानां च वाहिकाश्चैव काश्चन ॥&lt;br&gt;&#xA;चन्दनागुरुकस्तूरीकुङ्कुमद्रववाहिकाः॥१६८॥&lt;br&gt;&#xA;काश्चित्सङ्गीतनिरताः काश्चिच्चित्रकथारताः॥&lt;br&gt;&#xA;कोटिशः कोटिशो रम्याः प्रययुः शिबिकान्विताः॥ ॥१६९॥&lt;br&gt;&#xA;कोटिशः कोटिशश्चाश्वाः कोटिशः कोटिशो रथाः ॥&lt;br&gt;&#xA;कोटिशः कोटिशश्चैव शकटा द्रव्यपूरिताः ॥4.16.१७०॥&lt;br&gt;&#xA;कोटिशः कोटिशश्चैव वृषेन्द्रा द्रव्यवाहकाः ॥&lt;br&gt;&#xA;कोटिशः कोटिशश्चैव दशलक्षाणि हस्तिनाम् ॥१७१॥&lt;br&gt;&#xA;हस्तिपाङ्कुशयुक्तानि ययुर्वृन्दावनं वनम् ॥&lt;br&gt;&#xA;सर्वे वृन्दावनं गत्वा दृष्ट्वा शून्यगृहं मुने ॥१७२॥&lt;br&gt;&#xA;वृक्षमूले यथास्थानं तस्थुः सर्वे यथोचितम् ॥&lt;br&gt;&#xA;उवाच गोपाञ्छ्रीकृष्णो गृहांश्चेष्टतमान्व्रजाः ॥१७३॥&lt;br&gt;&#xA;अद्य सन्तिष्ठतेत्येवं श्रुत्वा श्रीकृष्णभाषितम् ॥&lt;br&gt;&#xA;कुत्र सन्ति गृहाः कृष्णेत्येवमूचुस्तु गोपकाः ॥&lt;br&gt;&#xA;इति तेषां वचः श्रुत्वा श्रीकृष्णो वाक्यमब्रवीत् ॥ १७४ ॥&lt;br&gt;&#xA;श्रीकृष्ण उवाच ॥&lt;br&gt;&#xA;अत्र स्थाने गृहाः सन्ति प्रसन्ना देवनिर्मिताः ॥ १७५ ॥&lt;br&gt;&#xA;देवप्रीतिं विना शक्ता नहि द्रष्टुं च केचन ॥&lt;br&gt;&#xA;अद्य तिष्ठत गोपालाः सम्पूज्य वनदेवताः ॥ १७६ ॥&lt;br&gt;&#xA;प्रातर्यूयं गृहान्रम्यान्द्रक्ष्यथाद्य ध्रुवं मुदा ॥&lt;br&gt;&#xA;धूपदीपादिनैवेद्यैर्बलिभिः पुष्पचन्दनैः ॥१७७॥&lt;br&gt;&#xA;देवीं च वटमूलस्थां पूजां कुरुत चण्डिकाम् ॥&lt;br&gt;&#xA;कृष्णस्य वचनं श्रुत्वा गोपाः सम्पूज्य देवताम् ॥&lt;br&gt;&#xA;भुक्त्वा भोगान्दिने रात्रौ तत्रैव सुषुपुर्मुदा ॥१७८॥&lt;br&gt;&#xA;इति श्रीब्रह्मवैवर्ते महापुराणे श्रीकृष्णजन्मखण्डे नारायणनारदसंवादे बकप्रलम्बकेशिवधपूर्वकवृन्दावनगमनं नाम षोडशोऽध्यायः ॥ १६ ॥&lt;/p&gt;</description>
    </item>
    <item>
      <title>०१७</title>
      <link>https://vishvAsa.github.io/purANam_vaiShNavam/brahma-vaivarta-purANam/04/017/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/017/</guid>
      <description>&lt;p&gt;॥ श्रीनारायण उवाच ॥&lt;br&gt;&#xA;सुप्तेषु व्रजनन्देषु नक्तं वृन्दावने वने ॥&lt;br&gt;&#xA;सुनिद्रिते च निद्रेशे मातृवक्षःस्थलस्थिते ॥ १ ॥&lt;br&gt;&#xA;निद्रितासु च गोपीषु रम्यतल्पस्थितासु च ॥&lt;br&gt;&#xA;यूनां च सुखसंयोगानुषक्तमानसासु च ॥ २ ॥&lt;br&gt;&#xA;कासुचिच्छिशुयुक्तासु सखीयुक्तासु कासुचित् ॥&lt;br&gt;&#xA;कासुचिच्छकटस्थासु स्यन्दनस्थासु कासुचित् ॥ ३ ॥&lt;br&gt;&#xA;पूर्णेन्दुकौमुदीयुक्ते स्वर्गादपि मनोहरे ॥&lt;br&gt;&#xA;नानाप्रकारकुसुमवायुना सुरभीकृते ॥ ४ ॥&lt;br&gt;&#xA;सर्वप्राणिनि निश्चेष्टे मुहूर्ते पञ्चमे गते ॥&lt;br&gt;&#xA;तत्राजगाम भगवाञ्छिल्पिनां च गुरोर्गुरुः ॥ ५ ॥&lt;br&gt;&#xA;बिभ्रद्दिव्यांशुकं सूक्ष्मं रत्नमाल्यं मनोहरम् ॥&lt;br&gt;&#xA;रत्नालङ्कारमतुलं श्रीमन्मकरकुण्डलम् ॥ ६ ॥&lt;br&gt;&#xA;ज्ञानेन वयसा वृद्धो दर्शनीयः किशोरवत् ॥&lt;br&gt;&#xA;अतीव सुन्दरः श्रीमान्कामदेवसमप्रभः ॥ ७ ॥&lt;br&gt;&#xA;विशिष्टशिल्पनिपुणैः सार्द्धं शिल्पित्रिकोटिभिः ॥&lt;br&gt;&#xA;मणिरत्नैर्हेमरत्नैर्लोहास्त्रयुतहस्तकैः ॥ ८ ॥&lt;br&gt;&#xA;आजग्मुर्यक्षनिकराः कुबेरवनकिङ्कराः ॥&lt;br&gt;&#xA;स्फाटिकारत्नवेषाश्च दीर्घस्कन्धाश्च केचन ॥ ९ ॥&lt;br&gt;&#xA;पद्मरागकरा केचिदिन्द्रनीलकरा वराः ॥&lt;br&gt;&#xA;केचित्स्यमन्तककराश्चन्द्रकान्तकरास्तथा ॥ 4.17.१० ॥&lt;br&gt;&#xA;सूर्यकान्तकराश्चान्ये प्रभाकरकरा वराः ॥&lt;br&gt;&#xA;केचित्परशुहस्ताश्च लोहसारकरा वराः ॥ ११ ॥&lt;br&gt;&#xA;केचिच्च गन्धसाराणां मणीन्द्राणां च वाहकाः ॥&lt;br&gt;&#xA;केचिच्चामरहस्ताश्च केचिद्दर्पणवाहकाः ॥ १२ ॥&lt;br&gt;&#xA;स्वर्णपात्रघटादीनां वाहकाश्चैव केचन ॥&lt;br&gt;&#xA;विश्वकर्मा च सामग्रीं दृष्ट्वा तु सुमनोहराम् ॥ १३ ॥&lt;br&gt;&#xA;नगरं कर्तुमारेभे ध्यात्वा कृष्णं शुभेक्षणम् ॥&lt;br&gt;&#xA;पञ्चयोजनविस्तीर्णं भारते श्रेष्ठमुत्तमम् ॥ ॥ १४ ॥&lt;br&gt;&#xA;पुण्यक्षेत्रं तीर्थसारमतिप्रियतमं हरेः ॥&lt;br&gt;&#xA;तत्रस्थानां मुमुक्षूणां परं निर्वाणकारणम् ॥ १५ ॥&lt;br&gt;&#xA;गोलोकस्य च सोपानं सर्वेषां वाञ्छितप्रदम् ॥&lt;br&gt;&#xA;चतुष्कोटिचतुःशालं तत्रैवातिमनोहरम् ॥ १६ ॥&lt;br&gt;&#xA;कपाटस्तम्भसोपानसहितैः प्रस्तरैर्वरैः ॥&lt;br&gt;&#xA;चित्रपुत्तलिकापुष्पकलशोज्ज्वलशेखरम् ॥ १७ ॥&lt;br&gt;&#xA;शैलजाश्मविनिर्माणवेदिप्राङ्गणसंयुतम् ॥&lt;br&gt;&#xA;शिलाप्राकारसंयुक्तं प्रचकाराथ लीलया ॥ ३८ ॥&lt;br&gt;&#xA;यथोचितबृहत्क्षुद्रद्वारद्वयसमन्वितम् ॥&lt;br&gt;&#xA;स्फाटिकाकारमणिभिर्मुदा युक्तो विनिर्ममे ॥ १९ ॥&lt;br&gt;&#xA;सोपानैर्गन्धसाराणां स्तम्भैः शङ्कुविनिर्मितैः ॥&lt;br&gt;&#xA;कपाटैलोहसाराणां राजतैः कलशोज्ज्वलैः ॥ 4.17.२० ॥&lt;br&gt;&#xA;वज्रसारविनिर्माणप्राकारैः परिशोभितम् ॥&lt;br&gt;&#xA;कृत्वाऽऽश्रमं बल्लवानां यथास्थानं यथोचितम् ॥&lt;br&gt;&#xA;वृषभान्वालयं रम्यं कर्तुमारब्धवान्पुनः ॥ २१ ॥&lt;br&gt;&#xA;प्राकारपरिखायुक्तं चतुर्द्वारान्वितं परम् ॥&lt;br&gt;&#xA;चारुविंशच्चतुःशालं महामणिविनिर्मितम् ॥ २२ ॥&lt;br&gt;&#xA;रत्नसारविकारैश्च तूलिकानिकरैर्वरैः ॥&lt;br&gt;&#xA;सुवर्णाकारमणिभिरारोहैरतिसुन्दरैः ॥ २३ ॥&lt;br&gt;&#xA;लोहसारकपाटैश्च शोभितं चित्रकृत्रिमैः ॥&lt;br&gt;&#xA;मन्दिरेमन्दिरे रम्ये सुवर्णकलशोज्ज्वलम् ॥ २४ ॥&lt;br&gt;&#xA;तदाश्रमैकदेशे च निर्जनेऽतिमनोहरे ॥&lt;br&gt;&#xA;चारुचम्पकवृक्षाणामुद्यानाभ्यन्तरे मुने ॥ २९ ॥&lt;br&gt;&#xA;सम्भोगार्थं कलावत्याः स्वामिना सह कौतुकात् ॥&lt;br&gt;&#xA;विशिष्टेन मणीन्द्रेण चकाराट्टालिकालयम् ॥ २६ ॥&lt;br&gt;&#xA;युक्तं नवभिरारोहैरिन्द्रनीलविनिर्मितैः ॥&lt;br&gt;&#xA;स्थूणाकपाटनिकरैर्गन्धसारविकारजैः ॥&lt;br&gt;&#xA;अत्युच्छ्रितं मनोरम्यं सर्वतोऽपि विलक्षणम् ॥ २७ ॥&lt;br&gt;&#xA;नारद उवाच ॥&lt;br&gt;&#xA;कलावती का भगवन्कस्य पत्नी मनोहरा ॥&lt;br&gt;&#xA;यत्नतो यद्गृहं रम्यं निर्ममे सुरकारुणा ॥ २८ ॥&lt;br&gt;&#xA;नारायण उवाच ॥&lt;br&gt;&#xA;पितॄणां मानसी कन्या कमलांशा कलावती ॥&lt;br&gt;&#xA;सुन्दरी वृषभानस्य पतिव्रतपरायणा ॥&lt;br&gt;&#xA;यस्याश्च तनया राधा कृष्णप्राणाधिका प्रिया ॥ २९ ॥&lt;br&gt;&#xA;श्रीकृष्णार्द्धांशसम्भूता तेन तुल्या च तेजसा ॥&lt;br&gt;&#xA;यस्याश्च चरणाम्भोजरजःपूता वसुन्धरा ॥&lt;br&gt;&#xA;यस्यां च सुदृढां भक्तिं सन्तो वाञ्छन्ति सन्ततम् ॥ 4.17.३० ॥&lt;br&gt;&#xA;नारद उवाच ॥&lt;br&gt;&#xA;पितॄणां मानसीं कन्यां व्रजे तिष्ठन्कथं मुने ॥&lt;br&gt;&#xA;मानवः केन पुण्येन कथमाप सुदुर्लभाम् ॥ ३१ ॥&lt;br&gt;&#xA;वृषभानुर्व्रजपतिः पुराऽऽसीत्को महानहो ॥&lt;br&gt;&#xA;कस्य वा केन तपसा राधा कन्या बभूव ह ॥ ३२ ॥&lt;br&gt;&#xA;सूत उवाच ॥&lt;br&gt;&#xA;नारदस्य वचः श्रुत्वा महर्षिर्ज्ञानिनां वरः ॥&lt;br&gt;&#xA;प्रहस्योवाच प्रीत्या तमितिहासं पुरातनम् ॥ ३३ ॥&lt;br&gt;&#xA;नारायण उवाच ॥&lt;br&gt;&#xA;बभूवुः कन्यकास्तिस्रः पितॄणां मानसात्पुरा ॥ ३४ ॥&lt;br&gt;&#xA;कलावतीरत्नमालामेनकाश्चातिदुर्लभाः ॥&lt;br&gt;&#xA;रत्नमाला च जनकं वरयामास कामुकी ॥३५॥&lt;br&gt;&#xA;शैलाधिपं हरेरंशं मेनका सा हिमालयम् ॥&lt;br&gt;&#xA;दुहिता रत्नमालाया अयोनिसम्भवा सती ॥३६॥&lt;br&gt;&#xA;श्रीरामपत्नी श्रीः साक्षात्सीता सत्यपरायणा ॥&lt;br&gt;&#xA;कन्यका मेनकायाश्च पार्वती सा पुरा सती ॥३७ ॥&lt;br&gt;&#xA;अयोनिसम्भवा सा च हरेर्माया सनातनी ॥&lt;br&gt;&#xA;सा लेभे तपसा देवं हरं नारायणात्मकम् ॥ ३८ ।&lt;br&gt;&#xA;कलावती सुचन्द्रं च मनुवंशसमुद्भवम् ॥&lt;br&gt;&#xA;स च राजा हरेरंशस्तां सम्प्राप्य कलावतीम् ॥३९॥&lt;br&gt;&#xA;मन्ये गुणवतां श्रेष्ठमात्मानमतिसुन्दरम् ॥&lt;br&gt;&#xA;अहो रूपमहो वेषमहो अस्या नवं वयः ॥ 4.17.४० ॥&lt;br&gt;&#xA;सुकोमलाङ्गं ललितं शरच्चन्द्राधिकाननम् ॥&lt;br&gt;&#xA;गमनं दुर्लभमहो गजखञ्जनगञ्जनम् ॥४१॥&lt;br&gt;&#xA;कटाक्षैर्मोहितुं शक्ता मुनीन्द्राणां च मानसम् ॥&lt;br&gt;&#xA;श्रोणीयुग्मं सुललितं रम्भास्तम्भविनिर्मितम् ॥ ४२॥&lt;br&gt;&#xA;स्तनद्वयं सुकठिनमतिपीनोन्नतं मुने ॥&lt;br&gt;&#xA;नितम्बयुगलं चारु रथचक्रविनिर्मितम्॥ ४३ ॥&lt;br&gt;&#xA;हस्तौ पादौ च रक्तौ च पक्वबिम्बफलाधरम्॥&lt;br&gt;&#xA;पक्वदाडिमबीजाभं दन्तपङ्क्तिमनोहरम् ॥ ४४ ॥&lt;br&gt;&#xA;शरन्मध्याह्नपद्मानां प्रभामोचनलोचनम् ॥&lt;br&gt;&#xA;भूषणैर्भूषितं रूपं कृतं सद्रत्नभूषणम् ॥ ॥ ४५ ॥&lt;br&gt;&#xA;इतीव मत्वा दृष्ट्वा च कामबाणप्रपीडितः ॥&lt;br&gt;&#xA;दिव्यं स्यन्दनमारुह्य कामुक्या सह कामुकः ॥ ४६ ॥&lt;br&gt;&#xA;क्रीडां चकार रहसि स्थानेस्थाने मनोहरे ॥&lt;br&gt;&#xA;रम्यायां मलयद्रोण्यां चन्दनागुरुवायुना ॥४७ ॥&lt;br&gt;&#xA;चारुचम्पकपुष्पाणां तल्पे रतिसुखावहे॥&lt;br&gt;&#xA;मालतीमल्लिकानां च पुष्पोद्यानेऽतिपुष्पिते॥ ४८ ॥&lt;br&gt;&#xA;पुष्पभद्रानदीतीरे निर्जने केतकीवने ॥&lt;br&gt;&#xA;पश्चिमाब्धितटान्तस्थकानने जन्तुवर्जिते॥४९ ॥&lt;br&gt;&#xA;नन्दने मन्दरद्रोण्यां कावेरीतीरजे वने ॥&lt;br&gt;&#xA;शैलेशैले सुरम्ये च नद्यान्नद्यां नदेनदे ॥ 4.17.५० ॥&lt;br&gt;&#xA;द्वीपेद्वीपे तु रहसि स रेमे वामया सह ॥&lt;br&gt;&#xA;नवसङ्गमसंयोगाद्बुबुधे न दिवानिशम् ॥ ५१ ॥&lt;br&gt;&#xA;एवं वर्षसहस्रं तद्गतमेव मुहूर्तवत् ॥&lt;br&gt;&#xA;कृत्वा विहारं सुचिरं स विरक्तो बभूव ह ॥५२॥&lt;br&gt;&#xA;जगाम तपसे विन्ध्यशैलं तीर्थं तया सह ॥&lt;br&gt;&#xA;भारतेऽतिप्रशस्यं च पुलहाश्रममुत्तमम् ॥५३॥&lt;br&gt;&#xA;तपस्तेपे नृपस्तत्र दिव्यवर्षसहस्रकम् ॥&lt;br&gt;&#xA;मोक्षाकाङ्क्षी निःस्पृहश्च निराहारः कृशोदरः॥५४॥&lt;br&gt;&#xA;मूर्छामाप मुनिश्रेष्ठ ध्यात्वा कृष्णपदाम्बुजम्॥&lt;br&gt;&#xA;तद्गात्रव्याप्तवल्मीकं साध्वी दूरं चकार सा ॥ ५५ ॥&lt;br&gt;&#xA;निश्चेष्टितं पतिं दृष्ट्वा त्यक्तं प्राणैश्च पञ्चभिः ॥&lt;br&gt;&#xA;मांसशोणितरक्तं तमस्थिसंसक्तविग्रहम् ॥५६ ॥&lt;br&gt;&#xA;उच्चै रुरोद शोकार्ता निर्जने तु कलावती ॥&lt;br&gt;&#xA;हे नाथनाथेत्युच्चार्य कृत्वा वक्षसि मूर्छितम् ॥ ५७ ॥&lt;br&gt;&#xA;विललाप महादीना पतिव्रतपरायणा ॥&lt;br&gt;&#xA;दृष्ट्वा नृपं निराहारं कृशं धमनिसंयुतम् ॥५८॥&lt;br&gt;&#xA;श्रुत्वा च रोदनं तस्याः कृपया च कृपानिधिः॥&lt;br&gt;&#xA;आविर्बभूव जगतां विधाता कमलोद्भवः ॥५९॥&lt;br&gt;&#xA;क्रोडे कृत्वा च तं तूर्णं रुरोद भगवान्विभुः ॥&lt;br&gt;&#xA;ब्रह्मा कमण्डलुजलेनासिच्य नृपविग्रहम् ॥ 4.17.६० ॥&lt;br&gt;&#xA;जीवं सञ्चारयामास ब्रह्मज्ञानेन ब्रह्मवित् ॥&lt;br&gt;&#xA;नृपेन्द्रश्चेतनां प्राप्य पुरो दृष्ट्वा प्रजापतिम् ॥ ६१ ॥&lt;br&gt;&#xA;प्रणनाम च तं दृष्ट्वा तं च कामसमप्रभम् ॥&lt;br&gt;&#xA;तमुवाचेति सन्तुष्टो वरं वृणु यथेप्सितम् ॥ ६२ ॥&lt;br&gt;&#xA;स विधेर्वचनं श्रुत्वा वव्रे निर्वाणमीप्सितम् ॥&lt;br&gt;&#xA;दयानिधे त्वं दयया वरं दातुं समुद्यतः ॥ ६३ ॥&lt;br&gt;&#xA;प्रसन्नवदनः श्रीमान्स्मेराननसरोरुहः ॥&lt;br&gt;&#xA;कृत्वानुमानं मनसि शुष्ककण्ठोष्ठतालुका ॥६४॥&lt;br&gt;&#xA;तमुवाच सती त्रस्ता वरं दातुं समुद्यतम् ॥ ॥&lt;br&gt;&#xA;कलावत्युवाच ॥&lt;br&gt;&#xA;यदि मुक्तिं नृपेन्द्राय ददासि कमलोद्भव ॥६५॥&lt;br&gt;&#xA;अतोऽबलाया हे ब्रह्मन्का गतिर्भविता वद ॥&lt;br&gt;&#xA;विना कान्तं च कान्तानां का शोभा चतुरानन ॥ ६६ ॥&lt;br&gt;&#xA;व्रतं पतिव्रतायाश्च पतिरेव श्रुतौ श्रुतम् ॥&lt;br&gt;&#xA;गुरुश्चाभीष्टदेवश्च तपोधर्ममयः पतिः ॥ ६७॥&lt;br&gt;&#xA;सर्वेषां च प्रियतरो न बन्धुः स्वामिनः परः ॥&lt;br&gt;&#xA;सर्वधर्मात्परा ब्रह्मन्पतिसेवा सुदुर्लभा ॥ ६८ ॥&lt;br&gt;&#xA;स्वामिसेवाविहीनायाः सर्वं तन्निष्फलं भवेत् ॥&lt;br&gt;&#xA;व्रतं दानं तपः पूजा जपहोमादिकं च यत्॥६९॥&lt;br&gt;&#xA;स्नानं च सर्वतीर्थेषु पृथिव्याश्च प्रदक्षिणम्॥&lt;br&gt;&#xA;दीक्षा च सर्वयज्ञेषु महादानानि यानि च ॥ 4.17.७० ॥&lt;br&gt;&#xA;पठनं सर्ववेदानां सर्वाणि च तपांसि च ॥&lt;br&gt;&#xA;वेदज्ञानां ब्राह्मणानां भोजनं देवसेवनम् ॥७१॥&lt;br&gt;&#xA;एतानि स्वामिसेवायाः कलां नार्हन्ति षोडशीम् ॥&lt;br&gt;&#xA;स्वामिसेवाविहीना या वदन्ति स्वामिने कटुम् ॥७२॥&lt;br&gt;&#xA;पतन्ति कालसूत्रे च यावच्चन्द्रदिवाकरौ ॥&lt;br&gt;&#xA;सर्पप्रमाणाः कृमयो दंशन्ति च दिवानिशम् ॥७३ ॥&lt;br&gt;&#xA;सन्ततं विपरीतं च कुर्वन्ति शब्दमुल्बणम् ॥&lt;br&gt;&#xA;मूत्रश्लेष्मपुरीषाणां कुर्वन्ति भक्षणं मुदा ॥७४॥&lt;br&gt;&#xA;मुखे तासां ददत्येवमुल्कां च यमकिङ्कराः ॥&lt;br&gt;&#xA;भुक्त्वा भोगं च नरके कृमियोनिं प्रयान्ति ताः ॥ ७५ ॥&lt;br&gt;&#xA;भक्षन्ति जन्मशतकं रक्तमांसपुरीषकम् ॥&lt;br&gt;&#xA;श्रुत्वाहं विदुषां वक्त्राद्वेदवाक्येषु निश्चितम् ॥ ७६ ॥&lt;br&gt;&#xA;जानामि किञ्चिदबला त्वं वेदजनको विभुः ॥&lt;br&gt;&#xA;गुरोर्गुरुश्च विदुषां योगिनां ज्ञानिनां तथा ॥७७॥&lt;br&gt;&#xA;सर्वज्ञमेवम्भूतं त्वां बोधयामि किमच्युत ॥&lt;br&gt;&#xA;प्राणाधिकोऽयं कान्तोऽयं यदि मुक्तो बभूव ह ॥ । ७८ ॥&lt;br&gt;&#xA;मम को रक्षिता ब्रह्मन्धर्मस्य यौवनस्य च ॥&lt;br&gt;&#xA;कौमारे रक्षिता तातो दत्त्वा पात्राय सत्कृती ॥७९॥&lt;br&gt;&#xA;सर्वदा रक्षिता कान्तस्तदभावे च तत्सुतः ॥&lt;br&gt;&#xA;त्रिष्ववस्थासु नारीणां त्रातारश्च त्रयः स्मृताः ॥ 4.17.८० ॥&lt;br&gt;&#xA;याः स्वतन्त्राश्च ता नष्टाः सर्वधर्मबहिष्कृताः ॥&lt;br&gt;&#xA;असत्कुलप्रसूतास्ताः कुलटा दुष्टमानसाः ॥ ८१ ॥&lt;br&gt;&#xA;शतजन्मकृतं पुण्यं तासां नश्यति पद्मज ॥&lt;br&gt;&#xA;पुत्रस्नेहो यथा बाल्ये तथा यूनि च वार्द्धके । ॥ ८२ ॥&lt;br&gt;&#xA;पतिव्रतानां कान्ते च सर्वकाले समा स्पृहा ॥&lt;br&gt;&#xA;सुते स्तनन्धये स्नेहो मातॄणां चातिशोभिते ॥ ८३ ॥&lt;br&gt;&#xA;पतिस्नेहस्य साध्वीनां कलां नार्हति षोडशीम् ॥&lt;br&gt;&#xA;स्तनान्धे स्तनदानान्तमिष्टान्ने भोजनावधि ॥ ८४॥&lt;br&gt;&#xA;कान्ते चित्तं सतीनां च स्वप्ने ज्ञाने च सन्ततम् ॥&lt;br&gt;&#xA;दुःखान्तो बन्धुविच्छेदः पुत्राणां च ततोऽधिकः॥८५॥&lt;br&gt;&#xA;सुदारुणः स्वामिनश्च दुःखं नातः परं स्त्रियाः॥&lt;br&gt;&#xA;अविदग्धा यथा दग्धा ज्वलदग्नौ विषादने ॥ ८६ ॥&lt;br&gt;&#xA;तथा विदग्धा दग्धा स्याद्विदग्धविरहानले ॥&lt;br&gt;&#xA;नान्ने तृष्णा जले तृष्णा साध्वीनां स्वामिनं विना ॥ ८७ ॥&lt;br&gt;&#xA;विरहाग्नौ मनो दग्धं वह्नौ शुष्कतृणं यथा॥&lt;br&gt;&#xA;न हि कान्तात्परो बन्धुर्न हि कान्तात्परः प्रियः॥८८॥&lt;br&gt;&#xA;न हि कान्तात्परो देवो न हि कान्तात्परो गुरुः ॥&lt;br&gt;&#xA;न हि कान्तात्परो धर्मो न हि कान्तात्परं धनम्॥ ८९ ॥&lt;br&gt;&#xA;न हि कान्तात्परः प्राणा न हि कान्तात्परः स्त्रियाः ॥&lt;br&gt;&#xA;निमग्नं कृष्णपादाब्जे वैष्णवानां यथा मनः ॥ 4.17.९० ॥&lt;br&gt;&#xA;यथैकपुत्रे मातुश्च यथा स्त्रीषु च कामिनाम् ॥&lt;br&gt;&#xA;धनेषु कृपणानां च चिरकालार्जितेषु च ॥ ९१ ॥&lt;br&gt;&#xA;यथा भयेषु भीतानां शास्त्रेषु विदुषां यथा ॥&lt;br&gt;&#xA;स्तनादाने शिशूनां च शिल्पेषु शिल्पिनां यथा ॥ ९२ ॥&lt;br&gt;&#xA;यथा जारे पुंश्चलीनां साध्वीनां च तथा प्रिये ॥&lt;br&gt;&#xA;तं विना जीवितुं ब्रह्मन्क्षणमेकं न च क्षमम् ॥ ९३ ॥&lt;br&gt;&#xA;मरणं जीवनं तासां जीवनं मरणाधिकम् ॥&lt;br&gt;&#xA;सद्भर्तृरहितानां च शोकेन हतचेतसाम् ॥&lt;br&gt;&#xA;अन्यशोकनिमग्नानां कालेन पानभोजनात् ॥ ९४ ॥&lt;br&gt;&#xA;विपरीतः कान्तशोको वर्द्धते भक्षणादहो ॥&lt;br&gt;&#xA;कर्मच्छाया सतीनां च सङ्गिनीनां सती वरा (? )॥९५॥&lt;br&gt;&#xA;इतरे भोगदेहान्ते साध्वी जन्मनि जन्मनि ॥&lt;br&gt;&#xA;करोषि चेज्जगद्धातरिमं मुक्तं मया विना ॥ ९६ ॥&lt;br&gt;&#xA;त्वां शप्त्वाऽहं त्वयि विभो पश्य दास्यामि स्त्रीवधम् ॥&lt;br&gt;&#xA;श्रुत्वा कलावतीवाक्यमुवाच विस्मितो विधिः ॥&lt;br&gt;&#xA;हितं पीयूषसदृशं भयसंविग्नमानसः ॥ ९७ ॥&lt;br&gt;&#xA;ब्रह्मोवाच ॥ ॥&lt;br&gt;&#xA;वत्से मुक्तिं न दास्यामि स्वामिनं च त्वया विना ॥ ॥ ९८ ॥&lt;br&gt;&#xA;मुक्तं कर्तुं त्वया सार्द्धं साम्प्रतं नाहमीश्वरः ॥&lt;br&gt;&#xA;मातर्मुक्तिर्विना भोगाद्दुर्लभा सर्वसम्मता ॥ ९९ ॥&lt;br&gt;&#xA;निर्वाणतां समाप्नोति भोगी भोगविकृन्तने ॥&lt;br&gt;&#xA;कविवर्षं स्वर्गभोगं कुरुष्व स्वामिना सह ॥ 4.17.१०० ॥&lt;br&gt;&#xA;ततस्तु युवयोर्जन्म भविता भारते सति ॥&lt;br&gt;&#xA;यदा भविष्यति सती कन्या ते राधिका स्वयम् ॥ १०१ ॥&lt;br&gt;&#xA;जीवन्मुक्तौ तया सार्द्धं गोलोकं च गमिष्यथः ॥&lt;br&gt;&#xA;कतिकालं नृपश्रेष्ठ भुङ्क्ष्व भोगं स्त्रिया सह ॥ १०२ ॥&lt;br&gt;&#xA;साध्वी वै सत्त्वयुक्ता च मा मां शप्तुं त्वमर्हसि ॥&lt;br&gt;&#xA;जीवन्मुक्ताः समाः सन्तः कृष्णपादाब्जमानसाः ॥ १०३ ॥&lt;br&gt;&#xA;वाञ्छन्ति हरिदास्यं च दुर्लभं न च निर्वृतिम् ॥&lt;br&gt;&#xA;इत्युक्त्वा तौ वरौ दत्त्वा सन्तस्थौ पुरतस्तयोः ॥१०४॥&lt;br&gt;&#xA;ययतुस्तौ तं प्रणम्य जगाम स्वालयं विधिः ॥&lt;br&gt;&#xA;आजग्मतुस्तौ कालेन भुक्त्वा भोगं च भारतम् ॥ १०५ ॥&lt;br&gt;&#xA;परं पुण्यप्रदं दिव्यं ब्रह्मादीनां च वाञ्छितम् ॥&lt;br&gt;&#xA;सुचन्द्रो वृषभानुश्च ललाभ जन्म गोकुले॥ १०६ ॥&lt;br&gt;&#xA;पद्मावत्याश्च जठरे सुरभानस्य रेतसा ॥&lt;br&gt;&#xA;जातिस्मरो हरेरंशः शुक्लपक्षे यथा शशी ॥ १०७ ॥&lt;br&gt;&#xA;ववृधेऽनुदिनं तत्र व्रजगेहे व्रजाधिपः ॥&lt;br&gt;&#xA;सर्वज्ञश्च महायोगी हरिपादाब्जमानसः ॥ १०८ ॥&lt;br&gt;&#xA;नन्ददबन्धुर्वदान्यश्च रूपवान्गुणवान्सुधीः ॥&lt;br&gt;&#xA;कलावती कान्यकुब्जे बभूवायोनिसम्भवा ॥ १०९ ॥&lt;br&gt;&#xA;जातिस्मरा महासाध्वी सुन्दरी कमलाकला ॥&lt;br&gt;&#xA;कान्यकुब्जे नृपश्रेष्ठो भनन्दन उरुक्रमः ॥4.17.११०॥&lt;br&gt;&#xA;स तां सम्प्राप्य यागान्ते यज्ञकुण्डसमुत्थिताम् ॥&lt;br&gt;&#xA;नग्नां हसन्तीं रूपाढ्यां स्तनान्धामिव बालिकाम् ॥ १११ ॥&lt;br&gt;&#xA;तेजसा प्रज्वलन्तीं च प्रतप्तकनकप्रभाम् ॥&lt;br&gt;&#xA;कृत्वा वक्षसि राजेन्द्रः स्वकान्तायै ददौ मुदा ॥ ११२ ॥&lt;br&gt;&#xA;मालावती स्तनं दत्त्वा तां पुपोष प्रहर्षिता ॥&lt;br&gt;&#xA;तदन्नप्राशनदिने सतां मध्ये शुभे क्षणे ॥ ११३ ॥&lt;br&gt;&#xA;नामरक्षणकाले च वाग्बभूवाशरीरिणी ॥&lt;br&gt;&#xA;कलावतीति कन्याया नाम रक्ष नृपेति च ॥ ११४ ॥&lt;br&gt;&#xA;इत्येवं वचनं श्रुत्वा तच्चकार महीपतिः ॥&lt;br&gt;&#xA;विप्रेभ्यो भिक्षुकेभ्यश्च बन्दिभ्यश्च धनं ददौ ॥ ११५ ॥&lt;br&gt;&#xA;सर्वेभ्यो भोजयामास चकार सुमहोत्सवम् ॥&lt;br&gt;&#xA;कालेन सा रूपवती यौवनस्था बभूव ह ॥ ११६॥&lt;br&gt;&#xA;अतीव सुन्दर श्यामा मुनिमानसमोहिनी ॥&lt;br&gt;&#xA;चारुचम्पकवर्णाभा शरच्चन्द्रनिभानना ॥ ११७ ॥&lt;br&gt;&#xA;ईषद्धास्यप्रसन्नास्या प्रफुल्लपद्मलोचना ॥&lt;br&gt;&#xA;नितम्ब श्रोणिभारार्ता स्तनभारनता सती ॥ ११८ ॥&lt;br&gt;&#xA;गच्छन्ती राजमार्गेण गजेन्द्रमन्दगामिनी ॥&lt;br&gt;&#xA;ददर्श नन्दः पथि तां गच्छन्तीं च मुदा न्वितः ॥११९॥&lt;br&gt;&#xA;जितेन्द्रियश्च ज्ञानी च मूर्च्छामाप तथाऽपि च॥&lt;br&gt;&#xA;त्रस्तो लोकान्पथि गतांस्तूर्णं पप्रच्छ सादरम्॥4.17.१२०॥&lt;br&gt;&#xA;गच्छन्ती कस्य कन्येयमिति होवाच तं जनः ॥&lt;br&gt;&#xA;भनन्दनस्य नृपतेः कन्या नाम्ना कलावती ॥ १२१ ॥&lt;br&gt;&#xA;कमलाकलया धन्या सम्भूता नृपमन्दिरे ॥&lt;br&gt;&#xA;कौतुकेन च गच्छन्ती क्रीडार्थं सखिमन्दिरम् ॥ १२२ ॥&lt;br&gt;&#xA;व्रज व्रज व्रजश्रेष्ठेत्युक्त्वा लोको जगाम ह ॥&lt;br&gt;&#xA;प्रहृष्टमानसो नन्दो जगाम राजमन्दिरम् ॥ १२३ ॥&lt;br&gt;&#xA;अवरुह्य रथात्तूर्णं विवेश नृपतेः सभाम् ॥&lt;br&gt;&#xA;उत्थाय राजा सम्भाष्य स्वर्णसिंहासनं ददौ ॥ १२४ ॥&lt;br&gt;&#xA;इष्टालापं बहुतरं चकार च परस्परम् ॥&lt;br&gt;&#xA;विनयावनतो नन्दः सम्बन्धोक्तिं चकार ह ॥ १२५ ॥&lt;br&gt;&#xA;नन्द उवाच ॥&lt;br&gt;&#xA;शृणु राजेन्द्र वक्ष्यामि विशेषवचनं शुभम् ॥&lt;br&gt;&#xA;सम्बन्धं कुरु कन्याया विशिष्टेन च साम्प्रतम् ॥ १२६ ॥&lt;br&gt;&#xA;सुरभानुसुतः श्रीमान्वृषभानुर्व्रजाधिपः ॥&lt;br&gt;&#xA;नारायणांशो गुणवान्सुन्दरश्च सुपण्डितः ॥ १२७ ॥&lt;br&gt;&#xA;स्थिरयौवनयुक्तश्च योगी जातिस्मरो युवा ॥&lt;br&gt;&#xA;कन्या तेऽयोनिसम्भूता यज्ञकुण्डसमुद्भवा ॥ १२८ ॥&lt;br&gt;&#xA;त्रैलोक्यमोहिनी शान्ता कमलांशा कलावती ॥&lt;br&gt;&#xA;स च योग्यस्त्वद्दुहितुस्तद्योग्या ते च कन्यका ॥ १२९ ॥&lt;br&gt;&#xA;विदग्धाया विदग्धेन सम्बन्धो गुणवान्नृप ॥&lt;br&gt;&#xA;इत्येवमुक्त्वा नन्दस्तु विरराम च संसदि ॥&lt;br&gt;&#xA;उवाच तं नृपश्रेष्ठो विनयावनतो मुने ॥ ॥ 4.17.१३० ॥&lt;br&gt;&#xA;भनन्दन उवाच ॥&lt;br&gt;&#xA;सम्बन्धो हि विधिवशो न मे साध्यो व्रजाधिप ॥ १३१ ॥&lt;br&gt;&#xA;प्रजापतिर्योगकर्ता जन्मदाताऽहमेव च ॥&lt;br&gt;&#xA;का कस्य पत्नी कन्या वा वरः को वा ससाधनः ॥ १३२ ॥&lt;br&gt;&#xA;कर्मानुरूपफलदः सर्वेषां कारणं विधिः ॥&lt;br&gt;&#xA;भवितव्यं कृतं कर्म तदमोघं श्रुतौ श्रुतम् ॥ १३३ ॥&lt;br&gt;&#xA;अन्यथा निष्फलं सर्वमनीशस्योद्यमो यथा ॥&lt;br&gt;&#xA;वृषभानुप्रिया धात्रा लिखिता चेत्सुता मम ॥ ॥ १३४ ॥&lt;br&gt;&#xA;पुरा भूतैव को वाऽहं केनान्येन निवार्यते ॥&lt;br&gt;&#xA;इत्येवमुक्त्वा राजेन्द्रो विनयानतकन्धरः ॥ १३५ ॥&lt;br&gt;&#xA;मिष्टान्नं भोजयामास सादरेण च नारद ॥&lt;br&gt;&#xA;नृपानुज्ञामुपादाय व्रजराजो व्रजं गतः ॥ १३६ ॥&lt;br&gt;&#xA;गत्वा स कथयामास सुरभानस्य संसदि ॥&lt;br&gt;&#xA;सुरभानश्च यत्नेन नन्दनेन च सादरम् ॥ १३७ ॥&lt;br&gt;&#xA;सम्बन्धं योजयामास गर्गद्वारा च सत्वरम् ॥&lt;br&gt;&#xA;विवाहकाले राजेन्द्रो विपुलं यौतकं ददौ ॥ ॥ १३८ ॥&lt;br&gt;&#xA;गजरत्नमश्वरत्नं रत्नानि मणिभूषणम् ॥&lt;br&gt;&#xA;वृषभानुर्मुदा युक्तः प्राप्य तां च कलावतीम् ॥ १३९ ॥&lt;br&gt;&#xA;रेमे सुनिर्जने रम्ये बुबुधे न दिवानिशम् ॥&lt;br&gt;&#xA;चक्षुर्निमेषविरहाद्व्याकुलां स्वामिना विना ॥ 4.17.१४० ॥&lt;br&gt;&#xA;व्याकुलो वृषभानुश्च क्षणेन च तया विना ॥&lt;br&gt;&#xA;जातिस्मरा च सा कन्या मायामानुषरूपिणी ॥ १४१ ॥&lt;br&gt;&#xA;जातिस्मरो हरेरंशो वृषभानो मुदाऽन्वितः ॥&lt;br&gt;&#xA;ववृधे च तयोः प्रेम नित्यन्नित्यं नवन्नवम् ॥ १४२ ॥&lt;br&gt;&#xA;सदा सकामा सा प्रौढा स च कामसमो युवा ॥&lt;br&gt;&#xA;तयोः कन्या च कालेन राधिका सा बभूव ह ॥&lt;br&gt;&#xA;दैवात्सुदाम शापेन श्रीकृष्णस्याज्ञया पुरा ॥ १४३ ॥&lt;br&gt;&#xA;अयोनिसम्भवा सा च कृष्णप्राणाधिका सती ॥&lt;br&gt;&#xA;यस्या दर्शनमात्रेण तौ विमुक्तौ बभूवतुः॥ ॥ १४४ ॥&lt;br&gt;&#xA;इतिहासश्च कथितः प्रकृतं शृणु साम्प्रतम् ॥&lt;br&gt;&#xA;पापेन्धनानां दाहे च ज्वलदग्निशिखोपमः ॥।४४॥।&lt;br&gt;&#xA;वृषभानाश्रमं गत्वा शिल्पिनां प्रवरो मुदा ॥&lt;br&gt;&#xA;स्थानान्तरं विश्वकर्मा जगाम स्वगणैः सह ॥ १४६ ॥&lt;br&gt;&#xA;क्रोशमात्रं स्थलं चारु मनसाऽऽलोच्य तत्त्ववित् ॥&lt;br&gt;&#xA;आश्रमं कर्तुमारेभे नन्दस्य सुमहात्मनः ॥ १४७ ॥&lt;br&gt;&#xA;कृत्वाऽनुमानं बुद्ध्या च सर्वतोऽपि विलक्षणम् ॥&lt;br&gt;&#xA;परिखाभिर्गभीराभिश्चतुर्भिः संयुतं वरम् ॥ १४८ ॥&lt;br&gt;&#xA;दुर्लङ्घ्याभिर्वैरिभिश्च खनिताभिश्च प्रस्तरैः ॥&lt;br&gt;&#xA;पुष्योद्यानैः पुष्पिताभिः पारावारेषु पुष्पितैः ॥ १४९॥&lt;br&gt;&#xA;चारु चम्पकवृक्षैश्च पुष्पितैः सुमनोहरैः ॥&lt;br&gt;&#xA;परितो वासिताभिश्च सुगन्धिवायुना मुने ॥ 4.17.१५० ॥&lt;br&gt;&#xA;आम्रैर्गुडालैः पनसैः खर्जूरैर्नारिकेलकैः ॥&lt;br&gt;&#xA;दाडिमैः श्रीफलैर्भृङ्गैर्जम्बीरैर्नागरङ्गकैः ॥१५१॥&lt;br&gt;&#xA;तुङ्गैराम्रातकैर्जम्बुसमूहैश्च फलान्वितैः ॥&lt;br&gt;&#xA;कदलीनां केतकीनां कदम्बानां कदम्बकैः ॥ ॥ १५२ ॥&lt;br&gt;&#xA;सर्वतः शोभिताभिश्च फलैस्तैः पुष्पितैरहो ॥&lt;br&gt;&#xA;क्रीडार्हाभिर्निगूढाभिर्वाञ्छिताभिश्च सर्वदा ॥ १५३ ॥&lt;br&gt;&#xA;परिखानां रहः स्थाने चकार मार्गमुत्तमम् ॥&lt;br&gt;&#xA;दुर्गमं परवर्गाणां स्वानां च सुगमं सदा ॥ १५४ ॥&lt;br&gt;&#xA;सङ्केतेन मणिस्तम्भैश्छादितैः स्वल्पपाथसा ॥&lt;br&gt;&#xA;स्तम्भसीमाकृतमहो न सङ्कीर्णं न विस्तृतम् ॥ १५९ ॥&lt;br&gt;&#xA;परिखोपरिभागे च प्राकारं सुमनोहरम् ॥&lt;br&gt;&#xA;धनुःशतप्रमाणं च चकारातिसमुच्छ्रितम् ॥ १५६ ॥&lt;br&gt;&#xA;प्रस्तरस्य प्रमाणं च पञ्चविंशतिहस्तकम् ॥&lt;br&gt;&#xA;सिन्दूराकारमणिभिर्निर्मितं चातिसुन्दरम् ॥ १५७ ॥&lt;br&gt;&#xA;बाह्ये द्वाभ्यां च संयुक्तमन्तरे सप्तभिस्तथा ॥&lt;br&gt;&#xA;द्वार्भिश्च सन्निरुद्धाभिर्मणिसारकपाटकैः ॥१५८॥&lt;br&gt;&#xA;हरिन्मणीनां कलशैश्चित्रयुक्तैर्विराजितम् ॥&lt;br&gt;&#xA;मणिसारविकारैश्च कपाटैश्च सुशोभितम् ॥ १५९ ॥&lt;br&gt;&#xA;स्वर्णसारविनिर्माणकलशोज्ज्वलशेखरम् ॥&lt;br&gt;&#xA;नन्दालयं विनिर्माय बभ्राम नगरं पुनः ॥ 4.17.१६० ॥&lt;br&gt;&#xA;राजमार्गाश्च विविधान्स च चारूंश्चकार ह ॥&lt;br&gt;&#xA;रक्तभानुविकारैश्च वेदीभिश्च सुपत्तनैः ॥ १६१ ॥&lt;br&gt;&#xA;पारावारे च परितो निबन्धांश्च मनोहरान् ॥&lt;br&gt;&#xA;वाणिज्यार्हैश्च वणिजां परितो मणिमण्डपैः ॥ १६२ ॥&lt;br&gt;&#xA;सर्वतो दक्षिणे वामे ज्वलद्भिश्च विराजितान् ॥&lt;br&gt;&#xA;ततो वृन्दावनं गत्वा निर्ममे रासमण्डलम्॥१६३॥&lt;br&gt;&#xA;सुन्दरं मण्डलाकारं मणिप्राकारसंयुतम् ॥&lt;br&gt;&#xA;परितो योजनायामं मणिवेदिभिरन्वितम् ॥ १६४ ॥&lt;br&gt;&#xA;मणिसारविकारैश्च मण्डपैर्नवकोटिभिः ॥&lt;br&gt;&#xA;शृङ्गारार्हैश्च चित्राढ्यै रतितल्पसमन्वितैः ॥ १६५ ॥&lt;br&gt;&#xA;नानाजातिप्रसूनानां वायुना सुरभीकृतैः ॥&lt;br&gt;&#xA;रत्नप्रदीपसंयुक्तैः सुवर्णकलशोज्ज्वलैः ॥ १६६ ॥&lt;br&gt;&#xA;पुष्पोद्यानैः पुष्पितैश्च सरोभिश्च सुशोभितम् ॥&lt;br&gt;&#xA;रासस्थलं विनिर्माय जगामान्यत्स्थलं पुरः ॥ १६७ ॥&lt;br&gt;&#xA;दृष्ट्वा वृन्दावनं रम्यं परितुष्टो बभूव ह ॥&lt;br&gt;&#xA;वृन्दावनाभ्यन्तरे च स्थानेस्थाने सुनिर्जने ॥ १६८ ॥&lt;br&gt;&#xA;कृत्वा परिमितं बुद्ध्या मनसालोच्य यत्नतः ॥&lt;br&gt;&#xA;विलक्षणानि रम्याणि तत्र त्रिंशद्वनानि च ॥ १६९ ॥&lt;br&gt;&#xA;राधामाधवयोरेव क्रीडार्थं च विनिर्ममे ॥&lt;br&gt;&#xA;ततो मधुवनाभ्याशे निर्जनेऽतिमनोहरे ॥ 4.17.१७०॥&lt;br&gt;&#xA;वटमूलसमीपे च सरसः पश्चिमे तटे ॥&lt;br&gt;&#xA;चम्पकोद्यानपूर्वायां केतकीवनमध्यतः ॥१७१॥&lt;br&gt;&#xA;पुनस्तयोश्च क्रीडार्थं चकार रत्नमण्डपम् ॥&lt;br&gt;&#xA;चतुर्भिर्वेदिकाभिश्च परीतमतिसुन्दरम् ॥१७२॥&lt;br&gt;&#xA;सद्रत्नसाररचितै राजितं तूलिकाशतैः ॥&lt;br&gt;&#xA;अमूल्यरत्नरचितैर्नानाचित्रेण चित्रितैः॥१७३॥&lt;br&gt;&#xA;कपाटैर्नवभिर्युक्तं नवद्वारैर्मनोहरैः ॥&lt;br&gt;&#xA;रत्नेन्द्रचित्त्रकलशैः कृत्रिमैश्च त्रिकोटिभिः ॥ १७४ ॥&lt;br&gt;&#xA;परितः परितो भित्त्यामूर्ध्वं च परिशोभितम् ॥&lt;br&gt;&#xA;महामणीन्द्रविकृतैरारोहैर्नवभिर्वृतम् ॥१७५॥&lt;br&gt;&#xA;सद्रत्नसाररचितकलशोज्ज्वलशेखरम्॥&lt;br&gt;&#xA;पताकातोरणैर्युक्तं शोभितं श्वेतचामरैः ॥१७६॥&lt;br&gt;&#xA;सर्वतः पुरतो दीप्तममूल्यरत्न दर्पणैः ॥&lt;br&gt;&#xA;धनुःप्रमाणशतकमूर्ध्वमग्निशिखोपमम् ॥१७७॥&lt;br&gt;&#xA;शतहस्तप्रमाणं च प्रस्तारं वर्तुलाकृतिम् ॥&lt;br&gt;&#xA;शोभितं रत्नकल्पैश्च तदभ्यन्तरमुत्तमम् ॥१७८॥&lt;br&gt;&#xA;वह्निशुद्धांशुकैर्वस्त्रैर्मालाजालविचित्रितैः॥&lt;br&gt;&#xA;पारिजातप्रसूनानां माल्योपधानसंयुतैः॥१७९॥&lt;br&gt;&#xA;चन्दनागुरुकस्तूरीकुङ्कुमैः सुरभीकृतम् ॥&lt;br&gt;&#xA;नवशृङ्गारयोग्यैश्च कामवर्द्धनकारिभिः ॥ 4.17.१८० ॥&lt;br&gt;&#xA;मालतीचम्पकानां च पुष्पराजिभिरन्वितम् ॥&lt;br&gt;&#xA;सकर्पूरैश्च ताम्बूलैः सद्रत्नपात्रसंस्थितैः ॥ १८१ ॥&lt;br&gt;&#xA;वज्रसारेण खचितैर्मुक्ताजालविलम्बिभिः ॥&lt;br&gt;&#xA;रत्नसारघटाकीर्णं रत्नपीठैः सुसंयुतम् ॥ १८२ ॥&lt;br&gt;&#xA;रत्नसिंहासनैर्युक्तं रत्नचित्रेण चित्रितैः ॥&lt;br&gt;&#xA;क्षरितैश्चन्द्रकान्तैश्च सुसिक्तं जलबिन्दुभिः॥१८३॥&lt;br&gt;&#xA;शीतवासिततोयेन संयुक्तं भोगवस्तुभिः ॥&lt;br&gt;&#xA;कृत्वा रतिगृहं रम्यं नगरं च पुनर्ययौ ॥ १८४ ॥&lt;br&gt;&#xA;यानि येषां मन्दिराणि तन्नामानि लिलेख सः ॥&lt;br&gt;&#xA;मुदा युक्तो विश्वकर्मा शिष्यैर्यक्षगणैः सह ॥ १८५ ॥&lt;br&gt;&#xA;निद्रेशं निद्रितं नत्वा प्रययौ स्वालयं मुने ॥&lt;br&gt;&#xA;सर्वत्रैवं सुकृतिनां समस्तं भगवत्कृपा ॥ १८६ ॥&lt;br&gt;&#xA;नेहाश्चर्यं च नगरं बभूवेशेच्छया भुवि ॥&lt;br&gt;&#xA;इत्येवं कथितं सर्वं हरेश्चरितमङ्गलम् ॥&lt;br&gt;&#xA;सुखदं पातकहरं किं भूयः श्रोतुमिच्छसि ॥ १८७ ॥&lt;br&gt;&#xA;॥ नारद उवाच ॥&lt;br&gt;&#xA;कथं वृन्दावनं नाम काननस्यास्य भारते ॥&lt;br&gt;&#xA;व्युत्पत्तिरस्य सञ्ज्ञा वा तत्त्वं वद सुतत्त्ववित् ॥ १८८ ॥&lt;br&gt;&#xA;सूत उवाच ॥&lt;br&gt;&#xA;नारदस्य वचः श्रुत्वा ऋषिर्नारायणो मुदा ॥&lt;br&gt;&#xA;प्रहस्योवाच निखिलं तत्त्वमेव पुरातनम् ॥ १८९ ॥&lt;br&gt;&#xA;॥ नारायण उवाच ॥ ॥&lt;br&gt;&#xA;पुरा केदारनृपतिः सप्तद्वीपपतिः स्वयम् ॥ 4.17.१९० ॥&lt;br&gt;&#xA;आसीत्सत्ययुगे ब्रह्मन्सत्यधर्मरतः सदा ॥&lt;br&gt;&#xA;स रेमे सह नारीभिः पुत्रपौत्रगणैः सह ॥ १९१ ॥&lt;br&gt;&#xA;पुत्रानिव प्रजाः सर्वाः पालयामास धार्मिकः ॥&lt;br&gt;&#xA;कृत्वा क्रतुशतं राजा लेभे नेन्द्रत्वमीप्सितम् ॥ १९२ ॥&lt;br&gt;&#xA;कृत्वा नानाविधं पुण्यं फलकाङ्क्षी न च स्वयम् ॥&lt;br&gt;&#xA;नित्यं नैमित्तिकं सर्वं श्रीकृष्णप्रीतिपूर्वकम् ॥ १९३ ॥&lt;br&gt;&#xA;केदारतुल्यो राजेन्द्रो न भूतो भविता पुनः ॥&lt;br&gt;&#xA;पुत्रेषु राज्यं सन्न्यस्य प्रियां त्रैलोक्यमोहिनीम् ॥ १९४ ॥&lt;br&gt;&#xA;जैगीषव्योपदेशेन जगाम तपसे वनम् ॥&lt;br&gt;&#xA;हरेरैकान्तिको भक्तो ध्यायते सन्ततं हरिम् ॥१९५॥&lt;br&gt;&#xA;शश्वत्सुदर्शनं चक्रमस्ति यत्सन्निधौ मुने ॥&lt;br&gt;&#xA;चिरं तप्त्वा मुनिश्रेष्ठो गोलोकं च जगाम सः ॥१९६ ॥&lt;br&gt;&#xA;केदारं नाम तीर्थं च तन्नाम्ना च बभूव ह ॥&lt;br&gt;&#xA;तत्राद्यापि मृतः प्राणी सद्यो मुक्तो भवेद्ध्रुवम् ॥ १९७ ॥&lt;br&gt;&#xA;कमलांशा तस्य कन्या नाम्ना वृन्दा तपस्विनी ॥&lt;br&gt;&#xA;न वव्रे सा वरं कञ्चिद्योगशास्त्रविशारदा ॥ १९८ ॥&lt;br&gt;&#xA;दत्तो दुर्वाससा तस्यै हरेर्मन्त्रः सुदुर्लभः ॥&lt;br&gt;&#xA;सा विरक्ता गृहं त्यक्त्वा जगाम तपसे वनम् ॥ १९९ ॥&lt;br&gt;&#xA;षष्टिवर्षसहस्राणि तपस्तेपे सुनिर्जने ॥&lt;br&gt;&#xA;आविर्बभूव श्रीकृष्णस्तत्पुरो भक्तवत्सलः ॥ 4.17.२०० ॥&lt;br&gt;&#xA;प्रसन्नवदनः श्रीमान्वरं वृण्वित्युवाच सः ॥&lt;br&gt;&#xA;दृष्ट्वा सा राधिका कान्तं शान्ते सुन्दरविग्रहम् ॥ २०१ ॥&lt;br&gt;&#xA;मूर्च्छां सम्प्राप सा सद्यः कामबाणप्रपीडिता ॥&lt;br&gt;&#xA;सा च शीघ्रं वरं वव्रे पतिस्त्वं मे भवेति च ॥ २०२ ॥&lt;br&gt;&#xA;ओमित्युक्त्वा च रहसि चिरं रेमे तया सह ॥&lt;br&gt;&#xA;सा जगाम च गोलोकं कृष्णेन सह कौतुकात् ॥ २०३ ॥&lt;br&gt;&#xA;राधा समा सा सौभाग्याद्गोपीश्रेष्ठा बभूव ह ॥&lt;br&gt;&#xA;वृन्दा यत्र तपस्तेपे तत्तु वृन्दावनं स्मृतम् ॥ २०४ ॥&lt;br&gt;&#xA;वृन्दयाऽत्र कृता क्रीडा तेन वा मुनिपुङ्गव ॥&lt;br&gt;&#xA;अथाऽन्यं चेतिहासं च शृणुष्व वत्स पुण्यदम् ॥ २०५ ॥&lt;br&gt;&#xA;येन वृन्दावनं नाम निबोध कथयामि ते ॥&lt;br&gt;&#xA;कुशध्वजस्य कन्ये द्वे धर्मशास्त्रविशारदे ॥ २०६ ॥&lt;br&gt;&#xA;तुलसीवेदवत्यौ च विरक्ते भवकर्मणि ॥&lt;br&gt;&#xA;तपस्तप्त्वा वेदवती प्राप नारायणं परम् ॥ २०७ ॥&lt;br&gt;&#xA;सीता जनककन्या सा सर्वत्र परिकीर्तिता ॥&lt;br&gt;&#xA;तुलसी च तपस्तप्त्वा वाञ्छां कृत्वा हरिं प्रति ॥ २०६ ॥&lt;br&gt;&#xA;दैवाद्दुर्वाससः शापात्प्राप्य शङ्खासुरं प्रति ॥&lt;br&gt;&#xA;पश्चात्सम्प्राप्य कमलाकान्तं कान्तं मनोहरम् ॥ २०९ ॥&lt;br&gt;&#xA;सा चैव हरिशापेन वृक्षरूपा सुरेश्वरी ॥&lt;br&gt;&#xA;तस्याः शापेन च हरिः शालग्रामो बभूव ह ॥ 4.17.२१० ॥&lt;br&gt;&#xA;तथा तस्थौ च सततं शिलावक्षसि सुन्दरी ॥&lt;br&gt;&#xA;विस्तीर्णं कथितं सर्वं तुलसीचरितं च ते ॥&lt;br&gt;&#xA;तथाऽपि च प्रसङ्गेन किञ्चिदुक्तं मुने पुनः ॥ २११ ॥&lt;br&gt;&#xA;तस्याश्च तपसः स्थानं तदिदं च तपोधन ॥&lt;br&gt;&#xA;तेन वृन्दावनं नाम प्रवदन्ति मनीषिणः ॥ २१२ ॥&lt;br&gt;&#xA;अथ वा ते प्रवक्ष्यामि परं हेत्वन्तरं शृणु ॥&lt;br&gt;&#xA;येन वृन्दावनं नाम पुण्यक्षेत्रस्य भारते ॥ २१३ ॥&lt;br&gt;&#xA;राधाषोडशनाम्नां च वृन्दानाम श्रुतौ श्रुतम् ॥&lt;br&gt;&#xA;तस्याः क्रीडावनं रम्यं तेन वृन्दावनं स्मृतम् ॥ २१४ ॥&lt;br&gt;&#xA;गोलोके प्रीतये तस्याः कृष्णेन निर्मितं पुरा ॥&lt;br&gt;&#xA;क्रीडार्थं भुवि तन्नाम्ना वनं वृन्दावनं स्मृतम् ॥ २१५ ॥&lt;br&gt;&#xA;नारद उवाच ॥&lt;br&gt;&#xA;कानि षोडश नामानि राधिकाया जगद्गुरो ॥&lt;br&gt;&#xA;तानि मे वद शिष्याय श्रोतुं कौतूहलं मम ॥ २१६ ॥&lt;br&gt;&#xA;श्रुतं नाम्नां सहस्रं च सामवेदे निरूपितम् ॥&lt;br&gt;&#xA;तथाऽपि श्रोतुमिच्छामि त्वत्तो नामानि षोडश ॥ २१७ ॥&lt;br&gt;&#xA;अभ्यन्तराणि तेषां वा तदन्यान्येव मे विभो ॥&lt;br&gt;&#xA;अहो पुण्यस्वरूपाणि भक्तानां वाञ्छितानि च ॥ २१८ ॥&lt;br&gt;&#xA;नामानि तेषां व्युत्पत्तिं सर्वेषां दुर्लभानि च ॥&lt;br&gt;&#xA;पावनानि जगन्मातुर्जगतामपि कारणम् ॥ २१९ ॥&lt;br&gt;&#xA;श्रीनारायण उवाच ॥&lt;br&gt;&#xA;राधा रासेश्वरी रासवासिनी रसिकेश्वरी ॥&lt;br&gt;&#xA;कृष्णप्राणाधिका कृष्णप्रिया कृष्णस्वरूपिणी ॥ 4.17.२२० ॥&lt;br&gt;&#xA;कृष्णवामाङ्गसम्भूता परमानन्दरूपिणी ॥&lt;br&gt;&#xA;कृष्णा वृन्दावनी वृन्दा वृन्दावनविनोदिनी ॥ २२१ ॥&lt;br&gt;&#xA;चन्द्रावती चन्द्रकान्ता शतचन्द्रनिभानना ॥&lt;br&gt;&#xA;नामान्येतानि साराणि तेषामभ्यन्तराणि च ॥ २२२ ॥&lt;br&gt;&#xA;राधेत्येवं च संसिद्धा राकारो दानवाचकः ॥&lt;br&gt;&#xA;स्वयं निर्वाणदात्री या सा राधा परिकीर्तिता ॥ २२३ ॥&lt;br&gt;&#xA;रासेश्वरस्य पत्नीयं तेन रासेश्वरी स्मृता ॥&lt;br&gt;&#xA;रासे च वासो यस्याश्च तेन सा रासवासिनी ॥ २२४ ॥&lt;br&gt;&#xA;सर्वासां रसिकानां च देवीनामीश्वरी परा ॥&lt;br&gt;&#xA;प्रवदन्ति पुरा सन्तस्तेन तां रसिकेश्वरीम् ॥ २२५ ॥&lt;br&gt;&#xA;प्राणाधिका प्रेयसी सा कृष्णस्य परमात्मनः ॥&lt;br&gt;&#xA;कृष्णप्राणाधिका सा च कृष्णेन परिकीर्तिता ॥२२६॥&lt;br&gt;&#xA;कृष्णस्यातिप्रिया कान्ता कृष्णो वाऽस्याः प्रियः सदा ॥&lt;br&gt;&#xA;सर्वैर्देवगणैरुक्ता तेन कृष्णप्रिया स्मृता ॥ २२७ ॥&lt;br&gt;&#xA;कृष्णरूपं सन्निधातुं या शक्ता चावलीलया ॥&lt;br&gt;&#xA;सर्वांशैः कृष्णसदृशी तेन कृष्णस्वरूपिणी ॥ २२८ ॥&lt;br&gt;&#xA;वामाङ्गार्धेन कृष्णस्य या सम्भूता परा सती ॥&lt;br&gt;&#xA;कृष्णवामाङ्गसम्भूता तेन कृष्णेन कीर्तिता ॥ २२९ ॥&lt;br&gt;&#xA;परमानन्दराशिश्च स्वयं मूर्तिमती सती ॥&lt;br&gt;&#xA;श्रुतिभिः कीर्तिता तेन परमानन्दरूपिणी ॥ 4.17.२३० ॥&lt;br&gt;&#xA;कृषिर्मोक्षार्थवचनो न एवोत्कृष्टवाचकः ॥&lt;br&gt;&#xA;आकारो दातृवचनस्तेन कृष्णा प्रकीर्तिता ॥२३१॥&lt;br&gt;&#xA;अस्ति वृन्दावनं यस्यास्तेन वृन्दावनी स्मृता ॥&lt;br&gt;&#xA;वृन्दावनस्याधिदेवी तेन वाऽथ प्रकीर्तिता ॥२३२॥&lt;br&gt;&#xA;सङ्घः सखीनां वृन्दः स्यादकारोऽप्यस्तिवाचकः ॥&lt;br&gt;&#xA;सखिवृन्दोऽस्ति यस्याश्च सा वृन्दा परिकीर्तिता ॥२३३॥&lt;br&gt;&#xA;वृन्दावने विनोदश्च सोऽस्या ह्यस्ति च तत्र वै ॥&lt;br&gt;&#xA;वेदा वदन्ति तां तेन वृन्दावनविनोदिनीम्॥२३४॥&lt;br&gt;&#xA;नखचन्द्रावलीवक्रचन्द्रोऽस्ति यत्र सन्ततम्॥&lt;br&gt;&#xA;तेन चन्द्रावली सा च कृष्णेन परिकीर्तिता ॥२३५॥&lt;br&gt;&#xA;चन्द्रतुल्या कान्तिरस्ति सदा यस्या दिवानिशम् ॥&lt;br&gt;&#xA;सा चन्द्रकान्ता हर्षेण हरिणा परिकीर्तिता ॥ २३६ ॥&lt;br&gt;&#xA;शरच्चन्द्रप्रभा यस्याश्चाननेऽस्ति दिवानिशम् ॥&lt;br&gt;&#xA;मुनिना कीर्तिता तेन शरच्चन्द्रप्रभानना ॥ २३७ ॥&lt;br&gt;&#xA;इदं षोडशनामोक्तमर्थव्याख्यानसंयुतम् ॥&lt;br&gt;&#xA;नारायणेन यद्दत्तं ब्रह्मणे नाभिपङ्कजे ॥२३८॥&lt;br&gt;&#xA;ब्रह्मणा च पुरा दत्तं धर्माय जनकाय मे ॥&lt;br&gt;&#xA;धर्मेण कृपया दत्तं मह्यमादित्यपर्वणि ॥ २३९ ॥&lt;br&gt;&#xA;पुष्करे च महातीर्थे पुण्याहे देवसंसदि ॥&lt;br&gt;&#xA;राधाप्रभावप्रस्तावे सुप्रसन्नेन चेतसा ॥ 4.17.२४० ॥&lt;br&gt;&#xA;इदं स्तोत्रं महापुण्यं तुभ्यं दत्तं मया मुने ॥&lt;br&gt;&#xA;निन्दकायावैष्णवाय न दातव्यं महामुने ॥ २४१ ॥&lt;br&gt;&#xA;यावज्जीवमिदं स्तोत्रं त्रिसन्ध्यं यः पठेन्नरः ॥&lt;br&gt;&#xA;राधामाधवयोः पादपद्मे भक्तिर्भवेदिह ॥ २४२ ॥&lt;br&gt;&#xA;अन्ते लभेत्तयोर्दास्यं शश्वत्सहचरो भवेत् ॥&lt;br&gt;&#xA;अणिमादिकसिद्धिं च सम्प्राप्य नित्यविग्रहम् ॥ २४३ ॥&lt;br&gt;&#xA;व्रतदानोपवासैश्च सर्वैर्नियमपूर्वकैः ॥&lt;br&gt;&#xA;चतुर्णां चैव वेदानां पाठैः सर्वार्थसंयुतैः ॥ २४४ ॥&lt;br&gt;&#xA;सर्वेषां यज्ञतीर्थानां करणैर्विधिबोधितैः ॥&lt;br&gt;&#xA;प्रदक्षिणेन भूमेश्च कृत्स्नाया एव सप्तधा ॥ २४५ ॥&lt;br&gt;&#xA;शरणागतरक्षायामज्ञानां ज्ञानदानतः ॥&lt;br&gt;&#xA;देवानां वैष्णवानां च दर्शनेनापि यत्फलम् ॥ २४६ ॥&lt;br&gt;&#xA;तदेव स्तोत्रपाठस्य कलां नार्हति षोडशीम् ॥&lt;br&gt;&#xA;स्तोत्रस्यास्य प्रभावेण जीवन्मुक्तो भवेन्नरः ॥ २४७ ॥&lt;br&gt;&#xA;नारद उवाच ॥&lt;br&gt;&#xA;सम्प्राप्तं परमाश्चर्यं स्तोत्रं सर्वसुदुर्लभम् ॥&lt;br&gt;&#xA;कवचं चापि देव्याश्च संसारविजयं प्रभो ॥ ॥ २४८ ॥&lt;br&gt;&#xA;कृतं स्तोत्रं सुयत्नेन प्राप्तं तदपि दुर्लभम् ॥&lt;br&gt;&#xA;श्रुत्वा कृष्णकथां चित्रां त्वत्पादाब्जप्रसादतः ॥ २४९ ॥&lt;br&gt;&#xA;अधुना श्रोतुमिच्छामि यद्रहस्यं च तद्वद ॥&lt;br&gt;&#xA;प्रातश्च नगरं दृष्ट्वा किमूचुर्बल्लवा मुने ॥ 4.17.२५० ॥&lt;br&gt;&#xA;श्रीनारायण उवाच ॥&lt;br&gt;&#xA;गतायां तत्र यामिन्यां गते च विश्वकर्मणि ॥&lt;br&gt;&#xA;अरुणोदयवेलायां जनाः सर्वे जजागरुः ॥ २५१ ॥&lt;br&gt;&#xA;उत्थाय दृष्ट्वा नगरं सर्वेभ्योऽपि विलक्षणम् ॥&lt;br&gt;&#xA;किमाश्चर्यं किमाश्चर्यमित्यूचुर्व्रजवासिनः ॥ २५२ ॥&lt;br&gt;&#xA;काश्चिद्गोपान्केचिदूचुः कुत एतदभूदिदम् ॥&lt;br&gt;&#xA;न जाने केन रूपेण को भूमौ प्रभवेदिति ॥ २५३ ॥&lt;br&gt;&#xA;बुबुधे मनसा नन्दो गर्गवाक्यमनुस्मरन् ॥&lt;br&gt;&#xA;श्रीहरेरिच्छया सर्वं जगदेतच्चराचरम् ॥ २५४ ॥&lt;br&gt;&#xA;ब्रह्मादितृणपर्यन्तं यस्य भ्रूभङ्गलीलया ॥&lt;br&gt;&#xA;आविर्भूतं तिरोभूतं तस्यासाध्यं च किं कुतः ॥ २५५ ॥&lt;br&gt;&#xA;विवरेष्वेव यल्लोम्नां ब्रह्माण्डान्यखिलानि च ॥&lt;br&gt;&#xA;ईशस्य तन्महाविष्णोः किमसाध्यं हरेरहो ॥ २५६ ॥&lt;br&gt;&#xA;ब्रह्मानन्तेशधर्माश्च ध्यायन्ते यत्पदाम्बुजम् ॥&lt;br&gt;&#xA;किमसाध्यं तदीशस्य मायामानुषरूपिणः ॥ २५७ ॥&lt;br&gt;&#xA;भ्रामम्भ्रामं तन्नगरं दर्शन्दर्शं गृहङ्गृहम् ॥&lt;br&gt;&#xA;पाठम्पाठं च नामानि सर्वेभ्यो निलयं ददौ ॥ २५८ ॥&lt;br&gt;&#xA;कृत्वा शुभक्षणं नन्दो वृषभानश्च कौतुकी ॥&lt;br&gt;&#xA;चकार सगणैः सार्द्धं मुदाऽऽश्रमनिवेशनम् ॥ २५९ ॥&lt;br&gt;&#xA;सर्वे वृन्दावनस्थाश्च प्रसन्नवदनेक्षणाः ॥&lt;br&gt;&#xA;मुदा प्रवेशनं चक्रुः स्वस्वमाश्रममुत्तमम् ॥ 4.17.२६० ॥&lt;br&gt;&#xA;सर्वे मुमुदिरे गोपाः स्वेस्वे स्थाने मनोहरे ॥&lt;br&gt;&#xA;बालका बालिकाश्चैव चिक्रीडुश्च प्रहर्षिताः ॥ २६१ ॥&lt;br&gt;&#xA;श्रीकृष्णो बलदेवश्च शिशुभिः सह कौतुकात् ॥&lt;br&gt;&#xA;क्रीडां चकार तत्रैव स्थानेस्थाने मनोहरे ॥ २६२ ॥&lt;br&gt;&#xA;इत्येवं कथितं सर्वं निर्माणं नगरस्य च ॥&lt;br&gt;&#xA;अबलानां वने रासमण्डलस्य च नारद ॥ २६३ ॥&lt;br&gt;&#xA;इति श्रीब्रह्मवैवर्ते महापुराणे नारायणनारदसंवादे श्रीवृन्दावननगरवर्णनं नाम सप्तदशोऽध्यायः ॥ १७ ॥&lt;/p&gt;</description>
    </item>
    <item>
      <title>०१८</title>
      <link>https://vishvAsa.github.io/purANam_vaiShNavam/brahma-vaivarta-purANam/04/018/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/018/</guid>
      <description>&lt;p&gt;॥ शौनक उवाच ॥&lt;br&gt;&#xA;अहो किमद्भुतं सूत रहस्यं सुमनोहरम् ॥&lt;br&gt;&#xA;श्रुतं कृष्णस्य चरितं सुखदं मोक्षदं परम् ॥ १ ॥&lt;br&gt;&#xA;सूत उवाच ॥&lt;br&gt;&#xA;श्रुत्वा नगरनिर्माणं नारदो मुनिसत्तमः ॥&lt;br&gt;&#xA;पप्रच्छ कृष्णचरितमपरं सुमनोहरम् ॥ २ ॥&lt;br&gt;&#xA;नारद उवाच ॥&lt;br&gt;&#xA;श्रीकृष्णाख्यानचरितं पीयूषमृषिसत्तम ॥&lt;br&gt;&#xA;ज्ञानसिन्धो निगद मां शिष्यं च शरणागतम् ॥ ३ ॥&lt;br&gt;&#xA;नारदस्य वचः श्रुत्वा मुदा नारायणः स्वयम् ॥&lt;br&gt;&#xA;उवाच परमीशस्य चरितं परमाद्भुतम् ॥ ४ ॥&lt;br&gt;&#xA;श्रीनारायण उवाच ॥&lt;br&gt;&#xA;एकदा बालकैः सार्धं बलेन सह माधवः ॥&lt;br&gt;&#xA;जगाम श्रीमधुवनं यमुनातीरनीरजम् ॥ ५ ॥&lt;br&gt;&#xA;विचेरुर्गोसहस्रैश्च चिक्रीडुर्बालकास्तदा ॥&lt;br&gt;&#xA;विश्रान्तास्तृट्परीताश्च क्षुधा च परिपीडिताः ॥ ६ ॥&lt;br&gt;&#xA;तमूचुर्गोपशिशवः श्रीकृष्णं परया मुदा ॥&lt;br&gt;&#xA;क्षुदस्मान्बाधते कृष्ण किं कुर्मो ब्रूहि किङ्करान्॥७॥&lt;br&gt;&#xA;शिशूनां वचनं श्रुत्वा तानुवाच दयानिधिः ॥&lt;br&gt;&#xA;हितं तथ्यं च वचनं प्रसन्नवदनेक्षणः ॥८॥&lt;br&gt;&#xA;श्रीकृष्ण उवाच ॥&lt;br&gt;&#xA;बाला गच्छत विप्राणां यज्ञस्थानं सुखावहम् ॥&lt;br&gt;&#xA;अन्नं याचत ताञ्छीघ्रं ब्राह्मणांश्च क्रतून्मुखान् ॥ ९ ॥&lt;br&gt;&#xA;विप्रा आङ्गिरसाः सर्वे स्वाश्रमे श्रीवनान्तिके ॥&lt;br&gt;&#xA;यज्ञं कुर्वन्ति विप्राश्च श्रुतिस्मृतिविशारदाः ॥4.18.१०॥&lt;br&gt;&#xA;निःस्पृहा वैष्णवाः सर्वे मां यजन्ति मुमुक्षवः।&lt;br&gt;&#xA;मायया मां न जानन्ति मायामानुषरूपिणम् ॥ ११ ॥&lt;br&gt;&#xA;न चेद्ददति युष्मभ्यमन्नं विप्राः क्रतून्मुखाः ॥&lt;br&gt;&#xA;तत्कान्ता याचत क्षिप्रं दयायुक्ताः शिशून्प्रति ॥ १२ ॥&lt;br&gt;&#xA;श्रीकृष्णवचनं श्रुत्वा ययुर्बालकपुङ्गवाः ॥&lt;br&gt;&#xA;पुरतो ब्राह्मणानां च तस्थुरानम्रकन्धराः ॥ १३ ॥&lt;br&gt;&#xA;इत्यूचुर्बालकाः शीघ्रमन्नं दत्त द्विजोत्तमाः ॥&lt;br&gt;&#xA;न शुश्रुवुर्द्विजाः केचित्केचिच्छ्रुत्वा स्थिताः स्थिताः॥१४॥&lt;br&gt;&#xA;ते ययू रन्धनागारं ब्राह्मण्यो यत्र पाचिकाः ॥&lt;br&gt;&#xA;गत्वा बाला विप्रभार्याः प्रणेमुर्नतकन्धराः ॥ १९ ॥&lt;br&gt;&#xA;नत्वोचुर्बालकाः सर्वे विप्रभार्याः पतिव्रताः ॥&lt;br&gt;&#xA;अन्नं दत्त मातरोऽस्मान्क्षुधार्तान्बालकानपि ॥ १६ ॥&lt;br&gt;&#xA;बालानां वचनं श्रुत्वा दृष्ट्वा तांश्च मनोहरान् ॥&lt;br&gt;&#xA;पप्रच्छुः सादरं साध्व्यः स्मेराननसरोरुहाः ॥१७॥&lt;br&gt;&#xA;विप्रपत्न्य ऊचुः ॥&lt;br&gt;&#xA;के यूयं प्रेषिताः केन कानि नामानि कोविदाः ॥&lt;br&gt;&#xA;दास्यामोऽन्नं बहुविधं व्यञ्जनैः सहितं वरम् ॥ १८ ॥&lt;br&gt;&#xA;ब्राह्मणीनां वचः श्रुत्वा ता ऊचुस्ते मुदाऽन्विताः ॥&lt;br&gt;&#xA;स्निग्धा हसन्तः स्फीताश्च सर्वे गोपालबालकाः ॥ १९ ॥&lt;br&gt;&#xA;बाला ऊचुः ॥&lt;br&gt;&#xA;प्रेषिता रामकृष्णाभ्यां वयं क्षुत्पीडिता भृशम् ॥&lt;br&gt;&#xA;दत्तान्नं मातरोऽस्मभ्यं क्षिप्रं यामस्तदन्तिकम् ॥ 4.18.२० ॥&lt;br&gt;&#xA;इतो विदूरे भाण्डीरे वनाभ्यन्तरमेव च ॥&lt;br&gt;&#xA;वटमूले मधुवने वसन्तौ रामकेशवौ ॥ २१ ॥&lt;br&gt;&#xA;विश्रान्तौ क्षुधितौ तौ च याचेतेऽन्नं च मातरः ॥&lt;br&gt;&#xA;किमु देयमदेयं वा शीघ्रं वदत नोऽधुना ॥ २२ ॥&lt;br&gt;&#xA;गोपानां वचनं श्रुत्वा हृष्टानन्दाश्रुलोचनाः ॥&lt;br&gt;&#xA;पुलकाङ्कितसर्वाङ्गास्तत्पादाब्जमनोरथाः ॥ २३ ॥&lt;br&gt;&#xA;नानाव्यञ्जनसंयुक्तं शाल्यन्नं सुमनोहरम्॥&lt;br&gt;&#xA;पायसं पिष्टकं स्वादु दधि क्षीरं घृतं मधु ॥ २४ ॥&lt;br&gt;&#xA;रौप्ये कांस्ये राजते च पात्रे कृत्वा मुदाऽन्विताः ॥&lt;br&gt;&#xA;ताः सर्वा विप्रपत्न्यश्च प्रययुः कृष्णसन्निधिम् ॥ २५ ॥&lt;br&gt;&#xA;नानामनोरथं कृत्वा मनसा गमनोत्सुकाः ॥&lt;br&gt;&#xA;पतिव्रतास्ता धन्याश्च श्रीकृष्णदर्शनोत्सुकाः ॥ २६ ॥&lt;br&gt;&#xA;श्रीकृष्णं ददृशुर्गत्वा रामं च सह बालकम् ॥&lt;br&gt;&#xA;वटमूले वसन्तं तमुडुमध्ये यथोडुपम् ॥ २७ ॥&lt;br&gt;&#xA;श्यामं किशोरवयसं पीतकौशेयवाससम् ॥&lt;br&gt;&#xA;सुन्दरं सस्मितं शान्तं राधाकान्तं मनोहरम् ॥२८॥&lt;br&gt;&#xA;शरत्पार्वणचन्द्रास्यं रत्नालङ्कारभूषितम् ॥&lt;br&gt;&#xA;रत्नकुण्डलयुग्माभ्यां गण्डस्थलविराजितम् ॥ २९ ॥&lt;br&gt;&#xA;रत्नकेयूरवलयरत्ननूपुरभूषितम् ॥&lt;br&gt;&#xA;आजानुलम्बितां शुभ्रां बिभ्रतं रत्नमालिकाम् ॥ 4.18.३० ॥&lt;br&gt;&#xA;मालतीमालया कण्ठवक्षःस्थलविराजितम्॥&lt;br&gt;&#xA;चन्दनागुरुकस्तूरीकुङ्कुमाञ्चितविग्रहम् ॥३१ ॥&lt;br&gt;&#xA;सुनखं सुकपोलं च पक्व बिम्बाधरं वरम् ॥&lt;br&gt;&#xA;पक्वदाडिमबीजाभं बिभ्रतं दन्तमुत्तमम् ॥ ३२ ॥&lt;br&gt;&#xA;शिखिपिच्छसमायुक्तं बद्धचूडं परात्परम्॥&lt;br&gt;&#xA;कदम्बपुष्पयुग्माभ्यां कर्णमूले विराजितम् ॥ ३३ ॥&lt;br&gt;&#xA;ध्यानासाध्यं योगिनां च भक्तानुग्रहकातरम्॥&lt;br&gt;&#xA;ब्रह्मेशधर्मशेषेन्द्रैः स्तूयमानं मुनीश्वरैः ॥ ३४ ॥&lt;br&gt;&#xA;दृष्ट्वैवमीश्वरं भक्त्या प्रणेमुर्द्विजयोषितः ॥&lt;br&gt;&#xA;स्वानां ज्ञानानुरूपं च तुष्टुवुर्मधुसूदनम् ॥ ३५ ॥&lt;br&gt;&#xA;विप्रपत्न्य ऊचुः ॥&lt;br&gt;&#xA;त्वं ब्रह्म परमं धाम निरीहो निरहङ्कृतिः ॥&lt;br&gt;&#xA;निर्गुणश्च निराकारः साकारः सगुणः स्वयम् ॥३६॥&lt;br&gt;&#xA;साक्षिरूपश्च निर्लिप्तः परमात्मा निराकृतिः ॥&lt;br&gt;&#xA;प्रकृतिः पुरुषस्त्वं च कारणं च तयोः परम्॥ ३७॥&lt;br&gt;&#xA;सृष्टिस्थित्यन्तविषये ये च देवास्त्रयः स्मृताः ॥&lt;br&gt;&#xA;ते त्वदंशाः सर्वबीजा ब्रह्मविष्णुमहेश्वराः ॥ ॥ ३८ ॥&lt;br&gt;&#xA;यस्य लोम्नां च विवरे चाखिलं विश्वमीश्वर॥&lt;br&gt;&#xA;महाविराण्महाविष्णुस्त्वं तस्य जनको विभो ॥ ३९ ॥&lt;br&gt;&#xA;तेजस्त्वं चापि तेजस्वी ज्ञानं ज्ञानी च तत्परः ॥&lt;br&gt;&#xA;वेदेऽनिर्वचनीयस्त्वं कस्त्वां स्तोतुमिहेश्वरः ॥ 4.18.४० ॥&lt;br&gt;&#xA;महदादिसृष्टिसूत्रं पञ्चतन्मात्रमेव च ॥&lt;br&gt;&#xA;बीजं त्वं सर्वशक्तीनां सर्वशक्तिस्वरूपकः ॥ ४१ ॥&lt;br&gt;&#xA;सर्वशक्तीश्वरः सर्वः सर्वशक्त्याश्रयः सदा ॥&lt;br&gt;&#xA;त्वमनीहः स्वयञ्ज्योतिः सर्वानन्दः सनातनः ॥ ४२ ॥&lt;br&gt;&#xA;अहोऽप्याकारहीनस्त्वं सर्वविग्रहवानपि॥&lt;br&gt;&#xA;सर्वेन्द्रियाणां विषयं जानासि नेन्द्रियी भवान् ॥ ४३ ॥&lt;br&gt;&#xA;सरस्वती जडीभूता यत्स्तोत्रे यन्निरूपणे॥&lt;br&gt;&#xA;जडीभूतो महेशश्च शेषो धर्मो विधिः स्वयम्॥ ४४ ॥&lt;br&gt;&#xA;पार्वती कमला राधा सावित्री वेदसूरपि ॥&lt;br&gt;&#xA;वेदश्च जडतां याति के वा शक्ता विपश्चितः ॥ ४९ ॥&lt;br&gt;&#xA;वयं किं स्तवनं कुर्मः स्त्रियः प्राणेश्वरेश्वर ॥&lt;br&gt;&#xA;प्रसन्नो भव नो देव दीनबन्धो कृपां कुरु॥ ॥ ४६ ॥&lt;br&gt;&#xA;इति पेतुश्च ता विप्रपत्न्यस्तच्चरणाम्बुजे ॥&lt;br&gt;&#xA;अभयं प्रददौ ताभ्यः प्रसन्नवदनेक्षणः ॥४७॥&lt;br&gt;&#xA;विप्रपत्नीकृतं स्तोत्रं पूजाकाले च यः पठेत् ॥&lt;br&gt;&#xA;स गतिं विप्रपत्नीनां लभते नात्र संशयः ॥ ४८ ॥&lt;br&gt;&#xA;नारायण उवाच ॥&lt;br&gt;&#xA;ताः पदाम्भोजपतिता दृष्ट्वा श्रीमधुसूदनः ॥&lt;br&gt;&#xA;वरं वृणुत कल्याणं भविता चेत्युवाच ह ॥ ४९ ॥&lt;br&gt;&#xA;श्रीकृष्णस्य वचः श्रुत्वा विप्रपन्त्यो मुदाऽन्विताः॥&lt;br&gt;&#xA;तमूचुर्वचनं भक्त्या भक्तिनम्रात्मकन्धराः ॥4.18.५०॥&lt;br&gt;&#xA;द्विजपत्न्य ऊचुः ॥&lt;br&gt;&#xA;वरं कृष्ण न गृह्णीमो नः स्पृहा त्वत्पदाम्बुजे ॥&lt;br&gt;&#xA;देहि स्वं दास्यमस्मभ्यं दृढां भक्तिं सुदुर्लभाम् ॥ ५१ ॥&lt;br&gt;&#xA;पश्यामोऽनुक्षणं वक्त्रसरोजं तव केशव ॥&lt;br&gt;&#xA;अनुग्रहं कुरु विभो न यास्यामो गृहं पुनः ॥ ५२ ॥&lt;br&gt;&#xA;द्विजपत्नीवचः श्रुत्वा श्रीकृष्णः करुणानिधिः ॥&lt;br&gt;&#xA;ओमित्युक्त्वा त्रिलोकेशस्तस्थौ बालकसंसदि॥ ५३ ॥&lt;br&gt;&#xA;प्रदत्तं विप्रपत्नीभिर्मिष्टमन्नं सुधोपमम् ॥&lt;br&gt;&#xA;बालकान्भोजयित्वा तु स्वयं च बुभुजे विभुः॥५४॥&lt;br&gt;&#xA;एतस्मिन्नन्तरे तत्र शातकुम्भं रथं परम् ॥&lt;br&gt;&#xA;ददृशुर्विप्रपत्न्यश्च पतन्तं गगनादहो ॥५५॥&lt;br&gt;&#xA;रत्नदर्पणसंयुक्तं रत्नसारपरिच्छदम् ॥&lt;br&gt;&#xA;रत्नस्तम्भैर्निबद्धं च सद्रत्नकलशोज्ज्वलम् ॥५६॥&lt;br&gt;&#xA;श्वेतचामरसंयुक्तं वह्निशुद्धांशुकान्वितम् ॥&lt;br&gt;&#xA;पारिजातप्रसूनानां मालाजालैर्विराजितम्॥५७॥&lt;br&gt;&#xA;शतचक्रसमायुक्तं मनोयायि मनोहरम्॥&lt;br&gt;&#xA;वेष्टितं पार्षदैर्दिव्यैर्वनमालाविभूषितैः॥।९८ ॥&lt;br&gt;&#xA;पीतवस्त्रपरीधानै रत्नालङ्कारभूषितैः ॥&lt;br&gt;&#xA;नवयौवनसम्पन्नैः श्यामलैः सुमनोहरैः ॥ ५९ ॥&lt;br&gt;&#xA;द्विभुजैर्मुरलीहस्तैर्गोपवेषधरैर्वरैः ॥&lt;br&gt;&#xA;शिखिपिच्छगुञ्जमालाबद्धवक्रिमचूडकैः ॥ 4.18.६० ॥&lt;br&gt;&#xA;अवरुह्य रथात्तूर्णं ते प्रणम्य हरेः पदम् ॥&lt;br&gt;&#xA;रथमारोहणं कर्तुमूचुर्ब्राह्मणकामिनीः ॥ ६१ ॥&lt;br&gt;&#xA;विप्रभार्या हरिं नत्वा जग्मुर्गोलोकमीप्सितम् ॥&lt;br&gt;&#xA;बभूवुर्गोपिकाः सद्यस्त्यक्त्वा मानुषविग्रहान् ॥ ६२॥&lt;br&gt;&#xA;हरिश्छायां विनिर्माय तासां च विष्णुमायया ॥&lt;br&gt;&#xA;प्रस्थापयामास गृहान्ब्राह्मणानां स्वयं विभुः ॥ ६३ ॥&lt;br&gt;&#xA;विप्राश्च भार्या उद्दिश्य परमोद्विग्नमानसाः ॥&lt;br&gt;&#xA;अन्वेषणं प्रकुर्वन्तो ददृशुः पथि कामिनीः ॥ ६४ ॥&lt;br&gt;&#xA;दृष्ट्वोचुर्ब्राह्मणाः सर्वे तास्ते च विनयान्विताः ॥&lt;br&gt;&#xA;पुलकाङ्कितसर्वाङ्गाः प्रसन्नवदनेक्षणाः ॥ ॥ ६५ ॥&lt;br&gt;&#xA;ब्राह्मणा ऊचुः ॥&lt;br&gt;&#xA;अहोऽतिधन्या यूयं च दृष्टो युष्माभिरीश्वरः ॥&lt;br&gt;&#xA;अस्माकं जीवनं व्यर्थं वेदपाठोऽप्यनर्थकः ॥ ६६ ॥&lt;br&gt;&#xA;वेदे पुराणे सर्वत्र विद्वद्भिः परिकीर्तिताः ॥&lt;br&gt;&#xA;हरेर्विभूतयः सर्वाः सर्वेषां जनको हरिः ॥ ६७ ॥&lt;br&gt;&#xA;तपो जपो व्रतं ज्ञानं वेदा ध्ययनमर्चनम् ॥&lt;br&gt;&#xA;तीर्थस्नानमनशनं सर्वेषां फलदो हरिः ॥ ६८ ॥&lt;br&gt;&#xA;श्रीकृष्णः सेवितो येन किं तस्य तपसां फलैः ॥&lt;br&gt;&#xA;प्राप्तः कल्पतरुर्येन किं तस्यान्येन शाखिना ॥ ६९ ॥&lt;br&gt;&#xA;श्रीकृष्णो हृदये यस्य तस्य किं कर्मभिः कृतैः ॥&lt;br&gt;&#xA;किं वा न सागरस्यैव पौरुषं कूपलङ्घने॥ ॥4.18.७०॥&lt;br&gt;&#xA;इत्येवमुक्त्वा विप्राश्च गृहीत्वा कामिनीवराः ॥&lt;br&gt;&#xA;आजग्मुः स्वगृहं हृष्टास्ताभिः सार्धं च रेमिरे ॥७१॥&lt;br&gt;&#xA;तासां ततोऽधिकं प्रेम क्रीडासु सर्वकर्मसु ॥&lt;br&gt;&#xA;दाक्षिण्यं मायया शक्त्या ब्राह्मणानामतर्कितम् ॥७२॥&lt;br&gt;&#xA;अथ नारायणः सोऽयं बलेन शिशुभिः सह ॥&lt;br&gt;&#xA;जगाम स्वालयं तूर्णं पूर्णब्रह्म सनातनः ॥७३॥&lt;br&gt;&#xA;इत्येवं कथितं सर्वं हरेर्माहात्म्यमुत्तमम् ॥&lt;br&gt;&#xA;पुरा श्रुतं धर्मवक्त्रात्किं भूयः श्रोतुमिच्छसि ॥ ॥ ७४ ॥&lt;br&gt;&#xA;नारद उवाच ॥&lt;br&gt;&#xA;ऋषीन्द्र केन पुण्येन बभूव विप्रयोषिताम् ॥&lt;br&gt;&#xA;मुनीन्द्रयोगसिद्धानां दुर्लभा गतिरीश्वरी ॥ ७५ ॥&lt;br&gt;&#xA;इमाः का वा पुण्यवत्यः पुरा तस्थुर्महीतलम् ॥&lt;br&gt;&#xA;आजग्मुः केन दोषेण वद सन्देहभञ्जनम् ॥ ७६ ॥&lt;br&gt;&#xA;॥ श्रीनारायण उवाच॥&lt;br&gt;&#xA;सप्तर्षीणां रमण्यश्च रूपेणाप्रतिमाः पराः ॥&lt;br&gt;&#xA;गुणवत्यः सुशीलाश्च धर्मिष्ठाश्च पतिव्रताः ॥ ७७ ॥&lt;br&gt;&#xA;नवीनयौवनाः सर्वाः पीनश्रोणि पयोधराः ॥&lt;br&gt;&#xA;दिव्यवस्त्रपरीधाना रत्नालङ्कारभूषिताः ॥ ७८ ॥&lt;br&gt;&#xA;तप्तकाञ्चनवर्णाभाः स्मेराननसरोरुहाः ॥&lt;br&gt;&#xA;मुनीनां मोहितुं शक्ता मानसं वक्रचक्षुषा ॥ ७९ ॥&lt;br&gt;&#xA;दृष्ट्वा तासां स्तनश्रोणिमुखानि सुन्दराणि च ॥&lt;br&gt;&#xA;अनलश्चकमे ताश्च मदनानलपीडितः ॥ 4.18.८० ॥&lt;br&gt;&#xA;अग्निस्थानस्थितानां च शिखया सुरतोन्मुखः ॥&lt;br&gt;&#xA;स्पृष्ट्वा चाङ्गानि तासां च बभूव हृतचेतनः ॥ ८१ ॥&lt;br&gt;&#xA;पतिव्रता न जानन्ति पतिपादाब्जमानसाः ॥&lt;br&gt;&#xA;अग्निरङ्गानि तासां च दर्शन्दर्शं मुमोह च ॥ ८२ ॥&lt;br&gt;&#xA;वह्नेश्च मानसं ज्ञात्वा भगवानङ्गिरा मुनिः ॥&lt;br&gt;&#xA;शशाप तं चेत्युवाच सर्वभक्षो भवेति ह ॥ ८३ ॥&lt;br&gt;&#xA;वह्निः सचेतनो भूत्वा तुष्टाव मुनिपुङ्गवम् ॥&lt;br&gt;&#xA;व्रीडया नम्रवदनश्चकम्पे ब्रह्मतेजसा ॥८४ ॥&lt;br&gt;&#xA;क्रुद्धो मुनिवरः स्पृष्टाः कामिन्यश्च शशाप ह ॥&lt;br&gt;&#xA;यात यूयं पापयुक्ता मानुषीं योनिमेव च ॥ ८५ ॥&lt;br&gt;&#xA;भारते ब्राह्मणानां च गृहे लभत जन्म वै ॥&lt;br&gt;&#xA;करिष्यन्ति विवाहं च युष्माकं कुलजा द्विजाः ॥ ८६ ॥&lt;br&gt;&#xA;श्रुत्वा वाक्यं मुनेस्ताश्च रुरुदुः प्रेमविह्वलाः ॥&lt;br&gt;&#xA;पुटाञ्जलियुताः सर्वा ऊचुस्तं विदुषां वरम् ॥ ८७ ॥&lt;br&gt;&#xA;मुनिपत्न्य ऊचुः ॥&lt;br&gt;&#xA;न त्यजास्मान्मुनिश्रेष्ठ निष्पापाश्च पतिव्रताः ॥&lt;br&gt;&#xA;अजानन्त्यः परस्पृष्टा न च नस्त्यक्तुमर्हसि ॥ ८८॥&lt;br&gt;&#xA;भक्तानां किङ्करीणां च न दण्डं कर्तुमर्हसि॥&lt;br&gt;&#xA;युष्माकं चरणाम्भोजं कदा द्रक्ष्यामहे वयम्॥ ॥ ८९ ॥&lt;br&gt;&#xA;खड्गच्छेदाद्वज्रपातात्सर्वप्रहरणान्मुने ॥&lt;br&gt;&#xA;दारुणः कान्तविच्छेदः साध्वीनां दुःसहः सदा ॥ 4.18.९० ॥&lt;br&gt;&#xA;ब्रह्मिष्ठानां गुणवतां परान्कान्तान्महामुनीन् ॥&lt;br&gt;&#xA;एवम्भूतान्कथं त्यक्त्वा यास्यामः पृथिवीतलम्॥९१॥&lt;br&gt;&#xA;यास्यामो यदि विप्रेश कदाऽत्रागमनं वद ॥&lt;br&gt;&#xA;अज्ञानस्पर्शदोषश्च न स्यान्नो विधिबोधितः॥ ९२॥&lt;br&gt;&#xA;अहल्यया पुनः प्राप्तः स्वामीन्द्रस्य प्रधर्षणात् ॥&lt;br&gt;&#xA;सा सम्भोगात्पुनः शुद्धा स्पर्शनाद्वर्जिता वयम् ॥९३॥&lt;br&gt;&#xA;विचारं कुरु धर्मिष्ठ वेदवेदाङ्गपारग॥&lt;br&gt;&#xA;विश्वकर्तुश्च पुत्रस्त्वं सर्ववेदविदां वर॥९४ ॥&lt;br&gt;&#xA;अन्येषां च भयात्कान्ता व्रजन्ति शरणं पतिम्॥&lt;br&gt;&#xA;स्वकान्तभयसंविग्नाः शरणं कं व्रजन्ति ताः ॥९५॥&lt;br&gt;&#xA;अभयं देहि धर्मिष्ठ भययुक्ताभ्य एव च॥&lt;br&gt;&#xA;पुत्रे शिष्ये कलत्रे च को दण्डं कर्तुमक्षमः ॥ ९६ ॥&lt;br&gt;&#xA;दुर्बलः सबलो वापि स्ववस्तूनामपीश्वरः ॥&lt;br&gt;&#xA;स्वद्रव्यविक्रयं कर्तुं न चान्यो रक्षितुं क्षमः ॥९७ ॥&lt;br&gt;&#xA;कामिनीनां वचः श्रुत्वा दयालुर्मुनिपुङ्गवः ॥&lt;br&gt;&#xA;प्रेम्णा रुरोद तासां च निरीक्ष्य मुखपङ्कजम् ॥९८॥&lt;br&gt;&#xA;वेदवेदाङ्गपारज्ञो ज्ञानिनां योगिनां वरः ॥&lt;br&gt;&#xA;पत्नीविच्छेदविषये मूर्च्छां प्राप तथापि सः ॥९९॥&lt;br&gt;&#xA;सर्वे बभूवुः शोकार्ता विरहोद्विग्नमानसाः॥&lt;br&gt;&#xA;निरीक्ष्य तासां वक्त्राणि तस्थुः पुत्तलिका यथा॥ ॥ 4.18.१०० ॥&lt;br&gt;&#xA;कृत्वा विलापं सुचिरं सर्ववेदविदां वरः ॥&lt;br&gt;&#xA;भ्रातृभिश्च सहालोच्य ता उवाच शुचाऽऽतुरः ॥१०१॥&lt;br&gt;&#xA;अङ्गिरा उवाच ॥&lt;br&gt;&#xA;यूयं शृणुत वक्ष्यामि वचनं सत्यमेव च ॥&lt;br&gt;&#xA;स्वकर्मभोगिनां भोगमाकर्माच्च श्रुतौ श्रुतम् ॥ १०२ ॥&lt;br&gt;&#xA;गतो भोगश्च युष्माकमस्माभिः सह निश्चितम् ॥&lt;br&gt;&#xA;गते भोगे पुनर्भोगो न हि वेदे निरूपितः ॥ १०३ ॥&lt;br&gt;&#xA;शुभाशुभं च यत्कर्म भारते कृतिभिः सह ॥&lt;br&gt;&#xA;नाभुक्तं क्षीयते कर्म जन्मकोटिशतैरपि ॥ १०४ ॥&lt;br&gt;&#xA;परभुक्तां च कान्तां च यो भुङ्क्ते स नराधमः ॥&lt;br&gt;&#xA;स पच्यते कालसूत्रे यावच्चन्द्रदिवाकरौ ॥ १०९ ॥&lt;br&gt;&#xA;न सा दैवे न सा पैत्र्ये पाकार्हा पापसंयुता ॥&lt;br&gt;&#xA;तस्या आलिङ्गने भर्ता भ्रष्टश्रीस्तेजसा हतः ॥ १०६ ॥&lt;br&gt;&#xA;देवताः पितरस्तस्य हव्यदाने च तर्पणे ॥&lt;br&gt;&#xA;सुखिनो न भवन्त्येवमित्याह कमलोद्भवः ॥ १०७ ॥&lt;br&gt;&#xA;तस्माद्यत्नेन भार्याया रक्षणं कुरुते सुधीः ॥&lt;br&gt;&#xA;अन्यथा पापभाग्भर्ता निश्चितं नरकं व्रजेत् ॥ १०८॥&lt;br&gt;&#xA;पदेपदे सावधानः कान्तां रक्षति पण्डितः ॥&lt;br&gt;&#xA;न व्रती न स्थली योषा दोषाणां च करण्डिका ॥ १०९ ॥&lt;br&gt;&#xA;कलत्रं पाकपात्रं च सदा रक्षितुमर्हति ॥&lt;br&gt;&#xA;परस्पर्शादशुद्धां च शुद्धां स्वस्पर्शने सदा ॥ 4.18.११० ॥&lt;br&gt;&#xA;स्वकान्तं च परित्यज्य परं गच्छति याऽधमा ॥&lt;br&gt;&#xA;कुम्भीपाकं सा प्रयाति यावच्चन्द्रदिवाकरौ ॥ १११ ॥&lt;br&gt;&#xA;तामेव यमदूताश्च संस्थाप्य नरकान्तरे ॥&lt;br&gt;&#xA;उत्तिष्ठति विदूराच्चेत्कुर्वन्ति दण्डताडनाम् ॥ ११२ ॥&lt;br&gt;&#xA;सर्पप्रमाणाः कीटाश्च तीक्ष्णदंष्ट्राः सुदारुणाः ॥&lt;br&gt;&#xA;दशन्ति पुंश्चलीं तत्र सततं च दिवानिशम् ॥ ११३ ॥&lt;br&gt;&#xA;विकृताकारशब्दं च करोति शाश्वतं भिया ॥&lt;br&gt;&#xA;न ममार प्रहारेण सूक्ष्मदेहविधारिणी ॥ ११४ ॥&lt;br&gt;&#xA;मुहूर्तार्धं सुखं भुक्त्वा लोकेऽत्र यशसा हता ॥&lt;br&gt;&#xA;पतिता परलोके च गतिमेतादृशीं लभेत् ॥ ११५ ॥&lt;br&gt;&#xA;परस्पृष्टा च वै नारी या स्पृहां कुरुते परम् ॥&lt;br&gt;&#xA;साऽपि दुष्टा परित्याज्या चेत्याह कमलोद्भवः ॥ ११६ ॥&lt;br&gt;&#xA;तस्मान्नारी परैर्यत्नाददृष्टा कृतिभिः कृता ॥&lt;br&gt;&#xA;असूर्यम्पश्या या दाराः शुद्धास्ताश्च पतिव्रताः ॥ ११७ ॥&lt;br&gt;&#xA;स्वच्छन्दगामिनी या च स्वतन्त्रा सूकरीसमा ॥&lt;br&gt;&#xA;अन्तर्दुष्टा सदा सैव निश्चितं परगामिनी ॥ ११८ ॥&lt;br&gt;&#xA;स्वामिसाध्या च या नारी कुलधर्मभिया स्थिता ॥&lt;br&gt;&#xA;कान्तेन सार्द्धं सा कान्ता वैकुण्ठं याति निश्चितम् ॥ ११९ ॥&lt;br&gt;&#xA;यात यूयं च पृथिवीं मानुषीं योनिमीप्सिताम् ॥&lt;br&gt;&#xA;कृष्णदर्शनमात्रेण गोलोकं यास्यथ ध्रुवम् ॥4.18.१२०॥&lt;br&gt;&#xA;हरिणा निर्मिताश्छाया युष्माकं योगमायया ॥&lt;br&gt;&#xA;ता विप्रमन्दिरे स्थित्वा चागमिष्यन्ति नो ध्रुवम् ॥१२१॥&lt;br&gt;&#xA;पुनरंशेन नः पत्न्यो भविष्यथ न संशयः ॥&lt;br&gt;&#xA;युष्माकं मम शापश्च बभूव च वराधिकः ॥ १२२ ॥&lt;br&gt;&#xA;इत्येवमुक्त्वा स मुनिर्विरराम शुचाऽन्वितः ॥&lt;br&gt;&#xA;ता आगत्य महीं शापाद्बभूवुर्विप्रयोषितः ॥ १२३ ॥&lt;br&gt;&#xA;दत्त्वाऽन्नं हरये भक्त्या प्रजग्मुर्हरिमन्दिरम् ॥&lt;br&gt;&#xA;बभूव निश्चितं तासां शापश्च सम्पदोऽधिकः ॥ १२४ ॥&lt;br&gt;&#xA;निन्द्या नीचा च सम्पत्तिर्विपत्तिर्महतो वरा ॥&lt;br&gt;&#xA;अहो सद्यः सतां कोपश्चोपकाराय कल्पते ॥ १२५ ॥&lt;br&gt;&#xA;विना विपत्तेर्महिमा कुतः कस्य भवेद्भुवि ॥&lt;br&gt;&#xA;भूताः कान्तपरित्यागान्मुक्ता ब्राह्मणयोषितः ॥ १२६ ॥&lt;br&gt;&#xA;इत्येवं कथितं सर्वं हरेश्चरितमुत्तमम् ॥&lt;br&gt;&#xA;अहो पुण्यवतीनां च मोक्षाख्यानं मनोहरम् ॥ १२७ ॥&lt;br&gt;&#xA;श्रीकृष्णाख्यानं विप्रेन्द्र नूत्नं नूत्नं पदेपदे ॥&lt;br&gt;&#xA;न हि तृप्तिः श्रुतवतां केन श्रेयसि तृप्यते ॥ १२८ ॥&lt;br&gt;&#xA;यावद्रम्यं तत्कथितं यच्छ्रुतं गुरुवक्त्रतः ॥&lt;br&gt;&#xA;वद मां वाञ्छितं यत्ते किं भूयः श्रोतुमिच्छसि ॥ १२९ ॥&lt;br&gt;&#xA;नारद उवाच ॥&lt;br&gt;&#xA;यद्यच्छ्रुतं त्वया पूर्वं गुरुवक्त्रात्कृपानिधे ॥&lt;br&gt;&#xA;मङ्गलं कृष्णचरितं तन्मे ब्रूहि जगद्गुरो ॥ 4.18.१३० ॥&lt;br&gt;&#xA;सूत उवाच ॥&lt;br&gt;&#xA;श्रुत्वा देवर्षिवचनमृषिर्नारायणः स्वयम् ॥&lt;br&gt;&#xA;अपरं कृष्णमाहात्म्यं प्रवक्तुमुपचक्रमे॥ १३१ ॥&lt;br&gt;&#xA;इति श्रीब्रह्मवैवर्ते महापुराण्रे श्रीकृष्णजन्मखण्डे विप्रपत्नीमोक्ष णप्रस्तावोनामाष्टादशोऽध्यायः ॥ ॥ १८ ॥&lt;/p&gt;</description>
    </item>
    <item>
      <title>०१९</title>
      <link>https://vishvAsa.github.io/purANam_vaiShNavam/brahma-vaivarta-purANam/04/019/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/019/</guid>
      <description>&lt;p&gt;श्रीनारायण उवाच ॥&lt;br&gt;&#xA;एकदा बालकैः सार्धं बलदेवं विना हरिः ॥&lt;br&gt;&#xA;जगाम यमुनातीरं यत्र कालियमन्दिरम् ॥ १ ॥&lt;br&gt;&#xA;परिपक्वफलं भुक्त्वा यमुनातीरजे वने ॥&lt;br&gt;&#xA;स्वेच्छामयस्तृट्परीतः पपौ च निर्मलं जलम् ॥ २ ॥&lt;br&gt;&#xA;गोकुलं चारयामास शिशुभिः सह कानने ॥&lt;br&gt;&#xA;विजहार च तैः सार्द्धं स्थापयामास गोकुलम् ॥ ३ ॥&lt;br&gt;&#xA;क्रीडानिमग्नचित्तोऽयं बालकाश्च मुदाऽन्विताः ॥&lt;br&gt;&#xA;भुक्त्वा नवतृणं गावो विषतोयं पपुर्मुने ॥४ ॥&lt;br&gt;&#xA;विषाक्तं च जलं पीत्वा दारुणान्तकचेष्टया ॥&lt;br&gt;&#xA;ज्वालाभिः कालकूटानां सद्यः प्राणांश्च तत्यजुः ॥५॥&lt;br&gt;&#xA;दृष्ट्वा मृतं गोसमूहं गोपाश्चिन्ताकुला भिया ॥&lt;br&gt;&#xA;विषण्णवदनाः सर्वे तमूचुमर्धुसूदनम् ॥ ६ ॥&lt;br&gt;&#xA;ज्ञात्वा सर्वं जगन्नाथो जीवयामास गोकुलम् ॥&lt;br&gt;&#xA;उत्तस्थुस्तत्क्षणं गावो ददृशुः श्रीहरेर्मुखम् ॥७॥&lt;br&gt;&#xA;कृष्णः कदम्बमारुह्य यमुनानीरतीरजम् ॥&lt;br&gt;&#xA;पपात सर्पभवने नागमध्ये नराकृतिः ॥ ८ ॥&lt;br&gt;&#xA;शतहस्तप्रमाणं च जलोत्थानं बभूव ह ॥&lt;br&gt;&#xA;बाला हर्षं विषादं च मेनिरे तत्र नारद ॥ ९ ॥&lt;br&gt;&#xA;सर्पो नराकृतिं दृष्ट्वा कालियः क्रोधविह्वलः ॥&lt;br&gt;&#xA;जग्राह श्रीहरिं तूर्णं तप्तलोहं यथा नरः ॥ 4.19.१० ॥&lt;br&gt;&#xA;दग्धकण्ठोदरो नागश्चोद्विग्नो ब्रह्मतेजसा ॥&lt;br&gt;&#xA;प्राणा यान्त्येवमुक्त्वा च चकारोद्वमनं पुनः ॥ ११ ॥&lt;br&gt;&#xA;भग्नदन्तो रक्तमुखः कृष्णवज्राङ्गचर्वणात् ॥&lt;br&gt;&#xA;रक्तवक्त्रस्य भगवानुत्तस्थौ मस्तकोपरि ॥१२॥&lt;br&gt;&#xA;नागो विश्वम्भराक्रान्तः स प्राणांस्त्यक्तुमुद्यतः ॥&lt;br&gt;&#xA;चकार रक्तोद्वमनं पपात मूर्च्छितो मुने ॥ १३ ॥&lt;br&gt;&#xA;दृष्ट्वा तं मूर्छितं नागा रुरुदुः प्रेमविह्वलाः ॥ १४ ॥&lt;br&gt;&#xA;केचित्पलायिता भीताः केचित्प्रविविशुर्बिलम् ॥&lt;br&gt;&#xA;मरणाभिमुखं कान्तं दृष्ट्वा सा सुरसा सती ॥१५॥&lt;br&gt;&#xA;नागिनीभिः सह प्रेम्णा रुरोद पुरतो हरेः ॥&lt;br&gt;&#xA;पुटाञ्जलियुता तूर्णं प्रणम्य श्रीहरिं भिया॥&lt;br&gt;&#xA;धृत्वा पादारविन्दे च तमुवाच भियाऽऽकुला ॥ १६ ॥&lt;br&gt;&#xA;सुरसोवाच ॥ ॥&lt;br&gt;&#xA;हे जगत्कान्त मे कान्तं देहि मानं च मानद ॥&lt;br&gt;&#xA;पतिः प्राणाधिकः स्त्रीणां नास्ति बन्धुश्च तत्परः ॥ १७ ॥&lt;br&gt;&#xA;सकलभुवननाथ प्राणनाथं मदीयं न कुरु वधमनन्त प्रेमसिन्धो सुबन्धो ॥&lt;br&gt;&#xA;अखिलभुवनबन्धो राधिकाप्रेमसिन्धो पतिमिह कुरु दानं मे विधातुर्विधातः ॥ १८ ॥&lt;br&gt;&#xA;त्रिनयनविधिशेषाः षण्मुखश्चास्यसङ्घैः स्तवनविषयजाड्यात्स्तोतुमीशा न वाणी॥&lt;br&gt;&#xA;खलु निखिलवेदाःस्तोतुमन्येऽपि देवाः स्तवनविषयशक्ताः सन्ति सन्तस्तवैव ॥ १९॥&lt;br&gt;&#xA;कुमतिरहमधिज्ञा योषितां क्वाधमा वा क्व भुवनगतिरीशश्चक्षुषोऽगोचराऽपि॥&lt;br&gt;&#xA;विधिहरिहरशेषैः स्तूयमानश्च यस्त्वमतनुमनुजमीशं स्तोतुमिच्छामि तं त्वाम् ॥ ॥ 4.19.२० ॥&lt;br&gt;&#xA;स्तवनविषयभीता पार्वती कस्य पद्मा श्रुतिगणजनयित्री स्तोतुमीशा न यं त्वाम् ॥&lt;br&gt;&#xA;कलिकलुषनिमग्ना वेदवेदाङ्गशास्त्र श्रवणविषयमूढा स्तोतुमिच्छामि किं त्वाम्॥२१॥&lt;br&gt;&#xA;शयानो रत्नपर्यङ्के रत्नभूषणभूषितः ॥&lt;br&gt;&#xA;रत्नभूषणभूषाङ्गो राधावक्षसि संस्थितः॥ ॥ २२ ॥&lt;br&gt;&#xA;चन्दनोक्षितसर्वाङ्गः स्मेराननसरोरुहः ॥&lt;br&gt;&#xA;प्रोद्यत्प्रेमरसाम्भोधौ निमग्नः सततं सुखात् ॥२३ ॥&lt;br&gt;&#xA;मल्लिकामालतीमालाजालैः शोभितशेखरः ॥&lt;br&gt;&#xA;पारिजातप्रसूनानां गन्धामोदितमानसः ॥ २४ ॥&lt;br&gt;&#xA;पुंस्कोकिलकलध्वानैर्भ्रमरध्वनिसंयुतैः ॥&lt;br&gt;&#xA;कुसुमेषु विकारेण पुलकाङ्कितविग्रहः ॥२५॥&lt;br&gt;&#xA;प्रियाप्रदत्तताम्बूलं भुक्तवान्यः सदा मुदा ॥&lt;br&gt;&#xA;वेदा अशक्ता यं स्तोतुं जडीभूता विचक्षणाः ॥ २६॥&lt;br&gt;&#xA;तमनिर्वचनीयं च किं स्तौमि नागवल्लभा ॥&lt;br&gt;&#xA;वन्देऽहं त्वत्पदाम्भोजं ब्रह्मेशशेषसेवितम् ॥२७॥&lt;br&gt;&#xA;लक्ष्मीसरस्वतीदुर्गा जाह्नवी वेदमातृभिः ॥&lt;br&gt;&#xA;सेवितं सिद्धसङ्घैश्च मुनीन्द्रैर्मनुभिः सदा ॥२८॥&lt;br&gt;&#xA;निष्कारणायाखिलकारणाय सर्वेश्वरायापि परात्पराय ॥&lt;br&gt;&#xA;स्वयम्प्रकाशाय परावराय परावराणामधिपाय ते नमः ॥ २९ ॥&lt;br&gt;&#xA;हे कृष्ण हे कृष्ण सुरासुरेश ब्रह्मेश शेषेश प्रजापतीश॥&lt;br&gt;&#xA;मुनीश मन्वीश चराचरेश सिद्धीश सिद्धेश गणेश पाहि॥4.19.३०॥&lt;br&gt;&#xA;धर्मेश धर्मीश शुभाशुभेश वेदेश वेदेष्वनिरूपितश्च॥&lt;br&gt;&#xA;सर्वेश सर्वात्मक सर्वबन्धो जीवीश जीवेश्वर पाहि मत्प्रभुम् ॥ ३१ ॥&lt;br&gt;&#xA;इत्येवं स्तवनं कृत्वा भक्तिनम्रात्मकन्धरा ॥&lt;br&gt;&#xA;विधृत्य चरणाम्भोजं तस्थौ नागेशवल्लभा ॥ ३२ ॥&lt;br&gt;&#xA;नागपत्नीकृतं स्तोत्रं त्रिसन्ध्यं यः पठेन्नरः ॥&lt;br&gt;&#xA;सर्वपापात्प्रमुक्तस्तु यात्यन्ते श्रीहरेः पदम्॥३३॥&lt;br&gt;&#xA;इह लोके हरेर्भक्तिमन्ते दास्यं लभेद्ध्रुवम् ॥&lt;br&gt;&#xA;लभते पार्षदो भूत्वा सालोक्यादिचतुष्टयम् ॥ ३४ ॥&lt;br&gt;&#xA;नारद उवाच ॥&lt;br&gt;&#xA;नागपत्नीवचः श्रुत्वा भगवान्सर्वनन्दनः ॥&lt;br&gt;&#xA;प्रहृष्टोत्फुल्लनयनः किमुवाच हरिः स्वयम् ॥ ३९ ॥&lt;br&gt;&#xA;कथयस्व महाभाग रहस्यं परमाद्भुतम् ॥&lt;br&gt;&#xA;सूत उवाच ॥&lt;br&gt;&#xA;नारदस्य वचः श्रुत्वा भगवान्सर्वदर्शनः ॥ ३६ ॥&lt;br&gt;&#xA;उवाच परमात्मानं मधुवृन्दं पदेपदे ॥&lt;br&gt;&#xA;नारायण उवाच ॥&lt;br&gt;&#xA;नागपत्नीवचः श्रुत्वा श्रीकृष्णस्तमुवाच ह ॥ ३७ ॥&lt;br&gt;&#xA;पुटाञ्जलियुतां पादे पतितां भयविह्वलाम् ॥&lt;br&gt;&#xA;श्रीकृष्ण उवाच ॥&lt;br&gt;&#xA;उत्तिष्ठोत्तिष्ठ नागेशे वरं वृणु भयं त्यज ॥ ३८ ॥&lt;br&gt;&#xA;गृहाण कान्तं हे मातर्मद्वरादजरामरम् ॥&lt;br&gt;&#xA;कालिन्दीह्रदमुत्सृज्य स्वकीयं भवनं व्रज ॥३९॥&lt;br&gt;&#xA;भर्त्रा सगोष्ठ्या सार्द्धं च गच्छ वत्से सुखी भव ॥&lt;br&gt;&#xA;अद्य प्रभृति नागेशि भूता कन्या च त्वं मम ॥ 4.19.४० ॥&lt;br&gt;&#xA;त्वत्प्राणाधिक एवायं जामाता च न संशयः ॥&lt;br&gt;&#xA;मत्पादपद्मचिह्नेन गरुडस्त्वत्पतिं शुभे ॥ ४१ ॥&lt;br&gt;&#xA;कृत्वा च स्तवनं भक्त्या प्रणमिष्यति मत्पदम् ॥&lt;br&gt;&#xA;त्यज त्वं गरुडाद्भीतिं शीघ्रं रमणकं व्रज॥४२॥&lt;br&gt;&#xA;ह्रदान्निर्गच्छ वत्से त्वं वरं वृणु यथेप्सितम् ॥&lt;br&gt;&#xA;श्रीकृष्णस्य वचः श्रुत्वा प्रसन्नवदनेक्षणा ॥ ४३ ॥&lt;br&gt;&#xA;उवाच साश्रुनेत्रा सा भक्तिनम्रात्मकन्धरा ॥&lt;br&gt;&#xA;सुरसोवाच ॥ वरं दास्यसि चेदानीं वरदेश्वर मेऽपि च ॥ ४४ ॥&lt;br&gt;&#xA;त्वत्पादाब्जे दृढां भक्तिं निश्चलां दातुमर्हसि ॥&lt;br&gt;&#xA;मन्मनस्त्वत्पदात्म्भोजे भ्रमतु भ्रमरो यथा ॥ ४२॥&lt;br&gt;&#xA;तव स्मृतर्विस्मृतिर्न कदाऽपि न भविष्यति ॥&lt;br&gt;&#xA;स्वकान्ते मम सौभाग्यं कान्तोऽयं ज्ञानिनां वरः ॥४६॥&lt;br&gt;&#xA;इत्येवं प्रार्थनीयं च परिपूर्णं कुरु प्रभो ॥&lt;br&gt;&#xA;इत्येवमुक्त्वा सर्पस्त्री प्रतस्थौ पुरतो हरेः ॥४७॥&lt;br&gt;&#xA;शरत्पार्वणचन्द्रास्यं ददर्श श्रीहरेर्मुखम्॥&lt;br&gt;&#xA;लोचनाभ्यां पपौ वक्त्रं निमेषरहितं सती ॥ ४८ ॥&lt;br&gt;&#xA;सर्वाङ्गपुलकोद्भिन्ना सानन्दाश्रुपरिप्लुता ॥&lt;br&gt;&#xA;सुन्दरं बालकं दृष्ट्वा पुत्रस्नेहं प्रकुर्वती॥ ॥ ४९ ॥&lt;br&gt;&#xA;उवाच पुनरेवेदं भक्त्युद्रेकपरिप्लुता ॥&lt;br&gt;&#xA;न यास्यामि रमणकं तत्र नास्ति प्रयोजनम् ॥ 4.19.५० ॥&lt;br&gt;&#xA;सर्पः करोतु संसारं कुरु मां निजकिङ्करीम् ॥&lt;br&gt;&#xA;न वाञ्छा मम हे कृष्ण सालोक्यादिचतुष्टये ॥५१॥&lt;br&gt;&#xA;त्वत्पदाम्भोजसेवायाः कलां नार्हन्ति षोडशीम् ॥&lt;br&gt;&#xA;विना त्वत्पादसेवां च यो वाञ्छति वरान्तरम्॥५२॥&lt;br&gt;&#xA;भारते दुर्लभं जन्म लब्ध्वाऽसौ वञ्चितः स्वयम्॥&lt;br&gt;&#xA;नागपत्न्या वचः श्रुत्वा स्मेराननसरोरुहः॥५३॥&lt;br&gt;&#xA;प्रसन्नमानसः श्रीमानोमित्येवमुवाच ह ॥&lt;br&gt;&#xA;एतस्मिन्नन्तरे दिव्यः सद्रत्नसारनिर्मितः ॥ ५४ ॥&lt;br&gt;&#xA;आजगाम रथस्तूर्णमुद्दीप्तस्तेजसा मुने ॥&lt;br&gt;&#xA;पार्षदप्रवरैर्युक्तो वस्त्रमालापरिच्छदः ॥ ५५ ॥&lt;br&gt;&#xA;शतचक्रो वायुवेगो मनोयायी मनोहरः ॥&lt;br&gt;&#xA;अवरुह्य रथात्तूर्णं श्यामलाः श्याम किङ्कराः ॥५६॥&lt;br&gt;&#xA;प्रणम्य कृष्णं तां नीत्वा जग्मुर्गोलोकमुत्तमम् ॥&lt;br&gt;&#xA;हरिश्छायां विनिर्माय ददौ सर्पाय तेजसा ॥९७ ॥&lt;br&gt;&#xA;स च किञ्चिन्न बुबुधे मोहितो विष्णुमायया॥&lt;br&gt;&#xA;अवरुह्य सर्पमूर्ध्नः श्रीकृष्णः करुणानिधिः॥५८॥&lt;br&gt;&#xA;ददौ हस्तं च कृपया शीघ्रं कालियमस्तके ॥&lt;br&gt;&#xA;सम्प्राप्य चेतनां सद्यो ददर्श पुरतो हरिम्॥५९॥&lt;br&gt;&#xA;पुटाञ्जलियुतां साश्रुपूर्णां च सुरसां सतीम् ॥&lt;br&gt;&#xA;प्रणनाम हरिं सद्यो रुरोद प्रेमविह्वलः ॥4.19.६० ॥&lt;br&gt;&#xA;भक्त्युद्रेकात्साश्रुनेत्रां पुलकाङ्कितविग्रहाम् ॥&lt;br&gt;&#xA;तूष्णीम्भूतां च तां दृष्ट्वा समुवाच कृपानिधिः ॥&lt;br&gt;&#xA;यदीश्वरस्य सततं योग्यायोग्ये समा कृपा ॥६१॥&lt;br&gt;&#xA;श्रीकृष्ण उवाच ॥&lt;br&gt;&#xA;वरं वृणु त्वं कालीय यस्ते मनसि वर्तते ॥६२॥&lt;br&gt;&#xA;त्वं मे प्राणाधिको वत्स सुखं तिष्ठ भयं त्यज ॥&lt;br&gt;&#xA;तस्याहमनुगृह्णाणि योऽतिभक्तो ममांशजः ॥६३॥&lt;br&gt;&#xA;किञ्चित्तद्दमनं कृत्वा त्वत्प्रसादं करोम्यहम् ॥&lt;br&gt;&#xA;त्वद्वंशजातान्सर्पांश्च हन्ति यो मानवाधमः ॥ ६४॥&lt;br&gt;&#xA;ब्रह्महत्यासमं पापं भविता तस्य निश्चितम् ॥&lt;br&gt;&#xA;मत्पादपद्मचिह्ने यः करोति दण्डताडनम् ॥५५॥&lt;br&gt;&#xA;द्विगुणं ब्रह्महत्याया भविता तस्य किल्बिषम्॥&lt;br&gt;&#xA;लक्ष्मीर्यास्यति तद्गेहाच्छापं दत्त्वा सुदारुणम् ॥६६॥&lt;br&gt;&#xA;वंशायुर्यशसा हानिर्भविता तस्य निश्चितम् ॥&lt;br&gt;&#xA;ध्रुवं वर्षशतं कालसूत्रे यास्यति मद्गिरा ॥६७॥&lt;br&gt;&#xA;त्वत्प्रमाणाः कीटसङ्घा दंशिष्यन्ति च सन्ततम् ॥&lt;br&gt;&#xA;भोगान्ते जन्म लब्ध्वा च तन्मृत्युस्तस्य दंशनात् ॥ ६८ ॥&lt;br&gt;&#xA;तस्य वंशोद्भवानां च त्वद्वंशाद्भविता भयम् ॥&lt;br&gt;&#xA;ये च त्वद्वंशजान्दृष्ट्वा सुपदाङ्कं मदीयकम् ॥ ६९ ॥&lt;br&gt;&#xA;प्रणमिष्यन्ति भक्त्या ते मुच्यन्ते सर्वपातकात् ॥&lt;br&gt;&#xA;गच्छ शीघ्रं रमणकं त्यज भीतिं खगाधिपात् ॥4.19.७०॥&lt;br&gt;&#xA;मत्पदाङ्कं मूर्ध्नि दृष्ट्वा त्वां भक्त्या प्रणमिष्यति ॥&lt;br&gt;&#xA;तव त्वद्वंशजानां च गरुडान्न भयं क्वचित् ॥७१॥&lt;br&gt;&#xA;सर्वेषां ज्ञातिसर्पाणां वरोऽद्य भव मद्वरात् ॥&lt;br&gt;&#xA;वरं किं परमं वत्स वाञ्छितं वरयाधुना ॥ ७२ ॥&lt;br&gt;&#xA;भयं त्यक्त्वा कथय मां त्वदीयं दुःखभञ्जनम् ॥&lt;br&gt;&#xA;श्रीकृष्णवचनं श्रुत्वा कालियः कम्पितो भिया ॥&lt;br&gt;&#xA;पुटाञ्जलियुतो भूत्वा तमुवाच भुजङ्गमः ॥ ७३ ॥&lt;br&gt;&#xA;कालिय उवाच ॥&lt;br&gt;&#xA;वरेऽन्यस्मिन्मम विभो वाञ्छा नास्ति वरप्रद ॥ ॥ ७४ ॥&lt;br&gt;&#xA;भक्तिं स्मृतिं त्वत्पदाब्जे देहि जन्मनि जन्मनि ॥&lt;br&gt;&#xA;जन्म ब्रह्मकुले वाऽपि तिर्यग्योनिषु वा समम् ॥ ७५ ॥&lt;br&gt;&#xA;तद्भवेत्सफलं यत्र स्मृतिस्त्वच्चरणाम्बुजे ॥&lt;br&gt;&#xA;तन्निष्फलः स्वर्गवासो नास्ति चेत्त्वत्पदस्मृतिः ॥ ७६ ॥&lt;br&gt;&#xA;त्वत्पादध्यानयुक्तस्य यत्तत्स्थानं च तत्परम् ॥&lt;br&gt;&#xA;क्षणं वा कोटिकल्पं वा पुरुषायुः क्षयोऽस्तु वा ॥ ७७ ॥&lt;br&gt;&#xA;यदि त्वत्सेवया याति सफलो निष्कलोऽथवा ॥&lt;br&gt;&#xA;तेषां चायुर्व्ययो नास्ति ये त्वत्पादाब्जसेवकाः॥७८॥&lt;br&gt;&#xA;न सन्ति जन्ममरणरोगशोकार्तिभीतयः ॥&lt;br&gt;&#xA;इन्द्रत्वे वाऽमरत्वे वा ब्रह्मत्वे चातिदुर्लभे॥७९॥&lt;br&gt;&#xA;वाञ्छा नास्त्येव भक्तानां त्वत्पादसेवनं विना ॥&lt;br&gt;&#xA;सुजीर्णपटखण्डस्य समं नूतनमेव च ॥ 4.19.८० ॥&lt;br&gt;&#xA;पश्यन्ति भक्ताः किं चान्यत्सालोक्यादिचतुष्टयम् ॥&lt;br&gt;&#xA;सम्प्राप्तस्त्वन्मनुर्ब्रह्मन्ननन्ताद्यावदेव हि ॥८१॥&lt;br&gt;&#xA;तावत्त्वद्भावनेनैव त्वद्वर्णोऽहमनुग्रहात् ॥&lt;br&gt;&#xA;मां च भक्तमपक्वं वा विज्ञाय गरुडः स्वयम् ॥ ॥ ८२ ॥&lt;br&gt;&#xA;देशाद् दूरं च न्यक्कारं चकार दृढभक्तिमान् ॥&lt;br&gt;&#xA;भवता च दृढां भक्तिं दत्त्वा मे वरदेश्वर ॥८३॥&lt;br&gt;&#xA;स च उक्तश्च भक्तोऽहं न मां त्यक्तुं क्षमोऽधुना ॥&lt;br&gt;&#xA;त्वत्पादपद्मचिह्नाक्तं दृष्ट्वा श्रीमस्तकं मम ॥८४॥&lt;br&gt;&#xA;सदोषं गुणयुक्तं मां सोऽधुना त्यक्तुमक्षमः ॥&lt;br&gt;&#xA;ममाराध्याश्च नागेन्द्रा न तद्वध्योऽहमीश्वर ॥ ८५ ॥&lt;br&gt;&#xA;भयं न केभ्यः सर्वत्र तमनन्तं गुरुं विना ॥&lt;br&gt;&#xA;यं देवेन्द्राश्च देवाश्च मुनयो मनवो नराः ॥ ८६ ॥&lt;br&gt;&#xA;स्वप्ने ध्यानेन पश्यन्ति चक्षुषोर्गोचरः स मे ॥&lt;br&gt;&#xA;भक्तानुरोधात्साकारः कुतस्ते विग्रहो विभो ॥ ८७ ॥&lt;br&gt;&#xA;सगुणत्वं च साकारो निराकारश्च निर्गुणः ॥&lt;br&gt;&#xA;स्वेच्छामयः सर्वधाम सर्वबीजं सनातनम् ॥ ८८ ॥&lt;br&gt;&#xA;सर्वेषामीश्वरः साक्षी सर्वात्मा सर्वरूपधृक् ॥&lt;br&gt;&#xA;ब्रह्मेशशेषधर्मेन्द्रा वेदवेदाङ्गपारगाः ॥८९॥&lt;br&gt;&#xA;स्तोतुं यमीशं ते जाड्याः सर्पः स्तोष्यति तं विभुम् ॥&lt;br&gt;&#xA;हे नाथ करुणासिन्धो दीनबन्धो क्षमाधमम् ॥ 4.19.९० ॥&lt;br&gt;&#xA;खलस्वभावादज्ञानात्कृष्ण त्वं चर्वितो मया ॥&lt;br&gt;&#xA;नास्त्रलक्ष्यो यथाकाशो न दृश्यान्तो न लङ्घ्यकः ॥ ९१ ॥&lt;br&gt;&#xA;न स्पृश्यो हि न चावर्यस्तथा तेजस्त्वमेव च ॥&lt;br&gt;&#xA;इत्येवमुक्त्वा नागेन्द्रः पपात चरणाम्बुजे ॥ ९२ ॥&lt;br&gt;&#xA;ओमित्युक्त्वा हरिस्तुष्टः सर्वं तस्मै वरं ददौ ॥&lt;br&gt;&#xA;नागराजकृतं स्तोत्रं प्रातरुत्थाय यः पठेत् ॥ ९३ ॥&lt;br&gt;&#xA;तद्वंश्यानां च तस्यैव नागेभ्यो न भयं भवेत् ॥&lt;br&gt;&#xA;स नागशय्यां कृत्वैव स्वप्तुं शक्तः सदा भुवि ॥ ९४ ॥&lt;br&gt;&#xA;विषपीयूषयोर्भेदो नास्त्येव तस्य भक्षणे ॥&lt;br&gt;&#xA;नागग्रस्ते नागघाते प्राणान्ते विषभोजनात् ॥ ९९ ॥&lt;br&gt;&#xA;स्तोत्रस्मरणमात्रेण सुस्थो भवति मानवः ॥&lt;br&gt;&#xA;भूर्जे कृत्वा स्तोत्रमिदं कण्ठे वा दक्षिणे करे ॥९६॥&lt;br&gt;&#xA;बिभर्ति यो भक्तियुक्तो नागेभ्योऽपि न तद्भयम् ॥&lt;br&gt;&#xA;यत्र गेहे स्तोत्रमिदं नागस्तत्र न तिष्ठति ॥ ९७ ॥&lt;br&gt;&#xA;विषाग्निवज्रभीतिश्च न भवेत्तत्र निश्चितम् ॥&lt;br&gt;&#xA;इह लोके हरेर्भक्तिं स्मृतिं च सततं लभेत् ॥&lt;br&gt;&#xA;अन्ते च स्वकुलं पूत्वा दास्यं च लभते ध्रुवम् ॥ ९८ ॥&lt;br&gt;&#xA;श्रीनारायण उवाच ॥&lt;br&gt;&#xA;नागेन्द्राय वरं दत्त्वा पुनस्तं जगदीश्वरः ॥&lt;br&gt;&#xA;उवाच मधुरं वाक्यं परिणामसुखावहम् ॥ ९९ ॥&lt;br&gt;&#xA;श्रीकृष्ण उवाच ॥&lt;br&gt;&#xA;गच्छ त्वं च रमणकं यथेन्द्रनगरं परम् ॥ ॥ 4.19.१०० ॥&lt;br&gt;&#xA;सार्द्धं स्वगोष्ठ्या नागेन्द्र यमुनाजलवर्त्मना॥&lt;br&gt;&#xA;श्रुत्वा नागो हरेराज्ञां रुरोद प्रेमविह्वलः ॥ १०१ ॥&lt;br&gt;&#xA;कदा द्रक्ष्यामि त्वत्पादपद्मं नाथेत्युवाच ह ॥&lt;br&gt;&#xA;प्रणम्य शतकृत्वश्च स्त्रिया गोष्ठ्या सहेश्वरम् ॥ १०२ ॥&lt;br&gt;&#xA;जगाम जलमार्गेण नागेन्द्रो विरहातुरः ॥&lt;br&gt;&#xA;यमुना ह्रदतोयं च बभूवामृतकल्पकम् ॥ १०३ ॥&lt;br&gt;&#xA;प्रसन्ना जन्तवः सर्वे बभूवुस्तेन नारद ॥&lt;br&gt;&#xA;गत्वा ददर्श भवनं यथेन्द्रनगरं परम् ॥ १०४ ॥&lt;br&gt;&#xA;आज्ञया च कृपासिन्धोर्निर्मितं विश्वकर्मणा ॥&lt;br&gt;&#xA;तत्र तस्थौ च नागेन्द्रः स्त्रिया पुत्रगणैः सह ॥१०५॥&lt;br&gt;&#xA;निःशङ्को हर्षयुक्तश्च हरिभावन तत्परः ॥&lt;br&gt;&#xA;इत्येवं कथितं सर्वं हरेश्चरितमद्भुतम् ॥&lt;br&gt;&#xA;सुखदं मोक्षदं सारं परं किं श्रोतुमिच्छसि ॥ १०६ ॥&lt;br&gt;&#xA;सूत उवाच ॥&lt;br&gt;&#xA;महर्षेर्वचनं श्रुत्वा नारदो हर्षविह्वलः ॥&lt;br&gt;&#xA;ऋषिं पप्रच्छ सन्देहं सर्वसन्देहभञ्जनम् ॥ १०७ ॥&lt;br&gt;&#xA;नारद उवाच ॥&lt;br&gt;&#xA;कथं विहाय कालीयः स्वपूर्वभवनं परम् ॥&lt;br&gt;&#xA;जगाम यमुनातीरं तन्मे ब्रूहि जगद्गुरो ॥ १०८ ॥&lt;br&gt;&#xA;श्रीनारायण उवाच ॥&lt;br&gt;&#xA;शृणु नारद वक्ष्येऽहमितिहासं पुरातनम् ॥ १०९ ॥&lt;br&gt;&#xA;यच्छ्रुतं धर्मवक्त्रान्मे मलये सूर्यपर्वणि ॥&lt;br&gt;&#xA;कृष्णाख्यानप्रसङ्गेन सुप्रभा पश्चिमे तटे ॥ 4.19.११० ॥&lt;br&gt;&#xA;पप्रच्छ धर्मं पुलहः कथितं मुनिसंसदि ॥&lt;br&gt;&#xA;इदमाख्यानमाश्चर्यमुवाच तं कृपानिधिः ॥ १११ ॥&lt;br&gt;&#xA;तत्र श्रुतं मया विप्र निबोध कथयामि ते ॥&lt;br&gt;&#xA;शेषाज्ञया नागगणा प्रतिसंवत्सरं भिया ॥ ११२ ॥&lt;br&gt;&#xA;कार्तिकीपूर्णिमायां तु कुर्वन्ति गरुडार्चनम् ॥&lt;br&gt;&#xA;पुष्पैर्धूपैश्च दीपैश्च नैवेद्यैर्बलिभिर्मुदा ॥ ११३ ॥&lt;br&gt;&#xA;पुष्करे च महातीर्थे सुस्नाता भक्तिसंयुताः ॥&lt;br&gt;&#xA;तस्य पूजां च कालीयो न चकारात्यहङ्कृतः ॥ ११४ ॥&lt;br&gt;&#xA;नागपूजोपकरणं बलाद्भक्षितुमुद्यतः ॥&lt;br&gt;&#xA;चक्रुर्निवारणं नागा नीतिमूचुर्मदोद्धतम् ॥११५॥&lt;br&gt;&#xA;न शक्ता वारणे ते चेत्याविर्भूतः खगेश्वरः ॥&lt;br&gt;&#xA;दृष्ट्वा खगेश्वरं नागाः कालीयप्राणरक्षया ॥११६॥&lt;br&gt;&#xA;प्राणशक्त्या च युयुधुर्यावत्सूर्योदयं मुने ॥&lt;br&gt;&#xA;पक्षीन्द्रतेजसा सर्वे समुद्विग्नाः पलायिताः ॥ ११७ ॥&lt;br&gt;&#xA;अनन्तं शरणं जग्मुः सर्वेषामभयप्रदम् ॥&lt;br&gt;&#xA;पलायनपरान्दृष्ट्वा नागांश्च करुणानिधिः ॥ ११८ ॥&lt;br&gt;&#xA;तत्र तस्थौ च निःशङ्कः कालीयस्तं ददर्श ह ॥&lt;br&gt;&#xA;स्मृत्वा हरिपदाम्भोजं कालीयो युयुधे मुने ॥ ११९ ॥।&lt;br&gt;&#xA;मुहूर्तं च तयोर्युद्धं बभूवातीव दारुणम् ॥&lt;br&gt;&#xA;पराजितश्च नागेन्द्रस्तेजसा गरुडस्य च ॥ 4.19.१२० ॥&lt;br&gt;&#xA;भिया पलायनं कृत्वा जगाम यमुना ह्रदम् ॥&lt;br&gt;&#xA;न तं सौभरिशापेन खगेन्द्रो गन्तुमीश्वरः ॥&lt;br&gt;&#xA;तत्र तस्थौ भिया नागो जग्मुः पश्चाच्च तद्गणाः ॥ १२१ ॥&lt;br&gt;&#xA;नारद उवाच ॥&lt;br&gt;&#xA;कथं तु सौभरेः शापो बभूव गरुडाय वै ॥&lt;br&gt;&#xA;कथं न शक्तो गन्तुं तं ह्रदमीश्वरवाहनः ॥ १२२ ॥&lt;br&gt;&#xA;श्रीनारायण उवाच ॥&lt;br&gt;&#xA;दिव्यं वर्षसहस्रं च वर्षाणां तत्र सौभरिः ॥१२३॥&lt;br&gt;&#xA;तपस्तप्त्वा महासिद्धो दध्यौ कृष्णपदाम्बुजम् ॥&lt;br&gt;&#xA;समीपे ध्यायमानस्य कूले च यमुना जले ॥ १२४ ॥&lt;br&gt;&#xA;गणेन सार्धं निःशङ्कः करोति भ्रमणं मुदा ॥&lt;br&gt;&#xA;पुच्छमुत्फाल्य बहुधा परितः परमेच्छया ॥ १२५ ॥&lt;br&gt;&#xA;मुनिं प्रदक्षिणी कृत्य यात्यायाति मुदाऽन्वितः ॥&lt;br&gt;&#xA;सकुलं सुमहात्मानं दर्शन्दर्शं खगाधिपः ॥१२६॥&lt;br&gt;&#xA;जग्राह चञ्चुना मीनं मुनीन्द्रस्य समीपतः ॥&lt;br&gt;&#xA;गच्छन्तं तं मीनमुखं ददर्श कोपचक्षुषा ॥ १२७ ॥&lt;br&gt;&#xA;प्रकोपितो मुनेर्दृष्ट्या मीनस्तोये पपात ह ॥&lt;br&gt;&#xA;तमुवाच मुनीन्द्रश्च पुनरादातुमुद्यतम् ॥&lt;br&gt;&#xA;मीनश्च गरुडत्रासात्तस्थौ मुनिसमीपतः ॥ १२८ ॥&lt;br&gt;&#xA;सौभरिरुवाच ॥&lt;br&gt;&#xA;गच्छ दूरं गच्छ दूरं खगेन्द्र मत्समीपतः ॥ १२९ ॥&lt;br&gt;&#xA;का योग्यता मत्पुरस्ते ग्रहीतुं जीवमुल्बणम्॥&lt;br&gt;&#xA;श्रीकृष्णवाहनं ज्ञात्वा चात्मानं बहु मन्यसे ॥4.19.१३०॥&lt;br&gt;&#xA;त्वद्विधान्कोटिशः कृष्णः स्रष्टुं शक्तश्च वाहकान् ॥&lt;br&gt;&#xA;करोमि भस्मसात्तूर्णं त्वां च भ्रूभङ्गलीलया ॥ १३१ ॥&lt;br&gt;&#xA;वाहनं च त्वमीशस्य न वयं तव किङ्कराः ॥&lt;br&gt;&#xA;अद्य प्रभृति पक्षीन्द्र यद्यागच्छसि मे ह्रदम् ॥ १३२ ॥&lt;br&gt;&#xA;मदीयशापात्तूर्णं च भस्मसाद्भविता ध्रुवम् ॥&lt;br&gt;&#xA;मुनीन्द्रस्य वचः श्रुत्वा प्रचचाल खगेश्वरः ॥ १३३ ॥&lt;br&gt;&#xA;स्मारंस्मारं कृष्णपादं तं प्रणम्य जगाम ह ॥&lt;br&gt;&#xA;अद्यप्रभृति विप्रेन्द्र पतगेन्द्रस्य सन्ततम् ॥ १३४ ॥&lt;br&gt;&#xA;ह्रदस्य श्रुतिमात्रेण कम्पो भवति निश्चितम् ॥&lt;br&gt;&#xA;इतिहासश्च कथितो यः श्रुतो धर्मवक्त्रतः ॥ १३५ ॥&lt;br&gt;&#xA;सरहस्यं श्रुतिसुखं प्रकृतं शृणु मङ्गलम् ॥&lt;br&gt;&#xA;विज्ञाय सुचिरं बाला नोत्तस्थौ तज्जलाद्धरिः ॥ १३६ ॥&lt;br&gt;&#xA;चक्रुर्विषादं मोहाच्च रुरुदुर्यमुनातटे ॥&lt;br&gt;&#xA;स्ववक्षोघातनं चक्रुः केचिद्बालाः शुचाऽऽकुलाः ॥ १३७ ॥&lt;br&gt;&#xA;केचिन्निपत्य भूमौ च मूर्च्छां प्रापुहरिं विना ॥&lt;br&gt;&#xA;ह्रदं प्रवेष्टुं केचिच्च विरहेण समन्विताः॥१३८॥&lt;br&gt;&#xA;केचिद्गोपालबालाश्च चक्रुश्च तन्निवारणम् ॥&lt;br&gt;&#xA;कृत्वा विलापं केचिच्च प्राणांस्त्यक्तुं समुद्यताः ॥१३९॥&lt;br&gt;&#xA;तेषां केचिज्ज्ञानवन्तो रक्षां चक्रुः प्रयत्नतः ॥&lt;br&gt;&#xA;केचिदूचुश्च हाहेति कृष्ण कृष्णेति केचन ॥ 4.19.१४० ॥&lt;br&gt;&#xA;केचिद्वक्तुं प्रवृत्तिं च प्रययुर्नन्दसन्निधिम् ॥&lt;br&gt;&#xA;केचित्सम्मीलितास्तत्र शोकमोहभयातुराः ॥ १४१ ॥&lt;br&gt;&#xA;इत्यूचुः किं करिष्यामः कुतोऽस्माकं गतो हरिः ॥&lt;br&gt;&#xA;हे नन्दसूनो हे कृष्ण प्राणेभ्योऽप्यधिकप्रिय ॥ १४२ ॥&lt;br&gt;&#xA;हे बन्धो दर्शनं देहीत्यूचुः प्राणाः प्रयान्ति हि ॥&lt;br&gt;&#xA;एतस्मिन्नन्तरे केचिद्बालका नन्दसन्निधिम् ॥ १४३ ॥&lt;br&gt;&#xA;सम्प्रापुरतिलोलाश्च रुदन्तः शोकविह्वलाः ॥&lt;br&gt;&#xA;प्रवृत्तिमूचुस्तं शीघ्रं यशोदां मूलतो बलम् ॥१४४॥&lt;br&gt;&#xA;गोपान्गोपालिकाश्चैव रक्तपङ्कजलोचनाः ॥&lt;br&gt;&#xA;श्रुत्वा वार्तां च ते सर्वे शीघ्रं जग्मुः शुचाऽन्विताः ॥१४५॥&lt;br&gt;&#xA;कलिन्दनन्दिनीतीरं रुरुदुर्बालकैर्युताः ॥&lt;br&gt;&#xA;गत्वा सम्मीलिताः सर्वे रुरुदुः शोकमूर्च्छिताः॥१४६॥&lt;br&gt;&#xA;ह्रदं विशन्तीमम्बां तां केचिच्चक्रुर्निवारणम् ॥&lt;br&gt;&#xA;गोपा गोपालिकाश्चैव जघ्नुरङ्गानि शोकतः ॥१४७॥&lt;br&gt;&#xA;केचिद्विललपुस्तत्र मूर्च्छां प्रापुश्च केचन ॥&lt;br&gt;&#xA;ह्रदं विशन्तीं तां राधां वारयामास काचन ॥ १४८ ॥&lt;br&gt;&#xA;मूर्च्छां च प्राप सा शोकान्मृतेव च सरित्तटे ॥&lt;br&gt;&#xA;विलप्यातिभृशं नन्दो मूर्च्छां प्राप पुनः पुनः ॥ १४९ ॥&lt;br&gt;&#xA;भूयोऽपि रोदनं कृत्वा भूयो मूर्च्छामवाप ह ॥&lt;br&gt;&#xA;विलपन्तं भृशं नन्दं यशोदां शोककर्शिताम् ॥ 4.19.१५० ॥&lt;br&gt;&#xA;गोपाश्च गोपिकाश्चैव राधिकामतिमूर्च्छिताम् ॥&lt;br&gt;&#xA;रुदतो बालकान्सर्वान्बालिकाश्च शुचाऽन्विताः ॥&lt;br&gt;&#xA;सर्वांश्च बोधयामास बलश्च ज्ञानिनां वरः ॥ १५१ ॥&lt;br&gt;&#xA;श्रीबलदेव उवाच ॥&lt;br&gt;&#xA;गोपा गोपालिका बालाः सर्वे शृणुत मद्वचः ॥ १५२ ॥&lt;br&gt;&#xA;हे नन्द ज्ञानिनां श्रेष्ठ गर्गवाक्यस्मृतिं कुरु ॥&lt;br&gt;&#xA;जगद्बिभर्तुः शेषस्य संहर्तुः शङ्करस्य च ॥१५३॥&lt;br&gt;&#xA;विधातुः संविधातुश्च भुवि कस्मात्पराजयः ॥&lt;br&gt;&#xA;परमाणुः परो व्यूहः स्थूलात्स्थूलः परात्परः ॥ १५४ ॥&lt;br&gt;&#xA;विद्यमानोऽप्यविदृश्यः संयोगो योगिनामपि ॥&lt;br&gt;&#xA;दिशां नास्ति समाहारः स्पृश्यो नाकाश एव च ॥ १५५ ॥&lt;br&gt;&#xA;अपि सर्वेश्वरो बाध्य इत्यूचुः श्रुतयः स्फुटम् ॥&lt;br&gt;&#xA;नात्मा दृश्यो नास्त्रलक्ष्यो न वध्यो न हि दृश्यकः ॥ १५५ ॥&lt;br&gt;&#xA;नाग्निग्रस्तो न हिंस्यश्चापीदमाध्यात्मिका विदुः ॥&lt;br&gt;&#xA;विग्रहोऽस्यैव कृष्णस्य भक्तध्यानार्थमेव च ॥ १५७ ॥&lt;br&gt;&#xA;ज्योतिःस्वरूपस्य विभोर्नाद्यन्तमध्यमात्मनः ॥&lt;br&gt;&#xA;जलप्लुते च ब्रह्माण्डे जलशायी जनार्दनः ॥ १५८ ॥&lt;br&gt;&#xA;यन्नाभिपद्मजो ब्रह्मा तस्येशस्य ह्रदे विपत् ॥&lt;br&gt;&#xA;मशकश्चेत्क्षमो ग्रस्तुं ब्रह्माण्डमखिलं पितः ॥ १५९ ॥&lt;br&gt;&#xA;न तथाऽपि तदीशं तं ग्रस्तुं सर्पः क्षमो भवेत् ॥&lt;br&gt;&#xA;इत्येवं कथितं सर्वमाध्यात्मिकमनुत्तमम् ॥ 4.19.१६० ॥&lt;br&gt;&#xA;निगूढं योगिनां सारं संशयच्छेदकारणम् ॥&lt;br&gt;&#xA;बलदेववचः श्रुत्वा गर्गवाक्यमनुस्मरन् ॥ १६१ ॥&lt;br&gt;&#xA;तत्याज शोकं नन्दश्च व्रजश्च व्रजयोषितः ॥&lt;br&gt;&#xA;प्रबोधं मेनिरे सर्वे न यशोदा न राधिका ॥ १६२ ॥&lt;br&gt;&#xA;बन्धुविच्छेदविषये प्रबोधे न स्थितं मनः ॥&lt;br&gt;&#xA;एतस्मिन्नन्तरे कृष्णमुत्पतन्तं जलान्मुने ॥ १६३ ॥&lt;br&gt;&#xA;ददृशुस्तं सुप्रसन्ना व्रजाश्च व्रजयोषितः ॥&lt;br&gt;&#xA;शरत्पार्वणचन्द्रास्यं सस्मितं सुमनोहरम् ॥ १६४ ॥&lt;br&gt;&#xA;अस्निग्धवस्त्रमस्निग्धमलुप्तचन्दनाञ्जनम् ॥&lt;br&gt;&#xA;सर्वाभरणसंयुक्तं ज्वलन्तं ब्रह्मतेजसा ॥ १६५ ॥&lt;br&gt;&#xA;मयूरपिच्छचूडं च वंशीवदनमच्युतम् ॥&lt;br&gt;&#xA;यशोदा बालकं दृष्ट्वा कृत्वा वक्षसि सस्मिता ॥ १६६ ॥&lt;br&gt;&#xA;चुचुम्ब वदनाम्भोजं प्रसन्नवदनेक्षणा ॥&lt;br&gt;&#xA;क्रोडे चकार नन्दश्च बलश्च रोहिणी मुदा ॥ १६७ ॥&lt;br&gt;&#xA;निमेषरहिताः सर्वे ददृशुः श्रीमुखं हरेः ॥&lt;br&gt;&#xA;प्रेमान्धा बालकाः सर्वे चक्रुरालिङ्गनं हरेः ॥ १६८ ॥&lt;br&gt;&#xA;पपुश्चक्षुश्चकोरैश्च मुखचन्द्रं च गोपिकाः ॥&lt;br&gt;&#xA;एतस्मिन्नन्तरे तत्र सहसा काननान्तरम् ॥ १५९ ॥&lt;br&gt;&#xA;दावाग्निर्वेष्टयामास तैः सर्वैः सह गोकुलम् ॥&lt;br&gt;&#xA;दृष्ट्वा शैलप्रमाणाग्निं परितः काननान्तरे ॥ 4.19.१७० ॥&lt;br&gt;&#xA;प्रणाशं मेनिरे सर्वे भयमापुश्च सङ्कटे ॥&lt;br&gt;&#xA;श्रीकृष्णं तुष्टुवुः सर्वे सम्पुटाञ्जलयो व्रजाः ॥&lt;br&gt;&#xA;बाला गोप्यश्च सन्त्रस्ता भक्तिनम्रात्मकन्धराः ॥ १७१ ॥&lt;br&gt;&#xA;बाला ऊचुः ॥&lt;br&gt;&#xA;यथा संरक्षितं ब्रह्मन्सर्वापत्स्वेव नः कुलम् ॥ ॥ १७२ ॥&lt;br&gt;&#xA;तथा रक्षां कुरु पुनर्दावाग्नेर्मधुसूदन ॥&lt;br&gt;&#xA;त्वमिष्टदेवताऽस्माकं त्वमेव कुलदेवता ॥ १७३ ॥&lt;br&gt;&#xA;स्रष्टा पाता च संहर्ता जगतां च जगत्पते ॥&lt;br&gt;&#xA;वह्निर्वा वरुणो वाऽपि चन्द्रो वा सूर्य एव च ॥ १७४ ॥&lt;br&gt;&#xA;यमः कुबेरः पवन ईशानाद्याश्च देवताः ॥&lt;br&gt;&#xA;ब्रह्मेशशेषधर्मेन्द्रा मुनीन्द्रा मनवः स्मृताः ॥ १७५ ॥&lt;br&gt;&#xA;मानवाश्च तथा दैत्या यक्षराक्षसकिन्नराः ॥&lt;br&gt;&#xA;ये ये चराचराश्चैव सर्वे तव विभूतयः ॥ १७६ ॥&lt;br&gt;&#xA;आविर्भावस्तिरोभावः सर्वेषां च तथेच्छया॥&lt;br&gt;&#xA;अभयं देहि गोविन्द वह्निसंहरणं कुरु ॥ १७७ ॥&lt;br&gt;&#xA;वयं त्वां शरणं यामो रक्ष नः शरणागतान् ॥&lt;br&gt;&#xA;इत्येवमुक्त्वा ते सर्वे तस्थुर्ध्यात्वा पदाम्बुजम् ॥ १७८ ॥&lt;br&gt;&#xA;दूरीभूतस्तु दावाग्निः श्रीकृष्णामृतदृष्टितः ॥&lt;br&gt;&#xA;दूरीभूते च दावाग्नौ ननृतुस्ते मुदाऽन्विताः ॥ १७९ ॥&lt;br&gt;&#xA;सर्वापदः प्रणश्यन्ति हरिस्मरणमात्रतः ॥&lt;br&gt;&#xA;इदं स्तोत्रं महापुण्यं प्रातरुत्थाय यः पठेत् ॥ 4.19.१८० ॥&lt;br&gt;&#xA;वह्नितो न भवेत्तस्य भयं जन्मनि जन्मनि ॥&lt;br&gt;&#xA;शत्रुग्रस्ते च दावाग्नौ विपत्तौ प्राणसङ्कटे ॥ १८१ ॥&lt;br&gt;&#xA;स्तोत्रमेतत्पठित्वा तु मुच्यते नात्र संशयः ॥&lt;br&gt;&#xA;शत्रुसैन्यं क्षयं याति सर्वत्र विजयी भवेत् ॥&lt;br&gt;&#xA;इह लोके हरेर्भक्तिमन्ते दास्यं लभेद्ध्रुवम् ॥ १८२ ॥&lt;br&gt;&#xA;श्रीनारायण उवाच ॥&lt;br&gt;&#xA;दावाग्निमोक्षणं कृत्वा तैः सार्द्धं शृणु नारद ॥&lt;br&gt;&#xA;जगाम श्रीहरिर्गेहं कुबेरभवनोपमम् ॥ १८३ ॥&lt;br&gt;&#xA;ब्राह्मणेभ्यो धनं नन्दः परिपूर्णं ददौ मुदा ॥&lt;br&gt;&#xA;भोजनं कारयामास ज्ञातिवर्गांश्च बान्धवान् ॥ १८४ ॥&lt;br&gt;&#xA;नानाविधं मङ्गलं च हरेर्नामानुकीर्तनम्॥&lt;br&gt;&#xA;वेदांश्च पाठयामास विप्रद्वारा मुदाऽन्वितः ॥ १८५ ॥&lt;br&gt;&#xA;एवं मुमुदिरे सर्वे वृन्दारण्ये गृहेगृहे ॥&lt;br&gt;&#xA;श्रीकृष्णचरणाम्भोजध्यानैकतानमानसाः ॥१८६॥&lt;br&gt;&#xA;इत्येवं कथितं सर्वं हरेश्चरितमङ्गलम् ॥&lt;br&gt;&#xA;कलिकिल्बिषकाष्ठानां दहने दहनोपमम् ॥१८७॥&lt;br&gt;&#xA;इति श्रीब्रह्मवैवर्ते महापुराणे श्रीकृष्णजन्म खण्डे नारायणनारदसंवादे कालीयदमनदावाग्निमोक्षणं नामैकोनविंशोऽध्यायः ॥ १९ ॥&lt;/p&gt;</description>
    </item>
    <item>
      <title>०२०</title>
      <link>https://vishvAsa.github.io/purANam_vaiShNavam/brahma-vaivarta-purANam/04/020/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/020/</guid>
      <description>&lt;p&gt;4.20&lt;br&gt;&#xA;श्रीनारायण उवाच ॥&lt;br&gt;&#xA;एकदा बालकैः सार्द्धं बलेन सह माधवः॥&lt;br&gt;&#xA;भुक्त्वा पीत्वाऽनुलिप्तश्च वृन्दारण्यं जगाम ह ॥१॥&lt;br&gt;&#xA;क्रीडां चकार भगवान्कौतुकेन च तैः सह ॥&lt;br&gt;&#xA;क्रीडानि मग्नचित्तानां दूरं तद्गोकुलं ययौ ॥ २ ॥&lt;br&gt;&#xA;तस्य प्रभावं विज्ञातुं विधाता जगतां पतिः ॥&lt;br&gt;&#xA;चकार निह्नुतिं गाश्च वत्सांश्च बालकानपि ॥ ३ ॥&lt;br&gt;&#xA;विज्ञाय तदभिप्रायं सर्वज्ञः सर्वकारकः ॥&lt;br&gt;&#xA;पुनश्चकार तत्सर्वं योगीन्द्रो योगमायया ॥ ४ ॥&lt;br&gt;&#xA;जगाम श्रीहरिर्गेहं कालयित्वा च गोकुलम् ॥&lt;br&gt;&#xA;बलेन बालकैः सार्धं क्रीडाकौतुकमानसः ॥ ५ ॥&lt;br&gt;&#xA;एवं चकार भगवान्वर्षमेकं च प्रत्यहम् ॥&lt;br&gt;&#xA;यमुनागमनं गोभिर्बलेन सह बालकैः ॥ ६ ॥&lt;br&gt;&#xA;ब्रह्मा प्रभावं विज्ञाय लज्जानम्रात्मकन्धरः ॥&lt;br&gt;&#xA;आजगाम हरेःस्थानं भाण्डीरवटमूलके ॥ ७ ॥&lt;br&gt;&#xA;ददर्श कृष्णं तत्रैव गोपालगणवेष्टितम् ॥&lt;br&gt;&#xA;यथा पार्वणचन्द्रं च विभान्तं स्वगणैः सह ॥८॥&lt;br&gt;&#xA;रत्नसिंहासनस्थं च हसन्तं सस्मितं मुदा॥&lt;br&gt;&#xA;पीतवस्त्रपरीधानं ज्वलन्तं ब्रह्मतेजसा ॥९॥&lt;br&gt;&#xA;रत्नकेयूरवलयरत्नमञ्जीररञ्जितम्॥&lt;br&gt;&#xA;रत्नकुण्डलयुग्माभ्यां स्वकपोलस्थलोज्ज्वलम् ॥ 4.20.१० ॥&lt;br&gt;&#xA;कोटिकन्दर्पलावण्यं लीलाधाममनोहरम् ॥&lt;br&gt;&#xA;चन्दनागुरुकस्तूरीकुङ्कुमार्चितविग्रहम् ॥ ११ ॥&lt;br&gt;&#xA;पारिजातप्रसूनानां मालाजालैर्विभूषितम् ॥&lt;br&gt;&#xA;नवीननीरदश्यामं प्रोद्भिन्ननवयौवनम् ॥१२॥&lt;br&gt;&#xA;मालतीमाल्यसंयुक्तं मयूरपिच्छचूडकम् ॥&lt;br&gt;&#xA;स्वाङ्गसौन्दर्यदीप्त्या च कृतभूषणभूषितम् ॥ १३ ॥&lt;br&gt;&#xA;शरत्पार्वणचन्द्रस्य प्रभामुष्टास्यसुन्दरम् ॥&lt;br&gt;&#xA;पक्वबिम्बाधरौष्ठं च खगेन्द्रचञ्चुनासिकम् ॥ १४ ॥&lt;br&gt;&#xA;शरन्मध्याह्नपद्मानां प्रभामोचनलोचनम्॥&lt;br&gt;&#xA;मुक्तापङ्क्तिविनिन्द्यैकदन्तपङ्क्तिमनोहरम् ॥१५॥&lt;br&gt;&#xA;कौस्तुभेन मणीन्द्रेण वक्षःस्थलसमुज्ज्वलम्॥&lt;br&gt;&#xA;शान्तं च राधिकाकान्तं परिपूर्णतमं परम्॥१६॥&lt;br&gt;&#xA;एवम्भूतं प्रभुं दृष्ट्वा प्रणनामातिविस्मितः॥&lt;br&gt;&#xA;दर्शन्दर्शमीश्वरं तं प्रणनाम पुनःपुनः॥१७॥&lt;br&gt;&#xA;यद्दृष्टं हृदयाम्भोजे तद्रूपं बहिरेव च ॥&lt;br&gt;&#xA;या मूर्तिः पुरतो दृष्टा सा पश्चात्परितस्ततः ॥१८॥&lt;br&gt;&#xA;तत्र वृन्दावने सर्वं दृष्ट्वा कृष्णसमं मुने ॥&lt;br&gt;&#xA;ध्यायन्ध्यायं च तद्रूपं तत्र तस्थौ जगद्गुरुः ॥१९॥&lt;br&gt;&#xA;गावो वत्साश्च बालाश्च लतागुल्माश्च वीरुधः ॥&lt;br&gt;&#xA;सर्वं वृन्दावनं ब्रह्मा श्यामरूपं ददर्श ह ॥4.20.२०॥&lt;br&gt;&#xA;दृष्ट्वैवं परमाश्चर्यं पुनर्ध्यानं चकार ह ॥&lt;br&gt;&#xA;ददर्श त्रिजगद्ब्रह्मा नान्यत्कृष्णं विना मुने॥२१॥&lt;br&gt;&#xA;क्व च वृक्षः क्व वा शैलः क्व मही क्व च सागराः ॥&lt;br&gt;&#xA;क्व देवाः क्व च गन्धर्वा मुनीन्द्राः क्व च मानवाः ॥२२॥&lt;br&gt;&#xA;क्व चात्मा क्व जगद्बीजं क्व स्वर्गः क्वायमेव च॥&lt;br&gt;&#xA;सर्वं च स्वदृशा ब्रह्मा ददर्श मायया हरेः ॥२३॥&lt;br&gt;&#xA;क्व कृष्णो जगतां नाथः क्व वा मायाविभूतयः ॥&lt;br&gt;&#xA;सर्वं कृष्णमयं दृष्ट्वा किञ्चिन्निर्वक्तुमक्षमः ॥ २४ ॥&lt;br&gt;&#xA;किं स्तौमि किं करोमीति मनसैवं प्रगृह्य च ॥&lt;br&gt;&#xA;तत्र स्थित्वा जगद्धाता जपं कर्तुं समुद्यतः ॥ २५ ॥&lt;br&gt;&#xA;सुखं योगासनं कृत्वा बभूव सम्पुटाञ्जलिः ॥&lt;br&gt;&#xA;पुलकाङ्कितसर्वाङ्गः साश्रुनेत्रोऽतिदीनवत् ॥ २६ ॥&lt;br&gt;&#xA;इडां सुषुम्नां मध्यां च पिङ्गलां नलिनीं धुराम् ॥&lt;br&gt;&#xA;नाडीषट्कं च योगेन निबद्ध्य च प्रयत्नतः ॥ २७ ॥&lt;br&gt;&#xA;मूलाधारं स्वाधिष्ठानं मणिपूरं मनोहरम् ॥&lt;br&gt;&#xA;विशुद्धं परमाज्ञाख्यं षट्चक्रं च निबद्ध्य च ॥ २८ ॥&lt;br&gt;&#xA;लङ्घनं कारयित्वा च तत्षट्चक्रं क्रमाद्विधिः॥&lt;br&gt;&#xA;ब्रह्मरन्ध्रं समानीय वायुबन्धं चकार ह॥२९॥&lt;br&gt;&#xA;निबध्य वायुं मध्यां तामानीय हृदयाम्बुजम्॥&lt;br&gt;&#xA;तं वायुं भ्रामयित्वा च योजयामास मध्यया ॥ 4.20.३० ॥&lt;br&gt;&#xA;एवं कृत्वा तु निष्पन्दो यो दत्तो हरिणा पुरा ॥&lt;br&gt;&#xA;जजाप परमं मन्त्रं तस्यैव च दशाक्षरम् ॥३१॥&lt;br&gt;&#xA;मुहूर्तं च जपं कृत्वा ध्यायन्ध्यायं पदाम्बुजम् ॥&lt;br&gt;&#xA;ददर्श हृदयाम्भोजे सर्वतेजोमयं मुने ॥३२॥&lt;br&gt;&#xA;तत्तेजसोऽन्तरे रूपमतीव सुमनोहरम् ॥&lt;br&gt;&#xA;द्विभुजं मुरलीहस्तं भूषितं पीतवाससा ॥ ३३ ॥&lt;br&gt;&#xA;श्रुतिमूलस्थलन्यस्तज्वलन्मकरकुण्डलम् ॥&lt;br&gt;&#xA;ईषद्धास्यप्रसन्नास्यं भक्तानुग्रहकातरम् ॥ ३४ ॥&lt;br&gt;&#xA;यद्दृष्टं ब्रह्मरन्ध्रे च हृदि तद्बहिरेव च ॥&lt;br&gt;&#xA;दृष्ट्वा च परमाश्चर्यं तुष्टाव परमेश्वरम् ॥३५॥&lt;br&gt;&#xA;यत्स्तोत्रं च पुरा दत्तं हरिणैकार्णवे मुने ॥&lt;br&gt;&#xA;तमीशं तेन विधिना भक्तिनम्रात्मकन्धरः ॥ ३६ ॥&lt;br&gt;&#xA;ब्रह्मोवाच ॥&lt;br&gt;&#xA;सर्वस्वरूपं सर्वेशं सर्वकारणकारणम् ॥&lt;br&gt;&#xA;सर्वानिर्वचनीयं तं नमामि शिवरूपिणम् ॥ ३७ ॥&lt;br&gt;&#xA;नवीनजलदाकारं श्यामसुन्दरविग्रहम् ॥&lt;br&gt;&#xA;स्थितं जन्तुषु सर्वेषु निर्लिप्तं साक्षिरूपिणम् ॥ ३८ ॥&lt;br&gt;&#xA;स्वात्मारामं पूर्णकामं जगद्व्यापिजगत्परम् ॥&lt;br&gt;&#xA;सर्वस्वरूपं सर्वेषां बीजरूपं सनातनम् ॥ ३९ ॥&lt;br&gt;&#xA;सर्वाधारं सर्ववरं सर्वशक्तिसमन्वितम् ॥&lt;br&gt;&#xA;सर्वाराध्यं सर्वगुरुं सर्वमङ्गलकारणम् ॥ 4.20.४० ॥&lt;br&gt;&#xA;सर्वमन्त्रस्वरूपं च सर्वसम्पत्करं वरम् ॥&lt;br&gt;&#xA;शक्तियुक्तमयुक्तं च स्तौमि स्वेच्छामयं विभुम् ॥ ४१ ॥&lt;br&gt;&#xA;शक्तीशं शक्तिबीजं च शक्तिरूपधरं वरम् ॥&lt;br&gt;&#xA;संसारसागरे घोरे शक्तिनौकासमन्वितम् ॥ ४२ ॥&lt;br&gt;&#xA;कृपालुं कर्णधारं च नमामि भक्तवत्सलम् ॥&lt;br&gt;&#xA;आत्मस्वरूपमेकान्तं लिप्तं निर्लिप्तमेव च ॥४३॥&lt;br&gt;&#xA;सगुणं निर्गुणं ब्रह्म स्तौमि स्वेच्छास्वरूपिणम्॥&lt;br&gt;&#xA;सर्वेन्द्रियादिदेवं तमिन्द्रियालयमेव च ॥४४॥&lt;br&gt;&#xA;सर्वेन्द्रियस्वरूपं च विराड्रूपं नमाम्यहम् ॥&lt;br&gt;&#xA;वेदं च वेदजनकं सर्ववेदाङ्गरूपिणम्॥४५॥&lt;br&gt;&#xA;सर्वमन्तस्वरूपं च नमामि परमेश्वरम् ॥&lt;br&gt;&#xA;सारात्सारतरं द्रव्यमपूर्वमनिरूपिणम् ॥ ४६ ॥&lt;br&gt;&#xA;स्वतन्त्रमस्वतन्त्रं च यशोदानन्दनं भजे ॥&lt;br&gt;&#xA;सन्तं सर्वशरीरेषु तमदृष्टमनूहकम् ॥४७॥&lt;br&gt;&#xA;ध्यानासाध्यं विद्यमानं योगीन्द्राणां गुरुं भजे ॥&lt;br&gt;&#xA;रासमण्डलमध्यस्थं रासोल्लाससमुत्सुकम् ॥४८॥&lt;br&gt;&#xA;गोपीभिः सेव्यमानं च तं धरेशं नमाम्यहम् ॥&lt;br&gt;&#xA;सतां सदैव सन्तं तमसन्तमसतामपि॥४९॥&lt;br&gt;&#xA;योगीशं योगसाध्यं च नमामि शिवसेवितम्॥&lt;br&gt;&#xA;मन्त्रबीजं मन्त्रराजं मन्त्रदं फलदं फलम् ॥ ॥4.20.५०॥&lt;br&gt;&#xA;मन्त्रसिद्धिस्वरूपं तं नमामि च परात्परम् ॥&lt;br&gt;&#xA;सुखं दुःखं च सुखदं दुःखदं पुण्यमेव च ॥५१॥&lt;br&gt;&#xA;पुण्यप्रदं च शुभदं शुभबीजं नमाम्यहम् ॥&lt;br&gt;&#xA;इत्येवं स्तवनं कृत्वा दत्त्वा गाश्च स बालकान् ॥ ९२ ॥&lt;br&gt;&#xA;निपत्य दण्डवद्भूमौ रुरोद प्रणनाम च ॥&lt;br&gt;&#xA;ददर्श चक्षुरुन्मील्य विधाता जगतां मुने ॥ ५३ ॥&lt;br&gt;&#xA;ब्रह्मणा च कृतं स्तोत्रं नित्यं भक्त्या च यः पठेत् ॥&lt;br&gt;&#xA;इह लोके सुखं भुक्त्वा यात्यन्ते श्रीहरेः पदम् ॥ ५४ ॥&lt;br&gt;&#xA;लभते दास्यमतुलं स्थानमीश्वरसन्निधौ ॥&lt;br&gt;&#xA;लब्ध्वा च कृष्णसान्निध्यं पार्षदप्रवरो भवेत् ॥ ५५ ॥&lt;br&gt;&#xA;श्रीनारायण उवाच ॥&lt;br&gt;&#xA;गते जगत्कारणे च ब्रह्मलोकं च ब्रह्मणि ॥&lt;br&gt;&#xA;श्रीकृष्णो बालकैः सार्धं जगाम स्वालयं विभुः ॥ ५६ ॥&lt;br&gt;&#xA;गावो वत्साश्च बालाश्च जग्मुर्वर्षान्तरे गृहम् ॥&lt;br&gt;&#xA;श्रीकृष्णमायया सर्वे मेनिरे ते दिनान्तरम् ॥ ५७ ॥&lt;br&gt;&#xA;गोपा गोपालिका किञ्चित्तत्कर्तुं न क्षमास्तदा ॥&lt;br&gt;&#xA;योगिनः कृत्रिमं सर्वं किं नूत्नं वा पुरातनम् ॥ ५८ ॥&lt;br&gt;&#xA;इत्येवं कथितं सर्वं श्रीकृष्णचरितं शुभम् ॥&lt;br&gt;&#xA;सुखदं मोक्षदं पुण्यं सर्वकालसुखावहम् ॥ ५९ ॥&lt;br&gt;&#xA;इति श्रीब्रह्मवैवर्ते महापुराणे श्रीकृष्णजन्मखण्डे नारायणनारदसंवादे गोवत्सबालकहरणप्रस्तावो नाम विंशोऽध्यायः ॥ २० ॥&lt;/p&gt;</description>
    </item>
    <item>
      <title>०२१</title>
      <link>https://vishvAsa.github.io/purANam_vaiShNavam/brahma-vaivarta-purANam/04/021/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/021/</guid>
      <description>&lt;p&gt;श्रीनारायण उवाच ॥&lt;br&gt;&#xA;एकदाऽऽनन्दयुक्तश्च नन्दो गोपव्रजे मुने ॥&lt;br&gt;&#xA;दुन्दुभिं वादयामास शक्रयागकृतोद्यमः ॥ १ ॥&lt;br&gt;&#xA;दधि क्षीरं घृतं तक्रं नवनीतं गुडं मधु ॥&lt;br&gt;&#xA;एतान्यादाय शक्रस्य पूजां कुर्वन्त्विति ब्रुवन् ॥२॥&lt;br&gt;&#xA;येये सन्त्यत्र नगरे गोपा गोप्यश्च बालकाः ॥&lt;br&gt;&#xA;बालिकाश्च द्विजा भूयो वैश्याः शूद्राश्च भक्तितः ॥ ३ ॥&lt;br&gt;&#xA;इत्येवं श्रावयामास स्वयमेव मुदाऽन्वितः ॥&lt;br&gt;&#xA;यष्टिमारोपयामास रम्यस्थाने सुविस्तृते ॥ ४ ॥&lt;br&gt;&#xA;ददौ तत्र क्षौमवस्त्रं मालाजालं मनोहरम् ॥&lt;br&gt;&#xA;चन्दनागुरुकस्तूरीकुङ्कुमद्रवमेव च ॥ ५ ॥&lt;br&gt;&#xA;स्नातः कृताह्निको भक्त्या धृत्वा धौते च वाससी॥&lt;br&gt;&#xA;उवास स्वर्णपीठे च प्रक्षालितपदाम्बुजः ॥६॥&lt;br&gt;&#xA;नानाप्रकारपात्रैश्च ब्राह्मणैश्च पुरोहितैः ॥&lt;br&gt;&#xA;गोपालैर्गोपिकाभिश्च बालाभिः सह बालकैः ॥ ७ ॥&lt;br&gt;&#xA;एतस्मिन्नन्तरे तत्राजग्मुर्नगरवासिनः ॥&lt;br&gt;&#xA;महासम्भृतसम्भारा नानोपायनसंयुताः ॥ ८ ॥&lt;br&gt;&#xA;आजग्मुर्मुनयः सर्वे ज्वलन्तं ब्रह्मतेजसा ॥&lt;br&gt;&#xA;शान्ताः शिष्यगणैः सार्धं वेदवेदाङ्गपारगाः ॥ ९ ॥&lt;br&gt;&#xA;गर्गश्च गालवश्चैव शाकल्यः शाकटायनः ॥&lt;br&gt;&#xA;गौतमः करुषः कण्वो वात्स्यः कात्यायनस्तथा ॥ 4.21.१० ॥&lt;br&gt;&#xA;सौभरिर्वामदेवश्च याज्ञवल्क्यश्च पाणिनिः ॥&lt;br&gt;&#xA;ऋष्यशृङ्गो गौरमुखो भरद्वाजश्च वामनः ॥११॥&lt;br&gt;&#xA;कृष्णद्वैपायनः शृङ्गी सुमन्तुर्जैमिनिः कचः ॥&lt;br&gt;&#xA;पराशरश्च मैत्रेयो वैशम्पायन एव च ॥ १२ ॥&lt;br&gt;&#xA;ब्राह्मणाश्च कतिविधा भिक्षुका बन्दिनस्तथा ॥&lt;br&gt;&#xA;भूपा वैश्याश्च शूद्राश्च समाजग्मुर्महोत्सवे ॥ १३ ॥&lt;br&gt;&#xA;दृष्ट्वा मुनीन्द्रान्नन्दश्च ब्राह्मणान्भूमिपांस्तथा ॥&lt;br&gt;&#xA;स्वर्णपीठात्समुत्तस्थौ व्रजाश्चोत्तस्थुरेव च॥ १४ ॥&lt;br&gt;&#xA;प्रणम्य वासयामास मुनीन्द्रान्विप्रभूमिपान् ॥&lt;br&gt;&#xA;तेषामनुमतिं प्राप्य तत्रोवास पुनर्मुदा ॥ १५ ॥&lt;br&gt;&#xA;पाकं च यष्टिनिकटे कर्तुमाज्ञां चकार ह ॥&lt;br&gt;&#xA;पाकप्राज्ञं ब्राह्मणानां शतमानीय सादरम् ॥ १६ ॥&lt;br&gt;&#xA;तत्र रत्नप्रदीपाश्च जज्वलुः परितस्तथा ॥&lt;br&gt;&#xA;अन्धीभूतं च धूपेन स्थानं तत्सुरभीकृतम् ॥ १७ ॥&lt;br&gt;&#xA;नानाविधानि पुष्पाणि माल्यानि विविधानि च ॥&lt;br&gt;&#xA;नैवेद्यं च बहुविधमपूर्वं सुमनोहरम् ॥ १८ ॥&lt;br&gt;&#xA;तिललड्डुकपूर्णं च मण्डकानां सहस्रकम् ॥&lt;br&gt;&#xA;स्वस्तिकैः परिपूर्णं च यष्टिस्थानं च नारद ॥ १९ ॥&lt;br&gt;&#xA;कलशानां सहस्रं च पूर्णं शर्करया मुने ॥&lt;br&gt;&#xA;यवगोधूमचूर्णानां लड्डुकैर्मधुरैर्वरैः ॥4.21.२०॥&lt;br&gt;&#xA;घृतपक्वैर्विप्रकृतैः पूर्णानि कलशानि च ॥&lt;br&gt;&#xA;वृक्षपक्वानि रम्याणि चारुरम्भाफलानि च ॥२१॥&lt;br&gt;&#xA;फलानि परिपक्वानि कालदेशोद्भवानि च॥&lt;br&gt;&#xA;क्षीराणां कुम्भलक्षाणि दध्नां तावन्ति नारद ॥ २२ ॥&lt;br&gt;&#xA;मधूनां कुम्भशतकं सर्पिष्कुम्भ सहस्रकम् ॥&lt;br&gt;&#xA;कलशानां त्रिलक्षाणि तक्रपूर्णानि निश्चितम् ॥ २३ ॥&lt;br&gt;&#xA;घटानां पञ्चलक्षाणि गुडपूर्णानि निश्चितम् ॥&lt;br&gt;&#xA;तिलतैलेन पूर्णं च कलशानां सहस्रकम् ॥ २४ ॥&lt;br&gt;&#xA;वृषेन्द्राश्च बहुविधा भोगार्हद्रव्यवाहकाः ॥&lt;br&gt;&#xA;नानाविधानि पात्राणि सौवर्णराजतानि च ॥ २९ ॥&lt;br&gt;&#xA;स्वर्णपीठानि च ब्रह्मन्नाजग्मुर्यष्टिसन्निधिम् ॥&lt;br&gt;&#xA;वस्त्राणि वरणार्हाणि चारूणि भूषणानि च ॥ २५ ॥&lt;br&gt;&#xA;नानाविधानि वाद्यानि चारूणि मधुराणि च ॥&lt;br&gt;&#xA;वादकाः स्वरयन्त्राणि वादयामासुरुत्सवे ॥ २७ ॥&lt;br&gt;&#xA;छागलानां सहस्राणि महिषाणां शतानि च ॥&lt;br&gt;&#xA;मेषकाणां च लक्षाणि ह्यानयामास तत्र वै ॥२८॥&lt;br&gt;&#xA;शतान्येव गण्डकानामाजग्मुर्यष्टिसन्निधिम् ॥&lt;br&gt;&#xA;प्रेक्षितानि च सर्वाणि रक्षितानि च रक्षकैः॥२९॥&lt;br&gt;&#xA;बालकानां बालिकानां वृक्षाणां वृक्षयोषिताम् ॥&lt;br&gt;&#xA;यूनां च युवतीनां च सङ्ख्यां कर्तुं च कः क्षमः ॥4.21.३०॥&lt;br&gt;&#xA;गायकानां च सङ्गीतं नर्तकानां च नर्तनम् ॥&lt;br&gt;&#xA;श्रुत्वा दृष्ट्वा जनाः सर्वे मुमुहुः सुमहोत्सवे ॥ ३१ ॥&lt;br&gt;&#xA;रम्भोर्वशी मेनका च घृताची मोहिनी रतिः ॥&lt;br&gt;&#xA;प्रभावती भानुमती विप्रचित्तिस्तिलोत्तमा ॥ ३२ ॥&lt;br&gt;&#xA;चन्द्रप्रभा सुप्रभा च रत्नमाला मदालसा ॥&lt;br&gt;&#xA;रेणुका रमणी ब्रह्मन्नेता आजग्मुरुत्सवे ॥ ३३ ॥&lt;br&gt;&#xA;तासां नृत्येन गीतेन स्तनास्यश्रोणिदर्शनात् ॥&lt;br&gt;&#xA;रूपेण वक्रदृष्ट्या च मूर्च्छां प्रापुश्च मानवाः ॥ ३४ ॥&lt;br&gt;&#xA;एतस्मिन्नन्तरे शीघ्रमाजगाम हरिः स्वयम् ॥&lt;br&gt;&#xA;गोपालबालकैः सार्धं बलेन बलशालिना॥३५॥&lt;br&gt;&#xA;दृष्ट्वा तं च जनाः सर्वे सम्भ्रान्ता हर्षविह्वलाः ॥&lt;br&gt;&#xA;उत्तस्थुराराद्भीताश्च पुलकाङ्कितविग्रहाः ॥ ३६॥&lt;br&gt;&#xA;क्रीडास्थानात्समायान्तं शान्तं सुन्दरविग्रहम्॥&lt;br&gt;&#xA;विनोदमुरलीवेणुशृङ्गशब्दसमन्वितम् ॥ ३७ ॥&lt;br&gt;&#xA;सद्रत्नसारभूषाभिर्भूषितं कौस्तुभेन च ॥&lt;br&gt;&#xA;चन्दनागुरुपङ्केन चर्चितं श्यामविग्रहम् ॥ ३८ ॥&lt;br&gt;&#xA;शरन्मध्याह्नपद्मास्यं पश्यन्तं रत्नदर्पणे ॥&lt;br&gt;&#xA;चारुचन्दनचन्द्रेण कस्तूरीबिन्दुना सह ॥ ३९ ॥&lt;br&gt;&#xA;शशाङ्केन यथाऽऽकाशं भालमध्यविराजितम् ॥&lt;br&gt;&#xA;मालतीमालया श्यामकण्ठवक्षःस्थलोज्ज्वलम् ॥4.21.४०॥&lt;br&gt;&#xA;बकपङ्क्त्या यथाऽऽकाशं शारदीयं सुनिर्मलम्॥&lt;br&gt;&#xA;चारुणा पीतवस्त्रेण शोभितं श्यामविग्रहम् ॥४१॥&lt;br&gt;&#xA;विभान्तं विद्युता शश्वन्नवनिं नीरदं यथा ॥&lt;br&gt;&#xA;कुन्दप्रसूनैर्गुञ्जाभिर्बद्धवक्रिमचूडकम् ॥ ४२ ॥&lt;br&gt;&#xA;यथेन्द्रधनुषा भाति विभातं भगणैर्नभः ॥&lt;br&gt;&#xA;रत्नकुण्डलदीप्त्या च स्मितवक्त्रसुशोभितम् ॥ ४३ ॥&lt;br&gt;&#xA;शरत्प्रफुल्लपद्मं च द्युमणेः किरणैर्यथा ॥&lt;br&gt;&#xA;विप्रक्षत्त्रियवैश्याश्च मुनयो बल्लवा मुने ॥ ४४ ॥&lt;br&gt;&#xA;प्रणम्य वासयामासू रत्नसिंहासने शुभे ॥&lt;br&gt;&#xA;उवास रत्नपीठे स तेषां मध्ये जगत्पतिः॥ ४५ ॥&lt;br&gt;&#xA;यथा बभौ शरच्चन्द्रो ज्योतिषामन्तरे च खे ॥&lt;br&gt;&#xA;श्रुत्वा तमूचुस्ते सर्वे जगतामीश्वरं परम् ॥ ४६ ॥&lt;br&gt;&#xA;स्वेच्छामयं गुणातीतं ज्योतीरूपं सनातनम् ॥&lt;br&gt;&#xA;दृष्ट्वा महोत्सवं शीघ्रमुवाच पितरं हरिः ॥&lt;br&gt;&#xA;सर्वेषां दुर्लभां नीतिं नीतिशास्त्रविशारदः ॥ ४७ ॥&lt;br&gt;&#xA;श्रीकृष्ण उवाच ॥&lt;br&gt;&#xA;भोभो बल्लवराजेन्द्र किं करोषीह सुव्रत ॥ ४८ ॥&lt;br&gt;&#xA;आराध्यः कश्च का पूजा किं फलं पूजने भवेत् ॥&lt;br&gt;&#xA;फलेन साधनं किं वा कः सख्यः साधनेन च ॥ ४९ ॥&lt;br&gt;&#xA;देवे रुष्टे भवेत्किं वा पूजायाः प्रतिबन्धके ॥&lt;br&gt;&#xA;तुष्टो देवः किं ददाति फलमत्र परत्रकम् ॥ 4.21.५० ॥&lt;br&gt;&#xA;काचिद्ददात्यत्र फलं परत्रेह न काचन ॥&lt;br&gt;&#xA;काचिच्च नोभयत्रापि चोभयत्रापि काचन ॥ ५१ ॥&lt;br&gt;&#xA;अवेदविहिता पूजा सर्वहानिकरण्डिका ॥&lt;br&gt;&#xA;पूजेयमधुना वा ते किमु वा पुरुषक्रमात् ॥ ५२ ॥&lt;br&gt;&#xA;दृष्टो देवस्त्वया कस्मिन्पूजेयं चानुसारिणी ॥&lt;br&gt;&#xA;साक्षात्खादति देवस्ते साक्षात्किं वा न खादति ॥ ५३ ॥&lt;br&gt;&#xA;साक्षाद्भुङ्क्ते च यो देवः सुप्रशस्तं तदर्चनम् ॥&lt;br&gt;&#xA;साक्षात्खादति नैवेद्यं विप्ररूपी जनार्दनः ॥ ५४ ॥&lt;br&gt;&#xA;ब्राह्मणे परितुष्टे च सन्तुष्टाः सर्वदेवताः ॥&lt;br&gt;&#xA;किं तस्य देवपूजायां यो नियुक्तो द्विजार्चने ॥ ५५ ॥&lt;br&gt;&#xA;पूजिता ब्राह्मणा येन पूजिताः सर्वदेवताः ॥&lt;br&gt;&#xA;देवाय दत्त्वा नैवेद्यं द्विजाय न प्रयच्छति ॥ ५६ ॥&lt;br&gt;&#xA;भस्मीभूतं च नैवेद्यं पूजनं निष्फलं भवेत्॥&lt;br&gt;&#xA;विप्राय देवनैवेद्यदानाद्ध्रुवमनन्तकम् ॥५७॥&lt;br&gt;&#xA;तुष्टो देवो वरं दत्त्वा प्रयाति च स्वमन्दिरम् ॥&lt;br&gt;&#xA;दत्त्वा देवाय नैवेद्यं मूढो भुङ्क्ते स्वयं यदि॥५८॥&lt;br&gt;&#xA;दत्तापहारी देवस्वं भुक्त्वा च नरकं व्रजेत् ॥&lt;br&gt;&#xA;देवदत्तं न भोक्तव्यं नैवेद्यं च विना हरेः ॥९९॥&lt;br&gt;&#xA;प्रशस्तं सर्वदेवेषु विष्णुनैवेद्यभोजनम्॥&lt;br&gt;&#xA;अन्नं विष्ठा जलं मूत्रं यद्विष्णोरनिवेदितम् ॥ 4.21.६० ॥&lt;br&gt;&#xA;सर्वेषां च क्रममिदं ब्राह्मणानां विशेषतः ॥&lt;br&gt;&#xA;न दत्त्वा वस्तु देवाय दत्तं विप्राय चेत्सुधीः ॥ ६१ ॥&lt;br&gt;&#xA;भुक्त्वा विप्रमुखे देवास्तुष्टाः स्वर्गं प्रयान्ति च ॥&lt;br&gt;&#xA;तस्मात्सर्वप्रयत्नेन विप्राणामर्चनं कुरु ॥६२॥&lt;br&gt;&#xA;प्रशस्तफलदातॄणामिह लोके परत्र च॥&lt;br&gt;&#xA;जपस्तपश्च पूजा वा यज्ञदानं महोत्सवम् ॥ ६३ ॥&lt;br&gt;&#xA;सर्वेषां कर्मणां सारं विप्रतुष्टिश्च दक्षिणा ॥&lt;br&gt;&#xA;दक्षिणानां शरीरेषु तिष्ठन्ति सर्वदेवताः ॥ ॥६४॥&lt;br&gt;&#xA;पादेषु सर्वतीर्थानि पुण्यानि पादधूलिषु ॥&lt;br&gt;&#xA;पादोदके च विप्राणां तीर्थतोयानि सन्ति च ॥ ६५ ॥&lt;br&gt;&#xA;तत्स्पर्शात्सर्वतीर्थेषु स्नानजन्यफलं लभेत् ॥&lt;br&gt;&#xA;नश्यन्ति भक्षणाद्रोगा भक्तिभावेन बल्लव ॥६६॥&lt;br&gt;&#xA;सप्तजन्मकृतात्पापान्मुच्यन्ते नात्र संशयः ॥&lt;br&gt;&#xA;पापं पञ्चविधं कृत्वा यो विप्रं प्रणमेद्व्रजे ॥६७॥&lt;br&gt;&#xA;स स्नातः सर्वतीर्थेषु सर्वपापात्प्रमुच्यते ॥&lt;br&gt;&#xA;ब्राह्मणस्पर्शमात्रेण मुक्तो भवति पातकी ॥ ६८ ॥&lt;br&gt;&#xA;दर्शनान्मुच्यते पापादिति वेदे निरूपितम् ॥&lt;br&gt;&#xA;अप्राज्ञो वाऽथ प्राज्ञो वा ब्राह्मणो विष्णुविग्रहः ॥ ६९ ॥&lt;br&gt;&#xA;प्रियाः प्राणाधिका विष्णोर्ये विप्रा हरिसेविनः ॥&lt;br&gt;&#xA;द्विजानां हरिभक्तानां प्रभावो दुर्लभः श्रुतौ ॥4.21.७०॥&lt;br&gt;&#xA;येषां पादाब्जरजसा सद्यः पूता वसुन्धरा॥&lt;br&gt;&#xA;तेषां च पादचिह्नं यत्तीर्थं तत्परिकीर्तितम् ॥ ७१ ॥&lt;br&gt;&#xA;तेषां च स्पर्शमात्रेण तीर्थपापं प्रणश्यति ॥&lt;br&gt;&#xA;आलिङ्गनात्सदालापात्तेषामुच्छिष्टभोजनात् ॥ ॥ ७२ ॥&lt;br&gt;&#xA;दर्शनात्स्पर्शनाच्चैव सर्वपापात्प्रमुच्यते ॥&lt;br&gt;&#xA;भ्रमणे सर्वतीर्थानां यत्पुण्यं स्नानतो भवेत् ॥७३॥&lt;br&gt;&#xA;हरिदासस्य विप्रस्य तत्पुण्यं दर्शनाल्लभेत् ॥&lt;br&gt;&#xA;ये विप्रा हरये दत्त्वा नित्यमन्नं च भुञ्जते ॥७४॥&lt;br&gt;&#xA;उच्छिष्टभोजनात्तेषां हरेर्दास्यं लभेन्नरः ॥&lt;br&gt;&#xA;न दत्त्वा हरये भक्त्या भुञ्जते चेद्भ्रमादपि ॥ ७५ ॥&lt;br&gt;&#xA;पुरीषसदृशं वस्तु जलं मूत्रसमं भवेत् ॥&lt;br&gt;&#xA;शूद्रश्चेद्धरिभक्तश्च नैवेद्यभोजनोत्सुकः ॥ ७६ ॥ (तु. ब्रह्मवैवर्त २.१०.४९)&lt;br&gt;&#xA;आमान्नं हरये दत्त्वा कृत्वा पाकं च खादति ॥&lt;br&gt;&#xA;विप्रक्षत्रियवैश्यानां शालग्रामशिलार्चने ॥७७॥&lt;br&gt;&#xA;अधिकारो न शूद्राणां हरेरप्यर्चने तथा ॥&lt;br&gt;&#xA;द्रव्याण्येतानि गोपेन्द्र विप्रेभ्यश्चेन्न दास्यति ॥७८॥&lt;br&gt;&#xA;भस्मीभूतानि सर्वाणि भविष्यन्ति न संशयः ॥&lt;br&gt;&#xA;अन्नं च सर्वजीवेभ्यः पुण्यार्थं दातुमर्हति ॥ ७९ ॥&lt;br&gt;&#xA;दत्त्वा विशिष्टजीवेभ्यो विशिष्टं फलमाप्नुयात् ॥&lt;br&gt;&#xA;अतो दत्त्वा मानुषेभ्यो लभतेऽष्टगुणं फलम् ॥ 4.21.८० ॥&lt;br&gt;&#xA;शूद्राणां द्विगुणं पुण्यं वैश्येभ्योऽन्नं प्रदाय च॥&lt;br&gt;&#xA;दत्त्वाऽन्नं क्षत्रियेभ्योऽपि वैश्यानां द्विगुणं भवेत्॥&lt;br&gt;&#xA;क्षत्त्रियाणां शतगुणं विप्रेभ्योऽन्नं प्रदाय च ॥ ८१ ॥&lt;br&gt;&#xA;विप्राणां च शतगुणं शास्त्रज्ञे ब्राह्मणे फलम् ॥&lt;br&gt;&#xA;शास्त्रज्ञानां शतगुणं भक्ते विप्रे लभेद्ध्रुवम् ॥ ८२ ॥&lt;br&gt;&#xA;स चान्नं हरये दत्त्वा भुङ्क्ते भक्त्या च सादरम् ॥&lt;br&gt;&#xA;विष्णवे विप्रभक्ताय दत्त्वा दातुश्च यत्फलम् ॥ ८३ ॥&lt;br&gt;&#xA;तत्फलं लभते नूनं भक्तब्राह्मणभोजने ॥&lt;br&gt;&#xA;भक्ते तुष्टे हरिस्तुष्टो हरौ तुष्टे च देवताः ॥ ८४ ॥&lt;br&gt;&#xA;भवन्ति सिद्धाः शाखाश्च यथा मूलनिषेचनात् ॥&lt;br&gt;&#xA;द्रव्याण्येतानि देवाय यद्येकस्मै प्रयच्छति ॥ ८५ ॥&lt;br&gt;&#xA;सर्वे देवाश्च रुष्टाश्चेद्देवैः कः किं करिष्यति ॥&lt;br&gt;&#xA;अथवाऽर्द्धं च वस्तूनां देहि गोवर्धनाय च ॥ ८६ ॥&lt;br&gt;&#xA;गा वर्धयति नित्यं यस्तेन गोवर्धनः स्मृतः ॥&lt;br&gt;&#xA;गोवर्धनसमस्तात पुण्यवान्न महीतले ॥ ८७ ॥&lt;br&gt;&#xA;नित्यं ददाति गोभ्यो यो नवीनानि तृणानि च ॥&lt;br&gt;&#xA;तीर्थस्थानेषु यत्पुण्यं यत्पुण्यं विप्रभोजने ॥ ८८ ॥&lt;br&gt;&#xA;सर्वव्रतोपवासेषु सर्वेष्वेव तपःसु च ॥&lt;br&gt;&#xA;यत्पुण्यं च महादाने यत्पुण्यं हरिसेवने ॥ ८९ ॥&lt;br&gt;&#xA;भुवः पर्यटने यत्तु सर्ववाक्येषु यद्भवेत् ॥&lt;br&gt;&#xA;यत्पुण्यं सर्वयज्ञेषु दीक्षायां च लभेन्नरः ॥ 4.21.९० ॥&lt;br&gt;&#xA;तत्पुण्यं लभते प्राज्ञो गोभ्यो दत्त्वा तृणानि च ॥&lt;br&gt;&#xA;भुक्तवन्तीं तृणं यश्च गां वारयति कामतः ॥ ९१ ॥&lt;br&gt;&#xA;ब्रह्महत्या भवेत्तस्य प्रायश्चित्ताद्विशुध्यति॥&lt;br&gt;&#xA;सर्वे देवा गवा मङ्गे तीर्थानि तत्पदेषु च ॥ ९२ ॥&lt;br&gt;&#xA;तद्गुह्येषु स्वयं लक्ष्मीस्तिष्ठत्येव सदा पितः ॥&lt;br&gt;&#xA;गोष्पदाक्तमृदा यो हि तिलकं कुरुते नरः॥९३॥&lt;br&gt;&#xA;तीर्थस्नातो भवेत्सद्यो जयस्तस्य पदेपदे ॥&lt;br&gt;&#xA;गावस्तिष्ठन्ति यत्रैव तत्तीर्थं परिकीर्तितम् ॥ ९४ ॥&lt;br&gt;&#xA;प्राणांस्त्यक्ता नरस्तत्र सद्यो मुक्तो भवेद्ध्रुवम् ॥&lt;br&gt;&#xA;ब्राह्मणानां गवामङ्गं यो हन्ति मानवाधमः ॥ ९५ ॥&lt;br&gt;&#xA;ब्रह्महत्यासमं पापं भवेत्तस्य न संशयः ॥&lt;br&gt;&#xA;नारायणांशान्विप्रांश्च गाश्च ये घ्नन्ति मानवाः ॥ ९६ ॥&lt;br&gt;&#xA;कालसूत्रं च ते यान्ति यावच्चन्द्रदिवाकरौ ॥&lt;br&gt;&#xA;इत्येवमुक्त्वा श्रीकृष्णो विरराम च नारद ॥९७॥&lt;br&gt;&#xA;आनन्दयुक्तो नन्दश्च तमुवाच स्मिताननः ॥&lt;br&gt;&#xA;नन्द उवाच ॥&lt;br&gt;&#xA;पौर्वापरीयं पूजेति महेन्द्रस्य महात्मनः ॥ ९८ ॥&lt;br&gt;&#xA;सुवृष्टिसाधनी साध्यं सर्वसस्यमनोहरम् ॥&lt;br&gt;&#xA;सस्यानि प्राणिनां प्राणाः सस्याज्जीवन्ति जीविनः॥९९॥&lt;br&gt;&#xA;पूजयन्ति व्रजस्थाश्च महेन्द्रं पुरुषक्रमात्॥&lt;br&gt;&#xA;महोत्सवं वत्सरान्ते निर्विघ्नाय शिवाय च ॥ 4.21.१०० ॥&lt;br&gt;&#xA;इत्येवं वचनं श्रुत्वा बलेन सह माधवः ॥&lt;br&gt;&#xA;उच्चैर्जहास स पुनरुवाच पितरं मुदा ॥ 4.21.१ ॥&lt;br&gt;&#xA;श्रीकृष्ण उवाच ॥&lt;br&gt;&#xA;अहो श्रुतं विचित्रं ते वचनं परमाद्भुतम् ॥&lt;br&gt;&#xA;उपहास्यं लोकशास्त्रं वेदेष्वेव विगर्हितम् ॥ २॥&lt;br&gt;&#xA;निरूपणं नास्ति कुत्र शक्राद्वृष्टिः प्रजायते ॥&lt;br&gt;&#xA;अपूर्वं नीतिवचनं श्रुतमद्य मुखात्तव ॥ ३ ॥&lt;br&gt;&#xA;श्रुणु नीतिं श्रुतिमतां हे तात नानयं वदेः ॥&lt;br&gt;&#xA;वचनं सामवेदोक्तं सन्तो जानन्ति सर्वत॥४॥&lt;br&gt;&#xA;प्रश्नं कुरुष्व मन्त्रांश्च विविधानपि संसदि॥&lt;br&gt;&#xA;ब्रुवन्तु परमार्थं च किमिन्द्राद्वृष्टिरेव च॥५॥&lt;br&gt;&#xA;सूर्याद्धि जायते तोयं तोयात्सस्यानि शाखिनः ॥&lt;br&gt;&#xA;तेभ्योऽन्नानि फलान्येव तेभ्यो जीवन्ति जीविनः ॥६॥&lt;br&gt;&#xA;सूर्यग्रस्तं च नीरं च काले तस्मात्समुद्भवः॥&lt;br&gt;&#xA;सूर्यो मेघादयः सर्वे विधात्रा ते निरूपिताः ॥ ७ ॥&lt;br&gt;&#xA;यत्राब्दे यो जलधरो गजश्च सागरो मतः ॥&lt;br&gt;&#xA;सस्याधिपो नृपो मन्त्री विधात्रा ते निरूपिताः ॥८॥&lt;br&gt;&#xA;जलादिकानां सस्यानां तृणानां च निरूपितम् ॥&lt;br&gt;&#xA;अब्देऽब्देऽस्त्येव तत्सर्वं कल्पे कल्पे युगेयुगे ॥ ९ ॥&lt;br&gt;&#xA;हस्ती समुद्रादादाय करेण जलमीप्सितम् ॥&lt;br&gt;&#xA;दद्याद्घनाय तद्दद्याद्वातेन प्रेरितो घनः ॥ 4.21.११० ॥&lt;br&gt;&#xA;स्थानेस्थाने पृथिव्यां च कालेकाले यथोचितम्॥&lt;br&gt;&#xA;ईशेच्छयाऽऽविर्भूतं च न भवेत्प्रतिबन्धकम् ॥ ११ ॥&lt;br&gt;&#xA;भूतं भव्यं भविष्यच्च महत्क्षुद्रं च मध्यमम् ॥&lt;br&gt;&#xA;धात्रा निरूपितं कर्म केन तात निवार्यते ॥ १२॥&lt;br&gt;&#xA;जगच्चराचरं सर्वं कृतं तेनेश्वराज्ञया ॥&lt;br&gt;&#xA;आदौ विनिर्मितं भक्ष्यं पश्चाज्जीव इति स्मृतः ॥ १३ ॥&lt;br&gt;&#xA;अभ्यासात्स स्वभावो हि स्वभावात्कर्म एव च ॥&lt;br&gt;&#xA;जायते कर्मणां भोगो जीविनां सुखदुःखयोः ॥ १४ ॥&lt;br&gt;&#xA;यातनाजन्ममरणरोगशोकभयानि च ॥&lt;br&gt;&#xA;समुत्पत्तिर्विपद्विद्या कविता वा यशोऽयशः ॥ १५ ॥&lt;br&gt;&#xA;पुण्यं च स्वर्गवासश्च पापं नरकसंस्थितिः ॥&lt;br&gt;&#xA;भुक्तिर्मुक्तिर्हरेर्दास्यं कर्मणा घटते नृणाम् ॥ १६ ॥&lt;br&gt;&#xA;सर्वेषां जनको हीशश्चाभ्यासः शीलकर्मणाम् ॥&lt;br&gt;&#xA;धातुश्च फलदाता च सर्वं तस्येच्छया भवेत् ॥१७॥&lt;br&gt;&#xA;विनिर्मितो विराड्येन तत्त्वानि प्रकृतिर्जगत् ॥&lt;br&gt;&#xA;कूर्मश्च शेषधरणी चाब्रह्मस्तम्ब एव च ॥१८॥&lt;br&gt;&#xA;यस्याज्ञया मरुत्कूर्मं धक्ते शेषं बिभर्ति सः ॥&lt;br&gt;&#xA;शेषो वसुन्धरां मूर्ध्ना सा च सर्वं चराचरम् ॥ १९ ॥&lt;br&gt;&#xA;यस्याज्ञया सदा वाति जगत्प्राणो जगत्त्रये ॥&lt;br&gt;&#xA;तपति भ्रमणं कृत्वा भूगोलं सुप्रभाकरः ॥ 4.21.१२० ॥&lt;br&gt;&#xA;दहत्यग्निः सञ्चरते मृत्युश्च सर्वजन्तुषु ॥&lt;br&gt;&#xA;उत्पत्तिः शाखिनां काले पुष्पाणि च फलानि च ॥ २१ ॥&lt;br&gt;&#xA;स्वेस्वे स्थाने समुद्राश्च तूर्णं मज्जन्त्यधोऽधुना ॥&lt;br&gt;&#xA;तमीशं भज भक्त्या च शक्रः किं कर्तुमीश्वरः ॥ २२ ॥&lt;br&gt;&#xA;ब्रह्माण्डं च कतिविधमाविर्भूतं तिरोहितम् ॥&lt;br&gt;&#xA;विधयश्च कतिविधा यस्य भ्रूभङ्गलीलया ॥ २३॥&lt;br&gt;&#xA;मृत्योर्मृत्युः कालकालो विधातुर्विधिरेव स. ॥&lt;br&gt;&#xA;भज तं शरणं तात स ते रक्षां करिष्यति ॥२४॥&lt;br&gt;&#xA;अहोऽष्टाविंशदिन्द्राणां पतने यदहर्निशम् ॥&lt;br&gt;&#xA;विधातुरेव जगतामष्टोत्तरशताधिकः ॥ २५ ॥&lt;br&gt;&#xA;निमेषाद्यस्य पतनं निर्गुणस्यात्मनः प्रभोः ॥&lt;br&gt;&#xA;एवम्भूते तिष्ठतीशे शक्रपूजा विडम्बनम् ॥२६॥&lt;br&gt;&#xA;इत्येवमुक्त्वा श्रीकृष्णो विरराम च नारद॥&lt;br&gt;&#xA;प्रशशंसुश्च मुनयो भगवन्तं सभासदः ॥ २७ ॥&lt;br&gt;&#xA;नन्दः सपुलको हृष्टः सभायां साश्रुलोचनः ॥&lt;br&gt;&#xA;आनन्दयुक्ता मनुजा यदि पुत्रैः परा जिताः ॥ २८ ॥&lt;br&gt;&#xA;श्रीकृष्णाज्ञां समाज्ञाय चकार स्वस्तिवाचनम् ॥&lt;br&gt;&#xA;क्रमेण वरणं तत्र सर्वेषां च चकार ह ॥ २९ ॥&lt;br&gt;&#xA;पर्वतस्यमुनीन्द्राणां चकार पूजनं तदा ॥&lt;br&gt;&#xA;बुधानां ब्राह्मणानां च गवां वह्नेश्च सादरम् ॥ 4.21.१३० ॥&lt;br&gt;&#xA;तत्र पूजासमाप्तौ च क्रतौ च सुमहोत्सवे ॥&lt;br&gt;&#xA;नानाप्रकारवाद्यानां बभूव शब्द उल्बणः ॥ ३१ ॥&lt;br&gt;&#xA;जयशब्दः शङ्खशब्दो हरिशब्दो बभूव ह ॥&lt;br&gt;&#xA;वेदमङ्गलकाण्डं च .पपाठ मुनिपुङ्गवः ॥३२॥&lt;br&gt;&#xA;बन्दिनां प्रवरो डिण्डी कंसस्य सचिवः प्रियः ॥&lt;br&gt;&#xA;उच्चैः पपाठ पुरतो मङ्गलं मङ्गलाष्टकम् ॥३३॥&lt;br&gt;&#xA;कृष्णः शैलान्तिकं गत्चा भिन्नां मूर्तिं विधाय च ॥&lt;br&gt;&#xA;वस्तु खादामि शैलोऽस्मि वरं वृण्वित्युवाच ह॥३४॥&lt;br&gt;&#xA;उवाच नन्दं श्रीकृष्णः पश्य शौलं पितः पुरः॥&lt;br&gt;&#xA;वरं प्रार्थय भद्रं ते भविता चेत्युवाच ह ॥३५॥&lt;br&gt;&#xA;हरेर्दास्यं हरेर्भक्तिं वरं वव्रे स बल्लवः ॥&lt;br&gt;&#xA;द्रव्यं भुक्त्वा वरं दत्त्वा सोऽन्तर्धानं चकार ह॥ ॥ ३६ ॥&lt;br&gt;&#xA;मुनीन्द्रान्ब्राह्मणांश्चैव भोजयित्वा च गोपपाः ॥&lt;br&gt;&#xA;बन्दिभ्यो ब्राह्मणेभ्यश्च मुनिभ्यश्च धनं ददौ ॥३७॥&lt;br&gt;&#xA;मुनिभ्यो ब्राह्मणेभ्योऽपि दत्त्वा नन्दो मुदाऽन्वितः ॥&lt;br&gt;&#xA;रामकृष्णौ पुरस्कृत्य सगणः स्वालयं ययौ ॥३८॥&lt;br&gt;&#xA;रौप्यं वस्त्रं सुवर्णं च वरमश्वं मणिं तथा ॥&lt;br&gt;&#xA;भक्ष्यं द्रव्यं बहुविधं बन्दिने डिण्डिने ददौ ॥ ३९ ॥&lt;br&gt;&#xA;स्तुत्वा नत्वा रामकृष्णौ मुनयो ब्राह्मणा ययुः ॥&lt;br&gt;&#xA;ययुरप्सरसः सर्वा गन्धर्वाः किन्नरास्तथा ॥ 4.21.१४० ॥&lt;br&gt;&#xA;राजानो बल्लवाः सर्वे चाहूता ये महोत्सवे ॥&lt;br&gt;&#xA;सर्वे प्रणम्य श्रीकृष्णं ययुः सादरपूर्वकम् ॥ ४१ ॥&lt;br&gt;&#xA;एतस्मिन्नन्तरे शक्रः कोपप्रस्फुरिताधरः ॥&lt;br&gt;&#xA;मखभङ्गे बहुविधां निन्दां श्रुत्वा सुरेश्वरः ॥ ४२ ॥&lt;br&gt;&#xA;मरुद्भिर्वारिदैः सार्धं रथमारुह्य सत्वरम्॥&lt;br&gt;&#xA;जगाम नन्दनगरं वृन्दारण्यं मनोहरम् ॥ ४३ ॥&lt;br&gt;&#xA;सर्वे देवा ययुः पश्चाद्युद्धशास्त्रविशारदाः ॥&lt;br&gt;&#xA;शस्त्रास्त्रपाणयः कोपाद्रथमारुह्य नारद ॥४४॥&lt;br&gt;&#xA;वायुशब्दैर्मेघशब्दैः सैन्यशब्दैर्भयानकैः ॥&lt;br&gt;&#xA;चकम्पे नगरं सर्वं नन्दो भयमवाप ह ॥९।&lt;br&gt;&#xA;भार्यां सम्बोध्य स्वगणमुवाच शोककातरः ॥&lt;br&gt;&#xA;रहः स्थलं समानीय नीतिशास्त्रविशारदः ॥ ४६ ॥&lt;br&gt;&#xA;नन्द उवाच ॥&lt;br&gt;&#xA;हे यशोदे समागच्छ वचनं शृणु रोहिणि ॥&lt;br&gt;&#xA;रामकृष्णौ समादाय व्रज दूरं व्रजात्प्रिये ॥&lt;br&gt;&#xA;बालका बालिका नार्यो यान्तु दूरं भयाकुलाः ॥ ४७ ॥&lt;br&gt;&#xA;बलवन्तश्च गोपालास्तिष्ठन्तु मत्समीपतः ॥&lt;br&gt;&#xA;पश्चाच्च निर्गमिष्यामो वयं च प्राणसङ्कटात् ॥४८ ॥&lt;br&gt;&#xA;इत्युक्त्वा बल्लवश्रेष्ठः सस्मार श्रीहरिं भिया ॥&lt;br&gt;&#xA;पुटाञ्जलियुतो भूत्वा भक्तिनम्रात्मकन्धरः ॥&lt;br&gt;&#xA;काण्वशाखोक्तस्तोत्रेण तुष्टाव ह शचीपतिम् ॥ ४९ ॥&lt;br&gt;&#xA;नन्द उवाच ॥&lt;br&gt;&#xA;इन्द्रः सुरपतिः शक्रो दितिजः पवनाग्रजः ॥ 4.21.१५० ॥&lt;br&gt;&#xA;सहस्राक्षो भगाङ्गश्च कश्यपाङ्गज एव च ॥&lt;br&gt;&#xA;बिडौजाश्च सुनासीरो मरुत्वान्पाकशासनः ॥५१॥&lt;br&gt;&#xA;जयन्तजनकः श्रीमाञ्छचीशो दैत्यसूदनः ॥&lt;br&gt;&#xA;वज्रहस्तः कामसखो गौतमीव्रतनाशनः ॥ ५२ ॥&lt;br&gt;&#xA;वृत्रहा वासवश्चैव दधीचिदेहभिक्षुकः ॥&lt;br&gt;&#xA;विष्णुश्च वामनभ्राता पुरुहूतः पुरन्दरः ॥ ५३ ॥&lt;br&gt;&#xA;दिवस्पतिः शतमखः सुत्रामा गोत्रभिद्विभुः ॥&lt;br&gt;&#xA;लेखर्षभो बलारातिर्जम्भभेदी सुराश्रयः ॥५४॥&lt;br&gt;&#xA;सङ्क्रन्दनो दुश्च्यवनस्तुराषाण्मेघवाहनः ॥&lt;br&gt;&#xA;आखण्डलो हरिहयो नमुचिप्राणनाशनः ॥ ५५ ॥&lt;br&gt;&#xA;वृद्धश्रवा वृषश्चैव दैत्यदर्पनिषूदनः ॥&lt;br&gt;&#xA;षट्चत्वारिंशन्नामानि पापघ्नानि विनिश्चितम् ॥ ५६ ॥&lt;br&gt;&#xA;स्तोत्रमेतत्कौथुमोक्तं नित्यं यदि पठेन्नरः ॥&lt;br&gt;&#xA;महाविपत्तौ शक्रस्तं वज्रहस्तश्च रक्षति ॥ ५७ ॥&lt;br&gt;&#xA;अतिवृष्टिशिलावृष्टिवज्रपाताच्च दारुणात् ॥&lt;br&gt;&#xA;कदाचिन्न भयं तस्य रक्षिता वासवः स्वयम् ॥ ५८ ॥&lt;br&gt;&#xA;यत्र गेहे स्तोत्रमिदं यश्च जानाति पुण्यवान् ॥&lt;br&gt;&#xA;न तत्र वज्रपतनं शिलावृष्टिश्च नारद ॥ ५९ ॥&lt;br&gt;&#xA;श्रीनारायण उवाच ॥&lt;br&gt;&#xA;स्तोत्रं नन्दमुखाच्छ्रुत्वा चुकोप मधुसूदनः ॥4.21.६०॥&lt;br&gt;&#xA;उवाच पितरं नीतिं प्रज्वलन्ब्रह्मतेजसा ॥&lt;br&gt;&#xA;कं स्तौषि भीरो को वेन्द्रस्त्यज भीतिं ममान्तिके ॥ ६१ ॥&lt;br&gt;&#xA;क्षणार्द्धे भस्मसात्कर्तुं क्षमोऽहमवलीलया॥&lt;br&gt;&#xA;गाश्च वत्सांश्च बालांश्च योषितो हि भयातुराः ॥६२॥&lt;br&gt;&#xA;गोवर्धनस्य कुहरे संस्थाप्य तिष्ठ निर्भयम् ॥&lt;br&gt;&#xA;बालस्य वचनं श्रुत्वा तच्चकार मुदाऽन्वितः ॥ ६३ ॥&lt;br&gt;&#xA;हरिर्दधार शैलं तं वामहस्तेन दण्डवत् ॥&lt;br&gt;&#xA;एतस्मिन्नन्तरे तत्र दीप्तोऽपि रत्नतेजसा ॥ ६४ ॥&lt;br&gt;&#xA;अन्धीभूतश्च सहसा बभूव रजसाऽऽवृतः ॥&lt;br&gt;&#xA;सवातो मेघनिकरश्चच्छाद गगनं मुने ॥ ६५ ॥&lt;br&gt;&#xA;वृन्दावने बभूवातिवृष्टिरेव निरन्तरम्॥&lt;br&gt;&#xA;शिलावृष्टिर्वज्रवृष्टिरुल्कापातः सुदारुणः ॥ ६६ ॥&lt;br&gt;&#xA;समस्तं पर्वतस्पर्शात्पतितं दूरतस्ततः ॥&lt;br&gt;&#xA;विफलस्तत्समारम्भो यथाऽनीशोद्यमो मुने ॥ ६७ ॥&lt;br&gt;&#xA;दृष्ट्वा मोघं च तत्सर्वं सद्यः शक्रश्चुकोप ह ॥&lt;br&gt;&#xA;जग्राहामोघकुलिशं दधीच्यस्थिविनिर्मितम् ॥ ॥ ६८ ॥&lt;br&gt;&#xA;दृष्ट्वा तं वज्रहस्तं च जहास मधुसूदनः ॥&lt;br&gt;&#xA;सहस्तं स्तम्भयामास वज्रमेवातिदारुणम् ॥ ६९ ॥&lt;br&gt;&#xA;सहामरगणं मोघं चकारस्तम्भनं विभुः॥&lt;br&gt;&#xA;सर्वे तस्थुर्निश्चलास्ते भित्तौ पुत्तलिका यथा ॥ 4.21.१७० ॥&lt;br&gt;&#xA;हरिणा जृम्भितः शक्रः सद्यस्तन्द्रामवाप ह ॥&lt;br&gt;&#xA;ददर्श सर्वं तन्द्रायां तत्र कृष्णमयं जगत् ॥ ७१ ॥&lt;br&gt;&#xA;द्विभुजं मुरलीहस्तं रत्नालङ्कारभूषितम् ॥&lt;br&gt;&#xA;पीतवस्त्रपरीधानं रत्नसिंहासनस्थितम् ॥७२॥ ।&lt;br&gt;&#xA;ईषद्धास्यप्रसन्नास्यं भक्तानुग्रहकातरम् ॥&lt;br&gt;&#xA;चन्दनोक्षितसर्वाङ्गमेतत्सर्वं चराचरम् ॥ ७३ ॥&lt;br&gt;&#xA;दृष्ट्वाऽद्भुततमं तत्र सद्यो मूर्च्छामवाप ह ॥&lt;br&gt;&#xA;जजाप मन्त्रं तत्रैव प्रदत्तं गुरुणा पुरा ॥ ७४ ॥&lt;br&gt;&#xA;सहस्रदलपद्मस्थं ददर्श ज्योतिरुल्बणम् ॥&lt;br&gt;&#xA;तत्रान्तरे दिव्यरूपमतीव सुमनोहरम् ॥ ॥७५॥&lt;br&gt;&#xA;नवीनजलदोत्कर्षं श्यामसुन्दरविग्रहम् ॥&lt;br&gt;&#xA;सद्रत्नसारनिर्माणज्वलन्मकरकुण्डलम् ॥ ७६॥&lt;br&gt;&#xA;ज्वलन्मणीन्द्रमकरकिरीटोज्ज्वल शेखरम् ॥&lt;br&gt;&#xA;ज्वलता कौस्तुभेन्द्रेण कण्ठवक्षःस्थलोज्ज्वलम् ॥७७॥&lt;br&gt;&#xA;मणिकेयूरवलयमणिमञ्जीररञ्जितम् ॥&lt;br&gt;&#xA;अन्तर्बहिः समं दृष्ट्वा तुष्टाव परमेश्वरम् ॥ ७८ ॥&lt;br&gt;&#xA;इन्द्र उवाच ॥&lt;br&gt;&#xA;अक्षरं परमं ब्रह्म ज्योतीरूपं सनातनम् ॥&lt;br&gt;&#xA;गुणातीतं निराकारं स्वेच्छामयमनन्तकम् ॥ ॥ ७९ ॥&lt;br&gt;&#xA;भक्तध्यानाय सेवायै नानारूपधरं वरम् ॥&lt;br&gt;&#xA;शुक्लरक्तपीतश्यामं युगानुक्रमणेन च ॥ १८० ॥&lt;br&gt;&#xA;शुक्लतेजःस्वरूपं च सत्ये सत्यस्वरूपिणम्॥&lt;br&gt;&#xA;त्रेतायां कुङ्कुमाकारं ज्वलन्तं ब्रह्मतेजसा ॥ ८१ ॥&lt;br&gt;&#xA;द्वापरे पीतवर्णं च शोभितं पीतवाससा ॥&lt;br&gt;&#xA;कृष्णवर्णं कलौ कृष्णं परिपूर्णतमं प्रभुम् ॥ ८२ ॥&lt;br&gt;&#xA;नवधाराधरोत्कृष्टश्यामसुन्दरविग्रहम् ॥&lt;br&gt;&#xA;नन्दैकनन्दनं वन्दे यशोदानन्दनं प्रभुम् ॥८३॥&lt;br&gt;&#xA;गोपिकाचेतनहरं राधाप्राणाधिकं परम् ॥&lt;br&gt;&#xA;विनोदमुरलीशब्दं कुर्वन्तं कौतुकेन च ॥८४ ॥&lt;br&gt;&#xA;रूपेणाप्रतिमेनैव रत्नभूषणभूषितम् ॥&lt;br&gt;&#xA;कन्दर्पकोटिसौन्दर्यं बिभ्रतं शान्तमीश्वरम्॥८९॥&lt;br&gt;&#xA;क्रीडन्तं राधया सार्धं वृन्दारण्ये च कुत्रचित् ॥&lt;br&gt;&#xA;कुत्रचिन्निर्जनेऽरण्ये राधावक्षःस्थलस्थितम् ॥८६॥&lt;br&gt;&#xA;जलक्रीडां प्रकुर्वन्तं राधया सह कुत्रचित् ॥&lt;br&gt;&#xA;राधिकाकबरीभारं कुर्वन्तं कुत्रचिद्वने ॥ ८७ ॥&lt;br&gt;&#xA;कुत्रचिद्राधिकापादे दत्तवन्तमलक्तकम्॥&lt;br&gt;&#xA;सदा चर्वितताम्बूलं गृह्णन्तं कुत्रचिन्मुदा ॥८८॥&lt;br&gt;&#xA;पश्यन्तं कुत्रचिद्राधां पश्यन्तीं वक्रचक्षुषा॥&lt;br&gt;&#xA;दत्तवन्तं च राधायै कृत्वा मालां च कुत्रचित् ॥ ८९ ॥&lt;br&gt;&#xA;कुत्रचिद्राधया सार्धं गच्छन्तं रासमण्डलम् ॥&lt;br&gt;&#xA;राधादत्तां गले मालां धृतवन्तं च कुत्रचित् ॥ 4.21.१९० ॥&lt;br&gt;&#xA;सार्धं गोपालिकाभिश्च विहरन्तं च कुत्रचित् ॥&lt;br&gt;&#xA;राधां गृहीत्वा गच्छन्तं विहाय तां च कुत्रचित् ॥ ९१ ॥&lt;br&gt;&#xA;विप्रपत्नीदत्तमन्नं भुक्तवन्तं च कुत्रचित्॥&lt;br&gt;&#xA;भुक्तवन्तं तालफलं बालकैः सह कुत्रचित् ॥९२॥&lt;br&gt;&#xA;वस्त्रं गोपालिकानां च हरन्तं कुत्रचिन्मुदा ॥&lt;br&gt;&#xA;गवां गणं व्याहरन्तं कुत्रचिद्बालकैः सह ॥ ९३ ॥&lt;br&gt;&#xA;कालीयमूर्ध्नि पादाब्जं दत्तवन्तं च कुत्रचित् ॥&lt;br&gt;&#xA;विनोदमुरलीशब्दं कुर्वन्तं कुत्रचिन्मुदा ॥ ९४ ॥&lt;br&gt;&#xA;गायन्तं रम्यसङ्गीतं कुत्रचिद्बालकैः सह॥&lt;br&gt;&#xA;स्तुत्वा शक्रः स्तवेन्द्रेण प्रणनाम हरिं भिया ॥९५॥&lt;br&gt;&#xA;पुरा दत्तेन गुरुणा रणे वृत्रासुरेण च॥&lt;br&gt;&#xA;कृष्णेन दत्तं कृपया ब्रह्मणे च तपस्यते ॥९६॥&lt;br&gt;&#xA;एकादशाक्षरो मन्त्रः कवचं सर्वलक्षणम् ॥&lt;br&gt;&#xA;दत्तमेतत्कुमाराय पुष्करे ब्रह्मणा पुरा ॥९७॥&lt;br&gt;&#xA;कुमारोऽङ्गिरसे दत्तं गुरवेऽङ्गिरसा मुने ॥&lt;br&gt;&#xA;इदमिन्द्रकृतं स्तोत्रं नित्यं भक्त्या च यः पठेत् ॥ ९८ ॥&lt;br&gt;&#xA;स हि प्राप्य दृढां भक्तिमन्ते दास्यं लभेद्ध्रुवम्॥&lt;br&gt;&#xA;जन्ममृत्युजराव्याधिशोकेभ्यो मुच्यते नरः ॥&lt;br&gt;&#xA;न हि पश्यति स्वप्नेऽपि यमदूतं यमालयम्॥९९॥&lt;br&gt;&#xA;नारायण उवाच ॥&lt;br&gt;&#xA;इन्द्रस्य वचनं श्रुत्वा प्रसन्नः श्रीनिकेतनः॥4.21.२००॥&lt;br&gt;&#xA;प्रीत्या तस्मै वरं दत्त्वा स्थापयामास पर्वतम् ॥&lt;br&gt;&#xA;प्रणम्य च हरिं शक्रः प्रययौ स्वगणैः सह ॥१॥&lt;br&gt;&#xA;गह्वरस्था जनाः सर्वे प्रजग्मुर्गह्वराद्गृहम् ॥&lt;br&gt;&#xA;ते सर्वे मेनिरे कृष्णं परिपूर्णतमं विभुम् ॥ २ ॥&lt;br&gt;&#xA;पुरस्कृत्य व्रजस्थांश्च प्रययौ स्वालयं हरिः ॥&lt;br&gt;&#xA;तुष्टाव नन्दः पुत्रं तं पूर्णब्रह्म सनातनम् ॥&lt;br&gt;&#xA;पुलकाञ्चितसर्वाङ्गो भक्तिपूर्णाश्रुलोचनः ॥ ३ ॥&lt;br&gt;&#xA;नन्द उवाच ॥&lt;br&gt;&#xA;नमो ब्रह्मण्यदेवाय गोब्राह्मणहिताय च ॥४॥&lt;br&gt;&#xA;जगद्धिताय कृष्णाय गोविन्दाय नमोनमः ॥&lt;br&gt;&#xA;नमो ब्रह्मण्यदेवाय ब्रह्मणे परमात्मने ॥ ५ ॥&lt;br&gt;&#xA;अनन्तकोटिब्रह्माण्डधामधाम्ने नमोऽस्तु ते ॥&lt;br&gt;&#xA;नमो मत्स्यादिरूपाणां जीवरूपायसाक्षिणे ॥६॥&lt;br&gt;&#xA;निर्लिप्ताय निर्गुणाय निराकाराय ते नमः॥&lt;br&gt;&#xA;अतिसूक्ष्मस्वरूपाय स्थूलात्स्थूलतमाय च ॥७॥&lt;br&gt;&#xA;सर्वेश्वराय सर्वाय तेजोरूप नमोऽस्तु ते॥&lt;br&gt;&#xA;अतिप्रत्यक्षरूपाय ध्यानासाध्याय योगिनाम् ॥८॥&lt;br&gt;&#xA;ब्रह्मविष्णुमहेशानां वन्द्याय नित्यरूपिणे ॥&lt;br&gt;&#xA;धाम्ने चतुर्ण्णां वर्णानां युगेष्वेव चतुर्षु च ॥९॥&lt;br&gt;&#xA;शुक्लरक्तपीतश्यामाभिधानगुणशालिने ॥&lt;br&gt;&#xA;योगिने योगरूपाय गुरवे योगिनामपि ॥4.21.२१०॥&lt;br&gt;&#xA;सिद्धेश्वराय सिद्धाय सिद्धानां गुरवे नमः ॥&lt;br&gt;&#xA;यं स्तोतुमक्षमो ब्रह्मा विष्णुर्यं स्तोतुमक्षमः ॥११॥&lt;br&gt;&#xA;यं स्तोतुमक्षमो रुद्रः शेषो यं स्तोतुमक्षमः ॥&lt;br&gt;&#xA;यं स्तोतुमक्षमो धर्मो यं स्तोतुमक्षमो रविः ॥१२॥&lt;br&gt;&#xA;यं स्तोतुमक्षमो लम्बोदरश्चापि षडाननः ॥&lt;br&gt;&#xA;यं स्तोतुमक्षमाः सर्वे मुनयः सनकादयः ॥१३॥&lt;br&gt;&#xA;कपिलो न क्षमः स्तोतुं सिद्धेन्द्राणां गुरोर्गुरुः॥&lt;br&gt;&#xA;न शक्तौ स्तवनं कर्तुं नरनारायणावृषी ॥१४॥&lt;br&gt;&#xA;अन्ये जडधियः के वा स्तोतुं शक्ताः परात्परम्॥&lt;br&gt;&#xA;वेदा न शक्ता नो वाणी न च लक्ष्मीः सरस्वती ॥१५॥&lt;br&gt;&#xA;न राधा स्तवने शक्ता किं स्तुवन्ति विपश्चितः ॥&lt;br&gt;&#xA;क्षमस्व निखिलं ब्रह्मन्नपराधं क्षणेक्षणे ॥ १६ ॥&lt;br&gt;&#xA;रक्ष मां करुणा सिन्धो दीनबन्धो भवार्णवे ॥&lt;br&gt;&#xA;पुरा तीर्थे तपस्तप्त्वा पुत्रः प्राप्तः सनातनः ॥ १७ ॥&lt;br&gt;&#xA;स्वकीयचरणाम्भोजे भक्तिं दास्यं च देहि मे ॥&lt;br&gt;&#xA;ब्रह्मत्वममरत्वं वा सालोक्यादिकमेव वा ॥१८॥&lt;br&gt;&#xA;त्वत्पदाम्भोजदास्यस्य कलां नार्हन्ति षोडशीम् ॥&lt;br&gt;&#xA;इन्द्रत्वं वा सुरत्वं वा सम्प्राप्तिं सिद्धिस्वर्गयोः ॥१९॥&lt;br&gt;&#xA;राजत्वं चिरजीवित्वं सुधियो गणयन्ति किम् ॥&lt;br&gt;&#xA;एतद्यत्कथितं सर्वं ब्रह्मत्वादिकमीश्वर ॥ 4.21.२२० ॥&lt;br&gt;&#xA;भक्तसङ्गक्षणार्द्धस्य नोपमा ते किमर्हति ॥&lt;br&gt;&#xA;त्वद्भक्तो यस्त्वत्सदृशः कस्त्वां तर्कितुमीश्वरः ॥२१॥&lt;br&gt;&#xA;क्षणार्द्धालापमात्रेण पारं कर्तुं स चेश्वरः ॥&lt;br&gt;&#xA;भक्तसङ्गाद्भवत्येव भक्तिं कर्तुमनेकधा ॥ २२ ॥&lt;br&gt;&#xA;त्वद्भक्तजलदालापजलसेकेन वर्द्धते ॥&lt;br&gt;&#xA;अभक्तालापतापात्तु शुष्कतां याति तत्क्षणम् ॥ ॥ २३ ॥&lt;br&gt;&#xA;त्वद्गुणस्मृतिसेकाच्च वर्द्धते तत्क्षणे स्फुटम् ॥&lt;br&gt;&#xA;त्वद्भक्त्यङ्कुरमुद्भूतं स्फीतं मानसजं परम् ॥ २४ ॥&lt;br&gt;&#xA;न नश्यं वर्द्धनीयं च नित्यन्नित्यं क्षणेक्षणे ॥&lt;br&gt;&#xA;ततः सम्प्राप्य ब्रह्मत्वं भक्तस्य जीवनाय च ॥ २५ ॥&lt;br&gt;&#xA;ददात्येव फलं तस्मै हरिदास्यमनुत्तमम् ॥&lt;br&gt;&#xA;सम्प्राप्य दुर्लभं दास्यं यदि दासो बभूव ह ॥ २६ ॥&lt;br&gt;&#xA;सुनिश्चयेन तेनैव जितं सर्वं भयादिकम् ॥&lt;br&gt;&#xA;इत्येवमुक्त्वा भक्त्या च नन्दस्तस्थौ हरेः पुरः ॥ २७ ॥&lt;br&gt;&#xA;प्रसन्नवदनः कृष्णो ददौ तस्मै तदीप्सितम् ॥&lt;br&gt;&#xA;एवं नन्दकृतं स्तोत्रं नित्यं भक्त्या च यः पठेत् ॥२८॥&lt;br&gt;&#xA;सुदृढां भक्तिमाप्नोति सद्यो दास्यं लभेद्धरेः ॥&lt;br&gt;&#xA;तपस्तप्त्वा यदा द्रोणस्तीर्थे च धरया सह ॥२९॥&lt;br&gt;&#xA;स्तोत्रं तस्मै पुरा दत्तं ब्रह्मणा तत्सुदुर्लभम् ॥&lt;br&gt;&#xA;हरेः षडक्षरो मन्त्रः कवचं सर्वरक्षणम् ॥4.21.२३०॥&lt;br&gt;&#xA;इह सौभरिणा दत्तं तस्मै तुष्टेन पुष्करे ॥&lt;br&gt;&#xA;तदेव कवचं स्तोत्रं स च मन्त्रः सुदुर्लभः॥ ॥ ३१ ॥&lt;br&gt;&#xA;ब्रह्मणोंऽशेन मुनिना नन्दाय च तपस्यते ॥&lt;br&gt;&#xA;मन्त्रः स्तोत्रं च कवचमिष्टदेवो गुरुस्तथा ॥ ३२ ॥&lt;br&gt;&#xA;या यस्य विद्या प्राचीना न तां त्यजति निश्चितम् ॥&lt;br&gt;&#xA;इत्येवं कथितं स्तोत्रं श्रीकृष्णाख्यानमद्भुतम् ॥&lt;br&gt;&#xA;सुखदं मोक्षदं सारं भवबन्धविमोचनम् ॥ २३३ ॥&lt;br&gt;&#xA;इति श्रीब्रह्मवैवर्ते महापुराणे श्रीकृष्णजन्मखण्डे नारायणनारदसंवादे इन्द्रयागभञ्जनो नामैकविंशतितमोऽध्यायः ॥२१॥&lt;/p&gt;</description>
    </item>
    <item>
      <title>०२२</title>
      <link>https://vishvAsa.github.io/purANam_vaiShNavam/brahma-vaivarta-purANam/04/022/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/022/</guid>
      <description>&lt;p&gt;॥श्रीनारायण उवाच ॥&lt;br&gt;&#xA;एकदा राधिकानाथो बलेन सह बालकैः ॥&lt;br&gt;&#xA;जगाम तत्तालवनं परिपक्वफलान्वितम् ॥ १ ॥&lt;br&gt;&#xA;वृक्षाणां रक्षिता दैत्यः खर रूपी च धेनुकः॥&lt;br&gt;&#xA;कोटिसिंहसमबलो देवानां दर्पनाशनः ॥२॥&lt;br&gt;&#xA;शरीरं पर्वतसमं कूपतुल्ये च लोचने ॥&lt;br&gt;&#xA;ईषापङ्क्तिसमा दन्तास्तुण्डं पर्वतगह्वरम् ॥ ३ ॥&lt;br&gt;&#xA;शतहस्तपरिमिता जिह्वा लोला भयानका ॥&lt;br&gt;&#xA;कासारसदृशी नाभिः शब्दस्तस्य भयानकः ॥ ४ ॥&lt;br&gt;&#xA;दृष्ट्वा तालवनं बाला हर्षमापुरनिन्दिताः ॥&lt;br&gt;&#xA;कौतुकात्कृष्णमूचुस्ते स्मेराननसरोरुहाः ॥ ५ ॥&lt;br&gt;&#xA;बाला ऊचुः ॥&lt;br&gt;&#xA;हे कृष्ण करुणासिन्धो दीन बन्धो जगत्पते ॥&lt;br&gt;&#xA;महाबल बलभ्रातः समस्तबलिनां वर ॥ ६ ॥&lt;br&gt;&#xA;अवधानं कुरु विभो क्षणार्द्धं नो निवेदने ॥&lt;br&gt;&#xA;क्षुधितानां शिशूनां च भक्तानां भक्तवत्सल ॥ ७ ॥&lt;br&gt;&#xA;स्वादूनि सुन्दराण्येव पश्य तालफलानि च ॥&lt;br&gt;&#xA;भङ्क्तुं चालयितुं वृक्षान्पातितुं च फलानि च ॥ ८ ॥&lt;br&gt;&#xA;नानावर्णानि पुष्पाणि पक्वानि दुर्लभानि च ॥&lt;br&gt;&#xA;आज्ञां करोषि चेत्कृष्ण चेष्टां कर्त्तु वयं क्षमाः ॥९॥&lt;br&gt;&#xA;किं त्वत्र दैत्यो बलवान्खररूपी च धेनुकः ॥&lt;br&gt;&#xA;अजितस्त्रिदशैः सर्वैर्महाबलपराक्रमः ॥ 4.22.१० ॥&lt;br&gt;&#xA;दुर्निवार्यश्च सर्वेषां कंसस्य सचिवो महान् ॥&lt;br&gt;&#xA;हिंसकः सर्वजन्तूनां वनानामस्ति रक्षिता ॥ ११ ॥&lt;br&gt;&#xA;सुविचार्य जगत्कान्त वद नो वदतां वर ॥&lt;br&gt;&#xA;युक्तं कार्यमयुक्तं वा कर्तव्यमथ वा न वा ॥ १२ ॥&lt;br&gt;&#xA;बालकानां वचः श्रुत्वा भगवान्मधुसूदनः ॥&lt;br&gt;&#xA;उवाच मधुरं बालान्वचनं तत्सुखावहम् ॥ १३ ॥&lt;br&gt;&#xA;श्रीकृष्ण उवाच ॥&lt;br&gt;&#xA;किं वो दैत्याद्भयं बाला यूयं मत्सहचारिणः ॥&lt;br&gt;&#xA;वृक्षान्भङ्क्त्वा चालयित्वा फलानि खादताभयम् ॥ १४ ॥&lt;br&gt;&#xA;श्रीकृष्णाज्ञां समादाय बालका बलशालिनः ॥&lt;br&gt;&#xA;उत्पेतुर्वृक्षशिखरं क्षुधिताश्च फलार्थिनः ॥ १५ ॥&lt;br&gt;&#xA;नानाप्रकारवर्णानि स्वादूनि सुन्दराणि च ॥&lt;br&gt;&#xA;फलानि पातयामासुः परिपक्वानि नारद ॥ १६ ॥&lt;br&gt;&#xA;केचिद्बभञ्जुर्वृक्षाश्च चालयामासुरेव च ॥&lt;br&gt;&#xA;केचित्कोलाहलं चकुर्ननृतुस्तत्र केचन ॥ १७ ॥&lt;br&gt;&#xA;अवरुह्य तरुभ्यश्च बालका बलशालिनः ॥&lt;br&gt;&#xA;फलान्यादाय गच्छन्तो ददृशुर्दैत्यपुङ्गवम् ॥ १८ ॥&lt;br&gt;&#xA;महाबलं महाकायं घोरं गर्दभरूपिणम् ॥&lt;br&gt;&#xA;आगच्छन्तं महावेगात्कुर्वन्तं शब्दमुल्बणम् ॥ १९ ॥&lt;br&gt;&#xA;तं दृष्ट्वा रुरुदुः सर्वे फलानि तत्यजुर्भिया ॥&lt;br&gt;&#xA;कृष्णकृष्णेति शब्दं च प्रचक्रुर्बहुधा भृशम् ॥ 4.22.२० ॥&lt;br&gt;&#xA;अस्मान्रक्ष समागच्छ हे कृष्ण करुणानिधे ॥&lt;br&gt;&#xA;हे सङ्कर्षण नो रक्ष प्राणा नो यान्ति दानवात्॥२१॥&lt;br&gt;&#xA;हे कृष्ण हे कृष्ण हरे मुरारे गोविन्द दामोदर दीनबन्धो॥&lt;br&gt;&#xA;गोपीशगोपेश भवार्णवेऽस्मा ननन्त नारायण रक्ष रक्ष ॥२२॥&lt;br&gt;&#xA;भयेऽभये वाथ शुभेऽशुभे वा सुखेषु दुःखेषु च दीननाथ ॥&lt;br&gt;&#xA;त्वया विनाऽन्यं शरणं भवार्णवे न नोऽस्ति हे माधव रक्ष रक्ष॥२३॥&lt;br&gt;&#xA;जयजय गुणसिन्धो कृष्ण भक्तैकबन्धो बहुतरभययुक्तान्बालकान्रक्ष रक्ष ॥&lt;br&gt;&#xA;जहि दनुजकुलानामीशमस्माक मन्तं सुरकुलबलदर्पं वर्धयेमं निहत्य ॥ २४ ॥&lt;br&gt;&#xA;बालानां विक्लवं दृष्ट्वा बलेन सह माधवः ॥&lt;br&gt;&#xA;आजगाम शिशुस्थानं भयहा भक्त वत्सलः ॥ २५ ॥&lt;br&gt;&#xA;भयं नास्ति भयं नास्तीत्युक्त्वा दुद्राव सत्वरम् ॥&lt;br&gt;&#xA;ईषद्धास्यप्रसन्नास्यो निर्भयं दत्तवाञ्छिशून् ॥ २६ ॥&lt;br&gt;&#xA;दृष्ट्वा कृष्णं बलं बाला ननृतुर्विजहुर्भयम् ॥&lt;br&gt;&#xA;हरिस्मृतिश्चाभयदा सर्वमङ्गलदायिका॥२७॥&lt;br&gt;&#xA;श्रीकृष्णो दानवं दृष्ट्वा ग्रसन्तं पुरतः शिशून्॥&lt;br&gt;&#xA;बलं सम्बोध्य बलिनमुवाच मधुसूदनः ॥ २८ ॥&lt;br&gt;&#xA;श्रीकृष्ण उवाच ॥&lt;br&gt;&#xA;दानवो बलिपुत्रोऽयं नाम्ना साहसिको बली ॥&lt;br&gt;&#xA;गर्दभो ब्रह्मशापेन शप्तो दुर्वाससा पुरा ॥२९॥&lt;br&gt;&#xA;पापिष्ठो मम वध्योऽयं महाबलपराकमः ॥&lt;br&gt;&#xA;अहमेनं वधिष्यामि त्वं रक्ष बालकान्बल ॥4.22.३०॥&lt;br&gt;&#xA;आदाय बालकान्सर्वान्दूरं गच्छेत्युवाच ह ॥&lt;br&gt;&#xA;तान्गृहीत्वा बलः शीघ्रं जगाम त्वरयाज्ञया ॥ ३१ ॥&lt;br&gt;&#xA;दृष्ट्वा कृष्णं दानवेन्द्रो महाबलपराक्रमः ॥&lt;br&gt;&#xA;जग्रास लीलया कोपाज्ज्वलदग्निशिखोपमम् ॥ ३२ ॥&lt;br&gt;&#xA;बभूवातिदाहयुक्तो मर्तुकामोऽतितेजसा ॥&lt;br&gt;&#xA;उज्जग्रास पुनर्दैत्यो विभुं तेजस्विनं भिया ॥३३॥&lt;br&gt;&#xA;उज्झितं सन्तमीशं च दृष्ट्वा दैत्यो मुमोच ह॥&lt;br&gt;&#xA;अतीव सुन्दरं शान्तं ज्वलन्तं ब्रह्मतेजसा ॥३४॥&lt;br&gt;&#xA;कृष्णदर्शनमात्रेण बभूवास्य पुरा स्मृतिः ॥&lt;br&gt;&#xA;आत्मानं बुबुधे कृष्णं जगतां कारणं परम् ॥ ३५ ॥&lt;br&gt;&#xA;तेजःस्वरूपमीशं तं दृष्ट्वा तुष्टाव दानवः ॥&lt;br&gt;&#xA;यथागमं यथाजन्म गुणातीतं श्रुतेः परम् ॥ ३६ ॥&lt;br&gt;&#xA;दानव उवाच ॥&lt;br&gt;&#xA;वामनोऽसि त्वमंशेन मत्पितुर्यज्ञभिक्षुकः ॥&lt;br&gt;&#xA;राज्यहर्ता च श्रीहर्ता सुतलस्थलदायकः ॥ ३७ ॥&lt;br&gt;&#xA;बलिर्भक्तिवशो वीरः सर्वेशो भक्तवत्सलः ॥&lt;br&gt;&#xA;शीघ्रं त्वं हिन्धि मां पापं शापाद्गर्दभरूपिणम् ॥ ३८ ॥&lt;br&gt;&#xA;मुनेर्दुर्वाससः शापादीदृशं जन्म कुत्सितम् ॥&lt;br&gt;&#xA;मृत्युरुक्तश्च मुनिना त्वत्तो मम जगत्पते ॥ ३९ ॥&lt;br&gt;&#xA;षोडशारेण चक्रेण सुतीक्ष्णेनातितेजसा ॥&lt;br&gt;&#xA;जहि मां जगतां नाथ सद्भक्तिं कुरु मोक्षद ॥4.22.४०॥&lt;br&gt;&#xA;त्वमंशेन वराहश्च समुद्धर्तुं वसुन्धराम् ॥&lt;br&gt;&#xA;वेदानां रक्षिता नाथ हिरण्याक्षनिषूदनः ॥ ४१ ॥&lt;br&gt;&#xA;त्वं नृसिंहः स्वयं पूर्णो हिरण्यकशिपोर्वधे ॥&lt;br&gt;&#xA;प्रह्रादानुग्रहार्थाय देवानां रक्षणाय च ॥ ॥ ४२ ॥&lt;br&gt;&#xA;त्वं च वेदोद्धारकर्ता मीनांशेन दयानिधे ॥&lt;br&gt;&#xA;नृपस्य ज्ञानदानाय रक्षायै सुरविप्रयोः ॥ ४३ ॥&lt;br&gt;&#xA;शेषाधारश्च कूर्मस्त्वमंशेन सृष्टिहेतवे ॥&lt;br&gt;&#xA;विश्वाधारश्च विश्वस्त्वमंशेनापि सहस्रधृक् ॥४४॥&lt;br&gt;&#xA;रामो दाशरथिस्त्वं च जानक्युद्धारहेतवे ॥&lt;br&gt;&#xA;दशकन्धरहन्ता च सिन्धौ सेतुविधायकः ॥४५॥&lt;br&gt;&#xA;कलया परशुरामश्च जमदग्निसुतो महान् ॥&lt;br&gt;&#xA;त्रिःसप्तकृत्वो भूपानां निहन्ता जगतीपते ॥ ४६ ॥&lt;br&gt;&#xA;अंशेन कपिलस्त्वं च सिद्धानां च गुरोर्गुरुः ॥&lt;br&gt;&#xA;मातृज्ञानप्रदाता च योगशास्त्रविधायकः ॥ ४७ ॥&lt;br&gt;&#xA;अंशेन ज्ञानिनां श्रेष्ठो नरनारायणावृषी ॥&lt;br&gt;&#xA;त्वं च धर्मसुतो भूत्वा लोकविस्तारकारकः ॥४८॥&lt;br&gt;&#xA;अधुना कृष्णरूपस्त्वं परिपूर्णतमः स्वयम् ॥&lt;br&gt;&#xA;सर्वेषामवताराणां बीजरूपः सनातनः ॥ ४९ ॥&lt;br&gt;&#xA;यशोदाजीवनो नित्यो नन्दैकानन्दवर्धनः ॥&lt;br&gt;&#xA;प्राणाधिदेवो गोपीनां राधाप्राणाधिकप्रियः ॥4.22.५०॥&lt;br&gt;&#xA;वसुदेवसुतः शान्तो देवकीदुःखभञ्जनः ॥&lt;br&gt;&#xA;अयोनिसम्भवः श्रीमान्पृथिवीभारहारकः ॥ ५१ ॥&lt;br&gt;&#xA;पूतनायै मातृगतिं प्रदाता च कृपानिधिः ॥&lt;br&gt;&#xA;बककेशिप्रलम्बानां ममापि मोक्षकारकः ॥ ५२ ॥&lt;br&gt;&#xA;स्वेच्छामय गुणातीत भक्तानां भयभञ्जन ॥&lt;br&gt;&#xA;प्रसीद राधिकानाथ प्रसीद कुरु मोक्षणम् ॥ ॥५३॥&lt;br&gt;&#xA;हे नाथ गार्दभीयोनेः समुद्धर भवार्णवात्॥&lt;br&gt;&#xA;मूर्खस्त्वद्भक्तपुत्रोऽहं मामुद्धर्तुं त्वमर्हसि ॥ ५४ ॥&lt;br&gt;&#xA;वेदा ब्रह्मादयो यं च मुनीन्द्राः स्तोतुमक्षमाः ॥&lt;br&gt;&#xA;किं स्तौमि तं गुणातीतं पुरा दैत्योऽधुना खरः ॥५५॥&lt;br&gt;&#xA;एवं कुरु कृपासिन्धो येन मे न भवेज्जनुः ॥&lt;br&gt;&#xA;दृष्ट्वा पादारविन्दं ते कः पुनर्भवनं व्रजेत् ॥५६॥&lt;br&gt;&#xA;ब्रह्मा स्तोता खरः स्तोता नोपहासितुमर्हसि॥&lt;br&gt;&#xA;सदीश्वरस्य विज्ञस्य योग्यायोग्ये समा कृपा ॥ ५७ ॥&lt;br&gt;&#xA;इत्येवमुक्त्वा दैत्येन्द्रस्तस्थौ च पुरतो हरेः ॥&lt;br&gt;&#xA;प्रसन्नवदनः श्रीमानतितुष्टो बभूव ह ॥५८॥&lt;br&gt;&#xA;इदं दैत्यकृतं स्तोत्रं नित्यं भक्त्या च यः पठेत् ॥&lt;br&gt;&#xA;सालोक्यसार्ष्टिसामीप्यं लीलया लभते हरेः॥५९॥&lt;br&gt;&#xA;इह लोके हरेर्भक्तिमन्ते दास्यं सुदुर्लभम्॥&lt;br&gt;&#xA;विद्यां श्रियं सुकवितां पुत्रपौत्रान्यशो लभेत् ॥ 4.22.६० ॥&lt;br&gt;&#xA;श्रीनारायण उवाच ॥&lt;br&gt;&#xA;श्रुत्वाऽनुमेने दैत्येन्द्रस्तवनं करुणानिधिः ॥&lt;br&gt;&#xA;कथं करोमि संहारमीदृशं भक्तमित्यहो ॥ ॥६१॥&lt;br&gt;&#xA;अनुमन्य स्मृतिं तस्य सञ्जहार हरिः स्वयम् ॥&lt;br&gt;&#xA;न हि युक्तो वधः स्तोतुर्दुर्वक्तुर्विधिरीश्वरात् ॥६२॥&lt;br&gt;&#xA;दानवो मायया विष्णोर्विसस्मार पुनः स्वकम्॥&lt;br&gt;&#xA;दुरुक्तिस्तत्कण्ठदेशे ह्यधिष्ठानं चकार ह॥६३॥&lt;br&gt;&#xA;उवाच श्रीहरिं दैत्यः कोपात्प्रस्फुरिताधरः ॥&lt;br&gt;&#xA;मुने सद्यो मर्तुकामो दैवग्रस्तो विचेतनः ॥६४॥&lt;br&gt;&#xA;दैत्य उवाच॥ ध्रुवं त्वं मर्तुकामोऽसि दुर्बुद्धे मानवार्भक ॥&lt;br&gt;&#xA;अद्य प्रस्थापयिष्यामि त्वामहं यममन्दिरम् ॥ ॥६५॥&lt;br&gt;&#xA;आयासि जीवनाकाङ्क्षी मम तालवनं शिशो॥&lt;br&gt;&#xA;न यास्यसि पुनर्गेहं बान्धवं न हि द्रक्ष्यसि ॥६६॥&lt;br&gt;&#xA;न कंसो न जरासन्धो नरको न समो मम ॥&lt;br&gt;&#xA;देवाः कम्पन्ति मे नित्यं के चान्ये मत्समा भुवि ॥६७॥&lt;br&gt;&#xA;नहि संहारकर्ता च मां संहर्तुं क्षमः शिवः ॥&lt;br&gt;&#xA;न च ब्रह्मा न विष्णुश्च न मृत्युः काल एव च ॥६८॥&lt;br&gt;&#xA;मम तालतरून्भङ्क्त्वा पातयित्वा फलानि च ॥&lt;br&gt;&#xA;अहङ्करोषि सहसा किमहो कस्य तेजसा ॥ ६९ ॥&lt;br&gt;&#xA;कस्त्वं वद बटो सत्यं कमनीयोऽतिसुन्दरः ॥&lt;br&gt;&#xA;दुर्लभं जीवनं दातुं मह्यं कथमिहागतः ॥4.22.७० ॥&lt;br&gt;&#xA;इत्युक्त्वा मस्तके कृत्वा प्रेरयित्वा तु तं बली ॥&lt;br&gt;&#xA;दूरतः पातयामास श्रीकृष्णं मरणोन्मुखः ॥ ७१ ॥&lt;br&gt;&#xA;पातयित्वा च तं भूमौ विषाणाभ्यां जघान सः ॥&lt;br&gt;&#xA;कृष्णाङ्गस्पर्शमात्रेण तद्विषाणे बभञ्जतुः ॥७२॥&lt;br&gt;&#xA;दैत्यो भग्नविषाणश्च तमीशं कोपयन्मुने ॥&lt;br&gt;&#xA;जग्रास चर्वणं कर्तुं भग्नदन्तो बभूव ह ॥ ७३ ॥&lt;br&gt;&#xA;तेजसा दग्धवक्त्रश्च तमुज्जग्राह तत्क्षणे ॥&lt;br&gt;&#xA;जज्वाल व्यथितः कोपाद्ददार खुरतो महीम् ॥ ७४ ॥&lt;br&gt;&#xA;चूर्णयित्वा तु लाङ्गूलं शब्दं कृत्वा भयानकम् ॥&lt;br&gt;&#xA;स जगाम शिशुस्थानं दुद्रुवुर्बालका भिया ॥ ७९॥&lt;br&gt;&#xA;बलं च प्रेरयामास मस्तकेन महाबली ॥&lt;br&gt;&#xA;बलो मुष्टिं ददौ तस्मै मूर्च्छामाप ततोऽसुरः ॥७६॥&lt;br&gt;&#xA;क्षणेन चेतनां प्राप्य जगाम हरिसन्निधिम् ॥&lt;br&gt;&#xA;बलमुष्ट्या च व्यथितः पुनर्मूर्च्छामवाप सः ॥ ७७ ॥&lt;br&gt;&#xA;पुनश्च चेतनां प्राप्य समुत्तस्थौ व्यथाकुलः ॥&lt;br&gt;&#xA;उत्ससर्ज बृहल्लेडं मूत्रं च भयमाप ह ॥७८॥&lt;br&gt;&#xA;क्षणात्सन्धिक्षणं प्राप्य महाबलपराक्रमः ॥&lt;br&gt;&#xA;कृत्वा शिरसि गोविन्दं चूर्णयामास दानवः ॥ ७९ ॥&lt;br&gt;&#xA;पातयामास भूमौ तं चूर्णयित्वा पुनःपुनः ॥&lt;br&gt;&#xA;उत्पाट्य तालवृक्षं तं ताडयामास माधवः ॥4.22.८०॥&lt;br&gt;&#xA;यथा खड्गप्रहारेण दानवस्य भवेद्व्यथा ॥&lt;br&gt;&#xA;तथा बभूव दैत्यस्य तालवृक्षस्य ताडनात् ॥८१॥ ।&lt;br&gt;&#xA;गोवर्धनं समुत्पाट्य घातयामास तं विभुः ॥&lt;br&gt;&#xA;पपात वेगाच्छैलेन्द्रस्तस्योपरि महामुने ॥८२॥&lt;br&gt;&#xA;पर्वतस्य प्रहारेण मूर्च्छामाप महाबलः॥ ।&lt;br&gt;&#xA;बभूव जर्जराङ्गश्च रुधिरं च समुद्वमन् ॥ ८३ ॥&lt;br&gt;&#xA;क्षणेन चेतनां प्राप्य समुत्तस्थौ रुषाऽसुरः ॥&lt;br&gt;&#xA;गृहीत्वा पर्वतश्रेष्ठं प्रेरयामास माधवम् । ॥ ८४ ॥&lt;br&gt;&#xA;दृष्ट्वा शैलमुत्पतन्तं वेगेन मधुसूदनः ॥&lt;br&gt;&#xA;जग्राह दक्षिणकरे यथेक्षुदण्डवत्प्रभुः ॥ ८५ ॥&lt;br&gt;&#xA;पूर्वस्थाने पर्वतं तं स्थापयामास कौतुकात् ॥&lt;br&gt;&#xA;गृहीत्वा दैत्यकर्णाग्रं पातयामास दूरतः ॥ ८६ ॥&lt;br&gt;&#xA;उत्पत्य च महावेगाच्चकार वेष्टनं हरेः ॥&lt;br&gt;&#xA;पृथिवीं घर्षयामास तीक्ष्णाग्रेण खुरेण च ॥ ८७ ॥&lt;br&gt;&#xA;प्रगृह्य श्रीहरिं वेगात्कृत्वा मूर्ध्नि महासुरः ॥&lt;br&gt;&#xA;उत्पपात मनोयायी लीलया लक्षयोजनम् ॥ ८८ ॥&lt;br&gt;&#xA;प्रहरं च तयोर्युद्धं निर्लक्षे च बभूव ह ॥&lt;br&gt;&#xA;ततो गृहीत्वा श्रीकृष्णं पपात धरणीतले ॥ ८९ ॥&lt;br&gt;&#xA;पुनर्मुहूर्तं युद्धं च बभूव भूतले तयोः ॥&lt;br&gt;&#xA;मुदा हरिः प्रशशंस प्रहस्य दानवेश्वरम् ॥ 4.22.९० ॥&lt;br&gt;&#xA;मद्भक्तस्य बलेः पुत्रं धन्यं तज्जीवनं परम्॥&lt;br&gt;&#xA;स्वस्त्यस्तु ते दानवेन्द्र वत्स निर्वाणतां व्रज ॥ ९१ ॥&lt;br&gt;&#xA;मद्दर्शनं स्वस्तिबीजं परं निर्वाणकारणम् ॥&lt;br&gt;&#xA;सर्वाधिकं सर्वपरं लभ स्थानं मनोहरम् ॥ ९२ ॥&lt;br&gt;&#xA;इत्येवमुक्त्वा श्रीकृष्णः सस्मार चक्रमुत्तमम् ॥&lt;br&gt;&#xA;सूर्यकोटिसमं दीप्त्या जग्राह तत्सुदर्शनम् ॥९३॥&lt;br&gt;&#xA;चिक्षेप भ्रामयित्वा च षोडशारमनुत्तमम् ॥&lt;br&gt;&#xA;चिच्छेद लीलयाऽवध्यं ब्रह्मविष्णुमहेश्वरैः ॥ ९४ ॥&lt;br&gt;&#xA;पपात मस्तकं भूमौ दानवस्य महात्मनः ॥&lt;br&gt;&#xA;तेजःसमूह उत्तस्थौ शतसूर्यसमप्रभः॥ ९५ ॥&lt;br&gt;&#xA;विलोक्य हरिलोकं संश्लिष्टं कृष्णपदाम्बुजे ॥&lt;br&gt;&#xA;सम्प्राप्य परमं मोक्षमहो दानवपुङ्गवः ॥ ९६ ॥&lt;br&gt;&#xA;गगनस्थाः सुराः सर्वे मुनयश्च भृशं मुदा ॥&lt;br&gt;&#xA;पारिजातप्रसूनानां चक्रुस्ते तत्र वर्षणम् ॥९७॥&lt;br&gt;&#xA;नेदुर्दुन्दुभयः स्वर्गे ननृतुश्चाप्सरोगणाः ॥&lt;br&gt;&#xA;जगुर्गन्धर्वनिकरा स्तुष्टुवुर्मुनयो मुदा ॥ ९८ ॥&lt;br&gt;&#xA;स्तुत्वा जग्मुः सुराः सर्वे मुनयो हर्षविह्वलाः ॥&lt;br&gt;&#xA;धेनुकस्य वधं दृष्ट्वा तत्राजग्मुश्च बालकाः ॥ ९९ ॥&lt;br&gt;&#xA;बलश्च बलिनां श्रेष्ठस्तुष्टाव पुरुषोत्तमम् ॥&lt;br&gt;&#xA;तुष्टुवुर्बालकाः सर्वे ननृतुश्च मुदाऽन्विताः ॥ 4.22.१०० ॥&lt;br&gt;&#xA;दत्त्वा कृष्णबलाभ्यां च प्रपक्वानि फलानि च ॥&lt;br&gt;&#xA;सर्वाणि भक्षयामासुर्बालाः प्रहष्टमानसाः ॥ १०१ ॥&lt;br&gt;&#xA;भुक्त्वा पीत्वा हरिः शीघ्रं बलेन बालकैः सह ॥&lt;br&gt;&#xA;जगाम स्वालयं ब्रह्मन्निहत्य दानवेश्वरम्॥१०२॥&lt;br&gt;&#xA;इति श्रीबह्मवैवर्ते महापुराणे श्रीकृष्णजन्मखण्डे नारायनारदसंवादे धेनुकवधोनाम द्वाविंशोऽध्यायः&lt;br&gt;&#xA;॥ २२ ॥&lt;/p&gt;</description>
    </item>
    <item>
      <title>०२३</title>
      <link>https://vishvAsa.github.io/purANam_vaiShNavam/brahma-vaivarta-purANam/04/023/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/023/</guid>
      <description></description>
    </item>
    <item>
      <title>०२४</title>
      <link>https://vishvAsa.github.io/purANam_vaiShNavam/brahma-vaivarta-purANam/04/024/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/024/</guid>
      <description>&lt;p&gt;नारायण उवाच ॥&lt;br&gt;&#xA;निगूढं शृणु वृत्तान्तं मुनेर्दुर्वाससो मुने ॥&lt;br&gt;&#xA;अहोऽस्य दारसंयोगः कथं तदूर्ध्वरेतसः ॥ १ ॥&lt;br&gt;&#xA;दृष्ट्वा तयोश्च शृङ्गारं मुनिः कामी बभूव ह ॥&lt;br&gt;&#xA;जितेन्द्रियोऽसत्संसर्गाद्दोषः सांसर्गिको भवेत् ॥ २ ॥&lt;br&gt;&#xA;सहसा तस्य हृदये बभूव सुरते स्पृहा ॥&lt;br&gt;&#xA;तपस्तप्त्वा तत्र दध्यौ कामिनीं मदनातुरः ॥ ३ ॥&lt;br&gt;&#xA;एतस्मिन्नन्तरे तेन पथा याति मुनीश्वरः ॥&lt;br&gt;&#xA;प्रार्थयन्त्या पतिं सन्तमौर्वश्च सुतया सह ॥ ४ ॥&lt;br&gt;&#xA;ऊरूद्भवो ब्रह्मणश्च पुरा कल्पे तपस्यतः ॥&lt;br&gt;&#xA;ऊर्ध्वरेताश्च योगीन्द्र ओर्वस्तेन इति स्मृतः ॥ ५ ॥&lt;br&gt;&#xA;तस्य जानूद्भवा कन्या कन्दली नाम विश्रुता ॥&lt;br&gt;&#xA;दुर्वाससं प्रार्थयन्ती नान्यं मनसि रोचते ॥ ६ ॥&lt;br&gt;&#xA;ससुतो हि मुनिश्रेष्ठो मुनेर्दुर्वाससः पुरः ॥&lt;br&gt;&#xA;तस्थौ महाप्रसन्नश्च ज्वलदग्निशिखोपमः ॥ ॥ ७ ॥&lt;br&gt;&#xA;मुनीन्द्रोऽपि मुनीन्द्रं तं पुरो दृष्ट्वा ससम्भ्रमः ॥&lt;br&gt;&#xA;प्रजवेन समुत्तस्थौ ननाम च मुदाऽन्वितः ॥८॥&lt;br&gt;&#xA;और्वो दुर्वाससं तत्र समाश्लिष्य मुदाऽन्वितः ॥&lt;br&gt;&#xA;उवाच मुनये सर्वं कन्यकाया मनोरथम् ॥ ९ ॥&lt;br&gt;&#xA;और्व उवाच ॥&lt;br&gt;&#xA;विख्याता कन्दली नाम मम कन्या मनोहरा ॥&lt;br&gt;&#xA;प्रौढा त्वामेव ध्यायन्ती श्रुत्वा वाचिकवक्त्रतः ॥ 4.24.१० ॥&lt;br&gt;&#xA;अयोनिसम्भवा कन्या त्रैलोक्यं मोहितुं क्षमा ॥&lt;br&gt;&#xA;सर्वरूपगुणाधारा दोषेणैकेन संयुता ॥ ११ ॥&lt;br&gt;&#xA;अतीव कलहाविष्टा कोपेन कटुभाषिणी ॥&lt;br&gt;&#xA;नानागुणयुतं द्रव्यं न त्यजेदेकदोषतः ॥ १२ ॥&lt;br&gt;&#xA;और्वस्य वचनं श्रुत्वा हर्षशोकान्वितो मुनिः ॥&lt;br&gt;&#xA;ददर्श कन्यां पुरतो गुणरूपसमन्विताम् ॥ १३ ॥&lt;br&gt;&#xA;शरत्पार्वणचन्द्रास्यां शरत्पङ्कजलोचनाम् ॥&lt;br&gt;&#xA;ईषद्धास्यप्रसन्नास्यां पीनश्रोणिपयोधराम् ॥ १४ ॥&lt;br&gt;&#xA;नवयौवनसंयुक्तां पश्यन्तीं वक्रचक्षुषा ॥&lt;br&gt;&#xA;रत्नालङ्कारशोभाढ्यां वह्निशुद्धांशुकान्विताम् ॥ १५ ॥&lt;br&gt;&#xA;मुनिर्मुमोह तां दृष्ट्वा कामबाणप्रपीडितः ॥&lt;br&gt;&#xA;उवाच तं मुनिश्रेष्ठं हृदयेन विदूयता ॥ १६ ॥&lt;br&gt;&#xA;दुर्वासा उवाच ॥&lt;br&gt;&#xA;नारीरूपं त्रिभुवने मुक्तिमार्गनिरोधकम् ॥&lt;br&gt;&#xA;व्यवधानं तपस्यायाः सततं मोहकारणम् ॥ १७ ॥&lt;br&gt;&#xA;कारागारे च संसारे दुर्वहं निगडं परम् ॥&lt;br&gt;&#xA;अच्छेद्यं ज्ञानखड्गैश्च महद्भिः शङ्करादिभिः ॥ १८ ॥&lt;br&gt;&#xA;सङ्गिच्छायातिरिक्तं च कर्मभोगात्परात्परम् ॥&lt;br&gt;&#xA;इन्द्रियादिन्द्रियाधाराद्विद्यायाश्च मतेरपि ॥ १९॥&lt;br&gt;&#xA;आदेहं सङ्गिनी छाया भोगान्तं भोग एव च ॥&lt;br&gt;&#xA;देहेन्द्रियाणि जीवान्तं विद्या चैवावशीलिनम् ॥ 4.24.२० ॥&lt;br&gt;&#xA;मतिश्चैवावशीलान्ता सुखी जन्मनिजन्मनि ॥&lt;br&gt;&#xA;यावज्जीवी च सुस्त्रीको न तावज्जन्मखण्डनम् ॥२१ ॥&lt;br&gt;&#xA;यावच्च जीविनो जन्म तावद्भोगः सुखावहः ॥&lt;br&gt;&#xA;परं मुनीन्द्र सर्वस्माद्धरिपादाब्जसेवनम्॥ २२ ॥&lt;br&gt;&#xA;ध्यायतः कृष्णपादाब्जं मम विघ्नो बभूव ह ॥&lt;br&gt;&#xA;न जाने कर्मदोषेण केन वा पूर्वजन्मनः ॥ २३ ॥&lt;br&gt;&#xA;पुंश्चल्या सह शृङ्गारं दृष्ट्वा दैत्यस्य मन्मनः ॥&lt;br&gt;&#xA;बभूव कामसंयुक्तं दत्तं धात्रा च तत्फलम् ॥२४॥&lt;br&gt;&#xA;किं त्वहं तव कन्यायाः कटूक्तिशतकं मुने ॥&lt;br&gt;&#xA;ध्रुवं क्षमां करिष्यामि दास्यामि च ततः फलम् ॥२५॥&lt;br&gt;&#xA;सर्वतोऽपि परा निन्दा स्त्रीकटूक्तिसहिष्णुता ॥&lt;br&gt;&#xA;अतीव निन्दितः सत्सु स्त्रीजितो भुवनत्रये ॥ २५ ॥&lt;br&gt;&#xA;तवाज्ञां मस्तके कृत्वा ग्रहीष्यामि सुतां तव ॥&lt;br&gt;&#xA;उपेतां कामिनीं त्यक्त्वा कालसूत्रं व्रजेन्नरः ॥२७॥&lt;br&gt;&#xA;रहस्युपस्थितां कामात्पुंश्चलीं चेज्जितेन्द्रियः ॥&lt;br&gt;&#xA;परित्यजेद्धर्मभयादधर्मान्नरकं व्रजेत् ॥ २८ ॥&lt;br&gt;&#xA;इत्येवमुक्त्वा दुर्वासा विरराम मुनेः पुरः ॥&lt;br&gt;&#xA;मुनिर्वेदोक्तविधिना ददौ तस्मै सुतां मुने ॥ २९ ॥&lt;br&gt;&#xA;स्वस्तीत्युवाच दुर्वासा मुनिश्च यौतुकं ददौ ॥&lt;br&gt;&#xA;कन्यासमर्पणं कृत्वा मोहाच्चैव रुरोद ह ॥ 4.24.३० ॥&lt;br&gt;&#xA;मूर्च्छामवाप स मुनिः स्वकन्याविरहातुरः ॥&lt;br&gt;&#xA;अपत्यभेदशोकौघः स्वात्मारामं न मुञ्चति ॥ ३१ ॥&lt;br&gt;&#xA;क्षणेन चेतनां प्राप्य बोधयामास कन्यकाम् ॥&lt;br&gt;&#xA;मूर्च्छितां तातविच्छेदाद्रुदन्तीं शोकसंयुताम् ॥ ३२ ॥&lt;br&gt;&#xA;और्व उवाच ॥&lt;br&gt;&#xA;शृणु वत्से प्रवक्ष्यामि नीतिसारं सुदुर्लभम् ॥&lt;br&gt;&#xA;हितं सत्यं च वेदोक्तं परिणामसुखावहम् ॥३३॥&lt;br&gt;&#xA;स्वकान्तश्च परो बन्धुरिह लोके परत्र च ॥&lt;br&gt;&#xA;न हि कान्तात्परः प्रेयान् कुलस्त्रीणां परो गुरुः ॥३४॥&lt;br&gt;&#xA;देवपूजा व्रतं दानं तपश्चानशनं जपः ॥&lt;br&gt;&#xA;स्नानं च सर्वतीर्थेषु दीक्षा सर्वमखेषु च ॥३५॥&lt;br&gt;&#xA;प्रादक्षिण्यं पृथिव्याश्च ब्राह्मणातिथिसेवनम् ॥&lt;br&gt;&#xA;सर्वाणि पतिसेवायाः कलां नार्हन्ति षोडशीम् ॥३६॥&lt;br&gt;&#xA;किमेतैः पतिभक्ताया अभक्तायाश्च भारते॥&lt;br&gt;&#xA;यदा दुःखी सुखारम्भे साकाङ्क्षः प्रथमो भवेत् ॥&lt;br&gt;&#xA;पतिसेवा परो धर्मः सर्वशास्त्रेषु पठ्यते॥३७॥&lt;br&gt;&#xA;स्वप्रज्ञानेन सततं कान्तं नारायणाधिकम् ॥&lt;br&gt;&#xA;दृष्ट्वा तच्चरणत्म्भोजसेवां नित्यं करिष्यति॥ ॥ ३८ ॥&lt;br&gt;&#xA;परिहासेन कोपेन भ्रमेणावज्ञया मुने ॥&lt;br&gt;&#xA;कटूक्तिं स्वामिनः साक्षात्परोक्षान्न करिष्यति ॥ ३९ ॥&lt;br&gt;&#xA;स्त्रिया वाग्योनिदुष्टायाः कामतो भारते भुवि ॥&lt;br&gt;&#xA;प्रायश्चित्तं श्रुतौ नास्ति नरकं ब्रह्मणः शतम् ॥4.24.४०॥&lt;br&gt;&#xA;सर्वधर्मपरीता या कटूक्तिं कुरुते पतिम् ॥&lt;br&gt;&#xA;शतजन्मकृतं पुण्यं तस्या नश्यति निश्चितम् ॥ ४१ ॥&lt;br&gt;&#xA;दत्त्वा कन्यां बोधयित्वा जगाम मुनिपुङ्गवः ॥&lt;br&gt;&#xA;स्वात्मारामः स्वाश्रमे च तस्थौ स्त्रीसहितो मुदा ॥ ४२ ॥&lt;br&gt;&#xA;सम्भोगेच्छावृते चित्ते कामी सम्प्राप कामिनीम् ॥&lt;br&gt;&#xA;अहो सुकृतिनां कामो वाञ्छामात्रेण सिध्यति ॥ ४३ ॥&lt;br&gt;&#xA;शय्यां रतिकरीं कृत्वा मुनिश्रेष्ठो महामुने॥&lt;br&gt;&#xA;शुभे क्षणे गृहीत्वा तां सुष्वाप निर्जने प्रियाम्॥४४॥&lt;br&gt;&#xA;नारीरसानभिज्ञः स्यादाजन्म मुनिपुङ्गवः॥&lt;br&gt;&#xA;तथाऽपि सुरतौ विज्ञः कामशास्त्रविशारदः ॥४५॥&lt;br&gt;&#xA;नानाप्रकारं शृङ्गारं चकार विधिपूर्वकम्॥&lt;br&gt;&#xA;नवसङ्गममात्रेण मूर्च्छां सम्प्राप कन्दली ॥ ४६ ॥&lt;br&gt;&#xA;मूर्च्छां प्राप मुनिश्रेष्ठो बुबुधे न दिवानिशम् ॥&lt;br&gt;&#xA;एवं प्रतिदिनं तत्र चकार सुरतिं मुने ॥४७ ॥&lt;br&gt;&#xA;विदग्धाया विदग्धेन बभूव सङ्गमः समः ॥&lt;br&gt;&#xA;सम्बभूव गृहासक्तस्तपस्त्यक्त्वा मुनीश्वरः ॥ ४८ ॥&lt;br&gt;&#xA;करोति कलहे नित्यं कन्दली स्वामिना सह ॥&lt;br&gt;&#xA;मुनीन्द्रो बोधयामास नीतिवाक्येन कामिनीम् ॥&lt;br&gt;&#xA;सा तन्न बुबुधे किञ्चित्करोति कलहे स्पृहाम् ॥ ४९ ॥&lt;br&gt;&#xA;तातप्रदत्तज्ञानेन सा न शान्ता बभूव ह ॥&lt;br&gt;&#xA;न हीयते प्रबोधेन स्वभावो दुरतिक्रमः ॥4.24.५०॥&lt;br&gt;&#xA;नित्यं कटूक्तिं कान्तं सा करोति हेतुना विना ॥&lt;br&gt;&#xA;जगत्प्रकम्पितं येन तया कोपात्स कम्पितः॥५१॥&lt;br&gt;&#xA;तया कृतां कटूक्तिं च क्षमासंस्थां चकार ह ॥&lt;br&gt;&#xA;बोधयामास तां नित्यं सद्यो मोहाद्दयानिधिः ॥ ५२ ॥&lt;br&gt;&#xA;कटूक्तिशतकं पूर्णं तत्कालेन बभूव ह ॥&lt;br&gt;&#xA;क्षमां चकार कृपया कटूक्तिं च शताधिकाम् ॥ ५३ ॥&lt;br&gt;&#xA;पत्नीकटूक्त्या नियतं प्रदग्धं मानसं मुनेः ॥&lt;br&gt;&#xA;तस्याः कटूक्तिकारिण्याः कर्म पूर्णं बभूव ह ॥ ५४ ॥&lt;br&gt;&#xA;स्वात्मारामो दयालुश्च कोपं त्यक्तुं न स क्षमः ॥&lt;br&gt;&#xA;शशाप कामिनीं मोहाद्भस्मराशिर्भवेति च ॥ ५५ ॥&lt;br&gt;&#xA;मुनेरिङ्गितमात्रेण भस्मसात्सा बभूव ह ॥&lt;br&gt;&#xA;एवमत्युच्छ्रितानां च न कल्याणं जगत्त्रये ॥ ५६॥&lt;br&gt;&#xA;शरीरे भस्मसाद्भूते प्रतिबिम्बः स चात्मनः ॥&lt;br&gt;&#xA;जीवस्तत्रान्तरिक्षस्थो ह्युवाच विनयात्प्रभुम् ॥ ५७ ॥&lt;br&gt;&#xA;जीव उवाच ॥&lt;br&gt;&#xA;हे नाथ सर्वदर्शी त्वं सततं ज्ञानचक्षुषा ॥&lt;br&gt;&#xA;सर्वं जानासि सर्वज्ञः किमहं बोधयामि ते॥ ५८ ॥&lt;br&gt;&#xA;सदुक्तिर्वा कटूक्तिर्वा कोपः सन्ताप एव च॥&lt;br&gt;&#xA;लोभो मोहश्च कामश्च क्षुत्पिपासादिकं च यत् ॥५९॥&lt;br&gt;&#xA;स्थौल्यं कार्श्यं च नाशश्च दृश्यादृश्यं समुद्भवम् ॥&lt;br&gt;&#xA;सर्वं शरीरधर्मं च न जीवस्य न चात्मनः ॥4.24.६०॥&lt;br&gt;&#xA;सत्त्वं रजस्तम इति शरीरं त्रिगुणात्मकम् ॥&lt;br&gt;&#xA;तच्च नानाप्रकारं च निबोध कथयामि ते ॥६१॥&lt;br&gt;&#xA;किञ्चित्सत्त्वातिरिक्तं च किञ्चिदेव रजोधिकम् ॥&lt;br&gt;&#xA;तमोतिरिक्तं किञ्चिच्च न समं कुत्रचिन्मुने ॥६२॥&lt;br&gt;&#xA;सत्त्वोदयाच्च मुक्तीच्छा कर्मेच्छा च रजोगुणात्॥&lt;br&gt;&#xA;तमोगुणाज्जीवहिंसा कोपोऽहङ्कार एव च ॥ ६३ ॥&lt;br&gt;&#xA;कोपात्कटूक्तिर्नियतं कटूक्त्या शत्रुता भवेत् ॥&lt;br&gt;&#xA;तया चाप्रियता सद्यः शत्रुः कः कस्य भूतले ॥ ६४ ॥&lt;br&gt;&#xA;को वा प्रियोऽप्रियः कः किं किं मित्रं को रिपुर्भवेत् ॥&lt;br&gt;&#xA;इन्द्रियाणि च बीजानि सर्वत्र शत्रुमित्रयोः ॥६५॥&lt;br&gt;&#xA;प्राणाधिकः प्रियः स्त्रीणां भर्तुः प्राणाधिका प्रिया ॥&lt;br&gt;&#xA;बभूव शत्रुता सद्यो दुरुक्त्या च क्षणाद्द्वयोः ॥ ६६ ॥&lt;br&gt;&#xA;यद्गतं तद्गतं सर्वं कामदोषेण वै प्रभो ॥&lt;br&gt;&#xA;क्षमापराधं निखिलं किं कर्तव्यं वदाधुना ॥ ६७ ॥&lt;br&gt;&#xA;किं करोमि क्व यामीति भविता कुत्र जन्म मे ॥&lt;br&gt;&#xA;तव नान्यस्य जायाऽहं भविष्यामि जगत्त्रये ॥ ६८ ॥&lt;br&gt;&#xA;इत्येवमुक्त्वा जीवश्च मौनीभूतो बभूव ह ॥&lt;br&gt;&#xA;मूर्च्छामवाप स मुनिः शोकेन हृतचेतनः ॥ ६९ ॥&lt;br&gt;&#xA;स्वात्मारामो महाज्ञानी जहार चेतनामहो ॥&lt;br&gt;&#xA;स्त्रीविच्छेदो विदग्धानां सर्वशोकात्परात्परः ॥ 4.24.७० ॥&lt;br&gt;&#xA;क्षणेन चेतनां प्राप्य प्राणांस्त्यक्तुं समुद्यतः ॥&lt;br&gt;&#xA;तत्र योगासनं कृत्वा चकार वायुधारणम् ॥७१॥&lt;br&gt;&#xA;एतस्मिन्नन्तरे तत्र जगाम ब्राह्मणोऽर्भकः॥&lt;br&gt;&#xA;दण्डी छत्री रक्तवासा बिभ्रत्ति लकमुत्त्मम् ॥ ७२ ॥&lt;br&gt;&#xA;सस्मितः श्यामवर्णश्च प्रज्वलन्ब्रह्मतेजसा ॥&lt;br&gt;&#xA;वयसाऽतिशिशुः शान्तो ज्ञानी वेदविदां वरः ॥ ७३ ॥&lt;br&gt;&#xA;दृष्ट्वा तं सम्भ्रमेणैव दुर्वासाः प्रणनाम ह ॥&lt;br&gt;&#xA;वासयामास तत्रैव पूजयामास भक्तितः ॥ ७४ ॥&lt;br&gt;&#xA;उवाच ब्राह्मणवटुर्दत्त्वा तस्मै सदाशिषम् ॥&lt;br&gt;&#xA;तद्दर्शनादाशिषा च सर्वं दुःखं गतं मुनेः ॥ ७५ ॥&lt;br&gt;&#xA;शिशुरूपं क्षणं स्थित्वा तमुवाच विचक्षणः ॥&lt;br&gt;&#xA;पीयूषतुल्यं नीत्योघं नीतिशास्त्रं विशारदः ॥ ७६ ॥&lt;br&gt;&#xA;शिशुरुवाच ॥&lt;br&gt;&#xA;सर्वं जानासि सर्वज्ञ गुरोर्मन्त्रप्रसादतः ॥&lt;br&gt;&#xA;किं तत्त्वं त्वामहं विप्र पृच्छामि शोककातरम् ॥ ७७ ॥&lt;br&gt;&#xA;ब्राह्मणानां तपो धर्मस्तपःसाध्यं जगत्त्रयम् ॥&lt;br&gt;&#xA;स्वधर्मं वै परित्यज्य किमिदानीं करोषि भोः ॥ ७८ ॥&lt;br&gt;&#xA;का कस्य पत्नी कः कान्तः कस्या वा भुवनत्रये ॥&lt;br&gt;&#xA;मूर्खाणां वञ्चनां कर्तुं करोति मायया हरिः ॥ ७९ ॥&lt;br&gt;&#xA;मिथ्या पत्नी तवेयं च क्षणात्तेन गताधुना ॥&lt;br&gt;&#xA;न हि सत्यमदृश्यं च मिथ्या यत्राचिरस्थितिः ॥ 4.24.८० ॥&lt;br&gt;&#xA;एकानंशा च भगिनी वसुदेवसुता हरेः॥&lt;br&gt;&#xA;पार्वत्यंशसमुद्भूता सुशीला चिरजीविनी ॥८१ ॥&lt;br&gt;&#xA;कल्पे कल्पे सुन्दरी सा तव पत्नी भविष्यति ॥&lt;br&gt;&#xA;मनो देहि तपस्यायां मुदा कतिपयं दिनम्॥८२॥&lt;br&gt;&#xA;कन्दली कदलीजातिर्भविष्यति महीतले ॥&lt;br&gt;&#xA;शुभदा फलदा कान्ता सकृत्सूता सुदुर्लभा ॥ ८३ ॥&lt;br&gt;&#xA;कल्पान्तरे शान्तरूपा तव पत्नी भविष्य ति॥&lt;br&gt;&#xA;अत्युच्छ्रिस्य दमनमुचितं च श्रुतौ श्रुतम्॥ ८४॥&lt;br&gt;&#xA;इत्येवमुक्त्वा शीघ्रं च विप्ररूपी जनार्दनः ॥&lt;br&gt;&#xA;दत्त्वा ज्ञानं च विप्राय सोऽन्तर्धानं चकार ह ॥ ८५ ॥&lt;br&gt;&#xA;मुनिः सर्वभ्रमं त्यक्त्वा तपस्यायां मनो दधे ॥&lt;br&gt;&#xA;कन्दली कदलीजातिर्बभूव धरणीतले ॥ ८६ ॥&lt;br&gt;&#xA;दैत्यस्तालवनं गत्वा बभूव गर्दभाकृतिः ॥&lt;br&gt;&#xA;तिलोत्तमा बाणपुत्री बभूव समये मुने ॥ ८७॥&lt;br&gt;&#xA;दैत्येन्द्रो विष्णुचक्रेण प्राणांस्त्यक्त्वा सुवाञ्छितम् ॥&lt;br&gt;&#xA;सम्प्राप्य चरणाम्भोजं मुनेरपि सुदुर्लभम् ॥ ८८ ॥&lt;br&gt;&#xA;काले तिलोत्तमा भूत्वा जगाम स्वालयं पुनः ॥&lt;br&gt;&#xA;कृष्णपौत्रालिङ्गनेन परिपूर्णमनोरथा ॥ ८९ ॥&lt;br&gt;&#xA;इत्येवं कथितं श्रुत्वा श्रीकृष्णाख्यानमुत्तमम् ॥&lt;br&gt;&#xA;पदेपदे सुन्दरं च किं भूयः श्रोतुमिच्छसि ॥ 4.24.९० ॥&lt;br&gt;&#xA;इति श्रीब्रह्मवैवर्ते महापुराणे श्रीकृष्णजन्मखण्डे नारायणनारदसंवादे तालफलभक्षणप्रसङ्गे बलिपुत्रमोक्षोनाम चतुर्विशोऽध्यायः ॥ २४ ॥&lt;/p&gt;</description>
    </item>
    <item>
      <title>०२५</title>
      <link>https://vishvAsa.github.io/purANam_vaiShNavam/brahma-vaivarta-purANam/04/025/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/025/</guid>
      <description>&lt;p&gt;॥ नारद उवाच ॥ ॥&lt;br&gt;&#xA;श्रुतं किमद्भुतं ब्रह्मन् हरेश्चरितमङ्गलम् ॥&lt;br&gt;&#xA;विशेषतस्तव मुखे ह्यतीव सुमनोहरम् ॥ १ ॥&lt;br&gt;&#xA;मृतायां मुनिकन्यायां शापाद्दुर्वाससो मुनेः ॥&lt;br&gt;&#xA;किं चकार समागत्य तन्मे ब्रूहि तपोधन ॥ २ ॥&lt;br&gt;&#xA;॥ श्रीनारायण उवाच ॥ ॥&lt;br&gt;&#xA;सरस्वतीनदीतीरे तपस्यां कुर्वतो मुनेः ॥&lt;br&gt;&#xA;पपात धौतमूर्ध्वाच्च धार्यमाणं च वायुना ॥ ३ ॥&lt;br&gt;&#xA;पृथिव्यां पतिते वस्त्रे तपस्त्यक्त्वा मुनीश्वरः ॥&lt;br&gt;&#xA;ध्यानेन बुबुधे सर्वं कन्यासम्बन्धि सङ्कटम्॥४॥&lt;br&gt;&#xA;जगाम शोकाविष्टोऽपि तूर्णं जामातुराश्रमम्॥&lt;br&gt;&#xA;सिषेच पृथिवीरेणूच्छश्वन्नयनबिन्दुना ॥५॥&lt;br&gt;&#xA;गत्वाऽऽलयसमीपं च विप्रः कातरमानसः ॥&lt;br&gt;&#xA;हे वत्से कन्दलीत्येवमुवाच च पुनःपुनः॥ ॥ ६ ॥&lt;br&gt;&#xA;श्वशरस्य स्वरं ज्ञात्वा दुर्वासा भयविह्वलः ॥&lt;br&gt;&#xA;बहिर्बभूव शीघ्रं च पपात चरणाम्बुजे ॥ ७ ॥&lt;br&gt;&#xA;प्रणम्य श्वशुरं शोकाद्विललाप भृशं पुनः ॥&lt;br&gt;&#xA;प्रवृत्तिं कथयामास मूलतो मुनिसत्तमम् ॥ ८ ॥&lt;br&gt;&#xA;श्रुत्वा वार्तां शुचाऽऽविष्टः पपात धरणीतले ॥&lt;br&gt;&#xA;मूर्च्छामाप महाज्ञानी निश्चेष्टो हि यथा मृतः ॥ ९ ॥&lt;br&gt;&#xA;मृतं दृष्ट्वा स दुर्वासा मुने मनसि सङ्कटम् ॥&lt;br&gt;&#xA;चेतनां कारयामास प्रयत्नेन महामुनेः ॥ 4.25.१० ॥&lt;br&gt;&#xA;सम्प्राप्य चेतनां शीघ्रमुवाच तं पुरः स्थितम् ॥&lt;br&gt;&#xA;जामातरं शोकयुतं भीतं प्रणतकन्धरम् ॥ ११ ॥&lt;br&gt;&#xA;महाशोकादश्रुपूर्णं रक्तपङ्कजलोचनम् ॥&lt;br&gt;&#xA;कोपात्कम्पितवाञ्छश्वत्सन्त्रस्तः स्फुरिताधरः ॥ १२ ॥&lt;br&gt;&#xA;और्व उवाच ॥&lt;br&gt;&#xA;अये ब्रह्मन्नत्रिवंश पौत्रस्त्वं जगतीपतेः ॥&lt;br&gt;&#xA;स्वल्पदोषे बहुतरः कृतो दण्डस्त्वया कथम् ॥१३॥&lt;br&gt;&#xA;त्वज्जन्म शङ्करांशेन शिष्यस्तस्य जगद्गुरोः ॥&lt;br&gt;&#xA;वेदवेदाङ्गविज्ञश्च सर्वज्ञो गुणवान्स्वयम् ॥ १४ ॥&lt;br&gt;&#xA;अनसूया महासाध्वी कमलांशा तव प्रसूः ॥&lt;br&gt;&#xA;न जाने केन दोषेण तव चैतादृशी मतिः ॥ १५ ॥&lt;br&gt;&#xA;गुणवाञ्जनको यस्य माता गुणवती सती ॥&lt;br&gt;&#xA;तयोः पुत्रो दयाहीनो गतिः सूक्ष्मा श्रुतेरहो ॥ १६ ॥&lt;br&gt;&#xA;मम प्राणाधिका कन्या मुदा त्वयि समर्पिता॥&lt;br&gt;&#xA;महागुणान्विता स्वल्पदोषेण परिमिश्रिता ॥ १७ ॥&lt;br&gt;&#xA;वाग्दुष्टायाश्च दण्डो हि परित्यागः श्रुतौ श्रुतः ॥&lt;br&gt;&#xA;त्वया क्रोधाद्यदि त्यक्ता पित्रा यत्नेन पालिता ॥१८॥&lt;br&gt;&#xA;मदपत्यं स्वल्पदोषे यतो भस्मीकृतं त्वया ॥&lt;br&gt;&#xA;पराभवस्तव महान्भविष्यति न संशयः ॥ १९ ॥&lt;br&gt;&#xA;महतां क्षुद्रजन्तूनां सर्वेषां जीविनां सदा ॥&lt;br&gt;&#xA;स्रष्टा पाता च शास्ता च भगवान्करुणानिधिः ॥ 4.25.२० ॥&lt;br&gt;&#xA;इत्युक्त्वा च मुनिश्रेष्ठो विलप्य च पुनः पुनः ॥&lt;br&gt;&#xA;हेऽम्ब वत्से ह्ययीत्युक्त्वा जगाम स्वालयं रुषा ॥२१॥&lt;br&gt;&#xA;गते मुनीन्द्रे दुर्वासा विललाप भृशं पुनः ॥&lt;br&gt;&#xA;ज्ञानेन विस्मृतः शोको बभूव द्विगुणः पुनः ॥ २२ ॥&lt;br&gt;&#xA;शोकानलो हि कालेन विच्छिन्नो ज्ञानभस्मना ॥&lt;br&gt;&#xA;बन्धुदर्शनशुष्केन्धदानेन वर्धते पुनः ॥ ॥ २३ ॥&lt;br&gt;&#xA;स्मारंस्मारं प्रियां तत्र विलप्य च पुनःपुनः ॥&lt;br&gt;&#xA;बोधयित्वा स्वमात्मानं तपस्यायां मनो दधौ ॥ २४ ॥&lt;br&gt;&#xA;इत्येवं कथितं सर्वं मुनेः शापस्य कारणम् ॥&lt;br&gt;&#xA;बभूव तस्य कालेन दुःसहश्च पराभवः ॥ २५ ॥&lt;br&gt;&#xA;नारद उवाच ॥&lt;br&gt;&#xA;दुर्वासाः शङ्करस्यांशः शिवतुल्यश्च तेजसा ॥&lt;br&gt;&#xA;तेजस्वी को महानेव चकार तत्पराभवम् ॥ २६ ॥&lt;br&gt;&#xA;श्रीनारायण उवाच ॥&lt;br&gt;&#xA;अम्बरीषो हि राजेन्द्रः सूर्यवंशसमुद्भवः ॥&lt;br&gt;&#xA;श्रीकृष्णचरणाम्भोजे तन्मनाः सन्ततं मुने ॥ २७ ॥*&lt;br&gt;&#xA;न राज्येषु न भार्यासु न पुत्रेषु प्रजासु च ॥&lt;br&gt;&#xA;न सम्पत्सु क्षणं चित्तं पुण्यकर्मार्जिन्तासु च ॥ २८ ॥&lt;br&gt;&#xA;ध्यायतेऽहर्निशं धर्मी स्वन्ते ज्ञाने हरिं मुदा ॥&lt;br&gt;&#xA;महाजितेन्द्रियः शान्तो विष्णुव्रतपरायणः ॥ २९ ॥&lt;br&gt;&#xA;एकादशी व्रतरतः कृष्णपूजासु तत्परः ॥&lt;br&gt;&#xA;सर्वकर्मस्वलिप्तश्च कर्ता कृष्णार्पितेषु च ॥4.25.३०॥&lt;br&gt;&#xA;सुतीक्ष्णं षोडशारं च हरेश्चक्रं सुदर्शनम् ॥&lt;br&gt;&#xA;तेजसा हरितुल्यं च सूर्यकोटिसमप्रभम् ॥ ३१ ॥&lt;br&gt;&#xA;ब्रह्मादिभिः स्तूयमानं पूजितं च सुरासुरैः ॥&lt;br&gt;&#xA;प्रभुणा रक्षितं शश्वद्रक्षायै नृपसन्निधौ ॥ ॥ ३२ ॥&lt;br&gt;&#xA;एकादशीव्रतं कृत्वा द्वादशीदिवसे सति ॥&lt;br&gt;&#xA;स्नात्वा विधाय पूजां च कालेन विधिपूर्वकम् ॥३३॥&lt;br&gt;&#xA;दत्त्वा दानं ब्राह्मणेभ्यः सुवर्णरजतादिकम् ॥&lt;br&gt;&#xA;ब्राह्मणान्भोजयित्वा च भोजनार्थमुवास ह ॥ ३४ ॥&lt;br&gt;&#xA;एतस्मिन्नन्तरे विप्रस्तपस्वी क्षुधितो मुने ॥&lt;br&gt;&#xA;दण्डी छत्री शुक्लवासा बिभ्रत्तिलकमुत्तमम् ॥ ३५ ॥&lt;br&gt;&#xA;जटिलोऽतिकृशस्त्रस्तः शुष्ककण्ठोष्ठतालुकः ॥&lt;br&gt;&#xA;तत्राजगाम भगवान्दुर्वासा नृपतेः पुरः ॥ ३६ ॥&lt;br&gt;&#xA;स च दृष्ट्वा मुनीन्द्रं तमुत्थाय च प्रणम्य च ॥&lt;br&gt;&#xA;दत्त्वा पाद्यं च सम्प्रीत्या स्वर्णसिंहासनं ददौ ॥ ३७ ॥&lt;br&gt;&#xA;तस्मै दत्त्वा ऽऽशिषं विप्रः समुवास सुखासने ॥&lt;br&gt;&#xA;पप्रच्छ राजा तं प्रीतः काऽऽज्ञा ते वद कामितम् ॥ ३८ ॥&lt;br&gt;&#xA;नृपेन्द्रवचनं श्रुत्वा तमुवाच महामुनिः॥&lt;br&gt;&#xA;बुभुक्षितस्य मे राजन्देह्यन्नं विधिपूर्वकम्॥३९॥&lt;br&gt;&#xA;किन्त्वघमर्षणमन्त्रं तु जप्त्वाऽऽयाम्यचिरेण वै ॥&lt;br&gt;&#xA;क्षणं प्रतीक्षतां राजन्नित्युक्त्वा च गतो मुनिः ॥ 4.25.४० ॥&lt;br&gt;&#xA;गते विप्रे तु राजर्षिश्चिन्तां प्राप दुरत्ययाम् ॥&lt;br&gt;&#xA;विलोक्य विगतप्रायां द्वादशीं भयसंयुतः ॥ ४१ ॥&lt;br&gt;&#xA;एतस्मिन्नन्तरे तत्र समायान्तं गुरुं मुदा ॥&lt;br&gt;&#xA;नत्वा निवेद्य सर्वं तु नृपतिः समुवाच ह ॥ ४२ ॥&lt;br&gt;&#xA;नायाति मुनिशार्दूलः प्रयाति द्वादशी तिथिः ॥&lt;br&gt;&#xA;सङ्कटेऽस्मिन्विधेयं च विविच्य विधिपूर्वकम् ॥&lt;br&gt;&#xA;शीघ्रं वद मुनिश्रेष्ठ भद्राभद्रं च मामिति ॥ ४३ ॥&lt;br&gt;&#xA;श्रुत्वा नृपोक्तिं त्वरितमुवाच मुनिपुङ्गवः ॥&lt;br&gt;&#xA;हितं तथ्यं च वेदोक्तं परिणामसुखावहम् ॥ ४४ ॥&lt;br&gt;&#xA;वशिष्ठ उवाच ॥&lt;br&gt;&#xA;द्वादश्यां समतीतायां त्रयोदश्यां तु पारणम् ॥&lt;br&gt;&#xA;उपवासफलं हत्वा व्रतिनं हन्ति निश्चितम् ॥ ४५ ॥&lt;br&gt;&#xA;ब्रह्महत्यासमं पापं भवेत्तस्य श्रुतौ श्रुतम्॥&lt;br&gt;&#xA;भक्ष्यद्रव्यं सुरातुल्यमित्याह कमलोद्भवः ॥४६॥&lt;br&gt;&#xA;न भोजयित्वा मूढश्चेदतिथिं समुपस्थितम् ॥&lt;br&gt;&#xA;स त्रस्तः क्षुधितो भुङ्क्ते कुम्भीपाके व्रजेद्धुवम्॥४७॥&lt;br&gt;&#xA;शतवर्षं तत्र तिष्ठन्नरश्चाण्डालतां व्रजेत् ॥&lt;br&gt;&#xA;व्याधियुक्तो दरिद्रश्च भवेज्जन्मनि जन्मनि ॥ ४८ ॥&lt;br&gt;&#xA;अतोऽतिसूक्ष्मं किं ब्रूमोऽधुना परम सङ्कटे ॥&lt;br&gt;&#xA;रक्षां कुरु द्वयोर्धर्मं समालोक्य वदामि ते ॥४९॥&lt;br&gt;&#xA;उपवासफलं रक्ष कृष्णस्य चरणोदकम् ॥&lt;br&gt;&#xA;भुक्त्वा शीघ्रमपो राजंस्तद्भक्षणमभक्षणम् ॥4.25.५०॥&lt;br&gt;&#xA;इत्युक्त्वा ब्रह्मणः पुत्रो विरराम महामुने ॥&lt;br&gt;&#xA;बुभुजे तज्जलं किञ्चित्कृष्णपादाम्बुजं स्मरन्॥५१॥&lt;br&gt;&#xA;एतस्मिन्नन्तरे ब्रह्मन्नाजगाम मुनीश्वरः ॥&lt;br&gt;&#xA;चिच्छेद कोपात्सर्वज्ञः स्वजटां नृपतेः पुरः ॥ ५२ ॥&lt;br&gt;&#xA;ततः समुत्थितः शीघ्रं पुरुषोऽग्निशिखोपमः ॥&lt;br&gt;&#xA;खड्ग हस्तो महाभीमो राजेन्द्रं हन्तुमुद्यतः ॥५३॥&lt;br&gt;&#xA;हरेश्चक्रं च तं दृष्ट्वा सूर्यकोटिसमप्रभम्॥&lt;br&gt;&#xA;चिच्छेद कृत्यापुरुषं ब्राह्मणं छेत्तुमुद्यतम् ॥५४॥&lt;br&gt;&#xA;दृष्ट्वा सुदर्शनं विप्रो दुद्राव भयविह्वलः ॥&lt;br&gt;&#xA;द्विजः पश्चात्तं ददर्श ज्वलदग्निशिखोपमम् ॥ ५५ ॥&lt;br&gt;&#xA;ब्रह्माण्डक्रमणं कृत्वा निर्विण्णोऽति भयाकुलः ॥&lt;br&gt;&#xA;तं च मत्वा जगन्नाथं ब्रह्माणं शरणं ययौ ॥ ५६ ॥&lt;br&gt;&#xA;त्राहित्राहीत्येवमुक्त्वा विवेश ब्रह्मणः सभाम् ॥&lt;br&gt;&#xA;उत्थाय ब्रह्मा विप्रेन्द्रं पप्रच्छ कुशलं मुने ॥ ५७ ॥&lt;br&gt;&#xA;सर्वं स कथयामास वृत्तान्तं मूलतो विधिम् ॥&lt;br&gt;&#xA;श्रुत्वा ब्रह्मा निशश्वास तमुवाच भयाकुलः ॥ ५८ ॥&lt;br&gt;&#xA;ब्रह्मोवाच ॥&lt;br&gt;&#xA;हरिदासं वत्स शप्तुं गतोऽसि कस्य तेजसा ॥&lt;br&gt;&#xA;रक्षिता यस्य भगवांस्तं को हन्ता जगत्त्रये ॥ ५९ ॥&lt;br&gt;&#xA;क्षुद्राणां महतां चैव भक्तानां रक्षणाय च ॥&lt;br&gt;&#xA;ररक्ष सन्ततं चक्रं श्रीहरिर्भक्तवत्सलः ॥ 4.25.६० ॥&lt;br&gt;&#xA;यो मूढो वैष्णवं द्वेष्टि विष्णुप्राणसमं द्विज ॥&lt;br&gt;&#xA;तस्य संहारकर्तारं संहर्तुमीश्वरो हरिः ॥६१॥&lt;br&gt;&#xA;शीघ्रं स्थानान्तरं गच्छ वत्स त्राणं न वाऽधुना ॥&lt;br&gt;&#xA;अन्यथा त्वां मया सार्धं हनिष्यति सुदर्शनम् ॥ ६२ ॥&lt;br&gt;&#xA;किं ब्रह्मलोकं ब्रह्माण्डं दग्धुं शक्तं क्षणेन यत् ॥&lt;br&gt;&#xA;तेजसा विष्णुतुल्यं यत्केनान्येन निवार्यते ॥ ६३ ॥&lt;br&gt;&#xA;ब्रह्मणो वचनं श्रुत्वा ततो दुद्राव ब्राह्मणः ॥&lt;br&gt;&#xA;त्रस्तो जगाम कैलासं शङ्करं शरणं भिया ॥ ६४ ॥&lt;br&gt;&#xA;कृपानिधान मां रक्षेत्युवाच शङ्करं भिया ॥&lt;br&gt;&#xA;न प्रच्छ कुशलं सर्वज्ञो ब्राह्मणं शिवः ॥ ६५ ॥&lt;br&gt;&#xA;उवाच दीनदीनेशः संहर्ता जगतां क्षणात् ॥&lt;br&gt;&#xA;स्थिरो भव द्विजश्रेष्ठ मदीयं वचनं शृणु ॥ ६६ ॥&lt;br&gt;&#xA;शङ्कर उवाच ॥&lt;br&gt;&#xA;पौत्रस्त्वं जगतां धातुरत्रेश्च तनयो मुने ॥&lt;br&gt;&#xA;वेदज्ञाताऽसि सर्वज्ञ मूर्खतुल्यं तु कर्म ते ॥ ६७ ॥&lt;br&gt;&#xA;वेदेषु च पुराणेषु सेतिहासेषु सर्वतः ॥&lt;br&gt;&#xA;निरूपितो यः सर्वेशस्तं न जानासि मूढवत् ॥ ६८ ॥&lt;br&gt;&#xA;अहं ब्रह्मा च इन्द्रश्च आदित्या वसवस्तथा ॥&lt;br&gt;&#xA;धर्मेन्द्रौ च सुराः सर्वे मुनीन्द्रा मनवस्तथा ॥६९॥&lt;br&gt;&#xA;आविर्भूतास्तिरोभूता यस्य भ्रूभङ्गलीलया ॥&lt;br&gt;&#xA;तस्य प्राणाधिकं भक्तं हंसि त्वं कस्य तेजसा ॥ 4.25.७० ॥&lt;br&gt;&#xA;अहं ब्रह्मा च कमला दुर्गा वाणी च राधिका ॥&lt;br&gt;&#xA;न हि भक्तात्पराः प्रेम्णा भक्ताश्च सर्वतः प्रियाः ॥७१॥&lt;br&gt;&#xA;क्षुद्रांश्च महतो भक्ताञ्छश्वद्रक्षति यत्नतः ॥&lt;br&gt;&#xA;सर्वान्तरात्मा भगवांश्चक्रेण दुःसहेन च ॥ ॥ ७२ ॥&lt;br&gt;&#xA;नियुज्य चक्रं दुर्वार्यं स्वात्मतुल्यं च तेजसा ॥&lt;br&gt;&#xA;तथाऽपि न प्रतीतिश्च स्वयं गच्छति रक्षितुम् ॥ ७३ ॥&lt;br&gt;&#xA;स्वकीयगुण नाम्नां च श्रवणादतिसम्भ्रमः ॥&lt;br&gt;&#xA;भक्तसङ्गे भ्रमत्येव छायेव सततं हरिः ॥ ७४ ॥&lt;br&gt;&#xA;कान्ता प्राणाधिका शश्वन्न हि कोऽपि ततोऽधिकः ॥&lt;br&gt;&#xA;भक्तान्द्वेष्टि स्वयं सा चेत्तूर्णं त्यजति तां प्रभुः ॥ ७५ ॥&lt;br&gt;&#xA;सर्वेषां च प्रिया विप्राः स्वशरीरादपि द्विज ॥&lt;br&gt;&#xA;ब्राह्मणेभ्यः प्रिया भक्ताः प्राणेभ्यश्च हरेरपि ॥ ७६ ॥&lt;br&gt;&#xA;ईश्वरस्य प्रियः को वाऽप्रियः को वा जगत्त्रये ॥&lt;br&gt;&#xA;यः शिष्टस्तं भजेच्छश्वद्ध्यायते सततं सदा ॥ ७७ ॥&lt;br&gt;&#xA;महति प्रलये ब्रह्मन्ब्रह्मण्डौघे जलप्लुते ॥&lt;br&gt;&#xA;न तत्र नाशो भक्तानां सर्वेषां च भविष्यति ॥ ७८ ॥&lt;br&gt;&#xA;भज ब्राह्मण गोविन्दं स्मर तस्य पदाम्बुजम् ॥&lt;br&gt;&#xA;सर्वापदो विनश्यन्ति श्रीहरेः स्मरणादपि ॥ ७९ ॥&lt;br&gt;&#xA;व्रज शीघ्रं च वैकुण्ठं वैकुण्ठः शरणं तव ॥&lt;br&gt;&#xA;दास्यत्येवाभयं तुभ्यं करुणासागरो विभुः ॥ 4.25.८० ॥&lt;br&gt;&#xA;एतस्मिन्नन्तरे व्याप्तं कैलासं चक्रतेजसा ॥&lt;br&gt;&#xA;यथा च सूर्यकिरणैः सुप्रदीप्तं महीतलम् ॥ ८१ ॥&lt;br&gt;&#xA;दग्धा ज्वालाकरालैश्च सर्वे कैलासवासिनः ॥&lt;br&gt;&#xA;त्राहि त्राहीत्येवमुक्त्वा शङ्करं शरणं ययुः ॥ ८२ ॥&lt;br&gt;&#xA;दृष्ट्वा चक्रं दुर्विषहं शङ्करः करुणानिधिः ॥&lt;br&gt;&#xA;पार्वत्या सह सम्प्रीत्या ब्राह्मणायाशिषं ददौ ॥ ८३ ॥&lt;br&gt;&#xA;तेजः सत्यं तपः सत्यं यदि चेच्चिरसञ्चितम् ॥&lt;br&gt;&#xA;कृतापराधो भीतश्च द्विजो भवतु विज्वरः ॥ ८४ ॥&lt;br&gt;&#xA;पार्वत्युवाच ॥&lt;br&gt;&#xA;यत्प्रभोर्मम पुण्येषु ब्राह्मणः शरणागतः ॥&lt;br&gt;&#xA;ममाशिषा महाभीत्या शीघ्रं भवतु विज्वरः ॥ ८५॥&lt;br&gt;&#xA;इत्येवमुक्त्वा कृपया विरराम शिवा शिवः ॥&lt;br&gt;&#xA;मुनिः प्रणम्य देवेशं वैकुण्ठं शरणं ययौ ॥ ८६ ॥&lt;br&gt;&#xA;गत्वा वैकुण्ठभवनं मनोयायी मुनीश्वरः ॥&lt;br&gt;&#xA;दृष्ट्वा सुदर्शनं पश्चाद्विवेशान्तःपुरं हरेः ॥ ८७ ॥&lt;br&gt;&#xA;ददर्श श्रीहरिं विप्रो रत्नसिंहासनस्थितम् ॥&lt;br&gt;&#xA;शङ्खचक्रगदापद्मधरं पीताम्बरं परम् ॥ ८८ ॥&lt;br&gt;&#xA;श्यामं चतुर्भुजं शान्तं लक्ष्मीकान्तं मनोहरम् ॥&lt;br&gt;&#xA;रत्नालङ्कारशोभाढ्यं रत्नमालाविभूषितम् ॥ ८९ ॥&lt;br&gt;&#xA;ईषद्धास्यप्रसन्नास्यं भक्तानुग्रहकातरम् ॥&lt;br&gt;&#xA;सद्रत्नसाररचितं किरीटोज्ज्वलशेखरम् ॥ 4.25.९० ॥&lt;br&gt;&#xA;पार्षदप्रवरेन्द्रैश्च सेवितं श्वेतचामरैः ॥&lt;br&gt;&#xA;पद्मासेवितपादाब्ज सरस्वत्या स्तुतं पुरः ॥ ९१ ॥&lt;br&gt;&#xA;सुनन्दनन्दकुमुदप्रचण्डादिभिरावृतम् ॥&lt;br&gt;&#xA;गुणानुवादं गायन्तं तन्त्रैः पश्यन्तमीप्सितम् ॥ ९२ ॥&lt;br&gt;&#xA;एवम्भूतं प्रभुं दृष्ट्वा दण्डवत्प्रणनाम च ॥&lt;br&gt;&#xA;तुष्टाव सामवेदोक्तस्तोत्रेण परमेश्वरम् ॥ ९३ ॥&lt;br&gt;&#xA;॥ दुर्वासा उवाच ॥ ॥&lt;br&gt;&#xA;त्राहि मां कमलाकान्त त्राहि मां करुणानिधे ॥&lt;br&gt;&#xA;दीनबन्धोऽतिदीनेश करुणासागर प्रभो ॥ ९४ ॥&lt;br&gt;&#xA;वेदवेदाङ्गसंस्रष्टुर्विधातुश्च स्वयं विधे ॥&lt;br&gt;&#xA;मृत्योर्मृत्युः कालकाल त्राहि मां सङ्कटार्णवे ॥ ९५ ॥&lt;br&gt;&#xA;संहारकर्तुः संहारः सर्वेशः सर्वकारणः ॥&lt;br&gt;&#xA;महाविष्णुतरोर्बीजं रक्ष मां भवसागरे ॥ ९६ ॥&lt;br&gt;&#xA;शरणागतशोकार्तभयत्राणपरायण ॥&lt;br&gt;&#xA;भगवन्नव मां भीतं नारायण नमोऽस्तु ते ॥ ९७ ॥&lt;br&gt;&#xA;वेदेष्वाद्यं च यद्वस्तु वेदाः स्तोतुं न च क्षमाः ॥&lt;br&gt;&#xA;सरस्वती जडीभूता किं स्तुवन्ति विपश्चितः ॥ ॥ ९७ ॥&lt;br&gt;&#xA;शेषः सहस्रवक्त्रेण यं स्तोतुं जडतां व्रजेत् ॥&lt;br&gt;&#xA;पञ्चवक्त्रो जडीभूतो जडीभूतश्चतुर्मुखः ॥ ९९ ॥&lt;br&gt;&#xA;श्रुतयः स्मृतिकर्तारो वाणी चेत्स्तोतुमक्षमा ॥&lt;br&gt;&#xA;कोऽहं विप्रश्च वेदज्ञः शिष्यः किं स्तौमि मानद ॥ 4.25.१०० ॥&lt;br&gt;&#xA;मनूनां च महेन्द्राणामष्टाविंशतिमे गते ॥&lt;br&gt;&#xA;दिवानिशं यस्य विधेरष्टोत्तरशतायुषः ॥ १०१ ॥&lt;br&gt;&#xA;तस्य पातो भवेद्यस्य चक्षुरुन्मीलनेन च ॥&lt;br&gt;&#xA;तमनिर्वचनीयं च किं स्तौमि पाहि मां प्रभो ॥ १०२ ॥&lt;br&gt;&#xA;इत्येवं स्तवनं कृत्वा पपात चरणाम्बुजे ॥&lt;br&gt;&#xA;नयनाम्बुजनीरेण सिषेच भयविह्वलः ॥१०३॥&lt;br&gt;&#xA;दुर्वाससा कृतं स्तोत्रं हरेश्च परमात्मनः ॥&lt;br&gt;&#xA;पुण्यदं सामवेदोक्तं जगन्मङ्गलनामकम् ॥ १०४ ॥&lt;br&gt;&#xA;यः पठेत्सङ्कटग्रस्तो भक्तियुक्तश्च संयतः ॥&lt;br&gt;&#xA;नारायणस्तं कृपया शीघ्रमागत्य रक्षति ॥ १०५ ॥&lt;br&gt;&#xA;राजद्वारे श्मशाने च कारागारे भयाकुले ॥&lt;br&gt;&#xA;शत्रुग्रस्ते दस्युभीतौ हिंस्रजन्तुसमन्विते ॥ ॥ १०६॥&lt;br&gt;&#xA;वेष्टिते राजसैन्येन मग्ने पोते महार्णवे॥&lt;br&gt;&#xA;स्तोत्रस्मरणमात्रेण मुच्यते नात्र संशयः ॥ १०७ ॥&lt;br&gt;&#xA;इति श्रीब्रह्मवैवर्ते दुर्वाससा कृतं श्रीकृष्णस्तोत्रं समाप्तम् ॥&lt;br&gt;&#xA;नारायण उवाच ॥&lt;br&gt;&#xA;मुनेश्च स्तवनं श्रुत्वा भगवान्भक्तवत्सलः ॥&lt;br&gt;&#xA;प्रहस्योवाच मधुरं पीयूषवृष्टिवन्मुदा ॥ १०८ ॥&lt;br&gt;&#xA;श्रीभगवानुवाच ॥&lt;br&gt;&#xA;उत्तिष्ठोत्तिष्ठ भद्रं ते भविष्यति वरेण मे ॥&lt;br&gt;&#xA;किं तु मे वचनं नित्यं शृणु सत्यं सुखावहम् ॥ १०९ ॥&lt;br&gt;&#xA;अन्येषां च भवेज्ज्ञानं श्रुत्वा शास्त्रं सतां मुखात् ॥&lt;br&gt;&#xA;स्वमूर्तिमन्ति शास्त्राणि भवेत्सन्तश्चरन्ति हि ॥ 4.25.११० ॥&lt;br&gt;&#xA;कर्म वेदविरुद्धं च सर्वेषामतिगर्हितम् ॥&lt;br&gt;&#xA;करोति विद्वांश्चेज्ज्ञात्वा स च जीवन्मृताधिकः ॥ १११ ॥&lt;br&gt;&#xA;पुराणेषु च वेदेषु चेतिहासेषु ब्राह्मण ॥&lt;br&gt;&#xA;वैष्णवानां च महिमा श्रुतः सर्वैश्च सर्वतः ॥११२॥&lt;br&gt;&#xA;अहं प्राणा वैष्णवानां मम प्राणाश्च वैष्णवाः ॥&lt;br&gt;&#xA;तानेव द्वेष्टि यो मूढो ममासूनां च हिंसकः ॥ ११३ ॥&lt;br&gt;&#xA;पुत्रान्पौत्रान्कलत्रांश्च राज्यं लक्ष्मीं विहाय च ॥&lt;br&gt;&#xA;ध्यायन्ते सततं ये मां को मे तेभ्यः परः प्रियः ॥ ॥ ११४ ॥&lt;br&gt;&#xA;परा भक्तान्न मे प्राणा न च लक्ष्मीर्न शङ्करः ॥&lt;br&gt;&#xA;न भारती न च ब्रह्मा न दुर्गा न गणेश्वरः ॥ ११५ ॥&lt;br&gt;&#xA;न ब्राह्मणा न वेदाश्च न वेदजननी परा ॥&lt;br&gt;&#xA;न गोपी न च गोपाला न राधा प्रणतः प्रियाः ॥११६॥&lt;br&gt;&#xA;इत्येवं कथितं सर्वं सत्यं सारं च वास्तवम् ॥&lt;br&gt;&#xA;न प्रशंसापरं तेषां ते च प्राणाधिकाः प्रियाः ॥ ११७ ॥&lt;br&gt;&#xA;मां द्विषन्ति च ये मूढा ज्ञानहीनाश्च वञ्चिताः ॥&lt;br&gt;&#xA;आत्मानं ये न जानन्ति ते यान्ति निरयं चिरम् ॥११८॥&lt;br&gt;&#xA;ये द्विषन्ति च मद्भक्तान्प्राणानामधिकं प्रियान्॥&lt;br&gt;&#xA;तेषां शास्ता त्वहं तूर्णं परत्र निरयं चिरम् ॥ ११९ ॥&lt;br&gt;&#xA;प्रभावोऽहं च सर्वेषामीश्वरः परिपालकः॥&lt;br&gt;&#xA;न च व्यापी स्वतन्त्रोऽहं भक्ताधीनो दिवानिशम्॥4.25.१२०॥&lt;br&gt;&#xA;गोलोके वाऽथ वैकुण्ठे द्विभुजं च चतुर्भुजम् ॥&lt;br&gt;&#xA;रूपमात्रमिदं शश्वत्प्राणा मे भक्तसन्निधौ ॥ १२१ ॥&lt;br&gt;&#xA;यदुक्तं भक्तदत्तं च भक्षणीयं च तन्मम ॥&lt;br&gt;&#xA;अभक्ष्यं द्रव्यमन्येन दत्तं चेदमृतोपमम् ॥ १२२ ॥&lt;br&gt;&#xA;अम्बरीषं नृपश्रेष्ठं निरीहं तमहिंसकम् ॥&lt;br&gt;&#xA;कथं हंसि दयाशीलं सर्वप्राणिहिते रतम् ॥ १२३ ॥&lt;br&gt;&#xA;दयां कुर्वन्ति ये सन्तः सततं सर्वजन्तुषु ॥&lt;br&gt;&#xA;तान्द्विषन्ति च ये मूढास्तेषां हन्ताऽहमेव च ॥१२४॥&lt;br&gt;&#xA;भक्तानां हिंसकं शत्रुमहं रक्षितुमक्षमः॥&lt;br&gt;&#xA;अम्बरीषालयं गच्छ स त्वां रक्षितुमीश्वरः ॥ १२५ ॥&lt;br&gt;&#xA;नारायण उवाच ॥&lt;br&gt;&#xA;इदं वाक्यं च तच्छ्रुत्वा ब्राह्मणो भयविह्वलः ॥&lt;br&gt;&#xA;विषण्णमानसस्तस्थौ स्मरन्कृष्णपदाम्बुजम् ॥१२६॥&lt;br&gt;&#xA;एतस्मिन्नन्तरे ब्रह्मा भवान्या सह शङ्करः ॥&lt;br&gt;&#xA;धर्मश्चेन्द्रादयो देवा आजग्मुर्मुनिपुङ्गवाः॥। ॥ १२७ ॥&lt;br&gt;&#xA;प्रणम्य तुष्टुवुः सर्वे परमात्मानमीश्वरम् ॥&lt;br&gt;&#xA;पुलकाञ्चितसर्वाङ्गा भक्तिनम्रात्मकन्धराः ॥ १२८ ॥&lt;br&gt;&#xA;ब्रह्मोवाच ॥&lt;br&gt;&#xA;स्वात्मस्वरूप निर्लिप्त भक्तानुग्रहकातर ॥&lt;br&gt;&#xA;भक्तापराधजनकं रक्ष ब्राह्मणपुङ्गवम् ॥ १२९ ॥&lt;br&gt;&#xA;महादेव उवाच ॥&lt;br&gt;&#xA;दीनबन्धो जगन्नाथ नायं विप्रो जगद्बहिः ॥&lt;br&gt;&#xA;कृतापराधं दीनं च पाहीमं शरणागतम् ॥ 4.25.१३० ॥&lt;br&gt;&#xA;पार्वत्युवाच ॥&lt;br&gt;&#xA;भक्त एवाम्बरीषस्ते न द्विजा न सुरा वयम् ॥&lt;br&gt;&#xA;सर्वेषामीश्वरस्त्वं च रक्ष विप्रं कृतागसम् ॥ १३१ ॥&lt;br&gt;&#xA;धर्म उवाच ॥&lt;br&gt;&#xA;सर्वेषां जनकस्त्वं च पाता दण्डकृदीश्वरः॥&lt;br&gt;&#xA;शिशुहेतोः शिशुं हन्ति पितेत्येवं कुतः प्रभो ॥ १३२ ॥&lt;br&gt;&#xA;इन्द्र उवाच ॥&lt;br&gt;&#xA;कृपया समता शश्वत्सर्वेषु जीविषु प्रभो ॥&lt;br&gt;&#xA;अपराधफलं भूतमधुना पातुमर्हसि ॥ १३३ ॥&lt;br&gt;&#xA;रुद्र उवाच ॥&lt;br&gt;&#xA;शान्तिं कर्तुं समुचितमुचितं साम्प्रतं कुरु ॥&lt;br&gt;&#xA;कृतकुण्ठस्य मूलस्य पालनं कर्तुमर्हसि ॥ १३४ ॥&lt;br&gt;&#xA;दिक्पाल उवाच ॥&lt;br&gt;&#xA;कृतापराधं विप्रं च छेत्तुमर्हसि न श्रुतौ ॥&lt;br&gt;&#xA;अपराधशमं कृत्वा सदा पाति सदीश्वरः ॥ १३५ ॥&lt;br&gt;&#xA;ग्रहा ऊचुः ॥&lt;br&gt;&#xA;यो द्वेष्टि वैष्णवं मूढस्तं रुष्टा सर्वदेवताः ॥&lt;br&gt;&#xA;पीडां कुर्मो वयं शश्वत्पश्चात्त्वं पातुमर्हसि ॥ १३६ ॥&lt;br&gt;&#xA;मुनय ऊचुः ॥&lt;br&gt;&#xA;नाथ विप्रे पराभूते सर्वे जीवन्मृता वयम् ॥&lt;br&gt;&#xA;दण्डं विधातुमेकस्य भवेल्लज्जा स्वजातिषु ॥ १३७ ॥&lt;br&gt;&#xA;अत्रिरुवाच ॥&lt;br&gt;&#xA;त्वयैव दत्तः पुत्रो मे क्रोधी त्वत्सेवकः सदा ॥&lt;br&gt;&#xA;न कं बिभेति त्रैलोक्ये तेजस्वी तेजसा तव ॥ १३८ ॥&lt;br&gt;&#xA;लक्ष्मीरुवाच ॥&lt;br&gt;&#xA;क्षमापराधं भगवन् ब्राह्मणं शरणागतम् ॥&lt;br&gt;&#xA;स्तुवन्ति देव विप्राश्च न विप्रं हन्तुमर्हसि ॥ १३९ ॥&lt;br&gt;&#xA;सरस्वत्युवाच ॥&lt;br&gt;&#xA;बोधयिष्यामि देवानां जनकं कामदं श्रुतिम् ॥&lt;br&gt;&#xA;भगवन्स्वामी सर्वेषां सर्वांश्च पातुमर्हसि ॥ 4.25.१४० ॥&lt;br&gt;&#xA;पार्षदा ऊचुः ॥&lt;br&gt;&#xA;भवतः स्मृतिमात्रेण सर्वेषां सर्वमङ्गलम् ॥&lt;br&gt;&#xA;भवेत्सर्वापदो यान्ति पाहीमं शरणागतम् ॥ १४१ ॥&lt;br&gt;&#xA;नर्तका ऊचुः ॥&lt;br&gt;&#xA;दारिद्र्यभञ्जन वयं भिक्षुकास्तव सन्ततम् ॥&lt;br&gt;&#xA;भिक्षां नः साम्प्रतं देहि परित्राणं द्विजस्य च ॥ १४२ ॥&lt;br&gt;&#xA;एतेषां स्तवनं श्रुत्वा प्रभुः शरणवत्सलः ॥&lt;br&gt;&#xA;प्रहस्योवाच वचनं सर्वसन्तोषकारणम् ॥ १४३ ॥&lt;br&gt;&#xA;श्रीभगवानुवाच ॥&lt;br&gt;&#xA;सर्वे शृणुत मद्वाक्यं नीतियुक्तं सुखावहम्॥&lt;br&gt;&#xA;विप्ररक्षां करिष्यामि युष्माकमाज्ञया ध्रुवम् ॥१४४॥&lt;br&gt;&#xA;किं त्वयं यातु वैकुण्ठादम्बरीषालयं पुनः ॥&lt;br&gt;&#xA;करोतु पारणं तत्र राज्ञः सुप्रीतये मुनिः ॥ १४५ ॥&lt;br&gt;&#xA;विप्रस्तस्यातिथिर्भूत्वा निर्दोषं शप्तुमुद्यतः ॥&lt;br&gt;&#xA;सुदर्शनं तु तं रक्ष्यं ब्राह्मणं हन्तुमुद्यतम् ॥१४६॥&lt;br&gt;&#xA;पूर्णं वर्षमयं भीतो भ्रमत्येव भुवं मुदा ॥&lt;br&gt;&#xA;उपवासी स राजेन्द्रः सस्त्रीकश्च शुचाऽन्वितः ॥१४७॥&lt;br&gt;&#xA;ततोऽहमुपवासी च भक्तोपवासकारणात् ॥&lt;br&gt;&#xA;स्तनान्धं बालकं दृष्ट्वा न भुङ्क्ते जननी यथा ॥ १४८ ॥&lt;br&gt;&#xA;ममाशिषा मुनिश्रेष्ठः सद्यो भवतु विज्वरः ॥&lt;br&gt;&#xA;पथि तत्रास्य हिंसां च मच्चक्रं न करिष्यति ॥ १४९ ॥&lt;br&gt;&#xA;अहमेवाद्य निश्चिन्तः सुखं भोक्ष्यामि निश्चितम् ॥&lt;br&gt;&#xA;भक्तदत्तं च यद्वस्तु प्रीत्या कृत्वा सुधोपमम् ॥4.25.१५०॥&lt;br&gt;&#xA;लक्ष्मीदत्तं च यद्द्रव्यं न चाहं भोक्तुमीश्वरः ॥&lt;br&gt;&#xA;विना भक्तप्रदानेन न तृप्तिं दातुमीश्वरः ॥ ॥ १५१ ॥&lt;br&gt;&#xA;हे मुनीन्द्र महाप्राज्ञ गच्छ वत्स नृपालयम् ॥&lt;br&gt;&#xA;सर्वे देवाश्च देव्यश्च गच्छन्तु मुनयो गृहम् ॥१५२॥&lt;br&gt;&#xA;इत्युक्त्वा श्रीहरिस्तूर्णं ययौ स्वान्तःपुरं मुदा ॥&lt;br&gt;&#xA;ययुः सर्वे मुदा युक्ताः प्रणम्य जगदीश्वरम् ॥ १५३ ॥&lt;br&gt;&#xA;ब्राह्मणश्च मनोयायी जगाम नृपमन्दिरम् ॥&lt;br&gt;&#xA;सुदर्शनं च तच्चक्रं सूर्यकोटिसमप्रभम् ॥ १५४ ॥&lt;br&gt;&#xA;उपोष्य वत्सरं राजा शुष्ककण्ठोष्ठतालुकः ॥&lt;br&gt;&#xA;सिंहासनस्थः पुरतो ददर्श मुनिपुङ्गवम् ॥ १५५ ॥&lt;br&gt;&#xA;उत्थाय सम्भ्रमात्सद्यः प्रणम्य सादरं मुदा ॥&lt;br&gt;&#xA;भोजयित्वा तु मिष्टान्नं ब्राह्मणं बुभुजे स्वयम् ॥ १५६ ॥&lt;br&gt;&#xA;भुक्त्वा तुष्टो द्विजश्रेष्ठो युयुजे परमाशिषम् ॥&lt;br&gt;&#xA;जगाम स्वालयं तूर्णं प्रशशंस पुनःपुनः ॥ १५७ ॥&lt;br&gt;&#xA;उवाच पथि विप्रेन्द्रो मनसा विस्मयाकुलः॥&lt;br&gt;&#xA;माहात्म्यं दुर्लभमहो वैष्णवानामिति द्विजः ॥ १५८ ॥&lt;br&gt;&#xA;इति श्रीब्रह्मवैवर्ते महापुराणे श्रीकृष्णजन्मखण्डे नारायणनारदसंवादे मुनिमो क्षणप्रस्तावो नाम पञ्चविंशोऽध्यायः ॥ २५ ॥&lt;/p&gt;</description>
    </item>
    <item>
      <title>०२६</title>
      <link>https://vishvAsa.github.io/purANam_vaiShNavam/brahma-vaivarta-purANam/04/026/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/026/</guid>
      <description>&lt;p&gt;नारद उवाच ॥&lt;br&gt;&#xA;द्वादशीलङ्घने दोषः श्रुतस्त्वन्मुखतो मुने ॥&lt;br&gt;&#xA;पराभवो मुनेश्चैव नृपत्राणं हरेरहो ॥ १ ॥&lt;br&gt;&#xA;अधुना श्रोतुमिच्छामि सर्वेषामीप्सितं च मे ॥&lt;br&gt;&#xA;एकादशीव्रतस्यास्य विधानं वद निश्चितम् ॥ २ ॥&lt;br&gt;&#xA;अहो श्रुतौ श्रुतं किञ्चिन्मतभेदान्न निश्चितम् ॥&lt;br&gt;&#xA;श्रुतीनां कारणमुखाच्छ्रोतुं कौतूहलं मम ॥ ३ ॥&lt;br&gt;&#xA;नारायण उवाच ॥&lt;br&gt;&#xA;एकादशीव्रतमिदं देवानामपि दुर्लभम् ॥&lt;br&gt;&#xA;श्रीकृष्णप्रीतिजनकं तपः श्रेष्ठं तपस्विनाम् ॥४॥&lt;br&gt;&#xA;देवानां च यथा कृष्णो देवीनां प्रकृतिर्यथा ॥&lt;br&gt;&#xA;आश्रमाणां यथा विप्रो वैष्णवानां यथा शिवः ॥५॥&lt;br&gt;&#xA;यथा गणेशः पूज्यानां यथा वाणी विपश्चिताम् ॥&lt;br&gt;&#xA;शास्त्राणां च यथा वेदास्तीर्थानां जाह्नवी यथा ॥६॥&lt;br&gt;&#xA;तैजसानां यथा स्वर्णं प्राणिनां वैष्णवो यथा ॥&lt;br&gt;&#xA;धनानां च यथा विद्या सङ्गिनां च यथा प्रिया ॥७॥&lt;br&gt;&#xA;प्रमथानां यथा रुद्रः श्रेयसां च यथा मतिः॥&lt;br&gt;&#xA;आत्मा यथेन्द्रियाणां च चञ्चलानां यथा मनः ॥८॥&lt;br&gt;&#xA;गुरुस्त्रीणां यथा माता बन्धूनां च यथा पतिः ॥&lt;br&gt;&#xA;बलिष्ठानां यथा दैवं कालः कलयतां यथा ॥९॥&lt;br&gt;&#xA;सुशीलं चैव मित्राणां शत्रूणां रुग्यथा मुने ॥&lt;br&gt;&#xA;यथा कीर्तिः कीर्तिमतां गृहिणां च यथा गृहम् ॥ 4.26.१०॥&lt;br&gt;&#xA;यथा खलो हिंसकानां दुष्टानां चैव पुंश्चली ॥&lt;br&gt;&#xA;तेजस्विनां ग्रहेशश्च सहिष्णूनां यथा क्षितिः ॥ ११ ॥&lt;br&gt;&#xA;यथाऽमृतं भक्षणानां दाहकानां यथाऽनलः ॥&lt;br&gt;&#xA;यथा श्रीर्धनदातॄणां सतीनां च यथा सती ॥ १२ ॥&lt;br&gt;&#xA;प्रजेशानां यथा ब्रह्मा सरितां सागरो यथा ॥&lt;br&gt;&#xA;यथा साम श्रुतीनां च गायत्री छन्दसां यथा ॥१३॥&lt;br&gt;&#xA;वृक्षाणां च यथाऽश्वत्थः पुष्पाणां तुलसी यथा ॥&lt;br&gt;&#xA;यथा मार्गो हि मासानामृतूनां च यथा मधुः ॥ १४ ॥&lt;br&gt;&#xA;आदित्यानां यथा सूर्यो रुद्राणां शङ्करो यथा॥&lt;br&gt;&#xA;यथा भीष्मो वसूनां च वर्षाणां भारतं यथा ॥ १५ ॥&lt;br&gt;&#xA;देवर्षीणां यथा त्वं च ब्रह्मर्षीणां यथा भृगुः ॥&lt;br&gt;&#xA;नृपाणां च यथा रामः सिद्धानां कपिलो यथा ॥ १६ ॥&lt;br&gt;&#xA;यथा सनत्कुमारश्च योगिनां ज्ञानिनां वरः ॥&lt;br&gt;&#xA;ऐरावतो गजेन्द्राणां पशूनां शरभो यथा ॥ १७ ॥&lt;br&gt;&#xA;यथा हिमाद्रिः शैलानां मणीनां कौस्तुभो यथा ॥&lt;br&gt;&#xA;सरस्वती नदीनां च यथा पुण्यस्वरूपिणी ॥ १८ ॥&lt;br&gt;&#xA;गन्धर्वाणां चित्ररथो यथा श्रेष्ठश्च नारद ॥&lt;br&gt;&#xA;यथा कुबेरो यक्षाणां सुमाली रक्षसां यथा ॥ १९ ॥&lt;br&gt;&#xA;यथा श्रेष्ठा च नारीणां शतरूपा वरा परा ॥&lt;br&gt;&#xA;मनूनां च यथा श्रेष्ठः स्वयं स्वायम्भुवो मनुः ॥4.26.२०॥&lt;br&gt;&#xA;सुन्दरीणां यथा रम्भा यथा माया च मायिनाम् ॥&lt;br&gt;&#xA;एकादशीव्रतमिदं व्रतानां च वरं तथा ॥२१॥&lt;br&gt;&#xA;कर्तव्यं च चतुर्णां च वर्णानां नित्यमेव च ॥&lt;br&gt;&#xA;यतीनां वैष्णवानां ब्राह्मणानां विशेषतः ॥ २२ ॥&lt;br&gt;&#xA;सत्यं सर्वाणि पापानि ब्रह्महत्यादिकानि च ॥&lt;br&gt;&#xA;सन्त्येवौदनमाश्रित्य श्रीकृष्णव्रतवासरे ॥ २३ ॥&lt;br&gt;&#xA;भुक्त्वैतानि च पापानि यो भुङ्क्ते तत्र मन्दधीः ॥&lt;br&gt;&#xA;इहातिपातकी सोऽपि यात्यन्ते नरकं ध्रुवम्॥२४॥&lt;br&gt;&#xA;एकादशीप्रमाणानि युगसङ्ख्याकृतानि च ॥&lt;br&gt;&#xA;कुम्भीपाके महाघोरे स्थित्वा चण्डालतां व्रजेत्॥२९॥&lt;br&gt;&#xA;गलितव्याधियुक्तश्च ततः सप्तसु जन्मसु॥&lt;br&gt;&#xA;पश्चान्मुक्तो भवेत्पापादित्याह कमलोद्भवः ॥२९॥&lt;br&gt;&#xA;इत्येवं कथितं ब्रह्मन्यो दोषस्तत्र भोजने ॥&lt;br&gt;&#xA;द्वादशीलङ्घने दोषो मयोक्तश्च श्रुतः पुरा ॥२७॥&lt;br&gt;&#xA;दशमीलङ्घने दोषं निबोध कथयामि ते ॥&lt;br&gt;&#xA;पुरा श्रुतो धर्मवक्त्राद्वेदसारोद्धृतोऽपि च ॥२८॥&lt;br&gt;&#xA;दशमीं यः कलामात्रां मूढोऽज्ञानेन लङ्घयेत् ॥&lt;br&gt;&#xA;याति श्रीस्तद्गृहात्तूर्णं शापं दत्त्वा तु दारुणम् ॥२९॥&lt;br&gt;&#xA;इह तद्वंशहानिश्च यशोहानिर्भवेद्ध्रुवम् ॥&lt;br&gt;&#xA;अन्ते मन्वन्तरशतमन्धकूपे वसेद्द्विज ॥4.26.३०॥&lt;br&gt;&#xA;दशम्येकादशी वापि द्वादशी यत्र वासरे ॥&lt;br&gt;&#xA;तत्र भुक्त्वा परदिने उपोष्य व्रतमाचरेत् ॥३१॥&lt;br&gt;&#xA;द्वादश्यां च व्रतं कृत्वा त्रयोदश्यां च पारणम् ॥&lt;br&gt;&#xA;द्वादशीलङ्घने दोषो व्रतिनां तन्न विद्यते ॥ ३२ ॥&lt;br&gt;&#xA;सम्पूर्णैकादशी यत्र प्रभाते किञ्चिदेव सा॥&lt;br&gt;&#xA;तत्रोपोष्या द्वितीया च परा चेद्यदि वर्धते ॥३३॥&lt;br&gt;&#xA;षष्टिदण्डात्मिका यत्र प्रभाते च तिथित्रयम् ॥&lt;br&gt;&#xA;कुर्वन्ति गृहिणः पूर्वं चैव यत्यादयस्तथा ॥३४॥&lt;br&gt;&#xA;परत्रानशनं कृत्वा नित्यकृत्यं समाचरेत् ॥&lt;br&gt;&#xA;व्रते जागरणं सर्वं पूर्वत्रैवाचरेद्बुधः ॥३५॥&lt;br&gt;&#xA;तत्पूर्वदिवसे नित्यं व्रते कृत्वा परेऽहनि ॥&lt;br&gt;&#xA;एकादश्यां व्यतीतायां पारणं तु समाचरेत् ॥ ३६ ॥&lt;br&gt;&#xA;वैष्णवानां यतीनां च विधवानां तथैव च ॥&lt;br&gt;&#xA;सर्वाः समा उपोष्यास्ता भिक्षूणां ब्रह्मचारिणाम् ॥ ३७ ॥&lt;br&gt;&#xA;शुक्लामेव तु कुर्वन्ति गृहिणो वैष्णवेतराः ॥&lt;br&gt;&#xA;न कृष्णालङ्घने दोषस्तेषां वेदेषु नारद ॥ ३८ ॥&lt;br&gt;&#xA;शयनीबोधिनीमध्ये या कृष्णैकादशी भवेत् ॥&lt;br&gt;&#xA;सैवोपोष्या गृहस्थेन नान्या कृष्णा कदाचन ॥३९॥&lt;br&gt;&#xA;इत्येवं कथितो ब्रह्मन्निर्णयोऽयं श्रुतौ श्रुतः ॥&lt;br&gt;&#xA;व्रतस्यास्य विधानं च निबोध कथयामि ते ॥ 4.26.४० ॥&lt;br&gt;&#xA;कृत्वा हविष्यं पूर्वाह्णे न च भुङ्क्ते पुनर्जलम् ॥&lt;br&gt;&#xA;एकाकी कुशशय्यायां नक्तं शयनमाचरेत् ॥ ४१ ॥&lt;br&gt;&#xA;ब्राह्मे मुहूर्ते चोत्थाय प्रातःकृत्यं विधाय च ॥&lt;br&gt;&#xA;नित्यकृत्यं विधायाथ ततः स्नानं समाचरेत् ॥ ॥ ४२ ॥&lt;br&gt;&#xA;व्रतोपवासं सङ्कल्प्य श्रीकृष्णप्रीतिपूर्वकम् ॥&lt;br&gt;&#xA;कृत्वा सन्ध्यां तर्पणं च विधायाह्निकमाचरेत् ॥ ४३ ॥&lt;br&gt;&#xA;नित्यपूजां दिने कृत्वा व्रतद्रव्यं समाहरेत् ॥&lt;br&gt;&#xA;कृत्वा षोडशोपचारं प्रदृष्टं विधिबोधितम् ॥ ४४ ॥&lt;br&gt;&#xA;आसनं वसनं पाद्यमर्घ्यं पुष्पानुलेपनम् ॥&lt;br&gt;&#xA;धूपं दीपं च नैवेद्यं यज्ञसूत्रं च भूषणम् ॥ ४५ ॥&lt;br&gt;&#xA;गन्धं स्नानीयताम्बूले मधुपर्कं पुनर्जलम् ॥&lt;br&gt;&#xA;एतान्याहृत्य दिवसे व्रतं नक्तं समाचरेत् ॥ ४६ ॥&lt;br&gt;&#xA;उपविश्यासने पूतो धृत्वा धौतेयवाससी ॥&lt;br&gt;&#xA;आचम्य श्रीहरिं नत्वा स्वस्तिवाचनमाचरेत्॥ ४७ ॥&lt;br&gt;&#xA;आरोप्य मङ्गलघटं धान्याधारे शुभे क्षणे ॥&lt;br&gt;&#xA;फलशाखाचन्दनाक्तं वेदोक्तं मुनिभिर्मुदा ॥४८॥&lt;br&gt;&#xA;देवषट्कं समावाह्य पृथग्धान्यैः समाचरेत् ॥&lt;br&gt;&#xA;पूजां पञ्चोपचारैश्च प्रकृष्टैश्च विचक्षणः ॥ ४९ ॥&lt;br&gt;&#xA;गणेश्वरं दिनकरं वह्निं विष्णुं शिवं शिवाम् ॥&lt;br&gt;&#xA;सम्पूज्यैतान्प्रणम्याथ व्रतं कुर्याद्धरिं स्मरन् ॥ 4.26.५० ॥&lt;br&gt;&#xA;नाराध्य देवषट्कं च यदि कर्म समाचरेत् ॥&lt;br&gt;&#xA;नित्यं नैमित्तिकं चापि तत्सर्वं निष्फलं भवेत् ॥ ५१ ॥&lt;br&gt;&#xA;इत्येवं कथितं सर्वं व्रताङ्गभूतमेव च ॥&lt;br&gt;&#xA;कण्वशाखोक्तमिष्टं च व्रतं शृणु महामुने ॥५२ ॥&lt;br&gt;&#xA;सामवेदोक्तध्यानेन ध्यात्वा कृष्णं परात्परम् ॥&lt;br&gt;&#xA;पुष्पं च शिरसि न्यस्य पुनर्ध्यानं समाचरेत् ॥९३॥&lt;br&gt;&#xA;ध्यानं शृणु निगूढं च सर्वेषामपि वाञ्छितम् ॥&lt;br&gt;&#xA;न प्रकाश्यमभक्ताय भक्तप्राणाधिकं परम् ॥५४ ॥&lt;br&gt;&#xA;नवीननीरदो यद्वच्छ्यामसुन्दरविग्रहम् ॥&lt;br&gt;&#xA;शरत्पार्वणचन्द्राभाविनिन्द्यास्यमनुत्तमम् ॥ ५५ ॥&lt;br&gt;&#xA;शरत्सूर्योदयाब्जानां प्रभामोचनलोचनम्॥&lt;br&gt;&#xA;स्वाङ्गसौन्दर्यशोभाभी रत्नभूषणभूषितम् ॥५६॥&lt;br&gt;&#xA;गोपीलोचनकोणैश्च प्रसन्नैरतिसूचकैः ॥&lt;br&gt;&#xA;शश्वन्निरीक्ष्यमाणं तत्प्राणैरिव विनिर्मितम् ॥ ५७ ॥&lt;br&gt;&#xA;रासमण्डलमध्यस्थं रासोल्लाससमुत्सुकम्॥&lt;br&gt;&#xA;राधावक्त्रशरच्चन्द्रसुधापानचकोरकम्॥५८॥&lt;br&gt;&#xA;कौस्तुभेन मणीन्द्रेण वक्षःस्थलसमुज्ज्वलम्॥&lt;br&gt;&#xA;पारिजातप्रसूनानां मालाजालैर्विराजितम् ॥ ५९ ॥&lt;br&gt;&#xA;सद्रत्नसारनिर्माणं किरीटोज्ज्वलशेखरम् ॥&lt;br&gt;&#xA;विनोदमुरलीन्यस्तहस्तं पूज्यं सुरासुरैः ॥ 4.26.६० ॥&lt;br&gt;&#xA;ध्यानासाध्यं दुराराध्यं ब्रह्मादीनां च वन्दितम् ॥&lt;br&gt;&#xA;कारणं कारणानां यस्तमीश्वरमहं भजे ॥ ६१ ॥&lt;br&gt;&#xA;ध्यात्वाऽनेन तमावाह्य चोपहाराणि षोडश ॥&lt;br&gt;&#xA;दत्त्वा सम्पूजयेद्भक्त्या मन्त्रैरेभिश्च नारद ॥ ६२ ॥&lt;br&gt;&#xA;आसनं स्वर्णनिर्माणं रत्नसारपरिच्छदम् ॥&lt;br&gt;&#xA;नानाचित्र विचित्राढ्यं गृह्यतां परमेश्वर ॥ ६३ ॥&lt;br&gt;&#xA;वह्निप्रक्षालितं वस्त्रं निर्मितं विश्वकर्मणा ॥&lt;br&gt;&#xA;मूल्यानिर्वचनीयं च गृह्यतां राधिकापते ॥ ॥ ६४ ॥&lt;br&gt;&#xA;पादप्रक्षालनार्हं च सुवर्णपात्रसंस्थितम् ॥&lt;br&gt;&#xA;सुवासितं शीतलं च गृह्यतां करुणानिधे ॥ ६५ ॥&lt;br&gt;&#xA;इदमर्घ्यं पवित्रं च शङ्खतोयसमन्वितम् ॥&lt;br&gt;&#xA;पुष्पदूर्वाचन्दनाक्तं गृह्यतां भक्तवत्सल ॥ ६६ ॥&lt;br&gt;&#xA;सुवासितं शुक्लपुष्पं चन्दनागुरुसंयुतम् ॥&lt;br&gt;&#xA;सद्यस्ते प्रीतिजनकं गृह्यतां सर्वकारण ॥ ६७ ॥&lt;br&gt;&#xA;चन्दनागुरुकस्तूरीकुङ्कुमोशीरमुत्तमम् ॥&lt;br&gt;&#xA;सर्वेप्सितमिदं कृष्ण गृह्यतामनुलेपनम् ॥ ६८ ॥&lt;br&gt;&#xA;रसो वृक्षविशेषस्य नानाद्रव्यसमन्वितः॥&lt;br&gt;&#xA;सुगन्धियुक्तः सुखदो धूपोऽयं प्रतिगृह्यताम् ॥ ६९ ॥&lt;br&gt;&#xA;दिवानिशं सुप्रदीप्तो रत्नसारविनिर्मितः ॥&lt;br&gt;&#xA;पुनर्ध्वान्तनाशबीजं दीपोऽयं प्रतिगृह्यताम् ॥ 4.26.७० ॥&lt;br&gt;&#xA;नानाविधानि द्रव्याणि स्वादूनि सुरभीणि च ॥&lt;br&gt;&#xA;चोष्यादीनि पवित्राणि स्वात्माराम प्रगृह्यताम् ॥७१॥&lt;br&gt;&#xA;सावित्रीग्रन्थिसयुक्तं स्वर्णतन्तुविनिर्मितम् ॥&lt;br&gt;&#xA;गृह्यतां देवदेवेश रचितं चारु कारुणा॥७२॥&lt;br&gt;&#xA;अमूल्यरत्नरचितं सर्वा वयवभूषणम्॥&lt;br&gt;&#xA;त्विषा जाज्वल्यमानं च गृह्यतां नन्दनन्दन॥७३॥&lt;br&gt;&#xA;प्रधानो वर्णनीयश्च सर्वमङ्गलकर्मणि ॥&lt;br&gt;&#xA;प्रगृह्यतां दीनबन्धो गन्धोऽयं मङ्गलप्रदः ॥७४॥&lt;br&gt;&#xA;धात्री श्रीफलपत्रोत्थं विष्णुतैलं मनोहरम्॥&lt;br&gt;&#xA;वाञ्छितं सर्वलोकानां भगवन्प्रतिगृह्यताम् ॥७५॥&lt;br&gt;&#xA;वाञ्छनीयं च सर्वेषां कर्पूरादिसुवासितम्॥&lt;br&gt;&#xA;मया निवेदितं नाथ ताम्बूलं प्रतिगृह्यताम्॥७६॥&lt;br&gt;&#xA;सर्वेषां प्रीतिजनकं सुमिष्टं मधुरं मधु॥&lt;br&gt;&#xA;सद्रत्नसारपात्रस्थं गोपीकान्त प्रगृह्यताम् ॥ ७७ ॥&lt;br&gt;&#xA;निर्मलं जाह्नवीतोयं सुपवित्रं सुवासितम् ॥&lt;br&gt;&#xA;पुनराचमनीयं च गृह्यतां मधुसूदन ॥ ७८ ॥&lt;br&gt;&#xA;इति षोडशोपचारान्दत्त्वा भक्तो मुदाऽन्वितः ॥&lt;br&gt;&#xA;मन्त्रेणानेन पुष्पाणि माल्यं दत्त्वा प्रयत्नतः ॥७९॥&lt;br&gt;&#xA;नानाप्रकारपुष्पैश्च ग्रथितं शुक्लतन्तुना ॥&lt;br&gt;&#xA;प्रवरं भूषणानां च माल्यं च गृह्यतां प्रभो ॥ 4.26.८० ॥&lt;br&gt;&#xA;इति पुष्पाञ्जलिं दद्यान्मूलमन्त्रेण च व्रती ॥&lt;br&gt;&#xA;कुर्यात्तत्स्तवनं भक्त्या पुटाञ्जलियुतः सुधीः ॥ ८१ ॥&lt;br&gt;&#xA;भक्त उवाच ॥&lt;br&gt;&#xA;हे कृष्ण राधिकानाथ करुणासागर प्रभो ॥&lt;br&gt;&#xA;संसारसागरे घोरे मामुद्धर भयानके ॥ ८२ ॥&lt;br&gt;&#xA;शतजन्मकृतायासादुद्विग्नस्य मम प्रभो ॥&lt;br&gt;&#xA;स्वकर्मपाशनिगडैर्बद्धस्य मोक्षणं कुरु ॥ ८३ ॥&lt;br&gt;&#xA;प्रणतं पादपद्मे ते पश्य मां शरणागतम् ॥&lt;br&gt;&#xA;भवपाशभयाद्भीतं पाहि त्वं शरणागतम् ॥ ८४ ॥&lt;br&gt;&#xA;भक्तिहीनं क्रियाहीनं विधिहीनं च वेदतः ॥&lt;br&gt;&#xA;वस्तुमन्त्रविहीनं यत्तत्सम्पूर्णं कुरु प्रभो ॥ ८९ ॥&lt;br&gt;&#xA;वेदोक्तविहिताऽज्ञानात्स्वाङ्गहीने च कर्मणि ॥&lt;br&gt;&#xA;त्वन्नामोच्चारणेनैव सर्वं पूर्णं भवेद्धरे॥८६॥&lt;br&gt;&#xA;इति स्तुत्वा तं प्रणम्य दत्त्वा विप्राय दक्षिणाम् ॥&lt;br&gt;&#xA;महोत्सवं विधायाथ कुर्याज्जागरणं व्रती ॥८७॥&lt;br&gt;&#xA;कृत्वा व्रतोपवासं च यदि निद्रां निषेवते ॥&lt;br&gt;&#xA;पुनरेव जलं भुङ्क्ते व्रतार्धफलभाग्भवेत् ॥ ८८ ॥&lt;br&gt;&#xA;यत्नेन च हविष्यान्नं सकृदेव समाचरेत् ॥&lt;br&gt;&#xA;मन्त्रेणानेन विप्रेन्द्र श्रीकृष्णचरणं स्मरन् ॥ ८९ ॥&lt;br&gt;&#xA;अन्नं हि प्राणिनां प्राणा ब्रह्मणा निर्मितं पुरा ॥&lt;br&gt;&#xA;देहि मे विष्णुरूपं त्वं व्रतोपवासयोः फलम् ॥ 4.26.९० ॥&lt;br&gt;&#xA;एवं यः कुरुते भक्त्या भारते व्रतमुत्तमम् ॥&lt;br&gt;&#xA;पूर्वान्सप्त परान्सप्त स्वात्मानमुद्धरेद्ध्रुवम् ॥९१॥&lt;br&gt;&#xA;मातरं भ्रातरं चैव श्वश्रूं च श्वशुरं सुताम् ॥&lt;br&gt;&#xA;जामातरं तथा भृत्यमुद्धरेन्निश्चितं नरः ॥ ९२ ॥&lt;br&gt;&#xA;इत्येवं कथितं विप्र श्रीकृष्णचरितव्रतम् ॥&lt;br&gt;&#xA;सुखदं मोक्षदं सारमपरं कथयामि ते ॥ ॥ ९३ ॥&lt;br&gt;&#xA;इति श्रीब्रह्मववर्ते महापुराणे श्रीकृष्णजन्मखण्डे नारायणनारदसंवादे एकादशीव्रतनिरूपणं नाम षड्विंशोऽध्यायः ॥ ॥ २६ ॥&lt;/p&gt;</description>
    </item>
    <item>
      <title>०२७</title>
      <link>https://vishvAsa.github.io/purANam_vaiShNavam/brahma-vaivarta-purANam/04/027/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/027/</guid>
      <description>&lt;p&gt;श्रीनारायण उवाच ॥&lt;br&gt;&#xA;शृणु नारद वक्ष्यामि श्रीकृष्णचरितं पुनः ॥&lt;br&gt;&#xA;गोपीनां वस्त्रहरणं वरदानं मनीषितम् ॥ १ ॥&lt;br&gt;&#xA;हेमन्ते प्रथमे मासि गोपिकाः काममोहिताः ॥&lt;br&gt;&#xA;कृत्वा हविष्यं भक्त्या च यावन्मासं सुसंयुताः ॥ २ ॥&lt;br&gt;&#xA;स्नात्वा सूर्यसुतातीरे पार्वतीं वालुकामयीम् ॥&lt;br&gt;&#xA;कृत्वाऽवाह्य च मन्त्रेण पूजां कुर्वन्ति नित्यशः ॥ ३ ॥&lt;br&gt;&#xA;चन्दनागुरुकस्तूरीकुङ्कुमैश्च मनोहरैः ॥&lt;br&gt;&#xA;नानाप्रकारपुष्पैश्च माल्यैर्बहुविधैरपि ॥ ४ ॥&lt;br&gt;&#xA;धूपैर्दीपैश्च नैवेद्यैर्वस्त्रैर्नानाफलैर्मुने ॥&lt;br&gt;&#xA;मणिमुक्ताप्रवालैश्च वाद्यैर्नानाविधैरपि ॥ ५ ॥&lt;br&gt;&#xA;हे देवि जगतां मातः सृष्टिस्थित्यन्तकारिणि ॥&lt;br&gt;&#xA;नन्दगोपसुतं कान्तमस्मभ्यं देहि सुव्रते ॥ ६ ॥&lt;br&gt;&#xA;मन्त्रेणानेन देवेशीं परिहारं विधाय च ॥&lt;br&gt;&#xA;ततः कृत्वा तु सङ्कल्पं पूजयन् मूलमन्त्रतः ॥ ७ ॥&lt;br&gt;&#xA;मन्त्रस्तु सामवेदोक्तोऽयातयामः सबीजकः ॥&lt;br&gt;&#xA;ॐ श्रीदुर्गायै सर्वविघ्नविनाशिन्यै नम इति ॥८ ॥&lt;br&gt;&#xA;पुष्पं माल्यं च नैवेद्यं धूपं दीपं तथा शुभम् ॥&lt;br&gt;&#xA;मन्त्रेणानेन तद्भक्त्या ददुः सर्वा मुदान्विताः ॥ ९ ॥&lt;br&gt;&#xA;प्रवालमालया भक्त्या चेमं मन्त्रं सहस्रधा ॥&lt;br&gt;&#xA;जपं कृत्वा च स्तुत्वा च प्रणेमुः शिरसा भुवि ॥ 4.27.१० ॥&lt;br&gt;&#xA;सर्वमङ्गलमाङ्गल्ये सर्वकामप्रदे शिवे ॥&lt;br&gt;&#xA;देहि मे वाञ्छितं देवि नमस्ते शङ्करप्रिये ॥ ११ ॥&lt;br&gt;&#xA;इत्युक्त्वा च नमस्कारं कृत्वा दत्त्वा च दक्षिणाम्॥&lt;br&gt;&#xA;नैवेद्यानि च सर्वाणि ब्राह्मणेभ्यो ययुर्गृहम् ॥ १२ ॥&lt;br&gt;&#xA;श्रीनारायण उवाच ॥&lt;br&gt;&#xA;स्तवराजं शृणु मुने तुष्टुवुर्येन पार्वतीम् ॥&lt;br&gt;&#xA;भक्त्या गोपाङ्गनाः सर्वाः सर्वाभीष्टफलप्रदाम् ॥ १३ ॥&lt;br&gt;&#xA;जगत्येकार्णवे घोरे रुद्रसूर्यविवर्जिते ॥&lt;br&gt;&#xA;अञ्जनाकारतोयेन सम्प्लुते च चराचरे ॥ १४ ॥&lt;br&gt;&#xA;दत्तं पुरा ब्रह्मणे च हरिणा जलशायिना ॥&lt;br&gt;&#xA;तस्मै दत्त्वा सर्वमिदं निद्रां भेजे जगत्पतिः ॥ १५ ॥&lt;br&gt;&#xA;नाभिपद्मे जगत्स्रष्टा मधुना कैटभेन च ॥&lt;br&gt;&#xA;पीडितः परितुष्टाव मूलप्रकृतिमीश्वरीम् ॥ १६ ॥&lt;br&gt;&#xA;ब्रह्मोवाच ॥&lt;br&gt;&#xA;दुर्गे शिवेऽभये माये नारायणि सनातनि ॥&lt;br&gt;&#xA;जये मे मङ्गलं देहि नमस्ते सर्वमङ्गले ॥ १७ ॥&lt;br&gt;&#xA;दैत्यनाशार्थवचनो दकारः परिकीर्तितः ॥&lt;br&gt;&#xA;उकारो विघ्ननाशार्थं वाचको वेदसम्मतः ॥ १८ ॥&lt;br&gt;&#xA;रेफो रोगघ्नवचनो गश्च पापघ्नवाचकः ॥&lt;br&gt;&#xA;भयशत्रुघ्नवचनश्चाकारः परिकीर्तितः ॥ १९ ॥&lt;br&gt;&#xA;स्मृत्युक्ति स्मरणाद्यस्या एते नश्यन्ति निश्चितम् ॥&lt;br&gt;&#xA;अतो दुर्गा हरेः शक्तिर्हरिणा परिकीर्तिता ॥ 4.27.२० ॥&lt;br&gt;&#xA;विपत्तिवाचको दुर्गश्चाकारो नाशवाचकः ॥&lt;br&gt;&#xA;दुर्गं नश्यति या नित्यं सा दुर्गा परिकीर्तिता॥। २१ ॥&lt;br&gt;&#xA;दुर्गो दैत्येन्द्रवचनोऽप्याकारो नाशवाचकः ॥&lt;br&gt;&#xA;तं ननाश पुरा तेन बुधैर्दुर्गा प्रकीर्तिता ॥ २२ ॥&lt;br&gt;&#xA;शश्च कल्याणवचन इकारोत्कृष्टवाचकः ॥&lt;br&gt;&#xA;समूहवाचकश्चैव वाकारो दातृवाचकः ॥ २३ ॥&lt;br&gt;&#xA;श्रेयःसङ्घोत्कृष्टदात्री शिवा तेन प्रकीर्तिता ॥&lt;br&gt;&#xA;शिवराशिर्मूर्त्तिमती शिवा तेन प्रकीर्तिता ॥ २४ ॥&lt;br&gt;&#xA;शिवो हि मोक्षवचनश्चाकारो दातृवाचकः ॥&lt;br&gt;&#xA;स्वयं निर्वाणदात्री या सा शिवा परिकीर्तिता ॥ २५ ॥&lt;br&gt;&#xA;अभयो भयनाशोक्तश्चाकारो दातृवाचकः ॥&lt;br&gt;&#xA;प्रददात्यभयं सद्यः साऽभया परिकीर्तिता ॥ २६ ॥&lt;br&gt;&#xA;राज्यश्रीवचनो माश्च याश्च प्रापणवाचकः ॥&lt;br&gt;&#xA;तां प्रापयति या सद्यः सा माया परिकीर्तिता ॥ २७ ॥&lt;br&gt;&#xA;माश्च मोक्षार्थवचनो याश्च प्रापणवाचकः ॥&lt;br&gt;&#xA;तं प्रापयति या नित्यं सा माया परिकीर्तिता॥२८॥&lt;br&gt;&#xA;नारायणार्धाङ्गभूता तेन तुल्या च तेजसा॥&lt;br&gt;&#xA;सदा तस्य शरीरस्था तेन नारायणी स्मृता ॥२९ ॥&lt;br&gt;&#xA;निर्गुणस्य च नित्यस्य वाचकश्च सनातनः ॥&lt;br&gt;&#xA;सदा नित्या निर्गुणा या कीर्तिता सा सनातनी ॥ 4.27.३० ॥&lt;br&gt;&#xA;जयः कल्याणवचनो याकारो दातृवाचकः ॥&lt;br&gt;&#xA;जयं ददाति या नित्यं सा जया परिकीर्तिता ॥ ३१ ॥&lt;br&gt;&#xA;सर्व मङ्गलशब्दश्च सम्पूणैश्वर्यवाचकः ॥&lt;br&gt;&#xA;आकारो दातृवचनस्तद्दात्री सर्वमङ्गला ॥३२॥&lt;br&gt;&#xA;नामाष्टकमिदं सारं नामार्थसहसंयुतम् ॥&lt;br&gt;&#xA;नारायणेन यद्दत्तं ब्रह्मणे नाभिपङ्कजे ॥ ३३ ॥&lt;br&gt;&#xA;तस्मै दत्त्वा निद्रितश्च बभूव जगतां पतिः ॥&lt;br&gt;&#xA;मधुकैटभौ दुर्गां तौ ब्रह्माणं हन्तुमुद्यतौ ॥ ३४ ॥&lt;br&gt;&#xA;स्तोत्रेणानेन स ब्रह्मा स्तुतिं नत्वा चकार ह ॥&lt;br&gt;&#xA;साक्षात्स्तुता तदा दुर्गा ब्रह्मणे कवचं ददौ ॥ ३५ ॥&lt;br&gt;&#xA;श्रीकृष्णकवचं दिव्यं सर्वरक्षणनामकम् ॥&lt;br&gt;&#xA;दत्त्वा तस्मै महामाया साऽन्तर्धानं चकार ह ॥ ३६ ॥&lt;br&gt;&#xA;स्तोत्रं कुर्वन्ति निद्रां च संरक्ष्य कवचेन वै ॥&lt;br&gt;&#xA;निद्रानुग्रहतः सद्यः स्तोत्रस्यैव प्रभावतः ॥ ३७ ॥&lt;br&gt;&#xA;तत्राजगाम भगवान्वृषरूपी जनार्दनः ॥&lt;br&gt;&#xA;शक्त्या च दुर्गया सार्धं शङ्करस्य जयाय च ॥ ३८ ॥&lt;br&gt;&#xA;सरथं शङ्करं मूर्ध्नि कृत्वा च निर्भयं ददौ॥&lt;br&gt;&#xA;अत्यूर्ध्वं प्रापयामास जया तस्मै जयं ददौ ॥ ३९ ॥&lt;br&gt;&#xA;स्तोत्रस्यैव प्रभावेण सम्प्राप्य कवचं विधिः ॥&lt;br&gt;&#xA;वरं च कवचं प्राप्य निर्भयं प्राप निश्चितम् ॥ 4.27.४० ॥&lt;br&gt;&#xA;ब्रह्मा ददौ महेशाय स्तोत्रं च कवचं वरम्॥&lt;br&gt;&#xA;त्रिपुरस्य च सङ्ग्रामे सरथे पतिते हरौ ॥ ४१ ॥&lt;br&gt;&#xA;ब्रह्मास्त्रं च गृहीत्वा स सनिद्रं श्रीहरिं स्मरन् ॥&lt;br&gt;&#xA;स्तोत्रं च कवचं प्राप्य जघान त्रिपुरं हरः ॥ ४२ ॥&lt;br&gt;&#xA;स्तोत्रेणानेन तां दुर्गां कृत्वा गोपालिका स्तुतिम्॥&lt;br&gt;&#xA;लेभिरे श्रीहरिं कान्तं स्तोत्रस्यास्य प्रभावतः ॥४३॥&lt;br&gt;&#xA;गोपकन्या कृतं स्तोत्रं सर्वमङ्गलनामकम् ॥&lt;br&gt;&#xA;वाञ्छितार्थप्रदं सद्यः सर्वविघ्नविनाशनम् ॥ ४४ ॥&lt;br&gt;&#xA;त्रिसन्ध्यं यः पठेन्नित्यं भक्तियुक्तश्च मानवः॥&lt;br&gt;&#xA;शैवो वा वैष्णवो वाऽपि शाक्तो दुर्गात्प्रमुच्यते ॥४५॥&lt;br&gt;&#xA;राजद्वारे श्मशाने च दावाग्नौ प्राणसङ्कटे ॥&lt;br&gt;&#xA;हिंस्रजन्तुभयग्रस्तो मग्नः पोते महार्णवे ॥४६॥&lt;br&gt;&#xA;शत्रुग्रस्ते च सङ्ग्रामे कारागारे विपद्गते ॥&lt;br&gt;&#xA;गुरुशापे ब्रह्मशापे बन्धुभेदे च दुस्तरे ॥४७॥&lt;br&gt;&#xA;स्थानभ्रष्टे धनभ्रष्टे जातिभ्रष्टे शुचाऽन्विते ॥&lt;br&gt;&#xA;पतिभेदे पुत्रभेदे खलसर्पविषान्विते ॥४८॥&lt;br&gt;&#xA;स्तोत्रस्मरणमात्रेण सद्यो मुच्येत निर्भयः ॥&lt;br&gt;&#xA;वाञ्छितं लभते सद्यः सर्वैश्वर्यमनुत्तमम् ॥ ४९ ॥&lt;br&gt;&#xA;इह लोके हरेर्भक्तिं दृढां च सततं स्मृतिम् ॥&lt;br&gt;&#xA;अन्ते दास्यं च लभते पार्वत्याश्च प्रसादतः॥4.27.५०॥&lt;br&gt;&#xA;इति श्रीब्रह्मवैवर्ते गोपकन्याकृतं सर्वमङ्गलास्तोत्रम् ॥&lt;br&gt;&#xA;अनेन स्तवराजेन तुष्टुवुर्नित्यमीश्वरीम् ॥&lt;br&gt;&#xA;प्रणेमुः परया भक्त्या यावन्मासं व्रजाङ्गनाः ॥ ५१ ॥&lt;br&gt;&#xA;एवं पूर्णे च मासे च समाप्तिदिवसे तथा ॥&lt;br&gt;&#xA;स्नातुं प्रजग्मुर्गोप्यश्च वस्त्राण्याधाय तत्तटे ॥५२॥&lt;br&gt;&#xA;नानाविधानि द्रव्याणि रत्नमूल्यानि नारद ॥&lt;br&gt;&#xA;पीतलोहितशुक्लानि चारूणि मिश्रितानि च ॥ ५३ ॥&lt;br&gt;&#xA;तीरावृतान्यसङ्ख्यानि तैश्च तीरं सुशोभनम् ॥&lt;br&gt;&#xA;चन्दनागुरुकस्तूरी वायुना सुरभीकृतम् ॥५४॥&lt;br&gt;&#xA;नैवेद्यैश्च बहुविधैः कालदेशोद्भवैः फलैः ॥&lt;br&gt;&#xA;धूपैः प्रदीपैः सिन्दूरैः कुङ्कुमैश्च विराजितम् ॥ ५५ ॥&lt;br&gt;&#xA;जले क्रीडोन्मुखा गोप्यो बभूवुः कौतुकेन च ॥&lt;br&gt;&#xA;नग्नाः क्रीडाभिरासक्ताः श्रीकृष्णार्पितमानसाः ॥ ५६ ॥&lt;br&gt;&#xA;दृष्ट्वा कृष्णश्च वस्त्राणि द्रव्याणि विविधानि च ॥&lt;br&gt;&#xA;वासांस्यादाय वस्तूनि चखाद शिशुभिः सह ॥५७॥&lt;br&gt;&#xA;गत्वा दूरं च गोपालास्तस्थुः सर्वे मुदाऽन्विताः॥&lt;br&gt;&#xA;वस्त्राणि पुञ्जीकृत्यादावूचुः स्कन्धेऽतिलोलुपाः ॥ ५८ ॥&lt;br&gt;&#xA;श्रीदामा च सुदामा च वसुदामा तथैव च ॥&lt;br&gt;&#xA;सुबलश्च सुपार्श्वश्च शुभाङ्गः सुन्दरस्तथा ॥ ५९ ॥&lt;br&gt;&#xA;चन्द्रभानो वीरभानः सूर्यभानस्तथैव च ॥&lt;br&gt;&#xA;वसुभानो रत्नभानो गोपाला द्वादश स्मृताः ॥ 4.27.६० ॥&lt;br&gt;&#xA;श्रीकृष्णो बलदेवश्च प्रधानाश्च चतुर्दश ॥&lt;br&gt;&#xA;गोपा हरेर्वयस्याश्च कोटिशः कोटिशो मुने ॥ ६१ ॥&lt;br&gt;&#xA;वस्त्राण्यादाय ते सर्वे तस्थुरेकत्र दूरतः ॥&lt;br&gt;&#xA;शतशः पुञ्जिकास्तत्र स्थापयामासुरुन्मुखाः ॥ ६२ ॥&lt;br&gt;&#xA;किञ्चिद्वस्त्रं समादाय कृत्वा च पुञ्जिकां मुदा ॥&lt;br&gt;&#xA;समारुह्य कदम्बाग्रमुवाच गोपिका हरिः ॥ ६३ ॥&lt;br&gt;&#xA;श्रीकृष्ण उवाच ॥&lt;br&gt;&#xA;भोभो गोपालिकाः सर्वा विनष्टा व्रतकर्मणि ॥&lt;br&gt;&#xA;कृत्वा विधानं मद्वाक्यं श्रुत्वा क्रीडत मन्मथात् ॥ ६४ ॥&lt;br&gt;&#xA;सङ्कल्पिते व्रतार्हे च मासे मङ्गलकर्मणि ॥&lt;br&gt;&#xA;यूयं नग्नाः कथं तोये व्रताङ्गहानिकारिकाः ॥ ६५ ॥&lt;br&gt;&#xA;परिधेयानि वासांसि पुष्पमाल्यानि यानि च ॥&lt;br&gt;&#xA;व्रतार्हाणि च वस्तूनि केन नीतानि वोऽधुना ॥ ६६ ॥&lt;br&gt;&#xA;व्रते तु नग्ना या स्नाति तां रुष्टो वरुणः स्वयम्॥&lt;br&gt;&#xA;वरुणानुचराश्चक्रुर्वासोवस्तूपनिर्हृतिम् ॥ ६७ ॥&lt;br&gt;&#xA;कथं यास्यथ नग्नाश्च न व्रतस्या भविष्यति॥&lt;br&gt;&#xA;व्रताराध्या कथं सा च वस्तूनि किं न रक्षति ॥६८॥&lt;br&gt;&#xA;चिन्तां कुरुत तां पूज्यां तुष्टाव बलिरीश्वरीम् ॥&lt;br&gt;&#xA;युष्माकमीदृशी देवी न शक्ता वस्तुरक्षणे ॥ ६९ ॥&lt;br&gt;&#xA;कथं व्रतफलं सा वा दातुं शक्ता सुरेश्वरी ॥&lt;br&gt;&#xA;फलं प्रदातुं या शक्ता सा शक्ता सर्वकर्मणि ॥ 4.27.७० ॥&lt;br&gt;&#xA;श्रीकृष्णस्य वचः श्रुत्वा चिन्तामापुर्व्रजस्त्रियः ॥&lt;br&gt;&#xA;ददृशुर्यमुनातीरं वस्त्रवस्तुविहीनकम् ॥७१॥&lt;br&gt;&#xA;चक्रुर्विषादं तोये च नग्नास्ता रुरुदुर्भृशम् ॥&lt;br&gt;&#xA;क्व गतानि च वस्त्राणि वस्तूनीत्यूचुरत्र नः ॥ ७२ ॥&lt;br&gt;&#xA;कृत्वा विषादं तत्रैव तमूचुर्गोपकन्यकाः ॥&lt;br&gt;&#xA;पुटाञ्जलियुताः सर्वा भक्त्या विनयपूर्वकम् ॥७३ ॥&lt;br&gt;&#xA;गोपालिका ऊचुः ॥&lt;br&gt;&#xA;परिधेयानि वस्त्राणि किङ्करीणां सदीश्वर ॥&lt;br&gt;&#xA;निबोधयात्मानमेव स्पर्शं कर्तुं त्वमर्हसि ॥ ७४ ॥&lt;br&gt;&#xA;व्रतार्हाणि च वस्तूनि देवस्वानि च साम्प्रतम् ॥&lt;br&gt;&#xA;अदत्तानि मोचितानि ग्रहीतुं वेदविद्वद ॥७५॥&lt;br&gt;&#xA;देहि धौतानि धृत्वा च करिष्यामो व्रतं वयम्॥&lt;br&gt;&#xA;वस्तुनाऽन्येन गोविन्द वस्तूनां भक्षणं कुरु ॥ ७६॥&lt;br&gt;&#xA;एतस्मिन्नन्तरे तत्र श्रीदामा वस्त्रपुञ्जिकाम् ॥&lt;br&gt;&#xA;दर्शयित्वा च ताः सर्वा दूरं दुद्राव तत्पुरः ॥ ७७ ॥&lt;br&gt;&#xA;दृष्ट्वा सवस्त्रं गोपालं सर्वासामीश्वरी परा ॥&lt;br&gt;&#xA;सर्वा वयस्याश्चाववाच कोपयुक्ता जलप्लुता ॥७८॥&lt;br&gt;&#xA;श्रीराधिकोवाच ॥&lt;br&gt;&#xA;हे सुशीले शशिकले हे चन्द्रमुखि माधवि ॥&lt;br&gt;&#xA;कदम्बमाले हे कुन्ति यमुने सर्वमङ्गले॥७९ ॥&lt;br&gt;&#xA;हे पद्ममुखि सावित्रि पारिजाते च जाह्नवि॥&lt;br&gt;&#xA;सुधामुखि शुभे पद्मे हे गौरि हे स्वयम्प्रभे ॥ 4.27.८० ॥&lt;br&gt;&#xA;कालिके कमले दुर्गे हे सरस्वति भारति ॥&lt;br&gt;&#xA;अपूर्णे रति हे गङ्गे चाम्बिके सति सुन्दरि ॥ ८१ ॥&lt;br&gt;&#xA;कृष्णप्रिये मधुमति चम्पे चन्दननन्दिनि ॥&lt;br&gt;&#xA;यूयं सर्वाः समुत्थाय बद्ध्वाऽऽनयत बल्लवम् ॥८२॥&lt;br&gt;&#xA;सर्वा राधाज्ञया तूर्णं समुत्थाय जलात्क्रुधा ॥&lt;br&gt;&#xA;प्रजग्मुर्गोपिका नग्ना योनिमाच्छाद्य पाणिना ॥ ८३ ॥&lt;br&gt;&#xA;एतासां सहचारिण्यो गोप्यस्तूर्णं सहस्रशः ॥&lt;br&gt;&#xA;प्रजग्मुस्तेन रूपेण कोपादारक्तलोचनाः ॥ ८४ ॥&lt;br&gt;&#xA;वेगेन दुद्रुवुः सर्वाः श्रीदामानं च बालिकाः ॥&lt;br&gt;&#xA;वेगेन च प्रधावन्तं बिभ्रतं वस्त्रपुञ्जिकाम् ॥ ८५ ॥&lt;br&gt;&#xA;जगाम शीघ्रं श्रीदामा यत्र गोपाः सहांशुकाः ॥&lt;br&gt;&#xA;जवेन दुद्रुवुर्गोप्यस्तत्पश्चाद्बलसंयुताः ॥ ८६ ॥&lt;br&gt;&#xA;वस्त्रचोरांश्च गोपांश्च वेष्टयामासुराशु ताः ॥&lt;br&gt;&#xA;भिया प्रदुद्रुवुर्बाला यत्र कृष्णः सहांशुकः ॥ ८७ ॥&lt;br&gt;&#xA;श्रीकृष्णसहितान्बालान्वरयामासुराशु च ॥&lt;br&gt;&#xA;गोपिकानां भिया गोपा ददुर्वस्त्राणि माधवम् ॥ ८८ ॥&lt;br&gt;&#xA;माधवः स्थापयामास स्कन्धे स्कन्धे तरोस्तथा॥&lt;br&gt;&#xA;कदम्बवृक्षः शुशुभे वस्त्रैर्नानाविधैरपि ॥८९ ॥&lt;br&gt;&#xA;वस्त्राणां पुञ्जिकाः सर्वाः स्कन्धेषु विनिधाय च ॥&lt;br&gt;&#xA;उवाच गोपिकाः कृष्णः परिहासपरं वचः ॥ 4.27.९० ॥&lt;br&gt;&#xA;श्रीकृष्ण उवाच ॥&lt;br&gt;&#xA;भो भो गोपालिका नग्ना इदानीं किं करिष्यथ ॥&lt;br&gt;&#xA;वस्त्रयाञ्चां प्रकर्तुं च कुरुताशु पुटाञ्जलिम् ॥ ९१ ॥&lt;br&gt;&#xA;गत्वा वदत युष्माकमीश्वरीमथ राधिकाम् ॥&lt;br&gt;&#xA;करोतु शीघ्रं वस्त्राणां याञ्चां कृत्वा पुटाञ्जलिम् ॥९२॥&lt;br&gt;&#xA;अन्यथाऽहं न दास्यामि युष्मभ्यमंशुकानि च ॥&lt;br&gt;&#xA;युष्माकमीश्वरी राधा किं करिष्यति मेऽधुना ॥९३॥&lt;br&gt;&#xA;व्रताराध्या च या देवी सा वा मे किं करिष्यति॥&lt;br&gt;&#xA;इत्येवं कथितं सर्वं ब्रूत यूयं च राधिकाम् ॥ ९४ ॥&lt;br&gt;&#xA;श्रीकृष्णवचनं श्रुत्वा ताः सर्वा गोपकन्यकाः ॥&lt;br&gt;&#xA;वीक्ष्य लोचनकोणेन प्रजग्मू राधिकान्तिकम् ॥ ९५ ॥&lt;br&gt;&#xA;चक्रुर्निवेदनं गत्वा यदुवाच हरिः स्वयम् ॥&lt;br&gt;&#xA;श्रुत्वा जहास सा राधा बभूव कामपीडिता ॥ ९६ ॥&lt;br&gt;&#xA;श्रुत्वा तासां च वचनं पुलकाञ्चितविग्रहा ॥&lt;br&gt;&#xA;न जगाम हरेः स्थानं व्रीडया सस्मिता सती ॥९७॥&lt;br&gt;&#xA;जले योगासनं कृत्वा दध्यौ कृष्णपदाम्बुजम् ॥&lt;br&gt;&#xA;ब्रह्मेशानन्तधर्माणां वन्द्यमीप्सितदं परम् ॥ ९८ ॥&lt;br&gt;&#xA;स्मारंस्मारं पदाम्भोजं साऽश्रुसम्पूर्णलोचना ॥&lt;br&gt;&#xA;भावातिरेकात्प्राणेशं तुष्टाव निर्गुणं परम् ॥ ९९ ॥&lt;br&gt;&#xA;॥ राधिकोवाच ॥ ॥&lt;br&gt;&#xA;गोलोकनाथ गोपीश मदीश प्राणवल्लभ ॥&lt;br&gt;&#xA;हे दीनबन्धो दीनेश सर्वेश्वर नमोऽस्तु ते ॥ 4.27.१०० ॥&lt;br&gt;&#xA;गोपेश गोसमूहेश यशोदानन्दवर्धन ॥&lt;br&gt;&#xA;नन्दात्मज सदानन्द नित्यानन्द नमोऽस्तु ते ॥ १०१ ॥&lt;br&gt;&#xA;शतमन्योर्मन्युभग्न ब्रह्मदर्पविनाशक॥&lt;br&gt;&#xA;कालीयदमन प्राणनाथ कृष्ण नमोऽस्तु ते॥ १०२ ॥&lt;br&gt;&#xA;शिवानन्तेश ब्रह्मेश ब्राह्मणेश परात्पर ॥&lt;br&gt;&#xA;ब्रह्मस्वरूप ब्रह्मज्ञ ब्रह्मबीज नमोऽस्तु ते ॥१०३॥&lt;br&gt;&#xA;चराचरतरोर्बीज गुणातीत गुणात्मक ॥&lt;br&gt;&#xA;गुणबीज गुणाधार गुणेश्वर नमोऽस्तु ते ॥१०४॥&lt;br&gt;&#xA;अणिमादिकसिद्धीश सिद्धेः सिद्धिस्वरूपक ॥&lt;br&gt;&#xA;तपस्तपस्विंस्तपसा बीजरूप नमोऽस्तु ते ॥ १०५ ॥&lt;br&gt;&#xA;यदनिर्वचनीयं च वस्तु निर्वचनीयकम् ॥&lt;br&gt;&#xA;तत्स्वरूप तयोर्बीजं सर्वबीज नमोऽस्तु ते ॥१०६॥&lt;br&gt;&#xA;अहं सरस्वती लक्ष्मीर्दुर्गा गङ्गा श्रुतिप्रसूः ॥&lt;br&gt;&#xA;यस्य पादार्चनान्नित्यं पूज्या तस्मै नमोनमः ॥ ॥ १०७ ॥&lt;br&gt;&#xA;स्पर्शने यस्य भृत्यानां ध्यानेन च दिवानिशम् ॥&lt;br&gt;&#xA;पवित्राणि च तीर्थानि तस्मै भगवते नमः ॥ १०८ ॥&lt;br&gt;&#xA;इत्येवमुक्त्वा सा देवी जले सन्न्यस्य विग्रहम् ॥&lt;br&gt;&#xA;मनः प्राणांश्च श्रीकृष्णे तस्थौ स्थाणुसमा सती ॥ १०९ ॥&lt;br&gt;&#xA;राधाकृतं हरेः स्तोत्रं त्रिसन्ध्यं यः पठेन्नरः ॥&lt;br&gt;&#xA;हरिभक्तिं च दास्यं च लभेद्राधागतिं ध्रुवम् ॥ 4.27.११० ॥&lt;br&gt;&#xA;विपत्तौ यः पठेद्भक्त्या सद्यः सम्पत्तिमाप्नुयात् ॥&lt;br&gt;&#xA;चिरकालगतं द्रव्यं हृतं नष्टं च लभ्यते ॥१११॥&lt;br&gt;&#xA;वस्तुवृद्धिर्भवेत्तस्य प्रसन्नं मानसं परम् ॥&lt;br&gt;&#xA;चिन्ताग्रस्तः पठेद्भक्त्या परां निर्वृतिमाप्नुयात् ॥११२॥&lt;br&gt;&#xA;पतिभेदे पुत्रभेदे मित्रभेदे च सङ्कटे ॥&lt;br&gt;&#xA;मासं भक्त्या यदि पठेत्सद्यः सन्दर्शनं लभेत् ॥ ११३ ॥&lt;br&gt;&#xA;भक्त्या कुमारी स्तोत्रं च शृणुयाद्वत्सरं यदि ॥&lt;br&gt;&#xA;श्रीकृष्णसदृशं कान्तं गुणवन्तं लभेद्ध्रुवम् ॥११४॥&lt;br&gt;&#xA;इति श्रीब्रह्मवैवर्ते श्रीकृष्णजन्मखण्डे राधाकृतं श्रीकृष्ण स्तोत्रम् ॥&lt;br&gt;&#xA;जलस्था राधिका ध्यात्वा श्रीकृष्णचरणाम्बुजम् ॥&lt;br&gt;&#xA;स्तुत्वैवं चक्षुरुन्मील्य दृष्ट्वा कृष्णमयं जगत् ॥ ११५ ॥&lt;br&gt;&#xA;ददर्श यमुनातीरं वस्त्रद्रव्यमयं मुने ॥&lt;br&gt;&#xA;दृष्ट्वा तन्द्राऽथवा स्वप्नमिति मेने च राधिका ॥११६॥&lt;br&gt;&#xA;यत्र स्थाने यदाधारे यद्द्रव्यं संस्थितं पुरा ॥&lt;br&gt;&#xA;वस्त्रैश्च सहितं सर्वं तत्प्रापुर्गोपकन्यकाः ॥ ११७ ॥&lt;br&gt;&#xA;जलादुत्थाय ताः सर्वा व्रतं कृत्वा मनीषितम् ॥&lt;br&gt;&#xA;सम्प्राप्य च वरं देव्यस्ता सर्वाः स्वालयं ययुः ॥ ११८ ॥&lt;br&gt;&#xA;नारद उवाच ॥&lt;br&gt;&#xA;व्रतस्य किं विधानं च किं नाम किं फलं प्रभो ॥&lt;br&gt;&#xA;कानि द्रव्याणि देयानि का देया तत्र दक्षिणा ॥ ११९ ॥&lt;br&gt;&#xA;व्रतान्ते किं रहस्यं च बभूव सुमनोहरम् ॥&lt;br&gt;&#xA;व्यासं कृत्वा महाभाग वद नारायणीं कथाम् ॥ ॥ 4.27.१२० ॥&lt;br&gt;&#xA;सूत उवाच ॥&lt;br&gt;&#xA;नारदस्य वचः श्रुत्वा प्रहस्य मुनिपुङ्गवः ॥&lt;br&gt;&#xA;कथां कथितुमारेभे कवीन्द्राणां गुरोर्गुरुः ॥ १२१ ॥&lt;br&gt;&#xA;नारायण उवाच ॥&lt;br&gt;&#xA;सर्वं व्रतविधानं च मत्तो वत्स निशामय ॥&lt;br&gt;&#xA;ख्यातं गौरीव्रतं नाम मार्गे मासि कृतं स्त्रिया ॥ ॥ १२२ ॥&lt;br&gt;&#xA;पुंसां च धर्मकामार्थमोक्षदं कृष्णभक्तिदम्॥&lt;br&gt;&#xA;देशभेदे प्रसिद्धं च व्रतं पौर्वापरं स्मृतम् ॥१२३ ॥&lt;br&gt;&#xA;कामदं कामुकानां च फलं कान्तनिमित्तकम् ॥&lt;br&gt;&#xA;उपोष्य पूर्वदिवसे वस्त्रं प्रक्षाल्य संयता ॥ १२४ ॥&lt;br&gt;&#xA;प्रातश्च मार्गसङ्क्रान्त्यां भक्त्या गत्वा सरित्तटम् ॥&lt;br&gt;&#xA;धृत्वा धौते च स्नात्वा च नानाद्रव्येण कन्यका ॥ १२५॥&lt;br&gt;&#xA;देवषट्कं च सम्पूज्य कृत्वा चावाहनं घटे ॥&lt;br&gt;&#xA;गणेशं च दिनेशं च वह्निं नारायणं शिवम् ॥ १२६ ॥&lt;br&gt;&#xA;दुर्गां पञ्चोपचारैश्च सम्पूज्य व्रतमारभेत् ॥&lt;br&gt;&#xA;घटाधः पिण्डिकां कृत्वा चतुरस्रां सुविस्तृताम् ॥&lt;br&gt;&#xA;चन्दनागुरुकस्तूरीकुङ्कुमैश्च सुसंस्कृताम् ॥ १२७॥&lt;br&gt;&#xA;निर्माय बालुकानां च दुर्गां दशभुजां पराम् ॥&lt;br&gt;&#xA;धृत्वा कपाले सिन्दूरं तदधश्चन्दनेन्दुकम् ॥१२८॥&lt;br&gt;&#xA;तां ध्यात्वाऽऽवाहयेद्देवीं ततो भूत्वा पुटाञ्जलिः ॥&lt;br&gt;&#xA;इमं मन्त्रं पठित्वाऽऽदौ ततः पूजां समारभेत्॥१२९॥&lt;br&gt;&#xA;हे गौरि शङ्करार्धाङ्गि यथा त्वं शङ्करप्रिया ॥&lt;br&gt;&#xA;तथा मां कुरु कल्याणि कान्तकान्तां सुदुर्लभाम्॥ 4.27.१३० ॥&lt;br&gt;&#xA;इमं मन्त्रं पठित्वा तु ध्यायेद्देवीं जगत्प्रसूम् ॥&lt;br&gt;&#xA;ध्यानं तत्सामवेदोक्तं निगूढं सर्वकामदम् ॥ १३१ ॥&lt;br&gt;&#xA;शृणु नारद वक्ष्यामि मुनीन्द्राणां च दुर्लभम् ॥&lt;br&gt;&#xA;ध्यायन्त्यनेन सिद्धाश्च दुर्गां दुर्गतिनाशिनीम् ॥१३२॥&lt;br&gt;&#xA;शिवां शिवप्रियां शैवां शिववक्षःस्थलस्थिताम् ॥&lt;br&gt;&#xA;ईषद्धास्यप्रसन्नास्यां सुप्रतिष्ठां सुलोचनाम् ॥ १३३ ॥&lt;br&gt;&#xA;नवयौवनसम्पन्नां रत्नाभरणभूषिताम् ॥&lt;br&gt;&#xA;रत्नकङ्कणकेयूररत्ननूपुरभूषिताम्।ा१३४॥&lt;br&gt;&#xA;रत्नकुण्डलयुग्मेन गण्डस्थलविराजिताम्॥&lt;br&gt;&#xA;मालती माल्यसंसक्तकबरभ्रमरान्विताम् ॥ १३५ ॥&lt;br&gt;&#xA;सिन्दूरतिलकं चारुकस्तूरीबिन्दुना सह ॥&lt;br&gt;&#xA;वह्निशुद्धांशुकां रत्नकिरीटां सुमनोहराम् ॥ ॥ १३६ ॥&lt;br&gt;&#xA;मणीन्द्रसारसंसक्तरत्नमालासमुज्ज्वलाम् ॥&lt;br&gt;&#xA;पारिजातप्रसूनानां मालाजालानुलम्बिताम् ॥ १३७ ॥&lt;br&gt;&#xA;सुपीनकठिनश्रोणीं बिभ्रतीं च स्तनानताम् ॥&lt;br&gt;&#xA;नवयौवनभारौघादीषन्नम्रां मनोहराम् ॥ १३८ ॥&lt;br&gt;&#xA;ब्रह्मादिभिः स्तूयमानां सूर्यकोटिसमप्रभाम् ॥&lt;br&gt;&#xA;पक्वबिम्बाधरोष्ठीं च चारुचम्पकसन्निभाम्॥१३९॥&lt;br&gt;&#xA;मुक्तापङ्क्तिविनिन्द्यैकदन्तराजिविराजिताम् ॥&lt;br&gt;&#xA;मुक्तिकामप्रदां देवीं शरच्चन्द्रमुखीं भजे॥ ॥ 4.27.१४० ॥&lt;br&gt;&#xA;ध्यात्वैवं मस्तके पुष्पं विन्यस्य च व्रती मुदा ॥&lt;br&gt;&#xA;पुष्पं गृहीत्वा भक्त्या च पुनर्ध्यात्वा च पूजयेत् ॥ १४१ ॥&lt;br&gt;&#xA;दत्त्वा षोडशोपचारान्प्रहृष्टं तत्र नित्यशः ॥&lt;br&gt;&#xA;पूर्वोक्तेनैव मन्त्रेण मुदा भक्त्या व्रते व्रती ॥१४२॥&lt;br&gt;&#xA;पूर्वोक्तेनैव स्तोत्रेण स्तुत्वा च प्रणमेत्तदा ॥&lt;br&gt;&#xA;कृत्वा प्रणामं भक्त्या च संयतः शृणुयात्कथाम् ॥ १४३ ॥&lt;br&gt;&#xA;नारद उवाच ॥&lt;br&gt;&#xA;व्रतं व्रतविधानं च फलं च स्तोत्रमद्भुतम् ॥&lt;br&gt;&#xA;अधुना श्रोतुमिच्छामि गौरीव्रतकथां शुभाम् ॥ १४४ ॥&lt;br&gt;&#xA;व्रतं केन कृतं पूर्वं भूमौ केन प्रकाशितम् ॥&lt;br&gt;&#xA;एतत्सर्वं सुविस्तार्य वद सन्देहभञ्जन ॥ ॥ १४५ ॥&lt;br&gt;&#xA;श्रीनारायण उवाच ॥&lt;br&gt;&#xA;कुशध्वजस्य हि सुता नाम्ना वेदवती सती ॥&lt;br&gt;&#xA;तया कृतं व्रतमिदं महातीर्थे च पुष्करे ॥ १४६ ॥&lt;br&gt;&#xA;समाप्तिदिवसे साक्षाद्बभूव जगदम्बिका ॥&lt;br&gt;&#xA;योगिनीलक्षसंयुक्ता सूर्यकोटिसमप्रभा ॥ १४७ ॥&lt;br&gt;&#xA;शातकुम्भविनिर्माणरथस्था परमेश्वरी ॥&lt;br&gt;&#xA;ईषद्धास्यप्रसन्नास्या तामुवाच सुसंयुताम् ॥ १४८ ॥&lt;br&gt;&#xA;पार्वत्युवाच ॥&lt;br&gt;&#xA;हे वेदवति भद्रं ते वरं वृणु यथेप्सितम् ॥&lt;br&gt;&#xA;तव व्रतेन तुष्टाऽहं तुभ्यं दास्यामि वाञ्छितम् ॥ १४९ ॥&lt;br&gt;&#xA;पार्वतीवचनं श्रुत्वा दृष्ट्वा तां हृष्टमानसाम् ॥&lt;br&gt;&#xA;पुटाञ्जलियुता साध्वी प्रणम्योवाच नारद ॥ 4.27.१५० ॥&lt;br&gt;&#xA;वेदवत्युवाच ॥&lt;br&gt;&#xA;देवि नारायणं कान्तं मह्यं देहि मनीषितम् ॥&lt;br&gt;&#xA;वरेऽन्यस्मिन्स्पृहा नास्ति दृढां भक्तिं च तत्पदे ॥ १५१ ॥&lt;br&gt;&#xA;श्रुत्वा वेदवतीवाक्यं प्रहस्य जगदम्बिका ॥&lt;br&gt;&#xA;अवरुह्य रथात्तूर्णं तामुवाच हरिप्रियाम् ॥ १५२ ॥&lt;br&gt;&#xA;पार्वत्युवाच ॥&lt;br&gt;&#xA;ज्ञातं सर्वं जगन्मातस्त्वं च लक्ष्मीः स्वयं सती ॥&lt;br&gt;&#xA;भारतं पादरजसा पूतं कर्तुं समागता ॥&lt;br&gt;&#xA;त्वत्पादरजसा साध्वि सद्यः पूता वसुन्धरा ॥ १५३ ॥&lt;br&gt;&#xA;निखिलानि च तीर्थानि पूतानि परमेश्वरी ॥&lt;br&gt;&#xA;व्रतं ते लोकशिक्षार्थं तपश्चर तपस्विनि ॥ १५४ ॥&lt;br&gt;&#xA;नारायणस्य कान्ता त्वं प्रिया जन्मनि जन्मनि ॥&lt;br&gt;&#xA;भारावतरणे विष्णुर्वसुधामागमिष्यति ॥ १५५ ॥&lt;br&gt;&#xA;रामो दाशरथिः पूर्णः कर्तुं दस्युविनिग्रहम् ॥&lt;br&gt;&#xA;ब्रह्मशापाच्च च्युतयोर्मोक्षणाय च भक्तयोः ॥ १५६ ॥&lt;br&gt;&#xA;अयोध्यायां च त्रेतायामाविर्भावो हरेरपि ॥&lt;br&gt;&#xA;त्वमेव मिथिलां गच्छ विधाय शिशुविग्रहम् ॥ १५७ ॥&lt;br&gt;&#xA;त्वामिमां प्राप्य जनकोऽप्ययोनिसम्भवां सुताम् ॥&lt;br&gt;&#xA;पालयिष्यति यत्नेन सीता त्वं च भविष्यसि ॥ १५८ ॥&lt;br&gt;&#xA;गत्वा रामोऽपि मिथिलां त्वद्विवाहं करिष्यति ॥&lt;br&gt;&#xA;नारायणस्य कान्ता त्वं कल्पे कल्पे भविष्यसि ॥ १५९ ॥&lt;br&gt;&#xA;इत्युक्त्वा तां समालिङ्ग्य पार्वती स्वालयं ययौ॥&lt;br&gt;&#xA;गत्वा सा मिथिलां साध्वी शिशुरूपं विधाय च ॥4.27.१६०॥&lt;br&gt;&#xA;लाङ्गलस्य च रेखायां सुखात्तस्थौ च मायया ॥&lt;br&gt;&#xA;विलोक्य जनकस्तां च नग्नां मुद्रितलोचनाम् ॥ १६१ ॥&lt;br&gt;&#xA;तप्तकाञ्चनवर्णां च रुदन्तीं तेजसाऽन्विताम् ॥&lt;br&gt;&#xA;दृष्ट्वा तां च गृहीत्वा च कृत्वा वक्षसि नारद ॥ १६२ ॥&lt;br&gt;&#xA;गच्छन्तं प्रति तत्रैव वाग्बभूवाशरीरिणी ॥&lt;br&gt;&#xA;अयोनिसम्भवां कन्यां कमलां ग्रहणं कुरु ॥ १६३ ॥&lt;br&gt;&#xA;नारायणस्ते जामाता भवितेत्येव मे वचः ॥&lt;br&gt;&#xA;श्रुत्वा तदा देववाणीं गृहीत्वा कन्यकामृषिः ॥ १६४ ॥&lt;br&gt;&#xA;गत्वा ददौ स्वकान्तायै पालनाय मुदाऽन्वितः ॥&lt;br&gt;&#xA;सा लब्धयौवना प्राप रामं दाशरथिं सती ॥ १६५ ॥&lt;br&gt;&#xA;व्रतस्यास्य प्रभावेण कान्तं त्रिजगतां पतिम् ॥&lt;br&gt;&#xA;प्रकाशितं वशिष्ठेन पृथिव्यां भक्तिभावतः ॥ १६६ ॥&lt;br&gt;&#xA;राधा कृत्वा व्रतमिदं श्रीकृष्णं प्राणवल्लभम् ॥&lt;br&gt;&#xA;गोपाङ्गनाश्च तं प्रापुर्व्रतस्यास्य प्रभावतः ॥ १६७ ॥&lt;br&gt;&#xA;इत्येवं कथिता विप्र कथा गौरीव्रतस्य च ॥&lt;br&gt;&#xA;भारते च व्रतमिदं या करोति कुमारिका ॥&lt;br&gt;&#xA;स्वामिनं कृष्णतुल्यं च सा प्राप्नोति न संशयः ॥ १६८ ॥&lt;br&gt;&#xA;श्रीनारायण उवाच ॥&lt;br&gt;&#xA;एवं व्रतं च चक्रुस्ता यावन्मासं च गोपिकाः ॥&lt;br&gt;&#xA;पूर्वस्तोत्रेण तां देवीं तुष्टुवुश्च दिनेदिने ॥ १६९ ॥&lt;br&gt;&#xA;समाप्तिदिवसे गोप्यो व्रतं कृत्वा मुदाऽन्विताः ॥&lt;br&gt;&#xA;कण्वशाखोक्तस्तोत्रेण तुष्टुवुः परमेश्वरीम् ॥ 4.27.१७० ॥&lt;br&gt;&#xA;येन स्तोत्रेण तां स्तुत्वा सीता सत्यपरायणा ॥&lt;br&gt;&#xA;सद्यः सम्प्राप कान्तं च रामं राजीवलोचनम् ॥ १७१ ॥&lt;br&gt;&#xA;जानक्युवाच ॥&lt;br&gt;&#xA;शक्तिस्वरूपे सर्वेषां सर्वाधारे गुणाश्रये ॥&lt;br&gt;&#xA;सदा शङ्करयुक्ते च पतिं देहि नमोऽस्तु ते ॥१७२॥&lt;br&gt;&#xA;सृष्टिस्थित्यन्तरूपेण सृष्टिस्थित्यन्तरूपिणी ॥&lt;br&gt;&#xA;सृष्टिस्थित्यन्तबीजानां बीजरूपे नमोऽस्तु ते ॥१७३॥&lt;br&gt;&#xA;हे गौरि पतिमर्मज्ञे पतिव्रतपरायणे ॥&lt;br&gt;&#xA;पतिव्रते पतिरते पतिं देहि नमोस्तु ते ॥ १७४ ॥&lt;br&gt;&#xA;सर्वमङ्गलमाङ्गल्ये सर्वमङ्गलसंयुते ॥&lt;br&gt;&#xA;सर्वमङ्गलबीजे च नमस्ते सर्वमङ्गले ॥ १७५ ॥&lt;br&gt;&#xA;सर्वप्रिये सर्वबीजे सर्वाशुभविनाशिनि ॥&lt;br&gt;&#xA;सर्वेशे सर्वजनके नमस्ते शङ्करप्रिये ॥ १७६ ॥&lt;br&gt;&#xA;परमात्मस्वरूपे च नित्यरूपे सनातनि ॥&lt;br&gt;&#xA;साकारे च निराकारे सर्वरूपे नमोऽस्तु ते ॥ १७७ ॥&lt;br&gt;&#xA;क्षुत्तृष्णेच्छा दया श्रद्धा निद्रा तन्द्रा स्मृतिः क्षमा ॥&lt;br&gt;&#xA;एतास्तव कलाः सर्वा नारायणि नमोऽस्तु ते ॥ १७८ ॥&lt;br&gt;&#xA;लज्जा मेधा तुष्टिपुष्टी शान्तिसम्पत्तिवृद्धयः ॥&lt;br&gt;&#xA;एतास्तव कलाः सर्वाः सर्वरूपे नमोऽस्तु ते ॥ १७९ ॥&lt;br&gt;&#xA;दृष्टादृष्टस्वरूपे च तयोर्बीजफलप्रदे ॥&lt;br&gt;&#xA;सर्वानिर्वचनीये च महामाये नमोऽस्तु ते ॥ 4.27.१८० ॥&lt;br&gt;&#xA;शिवे शङ्करसौभाग्ययुक्ते सौभाग्यदायिनि ॥&lt;br&gt;&#xA;हरिं कान्तं च सौभाग्यं देहि देवि नमोऽस्तु ते ॥ १८१ ॥&lt;br&gt;&#xA;स्तोत्रेणानेन याः स्तुत्वा समाप्तिदिवसे शिवाम् ॥&lt;br&gt;&#xA;नमन्ति परया भक्त्या ता लभन्ते हरिं पतिम्॥१८२॥&lt;br&gt;&#xA;इह कान्तसुखं भुक्त्वा पतिं प्राप्य परात्परम्॥&lt;br&gt;&#xA;दिव्यं स्यन्दनमारुह्य यात्यन्ते कृष्णसन्निधिम् ॥ १८३ ॥&lt;br&gt;&#xA;इति श्रीब्रह्मवैवर्ते सीताकृतं पार्वतीस्तोत्रम् ॥&lt;br&gt;&#xA;समाप्तिदिवसे राधा गोपीभिः सह संयुता ॥&lt;br&gt;&#xA;देवीं प्रणम्य स्तुत्वा च व्रतं पूर्णं चकार ह ॥ १८४ ॥&lt;br&gt;&#xA;गोसहस्रं ब्राह्मणेभ्यः सुवर्णशतकं मुदा ॥&lt;br&gt;&#xA;विप्राय दक्षिणां दत्त्वा स्वगृहं गन्तुमुद्यता ॥ १८९ ॥&lt;br&gt;&#xA;ब्राह्मणानां सहस्रं च भोजयामास सादरम् ॥&lt;br&gt;&#xA;वाद्यानि वादयामास भिक्षुकाय धनं ददौ ॥ १८६ ॥&lt;br&gt;&#xA;एतस्मिन्नन्तरे तत्र दुर्गा दुर्गार्तिनाशिनी ॥&lt;br&gt;&#xA;आविर्बभूव गगनाज्ज्वलन्ती ब्रह्मतेजसा ॥ १८७ ॥&lt;br&gt;&#xA;ईषद्धास्यप्रसनास्या योगिनीशतसंयुता ॥&lt;br&gt;&#xA;सिंहस्था च दशभुजा रत्नालङ्कारभूषिता ॥१८८॥&lt;br&gt;&#xA;शातकुम्भमयाद्दिव्याद्रत्नसारपरिच्छदात् ॥&lt;br&gt;&#xA;अवरुह्य रथात्तूर्णमालिङ्ग्योरसि राधिकाम् ॥१८९॥&lt;br&gt;&#xA;दृष्ट्वा गोपाङ्गना देवीं प्रणेमुश्च मुदाऽन्विताः ॥&lt;br&gt;&#xA;आशिषं युयुजे दुर्गा वाञ्छासिद्धिर्भविष्यति ॥ 4.27.१९० ॥&lt;br&gt;&#xA;गोपिकाभ्यो वरं दत्त्वा ताः सम्भाष्य च सादरम् ॥&lt;br&gt;&#xA;उवाच राधिकां दुर्गा स्मेराननसरोरुहा ॥ १९१ ॥&lt;br&gt;&#xA;पार्वत्युवाच ॥&lt;br&gt;&#xA;राधे सर्वेश्वरप्राणादधिके जगदम्बिके ॥&lt;br&gt;&#xA;व्रतं ते लोकशिक्षार्थं मायामानुषरूपिणि ॥ १९२ ॥&lt;br&gt;&#xA;गोलोकनाथं गोलोकं श्रीशैलं गिरिजातटम् ॥&lt;br&gt;&#xA;श्रीरासमण्डलं दिव्यं वृन्दावनमनोहरम् ॥ १९३ ॥&lt;br&gt;&#xA;चरितं रतिचोरस्य स्त्रीणां मानसहारकम् ॥&lt;br&gt;&#xA;विदुषः कामशास्त्राणां किंस्वित्स्मरसि सुन्दरि ॥ १९४ ॥&lt;br&gt;&#xA;श्रीकृष्णार्धाङ्गसम्भूता कृष्णतुल्या च तेजसा ॥&lt;br&gt;&#xA;तवांशकलया देव्यः कथं त्वं मानुषी सती ॥ १९५ ॥&lt;br&gt;&#xA;भवती च हरेः प्राणा भवत्याश्च हरिः स्वयम् ॥&lt;br&gt;&#xA;वेदे नास्ति द्वयोर्भेदः कथं त्वं मानुषी सती ॥ १९६ ॥&lt;br&gt;&#xA;षष्टिवर्षसहस्राणि ब्रह्मा तप्त्वा तपः पुरा ॥&lt;br&gt;&#xA;न ते ददर्श पादाब्जं कथं त्वं मानुषी सती ॥ १९७ ॥&lt;br&gt;&#xA;कृष्णाज्ञया च त्वं देवि गोपीरूपं विधाय च ॥&lt;br&gt;&#xA;आगताऽसि महीं शान्ते कथं त्वं मानुषी सती ॥ १९८ ॥&lt;br&gt;&#xA;सुयज्ञो हि नृपश्रेष्ठो मनुवंशसमुद्भवः ॥&lt;br&gt;&#xA;त्वत्तो जगाम गोलोकं कथं त्वं मानुषी सती ॥ १९९ ॥&lt;br&gt;&#xA;त्रिःसप्तकृत्वो निर्भूपां चकार पृथिवीं भृगुः ॥&lt;br&gt;&#xA;तव मन्त्रेण कवचात्कथं त्वं मानुषी सती ॥ 4.27.२०० ॥&lt;br&gt;&#xA;शङ्करात्प्राप्य त्वन्मन्त्रं सिद्धं कृत्वा च पुष्करे ॥&lt;br&gt;&#xA;जघान कार्तवीर्यं च कथं त्वं मानुषी सती ॥ २०१ ॥&lt;br&gt;&#xA;बभञ्ज दर्पाद्दन्तं च गणेशस्य महात्मनः ॥&lt;br&gt;&#xA;त्वत्तो नाम भयं चक्रे कथं त्वं मानुषी सती ॥ २०२ ॥&lt;br&gt;&#xA;मय्युद्धतायां कोपेन भस्मसात्कर्तुमीश्वरः ॥&lt;br&gt;&#xA;ररक्षागत्य मत्प्रीत्या कथं त्वं मानुषी सती ॥ २०३ ॥&lt;br&gt;&#xA;कल्पे कल्पे तव पतिः कृष्णो जन्मनि जन्मनि ॥&lt;br&gt;&#xA;व्रतं लोकहितार्थाय जगन्मातस्त्वया कृतम् ॥ २०४ ।&lt;br&gt;&#xA;अहो श्रीदामशापेन भारावतरणेन च ॥&lt;br&gt;&#xA;भूमौ तवाधिष्ठानं च कथं त्वं मानुषी सती ॥ २०५ ॥&lt;br&gt;&#xA;अयोनिसम्भवा त्वं च जन्ममृत्युजरापहा ॥&lt;br&gt;&#xA;कलावतीसुता पुण्या कथं त्वं मानुषी सती ॥ २०६ ॥&lt;br&gt;&#xA;त्रिषु मासेष्वतीतेषु मधुमासे मनोहरे ॥&lt;br&gt;&#xA;निर्जने निर्मले रात्रौ सुयोग्ये रासमण्डले ॥ २०७ ॥&lt;br&gt;&#xA;सर्वाभिर्गोपिकाभिश्च सार्धं वृन्दावने वने ॥&lt;br&gt;&#xA;हर्षेण हरिणा सार्धं क्रीडा ते भविता सति ॥ २०८ ॥&lt;br&gt;&#xA;विधात्रा लिखिता क्रीडा कल्पे कल्पे महीतले ॥&lt;br&gt;&#xA;तव श्रीहरिणा सार्धं केन राधे निवार्यते ॥ २०९ ॥&lt;br&gt;&#xA;यथा सौभाग्ययुक्ताऽहं हरस्य श्रीहरिप्रिये ॥&lt;br&gt;&#xA;तथा सौभाग्ययुक्ता त्वं भव कृष्णस्य सुन्दरि ॥ 4.27.२१० ॥&lt;br&gt;&#xA;यथा क्षीरेषु धावल्यं यथा वह्नौ च दाहिका ॥&lt;br&gt;&#xA;भुवि गन्धो जले शैत्यं तथा कृष्णे स्थितिस्तव ॥ २११ ॥&lt;br&gt;&#xA;देवी वा मानुषी वाऽपि गान्धर्वी राक्षसी तथा ॥&lt;br&gt;&#xA;त्वत्तः परा च सौभाग्या न भूता न भविष्यति ॥ २१२ ॥&lt;br&gt;&#xA;परात्परो गुणातीतो ब्रह्मादीनां च वन्दितः ॥&lt;br&gt;&#xA;स्वयं कृष्णस्तवाधीनो मद्वरेण भविष्यति ॥ २१३ ॥&lt;br&gt;&#xA;ब्रह्मानन्तशिवाराध्यो भविता त्वद्वशः सति ॥&lt;br&gt;&#xA;ध्यानासाध्यो दुराराध्यः सर्वेषामपि योगिनाम् ॥२१४॥&lt;br&gt;&#xA;त्वं च भाग्यवती राधे स्त्रीजातिषु न ते परा ॥&lt;br&gt;&#xA;कृष्णेन सार्धं पश्चात्त्वं गोलोकं च गमिष्यसि ॥२१५॥&lt;br&gt;&#xA;इत्युक्त्वा पार्वती सद्यस्तत्रैवान्तर्दधे मुने ॥&lt;br&gt;&#xA;सार्धं गोपालिकाभिश्च राधिका गन्तुमुद्यता॥२१६॥&lt;br&gt;&#xA;एतस्मिन्नन्तरे कृष्णो जगाम राधिकापुरः॥&lt;br&gt;&#xA;राधा ददर्श श्रीकृष्णं किशोरं श्यामसुन्दरम्॥२१७॥&lt;br&gt;&#xA;पीतवस्त्रपरीधानं नानालङ्कारभूषितम् ॥&lt;br&gt;&#xA;आजानुमालतीमालावनमालाविभूषितम्॥ २१८ ॥&lt;br&gt;&#xA;ईषद्धास्यप्रसन्नास्यं भक्तानुग्रहकातरम्॥&lt;br&gt;&#xA;चन्दनोक्षितसर्वाङ्गं शरत्पङ्कजलोचनम् ॥२१९॥&lt;br&gt;&#xA;शरत्पार्वणचन्द्रास्यं सद्रत्नमुकुटोज्ज्वलम् ॥&lt;br&gt;&#xA;पक्वदाडिमबीजाभदशनं सुमनोहरम् ॥ 4.27.२२० ॥&lt;br&gt;&#xA;विनोदमुरलीहस्तन्यस्तलीलासरोरुहम् ॥&lt;br&gt;&#xA;कोटिकन्दर्पलावण्यं लीलाधाममनोहरम् ॥२२१॥&lt;br&gt;&#xA;गुणातीतं स्तूयमानं ब्रह्मानन्तशिवादिभिः॥&lt;br&gt;&#xA;ब्रह्मस्वरूपं ब्रह्मण्यं श्रुतिभिश्चानिरूपितम्॥२२२॥&lt;br&gt;&#xA;अव्यक्तमक्षराव्यक्तं ज्योतीरूपं सनातनम् ॥&lt;br&gt;&#xA;माङ्गल्यं मङ्गलाधारं मङ्गलं मङ्गलप्रदम् ॥ २२३ ॥&lt;br&gt;&#xA;दृष्ट्वा तदद्भुतं रूपं सम्भ्रमात्प्रणनाम तम् ॥&lt;br&gt;&#xA;तं दृष्ट्वा मूर्च्छिता राधा कामबाणप्रपीडिता ॥ २२४ ॥&lt;br&gt;&#xA;दर्शन्दर्शं मुखाम्भोजं सस्मिता वक्रलोचना ॥&lt;br&gt;&#xA;मुखस्याच्छादनं चक्रे व्रीडया च पुनः पुनः ॥२२५॥&lt;br&gt;&#xA;दृष्ट्वा हरिस्तामुवाच प्रसन्नवदनेक्षणः ॥&lt;br&gt;&#xA;गोपालिकासमूहानां सर्वेषां पुरतः स्थितः ॥ २२६ ॥&lt;br&gt;&#xA;श्रीकृष्ण उवाच ॥ ॥&lt;br&gt;&#xA;प्राणाधिके राधिके त्वं वरं वृणु मनीषितम् ॥&lt;br&gt;&#xA;भो भो गोपालिका सर्वा वरं वृणुत वाञ्छितम्॥२२७॥&lt;br&gt;&#xA;कृष्णस्य वचनं श्रुत्वा वरं वव्रे च राधिका ॥&lt;br&gt;&#xA;गोपालिकाः प्रहृष्टाश्च सर्वसङ्कल्पपादपात् ॥ २२८ ॥&lt;br&gt;&#xA;राधिकोवाच ॥&lt;br&gt;&#xA;त्वत्पादाब्जे मन्मनोलिः सततं भ्रमतु प्रभो ॥&lt;br&gt;&#xA;पातुं भक्तिरसं पद्मे मधुपश्च यथा मधु॥२२९ ॥&lt;br&gt;&#xA;मदीय प्राणनाथस्त्वं भव जन्मनि जन्मनि ॥&lt;br&gt;&#xA;त्वदीयचरणाम्भोजे देहि भक्तिं सुदुर्लभाम्॥ 4.27.२३० ॥&lt;br&gt;&#xA;तव स्मृतौ गुणे चित्तं स्वप्ने ज्ञाने दिवानिशम् ॥&lt;br&gt;&#xA;भवेन्निमग्नं सततमेतन्मम मनीषितम् ॥ २३१ ॥&lt;br&gt;&#xA;गोपालिका ऊचुः ॥&lt;br&gt;&#xA;यथा राधां तथा नश्च प्राणबन्धो दिवानिशम् ॥&lt;br&gt;&#xA;भविष्यसि प्राणनाथः पास्यसि प्रतिजन्मनि ॥ २३२ ॥&lt;br&gt;&#xA;आसां च वचनं श्रुत्वा तथाऽस्त्वेवमुवाच ह ॥&lt;br&gt;&#xA;प्रसन्नवदनः श्रीमान्यशोदानन्दवर्धनः ॥ २३३ ॥&lt;br&gt;&#xA;क्रीडापद्मं राधिकायै सहस्रदलसंयुतम् ॥&lt;br&gt;&#xA;ललितां मालतीमालां ददौ प्रीत्या जगत्पतिः ॥२३४॥&lt;br&gt;&#xA;मालासमूहं पुष्पाणि गोपीभ्यो गोपिकापतिः ॥&lt;br&gt;&#xA;प्रहस्य परमप्रीत्या प्रददावित्युवाच ह ॥ २३९ ॥&lt;br&gt;&#xA;श्रीकृष्ण उवाच ॥&lt;br&gt;&#xA;त्रिषु मासेष्वतीतेषु यूयं क्रीडां मया सह ॥&lt;br&gt;&#xA;रासमण्डलरम्ये च वृन्दारण्ये करिष्यथ ॥ २३६ ॥&lt;br&gt;&#xA;यथाऽहं च तथा यूयं नाहं भेदः श्रुतौ श्रुतः ॥&lt;br&gt;&#xA;प्राणोऽहं चैव युष्माकं यूयं प्राणा मम प्रभोः ॥ २३७ ॥&lt;br&gt;&#xA;व्रतं वो लोकरक्षार्थं न हि स्वार्थमिदं प्रियाः ॥&lt;br&gt;&#xA;सहागताश्च गोलोकाद्गमनं च मया सह ॥ २३८ ॥&lt;br&gt;&#xA;गच्छत स्वालयं शीघ्रं वोऽहं जन्मनि जन्मनि ॥&lt;br&gt;&#xA;प्राणेभ्योऽपि गरीयस्यो यूयं मे नात्र संशयः ॥ २३९ ॥&lt;br&gt;&#xA;इत्युक्त्वा श्रीहरिस्तत्र तस्थौ सूर्यसुतातटे ॥&lt;br&gt;&#xA;तस्थुर्गोपालिकाः सर्वा वीक्ष्य कृष्णं पुनःपुनः ॥4.27.२४०॥&lt;br&gt;&#xA;सर्वाः प्रहृष्टवदनाः सस्मिता वक्रलोचनाः ॥&lt;br&gt;&#xA;प्रीत्या चक्षुश्चकोराभ्यां मुखचन्द्रं पपुर्हरेः ॥ २४१ ॥&lt;br&gt;&#xA;ताः शीघ्रं प्रययुर्गेहं जयं दत्त्वा पुनःपुनः ॥&lt;br&gt;&#xA;हरिश्च शिशुभिः सार्द्धं प्रसन्नः स्वालयं ययौ ॥ २४२ ॥&lt;br&gt;&#xA;इत्येवं कथितं सर्वं हरेश्चरितमङ्गलम् ॥&lt;br&gt;&#xA;गोपीनां वस्त्रहरणं सर्वलोकसुखावहम् ॥ २४३ ॥&lt;br&gt;&#xA;इति श्रीब्रह्मवैवर्ते महापुराणे श्रीकृष्णजन्मखण्डे नारायणनारदसंवादे गोपिकावस्त्रहरणप्रस्तावो नाम सप्तविंशोऽध्यायः ॥ २७ ॥&lt;/p&gt;</description>
    </item>
    <item>
      <title>०२८</title>
      <link>https://vishvAsa.github.io/purANam_vaiShNavam/brahma-vaivarta-purANam/04/028/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/028/</guid>
      <description>&lt;p&gt;नारद उवाच ॥&lt;br&gt;&#xA;त्रिषु मासेष्वतीतेषु तासां च हरिणा सह ॥&lt;br&gt;&#xA;वद केन प्रकारेण बभूव तनुसङ्गमः ॥१॥&lt;br&gt;&#xA;वृन्दावनं किम्प्रकारं किंविधं रासमण्डलम् ॥&lt;br&gt;&#xA;हरिरेकस्ताश्च बह्व्यः केन क्रीडा बभूव ह ॥ २ ॥&lt;br&gt;&#xA;कुतूहलं भवति मे इदं श्रोतुं नवं नवम् ॥&lt;br&gt;&#xA;कथयस्व महाभाग पुण्यश्रवणकीर्तन ॥ ३ ॥&lt;br&gt;&#xA;कथा पुराणसाराणां रासयात्रा हरेरहो ॥&lt;br&gt;&#xA;हरिलीलाः पृथिव्यां तु सर्वाः प्रतिमनोहराः ॥ ४ ॥&lt;br&gt;&#xA;सूत उवाच ॥&lt;br&gt;&#xA;नारदस्य वचः श्रुत्वा ऋषिर्नारायणः स्वयम् ॥&lt;br&gt;&#xA;प्रहस्य सुप्रसन्नास्यः प्रवक्तुमुपचक्रमे ॥ ५ ॥&lt;br&gt;&#xA;श्रीनारायण उवाच ॥&lt;br&gt;&#xA;एकदा श्रीहरिर्नक्तं वनं वृन्दावनं ययौ ॥&lt;br&gt;&#xA;शुभे शुक्लत्रयोदश्यां पूर्णे चन्द्रोदये मुने ॥ ६ ॥&lt;br&gt;&#xA;यूथिकामालतीकुन्दमाधवीपुष्पवायुना ॥&lt;br&gt;&#xA;वासितं कलनादेन मधुभ्राणां मनोहरम् ॥ ७ ॥&lt;br&gt;&#xA;नवपल्लवसंयुक्तं पुंस्कोकिलरुतश्रुतम् ॥&lt;br&gt;&#xA;नवलक्षरासवाससंयुक्तं सुमनोहरम् ॥ ८ ॥&lt;br&gt;&#xA;चन्दनागुरुकस्तूरीकुङ्कुमेन सुवासितम् ॥&lt;br&gt;&#xA;कर्पूरान्वितताम्बूलभोगद्रव्यसमन्वितम् ॥९ ॥&lt;br&gt;&#xA;प्रसूनैश्चम्पकानां च कस्तूरीचन्दनान्वितैः॥&lt;br&gt;&#xA;रतियोग्यैर्विरचितैर्नानातल्पैः सुशोभितम् ॥ 4.28.१० ॥&lt;br&gt;&#xA;दीप्तं रत्नप्रदीपैश्च धूपेन सुरभीकृतम् ॥&lt;br&gt;&#xA;नानापुष्पैश्च रचितं मालाजालैर्विराजितम् ॥ ११ ॥&lt;br&gt;&#xA;परितो वर्तुलाकारं तत्रैव रासमण्डलम् ॥&lt;br&gt;&#xA;चन्दनागुरुकस्तूरीकुङ्कुमेन सुसंस्कृतम् ॥ १२॥&lt;br&gt;&#xA;पुष्पोद्यानैः पुष्पितैश्च युक्तक्रीडासरोवरैः॥&lt;br&gt;&#xA;हंसकारण्डवाकीर्णैर्जलकुक्कुटकूजितैः ॥ १३ ॥&lt;br&gt;&#xA;क्रीडनीयैः सुन्दरैश्च सुरतश्रमहारिभिः ॥&lt;br&gt;&#xA;शुद्धस्फटिकसङ्काशतोयपूर्णैः सुनिर्मलैः ॥ १४॥&lt;br&gt;&#xA;दधिपूर्णशुक्लधान्यजलैर्निर्मञ्छनीकृतम् ॥&lt;br&gt;&#xA;रम्भास्तम्भसमूहेन सुन्दरेण सुशोभितम् ॥ १५ ॥&lt;br&gt;&#xA;आम्रपल्लवयुक्तेन सूत्रबन्धेन चारुणा ॥&lt;br&gt;&#xA;भूषितं मङ्गलघटैः सिन्दूरचन्दनान्वितैः॥१६॥&lt;br&gt;&#xA;मालतीमाल्यसंयुक्तैर्नारिकेलफलान्वितैः॥&lt;br&gt;&#xA;स रासमण्डलं दृष्ट्वा जहास मधुसूदनः॥१७॥&lt;br&gt;&#xA;चकार तत्र कुतुकाद्विनोदमुरलीरवम् ॥&lt;br&gt;&#xA;गोपीनां कामुकीनां च कामवर्धनकारणम् ॥ १८ ॥&lt;br&gt;&#xA;तच्छ्रुत्वा राधिका सद्यो मुमोह मदनातुरा ॥&lt;br&gt;&#xA;बभूव स्थाणुवद्देहा ध्यानैकतानमानसा ॥ १९ ॥&lt;br&gt;&#xA;क्षणेन चेतनां प्राप्य पुनः शुश्राव सा ध्वनिम् ॥&lt;br&gt;&#xA;उवास सा समुत्तस्थौ समुद्विग्ना पुनः पुनः ॥ 4.28.२० ॥&lt;br&gt;&#xA;त्यक्त्वा चावश्यकं कर्म निःससार द्रुतं गृहात् ॥&lt;br&gt;&#xA;ययौ तदनुसारेण प्रसमीक्ष्य चतुर्दिशम् ॥ २१ ॥&lt;br&gt;&#xA;ध्यायन्ती चरणाम्भोजं श्रीकृष्णस्य महात्मनः ॥&lt;br&gt;&#xA;तेजसा च द्योतयन्ती सद्रत्नसारभूषतैः ॥ २२ ॥&lt;br&gt;&#xA;बहिर्बभूवुस्तास्त्रस्ता वरेण हृतचेतनाः ॥&lt;br&gt;&#xA;कुलधर्मं परित्यज्य निशङ्काः काममोहिताः ॥ २३ ॥&lt;br&gt;&#xA;त्रयस्त्रिंशद्वयस्याश्च ताः सुशीलादयः स्मृताः ॥&lt;br&gt;&#xA;राधिकायाः प्रियतमा गोपीनां प्रवरा ययुः ॥२४॥&lt;br&gt;&#xA;तासां पश्चाद्ययुर्गोप्यस्तासां सङ्ख्या निबोध मे॥&lt;br&gt;&#xA;समा वेषेण वयसा रूपेण च गुणेन च ॥२५॥&lt;br&gt;&#xA;ययुः सुशीलासङ्गेन सहस्राणि च षोडश ॥&lt;br&gt;&#xA;ययुश्चन्द्रमुखी पश्चात्सहस्राणि च षोडश ॥ २६ ॥&lt;br&gt;&#xA;एकादशसहस्राणि माधव्याल्यश्च निर्ययुः ॥&lt;br&gt;&#xA;जग्मुः कदम्बमालाल्यः स सहस्राणि त्रयोदश ॥२७॥&lt;br&gt;&#xA;ययुः कुन्तीवयस्याश्च सहस्राणि दश स्मृताः ॥&lt;br&gt;&#xA;चतुर्दश सहस्राणि ययुस्ता यमुनानुगाः ॥२८॥&lt;br&gt;&#xA;जाह्नवीसहचारिण्यः सहस्राणि ययुर्नव ॥&lt;br&gt;&#xA;ययुर्नवसहस्राणि पद्ममुख्याल्य एव च ॥२९॥&lt;br&gt;&#xA;सावित्र्याल्यः पञ्चदश सहस्राणि ययुर्व्रजात् ॥&lt;br&gt;&#xA;पारिजातावयस्याश्च सहस्राणि ययुर्दश ॥4.28.३०॥&lt;br&gt;&#xA;स्वयम्प्रभानुगाः सप्त सहस्राणि ययुर्व्रजात् ॥&lt;br&gt;&#xA;ययुः सुधामुखीगोप्यः सहस्राणि चतुर्दश ॥३१॥&lt;br&gt;&#xA;शुभानुगा ययुर्गोप्यः सहस्राणि चतुर्दश ॥&lt;br&gt;&#xA;पद्मानुगा ययुर्गोप्यः सहस्राणि चतुर्दश ॥३२॥&lt;br&gt;&#xA;गौरी पद्मा ययुर्गोप्यः सहस्राणि चतुर्दश ॥&lt;br&gt;&#xA;ययुः सर्वमङ्गलाल्यः सहस्राणि च षोडश ॥३३॥&lt;br&gt;&#xA;कालिकाल्यो ययुर्गोप्यः सहस्राणि च षोडश ॥&lt;br&gt;&#xA;निर्ययुः कमलाल्यश्च सहस्राणि त्रयोदश ॥ ३४ ॥&lt;br&gt;&#xA;दुर्गानुगा ययुर्गोप्यः सहस्राणि च षोडश ॥&lt;br&gt;&#xA;ययुः सरस्वतीपश्चात्सहस्राणि त्रयोदश ॥ ३५ ॥&lt;br&gt;&#xA;प्रजग्मुर्भारतीपश्चात्सहस्राणि दश व्रजात् ॥&lt;br&gt;&#xA;अपर्णासहचारिण्यः सहस्राणि चतुर्दश ॥ ३६ ॥&lt;br&gt;&#xA;रतिपश्चाद्वयस्याश्च सहस्राणि ययुर्दश ॥&lt;br&gt;&#xA;गङ्गावयस्याः प्रययुः सहस्राणि चतुर्दश ॥ ३७ ॥&lt;br&gt;&#xA;प्रजग्मुरम्बिकापश्चात्सहस्राणि च षोडश ॥&lt;br&gt;&#xA;सतीपश्चाद्ययुर्गोप्यः सहस्राणि त्रयोदश ॥३८॥&lt;br&gt;&#xA;नन्दिनीसहचारिण्यः सहस्राणि ययुर्दश ॥&lt;br&gt;&#xA;प्रययुः सुन्दरीपश्चात्सहस्राणि त्रयोदश। ॥३९॥&lt;br&gt;&#xA;ययुः कृष्णप्रियापश्चात्सहस्राणि च षोडश ॥&lt;br&gt;&#xA;ययुर्मधुमतीपश्चात्सहस्राणि च षोडश॥4.28.४०॥&lt;br&gt;&#xA;ययुश्चम्पानुगा गोप्यः सहस्राणि त्रयोदश ॥&lt;br&gt;&#xA;चन्दनाल्यो ययुः पश्चात्सहस्राणि च षोडश ॥ ४१॥&lt;br&gt;&#xA;सर्वा बभूवुरेकत्र तत्र तस्थुः पलं मुदा ॥&lt;br&gt;&#xA;तत्राययुर्गोपिकाश्च मालाहस्ताश्च काश्चन ॥ ४२ ॥&lt;br&gt;&#xA;चारुचन्दनहस्ताश्च काश्चित्तत्राययुर्व्रजात् ॥&lt;br&gt;&#xA;श्वेतचामरहस्ताश्च काश्चित्तत्राययुर्मुदा ॥ ४३ ॥&lt;br&gt;&#xA;तत्राययुर्गोपकन्याः काश्चित्कस्तूरिकाकराः ॥&lt;br&gt;&#xA;तत्राययुर्गोपकन्याः काश्चित्कुङ्कुमवाहिकाः ॥ ४४ ॥&lt;br&gt;&#xA;काश्चित्तत्राययुगोप्यस्ताम्बूलपात्रवाहिकाः ॥&lt;br&gt;&#xA;यावत्काञ्चनवस्त्राणां वाहिका गोपकन्यकाः ॥&lt;br&gt;&#xA;काश्चित्तत्राययुः शीघ्रं यत्र चन्द्रावली मुदा॥४९॥&lt;br&gt;&#xA;सर्वाश्चैकत्र सम्भूय सस्मिताश्च मुदान्विताः ॥&lt;br&gt;&#xA;विधाय राधिकावेषं स्थानाच्च प्रययुर्मुदा॥४६॥&lt;br&gt;&#xA;चक्रुः पुनः पुनस्ताश्च हरिशब्दजपं पथि ॥&lt;br&gt;&#xA;प्रापुर्वृन्दावनं रम्यं ददृशू रासमण्डलम्॥४७॥&lt;br&gt;&#xA;स्वर्गेभ्यः सुन्दरं दृश्यं राकापतिकरान्वितम् ॥&lt;br&gt;&#xA;सुनिर्जनं कुसुमितं वासितं पुष्पवायुना॥४८॥&lt;br&gt;&#xA;नारीणां कामजननं मुनिमोहनकारणम् ॥&lt;br&gt;&#xA;शुश्रुवुस्तत्र ताः सर्वाः पुंस्कोकिलकलध्वनिम् ॥ ४९ ॥&lt;br&gt;&#xA;अतिसूक्ष्मकलं चातिभ्रमराणां मनोहरम् ॥&lt;br&gt;&#xA;प्रसूनमधुमत्तानां भ्रमरीसङ्गसङ्गिनाम् ॥4.28.५० ॥&lt;br&gt;&#xA;शुभे क्षणे प्रविवेश राधिका रासमण्डलम् ॥&lt;br&gt;&#xA;सर्वाभिरालिभिः सार्धं ध्यात्वा कृष्णपदाम्बुजम् ॥ ५१ ॥&lt;br&gt;&#xA;राधामारात्तु संवीक्ष्य कृष्णस्तत्र मुदाऽन्वितः ॥&lt;br&gt;&#xA;जगामानुव्रजन्प्रीत्या सस्मितो मदनातुरः ॥ ५२ ॥&lt;br&gt;&#xA;मध्यस्थां सखिसङ्घानां रत्नालङ्कारभूषिताम् ॥&lt;br&gt;&#xA;दिव्यवस्त्रपरीधानां सस्मितां वक्रलोचनाम्॥ ५३ ॥&lt;br&gt;&#xA;गजेन्द्रगामिनीं रम्यां मुनिमानसमोहिनीम्॥&lt;br&gt;&#xA;नवीनवेषवयसा रूपेणातिमनोहराम् ॥५४॥&lt;br&gt;&#xA;तलश्रोणिनितम्बानां भारशेषान्वितां पराम् ॥&lt;br&gt;&#xA;चारुचम्पकवर्णाभां शरच्चन्द्रनिभाननाम् ॥&lt;br&gt;&#xA;बिभ्रतीं कबरीभारं मालतीमाल्यसंयुतम् ॥ ५५ ॥&lt;br&gt;&#xA;राधा ददर्श श्रीकृष्णं किशोरं श्यामसुन्दरम् ॥&lt;br&gt;&#xA;नवयौवनसम्पन्नं रत्नाभरणभूषितम् ॥ ॥ ५६ ॥&lt;br&gt;&#xA;कन्दर्पकोटिलावण्यलीलाधाम मनोहरम् ॥&lt;br&gt;&#xA;प्राणाधिकां तां पश्यन्तीं पश्यन्तीं वक्रचक्षुषा ॥ ९७ ॥&lt;br&gt;&#xA;परमाद्भुतरूपं च सर्वत्रानुपमं परम् ॥&lt;br&gt;&#xA;विचित्रवेषं चूडां च बिभ्रतं सस्मितं मुदा ॥ ५८ ॥&lt;br&gt;&#xA;वक्रलोचनकोणेन दर्शन्दर्शं पुनःपुनः ॥&lt;br&gt;&#xA;मुखमाच्छादयाञ्चक्रे व्रीडया सस्मिता सती ॥ ५९ ॥&lt;br&gt;&#xA;मूर्च्छामवाप सा सद्यः कामबाणप्रपीडिता ॥&lt;br&gt;&#xA;पुलकाञ्चितसर्वाङ्गी बभूव हतचेतना ॥ 4.28.६० ॥&lt;br&gt;&#xA;कटाक्षकामबाणैश्च विद्धः क्रीडारसोन्मुखः ॥&lt;br&gt;&#xA;मूर्च्छां प्राप्य न पपात तस्थौ स्थाणुसमो हरिः ॥६१॥&lt;br&gt;&#xA;पपात मुरली तस्य क्रीडाकमलमुज्ज्वलम् ॥&lt;br&gt;&#xA;द्वितीयं पीतवस्त्रं च शिखिपिच्छं शरीरतः ॥६२॥&lt;br&gt;&#xA;क्षणेन चेतनां प्राप्य ययौ राधान्तिकं मुदा ॥&lt;br&gt;&#xA;कृत्वा वक्षसि तां प्रीत्या समाश्लिष्य चुचुम्ब सः ॥ ६३ ॥&lt;br&gt;&#xA;श्रीकृष्णस्पर्शमात्रेण सम्प्राप्य चेतनां सती ॥&lt;br&gt;&#xA;प्राणाधिकं प्राणनाथं समाश्लिष्य चुचुम्ब ह ॥ ६४ ॥&lt;br&gt;&#xA;मनो जहार राधायाः कृष्णस्तस्य च सा मुने ॥&lt;br&gt;&#xA;जगाम राधया सार्धं रसिको रतिमन्दिरम् ॥ ६५ ॥&lt;br&gt;&#xA;रत्नप्रदीपसंयुक्तं रत्नदर्पणसंयुतम् ॥&lt;br&gt;&#xA;चारुचम्पकशय्याभिश्चन्दनाक्ताभी राजितम् ॥ ६६ ॥&lt;br&gt;&#xA;कर्पूरान्वितताम्बूलैर्भोगद्रव्यैः समन्वितम् ॥&lt;br&gt;&#xA;उवाच राधया सार्धं कृष्णस्तत्र मुदान्वितः ॥ ६७ ॥&lt;br&gt;&#xA;राधया दत्तताम्बूलं चखाद मधुसूदनः ॥&lt;br&gt;&#xA;रासेश्वरी कृष्णदत्तं ताम्बूलं बुभुजे मुदा ॥ ६८ ॥&lt;br&gt;&#xA;दत्तं चर्वितताम्बूलं राधायै प्रभुणा मुदा ॥&lt;br&gt;&#xA;चखाद भक्त्वा सा तूर्णं प्रहस्य मदनातुरा ॥ ६९ ॥&lt;br&gt;&#xA;राधाचर्वितताम्बूलं ययाचे माधवो मुदा ॥&lt;br&gt;&#xA;न ददौ राधिका भीता पपात चरणाम्बुजे ॥ 4.28.७० ॥&lt;br&gt;&#xA;एतस्मिन्नन्तरे तत्र सकामः सुरतोन्मुखः ॥&lt;br&gt;&#xA;सुष्वाप राधया सार्धं रतितल्पे मनोहरे ॥ ७१ ॥&lt;br&gt;&#xA;शृङ्गाराष्टप्रकारं च विपरीतादिकं विभुः ॥&lt;br&gt;&#xA;नखदन्तकराणां च प्रहारं च यथोचितम् ॥ ७२ ॥&lt;br&gt;&#xA;कामशास्त्रेषु यद्गोप्यं चुम्बनाष्टविधं परम् ॥&lt;br&gt;&#xA;कामिनीनां मनोहारि चकार रसिकेश्वरः ॥ ७३ ॥&lt;br&gt;&#xA;अङ्गैरङ्गानि प्रत्यङ्गैः प्रत्यङ्गानि स्मरातुरः ॥&lt;br&gt;&#xA;चकाराश्लेषणं तत्र कामुकीनां सुखावहम् ॥७४॥&lt;br&gt;&#xA;शृङ्गारकुशलौ तौ तु कामशास्त्रसुपण्डितौ ॥&lt;br&gt;&#xA;रतियुद्धविरामश्च न बभूव द्वयोरपि ॥ ७५ ॥&lt;br&gt;&#xA;एवं गृहे गृहे रम्ये नानामूर्तिं विधाय च॥&lt;br&gt;&#xA;रेमे गोपाङ्गनाभिश्च सुरम्ये रासमण्डले ॥ ७६ ॥&lt;br&gt;&#xA;गोपीनां नव लक्षाणि गोपानां च तथैव च ॥&lt;br&gt;&#xA;लक्षाण्यष्टादश मुने युक्तानि रासमण्डले ॥ ७७ ॥&lt;br&gt;&#xA;मुक्तकेशानि नग्नानि विच्छिन्नभूषणानि च ॥&lt;br&gt;&#xA;वेषोच्छिन्नानि मत्तानि मूर्च्छितानि स्मरेण च ॥७८॥&lt;br&gt;&#xA;कङ्कणानां किङ्किणीनां वलयानां च नारद ॥&lt;br&gt;&#xA;सद्रत्ननूपुराणां च शब्दयुक्तानि सन्ततम् ॥७९॥&lt;br&gt;&#xA;एवं कृत्वा स्थलक्रीडां ययुस्तानि जलं मुदा ॥&lt;br&gt;&#xA;कृत्वा तत्र जलक्रीडां परिश्रान्तानि साम्प्रतम् ॥ 4.28.८० ॥&lt;br&gt;&#xA;तूर्णं जलात्समुत्थाय वासांसि परिधाय च ॥&lt;br&gt;&#xA;ददृशुर्मुखपद्मानि सद्रत्नदर्पणेषु च ॥ ८१ ॥&lt;br&gt;&#xA;चन्दनागुरुकस्तूरीद्रव्याणि पुष्पमालिकाः ॥&lt;br&gt;&#xA;मुदा परिदधुस्तानि सम्प्रापुश्चेतनानि च ॥ ॥ ८२ ॥&lt;br&gt;&#xA;सकर्पूरं च ताम्बूलं भुक्त्वा सर्वाणि कौतुकात् ॥&lt;br&gt;&#xA;ददृशुर्मुखपद्मानि सद्रत्ने दर्पणेऽमले ॥ ८३ ॥&lt;br&gt;&#xA;काचित्कामातुरा कृष्णं बलादाकृष्य कौतुकात् ॥&lt;br&gt;&#xA;हस्ताद्वंशी निजग्राह वसनं च चकर्ष ह ॥ ८४ ॥&lt;br&gt;&#xA;काचित्कामप्रमत्ता च नग्नं कृत्वा तु माधवम् ॥&lt;br&gt;&#xA;निजग्राह पीतवस्त्रं परिहस्य पुनर्ददौ ॥८५॥&lt;br&gt;&#xA;युक्तिं शृण्वित्येवमुक्त्वा काचित्सङ्गृह्य स्वामिनम् ॥&lt;br&gt;&#xA;चुचुम्ब गण्डे बिम्बोष्ठे समाश्लिष्य पुनःपुनः ॥८६ ॥&lt;br&gt;&#xA;सस्मितं सकटाक्षं च मुखचन्द्रं स्तनोन्नतम् ॥&lt;br&gt;&#xA;काचिच्छ्रोणीं सुललितां दर्शयामास कामतः ॥ ८७ ॥&lt;br&gt;&#xA;काचित्कान्तं करे कृत्वा संस्थाप्य श्रोणिदेशतः ॥&lt;br&gt;&#xA;चकार चूडानिर्माणं मालतीमाल्यसंयुतम् ॥८८॥&lt;br&gt;&#xA;काचिच्चूडां समाकृष्य मयूरपिच्छकं ददौ ॥&lt;br&gt;&#xA;गुञ्जामाल्यं च चूडायां वेष्टयामास काचन ॥ ८९ ॥&lt;br&gt;&#xA;प्रददौ स्वामिने कामात्प्रेमवर्धनहेतवे ॥&lt;br&gt;&#xA;काचित्काञ्चित्समाकृष्य नग्नां कृत्वा तु कामतः ॥ 4.28.९० ॥&lt;br&gt;&#xA;प्रेषयामास कृष्णस्य क्रोडे चन्दनचर्चिते ॥&lt;br&gt;&#xA;ननृतुश्च जगुः काश्चित्कान्तं कृत्वा तु कामतः ॥ ९१ ॥&lt;br&gt;&#xA;नर्तनं कारयामास तं च काचिद्बलेन च ॥&lt;br&gt;&#xA;कृष्णश्च वस्त्रं कस्याश्च विचकर्ष कुतूहलात् ॥ ९२ ॥&lt;br&gt;&#xA;काञ्चित्कृत्वा तु नग्नां च कस्यैचिदंशुकं ददौ ॥&lt;br&gt;&#xA;कृष्णो राधां समाकृष्य वासयामास वक्षसि॥९३॥&lt;br&gt;&#xA;तस्याश्च कबरीं रम्यां सुनिर्माणं चकार ह ॥&lt;br&gt;&#xA;सिन्दूरं च ददौ भाले कस्तूरीं बिन्दुभिः सह ॥ ९४ ॥&lt;br&gt;&#xA;अतिसूक्ष्मं चन्दनेन्दुं कौतुकात्तदधो ददौ ॥&lt;br&gt;&#xA;पत्रावलीं सुललितां सुकपोले चकार ह ॥९५॥&lt;br&gt;&#xA;वह्निशुद्धांशुकं चारु परिधार्य्य प्रयत्नतः ॥&lt;br&gt;&#xA;पदोः सद्रत्नमञ्जीरे गृहीत्वा चरणाम्बुजे॥९६॥&lt;br&gt;&#xA;नखनिर्मार्जनं कृत्वा सुन्दरं यावकं ददौ ॥&lt;br&gt;&#xA;भूषणैर्भूषितां कृत्वा सम्प्रलिप्यानुलेपनैः ॥ ९७ ॥&lt;br&gt;&#xA;दत्त्वा च मालतीमालां चुचुम्ब च पुनः पुनः ॥&lt;br&gt;&#xA;चारुलोचनपद्मे च चकाराञ्जनसंयुते ॥ ९८ ॥&lt;br&gt;&#xA;प्रददौ नासिकामध्ये दुर्लभं गजमौक्तिकम्॥&lt;br&gt;&#xA;श्रोणिदेशे च स्तनयोर्नखच्छिद्रं चकार ह ॥९९॥&lt;br&gt;&#xA;चकार दन्तदलनं पक्वबिम्बाधरे वरे ॥&lt;br&gt;&#xA;सरसश्च तटे रम्ये पुष्पोद्याने सुनिर्जने॥ 4.28.१०० ॥&lt;br&gt;&#xA;बहिश्चन्द्रोदये रम्ये पुष्पचन्दनचर्चिते ॥&lt;br&gt;&#xA;अगुरुचन्दनाक्तेन वायुना सुरभीकृते ॥ १०१ ॥&lt;br&gt;&#xA;भ्रमरध्वनिसंयुक्ते पुंस्कोकिलरुतश्रुते ॥&lt;br&gt;&#xA;बहुमूर्तीः संविधाय योगिनां परमो गुरुः ॥ १०२ ॥&lt;br&gt;&#xA;पुनश्चकार शृङ्गारं गोपीनां चित्तहारकः ॥&lt;br&gt;&#xA;किङ्किणीनां कङ्कणानां नूपुराणां च नारद ॥ १०३ ॥&lt;br&gt;&#xA;शृङ्गारोद्रेकतस्तत्र बभूव सुन्दरो रवः ॥&lt;br&gt;&#xA;मूर्च्छामवापुस्ताः सर्वा नवसङ्गममात्रतः ॥ १०४ ॥&lt;br&gt;&#xA;बभूवुरचलास्पन्दाः पुलकाञ्चितविग्रहाः ॥&lt;br&gt;&#xA;शृङ्गारविरते भूते सम्प्रापुश्चेतनां पुनः ॥ १०५ ॥&lt;br&gt;&#xA;नखदन्तप्रहारं च प्रचकार परस्परम् ॥&lt;br&gt;&#xA;कृष्णः कररुहाघातं ददौ तासां कुचोपरि ॥ १०६ ॥&lt;br&gt;&#xA;श्रोणीदेशे सुकठिने नखचिह्नं चकार ह ॥&lt;br&gt;&#xA;नीवी विस्रंसिता तासां कबरी क्षुद्रघण्टिका ॥ १०७ ॥&lt;br&gt;&#xA;दूरीभूतं सुवसनं सुवेषं सुमनोहरम् ॥&lt;br&gt;&#xA;आलिङ्गनं नवविधं चुम्बनाष्टविधं मुदा ॥ १०८ ॥&lt;br&gt;&#xA;शृङ्गारं षोडशविधं चकार रसिकेश्वरः ॥&lt;br&gt;&#xA;अङ्गैरङ्गानि प्रत्यङ्गैः प्रत्यङ्गानि च योषिताम् ॥ १०९ ॥&lt;br&gt;&#xA;चकारालिङ्गनं प्रीत्या कामुकीनां च कामुकः ॥&lt;br&gt;&#xA;नारीणां षोडश कलाः शृङ्गारस्तत्प्रमाणकः ॥ ॥ 4.28.११० ॥&lt;br&gt;&#xA;कलाभेदेन तद्भेदं कामशास्त्रविदो विदुः ॥&lt;br&gt;&#xA;प्राकृतं द्वादशविधं चकार रसिकेश्वरः ॥ १११ ॥&lt;br&gt;&#xA;निरूपितं कामशास्त्रे चकारेशस्ततोऽधिकम् ॥&lt;br&gt;&#xA;क्रीडारम्भे च मध्ये च विरतौ कर्म योषिताम् ॥ ११२ ॥&lt;br&gt;&#xA;प्रीत्यर्थमपि कर्तव्यं चकारेशस्ततोऽधिकम् ॥&lt;br&gt;&#xA;गोपीकङ्कणरेखाभिः पादालक्तकचिह्नितः ॥&lt;br&gt;&#xA;शुशुभे कृष्णदेहश्च यथाऽद्रिर्गैरिकेण च ॥ ११३ ॥&lt;br&gt;&#xA;एवम्भूते पूर्णराससम्भूते रासमण्डले ॥&lt;br&gt;&#xA;समाजग्मुः सुराः सर्वे सकलत्राश्च सानुगाः ॥ ११४ ॥&lt;br&gt;&#xA;सुवर्णस्यन्दनस्थाश्च कौतुकात्स्वगणावृताः ॥&lt;br&gt;&#xA;पुलकाञ्चितसर्वाङ्गाः कामबाणप्रपीडिताः ॥ ११५ ॥&lt;br&gt;&#xA;ऋषयो मुनयश्चैव सिद्धाश्च पितरस्तथा ॥&lt;br&gt;&#xA;विद्याधराश्च गन्धर्वा यक्षराक्षसकिन्नराः ॥&lt;br&gt;&#xA;सस्त्रीकाश्च समाजग्मुर्ददृशुश्च मुदाऽन्विताः ॥ ११६ ॥&lt;br&gt;&#xA;दिव्यस्यन्दनमारुह्य शातकौम्भविनिर्मितम् ॥&lt;br&gt;&#xA;सुशोभितं च मणिना रत्नसारपरिच्छदम् ॥ ११७ ॥&lt;br&gt;&#xA;वह्निशुद्धांशुकेनैव वेष्टितं सुमनोहरम् ॥&lt;br&gt;&#xA;श्वेतचामरयुक्तं च सद्रत्नदर्पणाम्बुजम् ॥ ११८ ॥&lt;br&gt;&#xA;शतचक्रं चित्रयुक्तं मनोयायि मनोहरम् ॥&lt;br&gt;&#xA;सद्रत्नसारनिर्माणकलशोज्ज्वलशेखरम् ॥ ११९ ॥&lt;br&gt;&#xA;समाजगाम भगवान्पार्वत्या सह शङ्करः ॥&lt;br&gt;&#xA;वामपार्श्वे महाकालो दक्षिणे नन्दिकेश्वरः ॥ 4.28.१२० ॥&lt;br&gt;&#xA;पुरतः कार्तिकेयश्च स्वयं देवो गणेश्वरः ॥&lt;br&gt;&#xA;पिङ्गलाक्षादयः सर्वे पार्षदाः परितस्तयोः ॥ १२१ ॥&lt;br&gt;&#xA;क्षेत्रपालादयः सर्वे तथाऽष्टौ भैरवेश्वराः ॥&lt;br&gt;&#xA;वक्षःस्थलस्थिता दुर्गा सस्मिता वक्रलोचना ॥ १२२ ॥&lt;br&gt;&#xA;भारत्या सह ब्रह्मा च शातकौम्भरथस्थितः॥&lt;br&gt;&#xA;वामे सप्तर्षयस्तस्य दक्षिणे सनकादयः ॥१२३॥&lt;br&gt;&#xA;सुवर्णस्यन्दनस्थश्च धर्मः साक्षी च कर्मणाम्॥&lt;br&gt;&#xA;वक्षस्थलस्थिता तस्य मूर्तिः स्मेरानना सती ॥ १२४ ॥&lt;br&gt;&#xA;पश्यन्ती पूर्णरासं च सकामा वक्रलोचना ॥&lt;br&gt;&#xA;परितः पार्षदाः सर्वे ज्वलन्तो ब्रह्मतेजसा ॥ १२५ ॥&lt;br&gt;&#xA;शच्या सह महेन्द्रश्च रोहिण्या च कलानिधिः ॥&lt;br&gt;&#xA;स्वाहा सार्द्धं स्वयं वह्निः सूर्यश्च सञ्ज्ञया सह ॥ १२६ ॥&lt;br&gt;&#xA;समाजगाम कामश्च रतिं कृत्वा च वक्षसि ॥&lt;br&gt;&#xA;सर्वे ग्रहाश्च दिक्पाला आजग्मुः सकलत्रकाः ॥ १२७ ॥&lt;br&gt;&#xA;आकाशस्थाश्च ददृशुः सरासं रासमण्डलम् ॥&lt;br&gt;&#xA;केचिच्च मुमुहुस्तत्र मूर्च्छामापुश्च केचन ॥ १२८ ॥&lt;br&gt;&#xA;मुहूर्तं च सुराः सर्वे सस्मिताश्च मुदाऽन्विताः॥&lt;br&gt;&#xA;चन्दनद्रववृष्टिं च पुष्पवृष्टिं च चिक्षिपुः॥१२९॥&lt;br&gt;&#xA;कस्तूरीयुक्तमाल्यानां वृष्टिं चक्रुर्मुनीश्वराः॥&lt;br&gt;&#xA;रासं दृष्ट्वा देवपत्न्यः कामबाणप्रपीडिताः॥4.28.१३०॥&lt;br&gt;&#xA;स्थले रतिरसं कृत्वा जगाम यमुनाजलम् ॥&lt;br&gt;&#xA;राधया सह कृष्णश्च पूर्णब्रह्म सनातनः ॥ १३१ ॥&lt;br&gt;&#xA;गोपीभिः सह जग्मुश्च मायाः श्रीकृष्णरूपिकाः ॥&lt;br&gt;&#xA;प्रपीडिताः कामबाणैः क्रीडां चक्रुर्जले मुदा ॥ १३२ ॥&lt;br&gt;&#xA;जलं ददौ राधिकायै सकामो माधवः स्वयम् ॥&lt;br&gt;&#xA;ददौ सा च माधवाय कामार्तायाञ्जलित्रयम् ॥ १३३ ॥&lt;br&gt;&#xA;वस्त्रं जग्राह तस्याश्च सा च नग्ना बभूव ह ॥&lt;br&gt;&#xA;मालां चिच्छेद कबरीं चकार शिथिलां हरिः ॥ १३४ ॥&lt;br&gt;&#xA;सिन्दूरपक्षकं लुप्तं वेषं च जलताडनैः ॥&lt;br&gt;&#xA;भ्रूविचित्रमोष्ठरागं लुप्तं कज्जललोचनम् ॥ १३५ ॥&lt;br&gt;&#xA;तां च नग्नां समाश्लिष्य निममज्ज जले हरिः ॥&lt;br&gt;&#xA;प्रकृत्याऽभ्यन्तरे क्रीडां सुतस्थौ च तया सह ॥१३६॥&lt;br&gt;&#xA;तां च नग्नां दर्शयित्वा गोपिकां क्रीडया नताम् ॥&lt;br&gt;&#xA;सस्मितां प्रेरयामास दूरतो यमुनाजले ॥ १३७ ॥&lt;br&gt;&#xA;सा वेगेन समुत्थाय बलाज्जग्राह माधवम्॥&lt;br&gt;&#xA;गृहीत्वा मुरलीं कोपात्प्रेरयामास दूरतः ॥ १३८ ॥&lt;br&gt;&#xA;गृहीत्वा पीतवसनं तं चकार दिगम्बरम् ॥&lt;br&gt;&#xA;वनमालां च चिच्छेद ददौ तोयं पुनः पुनः ॥ १३९ ॥&lt;br&gt;&#xA;हरिं पुनः समाकृष्य प्रेषयामास पाथसि ॥&lt;br&gt;&#xA;गभीरे स्रोतसि मुने निममज्ज जगत्पतिः ॥ 4.28.१४० ॥&lt;br&gt;&#xA;उत्थाय माधवः शीघ्रं तां गृहीत्वा प्रहस्य च ॥&lt;br&gt;&#xA;कृत्वा वक्षसि नग्नां च चुचुम्ब च पुनःपुनः॥&lt;br&gt;&#xA;एवं ता मूर्तयः सर्वा गोपीभिः सह कौतुकात् ॥&lt;br&gt;&#xA;क्रीडां विचक्रुर्यमुनातीरनीरे मनोहरे ॥ १४२ ॥&lt;br&gt;&#xA;तीरं गत्वा तया सार्धं हरिर्नग्नश्च मग्नया ॥&lt;br&gt;&#xA;सा तं ययाचे वसनं स च तां सस्मितां सतीम् ॥१४३॥&lt;br&gt;&#xA;राधिकायै ददौ वस्त्रं रम्यां मालां च माधवः ॥&lt;br&gt;&#xA;प्रददौ हरये वस्त्रं वंशी रासेश्वरी तथा ॥१४४॥&lt;br&gt;&#xA;चन्दनागुरुकस्तूरीं सर्वाङ्गे कुङ्कुमान्विताम्॥&lt;br&gt;&#xA;कृष्णस्य परया भक्त्या ददौ श्रोणिस्थितस्य च ॥ १४५ ॥&lt;br&gt;&#xA;निर्माय चूडां ललितां कामिनीं चित्तमोहिनीम्॥&lt;br&gt;&#xA;शोभनैर्मालतीमाल्यैश्चकार वेष्टनं पुनः ॥ १४६ ॥&lt;br&gt;&#xA;श्रीकृष्णो राधिकायाश्च कबरीं सुमनोहराम् ॥&lt;br&gt;&#xA;कृत्वा कुण्डलसंस्कारं निर्ममे पत्रकावलीम् ॥ १४७ ॥&lt;br&gt;&#xA;ददौ ललाटे सिन्दूरं कस्तूरीबिन्दुभिः सह ॥&lt;br&gt;&#xA;तदधश्चन्दनेन्दुं च सुसूक्ष्मं सुमनोहरम् ॥ १४८ ॥&lt;br&gt;&#xA;नखाङ्गं स्तनयोरूर्वोरुरस्येव घनं मुदा ॥&lt;br&gt;&#xA;दत्त्वा तां वासयामास वह्निशुद्धांशुकेन वै ॥ १४९ ॥&lt;br&gt;&#xA;चन्दनागुरुकस्तूरीकुङ्कुमानां द्रवेण सः ॥&lt;br&gt;&#xA;कृत्वा वक्षसि संलिप्य चुचुम्ब च मुहुर्मुहुः ॥ 4.28.१५० ॥&lt;br&gt;&#xA;पुनराश्लेषणं कृत्वा ददौ मालां गले पुनः ॥&lt;br&gt;&#xA;भूषणैर्भूषितां कृत्वा मञ्जीरचरणे ददौ ॥ १५१ ॥&lt;br&gt;&#xA;अलक्तकं चरणयोर्नखेषु च ददौ पुनः ॥&lt;br&gt;&#xA;एवं गोपाश्च गोपीनां विदधौ च पृथक्पृथक् ॥ १५२ ॥&lt;br&gt;&#xA;पुनः प्रजग्मुस्ता मत्ताः सुन्दरं रासमण्डलम्॥&lt;br&gt;&#xA;पूर्णेन्दुचन्द्रिकायुक्तं रतियोग्यं सुनिर्जनम् ॥१५३॥&lt;br&gt;&#xA;माधवीकेतकीकुन्दमालतीनां मनोहरैः ॥&lt;br&gt;&#xA;चम्पयूथीमल्लिकानां पुष्पैश्च सुरभीकृतम् ॥ १५४ ॥&lt;br&gt;&#xA;दृष्ट्वा च स्फुटितं पुष्पं चयनं कर्तुमीश्वरी ॥&lt;br&gt;&#xA;गोपीर्नियोजयामास कौतुकेन च राधिका ॥ १५५ ॥&lt;br&gt;&#xA;काश्चिन्नियोजयामास मालानिर्माणकर्मणि ॥&lt;br&gt;&#xA;काश्चित्ताम्बूलसज्जेषु काश्चिञ्चन्दनघर्षणे॥।१५६॥&lt;br&gt;&#xA;माला चन्दनताम्बूलं गोपीदत्तं च सुन्दरी ॥&lt;br&gt;&#xA;ददौ कृष्णाय सम्प्रीत्या सस्मिता वक्रलोचना ॥१५७॥&lt;br&gt;&#xA;काश्चिन्नियोजनं चक्रुः कृष्णसङ्गीतकर्मणि ॥&lt;br&gt;&#xA;मृदङ्गमुरजादीनां वादनेषु च काश्चन ॥ १५८ ॥&lt;br&gt;&#xA;एवं रासे रतिं कृत्वा लीलया हरिणा सह ॥&lt;br&gt;&#xA;विजहार च सर्वत्र निर्जनेषु मनोहरम् ॥ १५९ ॥&lt;br&gt;&#xA;पुष्पोद्यानेषु रम्येषु सरसां च तटेषु च ॥&lt;br&gt;&#xA;कन्दरे कन्दरे रम्ये नदेषु च नदीषु च ॥ 4.28.१६० ॥&lt;br&gt;&#xA;अतीव निर्जनस्थाने श्मशाने गिरिगह्वरे ॥&lt;br&gt;&#xA;वाञ्छितेषु च नारीणां त्रयस्त्रिंशद्वनेषु च ॥ १६१ ॥&lt;br&gt;&#xA;भाण्डीरे श्रीवने रम्ये कदम्बकानने तथा ॥&lt;br&gt;&#xA;तुलसीकानने कुन्दवने चम्पककानने ॥१६२॥&lt;br&gt;&#xA;निम्बारण्ये मधुवने जम्बीरकानने तथा ॥&lt;br&gt;&#xA;नालिकेरवने पूगवने च कदलीवने ॥ १६३ ॥&lt;br&gt;&#xA;बदरीकानने बिल्ववने नारिङ्गकानने ॥&lt;br&gt;&#xA;अश्वत्थकानने वंशवने दाडिमकानने ॥ १६४ ॥&lt;br&gt;&#xA;मन्दारकानने तालवने चूतवने तथा ॥&lt;br&gt;&#xA;केतकीकाननेऽशोकवने खर्जूरकानने ॥ १६५ ॥&lt;br&gt;&#xA;आम्रातकवने जम्बूगहने शालकानने ॥&lt;br&gt;&#xA;कटके कानने पद्मवने जातिवने मुने ॥ १६६ ॥&lt;br&gt;&#xA;न्यग्रोधगहने घोरे तथा श्रीखण्डकानने ॥&lt;br&gt;&#xA;प्रहृष्टकेसरवने सर्वतोऽपि विलक्षणे ॥ १६७ ॥&lt;br&gt;&#xA;एवं रेमे कौतुकेन कामात्त्रिंशद्दिवानिशम् ॥&lt;br&gt;&#xA;तथाऽपि मानसं पूर्णं न च किञ्चिद्बभूव ह ॥ १६८ ॥&lt;br&gt;&#xA;न कामिनीनां कामश्च शृङ्गारेण निवर्तते ॥&lt;br&gt;&#xA;अधिकं वर्धते शश्वद्यथाऽग्निर्घृतधारया ॥ १६९ ॥&lt;br&gt;&#xA;जग्मुर्देवाः स्वगेहं च देव्यश्च मुनयस्तथा ॥&lt;br&gt;&#xA;ते सर्वे प्रशशंसुश्च विस्मयं च ययुर्मुदा ॥ 4.28.१७० ॥&lt;br&gt;&#xA;गेहे गेहे नृपेन्द्राणां लेभिरे जन्म भारते ॥&lt;br&gt;&#xA;दग्धाः कामाग्निनांऽशेन देव्यः शृङ्गारलालसाः ॥ १७१ ॥&lt;br&gt;&#xA;इति श्रीब्रह्मवैवर्त्ते महापुराणे श्रीकृष्णजन्मखण्डे नारायणनारदसंवादे रासक्रीडाप्रस्तावो नाम अष्टाविंशोऽध्यायः ॥ २८ ॥&lt;/p&gt;</description>
    </item>
    <item>
      <title>०२९</title>
      <link>https://vishvAsa.github.io/purANam_vaiShNavam/brahma-vaivarta-purANam/04/029/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/029/</guid>
      <description>&lt;p&gt;श्रीनारायण उवाच ॥&lt;br&gt;&#xA;अथ गोपाङ्गनाः सर्वाः काममत्ततया मुने ॥&lt;br&gt;&#xA;अतिप्रौढाश्च मानिन्यो नेश्वरं मेनिरे पतिम् ॥ १ ॥&lt;br&gt;&#xA;काश्चिदूचुरहो कृष्ण सस्मिता वक्रलोचनाः ॥&lt;br&gt;&#xA;मालतीपुष्पमुत्तोल्य देहि मे मालिकामिति ॥ २ ॥&lt;br&gt;&#xA;काश्चिदूचुरये कृष्ण स्वक्रोडेऽस्मांश्च कुर्विति ॥&lt;br&gt;&#xA;गृहीत्वाश्रीहरेः स्कन्धमारुरोह च काचन ॥ ३ ॥&lt;br&gt;&#xA;उवाच काचिद्दर्पेण प्रमत्ता प्राणवल्लभम् ॥&lt;br&gt;&#xA;स्वकीयपीतवसनं परिधारय मामिति ॥४॥&lt;br&gt;&#xA;उवाच काचिदीशं तं सिन्दूरं देहि मामिति ॥&lt;br&gt;&#xA;उवाच काचित्प्राणेशं शीघ्रमागत्य साम्प्रतम् ॥ ५ ॥&lt;br&gt;&#xA;कृत्वा कुन्तलसंस्कारं कुरु मे कबरीमिति ॥&lt;br&gt;&#xA;काश्चित्सम्प्रेरयामासुः श्रीखण्डं बल्लवाय च ॥६॥&lt;br&gt;&#xA;स्वाङ्गवेषविधायिन्यो भूषार्थं श्रुतिमूलयोः ॥&lt;br&gt;&#xA;उवाच काचित्कामेन परं सङ्केतपूर्वकम् ॥ ७ ॥&lt;br&gt;&#xA;पश्यन्ती तन्मुखाम्भोजं सस्मिता मैथुनाय च ॥&lt;br&gt;&#xA;काचिज्जग्राह मुरलीं बलादाकृष्य माधवम् ॥ ८ ॥&lt;br&gt;&#xA;जहार पीतवसनं कृत्वा नग्नं च कामिनी ॥&lt;br&gt;&#xA;कामिन्यः काश्चिदित्यूचुर्मानिन्यो मधुसूदनम् ॥ ९ ॥&lt;br&gt;&#xA;अलक्तकद्रवं देहि पादयोर्नखरेषु च ॥&lt;br&gt;&#xA;उवाच काचित्प्रेम्णा तं गण्डयोः स्तनयोर्मम ॥4.29.१०॥&lt;br&gt;&#xA;नानाचित्रविचित्राढ्यां करु पत्रावलीमिति ॥&lt;br&gt;&#xA;कृत्वाऽनुमानं मनसा दृष्ट्वा तासां प्रमत्तताम् ॥ ११ ॥&lt;br&gt;&#xA;माधवो राधया सार्द्धमन्तर्धानं चकार ह ॥&lt;br&gt;&#xA;अतीव निर्जने स्थाने मुदा स्वेच्छामयो विभुः ॥ १२ ॥&lt;br&gt;&#xA;कलामानप्रकारं च शृङ्गारं च चकार ह ॥&lt;br&gt;&#xA;पर्वते पर्वते रम्ये द्वीपेद्वीपे सुनिर्जने ॥ ॥ १३ ॥&lt;br&gt;&#xA;तटे तटे नदीनां च सर्वजन्तुविवर्जिते ॥&lt;br&gt;&#xA;श्रीगोष्ठे रत्नशैले च वेलागङ्गातटेऽपि च ॥ १४ ॥&lt;br&gt;&#xA;कालिन्दे च पुलिन्दे च मन्दिरे गन्धमादने ॥&lt;br&gt;&#xA;मनोहरे कुन्दवने कावेरीतीरनीरजे ॥ १५ ॥&lt;br&gt;&#xA;पुष्पभद्रापुलिनजे पुष्पोद्याने सुपुष्पिते ॥&lt;br&gt;&#xA;सर्वत्र रमणं कृत्वा राधावेषं विधाय च ॥ १६ ॥&lt;br&gt;&#xA;जगाम मलयद्रोणीं रम्यां चन्दनवायुना ॥&lt;br&gt;&#xA;शय्यां पुष्पमयीं कृत्वा तत्र रेमे तया सह ॥ १७ ॥&lt;br&gt;&#xA;अतीव सुखसम्भोगान्मूर्च्छां सम्प्राप्य राधिका ॥&lt;br&gt;&#xA;कृत्वा वक्षसि गोविन्दं पुलकाञ्चितविग्रहा ॥१८॥&lt;br&gt;&#xA;दृष्ट्वा तां मूर्च्छितां कृष्णो घनश्रोणिपयोधराम् ॥&lt;br&gt;&#xA;विलुप्तवेषां कामार्तां नग्नां शिथिलकुन्तलाम् ॥ १९ ॥&lt;br&gt;&#xA;चेतनां कारयामास कृत्वा वक्षसि तन्द्रिताम् ॥&lt;br&gt;&#xA;वासयामास वसनं राधायामेखलाम्बरम् ॥ 4.29.२० ॥&lt;br&gt;&#xA;कबरीं रचयामास किञ्चिद्वामेन वक्रताम् ॥&lt;br&gt;&#xA;मालतीमाल्यसंयुक्तां कुन्दपुष्पैश्च वेष्टिताम्॥ ॥ २१ ॥&lt;br&gt;&#xA;तस्याः कपाले सिन्दूरतिलकं सुन्दरं ददौ ॥&lt;br&gt;&#xA;गण्डयोः स्तनयोश्चित्रां चकार पत्रिकां मुदा॥२२ ॥&lt;br&gt;&#xA;सालक्तकांश्च नखरांश्चित्रितान्पादपद्मयोः ॥&lt;br&gt;&#xA;नखैः कृत्रिमपद्मानि निर्ममे श्रोणिवक्षसोः ॥ २३ ॥&lt;br&gt;&#xA;उत्थायाथ तया सार्द्धं जगाम हि सरोवरम् ॥&lt;br&gt;&#xA;नानाप्रकारपद्मानां राजिभिश्च विराजितम् ॥ २४ ॥&lt;br&gt;&#xA;निर्मलस्फटिकाकारजलपूर्णं मनोहरम् ॥&lt;br&gt;&#xA;हंसकारण्डवाकीर्णं जलकुक्कुटकूजितम् ॥२५॥&lt;br&gt;&#xA;मधुलुब्धमधुघ्राणां पद्मस्थानं सुपद्मजम् ॥&lt;br&gt;&#xA;चारुणा कलशब्देन शब्दितं शश्वदेव हि ॥ २५ ॥&lt;br&gt;&#xA;तत्र स्नात्वा जलक्रीडां चकार ह तया सह ॥&lt;br&gt;&#xA;जलं ददौ राधिकायै मुदा सा माधवाय च ॥ २७ ॥&lt;br&gt;&#xA;सहस्रदलपद्मे च गृहीत्वा माधवः स्वयम्॥&lt;br&gt;&#xA;एकं ददौ राधिकायै ररक्ष स्वार्थमेककम् ॥२८ ॥&lt;br&gt;&#xA;चन्दनागुरुकस्तूरीकुङ्कुमद्रवमीप्सितम् ॥&lt;br&gt;&#xA;स्वाङ्गं दत्त्वा राधिकायै लिलेप राधिकेश्वरः ॥ २९॥&lt;br&gt;&#xA;ततो गच्छंस्तया सार्द्धं ददर्श पुरतो वटम् ॥&lt;br&gt;&#xA;अतीवोत्तुङ्गशाखाग्रमतिविस्तृतमेव च ॥ 4.29.३० ॥&lt;br&gt;&#xA;मूले योजनपर्यन्तं छायया परिवेष्टितम् ॥&lt;br&gt;&#xA;उवास तत्र गोविन्दः केतकीवनसन्निधौ ॥३१॥&lt;br&gt;&#xA;पुष्पाक्तेन सुशीतेन वायुना सुरभीकृते ॥&lt;br&gt;&#xA;चित्रं रहस्यं सुचिरं पुराणं च पुरातनम् ॥ ॥ ३२ ॥&lt;br&gt;&#xA;प्रहर्षितश्च श्रीकृष्णः कथयामास राधिकाम्॥&lt;br&gt;&#xA;एतस्मिन्नन्तरे तत्र ददर्श मुनिपुङ्गवम् ॥३३ ॥&lt;br&gt;&#xA;आगच्छन्तं च तं दृष्ट्वा प्रसन्नवदनेक्षणम् ॥&lt;br&gt;&#xA;न दृष्ट्वा हृदये रूपमीशस्य परमात्मनः ॥ ३४ ॥&lt;br&gt;&#xA;ध्यानाद्विरतमग्रे च पश्यन्तं बहिरेव तत् ॥&lt;br&gt;&#xA;सर्वावयववक्रं च कृष्णं सर्वदिगम्बरम् ॥ ३५ ॥&lt;br&gt;&#xA;नाम्नाऽष्टवक्रं जटिलं ज्वलन्तं ब्रह्मतेजसा ॥&lt;br&gt;&#xA;मुखतोऽग्निमुद्गिरन्तं तपोराशिमिवोत्थितम् ॥ ३६ ॥&lt;br&gt;&#xA;अहो किं वा ब्रह्मतेजो मूर्तिमन्तमिह स्वयम् ॥&lt;br&gt;&#xA;नखश्मश्रुसुदीर्घं च शान्तं तेजस्विनं परम् ॥ ३७ ॥&lt;br&gt;&#xA;पुटाञ्जलियुतं भक्त्या भीतं प्रणतकन्धरम् ॥&lt;br&gt;&#xA;दृष्ट्वा हसन्तीं राधां तां वारयामास माधवः ॥३८॥&lt;br&gt;&#xA;प्रभावं कथयामास मुनीन्द्रस्य महात्मनः ॥&lt;br&gt;&#xA;अथ प्रणम्य गोविन्दं तुष्टाव मुनिपुङ्गवः ॥&lt;br&gt;&#xA;यत्स्तोत्रं च पुरा दत्तं शङ्करेण महात्मना ॥ ३९ ॥&lt;br&gt;&#xA;अष्टावक्र उवाच ॥&lt;br&gt;&#xA;गुणातीत गुणाधार गुणबीज गुणात्मक ॥&lt;br&gt;&#xA;गुणीश गुणिनां बीज गुणायन नमोऽस्तु ते ॥ 4.29.४० ॥&lt;br&gt;&#xA;सिद्धिस्वरूप सिद्ध्येश सिद्धिबीज परात्पर ॥&lt;br&gt;&#xA;सिद्धिसिद्धिगुणाधीश सिद्धानां गुरवे नमः ॥ ४१ ॥&lt;br&gt;&#xA;हे वेदबीज वेदज्ञ वेदिन्वेदविदां वर ॥&lt;br&gt;&#xA;वेदाज्ञाताद्यरूपेश वेदाज्ञेश नमोऽस्तु ते॥ ४२ ॥&lt;br&gt;&#xA;ब्रह्मानन्तेश शेषेन्द्र धर्मादीनामधीश्वर ॥&lt;br&gt;&#xA;सर्व सर्वेश शर्वेश बीजरूप नमोऽस्तु ते ॥ ४३ ॥&lt;br&gt;&#xA;प्रकृते प्राकृत प्रज्ञ प्रकृतीश परात्पर ॥&lt;br&gt;&#xA;संसारवृक्ष तद्बीज फलरूप नमोऽस्तु ते ॥ ४४ ॥&lt;br&gt;&#xA;सृष्टिस्थित्यन्तबीजेश सृष्टिस्थित्यन्तकारण ॥&lt;br&gt;&#xA;महाविराट्तरोर्बीज राधिकेश नमोऽस्तु ते ॥ ४५ ॥&lt;br&gt;&#xA;अहो यस्य त्रयः स्कन्धा ब्रह्मविष्णुमहेश्वराः ॥&lt;br&gt;&#xA;शाखाप्रशाखा वेदाद्यास्तपांसि कुसुमानि च ॥ ४६ ॥&lt;br&gt;&#xA;संसारविफला एव प्रकृत्यङ्कुरमेव च ॥&lt;br&gt;&#xA;तदाधार निराधार सर्वाधार नमोऽस्तु ते ॥ ४७ ॥&lt;br&gt;&#xA;तेजोरूप निराकार प्रत्यक्षानूहमेव च ॥&lt;br&gt;&#xA;सर्वाकारातिप्रत्यक्ष स्वेच्छामय नमोऽस्तु ते ॥ ४८ ॥&lt;br&gt;&#xA;इत्युक्त्वा स मुनिश्रेष्ठो निपत्य चरणाम्बुजे ॥&lt;br&gt;&#xA;प्राणांस्तत्याज योगेन तयोः प्रत्यक्ष एव च ॥ ४९ ॥&lt;br&gt;&#xA;पपात तत्र तद्देहः पादपद्मसमीपतः ॥&lt;br&gt;&#xA;तत्तेजश्च समुत्तस्थौ ज्वलदग्निशिखोपमम् ॥ 4.29.५० ॥&lt;br&gt;&#xA;सप्ततालप्रमाणं तु चोत्थाय च पपात ह॥&lt;br&gt;&#xA;भ्रामं भ्रामं च परितो लीनं चाभूत्पदाम्बुजे॥५१॥&lt;br&gt;&#xA;अष्टावक्रकृतं स्तोत्रं प्रातरुत्थाय यः पठेत् ॥&lt;br&gt;&#xA;परं निर्वाण मोक्षं च समाप्नोति न संशयः ॥ ५२ ॥&lt;br&gt;&#xA;प्राणाधिको मुमुक्षूणां स्तोत्रराजश्च नारद ॥&lt;br&gt;&#xA;हरिणाऽहो पुरा दत्तो वैकुण्ठे शङ्कराय च ॥ ५३ ॥&lt;br&gt;&#xA;इति श्रीब्रह्मवैवर्ते म० श्रीकृ० ज० नाराय० मुनिमोक्षणप्रस्ताव एकोनत्रिंशोऽध्यायः ॥ २९ ॥&lt;/p&gt;</description>
    </item>
    <item>
      <title>०३०</title>
      <link>https://vishvAsa.github.io/purANam_vaiShNavam/brahma-vaivarta-purANam/04/030/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/030/</guid>
      <description>&lt;p&gt;॥ नारद उवाच ॥ ॥&lt;br&gt;&#xA;महामुने रहस्यं च श्रुतं ब्रह्मन्किमद्भुतम् ॥&lt;br&gt;&#xA;मृते मुनौ किं चकार श्रीकृष्णो भक्तवत्सलः ॥ १ ॥&lt;br&gt;&#xA;श्रीनारायण उवाच ॥&lt;br&gt;&#xA;दृष्ट्वा मृतं मुनिं कृष्णः संस्कारं कर्तुमुद्यतः ॥&lt;br&gt;&#xA;कृत्वा वक्षसि तद्देहं रुरोदोच्चैर्यथा नरः ॥२॥&lt;br&gt;&#xA;बाहुभ्यां च समाश्लिष्य पिपेषोद्रिक्तमोहतः ॥&lt;br&gt;&#xA;निर्गतं भस्मनिकरं शवाद्वज्राङ्गघर्षणात् ॥ ३ ॥&lt;br&gt;&#xA;रक्तमांसास्थिहीनं तच्छरीरं च महात्मनः ॥&lt;br&gt;&#xA;षष्टिवर्षसहस्राणि निराहारः कृतो मुने ॥ ४ ॥&lt;br&gt;&#xA;दग्धं लोहितमांसास्थि ज्वलता जठराग्निना ॥&lt;br&gt;&#xA;बाह्यज्ञानविहीनस्य हरिपादाब्जचेतसः ॥ ५ ॥&lt;br&gt;&#xA;चितां चन्दनकाष्ठेन निर्माय मधुसूदनः ॥&lt;br&gt;&#xA;कृत्वाऽग्निकार्यं तत्रैव स्थापयामास शोकतः ॥ ६ ॥&lt;br&gt;&#xA;ददौ चितायामग्निं च काष्ठं दत्त्वा शवोपरि ॥&lt;br&gt;&#xA;ज्वलितायां चिता यां च मूर्च्छामाप क्षणं विभुः ॥७॥&lt;br&gt;&#xA;तद्देहे भस्मसाद्भूते नेदुर्दुन्दुभयो दिवि ॥&lt;br&gt;&#xA;बभूव पुष्पवृष्टिश्च तत्क्षणाद्गगनादहो ॥ ८ ॥&lt;br&gt;&#xA;एतस्मिन्नन्तरे तत्र रत्नसारविनिर्मितम् ॥&lt;br&gt;&#xA;स्यन्दनं च मनोयायि वस्त्रमाल्यपरिच्छदम् ॥ ९ ॥&lt;br&gt;&#xA;पार्षदप्रवरैर्युक्तं श्रीकृष्णसदृशैर्वरैः ॥&lt;br&gt;&#xA;आविर्बभूव गोलोकात्सुन्दरं पुरतो हरेः ॥ 4.30.१० ॥&lt;br&gt;&#xA;अवरुह्य रथात्तूर्णं पार्षदप्रवरा हरेः ॥&lt;br&gt;&#xA;सर्वे समानरूपास्ते प्रणम्य राधिकेश्वरौ ११ ॥&lt;br&gt;&#xA;धृतवन्तं सूक्ष्मदेहं प्रणमय्य मुनीश्वरम् ॥&lt;br&gt;&#xA;रथे कृत्वा तु तं देहं जम्मुर्गोलोकमुत्तमम् ॥ १२ ॥&lt;br&gt;&#xA;गते मुनीन्द्रे गोलोकं वृन्दावनविनोदिनी ॥&lt;br&gt;&#xA;बभूव विस्मिता साध्वी पप्रच्छ जगदीश्वरम् ॥ १३ ॥&lt;br&gt;&#xA;श्रीराधिकोवाच ॥&lt;br&gt;&#xA;कोऽयं नाथ मुनिश्रेष्ठः सर्वावयवव क्रिमः ॥&lt;br&gt;&#xA;अतिखर्वजनाकारस्तेजीयानतिकुत्सितः ॥ १४ ॥&lt;br&gt;&#xA;कथं वा निर्गतं भस्म देहादस्य किमद्भुतम् ॥&lt;br&gt;&#xA;साक्षाद्विलीनं यत्तेज स्त्वत्पादाब्जेऽनलोपमम् ॥ १५ ॥&lt;br&gt;&#xA;रथस्थः पुण्यवान्सद्यो गोलकं च जगाम ह ॥&lt;br&gt;&#xA;स्वात्मारामस्य यद्धेतो रोदनं ते बभूव ह ॥ १६ ॥&lt;br&gt;&#xA;त्वया कृतं च सत्कारमश्रुपूर्णेन चक्षुषा ॥&lt;br&gt;&#xA;सर्वं विवरणं तूर्णं संव्यस्य कथय प्रभो ॥ १७ ॥&lt;br&gt;&#xA;राधिकावचनं श्रुत्वा प्रहस्य मधुसूदनः&lt;br&gt;&#xA;कथां कथितुमारेभे युगान्तरगतामपि ॥ १८ ॥&lt;br&gt;&#xA;श्रीकृष्ण उवाच ॥&lt;br&gt;&#xA;रहस्यमष्टावक्रीयं विख्यातं सर्वतः प्रिये ॥&lt;br&gt;&#xA;पश्चाच्छ्रोष्यसि कालेन प्रसङ्गे विदुषां मुखात् ॥१९॥&lt;br&gt;&#xA;अष्टावक्रो मुनीन्द्रोऽपि विख्यातो भुवनत्रये ॥&lt;br&gt;&#xA;परिपूर्णं यद्यशसा जन्मना तज्जगत्त्रयम्॥4.30.२०॥&lt;br&gt;&#xA;कृष्णस्य वचनं श्रुत्वा विमनस्का हरिप्रिया ॥&lt;br&gt;&#xA;उवाच मधुरं यत्नाच्छुष्ककण्ठोष्ठतालुका ॥ २१ ॥&lt;br&gt;&#xA;राधिकोवाच ॥&lt;br&gt;&#xA;यत्तृषालोर्मनः पूर्ण न बभूव सुधाम्बुधौ ॥&lt;br&gt;&#xA;स वितृप्तो भवति किं गोष्पदोदकपानतः ॥ २२ ॥&lt;br&gt;&#xA;वेदानां वेदवक्तॄणां विधातुर्जनकस्य च ॥&lt;br&gt;&#xA;महाविष्णोरीश्वरस्त्वं कोऽन्यो वक्ताऽस्ति त्वत्परः ॥२३॥&lt;br&gt;&#xA;राधिकावचनं श्रुत्वा तुष्टः कृष्णो बभूव ह ॥&lt;br&gt;&#xA;उवाच गोपनीयं च रहस्यं परमाद्भुतम् ॥ २४ ॥&lt;br&gt;&#xA;श्रीकृष्ण उवाच ॥&lt;br&gt;&#xA;शृणु कान्ते प्रवक्ष्येऽहमितिहासं पुरातनम् ॥&lt;br&gt;&#xA;श्रवणात्कथनाद्यस्य सर्वं पापं प्रणश्यति ॥ २५ ॥&lt;br&gt;&#xA;महाविष्णोर्नाभिपद्माद्बभूव जगतां विधिः ॥&lt;br&gt;&#xA;ममांशस्य मत्कलया जलाकीर्णे जगत्त्रये ॥ २६ ॥&lt;br&gt;&#xA;पुत्रा बभूवुश्चत्वारो ब्रह्मणो मानसात्पुरा ॥&lt;br&gt;&#xA;नारायणपराः सर्वे ज्वलन्तो ब्रह्मतेजसा ॥ २७ ॥&lt;br&gt;&#xA;शिशवः पञ्चवर्षीया नग्ना अज्ञानिनो यथा ॥&lt;br&gt;&#xA;बाह्यज्ञानविहीनाश्च ब्रह्मतत्त्वविशारदाः ॥ २८ ॥&lt;br&gt;&#xA;सनकश्च सनन्दश्च तृतीयश्च सनातनः ॥&lt;br&gt;&#xA;सनत्कुमारो भगवानेते चत्वार एव च ॥२९॥&lt;br&gt;&#xA;तानुवाच जगद्धाता सृष्टिं कुरुत पुत्रकाः ॥&lt;br&gt;&#xA;ते न तस्थुः पितुर्वाक्ये प्रययुस्तपसे मम ॥4.30.३०॥&lt;br&gt;&#xA;विधाता विमनस्कश्च तनयेषु गतेषु च ॥&lt;br&gt;&#xA;पितुर्दुःखाय प्रभवेत्पुत्रश्चेदवचस्करः ॥ ३१ ॥&lt;br&gt;&#xA;ज्ञानेन निर्ममे पुत्रान्स्वाङ्गेषु च तपोधनान् ॥&lt;br&gt;&#xA;वेदवेदाङ्गविज्ञांश्च ज्वलतो ब्रह्मतेजसा ॥३२॥&lt;br&gt;&#xA;अत्रिः पुलस्त्यः पुलहो मरीचिर्भृगुरङ्गिराः ॥&lt;br&gt;&#xA;क्रतुर्वसिष्ठो वोढुश्च कपिलश्चासुरिः कविः ॥३३॥&lt;br&gt;&#xA;शङ्कुः शङ्खः पञ्चशिखः प्रचेतास्ते तपोधनाः ॥&lt;br&gt;&#xA;बहुकालं तपस्तप्त्वा चक्रुः सृष्टिं तदाज्ञया ॥ ३४ ॥&lt;br&gt;&#xA;कलत्रवन्तस्ते सर्वे संसारं कर्तुमु न्मुखाः ॥&lt;br&gt;&#xA;बभूवुः पुत्रपौत्राश्च सर्वेषां च तपस्विनाम्॥ ३९॥&lt;br&gt;&#xA;तदस्तु च कथा बह्वी मुनिवंशानुकीर्तनी ॥&lt;br&gt;&#xA;चार्वी पुण्यस्वरूपा च प्रकृतं शृणु सुन्दरि ॥ ३६ ॥&lt;br&gt;&#xA;प्रचेतसः सुतः श्रीमानसितो मुनिपुङ्गवः ॥&lt;br&gt;&#xA;सकलत्रस्तपस्तेपे दिव्यं वर्षसहस्रकम् ॥ ३७ ॥&lt;br&gt;&#xA;न बभूव सुतस्तस्य प्राणांस्त्यक्तुं समुद्यतः ॥&lt;br&gt;&#xA;तं सम्बोद्धुं बभूवाथ सत्या वागशरीरिणी॥३८॥&lt;br&gt;&#xA;कथं त्यजसि प्राणांस्त्वं गच्छ शङ्करसन्निधिम् ॥&lt;br&gt;&#xA;सिद्धं कुरु गृहीत्वा च मन्त्रं शङ्करवक्त्रतः ॥ ३९ ॥&lt;br&gt;&#xA;मन्त्राधिष्ठातृदेवीं ते सद्यः साक्षाद्भविष्यति ॥&lt;br&gt;&#xA;वरेणाभीष्टदेव्याश्च पुत्रस्ते भविता धुवम् ॥ 4.30.४० ॥&lt;br&gt;&#xA;श्रुत्वैतच्चरितं विप्रो जगाम शिवसन्निधिम् ॥&lt;br&gt;&#xA;योगिनामप्यगम्यं च शिवलोकं निरामयम् ॥ ४१ ॥&lt;br&gt;&#xA;सकलत्रो यथा योगी तुष्टाव योगिनां गुरुम् ॥&lt;br&gt;&#xA;पुटाञ्जलियुतो भूत्वा भक्तिनम्रात्मकन्धरः ॥४२॥&lt;br&gt;&#xA;असित उवाच ॥&lt;br&gt;&#xA;जगद्गुरो नमस्तुभ्यं शिवाय शिवदाय च ॥&lt;br&gt;&#xA;योगीन्द्राणां च योगीन्द्र गुरूणां गुरवे नमः ॥ ४३ ॥&lt;br&gt;&#xA;मृत्योमृर्त्युस्वरूपेण मृत्युसंसारखण्डन॥&lt;br&gt;&#xA;मृत्योरीश मृत्युबीज मृत्युञ्जय नमोऽस्तु ते ॥ ४४ ॥&lt;br&gt;&#xA;कालरूपं कलयतां कालकालेश कारण ॥&lt;br&gt;&#xA;कालादतीत कालस्य कालकाल नमोऽस्तु ते ॥ ४५ ॥&lt;br&gt;&#xA;गुणातीत गुणाधार गुणबीज गुणात्मक ॥&lt;br&gt;&#xA;गुणीश गुणिनां बीज गुणिनां गुरवे नमः ॥ ४६ ॥&lt;br&gt;&#xA;ब्रह्मस्वरूप ब्रह्मज्ञ ब्रह्मभावे च तत्पर ॥&lt;br&gt;&#xA;ब्रह्मबीजस्वरूपेण ब्रह्मबीज नमोस्तु ते ॥ ४७ ॥&lt;br&gt;&#xA;इति स्तुत्वा शिवं नत्वा पुरस्तस्थौ मुनीश्वरः ॥&lt;br&gt;&#xA;दीनवत्साश्रुनेत्रश्च पुलकां चितविग्रहः ॥ ४८ ॥&lt;br&gt;&#xA;असितेन कृतं स्तोत्रं भक्तियुक्तश्च यः पठेत् ॥&lt;br&gt;&#xA;वर्षमेकं हविष्याशी शङ्करस्य महात्मनः ॥ ४९ ॥&lt;br&gt;&#xA;स लभेद्वै ष्णवं पुत्रं ज्ञानिनं चिरजीविनम् ॥&lt;br&gt;&#xA;भवेदनाढ्यो दुःखी च मूको भवति पण्डितः ॥ 4.30.५० ॥&lt;br&gt;&#xA;अभार्यो लभते भार्यां सुशीलां च पतिव्र ताम् ॥&lt;br&gt;&#xA;इह लोके सुखं भुक्त्वा यात्यन्ते शिवसन्निधिम् ॥ ५१ ॥&lt;br&gt;&#xA;इदं स्तोत्रं पुरा दत्तं ब्रह्मणा च प्रचेतसे ॥&lt;br&gt;&#xA;प्रचेतसा स्वपुत्रायासिताय दत्तमुत्तमम् ॥ ५२ ॥&lt;br&gt;&#xA;श्रीकृष्ण उवाच ॥&lt;br&gt;&#xA;समाकर्ण्य मुनेः स्तोत्रं भगवाञ्छङ्करः स्वयम् ॥&lt;br&gt;&#xA;उवाच ब्रह्मणः पुत्रं स्वभक्तं भक्तव त्सलः ॥ ५१३ ॥&lt;br&gt;&#xA;शङ्कर उवाच ॥&lt;br&gt;&#xA;स्थिरो भव मुनिश्रेष्ठ जानामि तव वाञ्छितम् ॥&lt;br&gt;&#xA;पुत्रस्ते भविता सत्यं मदंशेन च मत्समः ॥५४॥&lt;br&gt;&#xA;दास्यामि मन्त्रमतुलं सर्वेषां च सुदुर्लभम् ॥&lt;br&gt;&#xA;इत्युक्त्वा च ददौ मन्त्रं तवैव षोडशाक्षरम् ॥ ५५ ॥&lt;br&gt;&#xA;स्तोत्रं पूजाविधानं च कवचं परमाद्भुतम् ॥&lt;br&gt;&#xA;संसारविजयं नाम पुरश्चरणपूर्वकम् ॥५६॥&lt;br&gt;&#xA;वरं दातुमिष्टदेवी प्रत्यक्षा भवितेति च ॥&lt;br&gt;&#xA;इत्युक्त्वा विरतो रुद्रः स तं नत्वा जगाम ह ॥ ५७ ॥&lt;br&gt;&#xA;जजाप परमं मन्त्रं सोऽसितः शतवत्सरम् ॥&lt;br&gt;&#xA;साक्षाद्भूत्वा वरस्तस्मै त्वया दत्तः पुरा सति ॥ ५८ ॥&lt;br&gt;&#xA;पुत्रस्ते भविता सत्यं महाज्ञानी सुतेति च ॥&lt;br&gt;&#xA;वरं दत्त्वा त्वमगमो गोलोकं मम सन्निधिम् ॥ ५९ ॥&lt;br&gt;&#xA;कालेन च सुतस्तस्य शिवांशेन बभूव ह ॥&lt;br&gt;&#xA;ब्रह्मिष्ठो देवलो नाम्ना कन्दर्पसमसुन्दरः ॥4.30.६० ॥&lt;br&gt;&#xA;सुयज्ञनृपतेः कन्यां रत्नमालावतीं मुदा ॥&lt;br&gt;&#xA;तां सुन्दरीं विवाहेन जगृहे सर्वमोहिनीम् ॥ ६१ ॥&lt;br&gt;&#xA;स्थाने स्थाने च रहसि शतवर्षं तया सह ॥&lt;br&gt;&#xA;स रेमे निपुणः श्रेष्ठः स्त्रीणां रमणकर्मणि ॥ ६२ ॥&lt;br&gt;&#xA;कालान्तरे स विरतो बभूव मुनिपुङ्गवः ॥&lt;br&gt;&#xA;सुखं सर्वं परित्यज्य धर्मिष्ठः श्रीहरिं स्मरन् ॥ ६३ ॥&lt;br&gt;&#xA;उत्थाय रात्रौ शयनाद्विरक्तश्च तपोधनः ॥&lt;br&gt;&#xA;स ययौ तपसे कान्ते गन्धमादनपर्वते ॥६४॥&lt;br&gt;&#xA;निद्रां त्यक्त्वा च तत्कान्ता न दृष्ट्वा स्वामिनं सती ॥&lt;br&gt;&#xA;विललाप भृशं शोकात्प्रदग्धा विरहाग्निना॥६५॥&lt;br&gt;&#xA;उत्तिष्ठन्ती निर्विशन्ती रुरोदोच्चैर्मुहुर्मुहुः ॥&lt;br&gt;&#xA;तप्तपात्रे यथा धान्यं बभूव तन्मनस्तदा ॥ ६६ ॥&lt;br&gt;&#xA;आहारं च परित्यज्य प्राणांस्तत्याज सुन्दरी ॥&lt;br&gt;&#xA;चकार तत्सुतस्तस्याः कर्म निर्हरणादिकम् ॥६७॥&lt;br&gt;&#xA;तपश्चकार स मुनिर्गन्धमादनगह्वरे ॥&lt;br&gt;&#xA;दिव्यं वर्षसहस्रं च मम भक्तो जितेन्द्रियः ॥६८॥&lt;br&gt;&#xA;तं ददर्श ह दैवेन रम्भा शृङ्गारलोलुपा॥&lt;br&gt;&#xA;अतीवसुन्दरं शान्तं कन्दर्पमिव सुन्दरम् ॥ ६९ ॥&lt;br&gt;&#xA;सा च तं कथयामास निर्जने समुपस्थिता ॥&lt;br&gt;&#xA;विधाय वेषं यत्नेन त्रैलोक्यचित्तमोहिनी ॥ 4.30.७० ॥&lt;br&gt;&#xA;रम्भोवाच ॥&lt;br&gt;&#xA;निबोध साधो मद्वाक्यं कामिनीनां मनोहरम् ॥&lt;br&gt;&#xA;त्यक्त्वा कठोरं रहसि भज मां सुखदायिकाम् ॥ ७१ ॥&lt;br&gt;&#xA;त्वं वरेषु वरः पृथ्व्यां वरारोहा स्वयंवरा ॥&lt;br&gt;&#xA;विदग्धाया विदग्धस्य दुर्लभो नव सङ्गमः ॥ ७२ ॥&lt;br&gt;&#xA;यज्ञं कुर्वन्ति भूपाला भारते स्वर्गहेतुकम् ॥&lt;br&gt;&#xA;स्वर्गभोगनिमित्तं च भोगसारा वयं मुने ॥ ७३ ॥&lt;br&gt;&#xA;स्तनयोर्युग्ममूर्वोर्मे सुन्दरं मुखपङ्कजम् ॥&lt;br&gt;&#xA;हास्यभ्रूभङ्गसहितं दृष्ट्वा को न लभेत्सुखम्॥ ७४ ॥&lt;br&gt;&#xA;स्त्रीरसः सुखसारश्च मुनीनामभिवाञ्छितः ॥&lt;br&gt;&#xA;रसिकासुखसम्भोगो निर्जने चातिदुर्लभः ॥७५॥&lt;br&gt;&#xA;देवो वा मानवो वाऽपि गन्धर्वो वाऽथ राक्षसः ॥&lt;br&gt;&#xA;स्त्रीसुखेष्वप्यविज्ञेयो रम्भाया रतिवञ्चितः॥७६॥&lt;br&gt;&#xA;रहस्युपस्थितां कान्तां न भजेद्यो जितेन्द्रियः ॥&lt;br&gt;&#xA;गात्रलोमप्रमाणाब्दं कुम्भीपाके वसेद्ध्रुवम् ॥७७॥&lt;br&gt;&#xA;सत्यं तस्याश्च वधभाक्तच्छापेन प्रणश्यति ॥&lt;br&gt;&#xA;विधाता मोहिनीशापादपूज्यो भुवनत्रये ॥ ७८ ॥&lt;br&gt;&#xA;येन त्यक्तोपस्थिता तं यथा पश्यति पुंश्चली ॥&lt;br&gt;&#xA;स्वामिपुत्रस्वबन्धूनां न तथा घातकं रुषा ॥ ७९ ॥&lt;br&gt;&#xA;परं प्रियं च सर्वेषां जारं जानाति पुंश्चली ॥&lt;br&gt;&#xA;यदि तेन परित्यक्ता तं हन्तुं सा तु दक्षिणा॥4.30.८०॥&lt;br&gt;&#xA;पुंश्चली हिंस्रजन्तुभ्यो नवघातिभ्य एव च॥&lt;br&gt;&#xA;दुष्टा शश्वद्दयाहीना दुरन्ता प्रतिजन्मनि ॥ ८१ ॥&lt;br&gt;&#xA;त्यज ध्यानं मुनिश्रेष्ठ भुङ्क्ष्वेदं तपसः फलम् ॥&lt;br&gt;&#xA;रहस्युपस्थितां मां च गृहीत्वा सुचिरं सुखम् ॥ ८२ ॥&lt;br&gt;&#xA;स रम्भावचनं श्रुत्वा तामुवाच भयाकुलः ॥&lt;br&gt;&#xA;हितं तथ्यं नीतिसारं परिणामसुखावहम् ॥ ८३ ॥&lt;br&gt;&#xA;देवल उवाच ॥&lt;br&gt;&#xA;शृणु रम्भे प्रवक्ष्यामि वेदसारं परं वचः ॥&lt;br&gt;&#xA;कुलधर्मोचितं सत्यं ब्राह्मणानां तपस्विनाम् ॥ ८४ ॥&lt;br&gt;&#xA;धर्मोऽयं युक्तकाले च स्वयोषिति रतो द्विजः ॥&lt;br&gt;&#xA;सर्वत्र पूजितः शश्वदिह लोके परत्र च ॥ ८५ ॥&lt;br&gt;&#xA;ब्राह्मणः क्षत्रियो वैश्यो यो रतः परयोषिति ॥&lt;br&gt;&#xA;याति तस्यापूजितस्य रुष्टा लक्ष्मीर्गृहादपि॥ ८६ ॥&lt;br&gt;&#xA;इहातिनिन्द्यः सर्वत्र नाधिकारी स्वकर्मसु ॥&lt;br&gt;&#xA;परत्रैवान्धकूपे च यावद्वर्षशतं वसेत् ॥।७७ ॥&lt;br&gt;&#xA;ग्राह्या चोपस्थिता स्त्री च गृहिणा न तपस्विना ॥&lt;br&gt;&#xA;त्यागे दोषः कामिनीनां शापभाक्पापभाग्गृही ॥ ८८ ॥&lt;br&gt;&#xA;ब्रह्मा जगद्विधाताऽपि न विरक्तः कलत्रवान् ॥&lt;br&gt;&#xA;त्यागे दोषस्तत्कदाचिन्नास्माकं त्यक्तयोषिताम् ॥ ८९ ॥&lt;br&gt;&#xA;स्वभार्यां च परित्यज्य यो गृह्णाति परस्त्रियम् ॥&lt;br&gt;&#xA;यशोधनायुषां हानिर्भवेज्जीवन्मृतस्य च ॥ 4.30.९० ॥&lt;br&gt;&#xA;भुवि नास्ति यशो यस्य जीवनं तस्य निष्फलम् ॥&lt;br&gt;&#xA;सुसम्पदा किं राज्येन सुखेन च तपस्विनः ॥ ९१ ॥&lt;br&gt;&#xA;निष्कामेन च वृद्धेन मया किं ते प्रयोजनम्॥&lt;br&gt;&#xA;सुवेषं सुन्दरं मातर्युवानं पश्य सुन्दरि॥९२॥&lt;br&gt;&#xA;इत्येवं वचनं श्रुत्वा चुकोपाप्सरसां वरा ॥&lt;br&gt;&#xA;उवाच भूयो वाक्यं तं त्रस्ता प्रस्फुरिताधरा ॥ ९३ ॥&lt;br&gt;&#xA;रम्भोवाच ॥&lt;br&gt;&#xA;चारुचम्पकवर्णाभः कन्दर्पसमसुन्दरः ॥&lt;br&gt;&#xA;तपःप्रभावात्सश्रीकः सुवेषः सम्मतः स्त्रियाः॥९४॥&lt;br&gt;&#xA;त्वया विनाऽन्यं कं यामि को वास्ति त्वत्परः पुमान्॥&lt;br&gt;&#xA;पुंश्चली त्वां परित्यज्य का जीवति स्मरा तुरा ॥ ९५ ॥&lt;br&gt;&#xA;शीघ्रं मां भज विप्रेन्द्र दग्धां कामाग्निना सदा ॥&lt;br&gt;&#xA;कामो नश्यति मां त्वत्तो यथा रम्भां मतङ्गजः ॥ ९६ ॥&lt;br&gt;&#xA;न चेच्छापं प्रदास्यामि वद वेदविदां वर ॥&lt;br&gt;&#xA;मां वा दारुणशापं वा सत्वरं ग्रहणं कुरु ॥९७॥&lt;br&gt;&#xA;दग्धाः प्राणा मनोदग्धं स्वात्मा वा इति सन्ततम्॥&lt;br&gt;&#xA;नवशृङ्गारपीयूषपाननिर्वाणतां व्रजेत् ॥ ९८ ॥&lt;br&gt;&#xA;स्वान्तर्दुःखेन दुःखार्तो यो यं शपति निश्चितम्॥&lt;br&gt;&#xA;तं शापं खण्डितुं शक्तो न विधाता जगत्पतिः ॥ ९९ ॥&lt;br&gt;&#xA;द्विजो रम्भावचः श्रुत्वा बभूव ध्यानतत्परः ॥&lt;br&gt;&#xA;नोवाच किञ्चिन्मौनस्थः सा तं कोपाच्छशाप ह ॥4.30.१००॥&lt;br&gt;&#xA;हे वक्रचित्त ते विप्र सर्वावयववक्रिमम् ॥&lt;br&gt;&#xA;शरीरमञ्जनाकारं रूपयौवनवर्जितम् ॥ १ ॥&lt;br&gt;&#xA;अतीवविकृताकारं त्रिषु लोकेषु गर्हितम् ॥&lt;br&gt;&#xA;पुरातनं तपो नष्टं सद्यो भवतु निश्चितम् ॥ २ ॥&lt;br&gt;&#xA;इत्युक्त्वा पुंश्चली कामात्कामलोकं जगाम ह ॥&lt;br&gt;&#xA;अचिरेण मुनीन्द्रश्च न ददर्श हरेः पदम् ॥३॥&lt;br&gt;&#xA;पदारविन्दविरहात्समुद्विग्नो बभूव ह॥&lt;br&gt;&#xA;स्वाङ्गं च दृष्ट्वा विकृतं पूर्वपुण्यविवर्जितम्॥४ ॥&lt;br&gt;&#xA;कृत्वाऽग्निकुण्डं शोकेन प्राणांस्त्यक्तुं समुद्यतः ॥&lt;br&gt;&#xA;मया दृष्टो वरो दत्तो दिव्यज्ञानेन बोधितः ॥५॥&lt;br&gt;&#xA;आश्वासश्च कृतः प्रीत्या ततः शान्तो बभूव ह ॥&lt;br&gt;&#xA;अङ्गान्यष्टौ च वक्राणि दृष्ट्वा तूर्णं महामुनेः ॥ ६ ॥&lt;br&gt;&#xA;अष्टावक्रेति तन्नाम कौतुकेन मया कृतम् ॥&lt;br&gt;&#xA;मद्वाक्यान्मलयद्रोणीमयमागम्य सत्वरः ॥ ७ ॥&lt;br&gt;&#xA;षष्टि वर्षसहस्राणि चकार परमं तपः ॥&lt;br&gt;&#xA;तपोऽवसाने मद्भक्तो मया युक्तः कृतः प्रिये ॥ ८ ॥&lt;br&gt;&#xA;सर्वस्मिन्प्रलये नष्टे न मद्भक्तः प्रणश्यति॥&lt;br&gt;&#xA;सुचिरेणैव तपसा ज्वलता जठराग्निना ॥ ९ ॥&lt;br&gt;&#xA;त्यक्ताहारस्यान्तरं च भस्मपूर्णं ततो मुनेः ॥&lt;br&gt;&#xA;आगतं मलयद्रोणीं मुनिहेतोर्मया प्रिये ॥ 4.30.११० ॥&lt;br&gt;&#xA;अष्टावक्राच्च मद्भक्तो न भूतो न भविष्यति ॥&lt;br&gt;&#xA;एवम्भूतस्तपोनिष्ठः प्रपौत्रो ब्रह्मणो मुनिः ॥ ११ ॥&lt;br&gt;&#xA;निष्कलः पुंश्चली शापाद्ब्रह्माऽपूज्यो यथा पुरा ॥&lt;br&gt;&#xA;इत्येवं कथितं सर्वं रहस्यं च महात्मनः ॥&lt;br&gt;&#xA;सुखदं पुण्यदं गूढं किं भूयः श्रोतुमिच्छसि ॥ ११२ ॥&lt;br&gt;&#xA;इति श्रीब्रह्मवैवर्ते महापुराणे श्रीकृष्णजन्मखण्डे नारायणनारदसंवादे राधाप्रश्ने त्रिंशत्तमोऽध्यायः ॥ ३०&lt;/p&gt;</description>
    </item>
    <item>
      <title>०३१</title>
      <link>https://vishvAsa.github.io/purANam_vaiShNavam/brahma-vaivarta-purANam/04/031/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/031/</guid>
      <description>&lt;p&gt;॥ श्रीराधिकोवाच ॥&lt;br&gt;&#xA;किमाश्चर्यं श्रुतं नाथ चरितं सुमनोहरम् ॥&lt;br&gt;&#xA;अधुना श्रोतुमिच्छामि ब्रह्मणः शापकारणम् ॥ १ ॥&lt;br&gt;&#xA;यो विधाता त्रिजगतां तपसां फलदायकः ॥&lt;br&gt;&#xA;स कथं कुलटाशापादपूज्यश्च बभूव ह ॥ २ ॥&lt;br&gt;&#xA;श्रीकृष्ण उवाच ॥&lt;br&gt;&#xA;मन्वन्तरे रैवतस्य सुचन्द्रो नृपपुङ्गव ॥&lt;br&gt;&#xA;तपस्वी वैष्णवः श्रेष्ठो ज्ञानी परमधार्मिकः ॥ ३ ॥&lt;br&gt;&#xA;स च पूर्वं तपः कुर्वन्नाजगाम मम प्रिये ॥&lt;br&gt;&#xA;इमां च मलयद्रोणीं भारतेषु मनोहराम् ॥४॥&lt;br&gt;&#xA;तपश्चकार राजेन्द्रो वर्षाणां च सहस्रकम् ॥&lt;br&gt;&#xA;जीर्णं तस्य शरीरं च कठोरेण तपस्विनः ॥५॥&lt;br&gt;&#xA;वल्मीकाच्छादितं देहं दृष्ट्वा धाता कृपानिधिः ॥&lt;br&gt;&#xA;आजगाम वरं दातुं तपःस्थानं सुनिर्जनम् ॥६॥&lt;br&gt;&#xA;कमण्डलुजलेनैव मम देहोद्भवेन च॥&lt;br&gt;&#xA;सिषेच तं च मन्त्रेण मया दत्तेन योगवित् ॥ ७ ॥&lt;br&gt;&#xA;कमण्डलुजलस्पर्शादुत्थाय नृपतिः स्वयम् ॥&lt;br&gt;&#xA;ननाम भक्त्या जगतां स्रष्टारं च पुरः स्थितम्॥८॥&lt;br&gt;&#xA;स तं नमन्तं राजानमुवाच कमलोद्भवः ॥&lt;br&gt;&#xA;वरं वृण्विति राजेन्द्र यत्ते मनसि वाञ्छितम् ॥ ९ ॥&lt;br&gt;&#xA;तस्य तद्वचनं श्रुत्वा वरं वव्रे परात्परम् ॥&lt;br&gt;&#xA;ममैव चरणे भक्तिं मदीयं दास्यमेव च ॥4.31.१०॥&lt;br&gt;&#xA;कृपया च वरं ब्रह्मा दत्तवानभिवाञ्छितम् ॥&lt;br&gt;&#xA;स च तत्पुरतस्तस्थौ कामदेवसमप्रभः ॥११॥&lt;br&gt;&#xA;एतस्मिन्नन्तरे राजा ददर्श रथमुत्तमम् ॥&lt;br&gt;&#xA;आकाशान्निपतन्तं वै शतसूर्यसमप्रभम् ॥ १२ ॥&lt;br&gt;&#xA;तेजसाऽऽच्छादितं सर्वं सुप्रदीप्तं दिशो दश ॥&lt;br&gt;&#xA;रत्नेन्द्रसारनिर्माणं शतचक्रसमन्वितम् ॥ १३ ॥&lt;br&gt;&#xA;अमूल्यरत्नरचितं विचित्रकलशोज्ज्वलम् ॥&lt;br&gt;&#xA;मुक्तामाणिक्यहीराणां मालाजालैश्च राजितम् ॥ १४ ॥&lt;br&gt;&#xA;सद्रत्नदर्पणैर्दीप्तैरतीव सुमनोहरम् ॥&lt;br&gt;&#xA;भूषितं दिव्यवस्त्रैश्च श्वेतचामरकोटिभिः ॥ १५ ॥&lt;br&gt;&#xA;पारिजातप्रसूनानां मालाजालैः सुशोभितम् ॥&lt;br&gt;&#xA;मनोयायि महाश्चर्यं नानाचित्रेण चित्रितम् ॥१६॥&lt;br&gt;&#xA;वेष्टितं पार्षदैर्दिव्यै रत्नभूषणभूषितैः॥&lt;br&gt;&#xA;चतुर्भुजैः श्यामलैश्च ज्वलद्भिः स्थिरयौवनैः ॥ १७ ॥&lt;br&gt;&#xA;पीतवस्त्रपरीधानैश्चन्दनागुरुचर्चितैः ॥&lt;br&gt;&#xA;दृष्ट्वा रथस्थान्देवांश्च ननाम नृपतिर्मुदा ॥ १८ ॥&lt;br&gt;&#xA;सहसा तस्य शिरसि पुष्पवृष्टिर्बभूव ह ॥&lt;br&gt;&#xA;नेदुर्दुन्दुभयः स्वर्गे चानकाश्च मनोहराः ॥ १९ ॥&lt;br&gt;&#xA;ऋषयो मुनयः सिद्धाः प्रकुर्वन्तो मुदाऽऽशिषम् ॥&lt;br&gt;&#xA;प्रशशंसुः सुराः सर्वे राजानं हर्षनिर्भराः ॥ 4.31.२० ॥&lt;br&gt;&#xA;राजा च पार्षदान्ध्यात्वा तद्रूपश्च बभूव ह ॥&lt;br&gt;&#xA;पार्षदास्तं रथे कृत्वा नीत्वा जग्मुर्ममालयम् ॥ २१ ॥&lt;br&gt;&#xA;मदीयः पार्षदो भूत्वा स च तस्थौ ममान्तिके ॥&lt;br&gt;&#xA;ततः स्वमन्दिरं यान्तं ददर्श मोहिनी विधिम् ॥२२॥&lt;br&gt;&#xA;पुष्पोद्याने च रम्ये च पुष्पचन्दनवायुना॥&lt;br&gt;&#xA;सद्यो मुमोह तं दृष्ट्वा प्रदग्धा मदानानलैः॥२३॥&lt;br&gt;&#xA;विलोक्य वक्रनयना जुगोप सस्मितं मुखम्॥&lt;br&gt;&#xA;सिन्दूरबिन्दुं दधती कस्तूरीबिन्दुना सह॥२४॥&lt;br&gt;&#xA;चारुचम्पकवर्णाभा सततं स्थिरयौवना॥&lt;br&gt;&#xA;बृहन्नितम्बयुगला पीनश्रोणिपयोधरा ॥२५॥&lt;br&gt;&#xA;शरत्पार्वणशुभ्रांशुप्रभामुष्टकरानना ॥&lt;br&gt;&#xA;सूक्ष्मवस्त्रपरीधाना रत्नालङ्कारभूषिता ॥ २६ ॥&lt;br&gt;&#xA;त्रैलोक्यं मोहितुं शक्ता कटाक्षैरेव लीलया ॥&lt;br&gt;&#xA;अतीव कामिनी शश्वद्गजेन्द्रमन्दगामिनी ॥२७॥&lt;br&gt;&#xA;पुलकाञ्चितसर्वाङ्गी मूर्च्छां सम्प्राप वर्त्मनि ॥&lt;br&gt;&#xA;सन्निरीक्ष्य च तां ब्रह्मा जगाम श्रीहरिं स्मरन् ॥ २८ ॥&lt;br&gt;&#xA;स विकारं न हि प्राप ह्यात्मारामो जितेन्द्रियः ॥&lt;br&gt;&#xA;ब्रह्मलोकं च सम्प्राप ब्रह्मा च जगतां पतिः ॥ २९ ॥&lt;br&gt;&#xA;सकामा सा च कुलटा बभूव हतचेतना ॥&lt;br&gt;&#xA;दिवानिशं चिन्तयन्ती स्वप्ने ज्ञाने चतुर्मुखम् ॥ 4.31.३० ॥&lt;br&gt;&#xA;सर्वं जारं विसस्मार तत्याज हरिमीश्वरी ॥&lt;br&gt;&#xA;उत्तिष्ठन्ती निवसती शयनं कुर्वती क्षणम् ॥३१॥&lt;br&gt;&#xA;तप्तपात्रे यथा सस्यं भ्रमत्येव तथा पथि ॥&lt;br&gt;&#xA;एतस्मिन्नन्तरे रम्भा विदग्धाऽप्सरसां वरा ॥ ॥ ३२ ॥&lt;br&gt;&#xA;गच्छन्ती कामलोकं सा सकामा तेन वर्त्मना ॥&lt;br&gt;&#xA;दृष्ट्वा सहचरीं तत्र शुष्ककण्ठोष्ठतालुकाम् ॥&lt;br&gt;&#xA;अभिप्रायेण बुबुधे पप्रच्छ सस्मिता तदा ॥ ३३ ॥&lt;br&gt;&#xA;रम्भोवाच ॥&lt;br&gt;&#xA;कथमेवंविधा त्वं हि त्रैलोक्यचित्तमोहिनि ॥ ३४ ॥&lt;br&gt;&#xA;वद शीघ्रं महाभागे रम्भाऽहं चेतनं कुरु ॥&lt;br&gt;&#xA;कमुद्दिश्य सकामा त्वं गच्छ त्वं कान्तमीप्सितम् ॥३५॥&lt;br&gt;&#xA;कुलटा सर्वसौभाग्या न वयं कुलपालिकाः ॥&lt;br&gt;&#xA;सर्वे व्यग्रा इन्द्रियाणां सुखाय भुवनत्रये ॥३६॥&lt;br&gt;&#xA;यान्ति प्राणा यतः काले का लज्जा तत्र जीविनाम् ॥&lt;br&gt;&#xA;न चात्मनः परः कश्चित्प्रियोऽस्ति भुवनत्रये ॥३७॥&lt;br&gt;&#xA;कान्तेऽपत्ये स्वबन्धौ च स्नेहो यः स्वात्महेतुकः ॥&lt;br&gt;&#xA;सम्बन्धः स्वात्मनो यावत्तावत्स्नेहोऽस्ति तत्र वै ॥ ३८ ॥&lt;br&gt;&#xA;येषु यन्मानसं शश्वत्तेषां प्राणास्त एव हि ॥&lt;br&gt;&#xA;गच्छन्तीं कामलोकं च सकामां पश्य मां प्रिये ॥ ३९ ॥&lt;br&gt;&#xA;सह सख्या समालोक्य मनसा गच्छ तं प्रियम् ॥&lt;br&gt;&#xA;निबद्ध्य नीवी केशांश्च कृत्वा वेषमभीप्सितम् ॥ 4.31.४० ॥&lt;br&gt;&#xA;मुनिमोहनबीजं च तं मोहं कुरु मोहिनि ॥&lt;br&gt;&#xA;कथयस्व महाभागे वचनं हृदयङ्गमम् ॥ ४१ ॥&lt;br&gt;&#xA;रक्षात्मानं प्रभावं च स्त्रीजातीनां जगत्त्रये ॥&lt;br&gt;&#xA;स्वाभिप्रायश्च सुरतौ न प्रकाश्यः कदाचन ॥४२॥&lt;br&gt;&#xA;स्वान्तं कान्तं स्वानुरक्तमृज्वीं सहचरीं विना ॥&lt;br&gt;&#xA;तस्माद्यत्नेन हृद्वाक्यं प्रकाश्यं च प्रिये प्रिये ॥ ४३ ॥&lt;br&gt;&#xA;अन्यथा चोपहासाय मरणायैव कल्पते ॥&lt;br&gt;&#xA;तस्याश्च वचनं श्रुत्वा सस्मिता सा सुलज्जिता ॥&lt;br&gt;&#xA;हृद्यं च कथयामास यद्धेतोस्तादृशी गतिः ॥ ४४ ॥&lt;br&gt;&#xA;मोहिन्युवाच ॥&lt;br&gt;&#xA;यावद्दृष्टो मया रम्भे निर्जने चतुराननः ॥ ४५ ॥&lt;br&gt;&#xA;तावन्मनो मेऽतिदग्धं शश्वन्मनसिजानलैः ॥&lt;br&gt;&#xA;न दत्तमात्मने भक्ष्यमन्तरे न हि रोचते ॥ ॥ ४६ ॥&lt;br&gt;&#xA;जानामि नाहमुदयं यामिनीशदिनेशयोः ॥&lt;br&gt;&#xA;अधुना नहि भेदो मे सततं स्वप्नज्ञानयोः ॥ ४७ ॥&lt;br&gt;&#xA;मम प्राणाः प्रतीक्षन्ते तस्यालिङ्गनमेव च ॥&lt;br&gt;&#xA;क्षणं विज्ञाय न चिरं यास्यन्ति नान्यथा प्रिये ॥ ४८ ॥&lt;br&gt;&#xA;कामज्वालाकलापैश्च स्वर्णाकारं कलेवरम् ॥&lt;br&gt;&#xA;अनाहारेण चेदानीं बभूव दग्धशैलवत् ॥४९॥&lt;br&gt;&#xA;गन्तुं स्थातुं न शक्ताऽहं शयनं कर्तुमुद्यता॥&lt;br&gt;&#xA;धिगस्तु पुंश्चलीजातिं मामेव च विशेषतः ॥4.31.५०॥&lt;br&gt;&#xA;कमुपायं करिष्यामि वद रम्भेऽतिसाम्प्रतम् ॥&lt;br&gt;&#xA;लज्जां वाऽपि शरीरं वा विसृजामि च किं द्वयोः॥५१॥&lt;br&gt;&#xA;मोहिनीवचनं श्रुत्वा प्रहस्याप्सरसां वरा ॥&lt;br&gt;&#xA;तामुवाच हितं नीतमुपायं शुभकारणम् ॥ ५२ ॥&lt;br&gt;&#xA;रम्भोवाच ॥&lt;br&gt;&#xA;एवमेतदहो भद्रे भद्रस्य कारणं तव ॥&lt;br&gt;&#xA;सर्वं त्वपनयिष्यामि शृणूपायं भयं त्यज ॥ ५३ ॥&lt;br&gt;&#xA;कृत्वा वेषमपूर्वं च पूर्वमाराध्य मन्मथम् ॥&lt;br&gt;&#xA;तेन सार्द्धं स्वयं गत्वा मोहं कुरु च भामिनि ॥ ॥५४॥&lt;br&gt;&#xA;जितेन्द्रियाणां प्रवरं साक्षान्नारायणात्मकम् ॥&lt;br&gt;&#xA;विना कामसहायेन का शक्ता जेतुमीश्वरम् ॥५५॥&lt;br&gt;&#xA;भज कामं तपः कृत्वा पुष्करे व्रज मोहिनि ॥&lt;br&gt;&#xA;सद्यः साक्षात्स भविता दयालुर्योषितां प्रभुः ॥५६॥&lt;br&gt;&#xA;इत्युक्त्वा तामप्सरसां प्रवरा काममन्तिकम् ॥&lt;br&gt;&#xA;जगामेन्द्रियशान्त्यर्थं सा जगाम च पुष्करम् ॥ ५७ ॥&lt;br&gt;&#xA;पुष्करे च तपः कृत्वा कामं सम्प्राप्य मोहिनी ॥&lt;br&gt;&#xA;जगाम तेन सार्द्धं च ब्रह्मलोकमनामयम् ॥ ५८ ॥&lt;br&gt;&#xA;ददर्श निर्जनस्थं च मोहिनी कमलोद्भवम् ॥&lt;br&gt;&#xA;तमेव मोहनं कर्तुं समारेभे पुरः स्थिता ॥ ५९ ॥&lt;br&gt;&#xA;क्षणं ननर्त सुचिरं सुगानेन क्षणं जगौ ॥&lt;br&gt;&#xA;सङ्गीतं मम सम्बन्धि भक्तानां चित्तमोहनम् ॥ 4.31.६० ॥&lt;br&gt;&#xA;विधाता जगतां तस्याः श्रुत्वा सङ्गीतमीप्सितम् ॥&lt;br&gt;&#xA;पुलकाञ्चितसर्वाङ्गो मुमोह साश्रुलोचनः ॥ ६१ ॥&lt;br&gt;&#xA;दृष्ट्वा मुग्धं चतुर्वक्त्रं मोहिनी हृष्टमानसा ॥&lt;br&gt;&#xA;कलाप्रमाणं भावं च चकार तत्र लीलया ॥ ६२ ॥&lt;br&gt;&#xA;स्वाङ्गं सन्दर्शयामास स्मेरभ्रूभङ्गपूर्वकम् ॥&lt;br&gt;&#xA;का लज्जा तस्य संसारे यः कामहतचेतनः ॥ ६३ ॥&lt;br&gt;&#xA;विज्ञाय ब्रह्मा तद्भावं नतवक्त्रो बभूव ह ॥&lt;br&gt;&#xA;प्रदाय तस्या दानं च विरतः श्रीहरिं स्मरन् ॥ ६४ ॥&lt;br&gt;&#xA;विज्ञाय ब्रह्मणो भावं शुष्ककण्ठोष्ठतालुका ॥&lt;br&gt;&#xA;हतोद्यमा सा तुष्टाव कामं कामप्रदं वरम् ॥ ६५ ॥&lt;br&gt;&#xA;मोहिन्युवाच ॥&lt;br&gt;&#xA;सर्वेन्द्रियाणां प्रवरं विष्णोरंशं च मानसम् ॥&lt;br&gt;&#xA;तदेव कर्मणां बीजं तदुद्भव नमोऽस्तु ते ॥ ६६ ॥&lt;br&gt;&#xA;स्वयमात्मा हि भगवाञ्ज्ञानरूपो महेश्वरः ॥&lt;br&gt;&#xA;नमो ब्रह्मञ्जगत्स्रष्टस्तदुद्भव नमोऽस्तु ते ॥ ६७ ॥&lt;br&gt;&#xA;सृष्टिः सर्वशरीरेषु दृष्टिश्च योगिनामपि ॥&lt;br&gt;&#xA;जगत्साध्य दुराराध्य दुर्निवार नमोऽस्तु ते ॥६८॥&lt;br&gt;&#xA;सर्वाजित जगज्जेतर्जीव जीवमनोहर॥&lt;br&gt;&#xA;रतिबीज रतिस्वामिन्रतिप्रिय नमोऽस्तु ते ॥ ६९ ॥&lt;br&gt;&#xA;शश्वद्योषिदधिष्ठान योषित्प्राणाधिकप्रिय ॥&lt;br&gt;&#xA;योषिद्वाहन योषास्त्र योषिद्बन्धो नमोऽस्तु ते ॥ 4.31.७० ॥&lt;br&gt;&#xA;पतिसाध्यकराशेषरूपाधार गुणाश्रय ॥&lt;br&gt;&#xA;सुगन्धिवातसचिव मधुमित्र नमोऽस्तु ते ॥ ७१ ॥&lt;br&gt;&#xA;शश्वद्योनिकृताधार स्त्रीसन्दर्शनवर्धन ॥&lt;br&gt;&#xA;विदग्धानां विरहिणां प्राणान्तक नमोऽस्तु ते ॥ ७२ ॥&lt;br&gt;&#xA;अकृपा येषु तेऽनर्थास्तेषां ज्ञानविनाशनम् ॥&lt;br&gt;&#xA;अनूहरूपभक्तेषु कृपासिन्धो नमोऽस्तु ते ॥ ७३ ॥&lt;br&gt;&#xA;तपस्विनां च तपसां विघ्नबीजावलीलया ॥&lt;br&gt;&#xA;मनः सकामं मुक्तानां कर्तुं शक्त नमोऽस्तु ते ॥ ७४ ॥&lt;br&gt;&#xA;तपःसाध्याश्चाराध्याश्च सदैवं पाञ्चभौतिकाः ॥&lt;br&gt;&#xA;पञ्चेन्द्रियकृताधार पञ्चबाण नमोऽस्तु ते ॥ ७५ ॥&lt;br&gt;&#xA;मोहिनीत्येवमुक्त्वा तु मनसा सा विधेः पुरः ॥&lt;br&gt;&#xA;विरराम नम्रवक्त्रा बभूव ध्यानतत्परा ॥ ७६ ॥&lt;br&gt;&#xA;उक्तं माध्यन्दिने कान्ते स्तोत्रमेतन्मनोहरम् ॥&lt;br&gt;&#xA;पुरा दुर्वाससा दत्तं मोहिन्यै गन्धमादने ॥ ७७ ॥&lt;br&gt;&#xA;स्तोत्रमेतन्महापुण्यं कामी भक्त्या यदा पठेत् ॥&lt;br&gt;&#xA;अभीष्टं लभते नूनं निष्कलङ्को भवेद् ध्रुवम् ॥७८॥&lt;br&gt;&#xA;चेष्टां न कुरुते कामः कदाचिदपि तं प्रियम् ॥&lt;br&gt;&#xA;भवेदरोगी श्रीयुक्तः कामदेवसमप्रभः ॥&lt;br&gt;&#xA;वनितां लभते साध्वीं पत्नीं त्रैलोक्यमोहिनीम् ॥ ७९ ॥&lt;br&gt;&#xA;इति श्रीब्रह्मवैवर्ते महापुराणे श्रीकृष्णजन्मखण्डे नारायणनारदसंवादे मोहिनी स्तोत्रवर्णनं नामैकत्रिंशोऽध्यायः ॥ ३१ ॥&lt;/p&gt;</description>
    </item>
    <item>
      <title>०३२</title>
      <link>https://vishvAsa.github.io/purANam_vaiShNavam/brahma-vaivarta-purANam/04/032/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/032/</guid>
      <description>&lt;p&gt;श्रीकृष्ण उवाच ॥&lt;br&gt;&#xA;मोहिनीस्तवनेनैव कामस्तुष्टो बभूव ह ॥&lt;br&gt;&#xA;चकार शरसन्धानमन्तरिक्षे स्थितः स्वयम् ॥ १ ॥&lt;br&gt;&#xA;मन्त्रपूतं महास्त्रं च चिक्षेप पितरं मुदा ॥&lt;br&gt;&#xA;बभूव चञ्चलो ब्रह्मा कामास्त्रेण च कामुकः ॥ २ ॥&lt;br&gt;&#xA;क्षणं निरीक्षणं चक्रे मोहिन्यास्ये पुनःपुनः ॥&lt;br&gt;&#xA;ज्ञानं प्राप्य तदा धाता विरराम हरिं स्मरन् ॥३॥&lt;br&gt;&#xA;बुबुधे मनसा सर्वं चरितं मन्मथस्य च ॥&lt;br&gt;&#xA;शशाप तं सुतमपि विधाता क्रोधविह्वलः ॥ ४ ॥&lt;br&gt;&#xA;हे काम यौवनोन्मत्त मूढैश्वर्येण गर्वित ॥&lt;br&gt;&#xA;भविता दर्पभङ्गस्ते गुरोर्मे हेलनादिति ॥ ५ ॥&lt;br&gt;&#xA;हतोद्यमो जगामाशु मन्मथो मधुना सह ॥&lt;br&gt;&#xA;ब्रह्मणः शापभीतश्च शुष्ककण्ठोष्ठतालुकः ॥ ६ ॥&lt;br&gt;&#xA;इत्युवाच जगद्धाता मोहिनीं मदनातुराम् ॥&lt;br&gt;&#xA;चतुर्वक्त्रं च पश्यन्तीं सस्मितं वक्रचक्षुषा ॥ ७ ॥&lt;br&gt;&#xA;ब्रह्मोवाच ॥&lt;br&gt;&#xA;मातर्मोहिनि गच्छ त्वं निष्फलं कर्म चात्र ते ॥&lt;br&gt;&#xA;ज्ञातस्तवाभिप्रायश्च नाहं योग्योऽस्य कर्मणः ॥ ८ ॥&lt;br&gt;&#xA;वेदे जुगुप्सितं कर्म तदेव कर्तुमक्षमः ॥&lt;br&gt;&#xA;वेदकर्ता स्वयमहं व्यवस्थाकारको भवे ॥ ९ ॥&lt;br&gt;&#xA;अकीर्तिं वेदवक्तुश्च निन्द्यं च किमतः परम् ॥&lt;br&gt;&#xA;उपस्थिता च या योषिदत्याज्या रागिणामपि ॥4.32.१०॥&lt;br&gt;&#xA;श्रुतौ श्रुतमिति त्याज्या सर्वदैव तपस्विनाम् ॥&lt;br&gt;&#xA;अहो सर्वैः परित्याज्या पुंश्चली च विशेषतः ॥ ११ ॥&lt;br&gt;&#xA;धनायुःप्राणयशसां नाशिनी दुःखदायिनी ॥&lt;br&gt;&#xA;स्वकार्यतत्परा शश्वत्परकार्यविनाशिनी ॥१२॥&lt;br&gt;&#xA;निष्ठुरा नवघातिभ्यः सर्वापद्बीजरूपिणी ॥&lt;br&gt;&#xA;विद्युद्दीप्तिर्जले रेखा लोभान्मैत्री यथा भवेत् ॥ १३ ॥&lt;br&gt;&#xA;परद्रोहाद्यथा सम्पत्कुलटाप्रेम तत्समम् ॥&lt;br&gt;&#xA;सर्वेभ्यो हिंस्रजन्तुभ्यो विपद्बीजा सदैव हि ॥१४॥&lt;br&gt;&#xA;यो विश्वसेत्तां सम्मूढो विपत्तस्य पदेपदे ॥&lt;br&gt;&#xA;त्वं च रूपवती धन्या वञ्चिता कामुकैः सदा॥१५॥&lt;br&gt;&#xA;यूनां सम्पत्स्वरूपा च विषतुल्या तपस्विनाम्॥&lt;br&gt;&#xA;त्वमेवाप्सरसां श्रेष्ठा सर्वदा स्थिरयौवना ॥१६॥&lt;br&gt;&#xA;तवैव कर्म योग्यं च युवानं पश्य सुन्दरि ॥&lt;br&gt;&#xA;त्वं विदग्धा च योषित्सु विदग्धान्वेषणं कुरु ॥ १७ ॥&lt;br&gt;&#xA;विदग्धाया विदग्धेन सङ्गमो गुणवान्भवेत् ॥&lt;br&gt;&#xA;जरातुरोऽहं वृद्धश्च तपस्वी वैष्णवो द्विजः ॥१८॥&lt;br&gt;&#xA;अस्वतन्त्रः पराधीनः का रतिः पुंश्चलीषु मे ॥&lt;br&gt;&#xA;अये वत्से गच्छ शीघ्रं विहाय पितरं च माम् ॥१९॥&lt;br&gt;&#xA;नात्राऽहं च जगत्स्रष्टा तस्मात्तव पिता सदा॥&lt;br&gt;&#xA;मन्मथं चन्द्रमित्रं च जयन्तं नलकूबरम् ॥ 4.32.२० ॥&lt;br&gt;&#xA;स्वर्वैद्यौ चन्द्रतनयं दितिपुत्रांश्च सुन्दरान् ॥&lt;br&gt;&#xA;कामशास्त्रेषु निष्णातान्रतिकर्मविशारदान् ॥ ॥ २१ ॥&lt;br&gt;&#xA;या मां यासि हि तांस्त्यक्त्वा सा विदग्धा च कामुकी ॥&lt;br&gt;&#xA;सदा सम्भोगविषये स्त्रियं प्रार्थयते पुमान् ॥२२ ॥&lt;br&gt;&#xA;स्त्री चेत्प्रयाति पुरुषं विपरीतं विडम्बनम् ॥&lt;br&gt;&#xA;सर्वेषां चैव रत्नानां स्त्रीरत्नं दुर्लभं परम् ॥२३ ॥&lt;br&gt;&#xA;स्वयं प्रार्थयते स्वामी न तु स्वामिनमेव च॥&lt;br&gt;&#xA;योषिज्जातिषु धिक् ताश्च स्वयं याः समुपस्थिताः॥२४॥&lt;br&gt;&#xA;भवेद्दूरं स्वल्पमूल्यं रत्नं स्वयमुपस्थितम् ॥&lt;br&gt;&#xA;नित्यं पुमान्स्त्रियं याति स्त्री वा याति च न प्रियम् ॥ २५ ॥&lt;br&gt;&#xA;लोकाचारेषु वेदेषु न स्त्री याति परप्रियम् ॥&lt;br&gt;&#xA;स्ववस्तु भुङ्क्ते यः काले शास्त्रोक्तविधिपूर्वकम् ॥२६॥&lt;br&gt;&#xA;स पूज्यो न भवेत्पूज्यो यद्रतिः परवस्तुषु ॥&lt;br&gt;&#xA;कः कस्य शत्रुरबले निशामय जगत्त्रये ॥ २७ ॥&lt;br&gt;&#xA;स्वेन्द्रियाः शत्रवः सर्वे शत्रुता यन्निमित्ततः ॥&lt;br&gt;&#xA;वेदोक्ताचरणे सर्वं मित्रं च जगतां जगत् ॥ २८ ॥&lt;br&gt;&#xA;कृते वेदविरुद्धे च मित्रं शत्रुर्भवेद्ध्रुवम् ॥&lt;br&gt;&#xA;वेदोक्तं कृतवन्तं च हरिस्तुष्टो दिवानिशम् ॥ २९ ॥&lt;br&gt;&#xA;हरौ तुष्टे जगत्तुष्टं तस्मिन्रुष्टे भवो रिपुः ॥&lt;br&gt;&#xA;कुत्रास्ति कुलटाजातिः साध्वीजातिश्च कुत्र वा ॥ 4.32.३० ॥&lt;br&gt;&#xA;स्वकीयाचरणात्सर्वं भवे भवति कर्मणः ॥&lt;br&gt;&#xA;स्त्रीजातिः प्रकृतेरंशा नारायणविनिर्मिता ॥ ३१ ॥&lt;br&gt;&#xA;दुःशीला पुंश्चली निन्द्या सुशीला च पतिव्रता ॥&lt;br&gt;&#xA;पतिव्रतास्तु त्रिविधाः पुंश्चलीषु च योषितः ॥ ३२ ॥&lt;br&gt;&#xA;तासामेवंविधा नास्ति स्वयं याति परप्रियम् ॥&lt;br&gt;&#xA;स्त्रीजातीनां च मध्ये च काऽस्त्येवं कुलकज्जला ॥३३॥&lt;br&gt;&#xA;भवे रत्यै स्वयं दृष्ट्वा वेषं कृत्वा प्रयाति तम् ॥&lt;br&gt;&#xA;क्षोभिता यदि पश्यन्ती भक्ष्यद्रव्यमसाध्यकम् ॥ ॥३४॥&lt;br&gt;&#xA;वैकुल्यान्नहि तत्साध्यं सामान्यमेव केवलम् ॥&lt;br&gt;&#xA;इत्येवमुक्त्वा जगतां विधाता विरराम च ॥&lt;br&gt;&#xA;वक्तुं समुद्यता सा च कोपप्रस्फुरिताधरा ॥ ३५ ॥&lt;br&gt;&#xA;मोहिन्युवाच ॥&lt;br&gt;&#xA;ज्ञातं सर्वं जगद्धातश्चरितं तव साम्प्रतम् ॥ ३६ ॥&lt;br&gt;&#xA;त्वया निबोधिता नीतिर्मनो मे न स्थिरं भवेत् ॥&lt;br&gt;&#xA;भूतं त्वयि विशिष्टं च यावद्दृष्टः क्षणे भवान् ॥३७॥&lt;br&gt;&#xA;त्वद्वक्त्रदृष्टिमात्रेण सर्वे जाराश्च विस्मृताः ॥&lt;br&gt;&#xA;देहं कामाग्निना दग्धं यदा त्यक्तुं समुद्यता ॥ ३८ ॥&lt;br&gt;&#xA;निषिषेध च मां रम्भा प्रददौ मन्त्रमीदृशम् ॥&lt;br&gt;&#xA;तदा कामसहायेन त्वत्समीपं समागता ॥३९॥&lt;br&gt;&#xA;समधुस्तव शापेन स जगाम हतोद्यमः ॥&lt;br&gt;&#xA;अहो गन्तुमशक्ताऽहं त्वया यद्यपि भर्त्सिता ॥ 4.32.४० ॥&lt;br&gt;&#xA;सर्वाङ्गेष्वेव मे जाड्यं बभूव साम्प्रतं विभो ॥&lt;br&gt;&#xA;कृपां कुरु कृपासिन्धो न मां हन्तुं त्वमर्हसि ॥ ४१ ॥&lt;br&gt;&#xA;तवाश्लेषणमात्रेण विज्वराऽहं सुनिश्चितम् ॥&lt;br&gt;&#xA;त्वमेव जगतां धाता कुलटाऽहं च कर्मणा ॥ ४२ ॥&lt;br&gt;&#xA;सन्तो गर्वं न कुर्वन्ति कर्मसाध्याश्च जीविनः ॥&lt;br&gt;&#xA;कश्चित्प्रयाति यानेन वहन्ति तं च केचन ॥४३॥&lt;br&gt;&#xA;करं गृह्णाति नृपतिः कर्मणा ददति प्रजाः ॥&lt;br&gt;&#xA;कश्चित्सिंहासनस्थश्च नृपमात्रश्च कश्चन ॥ ४४ ॥&lt;br&gt;&#xA;कर्मणा वाहकाः केचित्केचिद्वाहनपालकाः ॥&lt;br&gt;&#xA;सूकरीजठरं कश्चिन्सम्प्रयाति स्वकर्मणा ॥ ४५ ॥&lt;br&gt;&#xA;कश्चिच्छच्याश्च जठरं तव पुत्राश्च केचन ॥&lt;br&gt;&#xA;केचित्कृत्वा हरेर्भक्तिं कर्मणा तस्य पार्षदाः ॥ ४६ ॥&lt;br&gt;&#xA;केचिद्भवन्ति कृमयो विष्ठायां दैवदोषतः ॥&lt;br&gt;&#xA;स्वर्गं प्रयान्ति राजेन्द्राः केचिच्च स्वस्वकर्मणा ॥ ४७ ॥&lt;br&gt;&#xA;केचित्प्रयान्ति नरकं विण्मूत्रे तत्र पच्यते ॥&lt;br&gt;&#xA;कर्मणा कश्चिदिन्द्रेन्द्रः सुराणां प्रवरः स्वयम्॥४८॥&lt;br&gt;&#xA;केचित्सुरा नराः केचित्केचिच्च क्षुद्रजन्तवः ॥&lt;br&gt;&#xA;केचिच्च कर्मणा विप्रा वर्णश्रेष्ठा महीतले ॥ ४९ ॥&lt;br&gt;&#xA;केचिद्भूपा वैश्यशूद्राः केचिच्च म्लेच्छजातयः॥&lt;br&gt;&#xA;केचित्स्वकर्मणा प्राज्ञा ज्ञानेन सर्वदर्शिनः ॥4.32.५०॥&lt;br&gt;&#xA;केचिन्मूर्खाः केचिदन्धाः स्वाङ्गहीनाश्च केचन ॥&lt;br&gt;&#xA;केचिच्छास्त्रं बोधयन्ति शिष्यवर्गान्स्वकर्मणा ॥५१॥&lt;br&gt;&#xA;केचित्पठन्ति सर्वार्थं जानन्ति गुरुवक्त्रतः ॥&lt;br&gt;&#xA;भवन्ति कर्मणा केचिद्देहे स्थावरजङ्गमे ॥५२॥&lt;br&gt;&#xA;तपस्वी नवघाती च त्वं च ब्रह्मा च कर्मणा ॥&lt;br&gt;&#xA;काचित्स्वकर्मणा साध्वी पूज्येह च परत्र च ॥५३॥&lt;br&gt;&#xA;काचिद्वेश्या तदाहारं भुङ्क्ते कृत्वाऽङ्ग विक्रयम् ॥&lt;br&gt;&#xA;स्वर्वेश्याऽहं सुरपुरे सुरभोग्या सुपूजिता ॥५४॥&lt;br&gt;&#xA;येषामालिङ्गनेनैव कर्मणां खण्डनं भवेत् ॥&lt;br&gt;&#xA;मनः स्वभावबीजं च स्वभावः कर्मबीजकः ॥ ९९ ॥&lt;br&gt;&#xA;तत्कर्मफलबीजं च सर्वेषां जनको हरिः ॥&lt;br&gt;&#xA;फलं ददाति नियतं कर्मद्वारा विभुः स्वयम् ॥ ५६ ॥&lt;br&gt;&#xA;सर्वेभ्यो बलवान्नित्यं कर्मरूपी जनार्दनः ॥&lt;br&gt;&#xA;कुतो हेतोर्निन्न्दिताऽहं त्वयैव भर्त्सिता कथम् ॥ ५७ ॥&lt;br&gt;&#xA;जगत्स्रष्टुरीश्वरस्य पादाब्जं द्रष्टुमागता ॥&lt;br&gt;&#xA;स्वप्ने यस्य पदद्वन्द्वं न हि पश्यन्ति योगिनः ॥ ५८ ॥&lt;br&gt;&#xA;तमीश्वरं पतिं कर्तुमिच्छया स्वयमागता ॥&lt;br&gt;&#xA;गत्वा हि कस्यचित्स्थानमस्पृश्येह परत्र च ॥ ५९ ॥&lt;br&gt;&#xA;कस्यचित्पादरजसा यशसा भान्ति योषितः ॥&lt;br&gt;&#xA;इत्युक्त्वा मोहिनी शीघ्रं गत्वोवास हरेः पुरः ॥ 4.32.६० ॥&lt;br&gt;&#xA;स्वयं विधाता जगतां चकम्पे कुलटाभयात् ॥&lt;br&gt;&#xA;सस्मिता वक्रनयना कामभावं चकार ह ॥ ६१ ॥&lt;br&gt;&#xA;स्वाङ्गं च दर्शयामास कामबाणप्रपीडिता ॥&lt;br&gt;&#xA;एतस्मिन्नन्तरे कामः सर्वज्ञः सर्वयोगवित् ॥ ६२ ॥&lt;br&gt;&#xA;आविर्भूय पञ्च बाणान्निचिक्षेप च ब्रह्मणि ॥&lt;br&gt;&#xA;सम्मोहनं समुद्वेगं बीजस्तम्भितकारणम् ॥ ६३ ॥&lt;br&gt;&#xA;उन्मत्तबीजं ज्वलदं शश्वच्चेतनहारकम् ॥&lt;br&gt;&#xA;एतान्प्रक्षिप्य मदनोऽप्यन्तरिक्षस्थितः स्वयम्॥६४॥&lt;br&gt;&#xA;किङ्करान्प्रेषयामास सम्मोहाय पितुर्मुदा ॥&lt;br&gt;&#xA;वसन्तं कोकिलालीश्च गन्धवातं मनोहरम् ॥ ६५ ॥&lt;br&gt;&#xA;नियुज्याभ्यन्तरं गत्वा तद्विकारं चकार ह ॥&lt;br&gt;&#xA;पुंस्कोकिलः कलं रावमुवाच तत्समीपतः॥।&lt;br&gt;&#xA;षट्पदः सुन्दरं सूक्ष्मं जुगुञ्जे पुरतः स्थितः॥&lt;br&gt;&#xA;शश्वद्ववौ गन्धवहो मन्दोऽतिशीतलः प्रिये ॥ ६७ ॥&lt;br&gt;&#xA;सततं मुदितस्तत्र बभ्राम च मधुः स्वयम् ॥&lt;br&gt;&#xA;पुलकाञ्चितसर्वाङ्गो बभूव जगतां विधिः ॥ ६८ ॥&lt;br&gt;&#xA;ददर्श मोहिनी भावं प्रहस्य च पुनः पुनः ॥&lt;br&gt;&#xA;अतीव वक्रनयना कामास्त्रहतचेतना ॥ ६९॥&lt;br&gt;&#xA;विधाता बुबुधे सर्वं सर्वबन्धनिबन्धनम्॥&lt;br&gt;&#xA;नियन्तुं न मनः शक्तः सस्मार श्रीहरिं भिया ॥ 4.32.७० ॥&lt;br&gt;&#xA;तुष्टाव मनसा कृष्णं शान्तं हृत्पङ्कजस्थितम् ॥&lt;br&gt;&#xA;द्विभुजं मुरलीहस्तं हरिं पीताम्बरं परम् ॥ ७१ ॥&lt;br&gt;&#xA;अतीव कमनीयं च किशोरं स्थिरयौवनम् ॥&lt;br&gt;&#xA;रत्नालङ्कारभूषाढ्यं सस्मितं श्यामसुन्दरम् ॥ ७२ ॥&lt;br&gt;&#xA;ब्रह्मोवाच ॥&lt;br&gt;&#xA;रक्ष रक्ष हरे मां च निमग्नं कामसागरे ॥&lt;br&gt;&#xA;दुष्कीर्तिजलपूर्णे च दुष्पारे बहुसङ्कटे ॥ ७३ ॥&lt;br&gt;&#xA;भक्तिविस्मृतिबीजे च विपत्सोपानदुस्तरे ॥&lt;br&gt;&#xA;अतीव निर्मलज्ञानचक्षुःप्रछन्नकारणे ॥ ७४ ॥&lt;br&gt;&#xA;जन्मोर्मिसङ्घसहिते योषिन्नक्रौघसङ्कुले ॥&lt;br&gt;&#xA;रतिस्रोतःसमायुक्ते गम्भीरे घोर एव च ॥ ७५ ॥&lt;br&gt;&#xA;प्रथमामृतरूपे च परिणामविषालये ॥&lt;br&gt;&#xA;यमालयप्रदेशाय मुक्तिद्वारातिविस्मृते॥७६॥&lt;br&gt;&#xA;बुद्ध्या तरण्या विज्ञानैरुद्धरास्मानतः स्वयम् ॥&lt;br&gt;&#xA;स्वयं च त्वं कर्णधारः प्रसीद मधुसूदन ॥७७॥&lt;br&gt;&#xA;मद्विधाः कतिचिन्नाथ नियोज्या भवकर्मणि॥&lt;br&gt;&#xA;सन्ति विश्वेश विधयो हे विश्वेश्वर माधव ॥ ७८ ॥&lt;br&gt;&#xA;न कर्मक्षेत्रमेवेदं ब्रह्मलोकोऽयमीप्सितः ॥&lt;br&gt;&#xA;तथापि नः स्पृहा कामे त्वद्भक्तिव्यवधायके॥७९ ॥&lt;br&gt;&#xA;हे नाथ करुणासिन्धो दीनबन्धो कृपां कुरु ॥&lt;br&gt;&#xA;त्वं महेश महाज्ञाता दुःस्वप्नं मां न दर्शय ॥ 4.32.८० ॥&lt;br&gt;&#xA;इत्युक्त्वा जगतां धाता विरराम सनातनः ॥&lt;br&gt;&#xA;ध्यायन्ध्यायं मत्पदाब्जं शश्वत्सस्मार मामिति ॥ ८१ ॥&lt;br&gt;&#xA;ब्रह्मणा च कृतं स्तोत्रं भक्तियुक्तश्च यः पठेत् ॥&lt;br&gt;&#xA;स चैवाकर्ण्य विषये न निमग्नो भवेद्ध्रुवम् ॥ ८२ ॥&lt;br&gt;&#xA;मम मायां विनिर्जित्य सञ्ज्ञानं लभते ध्रुवम् ॥&lt;br&gt;&#xA;इह लोके भक्तियुक्तो मद्भक्तप्रवरो भवेत् ॥ ८३ ॥&lt;br&gt;&#xA;॥ इति श्रीब्रह्मवैवर्ते महापुराणे श्रीकृष्णजन्मखण्डे नारायणनारदसंवादे ब्रह्ममोहिनीसंवादे द्वात्रिंशोऽध्यायः ॥ ३२ ॥&lt;/p&gt;</description>
    </item>
    <item>
      <title>०३३</title>
      <link>https://vishvAsa.github.io/purANam_vaiShNavam/brahma-vaivarta-purANam/04/033/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/033/</guid>
      <description>&lt;p&gt;श्रीकृष्ण उवाच ॥&lt;br&gt;&#xA;कृत्वा ब्रह्मा हरेः स्तोत्रं तस्थौ तस्याः समीपतः ॥&lt;br&gt;&#xA;मनोमत्तगजेन्द्रं च कामासक्तं निवारयन् ॥ १ ॥&lt;br&gt;&#xA;दिव्यज्ञानाङ्कुशे नैव मया दत्तेन राधिके ॥&lt;br&gt;&#xA;उवाच मोहिनी तं च परिहासपरं वचः ॥ २ ॥&lt;br&gt;&#xA;मोहिन्युवाच ॥ इङ्गितेनैव नारीणां सद्यो मत्तं भवेन्मनः ॥&lt;br&gt;&#xA;करोत्याकृष्य सम्भोगं यः स एवोत्तमो विभो ॥ ३ ॥&lt;br&gt;&#xA;ज्ञात्वा स्फुटमभिप्रायं नार्या सम्प्रेषितो हि यः ॥&lt;br&gt;&#xA;पश्चात्करोति शृङ्गारं पुरुषः स च मध्यमः ॥ ४ ॥&lt;br&gt;&#xA;पुनःपुनः प्रेषितश्च स्त्रिया कामार्तया च यः ॥&lt;br&gt;&#xA;तया न लिप्तो रहसि स क्लीबो न पुमानहो ॥५॥&lt;br&gt;&#xA;गृही तपस्वी कामी वा त्यजेत्स्त्रियमुपस्थिताम् ॥&lt;br&gt;&#xA;व्रजेत्परत्र नरकमपूज्यश्च भवेदिह ॥६॥&lt;br&gt;&#xA;नष्टश्रीर्भ्रष्टरूपश्च भ्रष्टबुद्धिर्भवेद् ध्रुवम्॥&lt;br&gt;&#xA;स सद्यः क्लीबतां याति ब्रह्मञ्छापेन योषितः॥७॥&lt;br&gt;&#xA;उत्तिष्ठ जगतीनाथ पारं कुरु स्मरार्णवे ॥&lt;br&gt;&#xA;निमग्नां दुस्तरे घोरे कर्णधार भयानके ॥८॥&lt;br&gt;&#xA;अतीव निर्जनस्थाने सर्वजन्तुविवर्जिते ॥&lt;br&gt;&#xA;सुगन्धिवायुना रम्ये पुंस्कोकिलरुतश्रुते ॥ ९ ॥&lt;br&gt;&#xA;सततं त्वन्मनस्कां मां दासीं जन्मनि जन्मनि ॥&lt;br&gt;&#xA;क्रीणीहि रतिपण्येनामूल्यरत्नेन सत्वरम् ॥4.33.१० ॥&lt;br&gt;&#xA;इत्युक्त्वा मोहिनी सद्यो जगत्स्रष्टुश्च ब्रह्मणः ॥&lt;br&gt;&#xA;विचकर्ष वरं वस्त्रं सस्मिता कामविह्वला ॥ ११ ॥&lt;br&gt;&#xA;विज्ञाय समयं धाता तामुवाच भयातुरः ॥&lt;br&gt;&#xA;पीयूषतुल्यं वचनं वरं विनयपूर्वकम् ॥ १२ ॥&lt;br&gt;&#xA;ब्रह्मोवाच ॥&lt;br&gt;&#xA;शृणु मोहिनि मद्वाक्यं सत्यसारं हितं स्फुटम् ॥&lt;br&gt;&#xA;न कुरु त्वं च त्रैलोक्ये स्त्रीजातीनामपत्रपाम् ॥ १३ ॥&lt;br&gt;&#xA;त्यज मामम्बिके पुत्रं वृद्धं निष्काममेव च ॥&lt;br&gt;&#xA;त्वत्कर्मयोग्यरसिकं युवानं पश्य सुस्मिते ॥ १४ ॥&lt;br&gt;&#xA;निषेकाल्लभते पत्नी गुरुं भर्तुः शुभाशुभम् ॥&lt;br&gt;&#xA;मन्त्रशिल्पमपत्यं च सर्वमेतन्न यत्नतः ॥ १५ ॥&lt;br&gt;&#xA;त्वया सह मम रते निबन्धो नास्ति सुव्रते ॥&lt;br&gt;&#xA;क्षुद्रं महद्वा यत्कर्म सर्वदैवनिबन्धकम् ॥१६॥&lt;br&gt;&#xA;इत्युक्तवन्तं ब्रह्माणं स्मरन्तं मत्पदाम्बुजम्॥&lt;br&gt;&#xA;विचकर्ष पुनर्वेश्या कामेन हतचेतना ॥१७॥&lt;br&gt;&#xA;एतस्मिन्नन्तरे शीघ्रं स्थानं तत्सुमनोहरम्॥&lt;br&gt;&#xA;आजग्मुर्मुनयः सर्वे ज्वलन्तो ब्रह्मतेजसा ॥१८॥&lt;br&gt;&#xA;अत्रिः पुलस्त्यः पुलहो वसिष्ठः क्रतुरङ्गिराः॥&lt;br&gt;&#xA;भृगुर्मरीचिः कपिलो वोढुः पञ्चशिखो रुचिः ॥ १९ ॥&lt;br&gt;&#xA;आसुरिश्च प्रचेताश्च स्वयं शुक्रो बृहस्पतिः ॥&lt;br&gt;&#xA;उतथ्यः करकः कण्वः कश्यपो गौतमस्तथा ॥ 4.33.२० ॥&lt;br&gt;&#xA;सनकश्च सनन्दश्च कर्दमश्च सनातनः ॥&lt;br&gt;&#xA;सनत्कुमारो भगवान्योगिनां परमो गुरुः ॥ २१ ॥&lt;br&gt;&#xA;शातातपः पिप्पलश्च शङ्कुः शुक्रः पराशरः ॥&lt;br&gt;&#xA;मार्कण्डेयो लोमशश्च मृकण्डुश्च्यवनस्तथा ॥ २२ ॥&lt;br&gt;&#xA;दुर्वासाश्च जरत्कारुरास्तीकश्च विभाण्डकः ॥&lt;br&gt;&#xA;ऋष्यशृङ्गो भरद्वाजो वामदेवश्च कौशिकः ॥ २३ ॥&lt;br&gt;&#xA;दृष्ट्वैतांश्च तपोनिष्ठानागतांश्च मुनीश्वरान् ॥&lt;br&gt;&#xA;तत्याज मोहिनी शीघ्रं व्रीडया कमलोद्भवम् ॥ २४ ॥&lt;br&gt;&#xA;तत्रोवास जगद्धाता तद्धामपार्श्वतश्च सा ॥&lt;br&gt;&#xA;प्रणेमुर्मुनयस्तं च भक्तिनम्रात्मकन्धराः ॥ २५ ॥&lt;br&gt;&#xA;आशिषं युयुजे ब्रह्मा वासयामास तान्विभुः ॥&lt;br&gt;&#xA;तेषु मध्ये प्रजज्वाल यथा तारासु चन्द्रमाः ॥ २६ ॥&lt;br&gt;&#xA;पप्रच्छुर्मुनयो देवं कथमेषा तवान्तिके॥&lt;br&gt;&#xA;स्वर्वेश्यानां च प्रवरा मोहिनीत्येवमेव च ॥ २७ ॥&lt;br&gt;&#xA;श्रुत्वा मुनीनां वचनमुवाच तान्प्रजापतिः ॥&lt;br&gt;&#xA;स्त्रीजातीनां च वचनं लज्जाच्छादनमेव च ॥ २८ ॥&lt;br&gt;&#xA;॥ ब्रह्मोवाच ॥&lt;br&gt;&#xA;अपूर्वं नृत्यगीतं च चिरं कृत्वा शुभावहा ॥&lt;br&gt;&#xA;उवासेयं परिश्रान्ता यथा कन्या पितुः पुरः ॥&lt;br&gt;&#xA;इत्युक्त्वा जगतां धाता जहास मुनि संसदि ॥ २९ ॥&lt;br&gt;&#xA;जहसुर्मुनयः सर्वे सर्वज्ञास्तत्र राधिके ॥&lt;br&gt;&#xA;सर्वं रहस्यं विज्ञाय जगत्स्रष्टुश्च मानसम् ॥ 4.33.३० ॥&lt;br&gt;&#xA;सद्यश्चुकोप कुलटा हास्यव्याजेन संसदि ॥&lt;br&gt;&#xA;सर्वाङ्गकम्पमाना सा कुलटा कुटिलानना ॥ ३१ ॥&lt;br&gt;&#xA;रक्तपङ्कजनेत्रा च कोपप्रस्फुरिताधरा ॥&lt;br&gt;&#xA;उत्थाय च सभामध्ये तेषां च पुरतः स्थिता ॥&lt;br&gt;&#xA;सम्बोध्योवाच ब्रह्माणं मृत्युकन्या यथा रुषा ॥ ३२ ॥&lt;br&gt;&#xA;मोहिन्युवाच ॥&lt;br&gt;&#xA;अये ब्रह्मञ्जगन्नाथ वेदकर्ता त्वमेव च ॥ ३३ ॥&lt;br&gt;&#xA;किं वा वेदप्रणिहितं कर्म किं तद्विपर्ययम् ॥&lt;br&gt;&#xA;विचारं मनसा स्वेन कुरु वेदविदां गुरो ॥ ३४ ॥&lt;br&gt;&#xA;स्वकन्यायां यत्स्पृहा स कथं हससि नर्तकीम् ॥&lt;br&gt;&#xA;निर्मिताऽहमीश्वरेण स्वर्वेश्या सर्वगामिनी ॥ ३५॥&lt;br&gt;&#xA;सतां कर्म विरुद्धं यत्तदत्यन्तविडम्बनम् ॥&lt;br&gt;&#xA;दासीतुल्यां विनीतां च दैवेन शरणागताम् ॥ ३६ ॥&lt;br&gt;&#xA;यतो हससि गर्वेण ततोऽपूज्यो भवाचिरम् ॥&lt;br&gt;&#xA;अचिराद्दर्पभङ्गं ते करिष्यति हरिः स्वयम् ॥ ३७ ॥&lt;br&gt;&#xA;निबोध वचनं ब्रह्मन्वेश्यायाश्च तु साम्प्रतम् ॥&lt;br&gt;&#xA;तवैव वचनं स्तोत्रं गृह्णाति यो नरः सदा ॥ ३८ ॥&lt;br&gt;&#xA;भविता तस्य विघ्नश्च स यास्यत्युपहास्यताम् ॥&lt;br&gt;&#xA;भविता वार्षिकी पूजा देवतानां युगेयुगे ॥ ३९ ॥&lt;br&gt;&#xA;तव माघ्यां च सङ्क्रान्त्यां न भविष्यति सा पुनः ॥&lt;br&gt;&#xA;कल्पान्तरेऽत्र कल्पे वा देहे देहान्तरेऽत्र वा ॥ 4.33.४० ॥&lt;br&gt;&#xA;पुनः पूजा न भविता या गता सा गतैव च ॥&lt;br&gt;&#xA;इत्युक्त्वा मोहिनी शीघ्रं जगाम मदनालयम् ॥ ४१ ॥&lt;br&gt;&#xA;तेन सार्द्धं रतिं कृत्वा बभूव विज्वरा पुनः ॥&lt;br&gt;&#xA;पश्चात्सा चेतनां प्राप्य विललाप भृशं पुनः ॥ ४२ ॥&lt;br&gt;&#xA;अयं कथं मया शप्तो जगद्विधिरतिप्रियः ॥&lt;br&gt;&#xA;स्वर्वेश्यायां गतायां च मुनयो दुःखिता भृशम् ॥ ४३ ॥&lt;br&gt;&#xA;स्वयं विधाता जगतां चकम्पे नतकन्धरः ॥&lt;br&gt;&#xA;उपायं मुनयस्तस्मै ददुः कल्याणकारिणः ॥ ४४ ॥&lt;br&gt;&#xA;शरणं व्रज वैकुण्ठमित्युक्त्वा ते गृहान्ययुः ॥&lt;br&gt;&#xA;ब्रह्मा जगाम शरणं मम मूर्त्यन्तरं परम् ॥ ४५ ॥&lt;br&gt;&#xA;शान्तं तं कमलाकान्तं श्यामं नारायणाभिधम्॥&lt;br&gt;&#xA;गत्वा विषष्णवदनः प्रणम्य च चतुर्भुजम् ॥ ४६ ॥&lt;br&gt;&#xA;तत्रोवास जगत्कर्ता नातिदूरे समीपतः ॥&lt;br&gt;&#xA;रहस्यं कथयामास शुष्ककण्ठोष्ठतालुकः ॥ ४७ ॥&lt;br&gt;&#xA;दीनबन्धुं दयासिन्धुं विपत्तारणकारणम् ॥&lt;br&gt;&#xA;श्रुत्वा रहस्यं तत्सर्वं प्रहस्योवाच तं विभुः ॥&lt;br&gt;&#xA;सत्यं सारं हितं वाक्यं जगतां च सुखावहम् ॥ ४८ ॥&lt;br&gt;&#xA;श्रीनारायण उवाच ॥&lt;br&gt;&#xA;स्वयं त्वं वेदविदसि विदुषां च गुरोर्गुरुः ॥ ४९ ॥&lt;br&gt;&#xA;त्वया कृतं च यत्कर्म इह केन न तत्कृतम् ॥&lt;br&gt;&#xA;स्त्रीजातिः प्रकृतेरंशा जगतां बीजरूपिणी ॥ 4.33.५० ॥&lt;br&gt;&#xA;स्त्रीणां विडम्बनेनैव प्रकृतेश्च विडम्बनम् ॥&lt;br&gt;&#xA;न तद्भारतवर्षं च पुण्यक्षेत्रमनुत्तमम् ॥ ५१ ॥&lt;br&gt;&#xA;क्रीडाक्षेत्रे ब्रह्मलोके कस्तवेन्द्रियनिग्रहः ॥&lt;br&gt;&#xA;यदि तद्भारते दैवात्कामिनी समुपस्थिता ॥ ५२ ॥&lt;br&gt;&#xA;स्वयं रहसि कामार्ता न सा त्याज्या जितेन्द्रियैः ॥&lt;br&gt;&#xA;त्यक्त्वा परत्र नरकं व्रजेदतिविडम्बितः ॥ ५३ ॥&lt;br&gt;&#xA;भवेदेव हि दुःखार्ता शापं दद्याच्च तं ध्रुवम् ॥&lt;br&gt;&#xA;विहाय स्वकलत्रं च यो गृह्णाति परस्त्रियम् ॥ ५४ ॥&lt;br&gt;&#xA;लोभात्कामसुखाद्वाऽपि सोऽधमो नात्र संशयः ॥&lt;br&gt;&#xA;पातयित्वा स च पतेद्दश पूर्वान्दशापरान् ॥ ५५ ॥&lt;br&gt;&#xA;त्यक्त्वा स्वस्वामिनं या च परं गच्छति कामतः ॥&lt;br&gt;&#xA;न पुमान्न च वेश्या च कुलस्त्री तत्र दुष्यति ॥ ॥ ५६ ॥&lt;br&gt;&#xA;उपायेन च या साध्यं करोति परपूरुषम् ॥&lt;br&gt;&#xA;तिष्ठत्येवान्धकूपे सा यावच्चन्द्रदिवाकरौ ॥ ५७ ॥&lt;br&gt;&#xA;स्वर्वेश्या च दिवं याति सततं कुलधर्मतः ॥&lt;br&gt;&#xA;ध्रुवं भवेत्सोऽपराधी तस्या अप्यवमानतः ॥ ५८ ॥&lt;br&gt;&#xA;तमुपायं करिष्यामि शप्तो यत्र विशुद्ध्यति ॥&lt;br&gt;&#xA;क्षणं तिष्ठ जगन्नाथ पापिनश्च भवार्णवे ॥ ५९ ॥&lt;br&gt;&#xA;एतस्मिन्नन्तरे कश्चिदाजगाम हरेः पुरः ॥&lt;br&gt;&#xA;द्वारपालः शीघ्रगामीत्युवाच नतकन्धरः ॥ 4.33.६० ॥&lt;br&gt;&#xA;द्वारपाल उवाच ॥&lt;br&gt;&#xA;अन्यब्रह्माण्डाधिपतिर्ब्रह्मा दशमुखः स्वयम् ॥&lt;br&gt;&#xA;द्वारे तिष्ठन्महाभक्तस्त्वां द्रष्टुं स्वयमागतः॥ ६१ ॥&lt;br&gt;&#xA;द्वारपालवचः श्रुत्वा स चैवानुमतिं ददौ ॥&lt;br&gt;&#xA;द्वारपालाज्ञया ब्रह्मा तुष्टावागत्य भक्तितः ॥ ६२॥&lt;br&gt;&#xA;स्तोत्रैरतिविचित्रैश्च चतुर्वक्त्राऽश्रुतैरहो ॥&lt;br&gt;&#xA;स्तुत्वोवासाज्ञया विष्णोः कृत्वा पश्चाच्चतुर्मुखम् ॥ ६३ ॥&lt;br&gt;&#xA;नारायणो द्वारपालानित्युवाच चतुर्भुजान् ॥&lt;br&gt;&#xA;आगन्तुकं जनमपि प्रवेशयत सादरम् ॥ ६४ ॥&lt;br&gt;&#xA;एतस्मिन्नन्तरे तत्र वृन्दावनविनोदिनि ॥&lt;br&gt;&#xA;आजगामातिप्रणतो ब्रह्मा शतमुखः स्वयम् ॥ ॥ ६५ ॥&lt;br&gt;&#xA;दिव्यैः स्तोत्रैश्च तुष्टाव निगूढमतिसुन्दरैः ॥&lt;br&gt;&#xA;स्तुत्वोवास वरैः स्तोत्रैः सर्वेषामश्रुतैरहो ॥ ६६ ॥&lt;br&gt;&#xA;तदनन्तरयोरग्रे भक्तस्य शतमुखः स्वयम् ॥&lt;br&gt;&#xA;जगद्विधौ सभायां च तत्र तिष्ठति तत्क्षणे ॥ ६७ ॥&lt;br&gt;&#xA;आजगामान्यब्रह्माण्डाधिपो ब्रह्मा हरेः पुरः ॥&lt;br&gt;&#xA;सहस्रवदनः श्रीमान्भक्त्या नम्रात्मकन्धरः ॥ ६८ ॥&lt;br&gt;&#xA;स्तुत्वोवास वरैः स्तोत्रैः सर्वेषामश्रुतैरहो ॥&lt;br&gt;&#xA;तं च पप्रच्छ सर्वेषां ब्रह्माण्डानां च ब्रह्मणाम् ॥ ॥ ६९ ॥&lt;br&gt;&#xA;वार्ता विषयिणां चैव सुराणां च क्रमेण च॥&lt;br&gt;&#xA;चतुर्मुखस्य तान्दृष्ट्वा दर्पभङ्गो बभूव ह ॥ 4.33.७० ॥&lt;br&gt;&#xA;आत्मानं विष्णुसदृशं मन्यमानस्य दर्पतः ॥&lt;br&gt;&#xA;अन्यान्न दर्शयामास ब्रह्माण्डस्थान्विधीन्हरिः ॥ ७१ ॥&lt;br&gt;&#xA;दृष्ट्वा च कृपया तत्र मृततुल्यं चतुर्मुखम्॥&lt;br&gt;&#xA;यावन्ति गात्रलोमानि सन्ति नारायणस्य मे॥७२॥&lt;br&gt;&#xA;तत्प्रमाणाश्च ब्रह्माण्डा ब्रह्माणः सन्ति सन्ततम्॥&lt;br&gt;&#xA;नारायणं प्रणम्याशु जग्मुस्ते स्वालयं प्रति॥७३॥&lt;br&gt;&#xA;स मेने विधिरात्मानमत्यल्पविषयाधिपम् ॥&lt;br&gt;&#xA;पप्रच्छ प्रणतं विष्णुर्लज्जानम्रचतुर्मुखम् ॥ ७४ ॥&lt;br&gt;&#xA;वद तत्किमिदं दृष्टं स्वप्नवद्भवताऽधुना ॥&lt;br&gt;&#xA;नारायणवचः श्रुत्वा विधिरित्युक्तवांस्तदा ॥७५॥&lt;br&gt;&#xA;भूतं भव्यं भविष्यं च तव मायासमुद्भवम् ॥&lt;br&gt;&#xA;इत्येवमुक्त्वा स विधिस्तस्थौ संसदि लज्जया ॥&lt;br&gt;&#xA;सर्वान्तर्यामी भगवांस्तस्योपायं विनिर्ममे ॥ ७६ ॥&lt;br&gt;&#xA;इति श्रीब्रह्मवैवर्ते महापुराणे श्रीकृष्णजन्मखण्डे नारायणनारदसंवादे मोहिनीशापब्रह्मदर्पभङ्गो नाम त्रयस्त्रिंशोऽध्यायः ॥ ३३ ॥&lt;/p&gt;</description>
    </item>
    <item>
      <title>०३४</title>
      <link>https://vishvAsa.github.io/purANam_vaiShNavam/brahma-vaivarta-purANam/04/034/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/034/</guid>
      <description>&lt;p&gt;॥ श्रीकृष्ण उवाच ॥ ॥&lt;br&gt;&#xA;एतस्मिन्नन्तरे तत्र शङ्करः समुपस्थितः ॥&lt;br&gt;&#xA;सस्मितो वृषभेन्द्रस्थो विभूतिभूषणः स्वयम् ॥ १ ॥&lt;br&gt;&#xA;व्याघ्रचर्माम्बरधरो नागयज्ञोपवीतकः ॥&lt;br&gt;&#xA;स्वर्णाकारजटाधारमर्धचन्द्रं च सन्दधत् ॥ २ ॥&lt;br&gt;&#xA;त्रिशूलपट्टिशकरो बिभ्रत्खट्वाङ्गमुत्तमम् ॥&lt;br&gt;&#xA;सद्रत्नसाररचितस्वरयन्त्रकरो मुदा ॥ ३ ॥&lt;br&gt;&#xA;वाहनादवरुह्याशु भक्तिनम्रात्मकन्धरः ॥&lt;br&gt;&#xA;प्रणम्य कमलाकान्तं वामे चोवास भक्तितः॥४॥&lt;br&gt;&#xA;आजग्मुर्मुनयः सर्वे सुराः शक्रादयस्तथा॥&lt;br&gt;&#xA;आदित्या वसवो रुद्रा मनवः सिद्धचारणाः ॥ ५ ॥&lt;br&gt;&#xA;पुलकाञ्चितसर्वाङ्गास्तुष्टुवुः पुरुषोत्तमम् ॥&lt;br&gt;&#xA;प्रणम्य तं शिवं सर्वे सुराश्च नम्रकन्धराः॥ ६ ॥&lt;br&gt;&#xA;एतस्मिन्नन्तरे तत्र सङ्गीतं शङ्करो जगौ ॥&lt;br&gt;&#xA;कृत्वाऽतीव सुतालं च स्वरयन्त्रसमन्वितः ॥७ ॥&lt;br&gt;&#xA;आवयोश्च गुणाख्यानं राससम्बन्धि सुन्दरम् ॥&lt;br&gt;&#xA;समयोचितरागेण मनोमोहनकारिणा ॥ ८॥&lt;br&gt;&#xA;यत्र कण्ठैकमानेन चैकतानेन चारुणा॥&lt;br&gt;&#xA;पदभेदविरामेण गुरुणा लघुना क्रमात्॥ ॥ ९ ॥&lt;br&gt;&#xA;गमकेनातिदीर्घेण मदेन मधुरेण च ॥&lt;br&gt;&#xA;भवेऽतिदुर्लभं सृष्टं प्रीत्या स्वेन विनिर्मितम् ॥ 4.34.१० ॥&lt;br&gt;&#xA;पुलकाञ्चितसर्वाङ्गः साश्रुनेत्रः पुनःपुनः ॥&lt;br&gt;&#xA;तदेव श्रुतिमात्रेण मूर्च्छां प्रापुर्विचेतनाः ॥ ११ ॥&lt;br&gt;&#xA;बभूवु रुद्ररूपाश्च मुनयः पुरतः प्रिये ॥&lt;br&gt;&#xA;रुद्ररूपाः सुराः सर्वे विधातृहरिपार्षदाः ॥ १२ ॥&lt;br&gt;&#xA;नारायणश्च लक्ष्मीश्च गायकश्च शिवः स्वयम् ॥&lt;br&gt;&#xA;जलपूर्णं च वैकुण्ठं दृष्ट्वा त्रस्तोऽहमीश्वरि ॥ १३ ॥&lt;br&gt;&#xA;गत्वा मूर्तीर्विनिर्माय सर्वाश्च तादृशीरिति ॥&lt;br&gt;&#xA;तत्स्वरूपास्तदस्त्राश्च तत्स्ववाहनभूषणाः ॥ १४ ॥&lt;br&gt;&#xA;तत्स्वभावास्तन्मनस्कास्तत्तद्विषयमानसाः ॥&lt;br&gt;&#xA;स्थानं निर्माय परितो वैकुण्ठस्य चतुर्दिशि ॥ १५ ॥&lt;br&gt;&#xA;तदधिष्ठातृदेवी च आजगाम स्वमालयम् ॥&lt;br&gt;&#xA;शरीरजा सुराणां सा बभूव सुरनिम्नगा ॥ १६ ॥&lt;br&gt;&#xA;मुक्तिदा च मुमुक्षूणां भक्तानां हरिभक्तिदा ॥&lt;br&gt;&#xA;कोटिजन्मार्जितं पापं विविधं पापिनामहो ॥ १७ ॥&lt;br&gt;&#xA;यस्याश्च स्पर्शवायोश्च सम्पर्केण विनश्यति ॥&lt;br&gt;&#xA;किं वा न जाने प्राणेशि स्पर्शदर्शनयोः फलम् ॥ १८ ॥&lt;br&gt;&#xA;किमुत स्नानजन्यं च कथयामि निरूपणम् ॥&lt;br&gt;&#xA;सर्वतीर्थात्परं पृथ्व्यां पुष्करं परिकीर्तितम् ॥ १९ ॥&lt;br&gt;&#xA;वेदोक्तं च तदेवास्याः कलां नार्हन्ति षोडशीम् ॥&lt;br&gt;&#xA;भगीरथेन चानीता तेन भागीरथी स्मृता ॥ 4.34.२० ॥&lt;br&gt;&#xA;गामागता स्रोतसोंऽशाद्गङ्गा तेन प्रकीर्तिता ॥&lt;br&gt;&#xA;जानुद्वारा पुरा दत्ता जह्नुनाऽऽपीय कोपतः ॥ २१ ॥&lt;br&gt;&#xA;तस्य कन्यास्वरूपा सा जाह्नवी तेन कीर्तिता ॥&lt;br&gt;&#xA;भीष्मः स्वयं वसुर्जातस्तस्यांशात्तेन भीष्मसूः ॥ २२ ॥&lt;br&gt;&#xA;धाराभिस्तिसृभिः स्वर्गं पृथिवीमतलं तथा ॥&lt;br&gt;&#xA;ममाज्ञया च गच्छन्ती तेन त्रिपथगामिनी ॥ २३ ॥&lt;br&gt;&#xA;प्रधानधारया स्वर्गे सा च मन्दाकिनी स्मृता ॥&lt;br&gt;&#xA;योजनायुतविस्तीर्णा प्रस्थे च योजना स्मृता ॥ २४ ॥&lt;br&gt;&#xA;क्षीरतुल्यजला शश्वदत्युत्तुङ्गतरङ्गिणी ॥&lt;br&gt;&#xA;वैकुण्ठाद्ब्रह्मलोकं च ततः स्वर्गं समागता ॥ २५ ॥&lt;br&gt;&#xA;स्वर्गाद्धिमाद्रिमार्गेण पृथिवीमागता मुदा ॥&lt;br&gt;&#xA;सा धाराऽलकनन्दाख्या लवणोदेन मिश्रिता ॥ ॥ २६ ॥&lt;br&gt;&#xA;शुद्धस्फटिकसङ्काशा बहुवेगवती सती ॥&lt;br&gt;&#xA;पापिनां पापशुष्केन्धं दग्धुं पावकरूपिणी ॥ २७ ॥&lt;br&gt;&#xA;अहो सगरवंशेभ्यो निर्वाणमुक्तिदायिनी ॥&lt;br&gt;&#xA;वैकुण्ठगामिगी सा च सोपानरूपिणी वरा ॥२८ ॥&lt;br&gt;&#xA;अतोऽपि मृत्युसमये सतां पुण्यस्वरूपिणाम् ॥&lt;br&gt;&#xA;आदौ पादौ च सन्न्यस्य मुखे तोयं प्रदीयते ॥ २९ ॥&lt;br&gt;&#xA;गङ्गासोपानमारुह्य सन्तो यान्ति निरामयम् ॥&lt;br&gt;&#xA;आब्रह्मलोकं संलङ्घ्य रथस्थाश्च निरापदः ॥ ॥ 4.34.३० ॥&lt;br&gt;&#xA;दैवात्पुरा प्राक्तनेन मग्नं चेत्कृतपातकैः ॥&lt;br&gt;&#xA;लोमप्रमाणवर्षं च मोदन्ते हरिमन्दिरे ॥ ३१ ॥&lt;br&gt;&#xA;ततो भोगो भवेत्तेषां निश्चितं पापपुण्ययोः ॥&lt;br&gt;&#xA;अतिस्वल्पेन कालेन कालव्यूहं च बिभ्रताम् ॥ ३२ ॥&lt;br&gt;&#xA;ततः पुण्यवतां गेहे लब्ध्वा जन्म च भारते ॥&lt;br&gt;&#xA;सम्प्राप्य निश्चलां भक्तिं भवन्ति हरिरूपिणः ॥ ३३ ॥&lt;br&gt;&#xA;मृतद्विजानां देहांश्च दैवाच्छूद्रा वहन्ति चेत् ॥&lt;br&gt;&#xA;पदप्रमाणवर्षं च तेषां च नरके स्थितिः ॥ ३४॥&lt;br&gt;&#xA;ततस्तेषां च साहाय्यं करोति हरिरूपिणी॥&lt;br&gt;&#xA;ददाति मुक्तिं तेभ्योऽपि क्रमेण च कृपामयी॥३५॥&lt;br&gt;&#xA;जन्म पुण्यवतां गेहे कारयित्वा च भारते॥&lt;br&gt;&#xA;स्थलं ददाति वैकुण्ठे निश्चितं जन्मभिस्त्रिभिः ॥ ३६ ॥&lt;br&gt;&#xA;यात्रां कृत्वा तु यः शुद्धौ स्नातुं याति सुरेश्वरीम् ॥&lt;br&gt;&#xA;पदप्रमाणवर्षं च वैकुण्ठे मोदते ध्रुवम् ॥ ३७ ॥&lt;br&gt;&#xA;गङ्गां प्राप्यानुषङ्गेण स्नाति चेत्समलो नरः ॥&lt;br&gt;&#xA;मुच्यते सर्वपापेभ्यः पुनर्यदि न लिप्यते ॥ ३८ ॥&lt;br&gt;&#xA;कलौ पञ्च सहस्राब्दं स्थितिस्तस्याश्च भारते ॥&lt;br&gt;&#xA;तस्यां च विद्यमानायां कः प्रभावः कलेरहो ॥ ३९ ॥&lt;br&gt;&#xA;कलौ दशसहस्राणि वर्षाणि प्रतिमा मम॥&lt;br&gt;&#xA;तिष्ठन्ति च पुराणानि प्रभावस्तत्र कः कलेः ॥ 4.34.४० ॥&lt;br&gt;&#xA;अतलं याति या धारा सा च भोगवती स्मृता ॥&lt;br&gt;&#xA;पयःफेननिभा शश्वदतिवेगवती सदा ॥ ४१ ॥&lt;br&gt;&#xA;आकरामूल्यरत्नानां मणीन्द्राणां च सन्ततम् ॥&lt;br&gt;&#xA;नागकन्याश्च यत्तीरे क्रीडन्ति स्थिरयौवनाः ॥ ४२ ॥&lt;br&gt;&#xA;स्वयं देवी च वैकुण्ठं वेष्टयित्वा च सन्ततम् ॥&lt;br&gt;&#xA;सहस्रयोजना प्रस्थे दैर्घ्ये च लक्षयोजना ॥ ४३ ॥&lt;br&gt;&#xA;अस्या विनाशः प्रलये नास्त्येव दुहितुर्मम ॥&lt;br&gt;&#xA;नानारत्नाकरं दिव्यं तत्तीरं सुमनोहरम् ॥ ४४ ॥&lt;br&gt;&#xA;इत्येवं कथितं सर्वं जाह्नवीजन्म पुण्यदम् ॥&lt;br&gt;&#xA;ब्रह्मणश्च प्रतीकारो मोहिनीशापता शृणु ॥ ४५ ॥&lt;br&gt;&#xA;इति श्रीब्रह्मवैवर्ते महापुराणे श्रीकृष्णजन्मखण्डे नारायणनारदसंवादे जाह्नवीजन्मप्रस्तावो नाम चतुस्त्रिंशोऽध्यायः॥ ॥ ३४ ॥&lt;/p&gt;</description>
    </item>
    <item>
      <title>०३५</title>
      <link>https://vishvAsa.github.io/purANam_vaiShNavam/brahma-vaivarta-purANam/04/035/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/035/</guid>
      <description>&lt;p&gt;॥ श्रीकृष्ण उवाच ॥&lt;br&gt;&#xA;नारायणश्च ब्रह्माणमुवाच कृपया पुनः ॥&lt;br&gt;&#xA;दृष्ट्वा गङ्गां च सर्वे तां मम मायां च मेनिरे ॥ १ ॥ ॥&lt;br&gt;&#xA;॥ श्रीनारायण उवाच ॥&lt;br&gt;&#xA;उत्तिष्ठ गच्छ भद्रं ते भविष्यति चतुर्मुख ॥&lt;br&gt;&#xA;अत्र स्नात्वाऽभिशप्तस्त्वं पूतो भव ममाज्ञया॥२॥&lt;br&gt;&#xA;त्वं चेत्सत्यं स्वयं पूतः स्पर्शं वाञ्छन्ति तानि ते ॥&lt;br&gt;&#xA;वैष्णवेशस्य तीर्थानि सर्वाणि सततं मुने॥३॥&lt;br&gt;&#xA;तथापि शापमुक्तस्त्वमत्र प्रकृतिहेलनात् ॥&lt;br&gt;&#xA;अहङ्कारश्च सर्वेषां पापबीजममङ्गलम् ॥ ४ ॥&lt;br&gt;&#xA;शीघ्रं त्वं गच्छ गोलोकं ममालयं परात्परम् ॥&lt;br&gt;&#xA;प्रकृत्यंशां मङ्गलदां तत्र प्राप्स्यसि भारतीम् ॥ ५ ॥&lt;br&gt;&#xA;प्रकृतिं भज कल्याण सृष्टिबीजस्वरूपिणीम् ॥&lt;br&gt;&#xA;अहो कल्पान्तपर्यन्तं तपस्तप्तं त्वयाऽधुना॥६॥&lt;br&gt;&#xA;तव मन्त्रं न गृह्णन्ति केऽपि वेश्याऽभिशापतः ॥&lt;br&gt;&#xA;यदन्यदेवपूजायां तव पूजा भविष्यति ॥ ७ ॥&lt;br&gt;&#xA;त्वमेव जगतां धाता स्वात्मारामश्च योषितः ॥&lt;br&gt;&#xA;सर्वरूपी च पूजः च सर्वदेहेषु सर्वतः ॥ ८ ॥&lt;br&gt;&#xA;तदा ममाज्ञया ब्रह्मा स्नात्वा च जाह्नवीजले ॥&lt;br&gt;&#xA;शीघ्रं जगाम गोलोकं मां प्रणम्य जगद्गुरुः ॥ ९ ॥&lt;br&gt;&#xA;ते देवा मुनयः सर्वे प्रजग्मुः स्वालयं मुदा ॥&lt;br&gt;&#xA;सुनिर्मलं मम यशो गायन्तश्च पुनःपुनः ॥ 4.35.१० ॥&lt;br&gt;&#xA;विधिरागत्य गोलोकं सम्प्राप्य भारतीं सतीम् ॥&lt;br&gt;&#xA;सर्वविद्याधिदेवीं तां मद्वक्त्राब्जविनिर्मिताम् ॥११ ॥&lt;br&gt;&#xA;वागीश्वरीं च सम्प्राप्य ब्रह्मा प्रमुदितः स्वयम् ॥&lt;br&gt;&#xA;कामास्त्राणां च व्यापारमनुमेने स्वयं विभुः॥१२॥&lt;br&gt;&#xA;तत आगत्य मां नत्वा प्राप्य त्रैलोक्यमोहिनीम् ॥&lt;br&gt;&#xA;क्रीडां चकार भगवान्स्थानेस्थानेऽतिनिर्जने॥१३॥&lt;br&gt;&#xA;रतिं चिरतरं कृत्वा विरराम स्वयं विधिः ॥&lt;br&gt;&#xA;वागीश्वरीमुवाचेदं त्वं वै ब्रह्मा च कर्मणा ॥ १४ ॥&lt;br&gt;&#xA;काचित्स्वकर्मणा साध्वी पूज्या च स्थिरयौवना ॥&lt;br&gt;&#xA;तवैव कर्मयोगं च युवानं पश्य सुन्दरि ॥ १५ ॥&lt;br&gt;&#xA;विदग्धाया विदग्धेन सङ्गमो गुणवान्भवेत् ॥&lt;br&gt;&#xA;जरातुरोऽहं वृद्धश्च तपस्वी वैष्णवो द्विजः ॥ १६ ॥&lt;br&gt;&#xA;अस्वतन्त्रः पराधीनः का रतिः पुंश्चलीषु मे ॥&lt;br&gt;&#xA;आजगाम ब्रह्मलोकं पुनरेव निजालयम् ॥ १७ ॥&lt;br&gt;&#xA;ददृशुब्रर्ह्मलोकस्थास्तां देवीं कौतुकान्विताः ॥&lt;br&gt;&#xA;अतीव सुन्दरीं रम्यां शुभ्रवर्णां च सस्मिताम् ॥ १८ ॥&lt;br&gt;&#xA;शरच्छीतांशुवदनां शरत्पङ्कजलोचनाम् ॥&lt;br&gt;&#xA;पक्वबिम्बप्रभामुष्टदीप्तौष्ठाधरपल्लवाम् ॥१९॥&lt;br&gt;&#xA;मुक्तापङ्क्तिविनिन्द्यैकदन्तपङ्क्तिमनोहराम्॥&lt;br&gt;&#xA;रत्नकेयूरवलयरत्ननूपुरशोभिताम् ॥ 4.35.२० ॥&lt;br&gt;&#xA;रत्नकुण्डलयुग्मेन कर्णमूलविराजिताम् ॥&lt;br&gt;&#xA;रत्नेन्द्रसारहारेण वक्षःस्थलसमुज्ज्वलाम् ॥ २१ ॥&lt;br&gt;&#xA;वह्निशुद्धांशुकं सूक्ष्मं बिभ्रतीं नवयौवनाम् ॥&lt;br&gt;&#xA;अतीव कमनीयां च पीनश्रोणिपयोधराम् ॥ २२ ॥&lt;br&gt;&#xA;वीणापुस्तकहस्तां च व्याख्यामुद्राकरां वराम् ॥&lt;br&gt;&#xA;ते च निर्मञ्छनं कृत्वा चक्रुः परममङ्गलम् ॥ २३ ॥&lt;br&gt;&#xA;पुरीं प्रवेशयामासुर्ब्रह्माणं भारतीं मुदा ॥&lt;br&gt;&#xA;ब्रह्मा तया सह क्रीडां चकार स दिवानिशम् ॥ २४ ॥&lt;br&gt;&#xA;अतीव सुखसम्भोगे निमग्नः सततं मुदा ॥&lt;br&gt;&#xA;गूढे सर्वपुराणेषु किं पुनः श्रोतुमिच्छसि ॥ २९ ॥&lt;br&gt;&#xA;॥श्रीनारायण उवाच ॥&lt;br&gt;&#xA;प्राणेशवचनं श्रुत्वा प्रहस्य परमेश्वरी ॥&lt;br&gt;&#xA;भूयोऽपि परिपप्रच्छ कौतुकान्मानसं पुरा ॥ २६ ॥&lt;br&gt;&#xA;श्रीराधिकोवाच ॥&lt;br&gt;&#xA;ब्रह्मा कथं न जग्राह वेश्यां स्वयमुपस्थिताम् ॥&lt;br&gt;&#xA;न कर्मक्षेत्रे रहसि फलदाता च कर्मणाम् ॥ २७ ॥&lt;br&gt;&#xA;उपस्थितायास्त्यागे च महान्दोषो हि योषितः ॥&lt;br&gt;&#xA;ज्ञात्वा देवो विधाता स कथं तत्याज मोहिनीम् ॥ २८ ॥&lt;br&gt;&#xA;श्रीनारायण उवाच ॥&lt;br&gt;&#xA;राधिकावचनं श्रुत्वा प्रहस्य मधुसूदनः ॥&lt;br&gt;&#xA;पाद्मकल्पस्य वृत्तान्तमुवाच परमेश्वरीम् ॥ २९ ॥&lt;br&gt;&#xA;श्रीकृष्ण उवाच॥&lt;br&gt;&#xA;शृणु कान्ते प्रवक्ष्यामि पुरावृत्तान्तमीप्सितम् ॥&lt;br&gt;&#xA;अकथ्यं गोपनीयं च महतामभिनिन्दितम् ॥ 4.35.३० ॥&lt;br&gt;&#xA;एकदा च प्रजाः स्रष्टुं विधाता प्रेरितो मया ॥&lt;br&gt;&#xA;ससर्ज मनसा पुत्राञ्ज्वलतो ब्रह्मतेजसा॥ ३१ ॥&lt;br&gt;&#xA;सनकं च सनन्दं च सनातनमनुत्तमम् ॥&lt;br&gt;&#xA;सनत्कुमारं वोढुं च कविं पञ्चशिखं विभुम् ॥३२ ॥&lt;br&gt;&#xA;असितं कपिलं सिद्धं सिद्धान्मम कुलोद्भवान्॥&lt;br&gt;&#xA;तान्नग्नान्पञ्चवर्षीयान्पिता स्रष्टुं जगाद ह॥ ३३ ॥&lt;br&gt;&#xA;प्रजाः स्रष्टुं प्रेरकं च जनकं तेऽवमन्य च ॥&lt;br&gt;&#xA;प्रजग्मुस्तपसे तूर्णं ममार्चनपरायणाः ॥ ३४ ॥&lt;br&gt;&#xA;तदा रुष्टो जगद्धाता पुनः पुत्रान्विनिर्ममे ॥&lt;br&gt;&#xA;रुद्रानेकादश वरान्रुदतो भीमविग्रहान् ॥ ३५ ॥&lt;br&gt;&#xA;तस्मिन्प्रयुज्य तरसा पुनः पुत्रान्विनिर्ममे ॥&lt;br&gt;&#xA;योगी योगेन मां ध्यात्वा स्वात्मारामः स्वविग्रहे ॥ ३६ ॥&lt;br&gt;&#xA;वसिष्ठं पुलहं चैव क्रतुमङ्गिरसं तथा ॥&lt;br&gt;&#xA;भृगुमत्रिं पुलस्त्यं च दक्षं कर्दममेव च ॥ ३७ ॥&lt;br&gt;&#xA;मरीचिं च विनिर्माय प्रजाः स्रष्टुं नियुज्य च ॥&lt;br&gt;&#xA;प्रहृष्टमानसः पुत्रं कन्यैका च ससर्ज ह ॥ ३८ ॥&lt;br&gt;&#xA;कृष्णस्य कामिनः पुत्रः कामदेवो बभूव ह ॥&lt;br&gt;&#xA;कन्या षोडशवर्षीया रत्नभूषणभूषिता ॥ ३९ ॥&lt;br&gt;&#xA;उवाच पुत्रं स विधिः सुदीप्तं पुरतः स्थितम् ॥&lt;br&gt;&#xA;दुर्निवार्यं मत्कलांशं स्वात्मारामं मनोहरम् ॥ 4.35.४० ॥&lt;br&gt;&#xA;ब्रह्मोवाच ॥&lt;br&gt;&#xA;स्त्रीपुंसोः क्रीडनार्थाय मुदा त्वं च विनिर्मितः ॥&lt;br&gt;&#xA;हृष्टियोगेन सर्वेषामधिष्ठानं करिष्यसि ॥ ४१ ॥&lt;br&gt;&#xA;सम्मोहनं समुद्वेगं बीजस्तम्भितकारणम् ॥&lt;br&gt;&#xA;उन्मत्तबीजं ज्वलदं शश्वच्चेतनहारकम् ॥ ४२ ॥&lt;br&gt;&#xA;प्रगृह्यैतान्मया दत्तान्सर्वान्सम्मोहनं कुरु ॥&lt;br&gt;&#xA;दुर्निवार्यो मम वराद्भव वत्स भवेषु च ॥ ४३ ॥&lt;br&gt;&#xA;बाणान्दत्त्वैवमुक्त्वा च प्रहृष्टश्च जगद्विधिः ॥&lt;br&gt;&#xA;दृष्ट्वोवाच दुहितरं वरं दातुं समुद्यतः ॥ ४४॥&lt;br&gt;&#xA;एतस्मिन्नन्तरे कामो मनसाऽऽलोच्य मन्त्रणाम् ॥&lt;br&gt;&#xA;कर्तुं शस्त्रपरीक्षां च बाणांश्चिक्षेप ब्रह्मणि ॥ ४५ ॥&lt;br&gt;&#xA;मन्त्रपूतैश्च बाणैश्च दुर्वार्यैः स्मरणेन च ॥&lt;br&gt;&#xA;अतिविद्धो महायोगी मूर्च्छितो हतचेतनः॥ ४६ ॥&lt;br&gt;&#xA;क्षणेन चेतनां प्राप्य ददर्शाग्रे च कन्यकाम् ॥&lt;br&gt;&#xA;तां सम्भोक्तुं मनश्चक्रे सा दुद्राव भिया सती ॥ ४७ ॥&lt;br&gt;&#xA;दृष्ट्वा पश्चाच्च पितरं धावन्तं हतचेतनम् ॥&lt;br&gt;&#xA;जगाम शरणं शीघ्रं भ्रातॄणां च तपस्विनाम् ॥ ४८ ॥&lt;br&gt;&#xA;ते तां समीपे संस्थाप्य तमूचुः पितरं क्रुधा ॥&lt;br&gt;&#xA;हितं तथ्यं च वेदोक्तं नीतिसारं परं वचः ॥ ४९ ॥&lt;br&gt;&#xA;ऋषय ऊचुः ॥&lt;br&gt;&#xA;अहो किमेतज्जनक कर्म तेऽतिविगर्हितम् ॥&lt;br&gt;&#xA;नीचानां चरितं यत्तत्करोषि त्वं जगद्विधे ॥ 4.35.५० ॥&lt;br&gt;&#xA;पश्यन्ति सततं सन्तः प्रसूमिव परस्त्रियम् ॥&lt;br&gt;&#xA;ये ते सर्वत्र पूज्याश्च परत्रेह जितेन्द्रियाः ॥५१ ॥&lt;br&gt;&#xA;त्वं स्वयं वेदकर्ता च कन्यां सम्भोक्तुमिच्छसि ॥&lt;br&gt;&#xA;कन्या च मातृवर्गेषु प्रविष्टा च श्रुतौ श्रुता ॥ ५२ ॥&lt;br&gt;&#xA;गुरोः पत्नी राजपत्नी विप्रपत्नी च या सती ॥&lt;br&gt;&#xA;पत्नी च भ्रातृसुतयोर्मित्रपत्नी च तत्प्रसूः ॥ ५३ ॥&lt;br&gt;&#xA;प्रसूः पित्रोस्तथा भ्रातुः पत्नी श्वश्रूः स्वकन्यकाः ॥&lt;br&gt;&#xA;जननी तत्सपत्नी च भगिनी सुरभी तथा ॥ ५४ ॥&lt;br&gt;&#xA;स्वाभीष्टसुरपत्नी च धात्रिकाऽन्नप्रदायिका ॥&lt;br&gt;&#xA;गर्भधात्री स्वनाम्ना च भयात्त्रातुश्च कामिनी ॥ ५५ ॥&lt;br&gt;&#xA;एता वेदप्रणीताश्च सर्वेषां मातरः स्मृताः॥&lt;br&gt;&#xA;एतास्वपि च सर्वासु न्यूनता नास्ति कासु च ॥५६॥&lt;br&gt;&#xA;कन्यादाताऽन्नदाता च ज्ञानदाताऽभयप्रदः ॥&lt;br&gt;&#xA;जन्मदो मन्त्रदो ज्येष्ठभ्राता च पितरः स्मृताः ॥५७ ॥&lt;br&gt;&#xA;एता वहन्ति ये मूढा य एताञ्जनकानपि ॥&lt;br&gt;&#xA;पच्यन्ते नरके ते च यावद्वै ब्रह्मणो वयः ॥ ५८ ॥&lt;br&gt;&#xA;तानन्धकूपे संस्थाप्य दूरतो यमकिङ्कराः॥&lt;br&gt;&#xA;कुर्वन्ति ताडनं शश्वत्पुरीषं पाययन्ति च ॥ ५९ ॥&lt;br&gt;&#xA;त्वमेव विश्वकर्ता च शास्ता वै शमनस्य च ॥&lt;br&gt;&#xA;वयं विधाता जगतां तेन गृह्णासि कन्यकाम् ॥ 4.35.६० ॥&lt;br&gt;&#xA;अस्माकं पुरतो दूरं गच्छ कामार्तमानस॥&lt;br&gt;&#xA;न कुर्मो भस्मसात्कर्तुं शक्ताश्च जनकं वयम् ॥६१॥&lt;br&gt;&#xA;गुरोर्दोषसहस्राणि क्षन्तुमर्हन्ति पण्डिताः ॥&lt;br&gt;&#xA;सर्वघ्नं तं विनिघ्नन्ति नीतिज्ञाः स्वगुरुं विना ॥६२॥&lt;br&gt;&#xA;गृह्णन्ति यदि सर्वस्वं शपन्तं निष्ठुरं गुरुम् ॥&lt;br&gt;&#xA;साधवस्तं न निन्दन्ति प्रणमन्ति स्वभक्तितः ॥६३॥&lt;br&gt;&#xA;ये द्विषन्ति च निन्दति गुरुमिष्टं सुरात्परम् ॥&lt;br&gt;&#xA;पच्यन्ते तेऽन्धकूपे च यावच्चन्द्रदिवाकरौ॥६४॥&lt;br&gt;&#xA;पुरीषं भुञ्जते नित्यं क्षुभिता यमताडनैः ॥&lt;br&gt;&#xA;सर्पप्रमाणकीटैश्च दंशिताश्च दिवानिशम् ॥ ६५॥&lt;br&gt;&#xA;इत्येवमुक्त्वा मुनयः प्रणेमुस्तत्पदाम्बुजम् ॥&lt;br&gt;&#xA;सर्वं भवति दैवेन प्रशान्तमनसा ध्रुवम् ॥ ६६ ॥&lt;br&gt;&#xA;उन्मुखा मुनयः सर्वे बभूवुश्च स्वकर्मणि॥&lt;br&gt;&#xA;ब्रह्मा शरीरं सन्त्यक्तुं व्रीडया च समुद्यतः ॥६७॥&lt;br&gt;&#xA;योगेन भित्त्वा षट्चक्रं सर्वान्प्राणान्निरुद्ध्य च॥&lt;br&gt;&#xA;ब्रह्मरन्ध्रं समानीय तत्याज स्वेन वर्त्मना ॥६८॥&lt;br&gt;&#xA;मनसा श्रीहरिं स्मृत्वा नमस्कारं चकार ह ॥&lt;br&gt;&#xA;न मे मनः परद्रव्ये भविता स्तोकमीश्वर ॥६९॥&lt;br&gt;&#xA;प्राणत्यागात्परं दुःखमयशश्च यशस्विनाम् ॥&lt;br&gt;&#xA;बभूव हृदि कृत्वैकं ब्रह्मा लीनश्च ब्रह्मणि॥ ॥ 4.35.७० ॥&lt;br&gt;&#xA;कन्या तातं मृतं दृष्ट्वा विलप्य च भृशं मुहुः॥&lt;br&gt;&#xA;योगेन देहं तत्याज सा प्रलीना च ब्रह्मणि॥७१॥&lt;br&gt;&#xA;मृतं तातं च भगिनीं दृष्ट्वा च मुनिपुङ्गवाः ॥&lt;br&gt;&#xA;सस्मरुः श्रीहरिं कोपात्स्वात्मारामं विलप्य च ॥७२॥&lt;br&gt;&#xA;नारायणो मदंशश्च कृपयाऽऽगत्य सत्वरम् ॥&lt;br&gt;&#xA;ब्रह्माणं जीवयामास ब्रह्मज्ञानात्सुतां च ताम् ॥७३॥&lt;br&gt;&#xA;ब्रह्मा पुरो हरिं दृष्ट्वा वरं वव्रे स्म वाञ्छितम् ॥&lt;br&gt;&#xA;भक्तिं त्वच्चरणे शश्वन्निश्चलामनपायिनीम् ॥७४॥&lt;br&gt;&#xA;ब्रह्माणं विरसं दृष्ट्वा तमुवाच कृपानिधिः ॥&lt;br&gt;&#xA;प्रबोधवचनं सत्यं नीतिसारं मनोहरम् ॥ ७५ ॥&lt;br&gt;&#xA;श्रीनारायण उवाच ॥&lt;br&gt;&#xA;शृणु ब्रह्मन्प्रवक्ष्येऽहं मुखमुत्तोल्य साम्प्रतम् ॥&lt;br&gt;&#xA;त्यज लज्जां जगन्नाथ हृदयज्वररूपिणीम् ॥ ७६ ॥&lt;br&gt;&#xA;सत्कीर्तिरपकीर्तिर्वा सुप्रतिष्ठाप्युपद्रवः ॥&lt;br&gt;&#xA;क्षुद्राणां चैव महतां भवत्येव स्वकर्मणा ॥७७॥&lt;br&gt;&#xA;सर्वेषामपि सर्वेभ्यः स्वकर्म बलवत्तरम् ॥&lt;br&gt;&#xA;तस्मात्सन्तः प्रकुर्वन्ति नित्यं सत्कर्म सन्ततम् ॥ ७८ ॥&lt;br&gt;&#xA;केचित्कुर्वन्ति निर्मूलं सर्वेषामपि कर्मणाम् ॥&lt;br&gt;&#xA;कृतं कर्म परं भुक्त्वा हरिपादाब्जचेतसः ॥७९ ॥&lt;br&gt;&#xA;कुकर्मणश्चापकीर्तिस्ततो लज्जा भवेद्ध्रुवम् ॥&lt;br&gt;&#xA;सुकर्मणः सुप्रतिष्ठा सर्वत्र निर्मलं यशः ॥ 4.35.८० ॥&lt;br&gt;&#xA;कालेन रजसा देहो बलं रूपं शुभाशुभम् ॥&lt;br&gt;&#xA;कीर्तिर्या त्रिगुणा चैव मोहश्चापयशो विधे ॥ ८१ ॥&lt;br&gt;&#xA;ऋणव्रणापवादाश्च जन्तूनां यान्ति कालतः ॥&lt;br&gt;&#xA;महतां तौ च पूर्वोक्तौ नेतरश्च कदाचन ॥ ८२ ॥&lt;br&gt;&#xA;सदाऽपकीर्तिर्वसति परस्त्रीषु च वस्तुषु॥&lt;br&gt;&#xA;तस्मात्ते नैव गृह्णन्ति सन्तः स्वक्लेशकारणे ॥ ८३ ॥&lt;br&gt;&#xA;स्मर मामन्तरे ब्राह्मे मदीयं विषयं कुरु॥&lt;br&gt;&#xA;अतस्ते न मनो लोलं भविता परवस्तुषु ॥ ८४ ॥&lt;br&gt;&#xA;योषिद्रूपा च मे माया सर्वेषां मोहकारिणी ॥&lt;br&gt;&#xA;लीलया कुरुते मोहं स्वात्मारामस्य सन्ततम् ॥ ८५ ॥&lt;br&gt;&#xA;नानामुद्राश्रये देशे रागिणो सन्ततं रतिः॥&lt;br&gt;&#xA;स्तनाभिधे मांसपिण्डेऽधरे लालालयेऽशुचौ ॥८६॥&lt;br&gt;&#xA;श्रोणिवक्त्रस्तनं तासां कामदेवालयं सदा ॥&lt;br&gt;&#xA;तस्मात्ते न हि पश्यन्ति सन्तो हि धर्मभीरवः ॥८७॥&lt;br&gt;&#xA;को धर्मः किं यशस्तेषां का प्रतिष्ठा च किं तपः॥&lt;br&gt;&#xA;किं बुद्धिर्विद्या दानं च परस्त्रीषु च यन्मनः ॥ ८८ ॥&lt;br&gt;&#xA;इहाप्यपयशो दुःखं नरकेषु परत्र च ॥&lt;br&gt;&#xA;वासः प्रहारस्तेषां च ताडनैः कृमिभक्षणैः ॥ ८९ ॥&lt;br&gt;&#xA;दुःखबीजं सुखं मत्वा मूढाश्च दैवदोषतः ॥&lt;br&gt;&#xA;परस्त्रीसेवनं प्रीत्या कुर्वन्ति सन्ततं मुदा ॥ 4.35.९० ॥&lt;br&gt;&#xA;उत्तमा मत्पदाम्भोजं सत्कर्म मध्यमाः सदा ॥&lt;br&gt;&#xA;स्मरन्ति शश्वदधमाः परस्त्रीसेवनं मुदा ॥ ९१ ॥&lt;br&gt;&#xA;विपत्तिः सन्ततं तस्य परवस्तुषु यन्मनः ॥&lt;br&gt;&#xA;विशेषतः परस्त्रीषु सुवर्णेषु च भूमिषु ॥ ९२ ॥&lt;br&gt;&#xA;दैवात्परस्त्रियं दृष्ट्वा विरमेद्यो हरिं स्मरन् ॥&lt;br&gt;&#xA;दृष्ट्वा परसुवर्णं च हस्तप्रक्षालनाच्छुचिः ॥ ९३ ॥&lt;br&gt;&#xA;सततं नैव संसक्ताः सन्तः स्वस्त्रीषु कामतः ॥&lt;br&gt;&#xA;यक्ष्मव्याधिज्ञानहानिलोकनिन्दाभयेन च ॥९४॥&lt;br&gt;&#xA;तपस्विनस्तपस्यायां शास्त्रचिन्तासु पण्डिताः॥&lt;br&gt;&#xA;योगिनो योगचिन्तासु वेदार्थेषु च वैदिकाः ॥९५॥&lt;br&gt;&#xA;साध्यश्च पतिसेवासु गृहस्था गृहकर्मसु ॥&lt;br&gt;&#xA;विषयेषु विषयिणो मद्भक्ता मम सेवने ॥ ९६ ॥&lt;br&gt;&#xA;एते नियुक्ता एतेषु सभासु च प्रशंसिताः॥।&lt;br&gt;&#xA;वेदोक्ताचरणेनैव तद्विरुद्धेन निन्दिताः ॥९७॥&lt;br&gt;&#xA;सर्वे नित्यं प्रशंसन्ति शश्वत्सन्मार्गगामिनम् ॥&lt;br&gt;&#xA;हालिका अपि निन्दन्ति कुवर्त्मगामिनं विधे ॥९८॥&lt;br&gt;&#xA;भविता न परस्त्रीषु परवस्तुषु ते मनः ॥&lt;br&gt;&#xA;अद्यप्रभृति जीवन्तं निविष्टं मद्वरेण च ॥ ९९ ॥&lt;br&gt;&#xA;मदीयविषये बाह्ये मया दत्तं कुरु प्रियम् ॥&lt;br&gt;&#xA;अन्तरा मत्पदाम्भोजचिन्तां विघ्नविनाशिनीम् ॥ 4.35.१०० ॥&lt;br&gt;&#xA;कन्या भवतु मे ब्रह्मन्कामदेवस्य कामिनी ॥&lt;br&gt;&#xA;रतिर्नाम परित्याज्या रत्यधिष्ठातृदेवता ॥१०१॥&lt;br&gt;&#xA;इत्येवमुक्त्वा ब्रह्माणमाश्वास्य कमलापतिः ॥&lt;br&gt;&#xA;जगाम नित्यं वैकुण्ठं वृन्दावनविनोदनः ॥ १०२ ॥&lt;br&gt;&#xA;इति श्रीब्रह्मवैवर्ते महापुराणे श्रीकृष्णजन्मखण्डे नारायणनारदसंवादे राधाकृष्णसंवादो नाम पञ्चत्रिंशोऽध्यायः ॥ ३५ ॥&lt;/p&gt;</description>
    </item>
    <item>
      <title>०३६</title>
      <link>https://vishvAsa.github.io/purANam_vaiShNavam/brahma-vaivarta-purANam/04/036/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/036/</guid>
      <description>&lt;p&gt;॥ श्रीराधिकोवाच ॥ ॥&lt;br&gt;&#xA;एतेन नियमेनैव ब्रह्मा तत्याज मोहिनीम् ॥&lt;br&gt;&#xA;कथं स कुलटाशापादपूज्यः सम्बभूव ह ॥ १ ॥&lt;br&gt;&#xA;कथं तस्य दर्पभङ्गं चकार कमलापतिः ॥&lt;br&gt;&#xA;कथयस्व सर्वबीजं सर्वेषामीश्वरः स्वयम् ॥२॥ ॥&lt;br&gt;&#xA;॥ श्रीनारायण उवाच ॥ ॥&lt;br&gt;&#xA;रासेश्वरीवचः श्रुत्वा प्रहस्य रसिकेश्वरः ॥&lt;br&gt;&#xA;निगूढमितिहासं च तां वक्तुमुपचक्रमे ॥ ३ ॥ ॥&lt;br&gt;&#xA;॥ श्रीकृष्ण उवाच ॥ ॥&lt;br&gt;&#xA;ब्रह्मा चिरं तपस्तप्त्वा मत्तो लब्ध्वा वरं वरम् ॥&lt;br&gt;&#xA;सृष्टिं नानाविधां कृत्वा विधाता स बभूव ह ॥ ४ ॥&lt;br&gt;&#xA;तपसां फलदाता च सर्वेषां शास्तिकृत्प्रभुः ॥&lt;br&gt;&#xA;आत्मानमीश्वरं ज्ञात्वा महागर्वो बभूव ह ॥५॥&lt;br&gt;&#xA;ब्रह्माण्डेषु च सर्वेषु गर्वपर्यन्तमुन्नतिः ॥&lt;br&gt;&#xA;इति मत्वा ब्रह्मणश्च दर्पभङ्गः कृतो मया ॥६॥&lt;br&gt;&#xA;येषां येषां भवेद्दर्पो ब्रह्माण्डेषु परात्परः ॥&lt;br&gt;&#xA;विज्ञाय सर्वं सर्वात्मा तेषां शास्ताऽहमेव च ॥ ७ ॥&lt;br&gt;&#xA;प्रथमे ब्रह्मणो गर्वो मया चूर्णीकृतः श्रुतः ॥&lt;br&gt;&#xA;शङ्करस्य च पार्वत्याश्चन्द्रस्य च रवेस्तथा॥८॥&lt;br&gt;&#xA;वह्नेर्दुर्वाससश्चैव तथा धन्वन्तरेः प्रिये॥&lt;br&gt;&#xA;क्रमेण दर्पभङ्गं च कथयामि निशामय ॥ ९ ॥&lt;br&gt;&#xA;क्षुद्राणां महतां चैव येषां गर्वो भवेत्प्रिये ॥&lt;br&gt;&#xA;एवंविधमहं तेषां चूर्णीभूतं करोमि च ॥ 4.36.१०॥&lt;br&gt;&#xA;॥ श्रीनारायण उवाच ॥ ॥&lt;br&gt;&#xA;श्रीकृष्णस्य वचः श्रुत्वा शुष्ककण्ठोष्ठतालुका ॥&lt;br&gt;&#xA;पप्रच्छ राधा यत्नेन सन्त्रस्ता भयविह्वला ॥ ११ ॥&lt;br&gt;&#xA;॥ श्रीराधिकोवाच ॥ ॥&lt;br&gt;&#xA;कस्य केन प्रभावेण महादर्पो बभूव ह ॥&lt;br&gt;&#xA;त्वया केन प्रभावेण तस्य भङ्गः कृतः पुरा ॥ १२ ॥&lt;br&gt;&#xA;कथयस्व प्राणनाथ सर्वेषां दर्पभञ्जन ॥&lt;br&gt;&#xA;दर्पदो भयदः प्राणदानैककारणेश्वर ॥ १३ ॥&lt;br&gt;&#xA;॥ श्रीकृष्ण उवाच ॥ ॥&lt;br&gt;&#xA;येन भूतं गर्वचूर्णं श्रुतं त्रिजगतां विधेः ॥&lt;br&gt;&#xA;अन्येषां श्रूयतां राधे व्यासेन कथयामि ते ॥ १४॥&lt;br&gt;&#xA;स्वयं शिवो मदंशश्च संहर्ता जगतां च यः ॥&lt;br&gt;&#xA;तेजसा मत्समः पूर्णो ज्ञानेन च गुणेन च ॥ १९॥&lt;br&gt;&#xA;ध्यायन्ति योगिनो यं स योगीन्द्राणां गुरोर्गुरुः ॥&lt;br&gt;&#xA;ज्ञानानन्दस्वरूपोऽयं तस्याख्यानं शृणु प्रिये॥१६॥&lt;br&gt;&#xA;युगषष्टिसहस्राणि तपस्तप्त्वा दिवानिशम् ॥&lt;br&gt;&#xA;भूत्वा च मत्कलापूर्णो बभूव मत्समो विभुः॥१७॥&lt;br&gt;&#xA;तपसा तेजसा शश्वत्तेजोराशिर्बभूव ह ॥&lt;br&gt;&#xA;सूर्यकोटिप्रभावश्च भक्तानां कल्पपादपः ॥१८॥&lt;br&gt;&#xA;ध्यायन्ध्यायं च योगीन्द्रास्तत्तेजो बहुकालतः ॥&lt;br&gt;&#xA;तदन्तरे च पश्यन्ति स्वरूपमतिसुन्दरम्॥१९॥&lt;br&gt;&#xA;शुद्धस्फटिकसङ्काशं पञ्चवक्त्रं त्रिलोचनम् ॥&lt;br&gt;&#xA;त्रिशूलपट्टिशकरं व्याघ्रचर्माम्बरं वरम्॥4.36.२०॥&lt;br&gt;&#xA;जपन्तं स्वात्मनाऽऽत्मानं श्वेताब्जबीजमालया ॥&lt;br&gt;&#xA;ईषद्धास्यप्रसन्नास्यं चन्द्रचूडं परात्परम् ॥ २१ ॥&lt;br&gt;&#xA;स्वर्णाकारं जटाभारं दधतं शिरसा मुदा॥&lt;br&gt;&#xA;शान्तं कान्तं त्रिजगतां भक्तानुऽग्रहकातरम्॥२२॥&lt;br&gt;&#xA;अथ स्वमीश्वरं मत्वा प्रदाता सर्वसम्पदाम्॥&lt;br&gt;&#xA;ददाति सर्वं सर्वेभ्यो वाञ्छितं कल्पपादपः॥२३॥&lt;br&gt;&#xA;यो यं वाञ्छति तं तस्मै वरं दत्त्वा वरेश्वरः ॥&lt;br&gt;&#xA;बभूव गर्वसंयुक्तः स्वात्मारामः स्वलीलया ॥२४॥&lt;br&gt;&#xA;एकदा च वृको दैत्यस्तपस्तेपे शिवस्य च ॥&lt;br&gt;&#xA;केदारे च कठोरेण वर्षमेकं दिवानिशम् ॥ २५ ॥&lt;br&gt;&#xA;नित्यं याति तत्समीपं कृपया च कृपानिधिः ॥&lt;br&gt;&#xA;वरं दातुं यथाऽभीष्टं न जग्राहासुरो वरम् ॥ २६ ॥&lt;br&gt;&#xA;वर्षान्ते शङ्करः शश्वत्तस्थौ तत्पुरतः स्वयम् ॥&lt;br&gt;&#xA;वरदो भक्तिपाशेन क्षणं गन्तुं न स क्षमः ॥ २७ ॥&lt;br&gt;&#xA;सर्वैश्वर्यं सर्वसिद्धिं भुक्तिं मुक्तिं हरः पदम् ॥&lt;br&gt;&#xA;दैत्यः किञ्चिन्न गृह्णाति परितः शूलपाणिनः ॥ २८ ॥&lt;br&gt;&#xA;ध्यायमानं तत्पदाब्जं दृष्ट्वा त्रस्तो महेश्वरः ॥&lt;br&gt;&#xA;अयाचितारं निश्चेष्टं रुरोद प्रेमविह्वलः ॥ २९ ॥&lt;br&gt;&#xA;अतीव रोदनात्तस्य ध्यानभङ्गो बभूव ह ॥&lt;br&gt;&#xA;ददर्श पुरतः साक्षाद्दातारं सर्वसम्पदाम् ॥ 4.36.३० ॥&lt;br&gt;&#xA;यन्मायया वरं वव्रे दैत्येन्द्रो भक्तिपूर्वकम् ॥&lt;br&gt;&#xA;हस्तं दधे च यन्मूर्ध्नि स भस्म भवितेति च ॥३१ ॥&lt;br&gt;&#xA;ओमित्युक्त्वा प्रयान्तं तं दुद्राव दैत्यपुङ्गवः॥&lt;br&gt;&#xA;मृत्युञ्जयो मृत्युभयाद्दुद्राव त्रासविह्वलः ॥ ३२ ॥&lt;br&gt;&#xA;पपात डमरुस्तस्य व्याघ्रचर्म मनोहरम् ॥&lt;br&gt;&#xA;दिगम्बरो दशदिशो भेजे दानवभीतये ॥ ३३ ॥&lt;br&gt;&#xA;न हन्ति तं च कृपया भक्तं च भक्तवत्सलः ॥&lt;br&gt;&#xA;दुष्टानुसारं साधुश्च न करोति कदाचन ॥ ३४ ॥&lt;br&gt;&#xA;साधवो घ्नन्ति घ्नन्तं च भृत्यं पुत्रं प्रियां विना ॥&lt;br&gt;&#xA;प्रबोधितुं न शक्तश्च स्वात्मानं कृपया समम् ॥ ३५ ॥&lt;br&gt;&#xA;शिवः स्वमृत्युं मत्वा च भीतश्च निरहङ्कृतः ॥&lt;br&gt;&#xA;स्मारंस्मारं च मां भद्रे मामेव शरणं ययौ ॥ ३६ ॥&lt;br&gt;&#xA;दृष्ट्वा स्वाश्रममायान्तं शुष्ककण्ठोष्ठतालुकम् ॥&lt;br&gt;&#xA;हे हरे रक्ष रक्षेति जपन्तं भयविह्वलम् ॥३७॥&lt;br&gt;&#xA;संस्थाप्य तत्समीपे च स दैत्यो बोधितो मया ॥&lt;br&gt;&#xA;पृष्टश्च सर्ववृत्तान्तमुवाच मां क्रमेण च ॥ ३८ ॥&lt;br&gt;&#xA;तदा ममाज्ञया तूर्णं वञ्चितो माययाऽसुरः ॥&lt;br&gt;&#xA;दत्त्वा स्वमूर्ध्नि हस्तं च सद्यो भस्म बभूव ह ॥३९॥&lt;br&gt;&#xA;तदा सिद्धाः सुरेन्द्राश्च मुनीन्द्रा मनवो मुदा ॥&lt;br&gt;&#xA;तुष्टुवुर्मां सुभक्त्या च लज्जया लज्जितः शिवः ॥4.36.४०॥&lt;br&gt;&#xA;बभूव चूर्णस्तद्गर्वो जगाम बोधितो मया ॥&lt;br&gt;&#xA;वरं ददाति वरदस्ततो बोध्यो ह्यहं शिवः ॥ ४१ ॥&lt;br&gt;&#xA;अथ गर्वान्वितो रुद्रो हन्तुं त्रिपुरमुल्बणम् ॥&lt;br&gt;&#xA;मत्वा मनसि संहर्ता सर्वेषां जगतामिति ॥ ४२ ॥&lt;br&gt;&#xA;कोऽयं पतङ्गवद्दैत्य इति मत्वा ययौ रणम् ॥&lt;br&gt;&#xA;विहाय शूलं मद्दत्तं मदीयकवचं परम् ॥ ४३ ॥&lt;br&gt;&#xA;चिरं बभूव समरं वर्षमेकं दिवानिशम् ॥&lt;br&gt;&#xA;न कोऽपि जेतुं कं शक्तो द्वौ समौ समरे तदा ॥४४॥&lt;br&gt;&#xA;पृथिव्यां चरणं कृत्वा दैत्येन्द्रो मायया प्रिये ॥&lt;br&gt;&#xA;अत्यूर्ध्वं च समुत्तस्थौ पञ्चाशत्कोटियोजनम् ॥ ४५ ॥&lt;br&gt;&#xA;उत्तस्थौ शङ्करस्तूर्णं हन्तुं दैत्यं जगत्प्रभुः ॥&lt;br&gt;&#xA;बभूव तत्र युद्धं च मासमेकं निराश्रये ॥ ॥ ४६ ॥&lt;br&gt;&#xA;अस्त्राणि चापं चिच्छेद शङ्करस्यासुरो बली ॥&lt;br&gt;&#xA;रथं बभञ्ज दैत्येन्द्रश्चापमस्त्राणि शङ्करात् ॥ ४७ ॥&lt;br&gt;&#xA;जघान मुष्टिना रुद्रो दानवेन्द्रं प्रकोपतः ॥&lt;br&gt;&#xA;वज्रमुष्टिप्रहारेण सद्यो मूर्च्छामवाप सः ॥ ४८ ॥&lt;br&gt;&#xA;क्षणेन चेतनां प्राप्य कोपाद्दानवपुङ्गवः ॥&lt;br&gt;&#xA;शिवं शयानमुत्तोल्य पातयामास भूतले ॥ ४९ ॥&lt;br&gt;&#xA;सरथे पातिते रुद्रे देवा देवर्षयो भिया ॥&lt;br&gt;&#xA;तुष्टुवुर्मां परित्राहि कृष्णेत्युक्त्वा पुनःपुनः ॥ 4.36.५० ॥&lt;br&gt;&#xA;हरः सस्मार मामेव निर्भयो भयकारणम् ॥&lt;br&gt;&#xA;तुष्टाव भक्त्या स्तोत्रेण मया दत्तेन सङ्कटे ॥ ५१ ॥&lt;br&gt;&#xA;तदाऽहं कलया शीघ्रं वृषरूपं विधाय च ॥&lt;br&gt;&#xA;शयानं शङ्करं धृत्वा विषाणाभ्यामुरुक्रमम् ॥ ५२ ॥&lt;br&gt;&#xA;ददौ तस्मै स्वकवचं स्वशूलमरिमर्दनम् ॥&lt;br&gt;&#xA;प्राप्य तद्दानवस्थानमत्यूर्ध्वं च निराश्रयम् ॥ ५३ ॥&lt;br&gt;&#xA;मया दत्तेन शूलेन जघान त्रिपुरं हरः ॥&lt;br&gt;&#xA;मामेव दर्पहन्तारं तुष्टाव व्रीडितः पुनः ॥ ५४ ॥&lt;br&gt;&#xA;सद्यः पपात दैत्येन्द्रश्चूर्णीभूतश्च भूतले ॥&lt;br&gt;&#xA;देवता मुनयः सर्वे तुष्टुवुः शङ्करं मुदा ॥५५॥&lt;br&gt;&#xA;तत्याज शङकरो दर्पं विघ्नबीजं ततो विभुः ॥&lt;br&gt;&#xA;ज्ञानानन्दस्वरूपश्च निर्लिप्तः सर्वकर्मसु॥५६॥&lt;br&gt;&#xA;ततोऽहं वृषरूपेण वहामि तेन तं प्रियम् ॥&lt;br&gt;&#xA;मम प्रियतमो नास्ति त्रैलोक्येषु शिवात्परः ॥५७॥&lt;br&gt;&#xA;मनःस्वरूपो ब्रह्मा मे ज्ञानरूपो महेश्वरः ॥&lt;br&gt;&#xA;बुद्धिर्भगवती दुर्गा मूलप्रकृतिरीश्वरी ॥ ५८ ॥&lt;br&gt;&#xA;निद्रादयः शक्तयो यास्ताः सर्वाः प्रकृतेः कलाः ॥&lt;br&gt;&#xA;वागधिष्ठातृदेवी या सा स्वयं च सरस्वती ॥५९॥&lt;br&gt;&#xA;मम कल्याणाधिदेवो हर्षरूपो गणेश्वरः ॥&lt;br&gt;&#xA;परमार्थः स्वयं धर्मो मम भक्तो हुताशनः ॥ 4.36.६० ॥&lt;br&gt;&#xA;सर्वैश्वर्याधिदेवी मे सर्वगोलोकवासिनः ॥&lt;br&gt;&#xA;प्राणाधिष्ठातृदेवी त्वं सदा प्राणाघिका मम ॥ ६१ ॥&lt;br&gt;&#xA;गोपाङ्गनास्तव कला अत एव मम प्रियाः ॥&lt;br&gt;&#xA;मल्लोमकूपजा गोपाः सर्वे गोलोकवासिनः ॥ ६२ ॥&lt;br&gt;&#xA;तेजःस्वरूपः सूर्यश्च प्राणा मे वायवः स्मृताः ॥&lt;br&gt;&#xA;जलाधिदेवो वरुणः पृथिवी मे मलोद्भवा ॥ ६३ ॥&lt;br&gt;&#xA;मम शून्यो महाकाशो मदनो मानसोद्भवः ॥&lt;br&gt;&#xA;इन्द्रादयः सुराः सर्वे मत्कलांशांशसम्भवाः ॥ ६४ ॥&lt;br&gt;&#xA;एतानि सृष्टिबीजानि महदादीनि चैव हि ॥&lt;br&gt;&#xA;सर्वेषां बीजरूपोऽहं स्वयमात्मा निराश्रयः ॥ ६५ ॥&lt;br&gt;&#xA;जीवो मे प्रतिबिम्बश्च कर्मभोगाधिकारकः ॥&lt;br&gt;&#xA;अहं साक्षी निरीहश्च न भोगी सर्वकर्मसु ॥ ६६ ॥&lt;br&gt;&#xA;भक्तध्यानार्थदेहोऽयं मम स्वेच्छामयस्य च ॥&lt;br&gt;&#xA;प्रकृतिः पुरुषोऽहं च एक एव परात्परः ॥ ६७ ॥&lt;br&gt;&#xA;इत्येवं कथितं राधे शिवदर्पविमोचनम् ॥&lt;br&gt;&#xA;सृष्टिबीजं च शृणु मे पार्वतीदर्पमोचनम् ॥६८॥&lt;br&gt;&#xA;श्रीनारायण उवाच ॥&lt;br&gt;&#xA;इत्युक्तवन्तं श्रीकृष्णं परमात्मानमीश्वरम् ॥&lt;br&gt;&#xA;पप्रच्छ राधिका देवी निगूढमभिवाञ्छितम् ॥ ६९ ॥&lt;br&gt;&#xA;श्रीराधिकोवाच ॥&lt;br&gt;&#xA;भगवन्सर्वतत्त्वज्ञ सर्वबीज सनातन ॥&lt;br&gt;&#xA;वद मे वाञ्छितं प्रश्नं सर्वसन्देहभञ्जनम् ॥ 4.36.७० ॥&lt;br&gt;&#xA;सर्वज्ञानाधिदेवश्च शङ्करः सर्वतत्त्ववित् ॥&lt;br&gt;&#xA;मृत्युञ्जयः कालकालो भगवांस्त्वत्समो महान् ॥७१॥&lt;br&gt;&#xA;कथं विभूतिगात्रश्च पञ्चवक्त्रस्त्रिलोचनः ॥&lt;br&gt;&#xA;दिगम्बरो जटाधारी नागसङ्घातभूषणः ॥ ७२ ॥&lt;br&gt;&#xA;वृषेणाटति देवेन्द्रो विहाय वरवाहनम् ॥&lt;br&gt;&#xA;न बिभर्ति कथं रत्नसारनिर्माणभूषणम् ॥७३॥&lt;br&gt;&#xA;वह्निशुद्धांशुकं त्यक्त्वा धत्ते शार्दूलचर्मकम् ॥&lt;br&gt;&#xA;धत्ते धत्तूरकुसुमं पारिजातं विहाय च ॥७४॥&lt;br&gt;&#xA;नास्ति रत्नकिरीटेच्छा जटायां प्रीतिरुत्तमा ॥&lt;br&gt;&#xA;दिव्यलोकं परित्यज्य श्मशानेषु स्पृहा विभोः ॥ ७५ ॥&lt;br&gt;&#xA;चन्दनागुरुकस्तूरीसुगन्धिकुसुमानि च ॥&lt;br&gt;&#xA;त्यक्त्वा स्पृहा बिल्वपत्रे बिल्वकाष्ठानुलेपने॥७६॥&lt;br&gt;&#xA;एतद्वेदितुमिच्छामि व्यासेन कथय प्रभो ॥&lt;br&gt;&#xA;श्रोतुं कौतूहलं नाथ वर्द्धते मे मनःस्पृहा ॥ ७७ ॥&lt;br&gt;&#xA;राधिकावचनं श्रुत्वा प्रहस्य मधुसूदनः॥&lt;br&gt;&#xA;कथां कथितुमारेभे कृत्वा राधां स्ववक्षसि ॥ ७८ ॥&lt;br&gt;&#xA;श्रीकृष्ण उवाच ॥&lt;br&gt;&#xA;युगषष्टिसहस्राणि तपः कृत्वा महेश्वरः ॥&lt;br&gt;&#xA;विरराम पूर्णतमो ध्यात्वा मां मनसा मुदा ॥७९॥&lt;br&gt;&#xA;एतस्मिन्नन्तरे मां च ददर्श पुरतः स्थितम् ॥&lt;br&gt;&#xA;अतीव कमनीयाङ्गं किशोरं श्यामसुन्दरम्॥ ॥4.36.८०.॥&lt;br&gt;&#xA;अहोनिर्वचनीयं च दृष्ट्वा रूपमनुत्तमम् ॥&lt;br&gt;&#xA;न बभूव वितृष्णश्च लोचनाभ्यां त्रिलोचनः ॥ ८१ ॥&lt;br&gt;&#xA;पश्यन्निमेषरहित इति मत्वा स्वमानसे ॥&lt;br&gt;&#xA;भक्त्युद्रेकान्महाभक्तो रुरोद प्रेमविह्वलः ॥ ८२ ॥&lt;br&gt;&#xA;सहस्रवदनोऽनन्तो भाग्यवांश्च चतुर्मुखः ॥&lt;br&gt;&#xA;बहुभिर्लोचनैर्दृष्ट्वा तुष्टाव बहुभिर्मुखैः ॥ ८३ ॥&lt;br&gt;&#xA;पश्यामि किं वा किं स्तौमि सम्प्राप्य नाथमीदृशम् ॥&lt;br&gt;&#xA;आस्यैकेन लोचनाभ्यां चतुर्द्धा स पुनः पुनः ॥ ८४ ॥&lt;br&gt;&#xA;स्व मानसे कुर्वतीदं शङ्करे च तपस्विनि ॥&lt;br&gt;&#xA;तद्बभूव चतुर्वक्त्रं पूर्वेण सह पञ्चमम् ॥ ८५ ॥&lt;br&gt;&#xA;एकैकवक्त्रं शुशुभे लोचनैश्च त्रिभिस्त्रिभिः।&lt;br&gt;&#xA;बभूव तेन तन्नाम पञ्चवक्त्रस्त्रिलोचनः ॥ ८६ ॥&lt;br&gt;&#xA;स्तवनादधिकप्रीतिः शिवस्य दर्शने मम ॥&lt;br&gt;&#xA;तेनाधिकानि तस्यैवं बभूवुर्लोचनानि च॥ ॥ ८७ ॥&lt;br&gt;&#xA;चक्षूंषि गुणरूपाणि तस्य ब्रह्मस्वरूपिणः ॥&lt;br&gt;&#xA;सत्त्वं रजस्तम इति तस्य हेतुं निशामय ॥ ८८ ॥&lt;br&gt;&#xA;सत्त्वांशेन दृशा शम्भुः पश्यन्पाति च सात्त्विकान् ॥&lt;br&gt;&#xA;राजसेन राजसिकांस्तामसेन च तामसान् ॥ ८९ ॥&lt;br&gt;&#xA;चक्षुषस्तामसात्पश्चाल्ललाटस्थाद्धरस्य च ॥&lt;br&gt;&#xA;संहारकाले संहर्तुरग्निराविर्भवेत्क्रुधा ॥ 4.36.९० ॥&lt;br&gt;&#xA;कोटितालप्रमाणश्च सूर्यकोटिसमप्रभः ॥&lt;br&gt;&#xA;लेलिहानो दीर्घशिखस्त्रैलोक्यं दग्धुमीश्वरः ॥९१॥&lt;br&gt;&#xA;विभूतिगात्रः स विभुः सतीसंस्कारभस्मना ॥&lt;br&gt;&#xA;धत्ते तस्या अस्थिमालां प्रेमभावेन भस्म च ॥ ९२ ॥&lt;br&gt;&#xA;स्वात्मारामो यद्यपीशस्तथाऽपि पूर्णमब्दकम् ॥&lt;br&gt;&#xA;सतीशवं गृहीत्वा च भ्रामम्भ्रामं रुरोद ह ॥ ९३ ॥&lt;br&gt;&#xA;प्रत्यङ्गं चापि तस्याश्च पपात यत्र यत्र ह ॥&lt;br&gt;&#xA;सिद्धपीठस्तत्र तत्र बभूव मन्त्रसिद्धिकृत् ॥ ९४ ॥&lt;br&gt;&#xA;तदा शवावशेषं च कृत्वा वक्षसि शङ्करः ॥&lt;br&gt;&#xA;पपात मूर्च्छितो भूत्वा सिद्धिक्षेत्रे च राधिके ॥९५॥&lt;br&gt;&#xA;तदा गत्वा महेशं तं कृत्वा क्रोडे प्रबोध्य च ॥&lt;br&gt;&#xA;अददां दिव्यतत्त्वं च तस्मै शोकहरं परम्॥९६॥&lt;br&gt;&#xA;तदा शिवश्च सन्तुष्टः स्वं लोकं च जगाम ह ॥&lt;br&gt;&#xA;मूर्त्यन्तरेण कालेन तां सम्प्राप प्रियां सतीम् ॥ ९७ ॥&lt;br&gt;&#xA;दिव्यस्रग्धारियोगेन नेच्छा नित्ये परे विभोः ॥&lt;br&gt;&#xA;जटां तपस्याकालीनां धत्तेऽद्यापि विवेकतः ॥९८॥&lt;br&gt;&#xA;न चेच्छा केशसंस्कारे स्वाङ्गवेषेण योगिनः ॥&lt;br&gt;&#xA;समता चन्दने पङ्के लोष्टे रत्ने मणीश्वरे॥९९॥&lt;br&gt;&#xA;गरुडद्वेषिणो नागाः शङ्करं शरणं ययुः ॥&lt;br&gt;&#xA;बिभर्ति कृपया स्वाङ्गे तानेव शरणागतान्॥4.36.१००॥&lt;br&gt;&#xA;वाहनं वृषरूपोऽहमन्यस्तं वोढुमक्षमः ॥&lt;br&gt;&#xA;त्रिपुरस्य वधे पूर्वं मत्कलांशसमुद्भवः ॥१॥&lt;br&gt;&#xA;पारिजातादिकं पुष्पसुगन्धि चन्दनादिकम्॥&lt;br&gt;&#xA;मयि सन्न्यस्य तेष्वेवं प्रीतिर्नास्ति कदाचन॥२॥&lt;br&gt;&#xA;धत्तूरे तत्सदा प्रीतिर्बिल्वपत्रानुलेपने ॥&lt;br&gt;&#xA;गन्धहीने सुगन्धे च योगीष्टे व्याघ्रचर्मणि ॥३॥&lt;br&gt;&#xA;दिव्यलोके दिव्यतल्पे जनतायां न तन्मनः॥&lt;br&gt;&#xA;श्मशानेऽतीवरहसि ध्यायते मामहर्निशम्॥४॥&lt;br&gt;&#xA;आब्रह्मस्तम्बपर्यन्तं समं च मन्यते शिवः॥&lt;br&gt;&#xA;ममानिर्वचनीयेऽत्र रूपे तन्मग्नमानसम्॥५॥&lt;br&gt;&#xA;ब्रह्मणः पतनेनापि शूलपाणेः क्षणो भवेत् ॥&lt;br&gt;&#xA;तस्यायुषः प्रमाणं च नाहं जानामि का श्रुतिः॥६॥&lt;br&gt;&#xA;ज्ञानं मृत्युञ्जयः शूलं धत्ते मत्तेजसा समम् ॥&lt;br&gt;&#xA;विना मया न कश्चित्तं शङ्करं जेतुमीश्वरः ॥ ७ ॥&lt;br&gt;&#xA;शङ्करः परमात्मा मे प्राणेभ्योऽपि परः शिवः॥&lt;br&gt;&#xA;त्र्यम्बके मन्मनः शश्वन्न प्रियो मे भवात्परः ॥ ८ ॥&lt;br&gt;&#xA;ब्रह्माण्डनिकरं छन्नं मया मन्मायया सदा ॥&lt;br&gt;&#xA;स कम्पति हरं शश्वन्न च तं मोहितुं क्षमः ॥९॥&lt;br&gt;&#xA;न संवसामि गोलोके वैकुण्ठे तव वक्षसि ॥&lt;br&gt;&#xA;सदा शिवस्य हृदये निबद्धः प्रेमपाशतः ॥4.36.११०॥&lt;br&gt;&#xA;स्वरसिद्धं सुतानेन पञ्चवक्त्रेण शङ्करः ॥&lt;br&gt;&#xA;शश्वद्गायति मद्गाथां तेनाहं तत्समीपतः ॥११॥&lt;br&gt;&#xA;स्रष्टुं शक्तो हि नष्टुं च भ्रूभङ्गलीलयाऽपि यः॥&lt;br&gt;&#xA;ब्रह्माण्डनिकरं योगान्न योगी शङ्करात्परः ॥१२॥&lt;br&gt;&#xA;दिव्यज्ञानेन यः स्रष्टुं नष्टुं भ्रूभङ्गलीलया ॥&lt;br&gt;&#xA;मृत्युं कालादिकं भक्तो न ज्ञानी शङ्करात्परः ॥ १३॥&lt;br&gt;&#xA;मम भक्तिं च दास्यं च मुक्तिं च सर्वसम्पदः॥&lt;br&gt;&#xA;सर्वसिद्धिं दातुमीशो न दाता शङ्करात्परः ॥१४॥&lt;br&gt;&#xA;पञ्चवक्त्रेण मन्नाम यो हि गायत्यहर्निशम् ॥&lt;br&gt;&#xA;मद्रूपं ध्यायते शश्वन्न भक्तः शङ्करात्परः ॥ १५ ॥&lt;br&gt;&#xA;अहं सुदर्शनं शम्भुस्तेजसा च वयं समाः ॥&lt;br&gt;&#xA;ब्रह्मा स्रष्टा च योगेन नास्माभिस्तेजसा समः ॥१६॥&lt;br&gt;&#xA;इत्येवं कथितं सर्वे शङ्करस्य यशोऽमलम् ॥&lt;br&gt;&#xA;तथाऽप्यस्य दर्पभङ्गं किं भूयः श्रोतुमिच्छसि ॥११७॥&lt;br&gt;&#xA;इति श्रीब्रह्मवैवर्ते महापुराणे श्रीकृष्णजन्मखण्डे नारायणनारदसंवादे श्रीकृष्णकृतशङ्करप्रशंसा नाम षट्त्रिंशोऽध्यायः ॥३६॥&lt;/p&gt;</description>
    </item>
    <item>
      <title>०३७</title>
      <link>https://vishvAsa.github.io/purANam_vaiShNavam/brahma-vaivarta-purANam/04/037/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/037/</guid>
      <description>&lt;p&gt;श्रीराधिकोवाच ॥&lt;br&gt;&#xA;एवम्भूतस्य च विभोः सर्वेशस्य महात्मनः ॥&lt;br&gt;&#xA;न शस्तं कथमुच्छिष्टं ब्रूहि सन्देहभञ्जन ॥ १ ॥&lt;br&gt;&#xA;श्रीकृष्ण उवाच ॥&lt;br&gt;&#xA;शृणु देवि प्रवक्ष्येऽहमितिहासं पुरातनम् ॥&lt;br&gt;&#xA;पापेन्धनानां दहने ज्वलदाग्निशिखोपमम् ॥२॥&lt;br&gt;&#xA;सनत्कुमारो वैकुण्ठमेकदा च जगाम ह ॥&lt;br&gt;&#xA;ददर्श भुक्तवन्तं च नाथं नारायणं द्विजः ॥३॥&lt;br&gt;&#xA;तुष्टाव गूढैः स्तोत्रैश्च प्रणम्य भक्तितो मुदा ॥&lt;br&gt;&#xA;अवशेषं ददौ तस्मै सन्तुष्टो भक्तवत्सलः ॥ ४ ॥&lt;br&gt;&#xA;प्राप्तमात्रेण तत्रैव भुक्तं तेनैव किञ्चन॥&lt;br&gt;&#xA;किञ्चिद्ररक्ष बन्धूनां भक्षणाय च दुर्लभम् ॥५॥&lt;br&gt;&#xA;सिद्धाश्रमे च यद्दत्तं गुरवे शूलपाणिने ॥&lt;br&gt;&#xA;भक्त्युद्रेकाच्च तत्सर्वं भुक्तं च प्राप्तिमात्रतः॥६॥&lt;br&gt;&#xA;भु्क्त्वा सुदुर्लभं वस्तु ननर्त प्रेमविह्वलः ॥&lt;br&gt;&#xA;पुलकाङ्कितसर्वाङ्गः साश्रुनेत्रो मुदाऽन्वितः ॥७॥&lt;br&gt;&#xA;गायन्मम गुणान्भक्त्या सुकण्ठः पञ्चवक्त्रतः ॥&lt;br&gt;&#xA;रागभेदैकतानेन तालमानेन सुन्दरम् ॥ ८ ॥&lt;br&gt;&#xA;पपात डमरुर्हस्ताच्छृङ्गं च व्याघ्रचर्म च ॥&lt;br&gt;&#xA;स्वयं निपत्य पश्चाच्च रुदन्मूर्च्छामवाप ह ॥ ९ ॥&lt;br&gt;&#xA;अतीव कमनीयं तद्रूपं ध्यात्वैकमानमः ॥&lt;br&gt;&#xA;सहस्रदलमध्यस्थं मां पश्यन्हृत्सरोरुहे ॥ 4.37.१० ॥&lt;br&gt;&#xA;एतस्मिन्नन्तरे देवी दुर्गा दुर्गार्तिनाशिनी ॥&lt;br&gt;&#xA;मुदाऽऽजगाम शीघ्रं तत्प्रसन्नवदनेक्षणा ॥ ११ ॥&lt;br&gt;&#xA;रुदन्तं मूर्च्छितं दृष्ट्वा निपतन्तं च भक्तितः ॥&lt;br&gt;&#xA;प्रहस्य वार्तां पप्रच्छ कुमारं शूलपाणिनः ॥ १२ ॥&lt;br&gt;&#xA;सर्वं तां कथयामास कुमारः सम्पुटाञ्जलिः ॥&lt;br&gt;&#xA;श्रुत्वा चुकोप सा देवी शिवं प्रस्फुरिताधरा ॥ ॥ १३ ॥&lt;br&gt;&#xA;तां शप्तुमुद्यतां देवीमुत्थाय च त्रिलोचनः ॥&lt;br&gt;&#xA;बोधयामास विविधं तुष्टाव सम्पुटाञ्जलिः ॥ १४ ॥&lt;br&gt;&#xA;श्रुत्वा मनोहरं स्तोत्रं न शशाप शिवं शिवा ॥&lt;br&gt;&#xA;दुष्टं चक्रे तदुच्छिष्टमभक्ष्यं विदुषामपि ॥ १५ ॥&lt;br&gt;&#xA;न लोकानां प्रभावश्च तपःसौभाग्यतेजसाम् ॥&lt;br&gt;&#xA;ब्रह्माण्डे सर्वसंहर्ता चकम्पे पार्वतीभये ॥ १६ ॥&lt;br&gt;&#xA;उवाच तं जगन्माता नीतिसारं परं वचः ॥&lt;br&gt;&#xA;गणप्रसूः सकोपा च रक्तपङ्कजलोचना ॥ १७ ॥&lt;br&gt;&#xA;अहो तपःप्रभावश्च तेजसश्च न जीविनाम् ॥&lt;br&gt;&#xA;स ब्रह्माण्डस्य संहर्ता चकम्पे शैलकन्यका ॥ १८ ॥&lt;br&gt;&#xA;पार्वत्युवाच॥&lt;br&gt;&#xA;त्वं पोष्टा जगतां पाता ममैव च विशेषतः ॥&lt;br&gt;&#xA;वक्ता चतुर्णां वेदानां जनकश्च स्वयं विभुः ॥ १९ ॥&lt;br&gt;&#xA;मुक्तिप्रदाता भक्तानां दाता च सर्वसम्पदाम् ॥&lt;br&gt;&#xA;त्वं चेत्करोषि दुर्नीतिं को वा धर्मं च पाति वै ॥4.37.२०॥&lt;br&gt;&#xA;सदा ते परिपाल्याऽहं पोष्या भक्त्या च किङ्करी ॥&lt;br&gt;&#xA;वञ्चिता कर्मदोषेण हरनिर्माल्यभक्षणे ॥ २१ ॥&lt;br&gt;&#xA;किञ्चिच्छुद्धं हिरण्येन किञ्चिद्वस्तु च वायुना ॥&lt;br&gt;&#xA;किञ्चित्प्रक्षालनेनैव सर्वं विष्णोर्निवेदनात् ॥ २२ ॥&lt;br&gt;&#xA;विष्णोर्निवेदितान्नेन यष्टव्याः सर्वदेवताः ॥&lt;br&gt;&#xA;पितरोऽतिथयश्चैवमिति वेदेषु निश्चितम् ॥ २३ ॥&lt;br&gt;&#xA;अनिवेद्यमभक्ष्यं च नैवेद्यमुदरे हरेः ॥&lt;br&gt;&#xA;त्यक्त्वा करोति यो भक्त्या पार्षदप्रवरो भवेत् ॥ २४ ॥&lt;br&gt;&#xA;अमृतं सर्ववस्तूनामिष्टसारं सुदुर्लभम् ॥&lt;br&gt;&#xA;विष्णोर्निवेदितान्नस्य कलां नार्हति षोडशीम् ॥ २५ ॥&lt;br&gt;&#xA;हन्त्यकालिकमृत्युं तदमृतं मूढरञ्जनम् ॥&lt;br&gt;&#xA;नैवेद्यं च हरेरेव हरितुल्यं करोत्यहो ॥ २६ ॥&lt;br&gt;&#xA;यदृच्छया तं नैवेद्यं यो भुङ्क्ते साधुसङ्गतः ॥&lt;br&gt;&#xA;षष्टिवर्षसहस्राणां प्राप्नोति तपसः फलम् ॥ २७ ॥&lt;br&gt;&#xA;यो निवेद्य हरिं भुङ्क्ते भक्त्या भक्तश्च नित्यशः॥&lt;br&gt;&#xA;किं वा तपस्यां कर्ता च स हरेस्तेजसा समः ॥२८॥&lt;br&gt;&#xA;श्रुतं पुरा त्वन्मुखतः पुष्करे मुनिसंसदि ॥&lt;br&gt;&#xA;अहं वेदविधाता न किमहं वक्तुमीश्वरी ॥ ॥ २९ ॥&lt;br&gt;&#xA;सुचिरं च तपस्तप्त्वा मया लब्धस्त्वमीश्वरः ॥&lt;br&gt;&#xA;त्वया विष्णोः प्रसादेन वञ्चिताऽहं कथं प्रभो ॥ 4.37.३० ॥&lt;br&gt;&#xA;यतो न दत्तं नैवद्यं विष्णोर्मह्यं त्वयाऽधुना॥&lt;br&gt;&#xA;अतो मत्तो गृहाणैतत्फलमेव महेश्वर ॥ ३१ ॥&lt;br&gt;&#xA;अद्यप्रभृति ये लोका नैवेद्यं भुञ्जते तव ॥&lt;br&gt;&#xA;ते जन्मैकं सारमेया भविष्यन्त्येव भारते ॥३२॥&lt;br&gt;&#xA;इत्युक्त्वा पार्वती माता रुरोद पुरतो विभोः ॥&lt;br&gt;&#xA;दृष्टिः पपात तत्कण्ठे नीलकण्ठो बभूव ह ॥३३॥&lt;br&gt;&#xA;तदा शिवः शिवां भक्त्या कृत्वा वक्षसि सादरम् ॥&lt;br&gt;&#xA;तन्मानभङ्गं स्तोत्रेण विनयेन चकार ह ॥ ३४ ॥&lt;br&gt;&#xA;करेण चक्षुषोर्नीरं सम्मृज्य च पुनःपुनः ॥&lt;br&gt;&#xA;बोधयामास विविधैर्नीतिवाक्यैर्मनोहरैः ॥ ३५ ॥&lt;br&gt;&#xA;परितुष्टा च सा देवी भर्तारं समुवाच ह ॥&lt;br&gt;&#xA;कलेवरं च त्यक्ष्यामि नैवेद्येन विना हरेः ॥ ३६ ॥&lt;br&gt;&#xA;बिभर्ति देहं सततं तव सौभाग्यवर्द्धनम् ॥&lt;br&gt;&#xA;कथं वहामि सौभाग्यरहितं च कलेवरम् ॥ ३७ ॥&lt;br&gt;&#xA;अपूर्वं तव नैवेद्यं जन्ममृत्युजराहरम् ॥&lt;br&gt;&#xA;कृतं दुष्टं च यत्तस्मात्पश्य देहं त्यजामि च ॥ ३८ ॥&lt;br&gt;&#xA;लिङ्गोपरि च यद्दत्तं तदेवाग्राह्यमीश्वर ॥&lt;br&gt;&#xA;सुपवित्रं भवेत्तस्य विष्णोर्नैवेद्यमिश्रितम् ॥ ३९ ॥&lt;br&gt;&#xA;इत्येवमुक्त्वा सा देवी देहं त्यक्तुं समुद्यता ॥&lt;br&gt;&#xA;त्रस्तो हरस्तत्पुरतः स्तुत्वा च स्वीचकार ह ॥ 4.37.४० ॥&lt;br&gt;&#xA;शङ्कर उवाच ॥&lt;br&gt;&#xA;स्थिरा भव महादेवि चण्डिके जगदम्बिके ॥&lt;br&gt;&#xA;ममापराधमखिलं क्षन्तुमर्हसि सुन्दरि ॥ ॥ ४१ ॥&lt;br&gt;&#xA;मां भृत्यं तपसा क्रीतं कृपां कुरु ममोपरि ॥&lt;br&gt;&#xA;ब्रह्मविष्णुमहेशानां बीजभूते सनातनि ॥ ४२ ॥&lt;br&gt;&#xA;अहो गोलोकनाथस्थ गुणातीतस्य निर्गुणे ॥&lt;br&gt;&#xA;सर्वशक्तिस्वरूपे च सदैव सहचारिणि ॥ ४३ ॥&lt;br&gt;&#xA;साकारे च निराकारे नित्ये स्वेच्छामये प्रिये ॥&lt;br&gt;&#xA;कृपया तद्विभोरेव मम वक्षसि साम्प्रतम् ॥ ४४ ॥&lt;br&gt;&#xA;सर्वबीजस्वरूपे च महामाये मनोहरे ॥&lt;br&gt;&#xA;सर्वसिद्धिप्रदे देवि मुक्तिदे कृष्णभक्तिदे ॥ ४५&lt;br&gt;&#xA;इच्छैव श्रीहरेः साक्षान्नाहं दातुमपि क्षमः ॥&lt;br&gt;&#xA;तदा देहं परित्यज्य निर्गुणं व्रज निर्गुणे ॥ ४६ ॥&lt;br&gt;&#xA;इत्येवमुक्त्वा पुरतस्तस्थौ च चन्द्रशेखरः ॥&lt;br&gt;&#xA;बभूव सुप्रसन्ना सा प्रणनाम हरं परम् ॥ ४७ ॥&lt;br&gt;&#xA;इत्येवं पार्वतीस्तोत्रं शङ्करेण कृतं पुरा ॥&lt;br&gt;&#xA;यः पठेद्विपदा ग्रस्तः स भयादेव मुच्यते॥४८॥&lt;br&gt;&#xA;मित्रभेदो भवेद् दूरं तत्सम्म्प्रीतिर्भवेत्पुरा ॥&lt;br&gt;&#xA;पार्वती परितुष्टा च न त्यजेत्तस्य मन्दिरम् ॥ ४९ ॥&lt;br&gt;&#xA;॥ श्रीकृष्ण उवाच ॥&lt;br&gt;&#xA;श्रुत्वा प्रतिज्ञां नाथस्य परितुष्टा बभूव सा ॥&lt;br&gt;&#xA;जगाम स्वर्णदीं तूर्णं स्नानार्थं शङ्कराज्ञया ॥ 4.37.५० ॥&lt;br&gt;&#xA;स्नात्वा सम्पूज्य भक्त्या च सुरमिष्टं च निर्गुणम् ॥&lt;br&gt;&#xA;चकार प्रस्तुतं शीघ्रं मिष्टान्नं व्यञ्जनानि च ॥ ५१ ॥&lt;br&gt;&#xA;शिवः स्नात्वा च सम्पूज्य ब्रह्मज्योतिः सनातनम् ॥&lt;br&gt;&#xA;तुष्टाव परया भक्त्या मामेव हृदयस्थितम् ॥ ५२ ॥&lt;br&gt;&#xA;गत्वा सर्वमहं भुक्त्वा तस्मै दत्त्वाऽभिवाञ्छितम् ॥&lt;br&gt;&#xA;नैवेद्यं पार्वती लेभे तव मूलं समागता ॥ ५३ ॥&lt;br&gt;&#xA;भुक्त्वाऽवशेषं सा देवी सह भर्त्रा मुदाऽन्विता ॥&lt;br&gt;&#xA;तुष्टाव शङ्करं भक्त्या प्रणनाम मुहुर्मुहुः ॥ ५४ ॥&lt;br&gt;&#xA;इत्येवं कथितं सर्वं त्वया पृष्टं सुरेश्वरि ॥&lt;br&gt;&#xA;अभिशप्तं शङ्करस्य निर्माल्यं येन हेतुना ॥ ५५ ॥&lt;br&gt;&#xA;इति श्रीब्रह्मवैवर्त्ते महापुराणे श्रीकृष्णजन्मखण्डे नारायणनारदसंवादे हरनिर्माल्यशापप्रसङ्गो नाम सप्तत्रिंशोऽध्यायः ॥३७ ॥&lt;/p&gt;</description>
    </item>
    <item>
      <title>०३८</title>
      <link>https://vishvAsa.github.io/purANam_vaiShNavam/brahma-vaivarta-purANam/04/038/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/038/</guid>
      <description>&lt;p&gt;श्रीकृष्ण उवाच ॥&lt;br&gt;&#xA;दर्पभङ्गः श्रुतो देवि शङ्करस्य जगद्गुरोः ॥&lt;br&gt;&#xA;अधुना श्रूयतां मत्तो दुर्गादर्पविमोचनम् ॥ १ ॥&lt;br&gt;&#xA;तेजसा सर्वदेवानामाविर्भूय जगत्प्रसूः ॥&lt;br&gt;&#xA;दधार कामिनीरूपं कमनीयं मनोहरम् ॥२ ॥&lt;br&gt;&#xA;निहत्य दानवेन्द्रांश्च ररक्ष देवताकुलम् ॥&lt;br&gt;&#xA;लेभे जन्म ततो देवी जठरे दक्षयोषितः ॥ ३ ॥&lt;br&gt;&#xA;पिनाकपाणिं जग्राह सा देवी सुरसाधनम् ॥&lt;br&gt;&#xA;शश्वत्परमभक्त्या च सिषेवे स्वामिनं सती ॥ ४ ॥&lt;br&gt;&#xA;दक्षेण सार्द्धं देवेन बभूव शिवशत्रुता ॥&lt;br&gt;&#xA;निरर्थकं दैवयोगात्पुरा वै सुरसंसदि ॥ ५ ॥&lt;br&gt;&#xA;दक्षश्चकार यज्ञं च तत आगत्य कोपतः ॥&lt;br&gt;&#xA;सर्वान्विज्ञापयामास तत्रैव शङ्करं विना ॥ ६ ॥&lt;br&gt;&#xA;सस्त्रीका देवताः सर्वा आजग्मुर्दक्षमन्दिरम् ॥&lt;br&gt;&#xA;सगणः शङ्करः कोपान्नाजगामाभिमानतः ॥ ७ ॥&lt;br&gt;&#xA;सती पतिं च मोहेन बोधयामास यत्नतः ॥&lt;br&gt;&#xA;न तं चालयितुं शक्ता बभूव चञ्चला स्वयम् ॥ ८ ॥&lt;br&gt;&#xA;आजगाम पितुर्गेहं दर्पात्तस्य विनाऽऽज्ञया ॥&lt;br&gt;&#xA;तस्य शापेन तस्याश्च दर्पभङ्गो बभूव ह ॥९॥&lt;br&gt;&#xA;न हि सम्भाषणं चक्रे वाङ्मात्रेण पिता च ताम् ॥&lt;br&gt;&#xA;श्रुत्वा च निन्दां भर्तुश्च देहं तत्याज मानतः ॥ 4.38.१० ॥&lt;br&gt;&#xA;एवं प्रिये निगदितं सतीदर्पविमोचनम् ॥&lt;br&gt;&#xA;तस्या जन्मान्तरं नित्यं दर्पभङ्गश्च श्रूयताम् ॥ ११ ॥&lt;br&gt;&#xA;लेभे जन्म सती शीघ्रं जठरे शैलयोषितः ॥&lt;br&gt;&#xA;शिवस्तस्याश्चिताभस्म चास्थि जग्राह भक्तितः ॥ १२ ॥&lt;br&gt;&#xA;चकार मालामस्थ्नां च भस्मना तनुलेपनम् ॥&lt;br&gt;&#xA;स्मारंस्मारं सतीं प्रेम्णा भ्रामम्भ्रामं पुनःपुनः ॥ १३ ॥&lt;br&gt;&#xA;सुषाव मेना तां देवीमतीव सुमनोहराम् ॥&lt;br&gt;&#xA;सृष्टौ विधातुस्तस्याश्च ह्युपमा नास्ति कुत्र च ॥ १४ ॥&lt;br&gt;&#xA;गुणप्रसूर्गुणान्सर्वान्सर्वरूपान्बिभर्त्ति सा ॥&lt;br&gt;&#xA;सर्वाश्च देवपत्न्यस्तत्कलां नार्हन्ति षोडशीम् ॥ १५ ॥&lt;br&gt;&#xA;बभूव वर्द्धमाना सा शुक्ले चन्द्रकला यथा ॥&lt;br&gt;&#xA;अतीव यौवनस्था च शैलगेहे दिनेदिने ॥ १६ ॥&lt;br&gt;&#xA;बभूवाकाशवाणी च तां सम्बोध्य जगत्प्रसूम् ॥&lt;br&gt;&#xA;शिवे शिवं च तपसा कठोरेण लभेति च ॥१७॥&lt;br&gt;&#xA;विनेश्वरं न तपसा प्राप्ता हि गर्भसम्भवम् ॥&lt;br&gt;&#xA;प्रहस्य तस्थौ श्रुत्वेति सा च यौवनगर्विता ॥१८॥&lt;br&gt;&#xA;मम जन्मान्तरीयं च भस्मास्थि च बिभर्ति यः ॥&lt;br&gt;&#xA;स मां प्रौढां कथं दृष्ट्वा न गृह्णात्यत्र जन्मनि ॥१९॥&lt;br&gt;&#xA;यो विदग्धश्च ब्रह्माण्डं बभ्राम मम शोकतः ॥&lt;br&gt;&#xA;स कथं मां न गृह्णाति दृष्ट्वा परमसुन्दरीम् ॥ 4.38.२० ॥&lt;br&gt;&#xA;दक्षयज्ञं यो बभञ्ज मम हेतोः कृपानिधिः ॥&lt;br&gt;&#xA;स कथं मां न गृह्णाति पत्नीं जन्मनिजन्मनि ॥ २१ ॥&lt;br&gt;&#xA;या यस्य पत्नी यो यस्या भर्ता प्राक्तनतः पुरा ॥&lt;br&gt;&#xA;कुतो विश्वे तयोर्भेदो निषेको नान्यथा भवेत् ॥ २२ ॥&lt;br&gt;&#xA;सर्वरूपगुणाधारं मत्वा स्वमतिमानतः ॥&lt;br&gt;&#xA;न चकार तपः साध्वी न विज्ञाय तमीश्वरम् ॥ २३ ॥&lt;br&gt;&#xA;सुन्दरीषु च सर्वासु मत्तो नास्त्येव सुन्दरी ॥&lt;br&gt;&#xA;हृदीति मत्वा गर्वेण न चकार तपः शिवा ॥ २४ ॥&lt;br&gt;&#xA;रूपयौवनवेषाणां पुमान्ग्राही स्वयोषिताम् ॥&lt;br&gt;&#xA;शिवो मच्छ्रुतिमात्रेण मां गृह्णाति विना तपः ॥ २९ ॥&lt;br&gt;&#xA;हृदीति मत्वा गिरिजा तस्थौ हिमगिरेर्गृहे ॥&lt;br&gt;&#xA;शश्वत्सहचरीमध्ये क्रीडोन्मत्ता दिवानिशम् ॥ २६ ॥&lt;br&gt;&#xA;एतस्मिन्नन्तरे तूर्णं दूतः शैलेन्द्रसंसदि ॥&lt;br&gt;&#xA;उवाचागत्य मधुरं तत्पुरः सम्पुटाञ्जलिः ॥ २७ ॥&lt;br&gt;&#xA;दूत उवाच ॥&lt;br&gt;&#xA;उत्तिष्ठोत्तिष्ठ शैलेन्द्र गच्छाक्षयवटान्तिकम् ॥&lt;br&gt;&#xA;आजगाम महादेवः सगणो वृषवाहनः ॥ २८ ॥&lt;br&gt;&#xA;मधुपर्कादिकं दत्त्वा भक्तिनम्रात्मकन्धरः ॥&lt;br&gt;&#xA;पूजनं कुरु शैलेन्द्रं देवेन्द्रं तमतीन्द्रियम् ॥ २९ ॥&lt;br&gt;&#xA;सिद्धिस्वरूपं सिद्धेशं योगीन्द्राणां गुरोर्गुरुम् ॥&lt;br&gt;&#xA;मृत्युञ्जयं कालकालं ब्रह्मज्योतिः सनातनम् ॥ 4.38.३० ॥&lt;br&gt;&#xA;परमात्मस्वरूपं च सगुणं निर्गुणं विभुम् ॥&lt;br&gt;&#xA;भक्तध्यानार्थममलं दधानं देहमीश्वरम् ॥ ॥३१॥&lt;br&gt;&#xA;शैलो दूतवचः श्रुत्वा समुत्तस्थौ मुदाऽन्वितः ॥&lt;br&gt;&#xA;मधुपर्कादिकं नीत्वा जगाम शङ्करान्तिकम् ॥ ३२ ॥&lt;br&gt;&#xA;देवी दूतवचः श्रुत्वा प्रसन्नवदनेक्षणा ॥&lt;br&gt;&#xA;हृदीति मेने मद्धेतोराजगाम महेश्वरः ॥ ३३ ॥&lt;br&gt;&#xA;चकार वेषमतुलं दधार वस्त्रमुत्तमम्॥&lt;br&gt;&#xA;रत्नेन्द्रसारालङ्कारान्रत्नमालां मनोहराम् ॥ ३४ ॥&lt;br&gt;&#xA;पारिजातप्रसूनानां मालां चन्दनसंयुताम् ॥&lt;br&gt;&#xA;चकार शङ्करार्थं च मत्वा मालां मनोहराम्॥३५॥&lt;br&gt;&#xA;रत्नसिंहासनस्था सा ददर्श दर्पणे मुखम् ॥&lt;br&gt;&#xA;कस्तूरीबिन्दुना सार्द्धं सिन्दूरबिन्दुभूषितम् ॥ ३६॥&lt;br&gt;&#xA;आरक्त नेत्रयुगलं निर्मलाञ्जनसंयुतम्॥&lt;br&gt;&#xA;शरन्मध्याह्नममलं यथालिपङ्क्तिवेष्टितम्॥३७॥&lt;br&gt;&#xA;सुकोमलौष्ठयुगुलं ताम्बूलरागसंयुतम्॥&lt;br&gt;&#xA;अतीव सुन्दरं रम्यपक्वबिम्बफलं यथा॥३८॥&lt;br&gt;&#xA;रत्नकुण्डलदीप्त्या च गण्डस्थलविराजितम् ॥&lt;br&gt;&#xA;सूर्योदयेन ज्वलितं सुमेरुशिखरं यथा ॥३९॥&lt;br&gt;&#xA;अत्यनिर्वचनीयं च दन्तपङ्क्तिमनोहरम् ॥&lt;br&gt;&#xA;यथा मुक्तासमूहं च सजलं जलदागमे॥4.38.४०॥&lt;br&gt;&#xA;गजमुक्तासमायुक्तं सुचारुनासिकोत्तमम् ॥&lt;br&gt;&#xA;सुशोभितं यथा मेरुं स्वर्णदीजलधारया॥४१ ॥&lt;br&gt;&#xA;मालतीमाल्यसंयुक्तकबरीभारसंयुतम्॥&lt;br&gt;&#xA;बकपङ्क्तिसुशोभाढ्यं नवीनं जलदं यथा ॥ ४२ ॥&lt;br&gt;&#xA;तप्तकाञ्चन वर्णाभं चारुवक्षःस्थलोज्ज्वलम् ॥&lt;br&gt;&#xA;रत्नेन्द्रसारहाराक्तं कस्तूरीकुङ्कुमान्वितम् ॥४३॥&lt;br&gt;&#xA;चारुचम्पकवर्णाभं स्तनयुग्मं मनोहरम् ॥&lt;br&gt;&#xA;बदरीफलतुल्यं च चारुपत्रकशोभितम् ॥४४॥&lt;br&gt;&#xA;मध्यं मनोहरं क्षीणं निम्ननाभिस्थलोज्ज्वलम्॥&lt;br&gt;&#xA;अतीव सुन्दरं रम्यमुदरं वर्तुलाकृति ॥ ४५ ॥&lt;br&gt;&#xA;रम्भास्तम्भविनिन्द्यैकमूरुयुग्मं मनोहरम् ॥&lt;br&gt;&#xA;कामालयं सुकठिनं निगूढमंशुकेन च॥ ४६ ॥&lt;br&gt;&#xA;स्थलपद्मप्रभामुष्टपदयुग्मं मनोहरम्॥&lt;br&gt;&#xA;रत्नपाशकसंयुक्तं सिद्धालक्तकभूषितम् ॥ ४७ ॥&lt;br&gt;&#xA;दधतं रत्नमञ्जीरं राजहंसानुकारि च॥&lt;br&gt;&#xA;रत्नेन्द्रसाराभरणं निर्मितं विश्वकर्मणा ॥ ४८ ॥&lt;br&gt;&#xA;करं सुकोमलतरं सुन्दरं कनकप्रभम् ॥&lt;br&gt;&#xA;रत्नकङ्कणकेयूरशङ्खभूषणभूषितम् ॥४९॥&lt;br&gt;&#xA;बिभ्रत्सद्रत्नमुकुरं लीलाकमलमुज्ज्वलम्॥&lt;br&gt;&#xA;रत्नाङ्गुलीयमतुलं दधतं सुमनोहरम् ॥ 4.38.५० ॥&lt;br&gt;&#xA;दृष्ट्वा स्वरूपमतुलं दध्यौ शङ्करमीश्वरम् ॥&lt;br&gt;&#xA;विशिष्य मनसा शश्वद्भर्तुश्चरणपङ्कजम् ॥ ५१ ॥&lt;br&gt;&#xA;पितरं मातरं बन्धुं साध्वीवर्गं सहोदरम् ॥&lt;br&gt;&#xA;अन्तरे सा न सस्मार किञ्चिदेव शिवं विना ॥५२॥&lt;br&gt;&#xA;अथ शैलेश्वरस्तत्र ददर्श चन्द्रशेखरम् ॥&lt;br&gt;&#xA;स्वर्णदीपुलिनाद्रम्यादुत्पतन्तं च सस्मितम् ॥ ५३ ॥&lt;br&gt;&#xA;दधतं संस्कृतां मालां जपन्तं मम नामकम् ॥&lt;br&gt;&#xA;तप्तस्वर्णप्रभाजुष्टजटाराशि विराजितम् ॥ ५४ ॥&lt;br&gt;&#xA;वृषभस्थं शूलपाणिं सर्वभूषणराजितम् ॥&lt;br&gt;&#xA;नागयज्ञोपवीतं च सर्पभूषणभूषितम् ॥ ५५ ॥&lt;br&gt;&#xA;शुद्धस्फटिकसङ्काशं व्याघ्रचर्मधरं परम् ॥&lt;br&gt;&#xA;विभूतिभूषिताङ्गं तमस्थिमालं दिगम्बरम् ॥५६॥&lt;br&gt;&#xA;पञ्चवक्त्रं त्रिनयनं सूर्यकोटिसमप्रभम् ॥&lt;br&gt;&#xA;ददर्श रुद्रान्परितो ज्वलतो ब्रह्मतेजसा ॥ ५७ ॥&lt;br&gt;&#xA;शिववामे महाकालं दक्षिणे नन्दिकेश्वरम् ॥&lt;br&gt;&#xA;भूतप्रेतपिशाचांश्च कूष्माण्डान्ब्रह्मराक्षसान् ॥५८॥&lt;br&gt;&#xA;वेतालान्क्षेत्रपालांश्च भैरवान्भीमविक्रमान् ॥&lt;br&gt;&#xA;सनकं च सनन्दं च कुमारं च सनातनम् ॥ ५९ ॥&lt;br&gt;&#xA;जैगीषव्यं देवलं च काणादं गौतमं तथा ॥&lt;br&gt;&#xA;पिप्पलादं कणखनं वोढुं पञ्चशिखं कठम् ॥ 4.38.६० ॥&lt;br&gt;&#xA;जाजलिं करखं कर्णं लोमशं सूर्यवर्चसम् ॥&lt;br&gt;&#xA;कात्यायनं पाणिनिं च शङ्खं दुर्वाससं ततः ॥ ६१ ॥&lt;br&gt;&#xA;शातातपं पारिभद्रमष्टावक्रं मरुद्भवम् ॥&lt;br&gt;&#xA;एतान्पुरोगमान्नत्वा प्रणनाम शिवं गिरिः ॥ ६२ ॥&lt;br&gt;&#xA;मूर्ध्ना निपत्य भूमौ स दण्डवत्सम्पुटाञ्जलिः ॥&lt;br&gt;&#xA;अथो अनल्पया भक्त्या धृत्वा तच्चरणाम्बुजम् ॥&lt;br&gt;&#xA;ननाम चाश्रुनेत्रः स पुलकाञ्चितविग्रहः ॥ ६३ ॥&lt;br&gt;&#xA;धर्मदत्तेन स्तोत्रेण तुष्टाव परमेश्वरम् ॥&lt;br&gt;&#xA;तुष्टे ब्राह्मे दिनेऽतीते पुष्करे सूर्यपर्वणि ॥ ६४ ॥&lt;br&gt;&#xA;हिमालय उवाच ॥&lt;br&gt;&#xA;त्वं ब्रह्मा सृष्टिकर्ता च त्वं विष्णुः परिपालकः ॥६५॥&lt;br&gt;&#xA;त्वं शिवः शिवदोऽनन्तः सर्वसंहारकारकः ॥&lt;br&gt;&#xA;त्वमीश्वरो गुणातीतो ज्योतीरूपः सनातनः ॥ ६६ ॥&lt;br&gt;&#xA;प्रकृतः प्रकृतीशश्च प्राकृतः प्रकृतेः परः ॥&lt;br&gt;&#xA;नानारूपविधाता त्वं भक्तानां ध्यानहेतवे ॥&lt;br&gt;&#xA;येषु रूपेषु यत्प्रीतिस्तत्तद्रूपं बिभर्षि च ॥६७॥&lt;br&gt;&#xA;सूर्यस्त्वं सृष्टिजनक आधारः सर्वतेजसाम् ॥&lt;br&gt;&#xA;सोमस्त्वं सस्यपाता च सततं शीतरश्मिना॥६८॥&lt;br&gt;&#xA;वायुस्त्वं वरुणस्त्वं च त्वमग्निः सर्वदाहकः ॥&lt;br&gt;&#xA;इन्द्रस्त्वं देवराजश्च कालो मृत्युर्यमस्तथा ॥ ॥६९॥&lt;br&gt;&#xA;मृत्युञ्जयो मृत्युमृत्युः कालकालो यमान्तकः ॥ 4.38.७० ॥&lt;br&gt;&#xA;वेदस्त्वं वेदकर्ता च वेदवेदाङ्गपारगः ॥&lt;br&gt;&#xA;विदुषां जनकस्त्वं च विद्वांश्च विदुषां गुरुः ॥७१॥&lt;br&gt;&#xA;मन्त्रस्त्वं हि जपस्त्वं हि तपस्त्वं तत्फलप्रदः ॥&lt;br&gt;&#xA;वाक् त्वं वागधिदेवी त्वं तत्कर्ता तद्गुरुः स्वयम् ॥७२॥&lt;br&gt;&#xA;अहो सरस्वतीबीजं कस्त्वां स्तोतुमिहेश्वरः ॥&lt;br&gt;&#xA;इत्येवमुक्त्वा शैलेन्द्रस्तस्थौ धृत्वा पदाम्बुजम् ॥७३॥&lt;br&gt;&#xA;तत्रोवास तमाबोध्य चावरुह्य वृषाच्छिवः ॥&lt;br&gt;&#xA;स्तोत्रमेतन्महापुण्यं त्रिसन्ध्यं यः पठेन्नरः ॥ ७४ ॥&lt;br&gt;&#xA;मुच्यते सर्वपापेभ्यो भयेभ्यश्च भवार्णवे ॥&lt;br&gt;&#xA;अपुत्रो लभते पुत्रं मासमेकं पठेद्यदि ॥७५॥&lt;br&gt;&#xA;भार्याहीनो लभेद्भार्यां सुशीलां सुमनोहराम्॥&lt;br&gt;&#xA;चिरकालगतं वस्तु लभते सहसा ध्रुवम् ॥ ७६ ॥&lt;br&gt;&#xA;राज्यभ्रष्टो लभेद्राज्यं शङ्करस्य प्रसादतः ॥&lt;br&gt;&#xA;कारागारे श्मशाने च शत्रुग्रस्तेऽतिसङ्कटे॥७७॥&lt;br&gt;&#xA;गभीरेऽतिजलाकीर्णे भग्नपोते विषादने ॥&lt;br&gt;&#xA;रणमध्ये महाभीते हिंस्रजन्तुसमन्विते ॥ ७८ ॥&lt;br&gt;&#xA;सर्वतो मुच्यते स्तुत्वा शङ्करस्य प्रसादतः ॥ ७९ ॥&lt;br&gt;&#xA;इति श्रीब्रह्मवैवर्ते महापुराणे श्रीकृष्णजन्मखण्डे नारायणनारदसंवादे ऽष्टत्रिंशोऽध्यायः ॥ ३८ ॥&lt;/p&gt;</description>
    </item>
    <item>
      <title>०३९</title>
      <link>https://vishvAsa.github.io/purANam_vaiShNavam/brahma-vaivarta-purANam/04/039/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/039/</guid>
      <description>&lt;p&gt;॥ श्रीकृष्ण उवाच ॥&lt;br&gt;&#xA;इति स्तुत्वा हिमगिरिर्वसतः शङ्करस्य च ॥&lt;br&gt;&#xA;उवास पुरतो दूरे लब्धाज्ञः सर्वसम्मतः ॥ १ ॥&lt;br&gt;&#xA;मधुपर्कादिकं तस्मै प्रददौ भक्तिपूर्वकम् ॥&lt;br&gt;&#xA;मुनीन्सम्पूजयामास ततः शङ्करपार्षदान् ॥ २ ॥&lt;br&gt;&#xA;तदा तत्र समागत्य मेनका स्त्रीगणैः सह ॥&lt;br&gt;&#xA;ददर्श वटमूलस्थं शङ्करं चन्द्रशेखरम् ॥ ३ ॥&lt;br&gt;&#xA;ईषद्धास्यप्रसन्नास्यं वसन्तं व्याघ्रचर्मणि ॥&lt;br&gt;&#xA;मध्ये मुनिगणानां च ज्वलन्तं ब्रह्मतेजसा ॥४॥&lt;br&gt;&#xA;यथाऽऽकाशे तारकाणां द्विजराजं विराजितम् ॥&lt;br&gt;&#xA;परमाह्लादकं रूपं कन्दर्पकोटिसन्निभम् ॥५॥&lt;br&gt;&#xA;विहाय वार्द्धकावस्थां दधतं नवयौवनम् ॥&lt;br&gt;&#xA;अतीव सुन्दरं रम्यं चित्तचोरं च योषिताम् ॥ ६ ॥&lt;br&gt;&#xA;कामं कामातुराणां च सतीनां च सुतं यथा ॥&lt;br&gt;&#xA;वैष्णवानां महाविष्णुं शैवानां च सदाशिवम् ॥ ७ ॥&lt;br&gt;&#xA;शक्तिस्वरूपं शाक्तानां सौराणां सूर्यरूपिणम् ॥&lt;br&gt;&#xA;कालस्वरूपं दुष्टानां शिष्टानां परिपालकम्॥८॥&lt;br&gt;&#xA;कालकालसमं मृत्योर्मृत्युमृत्यु भयानकम् ॥&lt;br&gt;&#xA;व्याघ्रचर्म चारुवस्त्रं बभूव भस्म चन्दनम्॥९॥&lt;br&gt;&#xA;सर्पाः सुन्दरमाल्यानि कस्तूरी या विषप्रभा ॥&lt;br&gt;&#xA;जटासु ललिता चूडा चन्द्रस्त्वलिकचन्दनम् ॥ 4.39.१० ॥&lt;br&gt;&#xA;सुचार्वी मालतीमाला गङ्गाधारा मनोहरा ॥&lt;br&gt;&#xA;अस्थिमाला रत्नमाला धत्तूरं चारुचम्पकम् ॥११॥&lt;br&gt;&#xA;एकीभूतं पञ्चवक्त्रं नेत्रयुग्माब्जशोभितम् ॥&lt;br&gt;&#xA;शरत्पार्वणचन्द्राभं प्रच्छाद्य दीप्तमुत्तमम्॥ १२ ॥&lt;br&gt;&#xA;बन्धुजीवविनिन्द्यैकमोष्ठाधरमनोहरम् ॥&lt;br&gt;&#xA;श्वेतश्चन्द्रो वृषेन्द्रश्च भूताद्या नर्तका इव ॥१३॥&lt;br&gt;&#xA;सद्यो व्यतिक्रमं सर्वं महेशस्य महेश्वरि ॥&lt;br&gt;&#xA;दृष्ट्वैवं शिवरूपं च मेना तुष्टा बभूव ह ॥१४॥&lt;br&gt;&#xA;काश्चिन्निमेषरहिताः कामेन पुलकाञ्चिताः ॥&lt;br&gt;&#xA;अतिकामातुराः सत्यः प्रापुर्मूर्च्छां च काश्चन ॥ ॥ १९ ॥&lt;br&gt;&#xA;काश्चिद्विनिन्द्य कान्तांश्च प्रशशंसुर्महेश्वरम् ॥&lt;br&gt;&#xA;मनोरथेन मनसा समाश्लिष्यन्ति काश्चन ॥ १६ ॥&lt;br&gt;&#xA;काचिन्मानसिकं कामात्कुर्वन्ती चुम्बनं मुदा ॥&lt;br&gt;&#xA;ध्रुवं कामं करिष्यामो वयं च कामसागरे ॥ १७ ॥&lt;br&gt;&#xA;अस्माकमेव भर्ता चेत्परत्रैव यशो भवेत् ॥&lt;br&gt;&#xA;इहैवं किं करिष्यामो वयं कान्तैरतैरलम् ॥ १८ ॥&lt;br&gt;&#xA;दृष्ट्वा तमेवं सुचिरमिति जल्पन्ति काश्चन ॥&lt;br&gt;&#xA;काश्चिद्दृष्ट्वा शिवं किञ्चिन्मुखमाच्छाद्य वाससा ॥ १९ ॥&lt;br&gt;&#xA;सस्मिता वक्रनयनाः पश्यन्त्येव पुनःपुनः ॥&lt;br&gt;&#xA;वयं गृहं न यास्यामो यास्यामः शिवसन्निधिम् ॥ 4.39.२० ॥&lt;br&gt;&#xA;शरत्सुधांशुवदनं द्रक्ष्यामोऽहर्निशं मुदा ॥&lt;br&gt;&#xA;संसारं न करिष्यामः प्रविशामो हुताशनम् ॥२१ ॥&lt;br&gt;&#xA;भविता नः शिवः स्वामीत्येवं जल्पन्ति काश्चन ॥&lt;br&gt;&#xA;अहो पुण्यवती दुर्गा श्लाघ्यते जन्म भारते ॥ २२ ॥&lt;br&gt;&#xA;यस्या अयं शिवः स्वामीत्येवं जल्पन्ति काश्चन ॥&lt;br&gt;&#xA;मुदा मेना शिवं दृष्ट्वा गृहं ताभिर्जगाम ह ॥ २३ ॥&lt;br&gt;&#xA;शिवं सम्पूज्य शैलेन्द्रः प्रणम्य स्वगृहं ययौ ॥&lt;br&gt;&#xA;कृत्वाऽनुमानं रहसि गिरीशो मेनया सह ॥ २४ ॥&lt;br&gt;&#xA;दुर्गां प्रस्थापयामास शिवाय शिवसन्निधिम् ॥&lt;br&gt;&#xA;पार्वती सखिभिः सार्द्धं वेषं कृत्वा मनोहरम् ॥ २५ ॥&lt;br&gt;&#xA;भावानुरक्ता हर्षेण जगाम शिवसन्निधिम् ॥&lt;br&gt;&#xA;दृष्ट्वा शिवा शिवं शान्तं प्रसन्नवदनेक्षणम् ॥ २६ ॥&lt;br&gt;&#xA;सप्तप्रदक्षिणं कृत्वा सस्मिता प्रणनाम सा ॥&lt;br&gt;&#xA;अनन्यभावं गुणिनमपरं ज्ञानिनां वरम् ॥ २७ ॥&lt;br&gt;&#xA;सुन्दरं लभ भर्तारं सुन्दरीत्याशिषं ददौ ॥&lt;br&gt;&#xA;भविता तव सौभाग्यं शुभे स्वामिनि सन्ततम् ॥ २८॥&lt;br&gt;&#xA;पुत्रस्ते भविता साध्वि नारायणसमो गुणैः ॥&lt;br&gt;&#xA;भविता ते परा पूजा त्रैलोक्ये जगदम्बिके ॥२९॥&lt;br&gt;&#xA;ब्रह्माण्डेषु च सर्वेषु सर्वेषां च परा भव ॥&lt;br&gt;&#xA;सप्तप्रदक्षिणाः कृत्वा यतो भक्त्या त्वया नतम् ॥4.39.३०॥&lt;br&gt;&#xA;सप्तजन्मनि तुष्टोऽहं तत्फलं लभ सुन्दरि ॥&lt;br&gt;&#xA;तीर्थे कान्तेऽभीष्टदेवे गुरौ मन्त्रे तथौषधे ॥ ३१ ॥&lt;br&gt;&#xA;आस्था च यादृशी यासां सिद्धिस्तासां च तादृशी ॥&lt;br&gt;&#xA;इत्युक्त्वा शङ्करस्तूर्णं ब्रह्मज्योतिः परं च माम् ॥ ३२ ॥&lt;br&gt;&#xA;दध्यौ योगासनं कृत्वा योगीशो व्याघ्रचर्मणि ॥&lt;br&gt;&#xA;प्रक्षाल्य चरणौ देवी पपौ तच्चरणोदकम् ॥ ३३ ॥&lt;br&gt;&#xA;चकार मार्जनं भक्त्या वह्निशौचेन वाससा ॥&lt;br&gt;&#xA;रत्नसिंहासनं रम्यं विश्वकर्मादिनिर्मितम् ॥३४॥&lt;br&gt;&#xA;अपूर्वं कांस्यपात्रस्थं नैवेद्यं प्रददौ किल ॥&lt;br&gt;&#xA;अर्घ्यं मन्दाकिनीतोय संयुक्तं चरणे ददौ ॥३५॥&lt;br&gt;&#xA;सुगन्धिचन्दनं चारु कस्तूरीकुङ्कुमान्वितम् ॥&lt;br&gt;&#xA;प्रददौ मालतीमालां गले गरलसुन्दरे ॥३६॥&lt;br&gt;&#xA;भक्त्या पूजां चकाराथ पुष्पवृष्टिं च तुष्टये ॥&lt;br&gt;&#xA;पीयूषं स्वर्णपात्रस्थं प्रददौ मधुरं मधु ॥ ३७ ॥&lt;br&gt;&#xA;रत्नप्रदीपशतकं समन्ताद्धूपमुत्तमम् ॥&lt;br&gt;&#xA;त्रैलोक्यदुर्लभं वस्त्रं स्वर्णयज्ञोपवीतकम् ॥ ३८ ॥&lt;br&gt;&#xA;सुगन्धिशीततोयं च पानार्थं पार्वती ददौ ॥&lt;br&gt;&#xA;अतीव सुन्दरं रम्यं रत्नसारेन्द्रभूषणम्॥३९॥&lt;br&gt;&#xA;दुर्लभां कामधेनुं च स्वर्णशृङ्गसमन्विताम् ॥&lt;br&gt;&#xA;स्नानीयं तीर्थतोयं च ताम्बूलं च मनोहरम् ॥ 4.39.४० ॥&lt;br&gt;&#xA;दत्त्वा षोडशोपचारं प्रणनाम पुनः पुनः ॥&lt;br&gt;&#xA;सम्पूज्य शूलिनं भक्त्या ययौ नित्यं पितुर्गृहम् ॥४१॥&lt;br&gt;&#xA;शुश्रावाप्सरसां वक्त्राद्देवीमिन्द्रो महेश्वरः ॥&lt;br&gt;&#xA;श्रुत्वा वार्तां शुनासीरो ननर्त हर्षसंयुतः ॥ ४२ ॥&lt;br&gt;&#xA;दूतद्वारा कामदेवमानिनाय त्वरान्वितः ॥&lt;br&gt;&#xA;इन्द्राज्ञया कामदेवः प्रजगामामरावतीम् ॥ ४३ ॥&lt;br&gt;&#xA;तूर्णं प्रस्थापयामास तं च यत्र शिवः शिवा ॥&lt;br&gt;&#xA;पञ्चसायकसंयुक्तो जगाम पञ्चसायकः ॥४४॥&lt;br&gt;&#xA;प्रसन्नवदनः श्रीमान्यत्र शक्तियुतः शिवः॥&lt;br&gt;&#xA;गत्वा ददर्श मदनः शिवायुक्तं शिवं विभुम्॥४५॥&lt;br&gt;&#xA;शान्तं त्रैलोक्यकान्तं च प्रसन्नवदनेक्षणम्॥&lt;br&gt;&#xA;कामः स्थितोऽन्तरिक्षे च धृत्वा च सशरं धनुः ॥ ४६ ॥&lt;br&gt;&#xA;चिक्षेपास्त्रं दुर्निवार्यममोघं शङ्करे मुदा ॥&lt;br&gt;&#xA;बभूवामोघमस्त्रं च मोघं तत्परमात्मनि॥४७॥&lt;br&gt;&#xA;आकाश इव निर्लिप्ते निर्लिप्ते परमात्मनि ॥&lt;br&gt;&#xA;मोघीभूते च शस्त्रे च भयमाप च मन्मथः ॥ ४८ ॥&lt;br&gt;&#xA;चकम्पे पुरतः स्थित्वा दृष्ट्वा मृत्युञ्जयं विभुम् ॥&lt;br&gt;&#xA;सस्मार त्रिदशान्कामः शक्रादीन्भयविह्वलः ॥।४९॥।&lt;br&gt;&#xA;आययुर्देवताः सर्वाः शम्भुकोपेन वेपिताः॥&lt;br&gt;&#xA;चक्रुः स्तुतिं च स्तोत्रेण शङ्करं त्रिदशेश्वरम् ॥4.39.५०.॥&lt;br&gt;&#xA;कोपाग्निमुद्गिरन्तं तं कपाललोचनादहो ॥&lt;br&gt;&#xA;स्तुतिं कुर्वत्सु देवेषु स वह्निः शम्भुसम्भवः॥५१॥&lt;br&gt;&#xA;जज्वालोर्ध्वशिखो दीप्तः प्रलयाग्निशिखोपमः ॥&lt;br&gt;&#xA;उत्पत्य गगने घूर्णन्निपत्य धरणीतले ॥&lt;br&gt;&#xA;भ्रामम्भ्रामं च परितः पपात मदनोपरि ॥ ५२ ॥&lt;br&gt;&#xA;बभूव भस्मसात्कामः क्षणेन हरकोपतः॥&lt;br&gt;&#xA;विषण्णा देवताः सर्वा नतवक्त्रा च पार्वती ॥५३॥&lt;br&gt;&#xA;विललाप बहुतरं हरस्य पुरतो रतिः ॥&lt;br&gt;&#xA;तुष्टुवुर्देवताः सर्वाः कम्पिताश्चन्द्रशेखरम् ॥ ५४ ॥&lt;br&gt;&#xA;रतिमूचुः सुराः सर्वे रुरुदुश्च मुहुर्मुहुः ॥&lt;br&gt;&#xA;किञ्चिद्भस्म गृहीत्वा च रक्ष मातर्भयं त्यज ॥५५॥&lt;br&gt;&#xA;वयं तं जीवयिष्यामो लभिष्यसि प्रियं पुनः ॥&lt;br&gt;&#xA;हरकोपापनयने सुप्रसन्ने दिने तथा ॥५६॥&lt;br&gt;&#xA;दृष्ट्वा रतेर्विलापं च मूर्च्छां सम्प्राप पार्वती ॥&lt;br&gt;&#xA;अतीन्द्रियं गुणातीतं तुष्टाव चन्द्रशेखरम्॥५७॥&lt;br&gt;&#xA;रुदन्तीं पार्वतीं त्यक्त्वा स्वस्थानं प्रययौ शिवः॥&lt;br&gt;&#xA;सद्यो बभूव तत्रैव पार्वतीदर्पमोक्षणम्॥५८॥&lt;br&gt;&#xA;रूपयौवनयोर्गर्वं तत्याज शैलकन्यका ॥&lt;br&gt;&#xA;मुखं दर्शयितुं लज्जा तद्बभूव सखीगणे ॥ ५९ ॥&lt;br&gt;&#xA;सुराश्च रतिमाश्वास्य सर्वे जग्मुः स्वमन्दिरम् ॥&lt;br&gt;&#xA;प्रणम्य दण्डवद्रुद्रं शोकादुद्विग्नमानसाः ॥4.39.६०॥&lt;br&gt;&#xA;स्तुत्वा रुदित्वा शोकेन भयेन कामकामिनी ॥&lt;br&gt;&#xA;कोपरक्तेक्षणं रुद्रं राधिके स्वालयं ययौ ॥ ६१ ॥&lt;br&gt;&#xA;न जगाम पितुर्गेहं पार्वती सा तु लज्जया ॥&lt;br&gt;&#xA;स्वालिभिर्वार्यमाणाऽपि जगाम तपसे वनम् ॥ ६२ ॥&lt;br&gt;&#xA;प्रजग्मुः सहचारिण्यस्तत्पश्चाच्छोकविह्वलाः ॥&lt;br&gt;&#xA;मातृभिर्वार्यमाणा सा स्वर्णदीतीरजं वनम् ॥६३॥&lt;br&gt;&#xA;सुचिरं च तपस्तप्त्वा सा सम्प्राप त्रिलोचनम् ॥&lt;br&gt;&#xA;रतिः सम्प्राप मदनं शङ्करस्य वरेण च ॥ ६४ ॥&lt;br&gt;&#xA;इत्येवं कथितं सर्वं पार्वतीदर्पमोक्षणम् ॥&lt;br&gt;&#xA;निगूढचरितं राधे किं भूयः श्रोतुमिच्छसि ॥ ६५ ॥&lt;br&gt;&#xA;इति श्रीब्रह्मवैवर्ते महापुराणे श्रीकृष्णजन्मखण्डे नारायणनारदसंवादे एकोनचत्वारिंशोऽध्यायः ॥ ३९ ॥&lt;/p&gt;</description>
    </item>
    <item>
      <title>०४०</title>
      <link>https://vishvAsa.github.io/purANam_vaiShNavam/brahma-vaivarta-purANam/04/040/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/040/</guid>
      <description>&lt;p&gt;श्रीराधिकोवाच ॥&lt;br&gt;&#xA;अहो विचित्रं चरितमपूर्वं किं श्रुतं विभो ॥&lt;br&gt;&#xA;सुन्दरं श्रुतिपीयूषं निगूढं ज्ञानकारणम् ॥ १ ॥&lt;br&gt;&#xA;न विशेषं समासं च श्रुतं न व्यासमीप्सितम् ॥&lt;br&gt;&#xA;अधुना श्रोतुमिच्छामि विस्तीर्णं कथय प्रभो ॥ २ ॥&lt;br&gt;&#xA;किं किं तपः कठोरं च चकार पार्वती स्वयम् ॥&lt;br&gt;&#xA;कं कं वरं वा सम्प्राप्य कथमाप महेश्वरम् ॥३॥&lt;br&gt;&#xA;रतिः केन प्रकारेण जीवयामास मन्मथम् ॥&lt;br&gt;&#xA;पार्वतीशिवयोः कृष्ण विवाहं वर्णय प्रभो ॥ ४ ॥&lt;br&gt;&#xA;तयो रहसि सम्भोगं पापिनां पापमोचनम् ॥&lt;br&gt;&#xA;कथ्यतां करुणासिन्धो दुःखिनां दुःखमोचनम्॥५॥&lt;br&gt;&#xA;दम्पतीविरहोक्तिश्च कर्णज्वाला च योषितः ॥&lt;br&gt;&#xA;श्रोतुं कौतूहलं कृष्ण पुनः सम्मेलनं तयोः ॥ ६ ॥&lt;br&gt;&#xA;अग्निज्वाला विषज्वाला क्षमा सोढुं च योषितः ॥&lt;br&gt;&#xA;दम्पतीविरहज्वाला न श्रोतुं च क्षणं क्षमा ॥७ ॥&lt;br&gt;&#xA;राधिकावचनं श्रुत्वा विस्मितश्चकिताननः ॥&lt;br&gt;&#xA;विस्तीर्णं वक्तुमारेभे हृदयेन विदूयता ॥ ८ ॥&lt;br&gt;&#xA;दम्पतीविरहोक्तिं च यां राधा श्रोतुमक्षमा ॥&lt;br&gt;&#xA;विच्छेदे शतवर्षीये किमस्या भविता मम ॥ ९ ॥&lt;br&gt;&#xA;इत्येवं मानसे कृत्वा मायेशो माययाऽन्वितः ॥&lt;br&gt;&#xA;कृपासिन्धुश्च कृपया कथां कथितुमुद्यतः ॥ 4.40.१० ॥&lt;br&gt;&#xA;श्रीकृष्ण उवाच ॥&lt;br&gt;&#xA;प्राणाधिके राधिके त्वं श्रूयतां प्राणवल्लभे ॥&lt;br&gt;&#xA;प्राणाधिदेवि प्राणेशि प्राणाधारे मनोहरे ॥११॥&lt;br&gt;&#xA;वटमूलाद्गते रुद्रे पार्वती तपसे ययौ ॥&lt;br&gt;&#xA;पुनः पुनः स्वमात्रा च पित्रा च विनिवारिता॥१२॥&lt;br&gt;&#xA;गत्वा सा स्वर्णदीतीरं स्नात्वा त्रिषवणं मुदा ॥&lt;br&gt;&#xA;सन्देशे च मया दत्तं जजाप तं मनुं मुदा॥१३॥&lt;br&gt;&#xA;वर्षमेकं च सम्पूर्णमनाहारा स्वभक्तितः॥&lt;br&gt;&#xA;तप्त्वा तपः कठोरं च चकार जगदम्बिका ॥ १४ ॥&lt;br&gt;&#xA;ग्रीष्मे च परितो वह्निं प्रज्वलन्तं दिवानिशम्॥ ॥&lt;br&gt;&#xA;कृत्वा प्रतस्थौ तन्मध्ये सन्ततं जपती मनुम्॥१५॥&lt;br&gt;&#xA;शश्वत्स्मशाने वर्षासु कृत्वा योगासनं शिवा॥&lt;br&gt;&#xA;शिलां दृष्ट्वा च संसिक्ता बभूव जलधारया ॥१६॥&lt;br&gt;&#xA;शीते जलान्तरे शश्वत्प्रतस्थौ भक्तिपूर्वकम् ॥&lt;br&gt;&#xA;अनाहारा शरद्रौद्रनीहारासु दिशासु च॥१७॥&lt;br&gt;&#xA;एवं कृत्वा परं वर्षमप्राप्य शङ्करं सती॥&lt;br&gt;&#xA;शुचा कृत्वाऽग्निकुण्डं च प्रवेष्टुं सा समुद्यता॥१८॥&lt;br&gt;&#xA;तामग्निकुण्डं विशतीं तपसाऽतिकृशां सतीम्॥&lt;br&gt;&#xA;दृष्ट्वा शिवः कृपासिन्धुः कृपया तां जगाम ह ॥१९॥&lt;br&gt;&#xA;अतीव वामनो बालो विप्ररूपी स्वतेजसा ॥&lt;br&gt;&#xA;प्रज्वलन्मनसा हृष्टो दण्डी छत्री जटाधरः ॥ 4.40.२० ॥&lt;br&gt;&#xA;शुक्लयज्ञोपवीती च शुक्लवासाश्च सस्मितः ॥&lt;br&gt;&#xA;श्वेताब्जबीजमालां च बिभ्रत्तिलकमुज्ज्वलम् ॥ २१ ॥&lt;br&gt;&#xA;निर्जने बालकं दृष्ट्वा स्निग्धा सापि जगाद ह ॥&lt;br&gt;&#xA;तत्तेजसाऽतिप्रच्छन्ना तत्याज च तपः स्वयम् ॥२२॥&lt;br&gt;&#xA;को भवानिति पप्रच्छ तं शिशुं पुरतः स्थितम् ॥&lt;br&gt;&#xA;मनसाऽलिङ्गनं कर्तुमिच्छन्ती परमादरम्॥२३॥&lt;br&gt;&#xA;श्रुत्वा शैलसुता प्रश्नं प्रहस्य परमेश्वरः ॥&lt;br&gt;&#xA;उवाचातीव मधुरं कर्णपीयूषमीश्वरीम् ॥ २४ ॥&lt;br&gt;&#xA;शङ्कर उवाच ॥&lt;br&gt;&#xA;इच्छागामी बटुरहं तपस्वी विप्रबालकः ॥&lt;br&gt;&#xA;का त्वं कान्ताऽतिकान्तारे तपश्चरसि सुन्दरि ॥ २५ ॥&lt;br&gt;&#xA;वद कस्य कुले जाता कस्य कन्या च काऽभिधा ॥&lt;br&gt;&#xA;तपसः फलदात्री त्वं कस्माद्धेतोस्तपस्तव ॥ २६ ॥&lt;br&gt;&#xA;अहो वा तपसां राशिः स्वयं मूर्तिमती सती। ॥&lt;br&gt;&#xA;तपो वा लोकशिक्षार्थं करोषि कमलेक्षणे ॥ २७ ॥&lt;br&gt;&#xA;स्वयं तेजःस्वरूपा वा मूलप्रकृतिरीश्वरी ॥&lt;br&gt;&#xA;विधाय भक्तध्यानार्थं विग्रहं भारते जनुः ॥ २८ ॥&lt;br&gt;&#xA;किं वा त्रिलोके लक्ष्मीस्त्वं सम्पद्रूपा सनातनी ॥&lt;br&gt;&#xA;रक्षां विधातुं जगतामागता धातुरन्तिके ॥२९॥&lt;br&gt;&#xA;किं वाम्बिका त्वं देवानां स्वयं मूर्तिमती सती ॥&lt;br&gt;&#xA;सावित्री भारते जन्म स्वेच्छया लब्धुमागता ॥ 4.40.३० ॥&lt;br&gt;&#xA;रागाधिष्ठातृदेवी वा स्वयं साक्षात्सरस्वती ॥&lt;br&gt;&#xA;सर्वविद्याः प्रकटितुं स्वेच्छया जन्म भारते॥३१॥&lt;br&gt;&#xA;एतासु मध्ये का वा त्वं नाहं तर्कितुमीश्वरः ॥&lt;br&gt;&#xA;या सा भवति कल्याणि परितुष्टा च मां भव ॥ ३२ ॥&lt;br&gt;&#xA;सति त्वयि प्रसन्नायां प्रसन्नः परमेश्वरः ॥&lt;br&gt;&#xA;पतिव्रतायां तुष्टायां तुष्टो नारायणः स्वयम् ॥ ३३ ॥&lt;br&gt;&#xA;तुष्टे नारायणे देवे शश्वत्तुष्टं जगत्त्रयम् ॥&lt;br&gt;&#xA;तरुमूलेषु सिक्तेषु शाखाः सिक्ता यथा प्रिये ॥ ३४ ॥&lt;br&gt;&#xA;शिशोस्तद्वचनं श्रुत्वा प्रहस्य परमेश्वरी ॥&lt;br&gt;&#xA;उवाच वचनं चारु कर्णपीयूषमीश्वरी ॥ ३५ ॥&lt;br&gt;&#xA;पार्वत्युवाच ॥ नाहं वेदप्रसूर्लक्ष्मीर्वागधिष्ठातृदेवता ॥&lt;br&gt;&#xA;जन्म मे भारते वर्षे साम्प्रतं शैलकन्यका ॥ ३६ ॥&lt;br&gt;&#xA;पूर्वं जन्म दक्षगेहे सती शङ्करकामिनी ॥&lt;br&gt;&#xA;योगेन त्यक्तदेहाऽहं तातभर्तृविनिन्दया ॥ ३७ ॥&lt;br&gt;&#xA;अत्र जन्मनि पुण्येन सम्प्राप्ते शङ्करे द्विज ॥&lt;br&gt;&#xA;मां त्यक्त्वा भस्मसात्कृत्वा मन्मथं स जगाम ह ॥ ३८ ॥&lt;br&gt;&#xA;प्रयाते शङ्करे तापाद्व्रीडयाऽहं पितुर्गृहात् ॥&lt;br&gt;&#xA;आगमत्तपसे चित्तं ममेदं स्वर्णदीतटे ॥ ३९ ॥&lt;br&gt;&#xA;तपः कृत्वा कठोरं च सुचिरं प्राणवल्लभम् ॥&lt;br&gt;&#xA;अप्राप्याग्निं प्रवेष्टुं च त्वां च दृष्ट्वा क्षणं स्थिता ॥ 4.40.४० ॥&lt;br&gt;&#xA;गच्छ त्वं प्रविशाम्यग्नौ प्रलयाग्निशिखोपमे ॥&lt;br&gt;&#xA;कृत्वा स्वकामनां विप्र हरप्राप्तिमनीषितम् ॥ ४१ ॥&lt;br&gt;&#xA;यत्र यत्र जनुर्लब्ध्वा लभिष्यामि शिवं परम् ॥&lt;br&gt;&#xA;प्राणाधिकं प्रियं कान्तं विभुं जन्मनि जन्मनि ॥४२॥&lt;br&gt;&#xA;सर्वा हि स्वप्रियं लब्धुं लभन्ति जन्म वाञ्छितम् ॥&lt;br&gt;&#xA;तज्जन्म पतिलाभार्थं सर्वासां च श्रुतौ श्रुतम् ॥ ४३ ॥&lt;br&gt;&#xA;प्राक्तनीयो हि यो भर्ता स तासां प्रतिजन्मनि ॥&lt;br&gt;&#xA;या स्त्री येषां सुनियता सा तेषां जन्मजन्मनि ॥ ४४ ॥&lt;br&gt;&#xA;तद्देहमिह न प्राप्य कृत्वा घोरतरं तपः ॥&lt;br&gt;&#xA;कृत्वाऽग्निकुण्डे काम्यं च लभिष्यामि परत्र तम् ॥४५॥&lt;br&gt;&#xA;इत्युक्त्वा पार्वती तत्र तत्पुरः प्रविवेश ह ॥&lt;br&gt;&#xA;निषिध्यमाना पुरतो ब्राह्मणेन पुनः पुनः॥४६॥&lt;br&gt;&#xA;वह्निप्रवेशं कुर्वन्त्याः पार्वत्याः परमेश्वरि ॥&lt;br&gt;&#xA;बभूव तपसा सद्यो वह्निश्चन्दनवद्ध्रुवम्॥ ॥ ४७ ॥&lt;br&gt;&#xA;क्षणं तदन्तरे स्थित्वा चोत्पतन्तीं शिवां शिवः ॥&lt;br&gt;&#xA;पुनः प्रपच्छ सहसा वृन्दावनविनोदिनि ॥४८ ॥&lt;br&gt;&#xA;श्रीमहादेव उवाच ॥&lt;br&gt;&#xA;अहो तपस्ते किं भद्रे न बुद्धं किञ्चिदेव हि ॥&lt;br&gt;&#xA;न दग्धो वह्निना देहो न च प्राप्तो मनीषितः ॥ ४९ ॥&lt;br&gt;&#xA;शिवं कल्याणरूपं च भर्तारं कर्तुमिच्छसि॥&lt;br&gt;&#xA;अविग्रहं पतिं कृत्वा किं वा ते वाञ्छितं भवेत् ॥4.40.५०॥&lt;br&gt;&#xA;संहर्तारं च भर्तारं यदीच्छसि शुचिस्मिते ॥&lt;br&gt;&#xA;कान्तमिच्छति का वा स्त्री सर्वसंहारकारणम् ॥५१॥&lt;br&gt;&#xA;मोक्षं वाञ्छसि चेद्देवि कृत्वा कान्तं स्वरूपिणम् ॥&lt;br&gt;&#xA;सर्वमुक्तिप्रदा त्वं च तपस्या विफला तव॥ ॥ ५२ ॥&lt;br&gt;&#xA;शिवश्च मङ्गले मोक्षे संहर्ता न च दृश्यते ॥&lt;br&gt;&#xA;शिवशब्दस्य चान्योऽर्थो न हि वेदे निरूपितः ॥ ५३ ॥&lt;br&gt;&#xA;तं च संहारकर्तारं यदि वाञ्छसि सुन्दरि ॥&lt;br&gt;&#xA;लभिष्यसे रतं रुद्रं सर्वलोकभयङ्करम् ॥५४॥&lt;br&gt;&#xA;न भविष्यति मोक्षस्ते स्वाभीष्टं देवसेवनम् ॥&lt;br&gt;&#xA;हरिस्मृतिरमोघा च सर्वमङ्गलदा सदा ॥५५ ॥&lt;br&gt;&#xA;शीघ्रं पितुर्गृहं गच्छ तत्र द्रक्ष्यसि शङ्करम् ॥&lt;br&gt;&#xA;ममाशिषा स्वतपसां फलेन च सुदुर्लभम्॥५६॥&lt;br&gt;&#xA;इत्युक्त्वा पार्वतीं विप्रस्तत्रैवान्तरधीयत ॥&lt;br&gt;&#xA;दुर्गा ययौ पितुर्गेहं महादेवेति वादिनी॥५७॥&lt;br&gt;&#xA;पार्वत्यागमनं श्रुत्वा मेनका च हिमालयः ॥&lt;br&gt;&#xA;दिव्यं यानं पुरस्कृत्य प्रययौ हर्षविह्वलः ॥ ५८ ॥&lt;br&gt;&#xA;संस्थाप्य मङ्गलघटान्राजवर्त्मनि राधिके ॥&lt;br&gt;&#xA;चन्दनागुरुकस्तूरीफलशाखासमन्वितान् ॥ ५९ ॥&lt;br&gt;&#xA;पट्टसूत्रसन्निबद्धरसालपल्लवान्वितैः ॥&lt;br&gt;&#xA;परितः परितो रम्भास्तम्भवृन्दसमन्विते ॥ 4.40.६० ॥&lt;br&gt;&#xA;पतिपुत्रवतीयोषित्समूहैर्दीपहस्तकैः ॥&lt;br&gt;&#xA;पूर्णैर्लाजाधान्यदूर्वाफलपुष्पसमन्वितैः ॥६१॥&lt;br&gt;&#xA;सुपुण्यैर्ब्राह्मणैश्चापि मुनिभिर्ब्रह्मचारिभिः ॥&lt;br&gt;&#xA;नटीभिर्नर्तकीभिश्च गजेन्द्रैः परिशोभिते ॥ ६२ ॥&lt;br&gt;&#xA;पुरोहितैश्च संयुक्तैः कुर्वद्भिर्मङ्गलध्वनिम् ॥&lt;br&gt;&#xA;सुचारुमालतीमालाहस्तैः शस्तैः प्रशंसितैः ६३ ॥&lt;br&gt;&#xA;नानाप्रकारवाद्यैश्च शङ्खध्वनिसुनादितैः॥&lt;br&gt;&#xA;सिन्दूररेणुभिश्चारुचन्दनद्रवपङ्किलम् ॥ ६४ ॥&lt;br&gt;&#xA;प्रविश्य नगरं दुर्गा ददर्श पितरौ पुरः ॥&lt;br&gt;&#xA;सुप्रसन्नौ प्रधावन्तौ हर्षाश्रुपुलकान्वितौ ॥ ६५ ॥&lt;br&gt;&#xA;प्रसन्नवदना देवी चालिभिः प्रणनाम तौ ॥&lt;br&gt;&#xA;संयुज्याथाशिषं तौ च चक्रतुस्तां च वक्षसि ॥ ॥ ६६ ॥&lt;br&gt;&#xA;हे वत्से वत्सेत्युच्चार्य रुदन्तौ प्रेमविह्वलौ॥&lt;br&gt;&#xA;तदा तां च रथे कृत्वा जग्मतुर्निजमन्दिरम् ॥ ६७ ॥&lt;br&gt;&#xA;स्त्रियो निर्मञ्च्छनं चक्रुर्विप्रा युयुजुराशिषम्॥&lt;br&gt;&#xA;ब्राह्मणेभ्यश्च बन्दिभ्यः पर्वतेन्द्रो धनं ददौ॥६८॥&lt;br&gt;&#xA;मङ्गलं कारयामास पाठयामास छान्दसम् ॥&lt;br&gt;&#xA;एवं स्वकन्यया सार्द्धं तस्थतुस्तौ स्वमन्दिरे ॥ ६९ ॥&lt;br&gt;&#xA;सुखेन वसतौ तौ हि हर्षनिर्भरमानसौ ॥&lt;br&gt;&#xA;एकदा च तपः कर्तुं जगाम स्वर्णदीं गिरिः ॥ 4.40.७० ॥&lt;br&gt;&#xA;मेनकाकन्यया सार्द्धमुवास प्राङ्गणे मुदा ॥&lt;br&gt;&#xA;एतस्मिन्नन्तरे भिक्षुर्नर्तकश्च सुगायनः ॥७१॥&lt;br&gt;&#xA;सहसैक आजगाम मेनकासन्निधिं मुदा ॥&lt;br&gt;&#xA;शृङ्गवाद्यं वामहस्ते डमरुं दक्षिणे तथा ॥७२॥&lt;br&gt;&#xA;कृत्वा विभूतिगात्रोऽतिवृद्धोऽतीव जरातुरः ॥&lt;br&gt;&#xA;पृष्ठकन्थो रक्तवासाः सुकण्ठोऽतिमनोहरः ॥ ७३ ॥&lt;br&gt;&#xA;जगौ मम गुणाख्यानं कृत्वा नृत्यं मनोहरम् ॥&lt;br&gt;&#xA;वादयामास शृङ्गं च क्षणं डमरुकं तथा ॥ ७४ ॥&lt;br&gt;&#xA;आजग्मुर्नागरा बाला बालिका हर्षविह्वलाः ॥&lt;br&gt;&#xA;वृद्धा युवानो युवतीसमूहो वृद्धयोषितः ॥ ७५ ॥&lt;br&gt;&#xA;श्रुत्वा तु सुन्दरं गीतं सुतानस्वरसंयुतम् ॥&lt;br&gt;&#xA;सहसा मुमुहुः सर्वे तेन मूर्च्छामवाप्नुवन् ॥७६॥&lt;br&gt;&#xA;मूर्छां सम्प्राप सा दुर्गा ददर्श हृदि शङ्करम् ॥&lt;br&gt;&#xA;त्रिशूलपट्टिशकरं व्याघ्रचर्मधरं परम् ॥७७॥&lt;br&gt;&#xA;विभूतिभूषणं रम्यमस्थिमालां सुनिर्मलाम् ॥&lt;br&gt;&#xA;ईषद्धास्यप्रसन्नास्यं सुप्रसन्नं त्रिलोचनम् ॥ ७८ ॥&lt;br&gt;&#xA;मालाहस्तं पञ्चवक्त्रं नागयज्ञोपवीतकम्॥&lt;br&gt;&#xA;वरं वृण्वित्युक्तवन्तं सुन्दरं चन्द्रशेखरम्॥७९॥&lt;br&gt;&#xA;हृदयस्थं हरं दृष्ट्वा मनसा तं ननाम सा ॥&lt;br&gt;&#xA;वरं वव्रे मानसे सा त्वं पतिर्मे भवेति च ॥ 4.40.८० ॥&lt;br&gt;&#xA;एवं दत्त्वा शिवस्तस्य चान्तर्धानं चकार सः ॥&lt;br&gt;&#xA;न दृष्ट्वा हृदि तं दुर्गा सम्प्राप्य चेतनां पुनः ॥ ८१ ॥&lt;br&gt;&#xA;ददर्श चक्षुरुन्मील्य भिक्षुकं गायकं पुरः ॥&lt;br&gt;&#xA;नृत्यसङ्गीततः सा तु भिक्षुकस्य च मेनका ॥८२॥&lt;br&gt;&#xA;दातुं ययौ सा रत्नानि स्वर्णपात्रस्थितानि च ॥&lt;br&gt;&#xA;भिक्षां ययाचे भिक्षुस्तां दुर्गां नान्यां गृहीतवान् ॥ ८३ ॥&lt;br&gt;&#xA;पुनश्च नर्तनं कर्तुमुद्यतः कौतुकेन च ॥&lt;br&gt;&#xA;मेना तद्वचनं श्रुत्वा चुकोप विस्मयं ययौ ॥ ८४ ॥&lt;br&gt;&#xA;भिक्षुकं भर्त्सयामास बहिः कर्तुमुवाच तम् ॥&lt;br&gt;&#xA;पत्नी त्रिलोकनाथस्य शिवस्य परमात्मनः ॥ ८५ ॥&lt;br&gt;&#xA;याञ्चामिमां प्रकुर्वन्तं दूरं कुरु सुभाषिणम्॥&lt;br&gt;&#xA;एतस्मिन्नन्तरे तप्त्वा गिरिः स्वालयमाययौ॥८६॥&lt;br&gt;&#xA;ददर्श पुरतो भिक्षुं प्राङ्गणस्थं मनोहरम्॥&lt;br&gt;&#xA;कृत्वा नारायणार्चां च गङ्गातीरे मनोहरे ॥८७॥&lt;br&gt;&#xA;तन्मूर्तिध्यानविश्लेषशोकादुद्विग्नमानसः ॥&lt;br&gt;&#xA;श्रुत्वा मेनामुखाद्वार्तां जहास च चुकोप सः ॥८८॥&lt;br&gt;&#xA;आज्ञां चकार स्वचरं बहिः कर्तुं च भिक्षुकम् ॥&lt;br&gt;&#xA;आकाशामिव दुःस्पर्शं प्रज्वलन्तं स्वतेजसा ॥।८९॥&lt;br&gt;&#xA;न शशाक बहिः कर्तुं समीपं गन्तुमक्षमः॥&lt;br&gt;&#xA;ददर्श भिक्षुकं शैलः क्षणं चारुचतुर्भुजम्॥4.40.९०॥&lt;br&gt;&#xA;किरीटिनं कुण्डलिनं पीताम्बरधरं परम्॥&lt;br&gt;&#xA;सुवेषं सुन्दरश्याममीषद्धास्यं मनोहरम् ॥ ९१ ॥&lt;br&gt;&#xA;चन्दनोक्षितसर्वाङ्गं भक्तानुग्रहकातरम् ॥&lt;br&gt;&#xA;यद्यत्पुष्पं प्रदत्तं च पूजाकाले गदाभृते ॥ ९२ ॥&lt;br&gt;&#xA;गात्रे शिरसि तत्सर्वं भिक्षुकस्य ददर्श ह ॥&lt;br&gt;&#xA;धूपः प्रदीपो यो दत्तो नैवेद्यं वा मनोहरम् ॥ ९३ ॥&lt;br&gt;&#xA;ददर्श शैलस्तत्सर्वं भिक्षुकस्य पुरः स्थितम्॥&lt;br&gt;&#xA;क्षणं ददर्श द्विभुजं विनोदमुरलीकरम् ॥ ९४ ॥&lt;br&gt;&#xA;गोपवेषं किशोरं च सस्मितं श्यामसुन्दरम् ॥&lt;br&gt;&#xA;मयूरपिच्छचूडं च रत्नालङ्कारभूषितम् ॥ ॥ ९५ ॥&lt;br&gt;&#xA;चन्दनोक्षितसर्वाङ्गं वनमालाविभूषितम् ॥&lt;br&gt;&#xA;क्षणं ददर्श स्वच्छं च शङ्करं चन्द्रशेखरम्॥ ९६ ॥&lt;br&gt;&#xA;त्रिशूलपट्टिशकरं व्याघ्रचर्माम्बरं परम् ॥&lt;br&gt;&#xA;विभूतिगात्रममलमस्थिमालाविभूषितम् ॥ ९७ ॥&lt;br&gt;&#xA;नागयज्ञोपवीतं च तप्तस्वर्णजटाधरम् ॥&lt;br&gt;&#xA;डमरुशृङ्गहस्तं च सुप्रशस्तं मनोहरम् ॥ ९८ ॥&lt;br&gt;&#xA;प्रजपन्तं हरेर्नाम श्वेताब्जबीजमालया ॥&lt;br&gt;&#xA;ईषद्धास्यप्रसन्नास्यं भक्तानुग्रहकातरम् ॥ ९९ ॥&lt;br&gt;&#xA;स्वतेजसा प्रज्वलन्तं पञ्चवक्त्रं त्रिलोचनम् ॥&lt;br&gt;&#xA;क्षणं ददर्श जगतां स्रष्टारं च चतुर्मुखम् ॥ 4.40.१०० ॥&lt;br&gt;&#xA;जपन्तं श्रीहरेर्नाम स्वच्छस्फटिकमालया ॥&lt;br&gt;&#xA;क्षणं सूर्य स्वरूपं च ददर्श त्रिगुणात्मकम् ॥ १ ॥&lt;br&gt;&#xA;ददर्श तमतीव्रं तु ज्वलन्तं ब्रह्मतेजसा ॥&lt;br&gt;&#xA;क्षणमग्निस्वरूपं च ज्वलन्तमतितेजसा ॥ २ ॥&lt;br&gt;&#xA;क्षणमाह्लादजनकं चन्द्ररूपं ददर्श ह ॥&lt;br&gt;&#xA;क्षणं तेजःस्वरूपं च निराकारं निरञ्जनम् ॥ ३ ॥&lt;br&gt;&#xA;निर्लिप्तं च निरीहं च परमात्मस्वरूपिणम् ॥&lt;br&gt;&#xA;एवं स्वेच्छामयं दृष्ट्वा नानारूपधरं परम् ॥ ४ ॥&lt;br&gt;&#xA;हर्षाश्रुपुलकः शैलो दण्डवत्प्रणनाम तम् ॥&lt;br&gt;&#xA;भक्त्या प्रदक्षिणीकृत्य प्रणम्य च पुनः पुनः ॥ ५ ॥&lt;br&gt;&#xA;समुत्पत्य हर्षयुक्तो ददर्श पुनरेव तम्॥&lt;br&gt;&#xA;वास्तवं भिक्षुकं दृष्ट्वा शैलेन्द्रो विष्णुमायया ॥ ६ ॥&lt;br&gt;&#xA;विसस्मार च तत्सर्वं नानारूपधरं परम् ॥&lt;br&gt;&#xA;भिक्षां ययाचे भिक्षुस्तं भिक्षास्थालीस्वपार्श्वकम् ॥ ७ ॥&lt;br&gt;&#xA;रक्ताम्बरः शृङ्गवाद्यविचित्रडमरुः करे ॥&lt;br&gt;&#xA;आदातुमुत्सुको दुर्गां नान्यां भिक्षुः कदाचन ॥ ८ ॥&lt;br&gt;&#xA;न स्वीचकार शैलेन्द्रो मोहितो विष्णुमायया ॥&lt;br&gt;&#xA;भिक्षुः किञ्चिन्न जग्राह तत्रैवान्तरधीयत ॥ ९ ॥&lt;br&gt;&#xA;तदा बभूव ज्ञानं च मेनकाशैलयोः प्रिये ॥&lt;br&gt;&#xA;अहो दृष्टो जगन्नाथ आवाभ्यां स्वप्नवद्दिने ॥ 4.40.११० ॥&lt;br&gt;&#xA;आवां शिवौ वञ्चयित्वा स्वस्थानं गतवान्विभुः ॥&lt;br&gt;&#xA;तयोर्भक्तिं शिवे दृष्ट्वा सर्वे देवाश्च चिन्तिताः ॥ ११ ॥&lt;br&gt;&#xA;चक्रुः शक्रादयो युक्तिं सुमेरो रक्षणे भरात् ॥&lt;br&gt;&#xA;एकान्तभक्त्या शैलश्चेत्कन्यां तस्मै प्रदास्यति ॥ १२ ॥&lt;br&gt;&#xA;ध्रुवं निर्वाणतां सद्यः सम्प्राप्नोत्येव भारते ॥&lt;br&gt;&#xA;अनन्तरत्नाधारश्चेत्पृथ्वी त्यक्त्वा प्रयास्यति ॥ १३ ॥&lt;br&gt;&#xA;रत्नगर्भाभिधा भूमेर्मिथ्यैव भविता ध्रुवम् ॥&lt;br&gt;&#xA;स्थावरत्वं परित्यज्य दिव्यरूपं विधाय सः ॥ १४ ॥&lt;br&gt;&#xA;कन्यां शूलभृते दत्त्वा विष्णुलोकं गमिष्यति ॥&lt;br&gt;&#xA;नारायणस्य सारूप्यं भविष्यत्येव लीलया ॥ १५ ॥&lt;br&gt;&#xA;सम्प्राप्य पार्षदत्वं च हरिदासो भविष्यति ॥&lt;br&gt;&#xA;दशवापीसमा कन्या दीयते ब्राह्मणाय ताम्॥ १६ ॥&lt;br&gt;&#xA;वेदज्ञाय पवित्राय चाप्रतिग्रहशालिने ॥&lt;br&gt;&#xA;सन्ध्यायज्ञवेदपाठकारिणे सत्यवादिने ॥ १७॥&lt;br&gt;&#xA;अस्यै प्रदत्ता कन्या च दशवापीफलप्रदा ॥&lt;br&gt;&#xA;त्रिसन्ध्याकारिणे सत्यवादिने गृहशालिने ॥ १८ ॥&lt;br&gt;&#xA;वेदज्ञाय सुविप्राय दत्त्वा सुफलदायिनी ॥&lt;br&gt;&#xA;परदारगृहीताय याजकाय द्विजातये ॥ १९ ॥&lt;br&gt;&#xA;शठाय सन्ध्याहीनाय वाप्यैकफलदा सुता ॥&lt;br&gt;&#xA;सर्वसन्ध्यास्वगायत्रीविहीनाय शठाय च ॥ 4.40.१२० ॥&lt;br&gt;&#xA;वैश्योद्भवाय दत्ता या वाप्यर्द्धफलदा स्मृता ॥&lt;br&gt;&#xA;पापिने शूद्रजाताय विप्रक्षत्रोद्भवाय च ॥२१॥&lt;br&gt;&#xA;दत्त्वा चाण्डालतुल्याय कन्या सा नरकप्रदा ॥&lt;br&gt;&#xA;विष्णुभक्ताय विदुषे विप्राय सत्यवादिने ॥ २२ ॥&lt;br&gt;&#xA;जितेन्द्रियाय दत्ता या विंशद्वापीफलप्रदा ॥&lt;br&gt;&#xA;षष्टि वर्षसहस्राणि दिव्यरूपं विधाय च ॥ २३ ॥&lt;br&gt;&#xA;एवम्भूताय दत्ता चेन्मोदते विष्णुमन्दिरे ॥&lt;br&gt;&#xA;दत्त्वा कन्यां सुशीलां च हराय हरयेऽथ वा ॥ २४ ॥&lt;br&gt;&#xA;नारायणस्वरूपं च भवेदेव श्रुतौ श्रुतम् ॥&lt;br&gt;&#xA;विष्णुभक्तो यदा कन्यां ददाति विष्णुप्रीतये ॥ २५ ॥&lt;br&gt;&#xA;स लभेद्धरिदास्यं च ध्रुवं विप्रोद्भवाय च ॥&lt;br&gt;&#xA;इत्यालोच्य सुराः सर्वे कृत्वा च मन्त्रणां प्रिये ॥ २६ ॥&lt;br&gt;&#xA;गुरुं प्रस्थापितुं जग्मुर्हिमालयगृहं प्रति ॥&lt;br&gt;&#xA;गत्वा प्रणम्य च गुरुं सर्वे चक्रुर्निवेदनम् ॥ २७ ॥&lt;br&gt;&#xA;हिमालयगृहं गत्वा कुरु निन्दां च शूलिनः ॥&lt;br&gt;&#xA;पिनाकिनं विना दुर्गा वरं नान्यं वरिष्यति ॥ २८ ॥&lt;br&gt;&#xA;अनिच्छया सुतां दत्त्वा फलं तूर्णं लभिष्यति ॥&lt;br&gt;&#xA;कालेन यातु शैलेन्द्रश्चेदानीं भुवि तिष्ठतु ॥ २९ ॥&lt;br&gt;&#xA;अनन्तरत्नाधारं च त्वमेव रक्ष भारते ॥&lt;br&gt;&#xA;देवानां वचनं श्रुत्वा प्रददौ कर्णयोः करौ ॥4.40.१३०॥&lt;br&gt;&#xA;न स्वीचकार स्वगुरुः स्मरन्नारायणेति च ॥&lt;br&gt;&#xA;उवाच देववर्गांश्च सम्भर्त्स्य च पुनः पुनः ॥ ३१ ॥&lt;br&gt;&#xA;वेदवेदान्तविज्ञाता महाभक्तो हरौ हरे ॥&lt;br&gt;&#xA;बृहस्पतिरुवाच ॥&lt;br&gt;&#xA;श्रूयतां मद्वचः सत्यं हे देवाः स्वार्थसाधकाः ॥ ३२ ॥&lt;br&gt;&#xA;नीतिसारं च वेदोक्तं परिणामसुखावहम् ॥&lt;br&gt;&#xA;हरकेशवयोर्भक्तं ये च निन्दन्ति पापिनः ॥ ३३ ॥&lt;br&gt;&#xA;भूदेवान्ब्राह्मणांश्चैव स्वगुरुं च पतिव्रताः॥&lt;br&gt;&#xA;पतिभिक्षुब्रह्मचारिसृष्टिबीजान्सुरांस्तथा ॥ ३४॥&lt;br&gt;&#xA;पच्यन्ते कालसूत्रे ते यावच्चन्द्रदिवाकरौ ॥&lt;br&gt;&#xA;श्लेष्ममूत्रपुरीषेषु शेरते ते दिवानिशम् ॥३५॥&lt;br&gt;&#xA;भक्षिताः कीटनिकरैः शब्दं कुर्वन्ति कातराः ॥&lt;br&gt;&#xA;ये निन्दन्ति च ब्रह्माणं स्रष्टारं जगतां गुरुम् ॥३६॥&lt;br&gt;&#xA;शिवं सुराणां प्रवरं दुर्गां लक्ष्मीं सरस्वतीम् ॥&lt;br&gt;&#xA;गीतां च तुलसीं गङ्गां वेदांश्च वेदमातरम् ॥ ३७ ॥&lt;br&gt;&#xA;व्रतं तपस्यां पूजां च मन्त्रं मन्त्रप्रदं गुरुम्॥&lt;br&gt;&#xA;ते पच्यन्तेऽन्धकूपे वै चायुषोऽर्धं विधेरहो॥३८॥&lt;br&gt;&#xA;भक्षिताः सर्पसङ्घैश्च शब्दं कुर्वन्ति सन्ततम् ॥&lt;br&gt;&#xA;ये निन्दन्ति हृषीकेशं देवसाम्यं विधाय च ॥ ३९ ॥&lt;br&gt;&#xA;विष्णुभक्तिप्रदं चैव पुराणं च श्रुतेः परम् ॥&lt;br&gt;&#xA;राधा तदङ्गजा गोपी ब्राह्मणांश्च सदार्चितान् ॥ 4.40.१४० ॥&lt;br&gt;&#xA;ते पच्यन्तेऽवटे देवा विधातुरायुषा समम् ॥&lt;br&gt;&#xA;अधोमुखा ऊर्ध्वजङ्घाः सर्पसङ्घैश्च वेष्टिताः ॥ ४१ ॥&lt;br&gt;&#xA;भक्षिता विकृताकारैः कीटैः सर्पसमाकृतैः ॥&lt;br&gt;&#xA;अतीव कातरा भीताः शब्दं कुर्वन्ति सन्ततम् ॥४२॥&lt;br&gt;&#xA;श्लेष्ममूत्रपुरीषाणि ध्रुवं भक्षन्ति क्षोभिताः ॥&lt;br&gt;&#xA;उल्कां ददति रुष्टाश्च तन्मुखे यमकिङ्कराः ॥ ४३ ॥&lt;br&gt;&#xA;त्रिसन्ध्यं तर्जनं कृत्वा कुर्वन्ति दण्डताडनम् ॥&lt;br&gt;&#xA;कुर्वन्ति मूत्रपानं च प्रहारैस्तृषितान्भिया॥४४॥&lt;br&gt;&#xA;तदा कल्पान्तरे स्रष्टुं सृष्टिं च प्रथमे पुनः ॥&lt;br&gt;&#xA;तेषां भवेत्प्रतीकार इत्याह कमलोद्भवः ॥ ४५ ॥&lt;br&gt;&#xA;कृत्वा हि शिवनिन्दां च यास्यन्ति नरकं सुराः ॥&lt;br&gt;&#xA;इममेवोपकारं च कर्तुमिच्छथ पुत्रकाः ॥ ४६ ॥&lt;br&gt;&#xA;ब्रह्मणा प्रेरितो दक्षो दत्त्वा शूलभृते सुताम् ॥&lt;br&gt;&#xA;न पापं परमैश्वर्यं सम्प्राप हरनिन्दकः ॥ ४७ ॥&lt;br&gt;&#xA;अनिच्छया सुतां दत्त्वा तुर्यपुण्यं ललाभ सः ॥&lt;br&gt;&#xA;अहो विहाय सारूप्यं तुच्छं स्वर्गं ललाभ सः ॥ ४८ ॥&lt;br&gt;&#xA;कश्चिन्मध्ये च युष्माकं गत्वा शैलगृहं सुराः ॥&lt;br&gt;&#xA;सम्पादयतु स्वमतं शैलेन्द्रस्य प्रयत्नतः ॥ ४९ ॥&lt;br&gt;&#xA;अनिच्छया सुतां दत्त्वा सुखं तिष्ठतु भारते ॥&lt;br&gt;&#xA;तस्मै भक्त्या सुतां दत्त्वा मोक्षं प्राप्स्यति निश्चितम् ॥ 4.40.१५० ॥&lt;br&gt;&#xA;पश्चात्सप्तर्षयः सर्वे गृहीत्वा तामरुन्धतीम् ॥&lt;br&gt;&#xA;ध्रुवं तस्य गृहं गत्वा बोधयिष्यन्ति पर्वतम् ॥ ५१ ॥&lt;br&gt;&#xA;विना पिनाकिनं दुर्गा वरं नान्यं वरिष्यति ॥&lt;br&gt;&#xA;अनिच्छया सुतां तस्मै प्रदास्यति सुताज्ञया ॥ ५२ ॥&lt;br&gt;&#xA;इत्येवं कथितं सर्वं देवा गच्छन्तु मन्दिरम् ॥&lt;br&gt;&#xA;इत्युक्त्वा वाक्पतिः शीघ्रं तपसे स्वर्णदीं गतः ॥ १५३ ॥&lt;br&gt;&#xA;इति श्रीब्रह्मवैवर्ते महापुराणे श्रीकृष्णजन्मखण्डे नारायणनारदसंवादे चत्वारिंशोऽध्यायः ॥ ४० ॥&lt;/p&gt;</description>
    </item>
    <item>
      <title>०४१</title>
      <link>https://vishvAsa.github.io/purANam_vaiShNavam/brahma-vaivarta-purANam/04/041/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/041/</guid>
      <description>&lt;p&gt;श्रीकृष्ण उवाच ॥&lt;br&gt;&#xA;तदा देवाः समालोच्य जग्मुस्ते ब्रह्मणोऽन्तिकम् ॥&lt;br&gt;&#xA;सर्वे निवेदनं चक्रुर्ब्रह्माणं जगतां पतिम् ॥ १ ॥&lt;br&gt;&#xA;देवा ऊचुः ॥ ॥&lt;br&gt;&#xA;तव सृष्टौ जगत्स्रष्टा रत्नाधारो हिमालयः ॥&lt;br&gt;&#xA;स चेत्प्राप्स्यति मोक्षं च रत्नगर्भा कुतो मही ॥ २ ॥&lt;br&gt;&#xA;सुतां शूलभृते दत्त्वा भक्त्या शैलेश्वरः स्वयम् ॥&lt;br&gt;&#xA;नारायणस्य सारूप्यं सम्प्राप्स्यति न संशयः ॥ ३ ॥&lt;br&gt;&#xA;त्वं तस्य निन्दनं कृत्वा विमतिं प्रतिपादय ॥&lt;br&gt;&#xA;त्वया विना क्षमो नान्यो गच्छ शैलगृहे प्रभो ॥ ४ ॥&lt;br&gt;&#xA;देवानां वचनं श्रुत्वा तानुवाच विधिः स्वयम् ॥&lt;br&gt;&#xA;वचनं नीतिसारं च कर्णपीयूषमुत्तमम् ॥ ५ ॥ ॥&lt;br&gt;&#xA;॥ ब्रह्मोवाच ॥&lt;br&gt;&#xA;नाहं कर्तुं क्षमो वत्साः शिवनिन्दां सुदुष्कराम् ॥&lt;br&gt;&#xA;सम्पद्विनाशरूपां च विपदो बीजरूपिणीम् ॥ ६ ॥&lt;br&gt;&#xA;भूतेशं प्रस्थापयत स्वात्मनिन्दां करोति सः ॥&lt;br&gt;&#xA;परनिन्दा विनाशाय स्वनिन्दा यशसे परम् ॥७॥&lt;br&gt;&#xA;ब्रह्मणो वचनं श्रुत्वा तं प्रणम्य सुराः प्रिये॥&lt;br&gt;&#xA;शीघ्रं ययुस्ते कैलासं गत्वा च तुष्टुवुः शिवम् ॥ ८ ॥&lt;br&gt;&#xA;सर्वे निवेदनं चक्रुः शङ्करं करुणालयम् ॥&lt;br&gt;&#xA;स ययौ शैलमूलं च तानाश्वास्य प्रहस्य च ॥ ९ ॥&lt;br&gt;&#xA;देवा मुमुदिरे सर्वे शीघ्रं गत्वा स्वमन्दिरम् ॥&lt;br&gt;&#xA;इष्टसिद्धिर्मुदे शश्वदसिद्धिर्दुःखवर्धिनी ॥ 4.41.१० ॥&lt;br&gt;&#xA;अथ शैलः सभामध्ये समुवास मुदाऽन्वितः ॥&lt;br&gt;&#xA;बन्धुवर्गैः परिवृतः पार्वतीसहितः स्वयम् ॥११॥&lt;br&gt;&#xA;एतस्मिन्नन्तरे तत्र विप्ररूपी शिवः स्वयम् ॥&lt;br&gt;&#xA;समाजगाम सहसा प्रसन्नवदनेक्षणः ॥ १२ ॥&lt;br&gt;&#xA;दण्डी छत्री दीर्घवासा बिभ्रत्तिलकमुत्तमम् ॥&lt;br&gt;&#xA;करे स्फटिकमालां च शालग्रामं गले दधत् ॥ १३ ॥&lt;br&gt;&#xA;तं च दृष्ट्वा समुत्तस्थौ सगणश्च हिमालयः ॥&lt;br&gt;&#xA;ननाम दण्डवद्भूमौ भक्त्याऽतिथिमपूर्वकम् ॥१४॥&lt;br&gt;&#xA;ननाम पार्वती भक्त्या प्राणेशं विप्ररूपिणम् ॥&lt;br&gt;&#xA;आशिषं युयुजे विप्रः सर्वेषां प्रीतिपूर्वकम् ॥ १५ ॥&lt;br&gt;&#xA;शैलदत्तासने शीघ्रमुवास ब्राह्मणः स्वयम् ॥&lt;br&gt;&#xA;मधुपर्कादिकं सर्वं जग्राह प्रीतिपूर्वकम् ॥ १६ ॥&lt;br&gt;&#xA;पप्रच्छ कुशलं शैलो ब्राह्मणं को भवानिति ॥&lt;br&gt;&#xA;उवाच सर्वं विप्रेन्द्रो गिरीन्द्रं सादरेण च ॥ १७ ॥&lt;br&gt;&#xA;॥ ब्राह्मण उवाच ॥&lt;br&gt;&#xA;घाटिकां वृत्तिमाश्रित्य भ्रमामि धरणीतले ॥&lt;br&gt;&#xA;मनोयायी सर्वगामी सर्वज्ञोऽहं गुरोर्वरात् ॥ १८ ॥&lt;br&gt;&#xA;मया ज्ञातं शङ्कराय सुतां दातुं त्वमिच्छसि ॥&lt;br&gt;&#xA;इमां पद्मासमां दिव्यामज्ञातकुलशीलिने ॥ १९ ॥&lt;br&gt;&#xA;निराश्रयायासङ्गयारूपाय निर्गुणाय च॥&lt;br&gt;&#xA;श्मशानगामिने सर्वभूतनाथाय योगिने ॥ 4.41.२० ॥&lt;br&gt;&#xA;दिग्वाससेऽहिगात्राय विभूतिभूषणाय च ॥&lt;br&gt;&#xA;व्यालग्राहिस्वरूपाय कालव्यापादनाय च॥२१॥&lt;br&gt;&#xA;अज्ञातमृत्यवेऽज्ञायानाथायाबन्धवे भवे॥&lt;br&gt;&#xA;तप्तस्वर्णजटाभारधारिणे निर्धनाय च ॥ २२ ॥&lt;br&gt;&#xA;अज्ञातवयसेऽतीव वृद्धाय चाविकारिणे॥&lt;br&gt;&#xA;सर्वाश्रयाय भ्रमिणे नागहाराय भिक्षवे ॥ २३ ॥&lt;br&gt;&#xA;निबोध ज्ञानिनां श्रेष्ठं नारायणं कुलोद्भवम् ॥&lt;br&gt;&#xA;स ते पात्रानुरूपश्च पार्वतीदातृकर्मणि ॥ २४ ॥&lt;br&gt;&#xA;महाजनः स्मेरमुखः श्रुतिमात्राद्भविष्यति ॥&lt;br&gt;&#xA;लक्षशैलाधिपस्त्वं च न तस्यैकोऽस्ति बान्धवः ॥ २५ ॥&lt;br&gt;&#xA;बान्धवान्मेनकां प्रश्नं कुरु शीघ्रं प्रयत्नतः॥&lt;br&gt;&#xA;सर्वान्पृच्छ च यत्नेन हे बन्धो पार्वतीं विना ॥ २६ ॥&lt;br&gt;&#xA;रोगिणे नौषधं शश्वत्कुपथ्यं रोचते सदा ॥&lt;br&gt;&#xA;इत्युक्त्वा ब्राह्मणः शीघ्रं स्नात्वा भुक्त्वा मुदाऽन्वितः ॥२७ ॥&lt;br&gt;&#xA;जगाम स्वालयं शान्तो वृन्दावनविनोदिनि ॥&lt;br&gt;&#xA;ब्राह्मणस्य वचः श्रुत्वा मेनोवाच हिमालयम् ॥&lt;br&gt;&#xA;शोकेन साश्रुनयना हृदयेन विदूयता ॥ २८ ॥&lt;br&gt;&#xA;मेनकोवाच ॥&lt;br&gt;&#xA;शृणु शैलेन्द्र मद्वाक्यं परिणामसुखावहम् ॥ २९ ॥&lt;br&gt;&#xA;पृच्छ शैलवरानस्मै न दास्यामि सुतामहम् ॥&lt;br&gt;&#xA;त्यक्ष्यामि सर्वान्विषयान्भक्ष्यामि विषमेव च ॥ 4.41.३० ॥&lt;br&gt;&#xA;गले बद्ध्वाऽम्बिकां पश्य यास्यामि घोरकाननम् ॥&lt;br&gt;&#xA;गृहीत्वा पार्वतीं मेना गत्वा कोपालयं रुषा ॥३१॥&lt;br&gt;&#xA;त्यक्त्वाऽऽहारं रुदन्ती च चकार शयनं भुवि॥&lt;br&gt;&#xA;एतस्मिन्नन्तरे तत्र वसिष्ठो भ्रातृभिः सह ॥ ३२ ॥&lt;br&gt;&#xA;आजगाम पुनस्तैश्च युक्ता पश्चादरुन्धती ॥&lt;br&gt;&#xA;प्रणम्य शैलस्तान्सर्वान्स्वर्णसिंहासनं ददौ ॥ ३३ ॥&lt;br&gt;&#xA;दत्त्वा षोडशोपचारान्पूजयामास भक्तितः ॥&lt;br&gt;&#xA;ऋषयश्च सभामध्ये सुखमूषुः सुखासने ॥ ३४ ॥&lt;br&gt;&#xA;जगामारुन्धती तूर्णं यत्र मेना च पार्वती॥&lt;br&gt;&#xA;गत्वा ददर्श मेनां च शयानां शोकमूर्च्छिताम् ॥ ३५ ॥&lt;br&gt;&#xA;उवाच मधुरं साध्वी सावधानां हितं वचः ॥&lt;br&gt;&#xA;अरुन्धत्युवाच ॥&lt;br&gt;&#xA;उत्तिष्ठ मेनके साध्वि त्वद्गृहेऽहमरुन्धती ॥ ३६ ॥&lt;br&gt;&#xA;पितॄणां मानसी कन्या मां जानीहि विधेर्वधूम् ॥&lt;br&gt;&#xA;अरुन्धत्याः स्वरं श्रुत्वा शीघ्रमुत्थाय मेनका ॥&lt;br&gt;&#xA;उवाच शिरसा नत्वा तां पद्मामिव तेजसा ॥ ३७ ॥&lt;br&gt;&#xA;मेनकोवाच ॥&lt;br&gt;&#xA;अहोऽद्य किमिदं पुण्यमस्माकं पुण्यजन्मनाम् ॥ ३८ ॥&lt;br&gt;&#xA;वधूर्जगद्विधेः पत्नी वसिष्ठस्य ममालये ॥&lt;br&gt;&#xA;सम्भ्रमेणेदमेवोक्ते गृहं तेऽहं च किङ्करी ॥ ॥ ३९ ॥&lt;br&gt;&#xA;ईश्वरी जगतां स्रष्टुरागता बहुपुण्यतः ॥&lt;br&gt;&#xA;पाद्यं दत्त्वा स्वर्णपीठे वासयामास तां सतीम् ॥ 4.41.४० ॥&lt;br&gt;&#xA;भोजयामास मिष्टान्नं बुभुजे कन्यया सह ॥&lt;br&gt;&#xA;शिवस्य हेतोर्नीतिं च बोधयामास मेनकाम् ॥ ४१ ॥&lt;br&gt;&#xA;अरुन्धती प्रसङ्गेन सम्बन्धयोजनानि च ॥&lt;br&gt;&#xA;अथ शैलमृषीन्द्राश्च नीतिसारं परं वचः ॥&lt;br&gt;&#xA;बोधयामासुः सम्बन्धयोजनानि प्रसङ्गतः ॥ ४२ ॥&lt;br&gt;&#xA;ऋषय ऊचुः ॥&lt;br&gt;&#xA;शैलेन्द्र श्रूयतां वाक्यमस्माकं शुभकारकम् ॥ ४३ ॥&lt;br&gt;&#xA;शिवाय पार्वतीं देहि संहर्तुः श्वशुरो भव ॥&lt;br&gt;&#xA;अयाचितारं देवेशं बोधयाशु प्रयत्नतः ॥ ४४ ॥&lt;br&gt;&#xA;तव शङ्काविनाशाय ब्रह्मसम्बन्धकर्मणि ॥&lt;br&gt;&#xA;नेच्छको दारसंयोगे शङ्करो योगिनां वरः ॥ ४५ ॥&lt;br&gt;&#xA;विधेः प्रार्थनया देव तव कन्यां ग्रहीष्यति॥&lt;br&gt;&#xA;दुहितुस्ते तपस्यान्ते प्रतिज्ञानं चकार सः ॥ ४६ ॥&lt;br&gt;&#xA;हेतुद्वयेन योगीन्द्रो विवाहं च करिष्यति ॥&lt;br&gt;&#xA;ऋषीणां वचनं श्रुत्वा प्रहस्य च हिमालयः ॥&lt;br&gt;&#xA;उवाच किञ्चिद्भीतश्च परं विनयपूर्वकम् ॥ ४७ ॥&lt;br&gt;&#xA;हिमालय उवाच ॥&lt;br&gt;&#xA;शिवस्य राजसामग्रीं न हि पश्यामि काञ्चन ॥&lt;br&gt;&#xA;किञ्चिदाश्रममैश्वर्यं किं वा स्वजनबान्धवम् ॥ ४८ ॥&lt;br&gt;&#xA;न कन्यामतिनिर्लिप्तयोगिने दातुमर्हति ॥&lt;br&gt;&#xA;यूयं विधातुः पुत्राश्च सत्यं वदत निश्चितम् ॥ ४९ ॥&lt;br&gt;&#xA;नानुरूपाय पुत्राय पिता कन्या ददाति चेत् ॥&lt;br&gt;&#xA;कालाल्लोभाद्भयान्मोहाच्छताब्दं नरकं व्रजेत् ॥ 4.41.५० ॥&lt;br&gt;&#xA;न हि दास्याम्यहं कन्यामिच्छया शूलपाणिने ॥&lt;br&gt;&#xA;यद्विधानं भवेद्योग्यमृषयस्तद्विधीयताम् ॥ ५१ ॥&lt;br&gt;&#xA;हिमालयवचः श्रुत्वा वसिष्ठो विधिनन्दनः ॥&lt;br&gt;&#xA;वेदवेदाङ्गविज्ञाता वेदोक्तं वक्तुमुद्यतः ॥ ५२ ॥&lt;br&gt;&#xA;वसिष्ठ उवाच ॥&lt;br&gt;&#xA;वचनं विविधं शैल लौकिके वैदिके तथा ॥&lt;br&gt;&#xA;सर्वं जानाति शास्त्रज्ञो निर्मलज्ञानचक्षुषा ॥ ५३ ॥&lt;br&gt;&#xA;असत्यमहितं पश्चात्साम्प्रतं श्रुतिसुन्दरम् ॥&lt;br&gt;&#xA;सुबुद्धं शत्रुर्वदति न हितं च कदाचन ॥ ५४ ॥&lt;br&gt;&#xA;आपातप्रीतिजनकं परिणामसुखावहम् ॥&lt;br&gt;&#xA;दयालुर्धर्मशीलश्च बोधयत्येव बान्धवम् ॥ ॥ ५५ ॥&lt;br&gt;&#xA;श्रुतिमात्रात्सुधातुल्यं सर्वकाले सुखावहम् ॥&lt;br&gt;&#xA;सत्यसारं हितकरं वचसां श्रेष्ठमीप्सितम् ॥ ५६ ॥&lt;br&gt;&#xA;एवं च त्रिविधं शैल नीतिशास्त्रनिरूपितम् ॥&lt;br&gt;&#xA;कथ्यतां त्रिषु मध्ये किं वदामि वाक्यमीप्सितम् ॥५७॥&lt;br&gt;&#xA;बाह्यसम्पद्विहीनश्च शङ्करस्त्रिदशेश्वरः ॥&lt;br&gt;&#xA;तत्त्वज्ञानसमुद्रेषु सन्निमग्नैकमानसः ॥५८ ॥&lt;br&gt;&#xA;आपातभ्रमसम्पत्तिर्विद्युच्छ्रीरिव नाशिनी ॥&lt;br&gt;&#xA;सदानन्दस्येश्वरस्य स्वात्मारामस्य का स्पृहा ॥ ५९ ॥&lt;br&gt;&#xA;गृही ददाति स्वसुतां राज्यसम्पत्तिशालिने ॥&lt;br&gt;&#xA;कन्यां विद्वेषिणे दत्त्वा कन्याघाती भवेत्पिता ॥ 4.41.६० ॥&lt;br&gt;&#xA;को वदेच्छङ्करो दुःखी कुबेरो यस्य किङ्करः॥&lt;br&gt;&#xA;भ्रूभङ्गलीलया सृष्टिं स्रष्टुं नष्टुं क्षमो हि यः॥६१॥&lt;br&gt;&#xA;निर्गुणः परमात्मा च य ईशः प्रकृतेः परः ॥&lt;br&gt;&#xA;सर्वेशः स च निर्लिप्तो लिप्तश्च सर्वजन्तुषु ॥ ६२ ॥&lt;br&gt;&#xA;स एकः सृष्टिसंहारे स सर्वः सृष्टिकर्मणि ॥&lt;br&gt;&#xA;निराकारश्च साकारो विभुः स्वेच्छामयः स्वयम् ॥ ६३ ॥&lt;br&gt;&#xA;य ईशस्त्रिविधां मूर्तिं विधत्ते सृष्टिकर्मणि ॥&lt;br&gt;&#xA;सृष्टिस्थित्यन्तजननीं ब्रह्मविष्णुशिवाभिधाम्॥६४॥&lt;br&gt;&#xA;ब्रह्मा च ब्रह्मलोकस्थो विष्णुः क्षीरोदवासकृत् ॥&lt;br&gt;&#xA;शिवः कैलासवासी च सर्वाः कृष्णविभूतयः ॥ ६५ ॥&lt;br&gt;&#xA;श्रीकृष्णश्च द्विधाभूतो द्विभुजश्च चतुर्भुजः ॥&lt;br&gt;&#xA;चतुर्भुजश्च वैकुण्ठे गोलोके द्विभुजः स्वयम् ॥६६ ॥&lt;br&gt;&#xA;तस्य देवस्य तेंऽशाश्च ब्रह्मविष्णुमहेश्वराः ॥&lt;br&gt;&#xA;केचिद्देवाः कलास्तस्य कलांशाश्चैव केचन ॥ ६७ ॥&lt;br&gt;&#xA;कृष्णः सृष्ट्युन्मुखश्चापि प्रकृतिं तत्र निर्ममे ॥&lt;br&gt;&#xA;निर्माय तां च तद्योनौ वीर्याधानं चकार ह ॥६८॥&lt;br&gt;&#xA;ततो डिम्भः समुद्भूतस्तन्मध्ये च महाविराट् ॥&lt;br&gt;&#xA;महाविष्णुः स विज्ञेयो श्रीकृष्णषोडशांशकः ॥ ६९ ॥&lt;br&gt;&#xA;नाभिपद्मोद्भवो ब्रह्मा तस्यैव जलशायिनः ॥&lt;br&gt;&#xA;भालोद्भवस्तस्य स्रष्टुः शङ्करश्चन्द्रशेखरः ॥ 4.41.७० ॥&lt;br&gt;&#xA;महाविष्णुर्वामपार्श्वात्सम्भूतो विष्णुरेव च ॥&lt;br&gt;&#xA;सर्वे प्राकृतिकाः शैल ब्रह्मविष्णुशिवादयः ॥ ७१ ॥&lt;br&gt;&#xA;धत्ते चतुर्विधां मूर्तिं प्रकृतिः कृष्णसम्भवा ॥&lt;br&gt;&#xA;अंशेन लीलया सृष्ट्यै कलया बहुधा तया ॥७२॥&lt;br&gt;&#xA;कृष्णवामाङ्गसम्भूता राधा रासेश्वरी स्वयम् ॥&lt;br&gt;&#xA;मुखोद्भवा स्वयं वाणी रागाधिष्ठातृदेवता ॥ ७३ ॥&lt;br&gt;&#xA;वक्षःस्थलोद्भवा लक्ष्मीः सर्वसम्पत्स्वरूपिणी ॥&lt;br&gt;&#xA;शिवा तेजःसु देवानामाविर्भावं चकार सा ॥ ७४ ॥&lt;br&gt;&#xA;निहत्य दानवान्सर्वान्देवेभ्यश्च श्रियं ददौ ॥&lt;br&gt;&#xA;प्राप्य कल्पान्तरे जन्म जठरे दक्षयोषितः ॥ ७९ ॥&lt;br&gt;&#xA;नाम्ना सती शिवं प्राप दक्षस्तस्मै ददौ च ताम् ॥&lt;br&gt;&#xA;योगेन देहं तत्याज श्रुत्वा सा भर्तृनिन्दनम्॥७६॥&lt;br&gt;&#xA;पितॄणां मानसी कन्या मेनका तव गेहिनी ॥&lt;br&gt;&#xA;ललाभ तस्या जठरे जन्म सा जगदम्बिका ॥ ७७ ॥&lt;br&gt;&#xA;शिवा शिवस्य पत्नीयं शैल जन्मनिजन्मनि ॥&lt;br&gt;&#xA;कल्पे कल्पे बुद्धिरूपा ज्ञानिनां जननी परा ॥७८॥।&lt;br&gt;&#xA;जतिस्मरा च सर्वज्ञा सिद्धिदा सिद्धिरूपिणी ॥&lt;br&gt;&#xA;अस्या अस्थिचिताभस्म भक्त्या धत्ते शिवः स्वयम॥७९॥&lt;br&gt;&#xA;देहि त्वं स्वेच्छया कन्यां देहि भद्र शिवाय च ॥&lt;br&gt;&#xA;अथवा सा स्वयं कान्तस्थानं यास्यति द्रक्ष्यति ॥4.41.८०॥&lt;br&gt;&#xA;प्राक्तनाद्यस्य या कान्ता सा तं प्राप्नोति वल्लभम् ॥&lt;br&gt;&#xA;प्रजापतेर्निबन्धं च न कोऽपि खण्डितुं क्षमः ॥८१॥&lt;br&gt;&#xA;विवाहे नोत्सुकः शम्भुः स्वात्मारामश्च तत्त्ववित् ॥&lt;br&gt;&#xA;तुष्टुवुस्तं सुराः सर्वे तारकाख्येन पीडिताः ॥ ८२ ॥&lt;br&gt;&#xA;देवानां पीडनं दृष्ट्वा ब्रह्मणा प्रार्थितो विभुः ॥&lt;br&gt;&#xA;कृपया स्वीचकाराशु कृपालुर्देवसंसदि ॥ ८३ ॥&lt;br&gt;&#xA;कृत्वा प्रतिज्ञां योगीन्द्रो दृष्ट्वा क्लेशमसङ्ख्यकम् ॥&lt;br&gt;&#xA;दुहितुस्ते तपःस्थानमाजगाम द्विजात्मकः ॥ ८४ ॥&lt;br&gt;&#xA;तामाश्वास्य वरं दत्त्वा जगाम निजमन्दिरम् ॥&lt;br&gt;&#xA;तच्छ्रुत्वैवाययुः सर्वे सुराः शक्रादयो मुदा ॥ ८५ ॥&lt;br&gt;&#xA;नारायणश्च भगवान्ब्रह्मा धर्मश्च साम्प्रतम् ॥&lt;br&gt;&#xA;ऋषयो मुनयः सर्वे गन्धर्वा यक्षराक्षसाः ॥ ८६ ॥&lt;br&gt;&#xA;तत्र सर्वे मुदा युक्तैः समालोचनकर्तृभिः ॥&lt;br&gt;&#xA;प्रस्थापिता वयं शीघ्रमनृणा सा अरुन्धती॥ ८७ ॥&lt;br&gt;&#xA;तव प्रबोधने प्रीतिर्वर्द्धते महती सदा ॥&lt;br&gt;&#xA;सम्प्राप्तं शुभकार्यं च सर्वकालसुखावहम् ॥ ८८ ॥&lt;br&gt;&#xA;शिवां शिवाय शैलेन्द्र स्वेच्छया चेन्न दास्यसि ॥ ।&lt;br&gt;&#xA;भविता वा विवाहश्च भवितव्यबलेन च ॥ ८९ ॥&lt;br&gt;&#xA;आगमिष्यति देवो यो नारायणसहायवान् ॥&lt;br&gt;&#xA;रत्नसाररथे कृत्वा देवानां प्रवरं वरम् ॥ 4.41.९० ॥&lt;br&gt;&#xA;योगीन्द्राणां वरेण्यं तं ज्ञानिनां च गुरोर्गुरुम् ॥&lt;br&gt;&#xA;आदिमध्यान्तरहितमविकारमजं परम् ॥ ९१ ॥&lt;br&gt;&#xA;वरं ददौ शिवायै स शिवश्च तपसः स्थले ॥&lt;br&gt;&#xA;न हीश्वरप्रतिज्ञातं दुर्लभं विफलं भवेत् ॥ ९२ ॥&lt;br&gt;&#xA;ब्रह्मादिस्तम्बपर्यतं सर्वं नश्वरमस्थिरम् ॥&lt;br&gt;&#xA;अहो प्रतिज्ञा दुर्लङ्घ्या साधूनामविनाशिनी ॥ ९३ ॥&lt;br&gt;&#xA;एको महेन्द्रः शैलानां पक्षांश्चिच्छेद लीलया ॥&lt;br&gt;&#xA;पवनो लीलया मेरोः शृङ्गभङ्गं चकार ह ॥ ॥ ९४ ॥&lt;br&gt;&#xA;के वा शैलेषु योद्धारः सुरैः सह हिमालय ॥&lt;br&gt;&#xA;पतिष्यन्ति समुद्रेषु पवनैः प्रेरिताः क्षणात् ॥ ९५ ॥&lt;br&gt;&#xA;एकार्थे यदि शैलेन्द्र सर्वसम्पद्विनश्यति ॥&lt;br&gt;&#xA;सर्वान्रक्षति तद्दत्त्वा विना च शरणागतम् ॥ ९६ ॥&lt;br&gt;&#xA;शरणागतरक्षार्थं प्राणांश्च दातुमर्हति ॥&lt;br&gt;&#xA;पुत्रदारधनं सर्वानिति नीतिविदो विदुः ॥ ९७ ॥&lt;br&gt;&#xA;दत्त्वा विप्राय स्वसुतामनरण्यो नृपेश्वर ॥&lt;br&gt;&#xA;ब्रह्मशापाद्विमुक्तश्च ररक्ष सर्वसम्पदम् ॥ ९८ ॥&lt;br&gt;&#xA;तमाशु बोधयामासुर्नीतिशास्त्रविदो जनाः ॥&lt;br&gt;&#xA;ब्रह्मशापनिमग्नं च ब्रह्मण्यमतिकातरम् ॥ ९९ ॥&lt;br&gt;&#xA;त्वमेव शैलराजेन्द्र सुतां दत्त्वा शिवाय च ॥&lt;br&gt;&#xA;रक्ष सर्वान्बन्धुवर्गान्वशे कुरु सुरानपि ॥ 4.41.१०० ॥&lt;br&gt;&#xA;वसिष्ठस्य वचः श्रुत्वा प्रहस्य पर्वतेश्वरः ॥&lt;br&gt;&#xA;पप्रच्छ नृपवृत्तान्तं हृदयेन विदूयता ॥ १०१ ॥&lt;br&gt;&#xA;हिमालय उवाच ॥&lt;br&gt;&#xA;कस्य वंशोद्भवो ब्रह्मन्ननरण्यो नृपेश्वरः ॥&lt;br&gt;&#xA;सुतां दत्त्वा स च कथमरक्षत्सर्वसम्पदम् ॥ १०२ ॥&lt;br&gt;&#xA;वसिष्ठ उवाच ॥&lt;br&gt;&#xA;मनुवंशोद्भवो राजा सोऽनरण्यो नृपेश्वरः ॥&lt;br&gt;&#xA;चिंरजीवी धर्मशीलो वैष्णवो विजितेन्द्रियः ॥ १०३ ॥&lt;br&gt;&#xA;स्वायम्भुवो मनुः पूर्वं ब्रह्मपुत्रोऽतिधार्मिकः ॥&lt;br&gt;&#xA;राज्यं चकार धर्मेण युगानामेकसप्ततिम् ॥ १०४ ॥&lt;br&gt;&#xA;ततो जगाम वैकुण्ठं सहितः शतरूपया ॥&lt;br&gt;&#xA;सम्प्राप्य दास्यं सान्निध्यं हरेर्दासो बभूव ह ॥ १०५ ॥&lt;br&gt;&#xA;मनुर्बभूव तत्पश्चात्स्वयं स्वारोचिषो महान् ॥&lt;br&gt;&#xA;स्वारोचिषे गते शैल बभूव मनुरुत्तमः ॥ ६ ॥&lt;br&gt;&#xA;उत्तमे निर्गते धर्मी तामसो मनुरेव च ॥&lt;br&gt;&#xA;ततो मनुर्बभूवात्र रैवतो ज्ञानिनां वरः ॥ ७ ॥&lt;br&gt;&#xA;चाक्षुषश्च ततो ज्ञेयः श्राद्धदेवश्च सप्तमः ॥&lt;br&gt;&#xA;सावर्णिरष्टमो ज्ञेयः श्रीसूर्यतनयो महान् ॥ ८ ॥&lt;br&gt;&#xA;चैत्रवंशोद्भवो राजा पुराऽऽसीत्सुरथो भुवि ॥&lt;br&gt;&#xA;नवमो दक्षसावर्णिर्ब्रह्मसावर्णिको दश ॥ ९ ॥&lt;br&gt;&#xA;एकादशो मनुश्रेष्ठो धर्मसावर्णिरुच्यते ॥&lt;br&gt;&#xA;ततश्च रुद्रसावर्णिर्विष्णुभक्तो जितेन्द्रियः ॥ 4.41.११० ॥&lt;br&gt;&#xA;तत्परो देवसावर्णिरिन्द्रसावर्णिकस्ततः ॥&lt;br&gt;&#xA;इत्येवं कथिता बन्धो मनवश्च चतुर्दश ॥ ११ ॥&lt;br&gt;&#xA;एतेषु समतीतेषु बभूव ब्रह्मणो दिनम्॥&lt;br&gt;&#xA;इन्द्रसावर्णिवृत्तातं सर्वं मत्तो निशामय ॥ १२ ॥&lt;br&gt;&#xA;मनूनां प्रवरो धर्मी शुद्धभक्तो गदाभृतः ॥&lt;br&gt;&#xA;चकार राज्यं धर्मेण युगानामेकसप्ततिम् ॥ १३ ॥&lt;br&gt;&#xA;राज्यं दत्त्वा सुरेन्द्राय जगाम तपसे वनम्॥&lt;br&gt;&#xA;सुरद्रेंस्य सुतः श्रीमाञ्छ्रीनिकेतुर्महाबलः ॥१४॥&lt;br&gt;&#xA;तस्य पुत्रो महायोगी पुरीषतरुरेव च ॥&lt;br&gt;&#xA;तस्य पुत्रोऽतितेजस्वी गोकामुख इति स्मृतः ॥ १५ ॥&lt;br&gt;&#xA;वृद्धश्रवाः सुतस्तस्य तत्पुत्रो भानुरेव च ॥&lt;br&gt;&#xA;पुण्डरीकः सुतस्तस्य तत्पुत्रो जिह्वलस्तथा ॥ ॥ १६ ॥&lt;br&gt;&#xA;जिह्वलस्य सुतः शृङ्गी तत्पुत्रो भीम एव च ॥&lt;br&gt;&#xA;तत्पुत्रोऽपि यशश्चन्द्रो यशसा च शशी जितः ॥ १७ ॥&lt;br&gt;&#xA;तत्कीर्तिं निर्मलां सन्तो गायन्ति सन्ततं सुराः ॥&lt;br&gt;&#xA;तस्य पुत्रो वरेण्यश्च पुरारण्यश्च तत्सुतः ॥१८॥&lt;br&gt;&#xA;तत्पुत्रो धार्मिकः श्रीमान्धरारण्यश्च एव च ॥&lt;br&gt;&#xA;तत्पुत्रो मङ्गलारण्यस्तपस्वी ज्ञानिनां वरः ॥ १९ ॥&lt;br&gt;&#xA;अपुत्रको नृपश्रेष्ठस्तपसे पुष्करं गतः ॥&lt;br&gt;&#xA;सुचिरं च तपस्तप्त्वा वरं लब्ध्वा महेश्वरात् ॥ ॥ 4.41.१२० ॥&lt;br&gt;&#xA;सम्प्राप्य वैष्णवं पुत्रमनरण्यं जितेन्द्रियम् ॥&lt;br&gt;&#xA;दत्त्वा तस्मै च राज्यं च जगाम तपसे वनम् ॥ २१ ॥&lt;br&gt;&#xA;अनरण्यो नृपश्रेष्ठः सप्तद्वीपमहीपतिः ॥&lt;br&gt;&#xA;चकार यज्ञशतकं भृगुणा च पुरोधसा॥२२॥&lt;br&gt;&#xA;तुच्छं मत्वाशु शक्रत्वं न लेभे नश्वरं सुधीः ॥&lt;br&gt;&#xA;लीलया च जितः शक्रो लीलया च जितो बलिः ॥२३॥&lt;br&gt;&#xA;जिताश्च दानवेन्द्रा वै ज्वलता स्वेन तेजसा ॥&lt;br&gt;&#xA;बभूवुः शतपुत्राश्च राज्ञस्तस्य हिमालय ॥२४॥&lt;br&gt;&#xA;कन्यैका सुन्दरी रम्या पद्मा पद्मालयासमा॥&lt;br&gt;&#xA;सा कन्या यौवनस्था च बभूव पितृमन्दिरे॥२५॥&lt;br&gt;&#xA;चारं प्रस्थापयमास वराय नृपतीश्वरः ॥&lt;br&gt;&#xA;एकदा पिप्पलादश्च गन्तुं स्वाश्रममुत्सुकः॥२६॥&lt;br&gt;&#xA;तपःस्थाने निर्जने च गन्धर्वं स ददर्श ह ॥&lt;br&gt;&#xA;स्त्रीषु निर्मग्नचित्तं च शृङ्गाररससागरे ॥२७॥&lt;br&gt;&#xA;कामादतीव मत्तं च न जानन्तं दिवानिशम्॥&lt;br&gt;&#xA;दृष्ट्वा तं मुनिशार्दूलः सकामश्च बभूव ह॥२८॥&lt;br&gt;&#xA;ततः सुभग्नचित्तः सञ्चिन्तयन्दारसङ्ग्रहम् ॥&lt;br&gt;&#xA;एकदा पुष्पभद्रायां स्नातुं गच्छन्मुनीश्वरः ॥२९॥&lt;br&gt;&#xA;ददर्श पद्मां युवती पद्मामिव मनोरमाम् ॥&lt;br&gt;&#xA;केयं कस्येति पप्रच्छ समीपस्थाञ्जनान्मुनिः ॥ 4.41.१३० ॥&lt;br&gt;&#xA;जना निवेदनं चक्रुः पद्माऽनरण्यकन्यका ॥&lt;br&gt;&#xA;मुनिः स्नात्वाऽभीष्टदेवं सम्पूज्य राधिकेश्वरम् ॥ ३१ ॥&lt;br&gt;&#xA;जगाम कामी भिक्षार्थमनरण्यसभाजिरे ॥&lt;br&gt;&#xA;राजा शीघ्रं मुनिं दृष्ट्वा प्रणनाम भयाकुलः ॥ ३२ ॥&lt;br&gt;&#xA;मधुपर्कादिकं दत्त्वा पूजयामास भक्तितः ॥&lt;br&gt;&#xA;कामात्सर्वं गृहीत्वा च ययाचे कन्यकां मुनिः ॥ ३३ ॥&lt;br&gt;&#xA;मौनी बभूव नृपतिः किञ्चिन्निर्वक्तुमक्षमः ॥&lt;br&gt;&#xA;मुनिः पुनर्ययाचे तं कन्या देहीति मे नृप ॥ ३४ ॥&lt;br&gt;&#xA;अथवा भस्मसात्सर्वं करिष्यामि क्षणेन च ॥&lt;br&gt;&#xA;सर्वे बभूवुराच्छन्ना गणाश्च तेजसा मुनेः ॥ ३५॥&lt;br&gt;&#xA;रुरोद राजा सगणो दृष्ट्वा वृद्धं जरातुरम् ॥&lt;br&gt;&#xA;महिष्यो रुरुदुः सर्वा इति कर्त्तव्यमक्षमाः ॥३६॥&lt;br&gt;&#xA;मूर्च्छां प्राप महाराज्ञी कन्यामाता शुचाकुला ॥&lt;br&gt;&#xA;पण्डितो नीतिशास्त्रज्ञो बोधयामास भूमिपम् ॥ ३७ ॥&lt;br&gt;&#xA;महिषीं च नृपसुतान्कन्यकानीतिमुत्तमाम् ॥&lt;br&gt;&#xA;अद्य वापि दिनान्ते वा दातव्या कन्यका नृप ॥ ३८ ॥&lt;br&gt;&#xA;पराय विप्रादन्यस्मै कस्मै वा दातुमर्हसि ॥&lt;br&gt;&#xA;सत्पात्रं ब्राह्मणादन्यं न पश्यामि जगत्त्रये ॥ ३९ ॥&lt;br&gt;&#xA;सुतां दत्त्वा च मुनये रक्षस्व सर्वसम्पदम् ॥&lt;br&gt;&#xA;राजकन्यानिमित्तेन सर्वसम्पत्प्रणश्यति ॥ 4.41.१४० ॥&lt;br&gt;&#xA;सर्वं रक्षति तत्त्यक्त्वा विना तं शरणागतम् ॥&lt;br&gt;&#xA;राजा प्राज्ञवचः श्रुत्वा विलप्य च मुहुर्मुहुः ॥४१॥&lt;br&gt;&#xA;कन्यां सालङ्कृतां कृत्वा मुनीन्द्राय ददौ किल ॥&lt;br&gt;&#xA;कान्तां गृहीत्वा स मुनिर्मुदितः स्वालयं ययौ ॥४२॥&lt;br&gt;&#xA;राजा सर्वान्परित्यज्य जगाम तपसे शुचा ॥&lt;br&gt;&#xA;भर्तुश्च दुहितुः शोकात्प्राणांस्तत्याज सुन्दरी॥४३॥&lt;br&gt;&#xA;पुत्राः पौत्राश्च भृत्याश्च मूर्च्छां प्रापुर्नृपं विना ॥&lt;br&gt;&#xA;अनरण्यस्तपस्तप्त्वा चिन्तयन्राधिकेश्वरम्॥४४॥&lt;br&gt;&#xA;गोलोकनाथं संसेव्य गोलोकं च जगाम ह ॥&lt;br&gt;&#xA;बभूव कीर्तिमान्राजा ज्येष्ठपुत्रो नृपस्य च ॥&lt;br&gt;&#xA;पुत्रवत्पालयामास प्रजाः सर्वा महीतले ॥१४५॥&lt;br&gt;&#xA;इति श्रीब्रह्मवैवर्ते महापुराणे श्रीकृष्णजन्मखण्डे नारायणनारदसंवादे राधाकृष्णसंवादे एकचत्वारिंशोऽध्यायः ॥ ४१ ॥&lt;/p&gt;</description>
    </item>
    <item>
      <title>०४२</title>
      <link>https://vishvAsa.github.io/purANam_vaiShNavam/brahma-vaivarta-purANam/04/042/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/042/</guid>
      <description>&lt;p&gt;वसिष्ठ उवाच ॥&lt;br&gt;&#xA;अथानरण्यस्य कन्या सिषेवे भक्तितो मुनिम् ॥&lt;br&gt;&#xA;कर्मणा मनसा वाचा लक्ष्मीर्नारायणं यथा ॥ १ ॥&lt;br&gt;&#xA;एकदा स्वर्णदीं स्नातुं गच्छन्तीं सस्मितां सतीम् ॥&lt;br&gt;&#xA;ददर्श पथि धर्मश्च मायया नृपलिङ्गकः ॥ २ ॥&lt;br&gt;&#xA;चारुरत्नरथस्थश्च रत्नालङ्कारभूषितः ॥&lt;br&gt;&#xA;नवीनयौवनश्रीमान्कामदेवसमप्रभः ॥३॥&lt;br&gt;&#xA;दृष्ट्वा तां सुन्दरीं रम्यामुवाच मायया विभुः ॥&lt;br&gt;&#xA;विज्ञातुमन्तस्तत्त्वं च तस्याश्च मुनियोषितः ॥ ४ ॥&lt;br&gt;&#xA;धर्म उवाच ॥&lt;br&gt;&#xA;अयि सुन्दरि लक्ष्मीव राजयोग्ये मनोहरे ॥&lt;br&gt;&#xA;अतीव यौवनस्थे च कामिनि स्थिरयौवने॥५॥&lt;br&gt;&#xA;जरातुरस्य वृद्धस्य समीपे त्वं न राजसे ॥&lt;br&gt;&#xA;चन्दनागुरुसंलिप्ता राजसे राजवक्षसि॥६॥&lt;br&gt;&#xA;विप्रं तपःसु निरतं सत्यज्ञं मरणोन्मुखम्॥&lt;br&gt;&#xA;विहाय पश्य राजेन्द्रं रतिशूरं स्मरातुरम् ॥७॥&lt;br&gt;&#xA;प्राप्नोति सुन्दरं पुण्यात्सौन्दर्यं पूर्वजन्मतः ॥&lt;br&gt;&#xA;सफलं तद्भवेत्सर्वं रसिकालिङ्गनेन च ॥ ८ ॥&lt;br&gt;&#xA;सहस्रसुन्दरीकान्तं कामशास्त्र विशारदम् ॥&lt;br&gt;&#xA;किङ्करं कुरु मां कान्ते परित्यक्ष्यामि ता अपि ॥९॥&lt;br&gt;&#xA;निर्जले निर्जने रम्ये शैलेशैले नदेनदे ॥&lt;br&gt;&#xA;पुष्पोद्याने पुष्पिते च सुगन्धिपुष्पवायुना ॥4.42.१०॥&lt;br&gt;&#xA;मलये चन्दनारण्ये चारुचन्दनवायुना ॥&lt;br&gt;&#xA;विहरिष्यामि कामेन कामिन्या च त्वया सह॥११॥&lt;br&gt;&#xA;कामज्वरेण दग्धायाः शान्तिं कर्तुमहं क्षमः ॥&lt;br&gt;&#xA;विहरस्व मया सार्द्धं जन्मेदं सफलं कुरु ॥१२॥&lt;br&gt;&#xA;इत्येवमुक्तवन्तं तं स्वरथादवरुह्य च ॥&lt;br&gt;&#xA;ग्रहीतुमुत्सुकं हस्तं तमुवाच पतिव्रता ॥ १३ ॥&lt;br&gt;&#xA;पद्मोवाच ॥&lt;br&gt;&#xA;दूरं गच्छ गच्छ दूरं पापिष्ठ भूमिपाधम ॥&lt;br&gt;&#xA;मां चेत्पश्यसि कामेन सद्यो भस्म भविष्यसि ॥ १४ ॥&lt;br&gt;&#xA;पिप्पलादं मुनिश्रेष्ठं तपसा पूतविग्रहम्॥&lt;br&gt;&#xA;विहाय त्वां भजिष्यामि स्त्रीजितं रतिलम्पटम् ॥१५॥&lt;br&gt;&#xA;स्त्रीजितस्पर्शमात्रेण सर्वपुण्यं प्रणश्यति ॥&lt;br&gt;&#xA;न भूमौ पातकी पापात्पापिनां स्त्रीजितात्परः ॥ १६ ॥&lt;br&gt;&#xA;मां मातरं च स्त्रीभावं कृत्वा येन ब्रवीषि च ॥&lt;br&gt;&#xA;भविष्यति क्षयस्तेन कालेन मम शापतः ॥ १७ ॥&lt;br&gt;&#xA;श्रुत्वा धर्मः सतीशापं नृपमूर्तिं विहाय च ॥&lt;br&gt;&#xA;धृत्वा स्वमूर्तिं देवेशः कम्पमान उवाच ताम् ॥ १८ ॥&lt;br&gt;&#xA;धर्म उवाच ॥&lt;br&gt;&#xA;मातर्जानीहि मां धर्मं धर्मज्ञानां गुरोर्गुरुम् ॥&lt;br&gt;&#xA;परस्त्रीमातृबुद्धिं च कुर्वन्तं सन्ततं सति ॥ १९ ॥&lt;br&gt;&#xA;अहं तवान्तर्विज्ञातुमागतस्तव सन्निधिम् ॥&lt;br&gt;&#xA;युष्माकं च मनो जाने तथापि दैवबोधितः ॥ 4.42.२० ॥&lt;br&gt;&#xA;कृतं मे दमनं साध्वि न विरुद्धं यथोचितम् ॥&lt;br&gt;&#xA;शास्तिः समुत्पथस्थानामीश्वरेण विनिर्मिता ॥ २१ ॥&lt;br&gt;&#xA;धर्मं स्वधर्मं विज्ञातुं कालं कलयितुं क्षमः ॥&lt;br&gt;&#xA;विधातारं संविधातुं तस्मै कृष्णाय ते नमः ॥२२॥&lt;br&gt;&#xA;संहर्तुं यः क्षमः काले संहर्तारं भवं विभुः ॥&lt;br&gt;&#xA;स्रष्टारं लीलया स्रष्टुं तस्मै कृष्णाय ते नमः ॥ २३ ॥&lt;br&gt;&#xA;शत्रुं विधातुं मित्रं च सुप्रीतिं कलहं क्षमः ॥&lt;br&gt;&#xA;स्रष्टुं नष्टम् तदेवं च तस्मै कृष्णाय ते नमः ॥ २४ ॥&lt;br&gt;&#xA;शापं प्रदातुं सर्वाश्च सुखदुःखवरान्क्षमः ॥&lt;br&gt;&#xA;सम्पदं विपदं यो हि तस्मै कृष्णाय ते नमः ॥ २५ ॥&lt;br&gt;&#xA;प्रकृतिर्निर्मिता येन महाविष्णुश्च निर्मितः ॥&lt;br&gt;&#xA;ब्रह्मविष्णुमहेशाद्यास्तस्मै कृष्णाय ते नमः ॥ २६ ॥&lt;br&gt;&#xA;येन शुक्लीकृतं क्षीरं जलं शीतं कृतं पुरा ॥&lt;br&gt;&#xA;दाहीकृतो हुताशश्च तस्मै कृष्णाय ते नमः ॥ २७ ॥&lt;br&gt;&#xA;अतितेजः समुत्थाय तेजोरूपाय मूर्त्तये ॥&lt;br&gt;&#xA;गुणश्रेष्ठनिर्गुणाय तस्मै कृष्णाय ते नमः ॥२८॥&lt;br&gt;&#xA;सर्वस्मै सर्वबीजाय सर्वेषामन्तरात्मने॥&lt;br&gt;&#xA;सर्वबन्धुस्वरूपाय तस्मै कृष्णाय ते नमः ॥ २९ ॥&lt;br&gt;&#xA;इत्युक्त्वा पुरतस्तस्यास्तस्थौ धर्मो जगद्गुरुः ॥&lt;br&gt;&#xA;सा साध्वी तं च विज्ञाय सहसोवाच पर्वत ॥ 4.42.३० ॥&lt;br&gt;&#xA;पद्मोवाच ॥&lt;br&gt;&#xA;त्वमेव धर्मः सर्वेषां साक्षी च सर्वकर्मणाम् ॥&lt;br&gt;&#xA;सर्वान्तरेषु सर्वात्मा सर्वज्ञः सर्वतत्त्ववित् ॥ ३१ ॥&lt;br&gt;&#xA;कथं मनो मे विज्ञातुं विडम्बयसि किङ्करीम् ॥&lt;br&gt;&#xA;यत्कृतं त्वत्कृते ब्रह्मन्नपराधो बभूव मे ॥३२॥&lt;br&gt;&#xA;त्वं च शप्तो मयाऽज्ञानात्स्त्रीस्वभावात्क्रुधा विभो ॥&lt;br&gt;&#xA;का व्यवस्था भवेत्तस्य चिन्तयामीति साम्प्रतम् ॥ ३३ ॥&lt;br&gt;&#xA;आकाशोऽसौ दिशः सर्वा यदि नश्यन्ति वायवः ॥&lt;br&gt;&#xA;तथापि साध्वीशापस्तु न नश्यति कदाचन ॥ ३४ ॥&lt;br&gt;&#xA;त्वं च नष्टो भवसि चेत्सृष्टिनाशो भवेत्तदा ॥&lt;br&gt;&#xA;इति कर्तव्यतामूढा तथापि त्वां वदाम्यहम् ॥ ३५ ॥&lt;br&gt;&#xA;सत्ये पूर्णश्चतुष्पादैः पौर्णमास्यां यथा शशी ॥&lt;br&gt;&#xA;विराजसे देवराज सर्वकालं दिवानिशम् ॥ ३६ ॥&lt;br&gt;&#xA;पादक्षयश्च त्रेतायां भगवन्भविता तव ॥&lt;br&gt;&#xA;पादौ परौ द्वापरे च तृतीयश्च कलौ विभो ॥ ३७ ॥&lt;br&gt;&#xA;कलिशेषे शेषपादस्तवाच्छन्नो भविष्यति ॥&lt;br&gt;&#xA;पुनः सत्ये समायाते परिपूर्णो भविष्यसि ॥ ३८ ॥&lt;br&gt;&#xA;सत्ये सर्वव्यापकस्त्वं तदन्येषु च कुत्रचित् ॥&lt;br&gt;&#xA;यत्र स्थानं तवाधारो वदामि श्रूयतां विभो ॥३९ ॥&lt;br&gt;&#xA;वैष्णवेषु च सर्वेषु यतिषु ब्रह्मचारिषु ॥&lt;br&gt;&#xA;पतिव्रतासु प्राज्ञेषु वानप्रस्थेषु भिक्षुषु ॥ 4.42.४० ॥&lt;br&gt;&#xA;नृपेषु धर्मशीलेषु सत्सु सद्वैश्यजातिषु ॥&lt;br&gt;&#xA;द्विजसेविषु शूद्रेषु सत्संसर्गस्थितेषु च ॥ ४१॥&lt;br&gt;&#xA;एषु त्वं सततं पूर्णो धर्मराज विराजसे ॥&lt;br&gt;&#xA;युगेयुगे तदाधारा यत्र पुण्यतमा जनाः ॥ ४२ ॥&lt;br&gt;&#xA;अश्वत्थवटबिल्वेषु तुलसीचन्दनेषु च ॥&lt;br&gt;&#xA;दीक्षापरीक्षाशपथगोष्ठगोष्पदभूमिषु ॥४३॥&lt;br&gt;&#xA;विवाहेषु च पुष्पेषु विद्यमानोऽसि शाखिषु ॥&lt;br&gt;&#xA;देवालयेषु तीर्थेषु सतां शश्वद्गृहेषु च ॥ ४४ ॥&lt;br&gt;&#xA;वेदवेदाङ्गश्रवणे जलेषु च सभासु च ।&lt;br&gt;&#xA;श्रीकृष्णगुणनामोक्त श्रुतिगीतस्थलेषु च ॥ ४५ ॥&lt;br&gt;&#xA;व्रतपूजातपोन्याययज्ञसाक्षिस्थलेषु च ॥&lt;br&gt;&#xA;गवां गृहेषु गोष्वेव विद्यमानो हि पश्यसि ॥ ४६ ॥&lt;br&gt;&#xA;कृशता तेन भविता धर्म तेषु स्थलेषु च ॥&lt;br&gt;&#xA;एतदन्येषु कृशता यदगम्यं च तच्छृणु ॥ ४७ ॥&lt;br&gt;&#xA;पुंश्चलीषु च सर्वासु गृहेषु नरघातिनाम् ॥&lt;br&gt;&#xA;नरघातिषु नीचेषु मूर्खेषु च खलेषु च ॥ ४८ ॥&lt;br&gt;&#xA;देवतागुरुविप्रेष्टपाल्यानां धनहारिषु ॥&lt;br&gt;&#xA;असन्नरेषु धूर्तेषु चौरेषु रतिभूमिषु ॥४९॥&lt;br&gt;&#xA;दुरोदरसुरापानकलहानां स्थलेषु च ॥&lt;br&gt;&#xA;शालग्रामसाधुतीर्थपुराणरहितेषु च ॥ 4.42.५० ॥&lt;br&gt;&#xA;दस्युस्नेहेषु वादेषु तालच्छायासु गर्विषु॥&lt;br&gt;&#xA;असिजीविमषीजीविदेवलग्रामयाजिषु ॥५१॥&lt;br&gt;&#xA;वृषवाहस्वर्णकारजीवहिंसोपजीविषु ॥&lt;br&gt;&#xA;भर्तृनिन्दितनारीषु स्त्रीजितेषु च पुंसु च ॥ ५२ ॥&lt;br&gt;&#xA;दीक्षासन्ध्याविष्णुभक्तिविहीनेषु द्विजेषु च ॥&lt;br&gt;&#xA;स्वाङ्गकन्याविक्रयिषु स्वयोषिद्विक्रयेष्वथ ॥ ५३ ॥&lt;br&gt;&#xA;शालग्रामसुरग्रन्थभूमिविक्रयिषु प्रभो ॥&lt;br&gt;&#xA;मित्रदोहिकृतघ्नेषु सत्यविश्वासघातिषु ॥ ५४ ॥&lt;br&gt;&#xA;शरणागतदीनेषु चाश्रितघ्नेषु नृष्वपि ॥&lt;br&gt;&#xA;शश्वन्मिथ्योक्तिशीलेषु तथा सीमापहारिषु ॥ ५५ ॥&lt;br&gt;&#xA;कामात्क्रोधात्तथा लोभान्मिथ्यासाक्षिप्रवादिषु ॥&lt;br&gt;&#xA;पुण्यकर्मविहीनेषु पुण्यकर्मविरोधिषु ॥ ५६ ॥&lt;br&gt;&#xA;स्थातुमेतेषु निन्द्येषु नाधिकारस्तव प्रभो ॥&lt;br&gt;&#xA;ममापि वचनं सत्यं बभूव तत्क्षणं तव ॥ ५७ ॥&lt;br&gt;&#xA;यास्यामि पतिसेवायै गच्छ तात स्वमन्दिरम् ॥&lt;br&gt;&#xA;इत्येवंवादिनीं साध्वीमुवाच विधिनन्दनः ॥&lt;br&gt;&#xA;प्रसन्नवदनः श्रीमानतीव विनयं वचः ॥ ५८ ॥&lt;br&gt;&#xA;धर्म उवाच ॥&lt;br&gt;&#xA;धन्याऽसि पतिभक्ताऽसि स्वस्ति तेऽस्तु च सन्ततम् ॥ ५९ ॥&lt;br&gt;&#xA;वरं गृहाण दास्यामि मत्परित्राणकारिणि ॥&lt;br&gt;&#xA;युवा भवतु भर्ता ते रतिशूरश्च कन्यके ॥ ॥ 4.42.६० ॥&lt;br&gt;&#xA;रूपवान्गुणवान्साध्वि सन्ततं स्थिरयौवनः ॥&lt;br&gt;&#xA;परमैश्वर्यसंयुक्ता त्वं भव स्थिरयौवना ॥ ६१ ॥&lt;br&gt;&#xA;चिरजीवी भवतु स मार्कण्डेयात्परः सुते ॥&lt;br&gt;&#xA;कुबेराद्धनवांश्चैव शक्रादैश्वर्यवानपि ॥ ६२ ॥&lt;br&gt;&#xA;विष्णुभक्तः शिवसमः सिद्धस्तु कपिलात्परः ॥&lt;br&gt;&#xA;स्वामिसौभाग्यसंयुक्ता भव त्वं जीवनावधि ॥ ६३ ॥&lt;br&gt;&#xA;गृहा भवन्तु ते साध्वि कुबेरभवनाधिकाः ॥&lt;br&gt;&#xA;माता त्वं दशपुत्राणां गुणिनां चिरजीविनाम् ॥ ॥ ६४ ॥&lt;br&gt;&#xA;स्वभर्तुरधिकानां च भविष्यसि न संशयः ॥&lt;br&gt;&#xA;इत्येवमुक्त्वा सन्तस्थौ धर्मराजश्च पर्वत ॥६९॥&lt;br&gt;&#xA;सा तं प्रदक्षिणीकृत्य प्रणम्य स्वगृहं ययौ ॥&lt;br&gt;&#xA;धर्मस्तामाशिषं युक्त्वा जगाम निजमन्दिरम् ॥ ६६ ॥&lt;br&gt;&#xA;पतिव्रतां प्रशशंस प्रतिसंसदि संसदि ॥&lt;br&gt;&#xA;सा रेमे स्वामिना सार्द्धं यूना रहसि सन्ततम् ॥ ६७ ॥&lt;br&gt;&#xA;पश्चाद्बभूव सत्पुत्रा तद्भर्तुरधिका गुणैः ॥&lt;br&gt;&#xA;शैलेन्द्र कथितं सर्वमितिहासं पुरातनम् ॥ ६८ ॥&lt;br&gt;&#xA;दत्त्वाऽनरण्यः स्वसुतां ररक्ष सर्वसम्पदम् ॥&lt;br&gt;&#xA;त्वमेव कन्यकां दत्त्वा सर्वेषामीश्वराय च ॥६९॥&lt;br&gt;&#xA;रक्ष सर्वबन्धुवर्गानात्मनः सर्वसम्पदम् ॥&lt;br&gt;&#xA;सप्ताहे समतीते च दुर्लभेऽतिशुभे क्षणे ॥4.42.७०॥&lt;br&gt;&#xA;लग्नाधिपे च लग्नस्थे चन्द्रे स्वतनयान्विते ॥&lt;br&gt;&#xA;मोदते रोहिणीयुक्ते विशुद्धे चन्द्रतारके ॥ ७१ ॥&lt;br&gt;&#xA;मार्गशीर्षे चन्द्रवारे सर्वदोषविवर्जिते ॥&lt;br&gt;&#xA;सर्वसद्ग्रहसन्दृष्टे ह्यसद्ग्रहविवर्जिते ॥ ७२ ॥&lt;br&gt;&#xA;सदपत्यप्रदेऽतीव पतिसौभाग्यदायिनि ॥&lt;br&gt;&#xA;अवैधव्यप्रदे सौख्यप्रदे जन्मनि जन्मनि ॥ ७३ ॥&lt;br&gt;&#xA;अत्यन्तप्रेमाविच्छेदप्रदायिनि परात्परे ॥&lt;br&gt;&#xA;कन्यां प्रदाय देवाय त्वं कृती भव पर्वत ॥ ७४ ॥&lt;br&gt;&#xA;जगदम्बां जगत्पित्रे मूलप्रकृतिमीश्वरीम् ॥&lt;br&gt;&#xA;तेजःस्वरूपां सर्वेषां देवानां देवपूजिताम् ॥ ७९ ॥&lt;br&gt;&#xA;आविर्भूता पुरा कल्पे देवानां रक्षणाय च ॥&lt;br&gt;&#xA;तेजोराशिः सुरौघाणां प्रज्वलन्तो दिशो दश ॥ ७६ ॥&lt;br&gt;&#xA;अस्याः स्वतेजसा दैत्याः केचिद्दग्धाः पलायिताः ॥&lt;br&gt;&#xA;केचिद्बभूवुः शैलेन्द्र भस्मीभूताश्च भूतले ॥ ७७ ॥&lt;br&gt;&#xA;बिलं प्रविविशुः केचिन्मूर्च्छां प्रापुश्च केचन ॥&lt;br&gt;&#xA;केचिद्दन्ते तृणं कृत्वा जग्मुः शरणमीश्वरीम् ॥ ७८ ॥&lt;br&gt;&#xA;केचिच्चिक्षिपुरस्त्राणि स्तम्भिता अपि केचन ॥&lt;br&gt;&#xA;केचिच्चिरं रणं कृत्वा ययुः स्वर्गमनामयम् ॥ ७९ ॥&lt;br&gt;&#xA;निःशत्रवो बभूवुस्ते सुरा अस्याः प्रसादतः ॥&lt;br&gt;&#xA;कृष्णाज्ञया सा कल्पान्ते दक्षकन्या बभूव ह ॥ 4.42.८० ॥&lt;br&gt;&#xA;दक्षश्च विधिवद्देवीं प्रददौ शूलपाणये ॥&lt;br&gt;&#xA;दैवेन मत्पितुर्यज्ञे सहसा सुरसंसदि ॥ ८१ ॥&lt;br&gt;&#xA;बभूव कलहः शैल तेन शूलभृता महान् ॥&lt;br&gt;&#xA;ब्रह्माणं च नमस्कृत्य ययौ रुष्टस्त्रिलोचनः ॥ ८२ ॥&lt;br&gt;&#xA;दक्षश्च सगणो रुष्टः प्रययौ स्वालयं तदा ॥&lt;br&gt;&#xA;कोपात्सम्भृतसम्भारो दक्षो यज्ञं चकार ह ॥ ८३ ॥&lt;br&gt;&#xA;न ददौ यज्ञभागं च मात्सर्याच्छूलपाणये ॥&lt;br&gt;&#xA;दृष्ट्वा सती प्रकुपिता जनकं रक्तलोचना ॥ ८४ ॥&lt;br&gt;&#xA;निर्भर्त्स्य च बहुतरं हृदयेन विदूयता ॥&lt;br&gt;&#xA;यज्ञस्थानात्समुत्थाय जगाम मातुरन्तिकम् ॥ ८५ ॥&lt;br&gt;&#xA;भविष्यं कथयामास त्रिकालज्ञा परात्परा ॥&lt;br&gt;&#xA;यज्ञभङ्गादिकं वाऽपि स्वपितुश्च पराभवम् ॥ ८६ ॥&lt;br&gt;&#xA;पलायनं च देवानां यज्ञस्थानाद्गिरीश्वरम् ॥&lt;br&gt;&#xA;मुनीनामृत्विजां चैव पर्वतानां तथैव च ॥ ८७ ॥&lt;br&gt;&#xA;जयं शङ्करसैन्यानां स्वात्मनो मृत्युमेव च ॥&lt;br&gt;&#xA;शोकात्पर्यटनं भर्तुर्विरहातुरचेतसा ॥ ८८ ॥&lt;br&gt;&#xA;निर्माणं नेत्ररसः प्रबोधं च जनार्दनात् ॥&lt;br&gt;&#xA;मूर्तिभेदात्पुनः प्राप्तिं विहारं तस्य तत्समम् ॥८९॥&lt;br&gt;&#xA;अपरं भवितव्यं च सर्वमुक्त्वा जगाम सा ॥&lt;br&gt;&#xA;स्वमात्रा भगिनीभिश्च प्रतिषिद्धा च दुःखिता ॥ 4.42.९० ॥&lt;br&gt;&#xA;बभूवादर्शना योगात्सर्वासां सिद्धियोगिनी ॥&lt;br&gt;&#xA;गत्वा सा जाह्नवीतीरं स्मृत्वा सम्पूज्य शङ्करम् ॥ ९१ ॥&lt;br&gt;&#xA;स्मृत्वा तच्चरणाम्भोजं देहं तत्याज सुन्दरी ॥&lt;br&gt;&#xA;गन्धमादनद्रोणीस्थं शरीरं प्रविवेश ह ॥ ९२ ॥&lt;br&gt;&#xA;सञ्जहार पुरा येन दैत्यानामखिलं कुलम् ॥&lt;br&gt;&#xA;हाहाकारं प्रचक्रुश्च सुराः सर्वेऽतिविस्मिताः ॥ ९३ ॥&lt;br&gt;&#xA;जग्मुः शङ्करसेनाश्च देशयज्ञं विनश्य च ॥&lt;br&gt;&#xA;पराभवं च सर्वेषां कृत्वा शोकातुराः पराः ॥ ९४ ॥&lt;br&gt;&#xA;सत्वरं सर्ववृत्तान्तं कथयामासुरीश्वरम् ॥&lt;br&gt;&#xA;श्रुत्वा प्रवृत्तिं संहर्ता सर्वरुद्रगणैर्वृतः ॥&lt;br&gt;&#xA;जगाम स्वर्णदीतीरं यत्र देवीकलेवरम् ॥ ९५ ॥&lt;br&gt;&#xA;इति श्रीब्रह्मवैवर्ते महापुराणे श्रीकृष्णजन्मखण्डे नारायणनारदसंवादे सतीदेहत्यागो नाम द्विचत्वारिंशोऽध्यायः ॥ ४२ ॥&lt;/p&gt;</description>
    </item>
    <item>
      <title>०४३</title>
      <link>https://vishvAsa.github.io/purANam_vaiShNavam/brahma-vaivarta-purANam/04/043/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/043/</guid>
      <description>&lt;p&gt;नारायण उवाच ॥&lt;br&gt;&#xA;अथ दुर्गां महादेवस्सतीमूर्तिं मनोहराम् ॥&lt;br&gt;&#xA;अम्लानपद्मवक्त्रां तां शयानां जाह्नवीतटे ॥ १ ॥&lt;br&gt;&#xA;दधतीमक्षमालां च प्रतप्तकाञ्चनप्रभाम् ॥&lt;br&gt;&#xA;तेजसा प्रज्वलन्तीं च दधानां शुक्लवाससम् ॥ २ ॥&lt;br&gt;&#xA;दृष्ट्वा सतीशरीरं च प्रदग्धो विरहाग्निना ॥&lt;br&gt;&#xA;तत्त्वराशिर्मूर्तिमांश्च मूर्च्छां प्राप तथापि च ॥ ३ ॥&lt;br&gt;&#xA;कलत्रशोको बलवान्स्वात्मारामं परात्परम् ॥&lt;br&gt;&#xA;बाधते वेदबीजं तं योगीन्द्राणां गुरोर्गुरुम् ॥ ४ ॥&lt;br&gt;&#xA;क्षणेन चेतनां प्राप्य तामुवाच त्रिलोचनः ॥&lt;br&gt;&#xA;निरीक्ष्य वदनाम्भोजं स्थाणुः स्थाणुरिवापरः ॥ ५ ॥&lt;br&gt;&#xA;साश्रुनेत्रोऽतिदीनश्च दीनानां शरणप्रदः ॥&lt;br&gt;&#xA;दीनदैन्यापहारी च विललाप परं वचः ॥ ६ ॥&lt;br&gt;&#xA;शङ्कर उवाच ॥&lt;br&gt;&#xA;उत्तिष्ठोत्तिष्ठ सुभगे सति प्राणेश्वरि प्रिये ॥&lt;br&gt;&#xA;शङ्करोऽहं तव स्वामी पश्य मां निकटागतम् ॥ ७ ॥&lt;br&gt;&#xA;शिवं शिवप्रदं सर्वसम्पद्रूपं च सिद्धिदम् ॥&lt;br&gt;&#xA;सर्वात्मानं च सर्वेशं शवतुल्यं त्वया विना ॥ ८ ॥&lt;br&gt;&#xA;शक्तोऽहं च त्वया सार्द्धं सर्वशक्तिस्वरूपया ॥&lt;br&gt;&#xA;शक्तिहीनः शवसमो निश्चेष्टः सर्वकर्मसु ॥ ९ ॥&lt;br&gt;&#xA;यश्च शक्तिं न जानाति ज्ञानहीनश्च निन्दति ॥&lt;br&gt;&#xA;तं त्यक्तुमुचितं विज्ञे कथं मां त्यजसि प्रिये ॥ 4.43.१० ॥&lt;br&gt;&#xA;स्वयं ब्रह्मा स्वयं विष्णुः साध्यभूता वयं तव ॥&lt;br&gt;&#xA;सस्मितं सकटाक्षं च वद किञ्चित्सुधोपमम् ॥ ११ ॥&lt;br&gt;&#xA;मधुराभासदृष्ट्या च मां दग्धं सेचनं कुरु ॥&lt;br&gt;&#xA;मां दृष्ट्वा दूरतः शीघ्रं स्निग्धं वदसि सस्मितम् ॥ १२ ॥&lt;br&gt;&#xA;कथमद्यापि रुष्टेव विलपन्तं न भाषसे ॥&lt;br&gt;&#xA;प्राणाधिके समुत्तिष्ठ रुदन्तं मां न पश्यसि ॥ १३ ॥&lt;br&gt;&#xA;परित्यज्य च नः प्राणान्गन्तुं नार्हसि सुन्दरि ॥&lt;br&gt;&#xA;जगदम्बे समुत्तिष्ठ प्राणाधारे परात्परे ॥ १४ ॥&lt;br&gt;&#xA;पतिव्रते समुत्तिष्ठ कथं मां नाद्य सेवसे ॥&lt;br&gt;&#xA;कथं करोषि विज्ञाय व्रतभङ्गं श्रुतिप्रसूः ॥ १५ ॥&lt;br&gt;&#xA;इत्युक्त्वा मृतदेहं च प्रियाया विरहातुरः ॥&lt;br&gt;&#xA;निधायोरसि संश्लिष्य चुचुम्ब च पुनःपुनः ॥ १६ ॥&lt;br&gt;&#xA;अधरे चाधरं दत्त्वा वक्षो वक्षसि शङ्करः ॥&lt;br&gt;&#xA;पुनःपुनः समाश्लिष्य पुनर्मूर्च्छामवाप सः ॥ १७ ॥&lt;br&gt;&#xA;पुनः स चेतनां प्राप्य वेगादुत्थाय शोकतः ॥&lt;br&gt;&#xA;दुद्राव च यथोन्मत्तो ज्ञानिनां च गुरोर्गुरुः ॥ १८ ॥&lt;br&gt;&#xA;सप्तद्वीपसप्तसिन्धुं लोकालोकं च काञ्चनम् ॥&lt;br&gt;&#xA;बभ्राम भ्रान्तवज्ज्ञानी सतीं कृत्वा स्ववक्षसि ॥ १९ ॥&lt;br&gt;&#xA;शतशृङ्गगिरेः पार्श्वे जम्बुद्वीपे च भारते॥&lt;br&gt;&#xA;सुनिर्जनेऽक्षयवटे गङ्गातीरे सरित्तटे ॥ 4.43.२० ॥&lt;br&gt;&#xA;रुरोदोच्चैः स्वयं कृत्वा सति साध्वीत्युदीर्य च ॥&lt;br&gt;&#xA;त्रिनेत्रनेत्रनीरेण सम्बभूव सरोवरम् ॥ २१ ॥&lt;br&gt;&#xA;तन्नेत्रं च सरो नाम मुनीनां तपसः स्थलम् ॥&lt;br&gt;&#xA;योजनद्वयविस्तीर्णं पुण्यतीर्थं मनोहरम् ॥ २२ ॥&lt;br&gt;&#xA;यत्र स्नात्वा पुनर्जन्म नराणां न भवेद्गिरे ॥&lt;br&gt;&#xA;शतजन्मकृतं पापं स्नानमात्रेण नश्यति ॥ २३ ॥&lt;br&gt;&#xA;त्यक्त्वा तां मानवीं मूर्तिं नरा यान्ति हरेः पदम् ॥&lt;br&gt;&#xA;स तत्र रोदनं त्यक्त्वा पुनर्बभ्राम मेदिनीम् ॥ २४ ॥&lt;br&gt;&#xA;पूर्णमब्दं महायोगी विरहातुरमानसः ॥&lt;br&gt;&#xA;सतीगलितप्रत्यङ्गैरङ्गैश्च पर्वतेश्वर ॥ २५ ॥&lt;br&gt;&#xA;बभूव सिद्धपीठानां समूहो वाञ्छितप्रदः ॥&lt;br&gt;&#xA;शेषाङ्गानां महादेवः संस्कारं वै विधाय च ॥२६॥&lt;br&gt;&#xA;अस्थिमालां विनिर्माय चकार कण्ठभूषणम् ॥&lt;br&gt;&#xA;नित्यं तद्भस्म भक्त्या च चकार गात्रलेपनम्॥२७॥&lt;br&gt;&#xA;सति प्राणेश्वरीत्युक्त्वा पुनर्मूर्च्छामवाप सः ॥&lt;br&gt;&#xA;विसस्मार ब्रह्म परमात्मानमात्मसम्भवः ॥२८॥&lt;br&gt;&#xA;स्वात्मारामः पूर्णकामो निश्चेष्टो विरहज्वरात् ॥&lt;br&gt;&#xA;तं शयानं गिरिवरस्याभ्याशे वटमूलके ॥२९॥&lt;br&gt;&#xA;दृष्ट्वा देवाः समाजग्मुर्विस्मिताः शिवसन्निधिम् ॥&lt;br&gt;&#xA;नारायणश्च भगवानीश्वरः सह पार्षदैः ॥4.43.३०॥&lt;br&gt;&#xA;रत्नयानेनाजगाम पद्मार्चितपदाम्बुजः॥&lt;br&gt;&#xA;रत्नालङ्कार शोभाढ्यः पीतवासाश्चतुर्भुजः ॥ ३१ ॥&lt;br&gt;&#xA;ईषद्धास्यप्रसन्नास्यो वनमालाविभूषितः ॥&lt;br&gt;&#xA;ब्रह्मा शेषश्च धर्मश्च सुराः सर्वे महर्षयः ॥ ३२ ॥&lt;br&gt;&#xA;समूषुरीशसदसि लक्ष्मीकान्त प्रणम्य ते ॥&lt;br&gt;&#xA;श्रीहरिः शङ्करमहो कृत्वा वक्षसि मूर्च्छितम् ॥&lt;br&gt;&#xA;रुदन्तं बोधयामास ज्ञानीशो ज्ञानिनां गुरुम् ॥ ३३ ॥&lt;br&gt;&#xA;श्रीभगवानुवाच ॥&lt;br&gt;&#xA;स्वात्माराम निबोधेदं मदीयं वचनं शृणु ॥ ३४ ॥&lt;br&gt;&#xA;हितमध्यात्मसारं च दुःखशोकनिकृन्तनम् ॥&lt;br&gt;&#xA;सर्वाध्यात्मविद्यमानबीजं ज्ञाननिधिं विधिम् ॥ ३५ ॥&lt;br&gt;&#xA;तथापि बोधयामि त्वां सर्वज्ञं वेधसो विधिम् ॥&lt;br&gt;&#xA;बुधं बोधयितुं शक्तोऽबुधोऽपि प्राणसङ्कटे ॥ ३६ ॥&lt;br&gt;&#xA;व्यवहारोऽस्ति लोकेषु सर्वः सर्वपरस्परम् ॥&lt;br&gt;&#xA;मायाश्रिता गुणाः सर्वे हेतवः सुखदुःखयोः ॥. ॥ ३७ ॥&lt;br&gt;&#xA;विष्णुमाया बलवती गुणयुक्तं प्रबाधते ॥&lt;br&gt;&#xA;दुःखं शोकं भयं शम्भो दुर्दिने भवतीश्वर ॥ ३८ ॥&lt;br&gt;&#xA;तत्रातीते कुतस्तानि सुदिने च समागते ॥&lt;br&gt;&#xA;हर्ष ऐश्वर्यदर्पश्च सन्ततं तत्र वर्द्धते ॥ ३९ ॥&lt;br&gt;&#xA;सर्वाण्येतानि गण्यन्ते स्वप्नानीव विपश्चितः ॥&lt;br&gt;&#xA;ज्ञानं लभ महादेव ज्ञानबीज सनातन ॥ 4.43.४० ॥&lt;br&gt;&#xA;चेतनां कुरु भद्रं ते सतीं प्राप्स्यसि निश्चितम् ॥&lt;br&gt;&#xA;तत्तोयं शीतता नित्यं नाग्निं मुञ्चति दाहिका ॥ ४१ ॥&lt;br&gt;&#xA;तेजः सूर्यं महीं गन्धो तथा त्वां च सती शिव ॥&lt;br&gt;&#xA;शैलेत्येवं समाकर्ण्य हरिं किञ्चिदुवाच ह ॥ ४२ ॥&lt;br&gt;&#xA;नेत्राण्युन्मीलनं कृत्वा त्रिनेत्रः श्रूयतामिति ॥&lt;br&gt;&#xA;त्रिनेत्र उवाच ॥&lt;br&gt;&#xA;कस्त्वं तेजःस्वरूपोऽसि क इमे तव सन्निधौ ॥ ४३ ॥&lt;br&gt;&#xA;किन्नाम भवतश्चैषां कानि नामानि का सती ॥&lt;br&gt;&#xA;कोऽहं को मे भवान्ब्रूते किङ्कराः कुत आगताः ॥ ४४ ॥&lt;br&gt;&#xA;क्व यास्यसि क्व यास्यामि क्व गच्छन्त इमे वद॥&lt;br&gt;&#xA;हरिरित्येवमाकर्ण्य रुरोद सगणो गिरे ॥ ४५ ॥&lt;br&gt;&#xA;नेत्रनीरैस्त्रिनेत्रं तं रुदन्तं प्रसिषेच सः ॥&lt;br&gt;&#xA;हरित्रिनेत्रयोर्नेत्रनीरपातेन तत्र वै ॥४६॥&lt;br&gt;&#xA;बभूव सरसां श्रेष्ठं तीर्थं भुवनपावनम् ॥&lt;br&gt;&#xA;भारतेऽस्तगिरेः पश्चात्तत्राक्षयवटान्तिके ॥ ४७ ॥&lt;br&gt;&#xA;स्थलं बभूव तपसां मुक्तिबीजं तपस्विनाम् ॥&lt;br&gt;&#xA;अथोवाच पुनः शीघ्रमाध्यात्मं च हरं हरिः ॥ ४८ ॥&lt;br&gt;&#xA;शृण्वतां सर्वदेवानां मुनीनामूर्ध्वरेतसाम् ॥&lt;br&gt;&#xA;श्रीभगवानुवाच ॥&lt;br&gt;&#xA;शृणु शङ्कर वक्ष्यामि ज्ञानानन्द सनातन ॥४९॥&lt;br&gt;&#xA;ज्ञानं ज्ञाननिधे शोकाद्विस्मृतोऽसि परात्पर ॥&lt;br&gt;&#xA;सुदिनं दुर्दिनं शश्वद्भवत्येव भवे भवे ॥ 4.43.५० ॥&lt;br&gt;&#xA;सर्वेषां प्राकृतानां च ते बीजे सुखदुःखयोः॥&lt;br&gt;&#xA;सुखाद्भवति हर्षश्च दर्पः शौर्यप्रमत्तता ॥ ५१ ॥&lt;br&gt;&#xA;राग ऐश्वर्यकामश्च विद्वेषश्च निरन्तरम् ॥&lt;br&gt;&#xA;दुःखाच्छोकात्समुद्वेगाद्भयं नित्यं प्रवर्तते ॥ ५२॥&lt;br&gt;&#xA;हतान्येतानि सर्वाणि हते बीजे महेश्वर ॥&lt;br&gt;&#xA;सुदिनं दुर्दिनं चैव सर्वकर्मोद्भवं भव ॥ ५३ ॥&lt;br&gt;&#xA;तत्कर्म तपसा साध्यं कर्मणा च शुभाशुभम् ॥&lt;br&gt;&#xA;तपः स्वभावसाध्यं च स्वभावोऽभ्यासतो भवेत्॥५४॥&lt;br&gt;&#xA;संसर्गसाध्यो ऽध्यासश्च संसर्गः पुण्यतो भवेत्॥&lt;br&gt;&#xA;पुण्यबीजं मनश्चैव पापबीजं च चञ्चलम् ॥ ९५ ॥&lt;br&gt;&#xA;मनः शम्भो ममांशश्च सर्वेन्द्रियपुरःसरम्॥&lt;br&gt;&#xA;सर्वेषां जनकोऽहं च चित्त्वं ब्रह्मा पतिस्त्वयम् ॥ ५६ ॥&lt;br&gt;&#xA;ब्रह्रैकं मूर्तिभेदस्तु गुणभेदेन सन्ततम् ॥&lt;br&gt;&#xA;तद्ब्रह्म विविधं वस्तु सगुणं निर्गुणं शिव ॥ ५७ ॥&lt;br&gt;&#xA;मायाश्रितो यः सगुणो मायाऽतीतश्च निर्गुणः ॥&lt;br&gt;&#xA;स्वेच्छामयश्च भगवानिच्छया विकरोति च॥ ५८ ॥&lt;br&gt;&#xA;इच्छाशक्तिश्च प्रकृतिर्नित्या सर्वप्रसूः सदा ॥&lt;br&gt;&#xA;केचिदेकं वदन्त्येव ब्रह्मज्योतिः सनातनम् ॥ ५९॥&lt;br&gt;&#xA;केचिद्वदन्ति द्विविधं ब्रह्म प्रकृतिपूर्वकम् ॥&lt;br&gt;&#xA;शृणु ये च वदन्त्येकं मायापुरुषयोः परम् ॥4.43.६०॥&lt;br&gt;&#xA;तस्माद्भवति तौ द्वौ च तद्ब्रह्म सर्वकारणम् ॥&lt;br&gt;&#xA;अथ चैकं परं ब्रह्म द्विविधं भवतीच्छया ॥ ॥ ६१ ॥&lt;br&gt;&#xA;इच्छाशक्तिश्च प्रकृतिः सर्वशक्तिप्रसूः .सदा ॥&lt;br&gt;&#xA;तत्राशक्तश्च सगुणः सर्वाधारः सनातनः ॥ ६२ ॥&lt;br&gt;&#xA;सर्वेश्वरः सर्वसाक्षी सर्वत्रास्ति फलप्रदः ॥&lt;br&gt;&#xA;शरीरं द्विविधं शम्भो नित्यं प्राकृतमेव च ॥ ६३ ॥&lt;br&gt;&#xA;नित्यं विनाशरहितं नश्वरं प्राकृतं सदा ॥&lt;br&gt;&#xA;अहं त्वं चापि भगवान्नावयोर्नित्यविग्रहः ॥ ६४ ॥&lt;br&gt;&#xA;आवयोरंशभूता ये प्राकृता नष्टविग्रहाः ॥&lt;br&gt;&#xA;रुद्रादयस्त्वदंशाश्च मदंशा विष्णुरूपिणः ॥ ६५ ॥&lt;br&gt;&#xA;ममाप्येवं द्विधा रूपं द्विभुजं च चतुर्भुजम्॥&lt;br&gt;&#xA;चतुर्भुजोऽहं वैकुण्ठे पद्मया पार्षदैः सह ॥ ६६ ॥&lt;br&gt;&#xA;गोलोके द्विभुजोऽहं च गोपीभिः सह राधया ॥&lt;br&gt;&#xA;द्विविधं ये वदन्त्येवं द्वौ प्रधानौ तु तन्मते॥ ६७ ॥&lt;br&gt;&#xA;पुरुषश्च सदा नित्यो नित्या प्रकृतिरीश्वरी ॥&lt;br&gt;&#xA;सदा तौ द्वौ च संश्लिष्टौ सर्वेषां पितरौ शिव ॥ ६८ ॥&lt;br&gt;&#xA;सशरीरौ निःशरीरौ स्वेच्छया सर्वरूपिणौ ॥&lt;br&gt;&#xA;प्राधान्यं च यथा पुंसः प्रकृतेश्च सदा तथा ॥ ६९ ॥&lt;br&gt;&#xA;सतीमिच्छसि चेच्छम्भो प्रकृतेः स्तवनं कुरु ॥&lt;br&gt;&#xA;यत्स्तोत्रं च त्वया दत्तं पुरा दुर्वाससे मुदा ॥ 4.43.७० ॥&lt;br&gt;&#xA;तद्दिव्यं कण्वशाखोक्तं भज तेन जगत्प्रसूम् ॥&lt;br&gt;&#xA;शोकनाशो भवतु ते शिवं शिव ममाशिषा ॥ ७१ ॥&lt;br&gt;&#xA;दूरं विप्लवहेतुश्च यातु स्त्रीविरहज्वरः ॥&lt;br&gt;&#xA;इत्येवमुक्त्वा लक्ष्मीशो विरराम गिरीश्वरम् ॥७२॥&lt;br&gt;&#xA;स्तवनं कर्तुमारेभे प्रकृतेश्च महेश्वरः ॥&lt;br&gt;&#xA;स्नात्वा नत्वा च श्रीकृष्णं ब्रह्माणं भक्तिसंयुतः॥&lt;br&gt;&#xA;पुटाञ्जलियुतो भूत्वा पुलकाञ्चितविग्रहः ॥ ७३ ॥&lt;br&gt;&#xA;महेश्वर उवाच ॥&lt;br&gt;&#xA;ओं नमः प्रकृत्यै मन्त्रः ॥&lt;br&gt;&#xA;ब्राह्मि ब्रह्मस्वरूपे त्वं मां प्रसीद सनातनि ॥&lt;br&gt;&#xA;परमात्मस्वरूपे च परमानन्दरूपिणि ॥ ७४ ॥&lt;br&gt;&#xA;भद्रे भद्रप्रदे दुर्गे दुर्गघ्ने दुर्गनाशिनि ॥&lt;br&gt;&#xA;पोतस्वरूपे जीर्णे त्वं मां प्रसीद भवार्णवे ॥ ॥ ७९ ॥&lt;br&gt;&#xA;सर्वस्वरूपे सर्वेशि सर्वबीजस्वरूपिणि ॥&lt;br&gt;&#xA;सर्वाधारे सर्वविद्ये मां प्रसीद जयप्रदे ॥ ७६ ॥&lt;br&gt;&#xA;सर्वमङ्गलरूपे च सर्वमङ्गलदायिनि ॥&lt;br&gt;&#xA;समस्तमङ्गलाधारे प्रसीद सर्वमङ्गले ॥ ७७ ॥&lt;br&gt;&#xA;निद्रे तन्द्रे क्षमे श्रद्धे तुष्टिपुष्टिस्वरूपिणि ॥&lt;br&gt;&#xA;लज्जे मेधे बुद्धिरूपे प्रसीद भक्तवत्सले ॥ ७८ ॥&lt;br&gt;&#xA;वेदस्वरूपे वेदानां कारणे वेददायिनि ॥&lt;br&gt;&#xA;सर्ववेदाङ्गरूपे च वेदमातः प्रसीद मे ॥ ७९ ॥&lt;br&gt;&#xA;दये जये महामाये प्रसीद जगदम्बिके ॥&lt;br&gt;&#xA;क्षान्ते शान्ते च सर्वान्ते क्षुत्पिपासास्वरूपिणि ॥ 4.43.८० ॥&lt;br&gt;&#xA;लक्ष्मीर्नारायणक्रोडे स्रष्टुर्वक्षसि भारति ॥&lt;br&gt;&#xA;मम क्रोडे महामाये विष्णुमाये प्रसीद मे ॥ ८१ ॥&lt;br&gt;&#xA;कलाकाष्ठास्वरूपे च दिवारात्रिस्वरूपिणि ॥&lt;br&gt;&#xA;परिणामप्रदे देवि प्रसीद दीनवत्सले ॥ ८२ ॥&lt;br&gt;&#xA;कारणे सर्वशक्तीनां कृष्णस्योरसि राधिके ॥&lt;br&gt;&#xA;कृष्णप्राणाधिके भद्रे प्रसीद कृष्णपूजिते ॥ ८३ ॥&lt;br&gt;&#xA;यशःस्वरूपे यशसां कारणे च यशःप्रदे ॥&lt;br&gt;&#xA;सर्वदेवीस्वरूपे च नारीरूपविधायिनि ॥ ८४ ॥&lt;br&gt;&#xA;समस्तकामिनीरूपे कलांशेन प्रसीद मे ॥&lt;br&gt;&#xA;सर्वसम्पत्स्वरूपे च सर्वसम्पत्प्रदे शुभे ॥ ८५ ॥&lt;br&gt;&#xA;प्रसीद परमानन्दे कारणे सर्वसम्पदाम् ॥&lt;br&gt;&#xA;यशस्विनां पूजिते च प्रसीद यशसां निधे ॥ ८६ ॥&lt;br&gt;&#xA;आधारे सर्वजगतां रत्नाधारे वसुन्धरे ॥&lt;br&gt;&#xA;चराचरस्वरूपे च प्रसीद मम मा चिरम् । ८७ ॥&lt;br&gt;&#xA;योगस्वरूपे योगीशे योगदे योगकारणे ॥&lt;br&gt;&#xA;योगाधिष्ठात्रि देवीशे प्रसीद सिद्धयोगिनि ॥ ८८ ॥&lt;br&gt;&#xA;सर्वसिद्धिस्वरूपे च सर्वसिद्धिप्रदायिनि ॥&lt;br&gt;&#xA;कारणे सर्व सिद्धीनां सिद्धेश्वरि प्रसीद मे ॥८९ ॥&lt;br&gt;&#xA;व्याख्यानं सर्वशास्त्राणां मतभेदे महेश्वरि ॥&lt;br&gt;&#xA;ज्ञाने यदुक्तं तत्सर्वं क्षमस्व परमेश्वरि ॥ 4.43.९० ॥&lt;br&gt;&#xA;केचिद्वदन्ति प्रकृतेः प्राधान्यं पुरुषस्य च ॥&lt;br&gt;&#xA;केचित्तत्र मतद्वैधे व्याख्याभेदं विदुर्बुधाः ॥ ९१ ॥&lt;br&gt;&#xA;महाविष्णोर्नाभिदेशे स्थितं तं कमलोद्भवम् ॥&lt;br&gt;&#xA;मधुकैटभौ महादैत्यौ लीलया हन्तुमुद्यतौ ॥ ९२ ॥&lt;br&gt;&#xA;दृष्ट्वा स्तुतिं प्रकुर्वन्तं ब्रह्माणं रक्षितुं पुरा ॥&lt;br&gt;&#xA;बोधयामास गोविन्दं विनाशहेतवे तयोः ॥ ९३ ॥&lt;br&gt;&#xA;नारायणस्त्वद्भक्त्या च जघान तौ महासुरौ ॥&lt;br&gt;&#xA;सर्वेश्वरस्त्वया सार्द्धमनीशोऽयं त्वया विना ॥ ९४ ॥&lt;br&gt;&#xA;पुरा त्रिपुरसङ्ग्रामे गगनात्पतिते मयि ॥&lt;br&gt;&#xA;त्वया च विष्णुना सार्द्धं रक्षितोऽहं सुरेश्वरि ॥९५॥&lt;br&gt;&#xA;अधुना रक्ष मामीशे प्रदग्धं विरहाग्निना॥&lt;br&gt;&#xA;स्वात्मदर्शनपुण्येन क्रीणीहि परमेश्वरि॥९६॥&lt;br&gt;&#xA;इत्युक्त्वा विरतः शम्भुर्ददर्श गगनस्थिताम् ॥&lt;br&gt;&#xA;रत्नसाररथस्थां तां देवीं शतभुजां मुदा ॥ ९७ ॥&lt;br&gt;&#xA;तप्तकाञ्चनवर्णाभां रत्नाभरणभूषिताम् ॥&lt;br&gt;&#xA;ईषद्धास्यप्रसन्नास्यां जगतां मातरं सतीम् ॥ ९८ ॥&lt;br&gt;&#xA;दृष्ट्वा तां विरहासक्तः पुनस्तुष्टाव सत्वरम् ॥&lt;br&gt;&#xA;दुःखं निवेदयामास प्ररुदन्विरहोद्भवम् ॥ ९९ ॥&lt;br&gt;&#xA;दर्शयामासास्थिमालां स्वाङ्गस्थं भस्मभूषणम् ॥&lt;br&gt;&#xA;कृत्वा बहु परीहारं तोषयामास सुन्दरीम् ॥ 4.43.१०० ॥&lt;br&gt;&#xA;नारायणश्च ब्रह्मा च धर्मः शेषः सुरर्षयः ॥&lt;br&gt;&#xA;शिवं रक्षेश्वरीत्युक्त्वा तुष्टुवुस्ते सनातनीम् ।१॥&lt;br&gt;&#xA;बभूव परितुष्टा सा तेषां स्तोत्रेण तत्क्षणम् ॥&lt;br&gt;&#xA;उवाच कृपया शम्भुं प्राणेशं प्राणवल्लभा ॥ २ ॥&lt;br&gt;&#xA;प्रकृतिरुवाच ॥&lt;br&gt;&#xA;स्थिरो भव महादेव प्राणाधिक मम प्रभो ॥&lt;br&gt;&#xA;भवानात्मा च योगीशः स्वामी जन्मनि जन्मनि॥३॥&lt;br&gt;&#xA;अहं शैलेन्द्रकामिन्यां लब्ध्वा जन्म महेश्वर ॥&lt;br&gt;&#xA;तव पत्नी भविष्यामि मुञ्च त्वं विरहज्वरम् ॥४॥&lt;br&gt;&#xA;इत्युक्त्वा शिवमाश्वास्य चान्तर्धानं चकार सा ॥&lt;br&gt;&#xA;सुरा जग्मुस्तमाश्वास्य लज्जानम्रात्मकन्धरम् ॥ ५ ॥&lt;br&gt;&#xA;हर्षान्तरात्मा गिरिशः कैलासं तु जगाम ह ॥&lt;br&gt;&#xA;ननर्त सगणस्तूर्णं सन्त्यज्य विरहज्वरम् ॥ ६॥&lt;br&gt;&#xA;इदं शिवकृतं स्तोत्रं प्रकृत्या यः पठेन्नरः ॥&lt;br&gt;&#xA;न भवेत्कामिनीभेदस्तस्य जन्मनि जन्मनि ॥ ७ ॥&lt;br&gt;&#xA;इहलोके सुखं भुक्त्वा स याति शिवमन्दिरम् ॥&lt;br&gt;&#xA;धर्मार्थकाममोक्षांश्च लभते नात्र संशयः ॥ १०८ ॥&lt;br&gt;&#xA;इति श्रीब्रह्मवैवर्ते महापुराणे श्रीकृष्णजन्मखण्डे नारायणनारदसंवादे शङ्करशोकापनो दनं नाम त्रिचत्वारिंशोऽध्यायः ॥ ४३ ॥&lt;/p&gt;</description>
    </item>
    <item>
      <title>०४४</title>
      <link>https://vishvAsa.github.io/purANam_vaiShNavam/brahma-vaivarta-purANam/04/044/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/044/</guid>
      <description>&lt;p&gt;॥ श्रीकृष्ण उवाच ॥&lt;br&gt;&#xA;वसिष्ठस्य वचः श्रुत्वा सगणोऽपि हिमालयः ॥&lt;br&gt;&#xA;विस्मितो भार्यया सार्द्धं जहास पार्वती स्वयम् ॥ १ ॥&lt;br&gt;&#xA;अरुन्धती च तां मेनां बोधयामास कातराम् ॥&lt;br&gt;&#xA;निराहारां रुदन्तीं तां जहौ शोकं मुदा च सा ॥ २ ॥&lt;br&gt;&#xA;अरुन्धतीं भोजयित्वा बुभुजे भोगमुत्तमम् ॥&lt;br&gt;&#xA;सर्वं प्रहृष्टमनसा मङ्गलं च चकार ह ॥ ३ ॥&lt;br&gt;&#xA;ततः सम्भृतसम्भारो वसिष्ठस्याज्ञया प्रिये ॥&lt;br&gt;&#xA;पत्रं प्रस्थापयामास नानास्थानं त्वरान्वितः ॥४॥&lt;br&gt;&#xA;ततः प्रस्थापयामास शिवं मङ्गलपत्रिकाम् ॥&lt;br&gt;&#xA;नानाप्रकारद्रव्याणि बाह्यानि च चकार ह ॥५॥&lt;br&gt;&#xA;तन्दुलानां च शैलान्वै पृथुकानां च सुन्दरि ॥&lt;br&gt;&#xA;तैलानां च घृतानां च दध्नां वापीश्चकार ह॥६॥&lt;br&gt;&#xA;गुडानामासनानां च क्षीराणां च तथैव च ॥&lt;br&gt;&#xA;अथो हैयङ्गवीनानां लवणानां परं मुने ॥ ७ ॥&lt;br&gt;&#xA;लड्डुकानां शर्कराणां स्वस्तिकानां तथैव च ॥&lt;br&gt;&#xA;यवचूर्णादिपिष्टानां घृतपक्वानि तानि च ॥ ८ ॥&lt;br&gt;&#xA;नानाप्रकारवस्त्राणि वह्निशौचानि यानि च ॥&lt;br&gt;&#xA;महारत्नप्रवालानि सुवर्णरजतानि च ॥९॥&lt;br&gt;&#xA;द्रव्याण्येतानि शैलेन्द्र कृत्वा तु विधिपूर्वकम् ॥&lt;br&gt;&#xA;मङ्गलं कर्तुमारेभे तत्रैव मङ्गले दिने ॥4.44.१०॥&lt;br&gt;&#xA;संस्कारं कारयामासुः पार्वतीं पर्वतस्त्रियः ॥&lt;br&gt;&#xA;स्नापयित्वा वस्त्रयुग्मं धारयामासुराशु ताः ॥ ११ ॥&lt;br&gt;&#xA;कारयित्वा सुवेषां च रत्नभूषणभूषिताम ॥&lt;br&gt;&#xA;दर्पणं धारयामासुर्दूर्वाक्षतसमन्वितम् ॥१२॥&lt;br&gt;&#xA;ददुश्चालक्तकं चारु पादाङ्गुलिषु पादयोः ॥&lt;br&gt;&#xA;गण्डे पत्रावलीं रम्यां नेत्रे कज्जलमुज्ज्वलम् ॥१३॥&lt;br&gt;&#xA;कबरीं कारयामासुर्मालतीमाल्यवेष्टिताम् ॥&lt;br&gt;&#xA;पट्टसूत्रपिनद्धां तां वामवक्त्रां मनोहराम् ॥ १४॥&lt;br&gt;&#xA;एतस्मिन्नन्तरे राधे समाजग्मुः सुरेश्वराः ॥&lt;br&gt;&#xA;नीत्वा त्रिनेत्रं तत्रैव रत्नयानस्थमीश्वरम् ॥ १५ ॥&lt;br&gt;&#xA;शैलः सम्भृतसम्भारान्सम्भाषयितुमीश्वरान् ॥&lt;br&gt;&#xA;शैलान्प्रस्थापयामास ब्राह्मणानपि पूजितान् ॥ १६ ॥&lt;br&gt;&#xA;प्राङ्गणं कारयामास रम्भास्तम्भैः समन्वितम् ॥&lt;br&gt;&#xA;पट्टसूत्रसन्निबद्धरसालपल्लवान्वितैः ॥ १७॥&lt;br&gt;&#xA;फलपल्लवसंयुक्तैः कलशैर्जलसंयुतैः ॥&lt;br&gt;&#xA;चन्दनागुरुकस्तूरीसुचारुकुसुमान्वितैः॥१८॥&lt;br&gt;&#xA;मालतीमाल्यसंयुक्तैः संयुक्तं सुमनोहरम् ॥&lt;br&gt;&#xA;देवेश्वरान्परो दृष्ट्वा प्रणनाम हिमालयः ॥ १९ ॥&lt;br&gt;&#xA;रत्नसिंहासनं दातुं प्रेरयामास किङ्करान् ॥&lt;br&gt;&#xA;नारायणो हि भगवानुवास पार्षदैः सह ॥ 4.44.२० ॥&lt;br&gt;&#xA;विनतानन्दनात्तूर्णमवरुह्य चतुर्भुजः ॥&lt;br&gt;&#xA;चतुर्भुजैः पार्षदैश्च रत्नभूषणभूषितैः ॥ २१ ॥&lt;br&gt;&#xA;रत्नमुष्टिनिबद्धैश्च सेवितः श्वेतचामरैः ॥&lt;br&gt;&#xA;ऋषिश्रेष्ठैः सुरश्रेष्ठैः स्तूयमानश्च संसदि ॥ २२ ॥&lt;br&gt;&#xA;ईषद्धास्यप्रसन्नास्यो भक्तानुग्रहकातरः ॥&lt;br&gt;&#xA;उवास च तदभ्याशे ब्रह्मा देवगणैः सह ॥२३॥&lt;br&gt;&#xA;ऋषयो मुनयश्चैव समूषुर्मङ्गले स्थले ॥&lt;br&gt;&#xA;एतस्मिन्नन्तरे शम्भुरवरुह्य रथादहो ॥२४॥&lt;br&gt;&#xA;रत्नासने समुत्तिष्ठन्ददर्श पर्वतालयम्॥&lt;br&gt;&#xA;समाजग्मुः शिवं द्रष्टुं शैलेन्द्रनगरस्त्रियः ॥ २५ ॥&lt;br&gt;&#xA;वृद्धा बाला युवत्यश्च वस्त्राभरणभूषिताः॥&lt;br&gt;&#xA;काश्चित्कज्जलहस्ताश्च वस्त्रहस्ताश्च काश्चन ॥२६॥&lt;br&gt;&#xA;काश्चित्सिन्दूरहस्ताश्च काश्चित्कङ्कतिहाकराः ॥&lt;br&gt;&#xA;वेषार्धभूषिताः काश्चित्काश्चिन्नैवार्धभूषिताः ॥ २७ ॥&lt;br&gt;&#xA;काश्चिन्निर्भूषिताः काश्चित्सर्वाभरणभूषिताः॥&lt;br&gt;&#xA;सर्वा आगत्य सन्तस्थुः सस्मिता पर्वतालये ॥२८॥&lt;br&gt;&#xA;ऋषिकन्या देवकन्या नागकन्या मनोहराः ॥&lt;br&gt;&#xA;गन्धर्वशैलकन्याश्च राजकन्याः समागताः ॥२९ ॥&lt;br&gt;&#xA;सर्वा अप्सरसो दिव्या रम्भाद्या समुपस्थिताः ॥&lt;br&gt;&#xA;मेना कन्यागणैः सार्द्धं ददर्श शङ्करं वरम् ॥ 4.44.३० ॥&lt;br&gt;&#xA;चारुचम्पकवर्णाभमेकवक्त्रं त्रिलोचनम् ॥&lt;br&gt;&#xA;ईषद्धास्यप्रसन्नास्यं रत्नाभरणभूषितम् ॥३१॥&lt;br&gt;&#xA;चन्दनागुरुकस्तूरीचारुकुङ्कुमभूषितम् ॥&lt;br&gt;&#xA;मालतीमाल्यसंयुक्तं सद्रत्नमुकुटोज्ज्वलम् ॥ ३२ ॥&lt;br&gt;&#xA;वह्निशौचेनातुलेन चातिसूक्ष्मेण चारुणा ॥&lt;br&gt;&#xA;अमूल्यवस्त्रयुग्मेन विचित्रेणातिभूषितम् ॥ ३३ ॥&lt;br&gt;&#xA;रत्नदर्पणहस्तं च कज्जलोज्ज्वललोचनम् ॥&lt;br&gt;&#xA;सर्वया प्रभयाच्छन्नमतीव सुमनोहरम् ॥३४॥&lt;br&gt;&#xA;अतीव तरुणं रम्यैर्भूषिताङ्गैश्च भूषितम् ॥&lt;br&gt;&#xA;बिभ्रन्तं रूपमतुलं परं नारायणाज्ञया ॥३५॥&lt;br&gt;&#xA;योगस्वरूपं योगेशं योगीन्द्राणां गुरोर्गुरुम् ॥&lt;br&gt;&#xA;स्वेच्छामयं गुणातीतं ब्रह्म ज्योतिः सनातनम् ॥३६ ॥&lt;br&gt;&#xA;गुणभेदाद्रूपभेदं धत्तेऽनन्तमरूपकम् ॥&lt;br&gt;&#xA;तारणं तं भवस्थानां सृष्टिस्थित्यन्तकारणम् ॥ ३७ ॥&lt;br&gt;&#xA;सर्वाधारं सर्वबीजं सर्वेशं सर्वजीवनम् ॥&lt;br&gt;&#xA;साक्षिरूपं निरीहं च परमानन्दमक्षरम् ३८ ॥&lt;br&gt;&#xA;आद्यन्तमध्यरहितं सर्वाद्यं सर्वरूपकम् ॥&lt;br&gt;&#xA;दृष्ट्वा जामातरं मेना जहौ शोकं मुदान्विता ॥ ३९ ॥&lt;br&gt;&#xA;प्रशशंसुर्युवत्यश्च धन्या धन्या सतीति ताः ॥&lt;br&gt;&#xA;दुर्गा भाग्यवतीत्येवमूचुः काश्चन कन्यकाः ॥ 4.44.४० ॥&lt;br&gt;&#xA;कामेन काश्चित्कामिन्यो मौनीभूताश्च स्तम्भिताः ॥&lt;br&gt;&#xA;न दृष्टो वर इत्येवमस्माभिर्ज्ञानगोचरे ॥ ४१ ॥&lt;br&gt;&#xA;काश्चिन्निमेषरहिता मूर्च्छामापुश्च काश्चन ॥&lt;br&gt;&#xA;निनिन्दुः स्वपतिं काश्चित्स्वेच्छां चक्रुश्च काश्चन ॥ ४२ ॥&lt;br&gt;&#xA;काश्चिद्भावेन रुरुदुः पुलकाञ्चितविग्रहाः ॥&lt;br&gt;&#xA;जगुर्गन्धर्वपतयो ननृतुश्चाप्सरोगणाः ॥ ४३ ॥&lt;br&gt;&#xA;दृष्ट्वा शङ्कररूपं च प्रहृष्टाः सर्वदेवताः ॥&lt;br&gt;&#xA;नानाप्रकारवाद्यानि चारूणि मधुराणि च ॥ ४४ ॥&lt;br&gt;&#xA;वादका वादयामासुर्नानाशिल्पेन तत्र वै ॥&lt;br&gt;&#xA;एतस्मिन्नन्तरे दुर्गा शैलान्तःपुरचारिका ॥४५ ॥&lt;br&gt;&#xA;बहिश्चकार सद्रत्नासनस्थां रत्नवेदिकाम् ॥&lt;br&gt;&#xA;कस्तूरीबिन्दुभिः सान्द्रसिन्दूरबिन्दुभूषिताम् ॥४६॥&lt;br&gt;&#xA;चारुचन्दनचन्द्राभां नम्रभालस्थलोज्ज्वलाम् ॥&lt;br&gt;&#xA;रत्नेन्द्रसारहारेण वक्षःस्थलविभूषिताम् ॥ ४७ ॥&lt;br&gt;&#xA;त्रिनेत्रदत्तनेत्रां तामन्यवारितलोचनाम् ॥&lt;br&gt;&#xA;अतीषद्धास्ययुक्तास्यां सकटाक्षां मनोहराम् ॥ ४८ ॥&lt;br&gt;&#xA;रत्नकेयूरवलयरत्नकङ्कणमण्डिताम् ॥&lt;br&gt;&#xA;रत्नपाशकसंसक्तां क्वणन्मञ्जीररञ्जिताम् ॥ ४९ ॥&lt;br&gt;&#xA;अमूल्यातुल्यचित्राढ्यवस्त्रयुग्म सुशोभिताम्॥&lt;br&gt;&#xA;सद्रत्नकुण्डलाभ्यां च चारुगण्डस्थलोज्ज्वलाम्॥4.44.५०॥&lt;br&gt;&#xA;मणिसारप्रभामुष्टदन्तराजिविराजिताम्॥४९॥&lt;br&gt;&#xA;रत्नदर्पणहस्तां च क्रीडापद्मं विघूर्णतीम्॥५१ ॥&lt;br&gt;&#xA;चन्दनागुरुकस्तूरीकुङ्कुमेनाङ्गचर्चिताम्॥&lt;br&gt;&#xA;मुदिता ददृशुः सर्वे जगदाद्यां जगत्प्रसूम् ॥ ९२ ॥&lt;br&gt;&#xA;त्रिनेत्रो नेत्रकोणेन तां ददर्श मुदाऽन्वितः ॥&lt;br&gt;&#xA;सर्वां सत्याकृतिं दृष्ट्वा विजहौ विरहज्वरम् ॥५३॥&lt;br&gt;&#xA;शिवः सर्वं विसस्मार दुर्गासन्यस्तमानसः ॥&lt;br&gt;&#xA;पुलकाञ्चितसर्वाङ्गो हर्षाश्रुयुक्तलोचनः॥५४॥&lt;br&gt;&#xA;एतस्मिन्नन्तरे शैलः प्रहृष्टः सपुरोहितः॥&lt;br&gt;&#xA;तं वरं वरयामास वस्त्रचन्दनभूषणैः॥५५॥&lt;br&gt;&#xA;भक्त्या पाद्यादिभिर्माल्यैर्दिव्यगन्धमनोहरैः ॥&lt;br&gt;&#xA;ततः शीघ्रं वेदमन्त्रैः सम्प्रदानं चकार ताम् ॥ ५६ ॥&lt;br&gt;&#xA;यौतुकानि ददौ तस्मै रत्नानि विविधानि च ॥&lt;br&gt;&#xA;चारुरत्नविकारणि पात्राणि सुन्दराणि च ॥५७॥&lt;br&gt;&#xA;गवां लक्षं गजेन्द्राणां सहस्राणि च राधिके ॥&lt;br&gt;&#xA;रत्नकम्बलयुक्तानि साङ्कुशानि मुदान्वितः ॥५८॥&lt;br&gt;&#xA;त्रिंशल्लक्षं हयानां च सज्जितानामकातरः ॥&lt;br&gt;&#xA;दासीनामनुरक्तानां लक्षं सद्रत्नभूषितम् ॥ ५९ ॥&lt;br&gt;&#xA;शतं द्विजबटूनां च पार्वतीभ्रातृकल्पकम् ॥&lt;br&gt;&#xA;रथानां च शतं रम्यं रत्नेन्द्रसारनिर्मितम् ॥4.44.६० ॥&lt;br&gt;&#xA;पार्वतीं वस्तुसहितां स्वस्तीत्युच्चार्य शङ्करः ॥&lt;br&gt;&#xA;जग्राहानन्दमनसा यत्नाच्छैलसमर्पिताम् ॥ ६१ ॥&lt;br&gt;&#xA;हिमालयः सुतां दत्त्वा परिहारं चकार तम् ॥&lt;br&gt;&#xA;माध्यन्दिनोक्तस्तात्रेण तुष्टाव सम्पुटाञ्जलिः ॥ ६२ ॥&lt;br&gt;&#xA;हिमालय उवाच ॥&lt;br&gt;&#xA;प्रसीद दक्षयज्ञघ्न नरकार्णवतारक ॥&lt;br&gt;&#xA;सर्वात्मरूप सर्वेश परमानन्दविग्रह ॥ ६३ ॥&lt;br&gt;&#xA;गुणार्णव गुणातीत गुणयुक्त गणेश्वर ॥&lt;br&gt;&#xA;गुणबीज महाभाग प्रसीद गुणिनां वर ॥ ६४ ॥&lt;br&gt;&#xA;योगाधार योगरूप योगज्ञ योगकारण ॥&lt;br&gt;&#xA;योगीश योगिनां बीज प्रसीद योगिनां गुरो ॥ ६५ ॥&lt;br&gt;&#xA;प्रलयप्रलयाद्यैकभवप्रलयकारण ॥&lt;br&gt;&#xA;प्रलयान्ते सृष्टिबीज प्रसीद परिपालक ॥ ६६ ॥&lt;br&gt;&#xA;संहारकाले घोरे च सृष्टिसंहारकारण ॥&lt;br&gt;&#xA;दुर्निवार्य दुराराध्य चाशुतोष प्रसीद मे ॥ ६७ ॥&lt;br&gt;&#xA;कालस्वरूप कालेश काले च फलदायक ॥&lt;br&gt;&#xA;कालबीजैककालघ्न प्रसीद कालपालक ॥ ६८ ॥&lt;br&gt;&#xA;शिवस्वरूप शिवद शिवबीज शिवाश्रय ॥&lt;br&gt;&#xA;शिवभूत शिवप्राण प्रसीद परमाश्रय ॥ ६९ ॥&lt;br&gt;&#xA;इत्येवं स्तवनं कृत्वा विरराम हिमालयः ॥&lt;br&gt;&#xA;प्रशशंसुः सुराः सर्वे मुनयश्च गिरीश्वरम् ॥ 4.44.७० ॥&lt;br&gt;&#xA;हिमालयकृतं स्तोत्रं संयतो यः पठेन्नरः ॥&lt;br&gt;&#xA;प्रददाति शिवस्तस्मै वाञ्छितं राधिके ध्रुवम् ॥ ७१ ॥&lt;br&gt;&#xA;इति श्रीब्रह्मवैवर्ते महापुराणे श्रीकृष्णजन्मखण्डे नारायणनारदसंवादे पार्वतीसम्प्रदाने चतुश्चत्वारिंशोऽध्यायः ॥ ४४ ॥&lt;/p&gt;</description>
    </item>
    <item>
      <title>०४५</title>
      <link>https://vishvAsa.github.io/purANam_vaiShNavam/brahma-vaivarta-purANam/04/045/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/045/</guid>
      <description>&lt;p&gt;॥ श्रीकृष्ण उवाच ॥&lt;br&gt;&#xA;अथ वेदविधानेन संस्थाप्य वह्निमीश्वरः ॥&lt;br&gt;&#xA;यज्ञं चकार तत्रैव वामे संस्थाप्य पार्वतीम् ॥ १ ॥&lt;br&gt;&#xA;निवृत्ते विधिवद्यज्ञे विप्राय दक्षिणां ददौ ॥&lt;br&gt;&#xA;शिवः शतसुवर्णानि वृन्दावनविनोदिनि ॥ २ ॥&lt;br&gt;&#xA;अथ प्रदीपमानीय शैलेन्द्रनगरस्त्रियः ॥&lt;br&gt;&#xA;निर्वर्त्य मङ्गलं कर्म गृहं सम्प्राप्य दम्पती ॥ ३ ॥&lt;br&gt;&#xA;कृत्वा जयध्वनिं प्रीत्या शुभनिर्मञ्छनादिकम् ॥&lt;br&gt;&#xA;सस्मिताः सकटाक्षाश्च पुलकाञ्चितविग्रहाः ॥ ४ ॥&lt;br&gt;&#xA;वासगेहं सम्प्रविश्य ददृशुः कामिनीगणाः ॥&lt;br&gt;&#xA;शङ्करं रूपवेषाढ्यं रत्नभूषणभूषितम् ॥ ५ ॥&lt;br&gt;&#xA;चन्दनागुरुकस्तूरीकुङ्कुमाञ्चितविग्रहम् ॥&lt;br&gt;&#xA;ईषद्धास्यप्रसन्नास्यं सकटाक्षं मनोहरम् ॥ ६ ॥&lt;br&gt;&#xA;अपूर्वसूक्ष्मवेषाढ्यं सिन्दूरबिन्दुभूषितम् ॥&lt;br&gt;&#xA;चारुचम्पकवर्णाभं सर्वावयवसुन्दरम् ॥ ७ ॥&lt;br&gt;&#xA;नवीनयौवनस्थं च मुनीन्द्रचित्तमोहनम् ॥&lt;br&gt;&#xA;सरस्वतीं च लक्ष्मीं च सावित्रीं जाह्नवीं रतिम् ॥८॥&lt;br&gt;&#xA;अदितिं च शचीं चैव लोपामुद्रामरुन्धतीम् ॥&lt;br&gt;&#xA;अहल्यां तुलसीं स्वाहां रोहिणीं च वसुन्धराम् ॥ ९ ॥&lt;br&gt;&#xA;शतरूपां च सञ्ज्ञां च सतीस्त्रीणां च षोडश ॥&lt;br&gt;&#xA;देवकन्या नागकन्या मुनिकन्या मनोहराः ॥4.45.१०॥&lt;br&gt;&#xA;या याः स्थितास्तत्र तासां सङ्ख्यां कर्तुं च कः क्षमः ॥&lt;br&gt;&#xA;ताभी रत्नासने दत्ते तत्रोवास शिवो मुदा ॥&lt;br&gt;&#xA;तमूचुः क्रमशो देव्यो मधुरोक्तिं सुधामिव ॥ ११ ॥&lt;br&gt;&#xA;सरस्वत्युवाच ॥&lt;br&gt;&#xA;प्राप्ता सती महादेवाधुना प्राणधिका मुदा ॥&lt;br&gt;&#xA;दृष्ट्वा प्रियास्यं चन्द्राभं सन्तापं त्यज कामुक ॥ ॥ १२ ॥&lt;br&gt;&#xA;कालं गमय कालेश सदा संश्लेषपूर्वकम् ॥&lt;br&gt;&#xA;विश्लेषस्ते न भविता सर्वकालं ममाशिषा ॥ १३ ॥&lt;br&gt;&#xA;लक्ष्मीरुवाच ॥&lt;br&gt;&#xA;लज्जां विहाय देवेश सतीं कृत्वा स्ववक्षसि ॥&lt;br&gt;&#xA;तिष्ठ सम्प्रति का लज्जा प्राणा यान्ति यया विना ॥ १४ ॥&lt;br&gt;&#xA;सावित्र्युवाच ॥&lt;br&gt;&#xA;भोजयित्वा सतीं शम्भो शीघ्रं भोजय मा खिदः ॥&lt;br&gt;&#xA;तदाचम्य सकर्पूरं ताम्बूलं देहि भक्तितः ॥ १५ ॥&lt;br&gt;&#xA;जाह्नव्युवाच ॥&lt;br&gt;&#xA;स्वर्णकङ्कतिकां धृत्वा केशान्मार्जय योषितः ॥&lt;br&gt;&#xA;कामिन्याः स्वामिसौभाग्यं सुखं नातः परं भवेत् ॥ १६ ॥&lt;br&gt;&#xA;रतिरुवाच ॥&lt;br&gt;&#xA;गृहीत्वा पार्वतीं देव सुभगामतिदुर्लभाम् ॥&lt;br&gt;&#xA;कथं मम प्राणनाथो निःस्वार्थ भस्मसात्कृतः ॥ १७ ॥&lt;br&gt;&#xA;जीवयसि विभो कामं कामव्यापारमात्मनि ॥&lt;br&gt;&#xA;कुरु दूरं च सन्तापं मम विश्लेषहेतुकम् ॥१८ ॥&lt;br&gt;&#xA;दम्पतीविरहक्लेशं सर्वं ज्ञात्वा दयानिधे ॥&lt;br&gt;&#xA;तथापि मम कान्तश्च कोपेन भस्मसात्कृतः ॥ १९ ॥&lt;br&gt;&#xA;इत्युक्त्वा कामभस्माथ ददौ सा ग्रन्थिबन्धितम् ॥&lt;br&gt;&#xA;रुरोद पुरतः शम्भोर्नाथनाथेत्युदीर्य च ॥ 4.45.२० ॥&lt;br&gt;&#xA;हरिस्तद्रोदनं श्रुत्वा करुणामयसागरः ॥&lt;br&gt;&#xA;ब्रह्मा धर्मादिदेवाश्च ययुर्वासगृहं शिवम् ॥ २१ ॥&lt;br&gt;&#xA;दृष्ट्वा नारायणं धर्मं ब्रह्माणं च सुरानपि ॥&lt;br&gt;&#xA;जवेन पीठादुत्थाय स्वाज्ञां कुर्वित्युवाच ह ॥ २२ ॥&lt;br&gt;&#xA;शङ्करस्य वचः श्रुत्वा तमुवाच हरिः स्वयम् ॥&lt;br&gt;&#xA;कामं जीवय हे रुद्रेत्युक्त्वा शीघ्रं जगाम सः ॥ २३ ॥&lt;br&gt;&#xA;ऊचुर्देव्यो बहुतरं वाक्यं विनयपूर्वकम्॥&lt;br&gt;&#xA;क्रुधा दृष्ट्वा शूलभृतो भस्मतो निर्गतः स्मरः ॥ २४ ॥&lt;br&gt;&#xA;दृष्ट्वा कामं रतिस्तं च प्रणनाम महेश्वरम् ॥&lt;br&gt;&#xA;तद्रूपं च तदाकारं सस्मितं सधनुःशरम् ॥ २५ ॥&lt;br&gt;&#xA;प्रणम्य शङ्करं कामः स्तुतिं कृत्वा यथागमम् ॥&lt;br&gt;&#xA;बहिर्गत्वा हरिं देवान्प्रणम्य समुवाच ह ॥ २६ ॥&lt;br&gt;&#xA;कामं सम्भाष्य देवाश्च युयुजुश्च तमाशिषम् ॥&lt;br&gt;&#xA;काले रक्षा विनाशश्च निषेधः केन वार्यते ॥ २७॥&lt;br&gt;&#xA;अथ शैलः सुरान्सर्वान्नारायणपुरोगमान् ॥&lt;br&gt;&#xA;भोजयामास भक्त्या च शाययामास यत्नतः ॥ २८ ॥&lt;br&gt;&#xA;अथ शम्भुर्वासगृहे वामे संस्थाप्य पार्वतीम् ॥&lt;br&gt;&#xA;मिष्टान्नं भोजयामास तया सह मुदान्वितः ॥ २९ ॥&lt;br&gt;&#xA;भुक्तवन्तं शिवं तत्र देवमाताऽदितिः स्वयम् ॥&lt;br&gt;&#xA;उवाच सस्मितं राधे सम्प्रीत्या सरसं वचः ॥ 4.45.३० ॥&lt;br&gt;&#xA;अदितिरुवाच ॥&lt;br&gt;&#xA;भोजनान्ते शचि शम्भोः शौचार्थं जलमर्पय ॥&lt;br&gt;&#xA;देहि शीघ्रं मम प्रीत्या दम्पत्योः प्रीतिपूर्वकम् ॥ ३१ ॥&lt;br&gt;&#xA;शच्युवाच ॥&lt;br&gt;&#xA;कृत्वा विलापं यद्धेतोः शवं कृत्वा स्ववक्षसि ॥&lt;br&gt;&#xA;यो बभ्राम भुवं मोहात्कालेन प्राप तां सतीम् ॥ ३२ ॥&lt;br&gt;&#xA;अरुन्धत्युवाच ॥&lt;br&gt;&#xA;मया दत्ता सती तुभ्यं मेना दातुमनीप्सिता ॥&lt;br&gt;&#xA;विविधं बोधयित्वेमां रतिं च कर्तुमर्हसि ॥ ३३ ॥&lt;br&gt;&#xA;अहल्योवाच ॥&lt;br&gt;&#xA;वृद्धावस्थां परित्यज्य ह्यतीव तरुणोऽधुना ॥&lt;br&gt;&#xA;तेन मेना तु मेने त्वां सुतामर्पितुमीश्वर ॥ ३४ ॥&lt;br&gt;&#xA;तुलस्युवाच ॥&lt;br&gt;&#xA;सती त्वया परित्यक्ता कामो दग्धः पुराकृतः ॥&lt;br&gt;&#xA;कथं तदा वसिष्ठश्च प्रभो प्रस्थापितोऽधुना ॥ ३५ ॥&lt;br&gt;&#xA;स्वाहोवाच ॥&lt;br&gt;&#xA;स्थिरो भव महादेव स्त्रीणां वचसि साम्प्रतम् ॥&lt;br&gt;&#xA;विवाहे व्यवहारोऽस्ति पुरस्त्रीणां प्रगल्भता ॥ ३६ ॥&lt;br&gt;&#xA;रोहिण्युवाच ॥&lt;br&gt;&#xA;कामं पूरय पार्वत्याः कामशास्त्रविशारद ॥&lt;br&gt;&#xA;कुरु पारं स्वयं कामी कामिनां कामसागरम् ॥ ॥ ३७ ॥&lt;br&gt;&#xA;वसुन्धरोवाच ॥&lt;br&gt;&#xA;भोगद्रव्यं विना भोगी न हि तुष्टः क्षुधातुरः ॥&lt;br&gt;&#xA;येन तुष्टिर्भवेच्छम्भो तत्कर्तुमुचितं स्त्रिया ॥ ३८ ॥&lt;br&gt;&#xA;सञ्ज्ञोवाच ॥&lt;br&gt;&#xA;जानासि भावं सर्वज्ञ कामार्तानां च योषिताम् ॥&lt;br&gt;&#xA;न च स्वस्वामिनं शम्भो सती जानाति सङ्गतम् ॥ ३९ ॥&lt;br&gt;&#xA;शतरूपोवाच ॥&lt;br&gt;&#xA;तूर्णं प्रस्थापय प्रीत्या पार्वत्या सह शङ्करम् ॥&lt;br&gt;&#xA;रत्नप्रदीपं ताम्बूलं तल्पं निर्माय निर्जने ॥ 4.45.४० ॥&lt;br&gt;&#xA;श्रीकृष्ण उवाच ॥&lt;br&gt;&#xA;स्त्रीणां तद्वचनं श्रुत्वा ता उवाच शिवः स्वयम् ॥&lt;br&gt;&#xA;निर्विकारी च भगवान्योगीन्द्राणां गुरोर्गुरुः ॥ ४१ ॥&lt;br&gt;&#xA;शङ्कर उवाच ॥&lt;br&gt;&#xA;देव्यो मा वदतोक्तिं च ह्येवम्भूतां ममान्तिके ॥&lt;br&gt;&#xA;जगतां मातरः साध्व्यः पुत्रे चपलता कथम् ॥४२॥&lt;br&gt;&#xA;शङ्करस्य वचः श्रुत्वा लज्जिताः सुरयोषितः ॥&lt;br&gt;&#xA;बभूवुः सम्भ्रमात्तूष्णीं चित्रपुत्तलिका यथा ॥ ४३ ॥&lt;br&gt;&#xA;भुक्त्वा मिष्टानि भगवानाचम्य च मुदाऽन्वितः ॥&lt;br&gt;&#xA;सकर्पूरं च ताम्बूलं बुभुजे भार्यया सह ॥ ४४ ॥&lt;br&gt;&#xA;रत्नसिंहासने शम्भुर्मेनादत्ते मनोहरे ॥&lt;br&gt;&#xA;सन्निधाय मुदायुक्तो ददर्श वासमन्दिरम् ॥ ४५&lt;br&gt;&#xA;रत्नप्रदीपशतकैर्ज्वलद्भि र्ज्वलितं श्रिया ॥&lt;br&gt;&#xA;रत्नपात्रघटाकीर्णं मुक्तामाणिक्यभूषितम् ॥ ४६ ॥&lt;br&gt;&#xA;रत्नदर्पणशोभाढ्यं मण्डितं श्वेतचामरैः ॥&lt;br&gt;&#xA;चन्दनागुरुसंयुक्तं पुष्पशय्यासमन्वितम् ॥ ४७ ॥&lt;br&gt;&#xA;नानाचित्रविचित्राढयं निर्मितं विश्वकर्मणा ॥&lt;br&gt;&#xA;रत्नसारेण खचितं रचितं हीरकैर्वरैः ॥ ४८ ॥&lt;br&gt;&#xA;कुत्रचित्सुरनिर्माणवैकुण्ठसुमनोहरम् ॥&lt;br&gt;&#xA;वृन्दावनं कुञ्जवनं कुत्रचिद्रासमण्डलम् ॥ ४९ ॥&lt;br&gt;&#xA;कैलासं च कुत्रचन कुत्रचिदिन्द्रमन्दिरम् ॥&lt;br&gt;&#xA;दृष्ट्वाश्चर्यं महादेवः परितुष्टो बभूव ह ॥ 4.45.५० ॥&lt;br&gt;&#xA;अथ प्रभातकालश्च बभूव प्राणवल्लभे ॥&lt;br&gt;&#xA;नानाप्रकारवाद्यानि वादयाञ्चक्रिरे जनाः ॥ ५१ ॥&lt;br&gt;&#xA;सर्वे सुराः समुत्तस्थुः सज्जीभूताः ससम्भ्रमाः ॥&lt;br&gt;&#xA;स्ववाहनान्समारुह्य कैलासं गन्तुमुद्यताः ॥५२॥&lt;br&gt;&#xA;वासगेहं समागत्य धर्मो नारायणाज्ञया ॥&lt;br&gt;&#xA;उवाच शङ्करं योगी योगीशं समयोचितम् ॥ ५३ ॥&lt;br&gt;&#xA;धर्म उवाच ॥&lt;br&gt;&#xA;उत्तिष्ठोत्तिष्ठ भद्रं ते भवतु प्रमथाधिप ॥&lt;br&gt;&#xA;पार्वत्या सह माहेन्द्रे यात्रां कुरु हरिं स्मरन् ॥ ५४ ॥&lt;br&gt;&#xA;इत्थं धर्मवचः श्रुत्वा पार्वत्या सह शङ्करः ॥&lt;br&gt;&#xA;यात्रां चकार माहेन्द्रे वृन्दावनविनोदिनि ॥ ५५ ॥&lt;br&gt;&#xA;यात्रां कुर्वति देवेशे पार्वत्या सह शङ्करे ॥&lt;br&gt;&#xA;उच्चै रुदित्वा सा मेना तमुवाच कृपानिधिम् ॥ ५६ ॥&lt;br&gt;&#xA;मेनोवाच ॥&lt;br&gt;&#xA;कृपानिधे कृपां कृत्वा मद्वत्सां पालयिष्यसि ॥&lt;br&gt;&#xA;सहस्रदोषान्भगवानाशुतोषः क्षमिष्यसि ॥ ५७ ॥&lt;br&gt;&#xA;त्वत्पदाम्बुजभक्तैषा मद्वत्सा जन्म जन्मनि ॥&lt;br&gt;&#xA;स्वप्ने ज्ञाने स्मृतिर्नास्ति महादेवप्रभुं विना ॥ ५८ ॥&lt;br&gt;&#xA;त्वद्भक्तिश्रुतिमात्रेण हर्षाश्रुपुलकान्विता ॥&lt;br&gt;&#xA;त्वन्निन्दया भवेन्मौना मृत्युञ्जय मृता इव ॥ ५९ ॥&lt;br&gt;&#xA;इत्युक्ता मेनका शीघ्रं तत्रागत्य हिमालयः ॥&lt;br&gt;&#xA;उच्चै रुरोद च तदा वत्सां कृत्वा स्ववक्षसि ॥ 4.45.६० ॥&lt;br&gt;&#xA;क्व यासि वत्सेत्युच्चार्य शून्यं कृत्वा हिमालयम् ॥&lt;br&gt;&#xA;स्मारंस्मारं तद्गणौघं विदार्य मन्मनः स्फुटम् ॥ ६१ ॥&lt;br&gt;&#xA;इत्येवमुक्त्वा शैलेन्द्रः समर्प्य च शिवां शिवे ॥&lt;br&gt;&#xA;स शैलः सहपुत्रश्च रुरोदोच्चैर्मुहुर्मुहुः ॥ ६२ ॥&lt;br&gt;&#xA;नारायणश्च भगवानध्यात्मविद्यया स्वयम् ॥&lt;br&gt;&#xA;सर्वान्प्रबोधयामास कृपया स कृपानिधिः ॥ ६३ ॥&lt;br&gt;&#xA;ननाम पार्वती भक्त्या मातरं पितरं गुरुम् ॥&lt;br&gt;&#xA;मायया च महामाया रुरोदोच्चैर्मुर्हुमुहुः ॥ ६४ ॥&lt;br&gt;&#xA;पार्वतीरोदनेनैव रुरुदुः सर्वयोषितः ॥&lt;br&gt;&#xA;मुनयश्च सुराः सर्वे सस्त्रीकाः सगणं ध्रुवम् ॥ ६५ ॥&lt;br&gt;&#xA;शीघ्रं ययुस्ते कैलासं देवा मानसशायिनः ॥&lt;br&gt;&#xA;मुहूर्तार्द्धेन मुदिताः सम्प्रापुः शङ्करालयम् ॥ ६६ ॥&lt;br&gt;&#xA;दृष्ट्वा गतं देवपत्न्यो मुनिपत्न्यश्च सत्वरम् ॥&lt;br&gt;&#xA;आययुर्दीपमानीय मुदा मङ्गलकर्मणि ॥ ६७&lt;br&gt;&#xA;वायुपत्नी कुबेरस्य कामिनी शुक्रकामिनी ॥&lt;br&gt;&#xA;तारा सुरगुरोः पत्नी पत्नी दुर्वाससस्तथा ॥ ६८ ॥&lt;br&gt;&#xA;अत्रिभार्यानुसूया च चन्द्रपत्न्यस्तथैव च ॥&lt;br&gt;&#xA;देवकन्या नागकन्या मुनिकन्याः सहस्रशः ॥ ६९ ॥&lt;br&gt;&#xA;असङ्ख्यकामिनीसङ्घः सङ्ख्यां कर्तुं च कः क्षमः ॥&lt;br&gt;&#xA;ताश्च प्रवेशयामासुर्दम्पतीवासमन्दिरम् ॥ 4.45.७०॥&lt;br&gt;&#xA;रत्नसिंहासने रम्ये वासयामासुरीश्वरीम् ॥&lt;br&gt;&#xA;सतीं तां दर्शयामास शिवः पूर्वालयं मुदा ॥ ७१ ॥&lt;br&gt;&#xA;सति स्मरस्यतो गेहाद्यद्गता तातमन्दिरम् ॥&lt;br&gt;&#xA;अधुना शैलकन्या त्वं तत्र दक्षसुता पुरा ॥ ७२ ॥&lt;br&gt;&#xA;जातिस्मरां स्मारयामि नित्यं स्मरसि चेद्वद ॥&lt;br&gt;&#xA;शङ्करस्य वचः श्रुत्वा सस्मितोवाच सा सती ॥ ७३ ॥&lt;br&gt;&#xA;सर्वं स्मरामि प्राणेश मौनीभूतो भवेति तम् ॥&lt;br&gt;&#xA;शिवः सम्भृतसम्भारो नानावस्तुमनोहरम् ॥ ७४ ॥&lt;br&gt;&#xA;भोजयामास देवांश्च नारायणपुरोगमान् ॥&lt;br&gt;&#xA;भुक्त्वा देवाः प्रजग्मुस्ते नानारत्नविभूषिताः॥७५॥&lt;br&gt;&#xA;सस्त्रीका सगणाः सर्वे प्रणम्य चन्द्रशेखरम् ॥&lt;br&gt;&#xA;नारायणं च ब्रह्माणं ननाम शङ्करः स्वयम् ॥७६॥&lt;br&gt;&#xA;तौ च तं च समाश्लिष्याशिषं कृत्वा प्रजग्मतुः ॥&lt;br&gt;&#xA;अथ शैलश्च मेना च मैनाकमाजुहाव ह ॥ ७७ ॥&lt;br&gt;&#xA;शीघ्रमानय भद्रं ते पार्वतीं शङ्करं सुत ॥&lt;br&gt;&#xA;तयोः स वचनं श्रुत्वा शीघ्रं गत्वा शिवालयम् ॥७८॥&lt;br&gt;&#xA;आजगाम समानीय पार्वतीपरमेश्वरौ ॥&lt;br&gt;&#xA;पार्वत्यागमनं श्रुत्वा बालाश्च बालिकास्तथा ॥७९॥&lt;br&gt;&#xA;वृद्धा युवत्यो या याश्च शैलाश्च दुद्रुवुर्मुदा ॥&lt;br&gt;&#xA;मेना सुताभ्यां वध्वा च सह दुद्राव सस्मिता ॥ 4.45.८० ॥&lt;br&gt;&#xA;हिमालयश्च मुदितो दुद्रावानुव्रजन्सुताम् ॥&lt;br&gt;&#xA;अवरुह्य रथाद्देवी मातरं पितरं गुरुम् ॥८१॥&lt;br&gt;&#xA;प्रणनाम प्रमुदिता निमग्नाऽऽनन्दसागरे ॥&lt;br&gt;&#xA;पार्वतीं च समाश्लिष्य मेनका हर्षविह्वला ॥ ८२ ॥&lt;br&gt;&#xA;हिमालयश्च मुदितो गताः प्राणा इवागताः ॥&lt;br&gt;&#xA;सुतां निधाय गेहे स्वे रत्नसिंहासनं ददौ ॥८३॥&lt;br&gt;&#xA;शूलभृते गणेभ्यश्च मधुपर्कादिकं मुदा ॥&lt;br&gt;&#xA;तस्थौ श्वशुरगेहे च सगणश्चन्द्रशेखरः ॥८४॥&lt;br&gt;&#xA;नित्यं षोडशोपचारैः पूजितः सह भार्यया ॥&lt;br&gt;&#xA;इत्येवं कथितं राधे शङ्करोद्वाहमङ्गलम् ॥&lt;br&gt;&#xA;शोकजं हर्षजनकं किं भूयः श्रोतुमिच्छसि ॥ ८५ ॥&lt;br&gt;&#xA;॥ इति श्रीब्रह्मवैवर्त्ते महापुराणे श्रीकृष्णजन्मखण्डे नारायणनारदसंवादे शङ्करविवाहो नाम पञ्चचत्वारिंशोऽध्यायः ॥ ॥ ४५ ॥&lt;/p&gt;</description>
    </item>
    <item>
      <title>०४६</title>
      <link>https://vishvAsa.github.io/purANam_vaiShNavam/brahma-vaivarta-purANam/04/046/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/046/</guid>
      <description>&lt;p&gt;राधिकोवाच ॥&lt;br&gt;&#xA;सुचिरं च मृतं कामं शङ्करेण च जीवितम् ॥&lt;br&gt;&#xA;रतिः पुनः प्रियं प्राप्य किं चकार मुदाऽन्विता ॥ १ ॥&lt;br&gt;&#xA;स्त्रीणां स्वस्वामिविच्छेदो मरणादतिदुष्करः ॥&lt;br&gt;&#xA;पुनः सम्मेलनं भर्तुः सुखं परमदुर्लभम् ॥ २ ॥&lt;br&gt;&#xA;शिवः सतीं तां सम्प्राप्य सङ्गे मङ्गलकर्मणि॥&lt;br&gt;&#xA;चिरं प्रनष्टविरहः किं चकार मुदाऽन्वितः ॥ ३ ॥&lt;br&gt;&#xA;कलत्रविरहः पुंसां सर्वशोकात्सुदुष्करः ॥&lt;br&gt;&#xA;पुनः सम्मीलनं तस्याः प्राणदानाधिकं सुखम् ॥ ४ ॥&lt;br&gt;&#xA;रतिः पुंसो विरहिणी शिवः स्त्रीविरही चिरम् ॥&lt;br&gt;&#xA;द्वयोर्द्वयोश्च सम्प्राप्तौ किं बभूव द्वयोः सुखम् ॥ ५ ॥&lt;br&gt;&#xA;तदेवं श्रोतुमिच्छामि परं कौतूहलं मम ॥&lt;br&gt;&#xA;कृपया विदुषां श्रेष्ठ सव्यासं कथय प्रभो ॥ ६ ॥&lt;br&gt;&#xA;मेलनं शक्तिशिवयो रतिमन्मथयोस्ततः ॥&lt;br&gt;&#xA;शोकापहं श्रुतवतां सर्वमङ्गलकारणम् ॥ ७ ॥&lt;br&gt;&#xA;नारायण उवाच ॥&lt;br&gt;&#xA;इत्युक्त्वा राधिका देवी सस्मिता विरराम ह ॥&lt;br&gt;&#xA;कृष्णस्तद्वचनं श्रुत्वा सस्मितस्तामुवाच ह ॥ ८ ॥&lt;br&gt;&#xA;कृष्ण उवाच ॥&lt;br&gt;&#xA;मृतं कामं पुनः प्राप्य कामार्ता कामकामिनी ॥&lt;br&gt;&#xA;स्वालयं तं समानीय हरोद्वाहगृहादहो ॥ ९ ॥&lt;br&gt;&#xA;भर्तुः सुवेषं विविधं स्वात्मनः स्वालिभिर्मुदा ॥&lt;br&gt;&#xA;कारयामास यत्नेन सा रती रमणोत्सुका ॥ 4.46.१० ॥&lt;br&gt;&#xA;ज्ञात्वा कामस्तु तद्भावं कामशास्त्रविधायकः ॥&lt;br&gt;&#xA;रत्नयानं समारुह्य जगाम स्वालयाद्वनम् ॥ ११ ॥&lt;br&gt;&#xA;शैलेशैलेऽतिरम्ये च नद्यान्नद्यां नदेनदे ॥&lt;br&gt;&#xA;द्वीपेद्वीपे सिन्धुतटे पुष्पोद्याने मनोहरे ॥ १२ ॥&lt;br&gt;&#xA;काञ्चने भूमिनिकरे वटमृलेऽतिनिर्जने ॥&lt;br&gt;&#xA;नदीपुलिनभूम्यां च पुष्पिते पुष्पकानने ॥ १३ ॥&lt;br&gt;&#xA;भ्रमरध्वनिसंयुक्ते पुंस्कोकिलरुतश्रुते ॥&lt;br&gt;&#xA;सुगन्धिवायुनाऽऽकीर्णे दधती जलसीकरम् ॥ १४ ॥&lt;br&gt;&#xA;चित्तेषु चेतनानां च हरणं योषितामहो ॥&lt;br&gt;&#xA;कलामानप्रकारेण शृङ्गारं च चकार सा ॥१५॥&lt;br&gt;&#xA;पूर्णमब्दशतं दिव्यं स रेमे वामया सह ॥&lt;br&gt;&#xA;दिवानिशं न बुबुधे संसक्तः सततं मुदा ॥ १६ ॥&lt;br&gt;&#xA;तस्थतुस्तौ च तत्रैव संसक्तौ सततं मुदा ॥&lt;br&gt;&#xA;सुरतौ च न विरतौ रतिशास्त्रविशारदौ ॥ १७ ॥&lt;br&gt;&#xA;पतिविच्छेदसन्तापं विजहौ सा रतिर्मुदा ॥&lt;br&gt;&#xA;प्राप्य रत्नमपहृतं कः क्षणं त्यक्तुमुत्सहेत् ॥ १८ ॥&lt;br&gt;&#xA;इत्येवं कथितं सर्वं रतिसन्तापकारणम् ॥&lt;br&gt;&#xA;शृङ्गारं शक्तिशिवयोरतुलं शृणु राधिके ॥ १९ ॥&lt;br&gt;&#xA;शृण्वतां कर्णपीयूषं परमाश्चर्यमीप्सितम् ॥&lt;br&gt;&#xA;सर्वसन्तापहरणं सुखदं पुण्यदं शुभम् ॥ 4.46.२० ॥&lt;br&gt;&#xA;वसञ्छ्वशुरगेहे स पार्वत्या सह शङ्करः ॥&lt;br&gt;&#xA;तदनुज्ञां समादाय क्रीडार्थं प्रययौ वनम् ॥ २१ ॥&lt;br&gt;&#xA;रत्नस्यन्दनमारुह्य रत्नसारपरिच्छदम्॥&lt;br&gt;&#xA;रत्नसारेण खचितं रचितं विश्वकर्मणा ॥ २२ ॥&lt;br&gt;&#xA;शतशृङ्गे सुवसने मलये गन्धमादने ॥&lt;br&gt;&#xA;नन्दने पुष्पभद्रे च पारिभद्रे च भद्रके॥२३॥&lt;br&gt;&#xA;पुलिन्दे च कलिन्दे च पुण्ड्रे पिण्डारकेंऽधके ॥&lt;br&gt;&#xA;वनेवनेऽतिरम्ये च सागराणां तटेतटे ॥ २४ ॥&lt;br&gt;&#xA;निकटेऽस्तगिरेः पार्श्ववटमूले मनोहरे ॥&lt;br&gt;&#xA;चकार करुणां यत्र परित्यज्य सती शिवम् ॥ २५ ॥&lt;br&gt;&#xA;नानास्थानेषु रहसि पशुपक्षिविवर्जिते ॥&lt;br&gt;&#xA;यथामनोरथङ्गामी स रेमे वामया सह ॥ २६ ॥&lt;br&gt;&#xA;यत्रयत्र शिवं नीत्वा बभ्राम धरणीतलम् ॥&lt;br&gt;&#xA;तत्सर्वं दर्शयामास सतीं शम्भुर्मुदाऽन्वितः ॥ २७ ॥&lt;br&gt;&#xA;कृत्वा विहारं सुचिरं न पूर्णं मानसं तयोः ॥&lt;br&gt;&#xA;महाशृङ्गारमारेभे सहस्राब्दं जगत्पिता ॥ २८ ॥&lt;br&gt;&#xA;मायातीतोऽतिमायेशो मायासक्तः स्वमायया ॥&lt;br&gt;&#xA;कालं न बुबुधे योगी सुखेन कालकारकः ॥ २९ ॥&lt;br&gt;&#xA;शक्तिशक्तिमतोस्तत्र न बभूव परिश्रमः ॥&lt;br&gt;&#xA;जहतोः सर्वसन्तापमन्योन्यविरहोद्भवम् ॥ 4.46.३० ॥&lt;br&gt;&#xA;सुखसंसक्तमनसोः पुलकाञ्चितगात्रयोः ॥&lt;br&gt;&#xA;कामबाणमूर्च्छितयोः पुष्पशय्याशयानयोः ॥ ३१ ॥&lt;br&gt;&#xA;नग्नयोः सुखसम्भोगाद्रतिशास्त्रविधिज्ञयोः ॥&lt;br&gt;&#xA;नखदन्तप्रहारैश्च क्षतविक्षतदेहयोः ॥ ३२ ॥&lt;br&gt;&#xA;चन्दनागुरुकस्तूरीसिन्दूरबिन्दुलिप्तयोः॥&lt;br&gt;&#xA;निबद्धकेशकबरीश्लथयोश्छिन्नमाल्ययोः॥ ३३ ॥&lt;br&gt;&#xA;वसनानां नूपुराणां कङ्कणानां च सुन्दरि ॥&lt;br&gt;&#xA;वलयानां कुण्डलानां शब्दैः क्रीडां प्रकुर्वतोः ॥ ३४ ॥&lt;br&gt;&#xA;पुष्पतल्पं दलितयोर्बाष्पोत्कर्षं च बिभ्रतोः ॥&lt;br&gt;&#xA;तेजसा समयोः शश्वत्क्रीडया कौतुकेन च ॥ ३९ ॥&lt;br&gt;&#xA;भारेण विश्वम्भरयोर्भाराक्रान्ता वसुन्धरा ॥&lt;br&gt;&#xA;सा विदीर्णा चकम्पे च सशैलवनसागरा॥३६॥&lt;br&gt;&#xA;तयोर्भरभराक्रान्तधरायाश्च भरेण च ॥&lt;br&gt;&#xA;भाराक्रान्तो हि शेषश्च तद्भरार्तोऽपि कच्छपः ॥ ३७ ॥&lt;br&gt;&#xA;कच्छपस्य भरेणैव सर्वाधारा समीरणाः ॥&lt;br&gt;&#xA;महाविक्लवयुक्ताश्च सर्वप्राणाश्च स्तम्भिताः ॥ ३८ ॥&lt;br&gt;&#xA;स्तम्भितेषु समीरेषु त्रिलोका भयविह्वलाः ॥&lt;br&gt;&#xA;ब्रह्मादयः सुराः सर्वे वैकुण्ठं शरणं ययुः ॥ ३९ ॥&lt;br&gt;&#xA;सर्वं निवेदनं चक्रुर्नारायणपदाम्बुजे ॥&lt;br&gt;&#xA;नारायणश्च भगवानुवाच कमलोद्भवम् ॥ 4.46.४० ॥&lt;br&gt;&#xA;श्रीनारायण उवाच ॥&lt;br&gt;&#xA;शृङ्गारभङ्गसमयो भविता नाधुना विधे ॥&lt;br&gt;&#xA;कालप्रयुक्तं कार्यं च सिद्धं तत्समयोचितम् ॥ ४१ ॥&lt;br&gt;&#xA;पूर्णे वर्षसहस्रे च स्वेच्छया विरमिष्यति ॥&lt;br&gt;&#xA;शम्भोः संयोगमिष्टं च को भेदं कर्तुमीश्वरः ॥४२॥&lt;br&gt;&#xA;स्त्रीपुंसो रतिविच्छेदमुपायेन करोति यः ॥&lt;br&gt;&#xA;तस्य स्त्रीपुंसयोर्भेदो भवेज्जन्मनिजन्मनि ॥ ४३ ॥&lt;br&gt;&#xA;यात्यन्ते कालसूत्रे च वर्षलक्षं स पातकी ॥&lt;br&gt;&#xA;भ्रष्टज्ञानो नष्टकीर्तिरलक्ष्मीको भवेदिह॥४४॥&lt;br&gt;&#xA;रम्भायुक्तं शक्रमिमं चकार विरतं रतौ ॥&lt;br&gt;&#xA;महामुनीन्द्रो दुर्वासास्तत्स्त्रीभेदो बभूव ह ॥ ४५ ॥&lt;br&gt;&#xA;पुनरन्यां स सम्प्राप्य निषेव्य शूलपाणिनम् ॥&lt;br&gt;&#xA;दिव्यवर्षसहस्रं च विजहौ विरहज्वरम् ॥ ४६ ॥&lt;br&gt;&#xA;रोहिणीसहितं चन्द्रं चकार विरतं रतौ ॥&lt;br&gt;&#xA;महर्षिर्गौतमस्तस्य स्त्रीविच्छेदो बभूव ह ॥ ४७ ॥&lt;br&gt;&#xA;पुनः शिवं समाराध्य प्राप्याहल्यां च पुष्करे ॥&lt;br&gt;&#xA;दिव्यवर्षसहस्रं च विजहौ विरहज्वरम् ॥ ४८ ॥&lt;br&gt;&#xA;मुनिः स्वभार्यासंसक्ते दिवसे निर्जने वने ॥&lt;br&gt;&#xA;ब्रह्माण्डकसुतं नीत्वा चकार विरतं रुषा ॥ ४९ ॥&lt;br&gt;&#xA;बभूव पुत्रविच्छेदस्तस्य कल्पान्तरे पुनः ॥&lt;br&gt;&#xA;शिवं निषेव्य सम्प्राप्य पुत्रं तत्याज विक्लवम् ॥ 4.46.५० ॥&lt;br&gt;&#xA;हरिश्चन्द्रो हालिकं च वृषल्या सह संयुतम् ॥&lt;br&gt;&#xA;वारयामास निश्चेष्टं निर्जने तत्फलं शृणु ॥ ५१ ॥&lt;br&gt;&#xA;भ्रष्टः श्रीराज्यवित्तेभ्यस्तं चकारावलीलया ॥&lt;br&gt;&#xA;विश्वामित्रो महर्षिश्च ताडयामास तं पुरा ॥॥ ५२ ॥&lt;br&gt;&#xA;ततः शिवं समाराध्य दातारं सर्वसम्पदाम् ॥&lt;br&gt;&#xA;सद्यो जगाम वैकुण्ठं सगणो मम मन्दिरम् ॥ ५३ ॥&lt;br&gt;&#xA;आजामिलं द्विजश्रेष्ठं वृषल्या सह संयुतम् ॥&lt;br&gt;&#xA;न भिया वारयामासुः सुरास्तं चापि केचन ॥ ५४ ॥&lt;br&gt;&#xA;निष्पन्ने कर्मभोगे च स मद्भक्तो मुमोच ह ॥&lt;br&gt;&#xA;मन्नामस्मृतिमात्रेण चाजगाम ममालयम् ॥ ५५ ॥&lt;br&gt;&#xA;सर्वं निषेकसाध्यं च निषेको बलवान्विधे ॥&lt;br&gt;&#xA;निषेकफलदाताऽहं निषेकः केन वार्यते ॥ ५६ ॥&lt;br&gt;&#xA;दिव्यं वर्षसहस्रं च शम्भोः सम्भोगकर्मकृत् ॥&lt;br&gt;&#xA;निषेकफलदातुस्तु निषेकफलसञ्चयम् ॥ ५७ ॥&lt;br&gt;&#xA;पूर्णे वर्षसहस्रे च गत्वा तत्र महेश्वरः ॥&lt;br&gt;&#xA;येन वीर्यं पतेद्भूमौ तत्करिष्यति निश्चितम् ॥९८ ॥&lt;br&gt;&#xA;तत्र वीर्ये च भविता स्कन्दको भक्ततारकः ॥&lt;br&gt;&#xA;सदा भद्रस्वरूपोऽहं भयं किं वो मयि स्थिते ॥ ५९ ॥&lt;br&gt;&#xA;अधुना त्वं गृहं गच्छ भगवान्स्वगणैः सह ॥&lt;br&gt;&#xA;करोतु शम्भुः सम्भोगं पार्वत्या सह निर्जने॥॥ 4.46.६० ॥&lt;br&gt;&#xA;इत्युक्त्वा कमलाकान्तः शीघ्रं स्वान्तःपुरं ययौ ॥&lt;br&gt;&#xA;स्वालयं प्रययुर्देवाः शिवः स्वस्थो रतौ रतः ॥ ६१ ॥&lt;br&gt;&#xA;नारायण उवाच ॥&lt;br&gt;&#xA;इत्युक्त्वा राधिकां कृष्णः सकटाक्षां च सस्मिताम् ॥&lt;br&gt;&#xA;जगाम चन्दनवनं निर्जने च तया सह ॥ ६२ ॥&lt;br&gt;&#xA;अतीव निर्जनं रम्यं वायुना सुरभीकृतम् ॥&lt;br&gt;&#xA;पुष्पोद्यानैः समाकीर्णं तत्र क्रीडां चकार ह ॥ ६३ ॥&lt;br&gt;&#xA;पुष्पतल्पसमाकीर्णे परपुष्टरुतश्रुते ॥&lt;br&gt;&#xA;भ्रमरवध्वनि संयुक्ते कामिनीनां मनोहरे ॥ ६४ ॥&lt;br&gt;&#xA;कृष्णसम्भोगमात्रेण सुखसम्मूर्च्छिता च सा ॥&lt;br&gt;&#xA;अतीव मूर्च्छितः कृष्णो राधाङ्गस्पर्शमात्रतः ॥॥ ६५ ॥&lt;br&gt;&#xA;तस्थतुस्तत्र संयुक्तौ राधारासेश्वरौ मुने ॥&lt;br&gt;&#xA;अतीवरतिनिश्चेष्टौ किं भूयः श्रोतुमिच्छसि ॥ ६६ ॥&lt;br&gt;&#xA;इत्येवं मङ्गलं कर्म यः शृणोति समाहितः ॥&lt;br&gt;&#xA;कदाचिद्बन्धुविच्छेदो न भवेत्तस्य नारद ॥६७॥&lt;br&gt;&#xA;महाशोकार्णवे मग्नो भेदे पुत्रकलत्रयोः॥&lt;br&gt;&#xA;मद्भृत्यानां च बन्धूनां मासं श्रुत्वा लभेद्ध्रुवम् ॥ ६८ ॥&lt;br&gt;&#xA;सूत उवाच ॥&lt;br&gt;&#xA;इत्युक्त्वा धर्मपुत्रश्च विरराम महामुनिः ॥&lt;br&gt;&#xA;पुनः सम्प्रष्टुमारेभे देवर्षिः कौतुकान्वितः ॥ ६९ ॥&lt;br&gt;&#xA;इति श्रीब्रह्मवैवर्ते महापुराणे श्रीकृष्णजन्मखण्डे नारायणनारदसंवादे मङ्गलवर्णनं नाम षट्चत्वारिंशोऽध्यायः ॥ ४६ ॥&lt;/p&gt;</description>
    </item>
    <item>
      <title>०४७</title>
      <link>https://vishvAsa.github.io/purANam_vaiShNavam/brahma-vaivarta-purANam/04/047/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/047/</guid>
      <description>&lt;p&gt;नारद उवाच ॥&lt;br&gt;&#xA;अथ क्रीडान्तरे राधा किं पप्रच्छ हरिं विभुम् ॥&lt;br&gt;&#xA;कां कथां कथयामास कथ्यतां करुणानिधे ॥ १ ॥&lt;br&gt;&#xA;॥ श्रीनारायण उवाच ॥ ॥&lt;br&gt;&#xA;उत्थाय सुखसम्भोगाद्राधां कृत्वा पुरो हरिः ॥&lt;br&gt;&#xA;उवास मलयद्रोणीं वटमूले मनोहरे ॥ २ ॥&lt;br&gt;&#xA;राधा तं परिपप्रच्छ सस्मितं सुमनोहरम् ॥&lt;br&gt;&#xA;दर्पभङ्गः वज्रभृतो निगूढं श्रुतिसुन्दरम् ॥ ३ ॥&lt;br&gt;&#xA;॥ श्रीराधिकोवाच ॥&lt;br&gt;&#xA;श्रुतं यशः शूलभृतो दर्पभङ्गश्च दैवतः ॥&lt;br&gt;&#xA;पार्वत्या दर्पभङ्गश्च विवाहश्च तयोरहो ॥४॥&lt;br&gt;&#xA;अधुना श्रोतुमिच्छामि दर्पभङ्गं हरेर्हरे ॥&lt;br&gt;&#xA;शेषाणां च क्रमेणैव वद व्यस्य जगद्गुरो ॥ ५ ॥&lt;br&gt;&#xA;श्रीकृष्ण उवाच ॥&lt;br&gt;&#xA;दर्पभङ्गं सुरपतेस्त्रिषु लोकेषु विश्रुतम् ॥&lt;br&gt;&#xA;कर्णपीयूषमतुलं सुन्दरं शृणु सुन्दरि ॥ ६ ॥&lt;br&gt;&#xA;पुरा शतमखो दर्पात्कृत्वा शतमखान्मुदा ॥&lt;br&gt;&#xA;बभूव सर्वदेवानामध्यक्षः सम्पदा युतः ॥ ७ ॥&lt;br&gt;&#xA;दिनेदिने तदैश्वर्यं वर्द्धते तपसां फलात् ॥&lt;br&gt;&#xA;दीक्षां तं कारयामास सिद्धमन्नं बृहस्पतिः ॥८॥&lt;br&gt;&#xA;स जजाप महामन्त्रं पुष्करे शतवत्सरम् ॥&lt;br&gt;&#xA;बभूव मन्त्रसिद्धश्च परिपूर्णमनोरथः ॥ ९ ॥&lt;br&gt;&#xA;ब्रह्मस्वरूपां प्रकृतिं सम्पन्मूढो न मन्यते ॥&lt;br&gt;&#xA;सा तं शशाप स्वगुरोः शापं लेभेऽतिकोपतः॥॥4.47.१०॥&lt;br&gt;&#xA;एकदा प्रकृतेः शापाद्धतबुद्धिः स्वसंसदि॥&lt;br&gt;&#xA;गुरुं दृष्ट्वा समुत्थाय न ननाम मुदाऽन्वितः ॥ ११ ॥&lt;br&gt;&#xA;बृहस्पतिस्ततः कोपान्नोवास गृहमाययौ ॥&lt;br&gt;&#xA;न तस्थौ तारकाभ्याशे तपसे काननं ययौ ॥ १२ ॥&lt;br&gt;&#xA;उवाच मनसा दीनो यातु सम्पद्धरेरिति ॥&lt;br&gt;&#xA;अथ शक्रो मतिं प्राप्य क्व गतोऽतो मदीश्वरः ॥१३॥&lt;br&gt;&#xA;इत्युक्त्वा वेगतः पीठाज्जगाम तारकान्तिकम्॥&lt;br&gt;&#xA;प्रणम्य मातरं भक्त्या नतस्कन्धः पुटाञ्जलिः ॥॥ १४ ॥&lt;br&gt;&#xA;सर्वं निवेदनं कृत्वा रुरोदोच्चैर्मुहुर्मुहुः ॥&lt;br&gt;&#xA;पुत्रस्य रोदनं दृष्ट्वा रुरोद तारका भृशम् ॥ १५ ॥&lt;br&gt;&#xA;वत्स गच्छ गृहं नैव गुरुं द्रक्ष्यसि साम्प्रतम् ॥&lt;br&gt;&#xA;दुर्दिनान्ते गुरुं प्राप्य पुनर्लक्ष्मीमवाप्स्यसि ॥ १६॥&lt;br&gt;&#xA;अधुना कर्मणां भोगं भुङ्क्ष्व मूढ दुराशय॥&lt;br&gt;&#xA;दुर्दिने स्वगुरौ दोषः सुदिने परितोषणम् ॥१७॥&lt;br&gt;&#xA;सुदिनं दुर्दिनं शक्र कारणं सुखदुःखयोः ॥&lt;br&gt;&#xA;इत्युक्त्वा तारका देवी विरराम पतिव्रता ॥ १८ ॥&lt;br&gt;&#xA;जगाम शक्रः स्नानार्थं स्वर्णदीं सुमनोहराम् ॥&lt;br&gt;&#xA;ददर्श तत्र रुचिरां मार्जन्तीं च नितम्बिनीम् ॥१९॥&lt;br&gt;&#xA;सस्मितां सकटाक्षां तामहल्यां गौतमप्रियाम् ॥&lt;br&gt;&#xA;दृष्ट्वा च विपुलश्रोणीं स्तनयुग्मं मनोहरम् ॥4.47.२०॥&lt;br&gt;&#xA;स तस्याः शक्रः सम्पश्यन्मुमोह काममोहितः ॥&lt;br&gt;&#xA;पुनः स चेतनां प्राप्य विहाय स्नानमीश्वरि ॥ २१ ॥&lt;br&gt;&#xA;मूर्तिं विधाय तद्भर्तुस्तत्समीपं जगाम ह ॥&lt;br&gt;&#xA;गत्वा तु स्निग्धवस्त्रां तां समाकृष्य स्मरातुरः ॥ २२॥&lt;br&gt;&#xA;चकार विविधं तत्र शृङ्गारं सुमनोहरम् ॥&lt;br&gt;&#xA;मूर्च्छां सम्प्राप कामेन तन्द्रां च मुनिकामिनी ॥२३॥&lt;br&gt;&#xA;निश्चेष्टा सुखसम्भोगान्निश्चेष्टस्त्रिदशाधिपः ॥&lt;br&gt;&#xA;एतस्मिन्नन्तरे तप्त्वा समागत्य मुनीश्वरः ॥ २४ ॥&lt;br&gt;&#xA;ददर्श गेहे मिथुनं मैथुने च रतिप्रिये ॥&lt;br&gt;&#xA;दृष्ट्वा चुकोप स मुनिर्ज्वलन्निव हुताशनः ॥ २५ ॥&lt;br&gt;&#xA;विज्ञानेनातिरोषेण बभञ्ज सुरतिक्षणम् ॥&lt;br&gt;&#xA;शक्रः स चेतनां प्राप्य दृष्ट्वा च मुनिपुङ्गवम् ॥ २६ ॥&lt;br&gt;&#xA;कालस्वरूपं त्रासेन दधार चरणाम्बुजम् ॥&lt;br&gt;&#xA;कोपरक्तास्यनयनो देवं पादानतं भिया ॥&lt;br&gt;&#xA;उवाच नीतिवचनं गौतमः शरणागतम् ॥ २७ ॥&lt;br&gt;&#xA;गौतम उवाच ॥&lt;br&gt;&#xA;धिक् त्वामिन्द्र सुरश्रेष्ठ कश्यपात्मज पण्डित ॥ २८ ॥&lt;br&gt;&#xA;प्रपौत्र जगतां स्रष्टुर्बुद्धिस्ते कथमीदृशी ॥&lt;br&gt;&#xA;मातामहः स्वयं दक्षोऽदितिर्माता पतिव्रता ॥ २९ ॥&lt;br&gt;&#xA;कर्मसाध्यः स्वभावश्च कुलधर्मं प्रबाधते ॥&lt;br&gt;&#xA;वेदं विज्ञाय ज्ञानी त्वं योनिलुब्धोऽसि कर्मणा ॥ 4.47.३० ॥&lt;br&gt;&#xA;योनीनां च सहस्रं च तव गात्रे भवत्विह ॥&lt;br&gt;&#xA;पूर्णवर्षं च सततं योनिगन्धं त्वमाप्नुहि ॥ ३१ ॥&lt;br&gt;&#xA;ततः सूर्यं समाराध्य योनिश्चक्षुर्भविष्यति ॥&lt;br&gt;&#xA;मम प्राणेश्वरी दुष्टा येन मूढ त्वया कृता ॥ ३२ ॥&lt;br&gt;&#xA;मच्छापेन गुरोः कोपाद्भ्रष्टश्रीर्भव साम्प्रतम् ॥&lt;br&gt;&#xA;गुरोरपेक्षया मूढ प्राणा नापहृतास्तव ॥ ३३ ॥&lt;br&gt;&#xA;तेजस्विनोऽतिबन्धोर्मे बन्धुभेदभिया सुर ॥&lt;br&gt;&#xA;उत्तिष्ठोत्तिष्ठ देवेन्द्र गच्छ वत्स स्वमन्दिरम् ॥ ३४॥&lt;br&gt;&#xA;क्षुभाशुभं च यत्किञ्चित्सर्वं कर्मोद्भवं भवेत् ॥&lt;br&gt;&#xA;महामुनीन्द्रवचनाद्गतः शक्रश्च पुष्करम् ॥।२७॥&lt;br&gt;&#xA;चकाराराधनं भक्त्या नैष्कृत्यं च चकार ह ॥&lt;br&gt;&#xA;पादानतामहल्यां तामुवाच मुनिपुङ्गवः ॥ ३६ ॥&lt;br&gt;&#xA;वनं गत्वा चिरं तिष्ठ विधाय मूर्तिमश्मनः ॥ ॥&lt;br&gt;&#xA;अकामां चकमे शक्रः सर्वं जानाम्यहं प्रिये ॥ ३७ ॥&lt;br&gt;&#xA;तथा च परभोग्या मे न भोग्या व्रजाधमे ॥&lt;br&gt;&#xA;परवीर्यं यदुदरे कामतोऽकामतोऽपि वा ॥३८॥&lt;br&gt;&#xA;अहल्ये याति दैवेन तदुपायं निशामय ॥&lt;br&gt;&#xA;अकामतो न च दुष्टा सा प्रायश्चित्तेन शुद्ध्यति ॥३९॥&lt;br&gt;&#xA;कामभोगेन त्याज्या सा कर्मभोगेन शुद्ध्यति ॥&lt;br&gt;&#xA;पितृपाके दैवपाके पूजायां नाधिकारिणी ॥4.47.४० ॥&lt;br&gt;&#xA;षष्टिवर्षसहस्राणि कालसूत्रं प्रयाति सा॥&lt;br&gt;&#xA;षष्टिवर्षसहस्राणि क्षयं कृत्वा स्वकर्मणः ॥ ४१ ॥&lt;br&gt;&#xA;स्वामिनो वचनात्सा तु प्रणम्य स्वामिनं भिया ॥&lt;br&gt;&#xA;नाथ नाथेति कुर्वन्ती रुदन्ती वनमाप सा ॥ ४२ ॥&lt;br&gt;&#xA;षष्टिवर्षसहस्राणि भुक्त्वा भोगं मुनिप्रिया ॥&lt;br&gt;&#xA;श्रीरामचरणस्पर्शात्सद्यः शुद्धा बभूव ह ॥४३॥&lt;br&gt;&#xA;त्रैलोक्यमोहनं रूपं विधाय मुनिकामिनी ॥&lt;br&gt;&#xA;जगाम गौतमाभ्याशं मुनिः सम्प्राप्य सुन्दरीम् ॥ ४४ ॥&lt;br&gt;&#xA;अथ शक्रस्य वृत्तान्तं परमं शृणु सुन्दरि ॥&lt;br&gt;&#xA;पापघ्नं पुण्यबीजं तत्संव्यस्य कथयामि ते ॥ ४५ ॥&lt;br&gt;&#xA;एकदा च गुरोः कोपात्प्रकृतेरवहेलनात् ॥&lt;br&gt;&#xA;ब्रह्महत्या वज्रभृतो बभूव हतचेतसः ॥ ४६ ॥&lt;br&gt;&#xA;शक्रस्त्यक्तगुरुर्दैवग्रस्तो दैत्यनिपीडितः ॥&lt;br&gt;&#xA;जगाम शरणं भीतो ब्रह्माणं जगतां गुरुम् ॥॥ ४७ ॥&lt;br&gt;&#xA;तदाज्ञया विश्वरूपं चकार च पुरोहितम् ॥&lt;br&gt;&#xA;बभूव तत्र विश्वस्तो दैवाद्बुद्धिहतो हरिः ॥ ४८ ॥&lt;br&gt;&#xA;दैत्यदौहित्रस्य भावं विज्ञाय च विचक्षणः ॥&lt;br&gt;&#xA;प्रचिच्छेद शिरस्तस्य तीक्ष्णबाणेन लीलया ॥ ४९ ॥&lt;br&gt;&#xA;विश्वरूपपिता त्वष्टा श्रुत्वा सद्यश्चुकोप ह ॥&lt;br&gt;&#xA;इन्द्रशत्रो विवर्द्धस्वेत्युक्त्वा यज्ञं चकार ह ॥ 4.47.५० ॥&lt;br&gt;&#xA;यज्ञकुण्डात्समुत्तस्थौ वृत्रो नाम महासुरः ॥&lt;br&gt;&#xA;चकार निग्रहं कोपाद्देवानामवलीलया॥ ५१ ॥&lt;br&gt;&#xA;शक्रो महामुनेरस्थ्नां वज्रं कृत्वा सुदारुणम् ॥&lt;br&gt;&#xA;जघान वृत्रं देवानां कण्टकं दैत्यमर्दनः ॥ ५२ ॥&lt;br&gt;&#xA;ब्रह्महत्या शुनासीरं दुद्राव हतचेतनम् ॥&lt;br&gt;&#xA;रक्तवस्त्रपरीधाना वृत्रस्त्रीवेषधारिणी ॥ ५३ ॥&lt;br&gt;&#xA;सप्ततालप्रमाणा सा शुष्ककण्ठोष्ठतालुका ॥&lt;br&gt;&#xA;ईषाप्रमाणदशना महाभीतं चकार तम् ॥ ९४ ॥&lt;br&gt;&#xA;धावन्तं परिधावन्ती बलिष्ठा हतचेतनम् ॥&lt;br&gt;&#xA;खड्गहस्ता दयाहीना वेगेन परिधावति ॥ ५५ ॥&lt;br&gt;&#xA;इन्द्रो दृष्ट्वा च तां घोरां स्मारंस्मारं गुरोः पदम् ॥&lt;br&gt;&#xA;विवेश मानससरो मृणालसूक्ष्मसूत्रतः ॥ ५६॥&lt;br&gt;&#xA;तत्र गन्तुं न शक्ता सा ब्रह्मणः शापकारणात् ॥&lt;br&gt;&#xA;सा तस्थौ वटशाखायां सरसस्तटसन्निधौ ॥ ५७ ॥&lt;br&gt;&#xA;अथात्र नहुषो भूपस्त्रिलोकेशो बभूव ह ॥&lt;br&gt;&#xA;स ययाचे शचीं देवान्बलिष्ठो दुर्बलानपि ॥ ५८ ॥&lt;br&gt;&#xA;शची श्रुत्वा महाभीता तारकां शरणं ययौ ॥&lt;br&gt;&#xA;तारा निर्भर्त्स्य स्वपतिं भृत्यपत्नीं ररक्ष च ॥ ५९ ॥&lt;br&gt;&#xA;शचीमाश्वास्य स्वगुरुर्जगाम तत्सरो मुदा ॥&lt;br&gt;&#xA;आजुहाव शुनासीरं कातरं हतचेतनम् ॥ 4.47.६० ॥&lt;br&gt;&#xA;बृहस्पतिरुवाच ॥&lt;br&gt;&#xA;उत्तिष्ठोत्तिष्ठ हे वत्स भयं किं ते मयि स्थिते ॥&lt;br&gt;&#xA;त्वदीश्वरं स्वरेणैव निशामय भयं त्यज ॥&lt;br&gt;&#xA;स्वरं बृहस्पतेर्ज्ञात्वा सर्वसिद्धीश्वरो हरिः ॥ ६१ ॥&lt;br&gt;&#xA;सूक्ष्मरूपं परित्यज्य स्वरूपं च दधार सः ॥&lt;br&gt;&#xA;उत्थाय सद्यः सम्भ्रातो गुरुं तं सूर्यवर्चसम् ॥६२॥&lt;br&gt;&#xA;दृष्ट्वा ननाम सम्प्रीत्या सम्प्रीतं त्यक्तकोपकम् ॥&lt;br&gt;&#xA;पदाम्बुजे निपतितं रुदन्तं भयविह्वलम् ॥ ६३ ॥&lt;br&gt;&#xA;निधाय वक्षसि प्रेम्णा रुरोद प्रेमविह्वलः ॥&lt;br&gt;&#xA;रुदन्तं वाक्पतिं तुष्टं तुष्टाव त्रिदशेश्वरः ॥&lt;br&gt;&#xA;पुटाञ्जलिः पुलकितो भक्तिनम्रात्मकन्धरः ॥ ६४ ॥&lt;br&gt;&#xA;इन्द्र उवाच ॥&lt;br&gt;&#xA;क्षमस्व भगवन्दोषं कृपां कुरु कृपानिधे ॥ ६५ ॥&lt;br&gt;&#xA;भृत्यापराधं सततं न गृह्णाति सदीश्वरः ॥&lt;br&gt;&#xA;स्वभार्यासु स्वशिष्येषु स्वभृत्येषु सुतेषु च ॥ ६६ ॥&lt;br&gt;&#xA;दुर्बलः सबलो वाऽपि को दण्डं कर्तुमक्षमः ॥&lt;br&gt;&#xA;त्रिषु कोटिषु देवेषु देवकोऽहमपण्डितः ॥६७॥&lt;br&gt;&#xA;त्वत्प्रसादात्सुरश्रेष्ठ कृपया वर्द्धितस्त्वया ॥&lt;br&gt;&#xA;संहर्तुमीशस्त्वं सर्वमहं को वापि कीटवत् ॥ ६८ ॥&lt;br&gt;&#xA;स्वयं विधातुः पौत्रश्च पुनः स्रष्टुं स्वयं क्षमः ॥&lt;br&gt;&#xA;इति तस्य स्तवं श्रुत्वा परितुष्टो गुरुः स्वयम् ॥&lt;br&gt;&#xA;उवाच वचनं प्रीत्या प्रसन्नवदनेक्षणः ॥ ६९ ॥&lt;br&gt;&#xA;गुरुरुवाच ॥&lt;br&gt;&#xA;स्थिरो भव महाभाग निश्चलां कमलां लभ ॥ 4.47.७० ॥&lt;br&gt;&#xA;सम्प्राप्य परमैश्वर्यं पूर्वस्माच्च चतुर्गुणम् ॥&lt;br&gt;&#xA;गच्छामरावतीं वत्स राज्यं कुरु पुरन्दर ॥ ७१ ॥&lt;br&gt;&#xA;हतशत्रुर्मत्प्रसादाद्गत्वा पश्य शचीं सतीम् ॥&lt;br&gt;&#xA;इत्येवमुक्त्वा स गुरुः सशिष्यो गन्तुमुद्यतः ॥ ७२ ॥&lt;br&gt;&#xA;ददर्श पुरतो घोरां ब्रह्महत्यां सुदुःसहाम् ॥&lt;br&gt;&#xA;दृष्ट्वा शक्रो महाभीतस्तं गुरुं शरणं ययौ ॥ ७३ ॥&lt;br&gt;&#xA;बृहस्पतिर्महाभीतः सस्मार मधुसूदनम् ॥&lt;br&gt;&#xA;एतस्मिन्नन्तरे तत्र वाग्बभूवाशरीरिणी ॥ ७४ ॥&lt;br&gt;&#xA;स्वल्पाक्षरा च बह्वर्था तां शुश्राव बृहस्पतिः ॥&lt;br&gt;&#xA;संसारविजयं नाम सर्वाशुभविनाशनम् ॥ ७५ ॥&lt;br&gt;&#xA;राधिके वचनं श्रुत्वा शिष्यं रक्षाधुनेति च॥&lt;br&gt;&#xA;तदा त्वत्कवचं दत्त्वा शिष्याय शिष्यवत्सलः ॥७६॥&lt;br&gt;&#xA;चकार भस्मसात्तां च हुङ्कारेणैव लीलया ॥&lt;br&gt;&#xA;तदा शिष्यं गृहीत्वा च गत्वा ताममरावतीम् ॥७७॥&lt;br&gt;&#xA;ददर्श च्छिन्नभग्नां च शत्रुणा वचनाद्गुरोः ॥&lt;br&gt;&#xA;भर्तुरागमनं श्रुत्वा शची संहृष्टमानसा ॥७८॥&lt;br&gt;&#xA;प्रणम्य च गुरुं भक्त्या स्वकान्तं प्रणनाम सा ॥&lt;br&gt;&#xA;श्रुत्वाऽऽगमनमिन्द्रस्य समाजग्मुः सुराः प्रिये ॥&lt;br&gt;&#xA;ऋषयो मुनयश्चैव हर्षगद्गदमानसाः ॥७९ ॥&lt;br&gt;&#xA;योजयामास सत्कारं निर्मातुममरावतीम् ॥&lt;br&gt;&#xA;पूर्णमब्दशतं शिल्पी निर्ममे त्वमरावतीम्॥ 4.47.८० ॥&lt;br&gt;&#xA;नानारत्नविचित्राढ्यां मणिरत्नेन्द्रनिर्मिताम् ॥&lt;br&gt;&#xA;मनोहरां निरुपमां न हि तुष्टो यया हरिः ॥८१॥&lt;br&gt;&#xA;विश्वकर्मा गृहं गन्तुं न शशाक विनाऽऽज्ञया॥&lt;br&gt;&#xA;परमोद्विग्नचित्तश्च ब्रह्माणं शरणं ययौ ॥ ८२ ॥&lt;br&gt;&#xA;विज्ञाय तदभिप्रायं तमुवाच विधिः स्वयम् ॥&lt;br&gt;&#xA;तव कर्मक्षयादेव तावच्छ्वो भवितेति च ॥८३॥&lt;br&gt;&#xA;श्रुत्वा तद्वचनं कारुः शीघ्रं प्रापामरावतीम् ॥&lt;br&gt;&#xA;ब्रह्मा जगाम वैकुण्ठे प्रणम्योवाच मातरम् ॥८४॥&lt;br&gt;&#xA;हरिर्ब्रह्माणमाश्वास्य प्रस्थाप्य स्वगृहं च तम् ॥&lt;br&gt;&#xA;विप्ररूपं समास्थाय चाजगामामरावतीम् ॥ ८५ ॥&lt;br&gt;&#xA;दण्डी छत्त्री शुक्लवासा बिभ्रत्तिलकमुज्ज्वलम् ॥&lt;br&gt;&#xA;अतिखर्वः शुक्लदन्तः सस्मितः सुमनोहरः ॥ ८६ ॥&lt;br&gt;&#xA;वयसाऽतिशिशुर्बुद्ध्या ज्ञानवृद्ध्या विचक्षणः ॥&lt;br&gt;&#xA;स्वयं विधातुर्धाता च दाता च सर्वसम्पदाम् ॥ ८७ ॥&lt;br&gt;&#xA;इन्द्रद्वारे समुत्तिष्ठन्द्वारपालमुवाच ह ॥&lt;br&gt;&#xA;ब्रूहीदं ब्रह्मणो द्वारे शीघ्रं त्वां द्रष्टुमागतः ॥ ८८ ॥&lt;br&gt;&#xA;इत्येवं वचनं श्रुत्वा द्वारि ज्ञानं चकार तम् ॥&lt;br&gt;&#xA;स च शीघ्रं समागम्य ददर्श ब्राह्मणार्भकम् ॥ ८९ ॥&lt;br&gt;&#xA;बालकानां बालिकानां समूहैः परिवेष्टितम् ॥&lt;br&gt;&#xA;हसद्भिश्च महोत्साहात्सस्मितं तेजसाऽन्वितम् ॥ 4.47.९० ॥&lt;br&gt;&#xA;प्रणनाम हरिर्भक्त्या तं हरिं शिशुरूपिणम् ॥&lt;br&gt;&#xA;आशिषं युयुजे प्रीत्या तं हरिर्भक्तवत्सलः ॥ ९१ ॥&lt;br&gt;&#xA;मधुपर्कादिकं दत्त्वा शक्रः पूजां चकार तम् ॥&lt;br&gt;&#xA;पप्रच्छागमनं कस्माद्वदेति विप्रबालकम् ॥ ९२ ॥&lt;br&gt;&#xA;इन्द्रस्य वचनं श्रुत्वा तमुवाच द्विजार्भकः ॥&lt;br&gt;&#xA;मेघ गम्भीरया वाचा बृहस्पतिगुरोर्गुरुः ॥ ९३ ॥&lt;br&gt;&#xA;ब्राह्मण उवाच ॥&lt;br&gt;&#xA;समागतोऽहं त्वां द्रष्टुं प्रष्टुं वचनमीप्सितम् ॥&lt;br&gt;&#xA;चित्रं नगरनिर्माणं समाकर्ण्याद्भुतं हरे ॥ ९४ ॥&lt;br&gt;&#xA;कतिवर्षं च निर्माणे भवान्सङ्कल्पितो यथा ॥&lt;br&gt;&#xA;कतिचित्तां विश्वकर्मा निर्माणं वा करिष्यति ॥॥ ९५ ॥&lt;br&gt;&#xA;एवम्भूतं च निर्माणं न केनैन्द्रेण निर्मितम् ॥&lt;br&gt;&#xA;नैवंविधं सुनिर्माणे विश्वकर्मा परः क्षमः ॥९६॥&lt;br&gt;&#xA;बालकस्य वचः श्रुत्वा जहास स सुरेश्वरः ॥&lt;br&gt;&#xA;सम्पन्मदातिमत्तश्च पुनः पप्रच्छ बालकम् ॥ ९७ ॥&lt;br&gt;&#xA;कतीन्द्राणां समूहश्च त्वया दृष्टः श्रुतोऽथवा ॥&lt;br&gt;&#xA;विश्वकर्मा कतिविधस्तं मे ब्रूहि शिशोऽधुना ॥ ९८ ॥&lt;br&gt;&#xA;शक्रस्य वचनं श्रुत्वा प्रहस्य विप्रबालकः ॥&lt;br&gt;&#xA;तमुवाच श्रुतिसुखं पीयूषसदृशं वचः ॥ ९९ ॥&lt;br&gt;&#xA;॥ ब्राह्मण उवाच ॥&lt;br&gt;&#xA;जानामि कश्यपं तात तव तातं प्रजापतिम् ॥&lt;br&gt;&#xA;मुनिं मरीचिनामानं तत्रालं च तपोनिधिम् ॥ 4.47.१०० ॥&lt;br&gt;&#xA;नाभिपद्मोद्भवं विष्णोः स्तुत्वा तं विधिमीश्वरम् ॥&lt;br&gt;&#xA;रक्षितारं च तं विष्णुं परं सत्त्वगुणान्वितम् ॥ १ ॥&lt;br&gt;&#xA;एकार्णवं च प्रलयं सत्त्वशून्यं भयानकम् ॥&lt;br&gt;&#xA;सृष्टिं कतिविधां शक्र कल्पं कतिविधं ध्रुवम् ॥ २ ॥&lt;br&gt;&#xA;ब्रह्माण्डं च कतिविधं ब्रह्मविष्णुमहेश्वरान् ॥&lt;br&gt;&#xA;ब्रह्माण्डेषु कतिविधानिन्द्रान्को गन्तुमीश्वरः ॥३॥&lt;br&gt;&#xA;यदि सङ्ख्याऽस्ति रेणूनां धरायां च सुराधिप ॥&lt;br&gt;&#xA;तथापि सङ्ख्या शक्राणां नास्त्येवेति विदुर्बुधाः ॥४॥&lt;br&gt;&#xA;शक्रस्यायुश्चाधिकारो युगानामेकसप्ततिः ॥&lt;br&gt;&#xA;अष्टाविंशतिशक्राणां पतनेऽहर्निशं विधेः ॥ ५ ॥&lt;br&gt;&#xA;विधेरष्टोत्तरशतमायुरेव प्रमाणतः॥&lt;br&gt;&#xA;सुरेन्द्राणां च का सङ्ख्या नास्ति सङ्ख्या विधेरपि ॥ ६ ॥&lt;br&gt;&#xA;ब्रह्माण्डसङ्ख्या यत्र क्व ब्रह्मविष्णुमहेश्वराः ॥&lt;br&gt;&#xA;महाविष्णोर्लोमकूपोद्भवे तोये सुनिर्मले ॥ ७॥&lt;br&gt;&#xA;ब्रह्माण्डेऽस्ति यथा नौका भवतोये च कृत्रिमा ॥&lt;br&gt;&#xA;एवं लोम्नः प्रमाणेन ब्रह्माण्डाः सन्त्यसङ्ख्यकाः ॥ ८ ॥&lt;br&gt;&#xA;ब्रह्माण्डे च कतिविधाः सुराः सन्त्येव त्वत्समाः ॥&lt;br&gt;&#xA;एतस्मिन्नन्तरे तत्र ददर्श पुरुषोत्तमः ॥ ९ ॥&lt;br&gt;&#xA;पिपीलिकासमूहं च व्यायतं धनुषां शतम् ॥&lt;br&gt;&#xA;क्रमशस्तान्सन्निरीक्ष्य जहासोच्चैर्द्विजार्भकः ॥4.47.११०॥&lt;br&gt;&#xA;नोवाच किञ्चिन्मौनी च गम्भीरः सगणो यथा॥&lt;br&gt;&#xA;दृष्ट्वा हास्यं विप्रवटोर्गाथां श्रुत्वाऽतिविस्मितः ॥&lt;br&gt;&#xA;पप्रच्छ च पुनर्विप्रं शुष्ककण्ठोष्ठतालुकः ॥ ११ ॥&lt;br&gt;&#xA;इन्द्र उवाच ॥&lt;br&gt;&#xA;कथं हससि विप्रेन्द्रं मां शीघ्रं कारणं वद ॥&lt;br&gt;&#xA;त्वं वा को मायया च्छन्नः शिशुरूपी गुणार्णवः ॥ १२॥&lt;br&gt;&#xA;इन्द्रस्य वचनं श्रुत्वा तमुवाच द्विजार्भकः ॥&lt;br&gt;&#xA;आध्यात्मिकं नीतिसारं ज्ञानबीजं परं वरम् ॥ १३ ॥&lt;br&gt;&#xA;ब्राह्मण उवाच ॥&lt;br&gt;&#xA;दृष्टः पिपीलिकासङ्घो हेतुरस्य निगूढकः ॥ १४ ॥&lt;br&gt;&#xA;मा मां पृच्छ शोकबीजं तवान्यज्ञानकारणम् ॥&lt;br&gt;&#xA;सांसारिकाणां संसारवृक्षमूलनिकृन्तनम् ॥१५॥&lt;br&gt;&#xA;अज्ञानतमसिच्छन्नं ज्ञानदीपमनुत्तमम् ॥&lt;br&gt;&#xA;निगूढं सर्ववेदेषु सिद्धानामपि दुर्लभम् ॥ १६ ॥&lt;br&gt;&#xA;योगिनां प्राणतुल्यं च मूढाहङ्कारभञ्जनम् ॥&lt;br&gt;&#xA;इत्युक्त्वा तत्र सन्तस्थौ सस्मितो द्विजपुङ्गवः ॥&lt;br&gt;&#xA;पुनः पप्रच्छ शक्रस्तं शुष्ककण्ठोष्ठतालुकः ॥ १७ ॥&lt;br&gt;&#xA;शक्र उवाच ॥&lt;br&gt;&#xA;ब्रूहि विप्रबटो शीघ्रं ज्ञानदीपं पुरातनम् ॥&lt;br&gt;&#xA;न जानामि शिशुः कस्त्वं ज्ञानराशिः स्वमूर्तिमान् ॥ १८ ॥&lt;br&gt;&#xA;इन्द्रस्य वचनं श्रुत्वा विप्ररूपी जनार्दनः ॥&lt;br&gt;&#xA;ज्ञानं भाषितुमारेभे योगीन्द्राणां सुदुर्लभम् ॥ १९ ॥&lt;br&gt;&#xA;ब्राह्मण उवाच ॥&lt;br&gt;&#xA;सृष्टः पिपीलिकासङ्घ एकैकः क्रमशो मया ॥ 4.47.१२० ॥&lt;br&gt;&#xA;सर्वे स्वकर्मणा शक्र शक्रीभूताः सुरालये ॥&lt;br&gt;&#xA;अधुना कर्मणा सर्वे क्रमशो भूतजन्मनाम् ॥ २१ ॥&lt;br&gt;&#xA;अतीतकाले सम्प्राप्ता भूतजातिं पिपीलिकाम् ॥&lt;br&gt;&#xA;कर्मणा जीविनो यान्ति वैकुण्ठं च निरामयम् ॥ २२ ॥&lt;br&gt;&#xA;कर्मणा ब्रह्मलोकं च शिवलोकं च कर्मणा ॥&lt;br&gt;&#xA;स्वर्गं स्वर्गसमास्थानं पातालं च स्वकर्मणा ॥ २३ ॥&lt;br&gt;&#xA;कर्मणा नरकं घोरं स्वात्मदुःखैककारणम् ॥&lt;br&gt;&#xA;कर्मणा सूकरीगर्भं कर्मणा क्षुद्रजीवनम् ॥ २४ ॥&lt;br&gt;&#xA;कर्मणा पशुपत्नीनां कर्मणा पक्षियोषिताम् ॥&lt;br&gt;&#xA;कर्मणा कीटयोनिं च वृक्षत्वं च स्वकर्मणा ॥२५॥&lt;br&gt;&#xA;स्वकर्मणा सुखी दुःखी सेव्यः सेवक एव च ॥&lt;br&gt;&#xA;कर्मणा ब्राह्मणत्वं च दैवं चापि स्वकर्मणा ॥ २६ ॥&lt;br&gt;&#xA;स्वकर्मणा च प्रेतत्वं ब्रह्मत्वं च स्वकर्मणा ॥&lt;br&gt;&#xA;कर्मणा व्याधियुक्तश्च कर्मणेवातिसुन्दरः ॥ २७ ॥&lt;br&gt;&#xA;कर्मणा स्वाङ्गहीनश्च स्वाङ्गवृद्धश्च कर्मणा ॥&lt;br&gt;&#xA;विधाता कर्मसूत्रेण फलदाता च जीविनाम् ॥ २८ ॥&lt;br&gt;&#xA;कर्म स्वभावसाध्यं च स्वभावोऽभ्यासजीवकः ॥&lt;br&gt;&#xA;इत्येवं कथितं सर्वमाध्यात्मिकपरं वचः ॥ २९ ॥&lt;br&gt;&#xA;सुखदं पुण्यदं सारं नरकार्णवतारकम् ॥&lt;br&gt;&#xA;संसारः स्वप्नवत्सर्वं देवेन्द्र सचराचरम्॥4.47.१३०॥&lt;br&gt;&#xA;मृत्युश्च मस्तकस्थायी सर्वेषां कालयोगतः ॥&lt;br&gt;&#xA;जलबुद्बुदवत्सर्वं जीविनां च शुभाशुभम् ॥ ३१ ॥&lt;br&gt;&#xA;शक्र शश्वद्भ्रमत्येव नाविष्टस्तत्र पण्डितः ॥&lt;br&gt;&#xA;इत्येवमुक्त्वा विप्रश्च तत्र तस्थौ च सस्मितः ॥ ३२ ॥&lt;br&gt;&#xA;विस्मितास्त्रैदशाध्यक्षो नात्मानं बहु मन्यते ॥&lt;br&gt;&#xA;एतस्मिन्नन्तरे शीघ्रमाजगाम मुनीश्वरः ॥ ३३ ॥&lt;br&gt;&#xA;अतिवृद्धो महायोगी ज्ञानेन वयसा महान् ॥&lt;br&gt;&#xA;कृष्णाजिनी जटाधारी बिभ्रत्तिलकमुज्ज्वलम् ॥॥ ३४ ॥&lt;br&gt;&#xA;वक्षःस्थले रोमचक्रं बिभर्ति मस्तके कटम् ॥&lt;br&gt;&#xA;स्थितं सर्वं मध्यदेशे किञ्चिदुत्पाटितं स्फुटम् ॥ ३५ ॥&lt;br&gt;&#xA;समागत्य द्वयोर्मध्ये तस्थौ स्थाणुवदेव सः ॥&lt;br&gt;&#xA;महेन्द्रो ब्राह्मणं दृष्ट्वा प्रणनाम मुदाऽन्वितः ॥ ३६ ॥&lt;br&gt;&#xA;मधुपर्कादिकं दत्त्वा पूजयामास भक्तितः ॥&lt;br&gt;&#xA;पप्रच्छ कुशलं विप्रं चकार विनयं पुनः ॥ ३७ ॥&lt;br&gt;&#xA;तुष्टावातिथिभावेन मुदा सादरपूर्वकम् ॥&lt;br&gt;&#xA;विप्रार्भकस्तेन सार्द्धं सम्भाषां च चकार सः ॥&lt;br&gt;&#xA;स्ववाञ्छितं परं प्राह सर्वं विनयपूर्वकम् ॥ ३८ ॥&lt;br&gt;&#xA;बालक उवाच ॥&lt;br&gt;&#xA;कुतस्त्वमागतो विप्र किन्नाम तव वा वद ॥&lt;br&gt;&#xA;को वाऽत्रागमने हेतुर्निवासः केन हेतुना ॥ ३९ ॥&lt;br&gt;&#xA;कटं कथं मस्तके ते लोमचक्रं च वक्षसि ॥&lt;br&gt;&#xA;अत्युन्नतं मध्यदेशे किञ्चिदुत्पाटितं मुने ॥॥ 4.47.१४० ॥&lt;br&gt;&#xA;मां चेत्कृपाऽस्ति ते विप्र सर्वं संव्यस्य कथ्यताम् ॥&lt;br&gt;&#xA;अत्यद्भुतमिदं सर्वं श्रोतुं कौतूहलं मम ॥ ४१ ॥&lt;br&gt;&#xA;स शिशोर्वचनं श्रुत्वा तमुवाच महामुनिः ॥&lt;br&gt;&#xA;सर्वं स्वकीयवृत्तान्तं शक्रस्य पुरतो मुदा ॥४२॥&lt;br&gt;&#xA;मुनिरुवाच ॥ अल्पायुषा मया विप्र कुत्रापि न कृता गृहाः ॥&lt;br&gt;&#xA;न विवाहश्चोपजीव्यं भिक्षोपजीविनाऽधुना ॥ ४३ ॥&lt;br&gt;&#xA;लोमशेति च मन्नाम हेतुर्विप्रस्य दर्शनम् ॥&lt;br&gt;&#xA;वर्षणातपशान्त्यर्थं मस्तकस्थं कटं मम ॥ ४४ ॥&lt;br&gt;&#xA;वक्षस्थलस्थितं रोमचक्रं तत्कारणं शृणु ॥&lt;br&gt;&#xA;सांसारिकाणां भयदं विवेकजननं परम् ॥ ४५ ॥&lt;br&gt;&#xA;आयुःसङ्ख्याप्रमाणं मे लोमचक्रं च वक्षसि ॥&lt;br&gt;&#xA;शक्रैकपतनं विप्र लोमैकोत्पाटनं मम ॥ ४६॥&lt;br&gt;&#xA;उत्पादितानि लोमानि तेन मध्ये स्थितानि च ॥&lt;br&gt;&#xA;ब्रह्मणो द्विपरार्धे च मम मृत्युर्निरूपितः ॥ ४७ ॥&lt;br&gt;&#xA;असङ्ख्यविधयो ब्रह्मन्मरिष्यन्ति मृता अपि ॥&lt;br&gt;&#xA;कलत्रेण च पुत्रेण गृहेण किं प्रयोजनम् ॥ ४८ ॥&lt;br&gt;&#xA;ब्रह्मणः पतने चक्षुर्निमेषश्च हरेर्भवेत् ॥&lt;br&gt;&#xA;तत्पादपद्ममतुलं चिन्तयामि निरन्तरम् ॥ ४९ ॥&lt;br&gt;&#xA;दुर्लभं श्रीहरेर्दास्यं भक्तिर्मुक्तिर्गरीयसी ॥&lt;br&gt;&#xA;स्वप्नवत्सर्वमैश्वर्यं तद्भक्तिव्यवधायकम् ॥ 4.47.१५० ॥&lt;br&gt;&#xA;इदं मद्गुरुणा दत्तं शम्भुना ज्ञानमुत्तमम् ॥&lt;br&gt;&#xA;विना भक्तिं न गृह्णामि सालोक्यादिचतुष्टयम् ॥ ५१ ॥&lt;br&gt;&#xA;इत्येवमुक्त्वा स मुनिर्जगाम शिवसन्निधिम् ॥&lt;br&gt;&#xA;शिशुरूपी हरिस्तत्रैवान्तर्धानं चकार ह ॥ ५२ ॥&lt;br&gt;&#xA;इन्द्रस्तु स्वप्नवद्दृष्ट्वा बभूव तत्र विस्मितः ॥&lt;br&gt;&#xA;तृष्णामात्रं च सम्पत्तौ नास्त्येव परमेश्वरे ॥ ५३ ॥&lt;br&gt;&#xA;विश्वकर्माणमानीय प्रियमुक्त्वा शतक्रतुः ॥&lt;br&gt;&#xA;दत्त्वा रत्नानि सम्पूज्य तं प्रस्थापितवान्गृहम् ॥ ५४ ॥&lt;br&gt;&#xA;सर्वं विन्यस्य पुत्रे च शरणं गन्तुमुद्यतः ॥&lt;br&gt;&#xA;शचीं राज्यश्रियं त्यक्त्वा विवेकी क्षयकामुकः ॥ ५५ ॥&lt;br&gt;&#xA;दृष्ट्वा विवेकिनं कान्तं हृदयेन विदूयता ॥&lt;br&gt;&#xA;शची जगाम शोकार्ता सन्त्रस्ता शरणं गुरोः ॥ ५५ ॥&lt;br&gt;&#xA;सर्वं निवेदनं कृत्वा समानीय बृहस्पतिम् ॥&lt;br&gt;&#xA;बोधयामास शक्रं तं नीतिसारेण कामिनी॥५७॥&lt;br&gt;&#xA;गुरोः शास्त्रविशेषं च दम्पतीरससंयुतम्॥&lt;br&gt;&#xA;विधाय च स्वयं प्रीत्या पाठयामास तं मुदा ॥ ५८ ॥&lt;br&gt;&#xA;मुनिः शास्त्रविशेषं च बोधयामास वाक्पतिः ॥&lt;br&gt;&#xA;स चकार तदा राज्यं वृन्दावन विनोदिनि ॥ ५९ ॥&lt;br&gt;&#xA;इत्येवं कथितं सर्वं शक्रदर्पविमोचनम् ॥&lt;br&gt;&#xA;साक्षाद्दृष्टो दर्पभङ्गो नन्दयज्ञे सुरेश्वरि ॥ 4.47.१६० ॥&lt;br&gt;&#xA;इति श्रीब्रह्मवैवर्ते महापुराणे श्रीकृष्णजन्मखण्डे नारायणनारदसंवादे श्रीकृष्णराधासंवादे सप्तचत्वारिंशोऽध्यायः ॥ ४७ ॥&lt;/p&gt;</description>
    </item>
    <item>
      <title>०४८</title>
      <link>https://vishvAsa.github.io/purANam_vaiShNavam/brahma-vaivarta-purANam/04/048/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/048/</guid>
      <description>&lt;p&gt;श्रीराधिकोवाच ॥&lt;br&gt;&#xA;कथितो भवता मह्यं दर्पभङ्गः श्रुतो हरेः ॥&lt;br&gt;&#xA;दर्पभङगं रवेश्चापि श्रोतुमिच्छामि तत्त्वतः ॥ १ ॥&lt;br&gt;&#xA;श्रीकृष्ण उवाच ॥&lt;br&gt;&#xA;एकदैवोदयं कृत्वा रविरस्तं जगाम ह ॥&lt;br&gt;&#xA;माली सुमाली दैत्येन्द्रौ दीप्तिं कर्तुं समुद्यतौ ॥ २ ॥&lt;br&gt;&#xA;महासम्पन्मदोन्मत्तौ शङ्करस्य वरेण च ॥&lt;br&gt;&#xA;तयोश्च प्रभया रात्रिर्न भवेदिति सुन्दरि ॥ ३ ॥&lt;br&gt;&#xA;रुष्टः सूर्यः स्वशूलेन तौ जघानावलीलया॥&lt;br&gt;&#xA;पतितौ सूर्यशूलेन मूर्च्छितौ धरणीतले ॥ ४ ॥&lt;br&gt;&#xA;भक्तापायं च विज्ञाय शङ्करो भक्तवत्सलः ॥&lt;br&gt;&#xA;आगत्य जीवयामास महाज्ञानेन तौ विभुः ॥ ५ ॥&lt;br&gt;&#xA;तौ च नत्वा शिवं भक्त्या जग्मतुर्निजमन्दिरम् ॥&lt;br&gt;&#xA;दुद्राव च महादेवः सूर्यं हन्तुं रुषा ज्वलन् ॥ ६ ॥&lt;br&gt;&#xA;दृष्ट्वा संहारकर्तारं जिघांसन्तं हरं रविः ॥&lt;br&gt;&#xA;भिया पलायमानश्च ब्रह्माणं शरणं ययौ ॥ ७ ॥&lt;br&gt;&#xA;दुद्राव च महादेवो ब्रह्मणो निलयं रुषा ॥&lt;br&gt;&#xA;शूलमत्यर्थमुद्यम्य कालकालो विधेर्विधिः ॥ ८ ॥&lt;br&gt;&#xA;दृष्ट्वा ब्रह्मा हरं रुष्टं तुष्टाव परमेश्वरम् ॥&lt;br&gt;&#xA;चतुर्वक्त्रेण वेदोक्तस्तोत्रेण जगतां पतिः ॥ ९ ॥&lt;br&gt;&#xA;ब्रह्मोवाच ॥&lt;br&gt;&#xA;प्रसीद दक्षयज्ञघ्न सूर्यं मच्छरणागतम् ॥&lt;br&gt;&#xA;त्वयैव सृष्टं सृष्टेश्च समारम्भे जगद्गुरो ॥ 4.48.१० ॥&lt;br&gt;&#xA;आशुतोष महाभाग प्रसीद भक्तवत्सल ॥&lt;br&gt;&#xA;कृपया च कृपासिन्धो रक्ष रक्ष दिवानिशम् ॥ ११ ॥&lt;br&gt;&#xA;ब्रह्मस्वरूप भगवन्सृष्टिस्थित्यन्तकारण ॥&lt;br&gt;&#xA;स्वयं रविं च निर्माय स्वयं संहर्तुमिच्छसि ॥ १२ ॥&lt;br&gt;&#xA;स्वयं ब्रह्मा स्वयं शेषो धर्मः सूर्यो हुताशनः ॥&lt;br&gt;&#xA;इन्द्रचन्द्रादयो देवास्त्वत्तो भीताः परात्पर ॥ १३ ॥&lt;br&gt;&#xA;ऋषयो मुनयश्चैव त्वां निषेव्य तपोधनाः ॥&lt;br&gt;&#xA;तपसां फलदाता त्वं तपस्त्वं तपसां फलम् ॥ १४ ॥&lt;br&gt;&#xA;इत्येवमुक्त्वा ब्रह्मा तं सूर्यमानीय भक्तितः ॥&lt;br&gt;&#xA;प्रीत्या समर्पयामास शङ्करे दीनवत्सले ॥ १५ ॥&lt;br&gt;&#xA;शम्भुस्तमाशिषं कृत्वा विधिं नत्वा जगद्विधिः ॥&lt;br&gt;&#xA;प्रसन्नवदनः श्रीमानालयं प्रययौ मुदा ॥ १६ ॥&lt;br&gt;&#xA;इति धातृकृतं स्तोत्रं सङ्कटे यः पठेन्नरः ॥&lt;br&gt;&#xA;भयात्प्रमुच्यते भीतो बद्धो मुच्येत बन्धनात् ॥ १७ ॥&lt;br&gt;&#xA;राजद्वारे श्मशाने च मग्नपोते महार्णवे ॥&lt;br&gt;&#xA;स्तोत्रस्मरणमात्रेण मुच्यते नात्र संशयः ॥ १८ ॥&lt;br&gt;&#xA;इति श्रीब्रह्मवैवर्ते महापुराणे श्रीकृष्णजन्मखण्डे नारायणनारदसंवादे श्रीकृष्णराधासंवादे अष्टचत्वारिंशोऽध्यायः ॥ ४८ ॥&lt;/p&gt;</description>
    </item>
    <item>
      <title>०४९</title>
      <link>https://vishvAsa.github.io/purANam_vaiShNavam/brahma-vaivarta-purANam/04/049/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/049/</guid>
      <description>&lt;p&gt;॥ श्रीकृष्ण उवाच ॥&lt;br&gt;&#xA;सूर्यः प्रणम्य ब्रह्माणं मुदायुक्तस्तदाज्ञया ॥&lt;br&gt;&#xA;चकार विनयं प्रीत्या तेजस्वी त्रिगुणात्मकः ॥ १ ॥&lt;br&gt;&#xA;अथ वह्नेरुपाख्यानं सावधानं निशामय ॥&lt;br&gt;&#xA;गोपनीयं पुराणेषु कर्णपीयूषमुत्तमम् ॥२॥&lt;br&gt;&#xA;त्रैलोक्यं भस्मसात्कर्तुमेकदाऽग्निः समुद्यतः॥&lt;br&gt;&#xA;शततालप्रमाणान्तां शिखां कृत्वा भयानकीम्॥३॥&lt;br&gt;&#xA;क्षुभितः कुपितश्चैव भृगोः शापस्य कारणात् ॥&lt;br&gt;&#xA;स्वं च तेजस्विनं मत्वा तुच्छं मत्वाऽन्यमात्मनः ॥४॥&lt;br&gt;&#xA;एतस्मिन्नन्तरे विष्णुराजगामावलीलया॥&lt;br&gt;&#xA;वह्नेस्तां दाहिकीं शक्तिं तां जहार पुरः स्थितः ॥ ५ ॥&lt;br&gt;&#xA;मायया शिशुरूपी च तमुवाच जनार्दनः ॥&lt;br&gt;&#xA;सस्मितो विनयं कृत्वा भक्तिनम्रात्मकन्धरः ॥ ६ ॥&lt;br&gt;&#xA;शिशुरुवाच ॥&lt;br&gt;&#xA;कथं रुष्टोऽसि भगवन्भवान्मां कारणं वद ॥&lt;br&gt;&#xA;त्रैलोक्यं भस्मसात्कर्तुमुद्यतोऽसि निरर्थकम् ॥७॥&lt;br&gt;&#xA;त्वमेव भृगुणा शप्तो भृगोश्च दमनं कुरु ॥&lt;br&gt;&#xA;एकापराधात्त्रैलोक्यं भस्मीकर्तुं न चार्हसि ॥ ८ ॥&lt;br&gt;&#xA;विश्वं च ब्रह्मणा सृष्टं तस्य पाता स्वयं हरिः ॥&lt;br&gt;&#xA;संहर्ता भगवान्रुद्र एवमेव क्रमो भवेत् ॥ ९ ॥&lt;br&gt;&#xA;तत्कथं भस्मसात्कर्तुमीश्वरे शङ्करे स्थिते ॥&lt;br&gt;&#xA;रक्षितारं हरिं जित्वा संहारं कुरु सत्वरम् ॥ 4.49.१० ॥&lt;br&gt;&#xA;इत्युक्त्वा ब्राह्मणबटुः शरपत्रं पुरः स्थितम् ॥&lt;br&gt;&#xA;अतिशुष्कं करे धृत्वा दग्धं कर्तुं ददौ मुदा ॥११॥&lt;br&gt;&#xA;दृष्ट्वा शुष्केन्धनो वह्निर्लेलिहानो भयानकः ॥&lt;br&gt;&#xA;स वव्रे शिखया विप्रं मेघेन शशिनं यथा ॥ १२ ॥&lt;br&gt;&#xA;न च दग्धं शुष्कपत्रं लोमैकं च शिशोस्तथा ॥&lt;br&gt;&#xA;दृष्ट्वा व्रीडायुतो वह्निर्निस्तब्धो हि शिशोः पुरः ॥१३॥&lt;br&gt;&#xA;कृत्वा वह्नेर्दर्पभङ्गमन्तर्धानं चकार सः ॥&lt;br&gt;&#xA;वह्निः स्वमूर्तिं संहृत्य स्वस्थानं भीतवद्ययौ ॥ १४ ॥&lt;br&gt;&#xA;उक्तो वह्नेर्दर्पभङ्गः परं वै श्रोतुमिच्छसि ॥&lt;br&gt;&#xA;नित्यनूतनमाख्यानं देवानां दर्पमोचनम् ॥ १५ ॥&lt;br&gt;&#xA;श्रीराधिकोवाच ॥&lt;br&gt;&#xA;शेषाणां दर्पभङ्गं च क्रमेण कथय प्रभो ॥&lt;br&gt;&#xA;कथापीयूषधारान्ते श्रुत्वा तृप्येत को भुवि ॥ १६ ॥&lt;br&gt;&#xA;श्रीनारायण उवाच ॥&lt;br&gt;&#xA;राधिकावचनं श्रुत्वा सस्मितो भगवान्प्रभुः ॥&lt;br&gt;&#xA;कथां कथितुमारेभे श्रुत्वा रम्यां पुरातनीम् ॥ १७ ॥&lt;br&gt;&#xA;इति श्रीब्रह्मवैवर्ते महापुराणे श्रीकृष्णजन्मखण्डे नारायणनारदसंवादे अग्निदर्पमोचनं नामैकोनपञ्चाशत्तमोऽध्यायः ॥ ४९ ॥ ॥&lt;/p&gt;</description>
    </item>
    <item>
      <title>०५०</title>
      <link>https://vishvAsa.github.io/purANam_vaiShNavam/brahma-vaivarta-purANam/04/050/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/050/</guid>
      <description>&lt;p&gt;॥ श्रीकृष्ण उवाच ॥&lt;br&gt;&#xA;दुर्वाससो दर्पभङ्गं कथयामि शृणु प्रिये ॥&lt;br&gt;&#xA;महामुनेर्योगतश्च रुद्रांशस्यातितेजसः ॥१॥&lt;br&gt;&#xA;एकदा चाम्बरीषश्च कृत्वा च द्वादशीव्रतम् ॥&lt;br&gt;&#xA;पारणं कर्तुमारेभे भोजयित्वा द्विजान्बहून् ॥ २ ॥&lt;br&gt;&#xA;एतस्मिन्नन्तरे तत्र चाजगाम मुनिः स्वयम् ॥&lt;br&gt;&#xA;क्षुधार्तश्च तृषार्त्तश्च विष्णुव्रतपरायणः ॥ ३ ॥&lt;br&gt;&#xA;मां भोजय महाभागेत्येवं स नृपमुक्तवान् ॥&lt;br&gt;&#xA;राजा भक्त्या ददौ तस्मै परमान्नं सुधोपमम् ॥ ४ ॥&lt;br&gt;&#xA;सकेशं पायसं दृष्ट्वा राजानं शप्तुमुद्यतः ॥&lt;br&gt;&#xA;जटां निकृत्य शिरसः स्थापयामास भूतले ॥ ५ ॥&lt;br&gt;&#xA;जटामध्यात्समुद्भूतो ज्वलदग्निशिखोपमः ॥&lt;br&gt;&#xA;सप्ततालप्रमाणश्च पुरुषः प्रलयान्तकः॥ ६ ॥&lt;br&gt;&#xA;नृपश्रेष्ठं स राजानं कोपेन हन्तुमुद्यतः ॥&lt;br&gt;&#xA;भयेन कम्पिताः सर्वे शुष्ककण्ठोष्ठतालुकाः ॥७॥&lt;br&gt;&#xA;सस्मार च महाभीतो राजा मम पदाम्बुजम् ॥&lt;br&gt;&#xA;सर्वविघ्रस्योपशमः स्मृतिमात्राद्बभूव ह ॥ ८ ॥&lt;br&gt;&#xA;एतस्मिन्नन्तरे चक्रं दुर्निवार्यं सुदर्शनम् ॥&lt;br&gt;&#xA;तेजसा मम तुल्यं च कोटिसूर्यप्रभोपमम् ॥ ९ ॥&lt;br&gt;&#xA;आविर्बभूव सहसा सभामध्ये च घूर्णितम् ॥&lt;br&gt;&#xA;निकृत्य कृत्यापुरुषं दुद्राव मुनिपुङ्गवम् ॥ 4.50.१० ॥&lt;br&gt;&#xA;सशैल सागरां पृथ्वीं काञ्चनीं भूमिमुत्तमाम् ॥&lt;br&gt;&#xA;भ्रामयित्वा महीं सर्वां पुनर्दुद्राव तं मुनिम् ॥ ११ ॥&lt;br&gt;&#xA;धावन्तं मुक्तकेशं तं भीतं कातरमातुरम्॥&lt;br&gt;&#xA;तेजसाऽऽच्छाद्य सूर्यं तं दीप्तिं कुर्वन्तमुत्तमाम् ॥१२॥&lt;br&gt;&#xA;कैलासं सप्तवर्गं च ब्रह्मलोकमनामयम् ॥&lt;br&gt;&#xA;विप्रेन्द्रो भ्रमणं कृत्वा वैकुण्ठं शरणं ययौ ॥ १३॥&lt;br&gt;&#xA;पादपद्मे पतन्तं च ददर्श विप्रपुङ्गवम् ॥&lt;br&gt;&#xA;कृपया च कृपासिन्धुर्ददौ विप्राय निर्भयम् ॥ १४ ॥&lt;br&gt;&#xA;नारायणवरेणैव बभूव विज्वरो द्विजः॥&lt;br&gt;&#xA;पुनर्ययौ हरिं स्तुत्वा नृपगेहं तदाज्ञया॥१५॥&lt;br&gt;&#xA;राजा मुनीन्द्रं सम्प्राप्य भोजयामास पायसम् ॥&lt;br&gt;&#xA;स्वयं च पारणं चक्रे सस्त्रीकः सहबान्धवः॥१६॥&lt;br&gt;&#xA;राजानमाशिषं कृत्वा भुक्त्वा विप्रो गृहं ययौ ॥&lt;br&gt;&#xA;मया नियोजितं चक्रं भक्तानां रक्षणाय च ॥ १७॥&lt;br&gt;&#xA;नश्यन्ति सर्वे प्रलये न मे भक्तः प्रणश्यति॥&lt;br&gt;&#xA;सर्वे देवा मम प्राणा भक्ताः प्राणाधिका मम॥१८॥&lt;br&gt;&#xA;त्वं च लक्ष्मीर्महामाया सावित्री वा सरस्वती॥&lt;br&gt;&#xA;ब्रह्मा शम्भुरनन्तश्च धर्मश्च ब्राह्मणास्तथा॥१९॥&lt;br&gt;&#xA;गोपाङ्गनाश्च गोपाश्च सर्वे प्रियतमा मम॥&lt;br&gt;&#xA;तेभ्यः प्रियाः परा भक्ताः प्रियो भक्तान्न कश्चन ॥4.50.२०॥&lt;br&gt;&#xA;दत्त्वा सुदर्शनं चक्रं भक्तानां रक्षणाय च॥&lt;br&gt;&#xA;तथापि न प्रतीतिर्मे स्वयं द्रष्टुं प्रयामि तान्॥२१॥&lt;br&gt;&#xA;दुर्वाससो दर्पभङ्गः श्रुतो मत्तः सुरेश्वरि ॥&lt;br&gt;&#xA;आज्ञापय महाभागे किं भूयः श्रोतुमिच्छसि ॥ २२ ॥&lt;br&gt;&#xA;श्रीराधिकोवाच ॥&lt;br&gt;&#xA;धन्वन्तरेर्दर्पभङ्गं कथयस्व जगद्गुरो ॥&lt;br&gt;&#xA;पुराणे गोपनीयं च श्रोतुं कौतूहलं मम ॥ २३ ॥&lt;br&gt;&#xA;श्रीनारायण उवाच ॥&lt;br&gt;&#xA;राधिकावचनं श्रुत्वा जहास मधुसूदनः ॥&lt;br&gt;&#xA;कथां कथितुमारेभे श्रुतिरम्यां पुरातनीम् ॥ २४ ॥&lt;br&gt;&#xA;इति श्रीब्रह्मवैवर्ते महापुराणे श्रीकृष्णजन्मखण्डे नारायणनारदसंवादे दुर्वाससो दर्पभङ्गो नाम पञ्चाशत्तमोऽध्यायः ॥ ५० ॥&lt;/p&gt;</description>
    </item>
    <item>
      <title>०५१</title>
      <link>https://vishvAsa.github.io/purANam_vaiShNavam/brahma-vaivarta-purANam/04/051/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/051/</guid>
      <description>&lt;p&gt;श्रीकृष्ण उवाच ॥&lt;br&gt;&#xA;नारायणांशो भगवान्स्वयं धन्वन्तरिर्महान् ॥&lt;br&gt;&#xA;पुरा समुद्रमथने समुत्तस्थौ महोदधेः ॥ १॥&lt;br&gt;&#xA;सर्ववेदेषु निष्णातो मन्त्रतन्त्रविशारदः ॥&lt;br&gt;&#xA;शिष्यो हि वैनतेयस्य शङ्करस्योपशिष्यकः ॥ ॥ २ ॥&lt;br&gt;&#xA;शिष्याणां च सहस्रेण गतः कैलासमीश्वरि ॥&lt;br&gt;&#xA;ददर्श तक्षकं मार्गे लेलिहानं भयानकम् ॥ ३ ॥&lt;br&gt;&#xA;लक्षनागैः परिवृतं शूलतुल्यं विषोल्बणम् ॥&lt;br&gt;&#xA;भोक्तुं कोपात्समायान्तमेवं दृष्ट्वा जहास च ॥ ४ ॥&lt;br&gt;&#xA;दम्भी धन्वन्तरेः शिष्यो धृत्वा तक्षकमुल्बणम् ॥&lt;br&gt;&#xA;मन्त्रेण जृम्भितं कृत्वा निर्विषं तं चकार ह ॥ ५ ॥&lt;br&gt;&#xA;अमूल्यं मणिरत्नं च जहार मस्तके स्थितम् ॥&lt;br&gt;&#xA;करेण भ्रामयित्वा च प्रेरयामास दूरतः॥ ॥ ६ ॥&lt;br&gt;&#xA;निश्चेष्टस्तक्षकस्तस्थौ तत्र मार्गे यथा मृतः ॥&lt;br&gt;&#xA;गणा निवेदनं चकुर्गत्वा वासुकिसन्निधिम् ॥७॥&lt;br&gt;&#xA;वासुकिस्तत्समाकर्ण्य प्रज्वलन्नतिकोपतः ॥&lt;br&gt;&#xA;सर्पान्प्रस्थापयामासासङ्ख्यांश्चैव विषोल्बणान् ॥ ८ ॥&lt;br&gt;&#xA;सर्पसेनाग्रणीनां च मुख्यान्पञ्च विशारदान् ॥&lt;br&gt;&#xA;द्रोणकालीयकर्कोटपुण्डरीकधनञ्जयान् ॥ ९ ॥&lt;br&gt;&#xA;सर्वे नागाः समाजग्मुर्यत्र धन्वन्तरिः स्वयम् ॥&lt;br&gt;&#xA;भयमापुः शिष्यगणा दृष्ट्वा नागानसङ्ख्यकान् ॥ 4.51.१० ॥&lt;br&gt;&#xA;नागनिश्वासवातेन सर्वे शिष्या मृता इव॥&lt;br&gt;&#xA;निश्चेष्टा ज्ञानरहिताः शेरते धरणीतले ॥ ११ ॥&lt;br&gt;&#xA;धन्वन्तरिश्च भगवान्पीयूषवर्षणेन च ॥&lt;br&gt;&#xA;जीवयामास शिष्यांश्च मन्त्रेण च गुरुं स्मरन्॥ १२ ॥&lt;br&gt;&#xA;चेतनां कारयित्वा च शिष्याणां च जगद्गुरुः ॥&lt;br&gt;&#xA;चकार जृम्भितं मन्त्रैः सर्पसङ्घं विषोल्बणम् ॥ १३ ॥&lt;br&gt;&#xA;सर्वे बभूवुर्निश्चेष्टा जृम्भितास्ते मृता इव ॥&lt;br&gt;&#xA;कोऽपि नालं ततो देवि वार्तां दातुं गणेषु च ॥ १४ ॥&lt;br&gt;&#xA;वासुकिर्बुबुधे सर्वं सर्वज्ञः सर्वसङ्कटम् ॥&lt;br&gt;&#xA;आजुहाव जगद्गौरीं भगिनीं ज्ञानरूपिणीम् ॥ १५ ॥&lt;br&gt;&#xA;वासुकिरुवाच ॥&lt;br&gt;&#xA;मनसे त्वं समागच्छ नागान्रक्षातिसङ्कटात् ॥&lt;br&gt;&#xA;जगत्त्रये महाभागे पूजा तव भविष्यति॥ १६ ॥&lt;br&gt;&#xA;वासुकेर्वचनं श्रुत्वा प्रहस्योवाच कन्यका ॥&lt;br&gt;&#xA;वाक्यपीयूषतुल्यं च विनयावनतस्थिता ॥ १७ ॥&lt;br&gt;&#xA;मनसोवाच ॥&lt;br&gt;&#xA;नागेन्द्र शृणु मद्वाक्यं यास्यामि समरं प्रति ॥&lt;br&gt;&#xA;भद्राभद्रं दैवसाध्यं करिष्यामि यथोचितम् ॥ १८ ॥&lt;br&gt;&#xA;तं शत्रुं संहरिष्यामि लीलया समरस्थले ॥&lt;br&gt;&#xA;अहं यं निहनिष्यामि तं को रक्षितुमीश्वरः ॥ १९ ॥&lt;br&gt;&#xA;यदि ब्रह्मादयो देवाः समायान्ति रणस्थले ॥&lt;br&gt;&#xA;तथापि तव शत्रुं च प्रजेष्यामि न संशयः॥4.51.२०॥&lt;br&gt;&#xA;गुरुर्मे भगवाञ्छेषः सिद्धमन्त्रं च दत्तवान् ॥&lt;br&gt;&#xA;नारायणस्य जगतामीशस्य परमाद्भुतम् ॥ २१ ॥&lt;br&gt;&#xA;बिभर्मि कवचं कण्ठे परं त्रैलोक्यमङ्गलम् ॥&lt;br&gt;&#xA;संसारं भस्मसात्कृत्वा पुनः स्रष्टुमहं क्षमा ॥ २२॥&lt;br&gt;&#xA;शिष्याऽहं मन्त्रशास्त्रेषु शम्भोर्भगवतः पुरा ॥&lt;br&gt;&#xA;महाज्ञानं दत्तवान्स मह्यं च कृपया विभुः ॥ २३ ॥&lt;br&gt;&#xA;शम्भोश्च शिष्यो गरुडो गणयामि न तं ध्रुवम् ॥&lt;br&gt;&#xA;धन्वन्तरिस्तच्छिष्याणामेकः किं गणयामि तम् ॥ २४ ॥&lt;br&gt;&#xA;इत्युक्त्वा सा जगामैका त्यक्त्वा नागगणान्रुषा ॥&lt;br&gt;&#xA;प्रणम्य श्रीहरिं शम्भुं शेषं च हृष्टमानसा ॥ २५ ॥&lt;br&gt;&#xA;यत्र धन्वन्तरिर्देवः प्रसन्नवदनेक्षणः ॥&lt;br&gt;&#xA;तत्राजगाम सा देवी कोपरक्तेक्षणा रुषा ॥ २६॥&lt;br&gt;&#xA;दृष्टिमात्रेण सर्वाश्च जीवयामास सुन्दरी ॥&lt;br&gt;&#xA;विषदृष्ट्या शत्रुशिष्यान्निश्चेष्टांश्च चकार ह ॥ २७ ॥&lt;br&gt;&#xA;धन्वन्तरिस्तु भगवान्मन्त्रशास्त्रविशारदः ॥&lt;br&gt;&#xA;मन्त्रेण यत्नं कृतवान्नोत्थापयितुमीश्वरः ॥२८॥&lt;br&gt;&#xA;दृष्ट्वा धन्वन्तरिं देवी प्रहस्योवाच सत्वरम् ॥&lt;br&gt;&#xA;बहूक्तिमर्थयुक्तां च साहङ्कारा सुरेश्वरि ॥ २९ ॥&lt;br&gt;&#xA;मनसोवाच ॥&lt;br&gt;&#xA;मन्त्रार्थं मन्त्रशिल्पं च मन्त्रभेदं महौषधम् ॥&lt;br&gt;&#xA;वद जानासि किं सिद्ध शिष्योऽसि गरुडस्य च ॥ 4.51.३० ॥&lt;br&gt;&#xA;अहं च वैनतेयश्च शिष्यौ शम्भोश्च विश्रुतौ ॥&lt;br&gt;&#xA;सुकल्पकालं सुचिरमहं धन्वन्तरे शृणु ॥ ३१ ॥&lt;br&gt;&#xA;इत्युक्त्वा सरसः पद्मं समानीय जगत्प्रसूः ॥&lt;br&gt;&#xA;मन्त्रसंवलितं कृत्वा प्रेरयामास कोपतः ॥ ३२ ॥&lt;br&gt;&#xA;दृष्ट्वाऽऽगतं पद्मपुष्पं ज्वलदग्निशिखोपमम् ॥&lt;br&gt;&#xA;(धन्वतरिश्च निःश्वासैर्भस्मसात्तच्चकार ह) ॥३३ ॥&lt;br&gt;&#xA;तच्च धन्वतरिर्दृष्ट्वा समन्त्ररेणुमुष्टिना ॥&lt;br&gt;&#xA;चकार निष्कलं भस्म तां प्रहस्यावलीलया ॥ ३४ ॥&lt;br&gt;&#xA;देवी जग्राह शक्तिं च ग्रीष्मसूर्यसमप्रभाम् ॥&lt;br&gt;&#xA;मन्त्रसंवलितां कृत्वा प्रेरयामास तं रिपुम् ॥ ३५ ॥&lt;br&gt;&#xA;दृष्ट्वा जाज्वल्यमानां तां शक्तिं धन्वतरिः स्वयम् ॥&lt;br&gt;&#xA;विष्णुदत्तेन शूलेन स तु चिच्छेद लीलया ॥ ३६ ॥&lt;br&gt;&#xA;तां च शक्तिं वृथा दृष्ट्वा प्रजज्वालेश्वरी रुषा ॥&lt;br&gt;&#xA;जग्राह नागपाशं च घोरमव्यर्थमुल्बणम् ॥ ३७ ॥&lt;br&gt;&#xA;नागलक्षसमायुक्तं सिद्धमन्त्रेण मन्त्रितम् ॥&lt;br&gt;&#xA;प्रेरयामास कोपेन कालान्तकसमप्रभम् ॥३८॥&lt;br&gt;&#xA;धन्वतरिर्नागपाशं दृष्ट्वा च सस्मितो मुदा ॥&lt;br&gt;&#xA;सस्मार गरुडं तूर्णमाजगाम खगेश्वरः ॥ ३९ ॥&lt;br&gt;&#xA;सर्पास्त्रमागतं दृष्ट्वा गरुडो हरिवाहनः ॥&lt;br&gt;&#xA;विधाय चञ्चुना शीघ्रं बुभुजे क्षुधितश्चिरम् ॥ 4.51.४० ॥&lt;br&gt;&#xA;नागास्त्रं निष्फलं दृष्ट्वा कोपरक्तेक्षणा भृशम् ॥&lt;br&gt;&#xA;जग्राह भस्ममुष्टिं च शिवदत्तां पुरा प्रिये ॥ ४१ ॥&lt;br&gt;&#xA;भस्ममुष्टिं मन्त्रपूतां दृष्ट्वा च प्रेरितां यथा ॥&lt;br&gt;&#xA;पक्षवातेन चिक्षेप शिष्यं पश्चान्निधाय च ॥ ४२ ॥&lt;br&gt;&#xA;निरस्तां भस्ममुष्टिं च दृष्ट्वा देवी चुकोप ह ॥&lt;br&gt;&#xA;जग्राह शूलमव्यर्थं हन्तुं धन्वन्तरिं स्वयम् ॥ ४३ ॥&lt;br&gt;&#xA;शिवदत्तं च शूलं च शतसूर्यसमप्रभम् ॥&lt;br&gt;&#xA;अव्यर्थशूलं लोकेषु प्रलयाग्निसमप्रभम् ॥ ४४ ॥&lt;br&gt;&#xA;अथ ब्रह्मा तथा शम्भुराजगाम रणाजिरम् ॥&lt;br&gt;&#xA;धन्वन्तरेश्च रक्षार्थं शमनार्थं खगस्य च ॥४५॥&lt;br&gt;&#xA;दृष्ट्वा शम्भुं जगद्गौरी विधिं च जगतां पतिम् ॥&lt;br&gt;&#xA;भक्त्या ननाम तावेव निःशङ्का शूलधारिणी ॥ ४६ ॥&lt;br&gt;&#xA;धन्वन्तरिश्च गरुडः प्रणनाम सुरेश्वरौ ॥&lt;br&gt;&#xA;तुष्टाव परया भक्त्या तौ च चक्रतुराशिषम् ॥ ४७ ॥&lt;br&gt;&#xA;उवाच ब्रह्मा मधुरं हितं धन्वतरिं मुदा ॥&lt;br&gt;&#xA;पूजार्थं मनसायाश्च लोकानां हितकाम्यया ॥ ॥ ४८ ॥&lt;br&gt;&#xA;ब्रह्मोवाच ॥&lt;br&gt;&#xA;धन्वन्तरे महाभाग सर्वशास्त्रविशारद ॥&lt;br&gt;&#xA;रणं ते मनसा सार्द्धं न हि साम्यं च मे मतम् ॥ ४९ ॥&lt;br&gt;&#xA;शिवदत्तेन शूलेन दुर्निवार्येण सर्वतः ॥&lt;br&gt;&#xA;त्रैलोक्यं भस्मसात्कर्तुं क्षमेयं त्रिदशेश्वरी ॥ 4.51.५० ॥&lt;br&gt;&#xA;ध्याने कौथुमशाखोक्तं कृत्वा भक्त्या समाहितः ॥&lt;br&gt;&#xA;दत्त्वा षोडशोपचारं देव्याश्च कुरु पूजनम् ॥ ५१ ॥&lt;br&gt;&#xA;आस्तिकोक्तेन स्तोत्रेण स्तवनं कर्तुमर्हसि ॥&lt;br&gt;&#xA;परितुष्टा च मनसा वरं तुभ्यं प्रदास्यति ॥ ५२ ॥&lt;br&gt;&#xA;ब्रह्मणो वचनं श्रुत्वा चकारानुमतिं शिवः ॥&lt;br&gt;&#xA;वैनतेयश्च सम्प्रीत्या बोधयामास यत्नतः ॥ ५३ ॥&lt;br&gt;&#xA;एषां च वचनं श्रुत्वा स्नात्वा शुचिरलङ्कृतः ॥&lt;br&gt;&#xA;विधिं पुरोहितं कृत्वा पूजां कर्तुं समुद्यतः ॥ ५४ ॥&lt;br&gt;&#xA;धन्वन्तरिरुवाच ॥&lt;br&gt;&#xA;इहागच्छ जगद्गौरि गृहाण मम पूजनम्॥&lt;br&gt;&#xA;पूज्या त्वं त्रिषु लोकेषु पुरा कश्यपकन्यके ॥ ५५ ॥&lt;br&gt;&#xA;त्वया जितं जगत्सर्वं देवि विष्णुस्वरूपया ॥&lt;br&gt;&#xA;तेन तेऽस्त्रप्रयोगश्च न कृतो रणभूमिषु ॥ ५६ ॥&lt;br&gt;&#xA;इत्युक्त्या संयतो भूत्वा भक्तिनम्रात्मकन्धरः ॥&lt;br&gt;&#xA;गृहीत्वा शुक्लकुसुमं ध्यानं कर्तुं समुद्यतः ॥ ५७ ॥&lt;br&gt;&#xA;चारुचम्पकवर्णाभां सर्वाङ्गसुमनोहराम् ॥&lt;br&gt;&#xA;ईषद्धास्यप्रसन्नास्यां शोभितां सूक्ष्मवाससा ॥५८॥&lt;br&gt;&#xA;सुचारुकबरीशोभां रत्नाभरणभूषिताम् ॥&lt;br&gt;&#xA;सर्वाभयप्रदां देवीं भक्तानुग्रहकातराम्॥५९॥&lt;br&gt;&#xA;सर्वविद्याप्रदां शान्तां सर्वविद्याविशारदाम् ॥&lt;br&gt;&#xA;नागेन्द्रवाहिनीं देवीं भजे नागेश्वरीं पराम् ॥ 4.51.६० ॥&lt;br&gt;&#xA;ध्यात्वैवं कुसुमं दत्त्वा नानाद्रव्यसमन्वितम् ॥&lt;br&gt;&#xA;दत्त्वा षोडशोपचारं पूजयामास तां प्रिये ॥ ६१ ॥&lt;br&gt;&#xA;स्तोत्रं चकार यत्नाच्च पुलकाञ्चितविग्रहः ॥&lt;br&gt;&#xA;पुटाञ्जलियुतो भूत्वा भक्तिनम्रात्मकन्धरः ॥ ६२ ॥&lt;br&gt;&#xA;धन्वतरिरुवाच ॥&lt;br&gt;&#xA;नमः सिद्धिस्वरूपायै सिद्धिदायै नमो नमः ॥&lt;br&gt;&#xA;नमः कश्यपकन्यायै वरदायै नमो नमः ॥ ६३ ॥&lt;br&gt;&#xA;नमः शङ्करकन्यायै शङ्करायै नमो नमः ॥&lt;br&gt;&#xA;नमस्ते नागवाहिन्यै नागेश्वर्यै नमो नमः ॥ ६४ ॥&lt;br&gt;&#xA;नम आस्तीकजननि जनन्यै जगतां मम ॥&lt;br&gt;&#xA;नमो जगत्कारणायै जरत्कारुस्त्रियै नमः ॥ ६९ ॥&lt;br&gt;&#xA;नमो नागभगिन्यै च योगिन्यै च नमो नमः ॥&lt;br&gt;&#xA;नमश्चिरं तपस्विन्यै सुखदायै नमो नमः ॥ ६६ ॥&lt;br&gt;&#xA;नमस्तपस्यारूपायै फलदायै नमो नमः ॥&lt;br&gt;&#xA;सुशीलायै च साध्व्यै च शान्तायै च नमो नमः ॥ ६७ ॥&lt;br&gt;&#xA;इत्येवमुक्त्वा भक्त्या च प्रणनाम प्रयत्नतः ॥&lt;br&gt;&#xA;तुष्टा देवी वरं दत्त्वा सत्वरं स्वालयं ययौ ॥ ६८ ॥&lt;br&gt;&#xA;ब्रह्मरुद्रवैनतेयाः समाजग्मुर्निजालयम् ॥&lt;br&gt;&#xA;धन्वन्तरिश्च भगवाञ्जगाम निजमन्दिरम् ॥ ६९ ॥&lt;br&gt;&#xA;जग्मुर्नागाः प्रहृष्टाश्च फणाराजिविराजिताः ॥&lt;br&gt;&#xA;इत्येवं कथितं सर्वं स्तवराजं मया तव ॥ 4.51.७० ॥&lt;br&gt;&#xA;विधिना मातरं भक्तिमास्तीकश्च चकार ह ॥&lt;br&gt;&#xA;तदा तुष्टा जगद्गौरी पुत्रं तं मुनिपुङ्गवम् ॥ ७१ ॥&lt;br&gt;&#xA;इदं स्तोत्रं महापुण्यं भक्तियुक्तश्च यः पठेत् ॥&lt;br&gt;&#xA;वंशजानां नागभयं नास्ति तस्य न संशयः ॥ ७२ ॥&lt;br&gt;&#xA;इति श्रीब्रह्मवैवर्ते महापुराणे श्रीकृष्णजन्मखण्डे नारायणनारदसंवादे धन्वन्तरिदर्पभङ्गमनसाविजयो नामैकपञ्चाशत्तमोऽध्यायः ॥ ५१ ॥&lt;/p&gt;</description>
    </item>
    <item>
      <title>०५२</title>
      <link>https://vishvAsa.github.io/purANam_vaiShNavam/brahma-vaivarta-purANam/04/052/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/052/</guid>
      <description>&lt;p&gt;॥ श्रीकृष्ण उवाच ॥&lt;br&gt;&#xA;सर्वेषां दर्पभङ्गश्च कथितश्च श्रुतस्त्वया ॥&lt;br&gt;&#xA;क्षुद्राणां महतां चैव कृत एव न संशयः ॥१ ॥&lt;br&gt;&#xA;अधुना च समुत्तिष्ठ गच्छ वृन्दावनं वनम् ॥&lt;br&gt;&#xA;गोपिका विरहार्ताश्च शीघ्रं पश्यामि सुन्दरि ॥२ ॥&lt;br&gt;&#xA;श्रीनारायण उवाच ॥&lt;br&gt;&#xA;इत्येवं वचनं श्रुत्वा मानिनी रसिकेश्वरी ॥&lt;br&gt;&#xA;उवाच कृष्णं नय मां न शक्ता गन्तुमीश्वर ॥ ३ ॥&lt;br&gt;&#xA;राधिका वचनं श्रुत्वा प्रहस्य मधुसूदनः ॥&lt;br&gt;&#xA;मामारुहेत्येवमुक्त्वा सोऽन्तर्धानं चकार ह ॥४॥&lt;br&gt;&#xA;सा मनोयायिनी राधा कृत्वा च रोदनं क्षणम्॥&lt;br&gt;&#xA;इतस्ततस्तमन्वेष्य वृन्दारण्यं जगाम सा ॥९॥&lt;br&gt;&#xA;विवेश चन्दनवनं रुदन्ती शोककातरा ॥&lt;br&gt;&#xA;ददर्श गोपिकास्तत्र शोकार्ता भयविह्वलाः॥ ॥६॥&lt;br&gt;&#xA;ताम्रास्या पूर्णनयना भ्रमन्ती सर्वकाननम् ॥&lt;br&gt;&#xA;नाथ नाथेति कुर्वन्तीर्निराहारा रुषाऽन्विताः ॥ ७ ॥&lt;br&gt;&#xA;ता दृष्ट्वा राधिका सा च प्रेमविच्छेदकातरा ॥&lt;br&gt;&#xA;कथयामास वृत्तान्तं मलयभ्रमणादिकम्॥ ८ ॥&lt;br&gt;&#xA;ताभिः सार्धं च सा राधा रुरोद विरहातुरा ॥&lt;br&gt;&#xA;हा नाथनाथेत्युच्चार्य विलप्य च मुहुर्मुहुः ॥ ९ ॥&lt;br&gt;&#xA;विनिन्द्य कृष्णं कोपेन तर्जयामास च क्षणम् ॥&lt;br&gt;&#xA;क्षणं शरीरमुत्स्रष्टुं कोपात्सर्वाः समुद्यताः ॥ ॥ 4.52.१० ॥&lt;br&gt;&#xA;एतस्मिन्नन्तरे कृष्णस्तत्र चन्दनकानने ॥&lt;br&gt;&#xA;स्वात्मानं दर्शयामास राधिकां गोपिकागणम् ॥ ११ ॥&lt;br&gt;&#xA;राधा गोपाङ्गनाभिश्च दृष्ट्वा प्राणेश्वरं मुदा ॥&lt;br&gt;&#xA;सस्मिता च प्रदुद्राव पुलकाञ्चितविग्रहा ॥१२॥&lt;br&gt;&#xA;तूर्णं कृष्णं समाश्लिष्य जहार मुरलीं रुषा ॥&lt;br&gt;&#xA;मालां च पीतवसनं भग्नं कृत्वा च मानिनी ॥ १३ ॥&lt;br&gt;&#xA;पुनः सन्धारयामास वस्त्रं मालां मनोहराम् ॥&lt;br&gt;&#xA;विनोदमुरलीं तुष्टा वृन्दावनविनोदिनी ॥ १४॥&lt;br&gt;&#xA;चन्दनागुरुकस्तूरीकुङ्कुमाक्तं चकार तम् ॥&lt;br&gt;&#xA;मुहुर्मुहुर्मुखं वीक्ष्य चुचुम्ब परमादरम् ॥१ ५॥&lt;br&gt;&#xA;क्षणं सन्तर्जयामास क्षणं स्तोत्रं चकार ह॥&lt;br&gt;&#xA;सकर्पूरं च ताम्बूलं क्षणं तस्मै मुदा ददौ ॥ १६ ॥&lt;br&gt;&#xA;अथ गोपाङ्गनाः सर्वा रुरुदुः प्रेमविह्वलाः ॥&lt;br&gt;&#xA;सर्वं निवेदनं चक्रुः स्वदुःखं विरहोद्भवम् ॥१७॥&lt;br&gt;&#xA;देहत्यागं च स्नानं च स्वाहारस्य विसर्जनम् ॥&lt;br&gt;&#xA;वनेवनेऽहर्निशं च शश्वद्भ्रमणमेव च॥१८॥&lt;br&gt;&#xA;क्षणं तं भर्त्सयामासुः स्तोत्रं चक्रुः क्षणं मुदा॥&lt;br&gt;&#xA;क्षणं ददुर्भूषणं च क्षणं तस्मै च चन्दनम् ॥१९॥&lt;br&gt;&#xA;काश्चिदूचुः प्राणचोरं पश्य रक्षेति सन्ततम् ॥&lt;br&gt;&#xA;एवं पुनर्न कर्त्तव्य मनेनेति च काश्चन ॥ 4.52.२० ॥&lt;br&gt;&#xA;काश्चिदूचुरिमं मध्ये यूयं कुरुत सत्वरम् ॥&lt;br&gt;&#xA;निबद्धं प्रेमपाशेन हृदये चेति काश्चन ॥ २१ ॥&lt;br&gt;&#xA;काश्चिदूचुरयं नास्ति प्रतीतिर्न कदाचन॥&lt;br&gt;&#xA;यत्नाच्चेतनचोरं च पश्य पश्येति काश्चन ॥२२॥&lt;br&gt;&#xA;काश्चिदूचुर्निष्ठुरोऽयं नरघातीति कोपतः॥&lt;br&gt;&#xA;न पुनर्वदते मां च काश्चनेति च नारद ॥२३॥&lt;br&gt;&#xA;निर्जनानि च रम्याणि यानि यानि वनानि च ॥&lt;br&gt;&#xA;भ्रमेयुर्गोपिकास्तानि कृष्णेन सह कौतुकात् ॥ २४ ॥&lt;br&gt;&#xA;एवं तं गोपिकाः सर्वा मध्ये कृत्वा सदीश्वरम् ॥&lt;br&gt;&#xA;ययुर्वनान्तरे यत्र सुरम्यं रासमण्डलम्॥२९॥&lt;br&gt;&#xA;रासं गत्वा स्वर्णपीठे तस्थौ स रसिकेश्वरः ॥&lt;br&gt;&#xA;निशि भाति यथाऽऽकाशे चन्द्रस्तारागणैः सह ॥२६॥&lt;br&gt;&#xA;नानामूर्तीर्विधायात्र सह ताभिर्जनार्दनः ॥&lt;br&gt;&#xA;चकार च पुनः क्रीडां कामुकीनां मनोहराम् ॥ २७ ॥&lt;br&gt;&#xA;स्वयं राधां करे धृत्वा पूर्वोक्तं रतिमन्दिरम् ॥&lt;br&gt;&#xA;विश्वकर्मविनिर्माणमारुरोह स्मरातुरः॥२८॥&lt;br&gt;&#xA;चन्दनागुरुकस्तूरीकुङ्कुमाक्तं सुवासितम् ॥&lt;br&gt;&#xA;तत्र चम्पकतल्पे स सुष्वाप च तया सह ॥ २९ ॥&lt;br&gt;&#xA;नानाप्रकारशृङ्गारं कामशास्त्रविशारदः ॥&lt;br&gt;&#xA;चकार कामी क्रीडां च कामिन्या सह कौतुकी ॥4.52.३०॥&lt;br&gt;&#xA;बभूव सुरतिस्तत्र सुचिरं च तयोर्मुने ॥&lt;br&gt;&#xA;रतिनिष्ठा तयो रम्या विरतिर्नास्ति तत्क्षणम् ॥ ३१ ॥&lt;br&gt;&#xA;एवं तौ तस्थतुस्तत्र राधाकृष्णौ रसोत्सुकौ ॥&lt;br&gt;&#xA;तस्थुस्ता गोपिकाभिश्च सुरतौ कृष्णमूर्तयः ॥ ३२ ॥&lt;br&gt;&#xA;नारद उवाच ॥&lt;br&gt;&#xA;आदौ राधां समुच्चार्य पश्चात्कृष्णं विदुर्बुधाः ॥&lt;br&gt;&#xA;निमित्तमस्य मां भक्तं वद भक्तजनप्रिय ॥३३ ॥&lt;br&gt;&#xA;श्रीनारायण उवाच ॥&lt;br&gt;&#xA;निमित्तमस्य त्रिविधं कथयामि निशामय ॥&lt;br&gt;&#xA;जगन्माता च प्रकृतिः पुरुषश्च जगत्पिता ॥ ३४ ॥&lt;br&gt;&#xA;गरीयसी त्रिजगतां माता शतगुणैः पितुः ॥&lt;br&gt;&#xA;राधाकृष्णेति गौरीशेत्येवं शब्दः श्रुतौ श्रुतः ॥ ३५ ॥&lt;br&gt;&#xA;कृष्णराधेशगौरीति लोके न च कदा श्रुतः ॥&lt;br&gt;&#xA;प्रसीद रोहिणीचन्द्र गृहाणार्घ्यमिदं मम ॥ ३६ ।&lt;br&gt;&#xA;गृहाणार्घ्यं मया दत्तं सञ्ज्ञया सह भास्कर ॥&lt;br&gt;&#xA;प्रसीद कमलाकान्त गृहाण मम पूजनम् ॥ ३७ ॥&lt;br&gt;&#xA;इति दृष्टं सामवेदे कौथुमे मुनिसत्तम ॥&lt;br&gt;&#xA;राशब्दोच्चारणादेव स्फीतो भवति माधवः ॥ ३८ ॥&lt;br&gt;&#xA;धाशब्दोच्चारतः पश्चाद्धावत्येव ससम्भ्रमः ॥&lt;br&gt;&#xA;आदौ पुरुषमुच्चार्य पश्चात्प्रकृतिमुच्चरेत् ॥ ३९ ॥&lt;br&gt;&#xA;स भवेन्मातृघाती च वेदातिक्रमणे मुने ॥&lt;br&gt;&#xA;त्रैलोक्ये भारतं धन्यं कर्मक्षेत्रं च पुण्यदम् ॥ 4.52.४० ॥&lt;br&gt;&#xA;ततो वृन्दावनं पुण्यं राधापादाब्जरेणुना ॥&lt;br&gt;&#xA;षष्टिवर्षसहस्राणि तपस्तप्तं च वेधसा ॥&lt;br&gt;&#xA;राधिका चरणाम्भोजपादरेणूपलब्धये ॥ ४१ ॥&lt;br&gt;&#xA;इति श्रीब्रह्मवैवर्ते महापुराणे श्रीकृष्णजन्मखण्डे नारायणनारदसंवादे राधामाधवयो रासवर्णनं नाम द्विपञ्चाशत्तमोऽध्यायः ॥ ५२ ॥&lt;/p&gt;</description>
    </item>
    <item>
      <title>०५३</title>
      <link>https://vishvAsa.github.io/purANam_vaiShNavam/brahma-vaivarta-purANam/04/053/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/053/</guid>
      <description>&lt;p&gt;॥ नारद उवाच ॥&lt;br&gt;&#xA;समतीते पूर्णरासे किं चकार जगत्पतिः ॥&lt;br&gt;&#xA;रहस्यं किं बभूवाथ तद्भवान्वक्तुमर्हति ॥ १ ॥&lt;br&gt;&#xA;श्रीनारायण उवाच ॥&lt;br&gt;&#xA;रासं निवर्त्य रासे च रासेश्वर्या समन्वितः ॥&lt;br&gt;&#xA;स्वयं रासेश्वरस्तस्माद्यमुनापुलिनं ययौ ॥ २ ॥&lt;br&gt;&#xA;तत्र स्नात्वा जलं पीत्वा निर्मलं निर्मले जले ॥&lt;br&gt;&#xA;सार्द्धं गोपाङ्गनाभिश्च जलक्रीडां चकार सः ॥ ३ ॥&lt;br&gt;&#xA;ततो जगाम भगवान्भाण्डीरं राधया सह ॥&lt;br&gt;&#xA;गोपाङ्गनाश्च स्वगृहान्प्रययुर्विरहातुराः ॥ ४ ॥&lt;br&gt;&#xA;क्रीडां चकार रहसि भाण्डीरे मालतीवने ॥&lt;br&gt;&#xA;मालतीपुष्पशय्यायां रम्यायां रमणोत्सुकः ॥ ५ ॥&lt;br&gt;&#xA;कृत्वा क्रीडां च तत्रैव वासन्तीकाननं ययौ ॥&lt;br&gt;&#xA;रेमे तत्रैव रासेशो वसन्ते सुमनोहरे ॥ ६ ॥&lt;br&gt;&#xA;तत्रैव रमणं कृत्वा ययौ चन्दनकाननम् ॥&lt;br&gt;&#xA;चन्दनोक्षितसर्वाङ्गो गृहीत्वा चन्दनोक्षितम्॥ १७ ॥&lt;br&gt;&#xA;रम्ये चन्दनतल्पे च स्निग्धे चन्दनपल्लवे ॥&lt;br&gt;&#xA;पूर्णचन्द्रे समुदिते विजहार तया सह ॥ ८ ॥&lt;br&gt;&#xA;कृत्वा विहारं तत्रैव ययौ चम्पककाननम् ॥&lt;br&gt;&#xA;रम्ये चम्पकतल्पे च चकार रतिमीश्वरी॥ ९ ॥&lt;br&gt;&#xA;रतिं निर्वर्त्य तत्रैव ययौ पद्मवनं प्रभुः ॥&lt;br&gt;&#xA;पद्मपत्रसमाकीर्णे तल्पेऽतिसुमनोहरे ॥ 4.53.१०॥&lt;br&gt;&#xA;सार्धं तत्र पद्ममुख्या शीतेन पद्मवायुना॥&lt;br&gt;&#xA;चकार सुखसम्भोगं ययौ निद्रां तया सह ॥ ११ ॥&lt;br&gt;&#xA;विहाय निद्रां निद्रेशो ददर्श निद्रितां प्रियाम् ॥&lt;br&gt;&#xA;शयानां पद्मतल्पे च सुखसम्भोगमात्रतः ॥ १२ ॥&lt;br&gt;&#xA;दृष्ट्वा मुखं च घर्माक्तं शरच्चन्द्रविनिन्दितम् ॥&lt;br&gt;&#xA;अतिसंलुप्तसिन्दूरं लुप्तं कज्जलमुल्बणम् ॥ १३ ॥&lt;br&gt;&#xA;संलुप्ताधररागं च संलुप्तगण्डपत्रकम् ॥&lt;br&gt;&#xA;विस्रस्तकबरीभारं नेत्रोत्पलविमुद्रितम् ॥ १४ ॥&lt;br&gt;&#xA;रत्नकुण्डलयुग्मेनामूल्येन परिशोभितम् ॥&lt;br&gt;&#xA;राजितं मौक्तिकेनैव गजराजोद्भवेन च ॥ १५ ॥&lt;br&gt;&#xA;प्रेम्णा स्वसूक्ष्मवस्त्रेण वह्निशुद्धेन माधवः ॥&lt;br&gt;&#xA;चकार मार्जनं भक्त्या तद्वक्त्रं भक्तवत्सलः ॥ १६ ॥&lt;br&gt;&#xA;केशसम्मार्जनं कृत्वा निर्माय कबरीं हरिः ॥&lt;br&gt;&#xA;माधवीमालतीमालाजालेन परिशोभिताम् ॥ १७ ॥&lt;br&gt;&#xA;रत्नपट्टसूत्रबद्धां वामवक्त्रां मनोहराम् ॥&lt;br&gt;&#xA;अतीव वर्तुलाकारां कुन्दपुष्पसुशोभिताम् ॥ १८ ॥&lt;br&gt;&#xA;ददौ सिन्दूरतिलकमधश्चन्दनमुज्ज्वलम् ॥&lt;br&gt;&#xA;कस्तूरीबिन्दुना सार्द्धं परितः परिशोभिताम् ॥ १९ ॥&lt;br&gt;&#xA;चकार पत्रकं गण्डयुग्मे चित्रविचित्रितम् ॥&lt;br&gt;&#xA;प्रददौ कज्जलं भक्त्या नेत्रोत्पलसमुज्ज्वलम् ॥ ॥ 4.53.२० ॥&lt;br&gt;&#xA;चकाराधररागं च राधायाश्चानुरागतः ॥&lt;br&gt;&#xA;कर्णभूषणयुग्मं च चकारातीव निर्मलम् ॥ २१ ॥&lt;br&gt;&#xA;अमूल्यरत्नहारं च स्तनभार युगोज्ज्वलम् ॥&lt;br&gt;&#xA;ददौ कण्ठे च वैकुण्ठो मणिराजिविराजितम् ॥ २२ ॥&lt;br&gt;&#xA;वह्निशुद्धांशुकं दिव्यममूल्यं विश्वरत्नतः ॥&lt;br&gt;&#xA;वासयामास वसनं कस्तूरीकुङ्कुमाक्तकम् ॥ २३ ॥&lt;br&gt;&#xA;प्रददौ पादयुगले रत्नमञ्जीररञ्जितम् ॥&lt;br&gt;&#xA;चकारालक्तकं भक्त्या पादुङ्गुलिनखेषु च ॥२४॥&lt;br&gt;&#xA;चकार सेवां सेव्यायाः सेव्यस्त्रिजगतां सताम् ॥&lt;br&gt;&#xA;अहो सेवकसम्भक्त्या श्वेतेन चामरेण च ॥ २५ ॥&lt;br&gt;&#xA;सर्वभावविदां श्रेष्ठो बोधज्ञः कामशास्त्रवित् ॥&lt;br&gt;&#xA;कामिनीं बोधयामास वासयामास वक्षसि ॥ २६ ॥&lt;br&gt;&#xA;प्रेम्णा च प्रददौ तस्यै सद्रत्नदर्पणं शुभम् ॥&lt;br&gt;&#xA;सुवेषदर्शनार्थं च मुखचन्द्रं च मार्जितुम् ॥ २७॥&lt;br&gt;&#xA;नानापुष्पैर्विरचितामम्लानां चन्दनोक्षिताम् ॥&lt;br&gt;&#xA;गण्डे सौभाग्ययुक्तायाः सौभाग्येन ददौ हरिः ॥ २८ ॥&lt;br&gt;&#xA;कस्तूरीकुङ्कमाक्तं च सुगन्धिचन्दनं ततः ॥&lt;br&gt;&#xA;ददौ प्रियायाः सर्वाङ्गे प्रियः प्रेमभरेण च ॥ २९ ॥&lt;br&gt;&#xA;पारिजातस्य कुसुमं दत्तं रहसि ब्रह्मणा ॥&lt;br&gt;&#xA;प्रददौ तत्कबर्यां च ललितायां च नारद ॥ 4.53.३० ॥&lt;br&gt;&#xA;कमलं निर्मलं दिव्यं सहस्रदलमुज्ज्वलम् ॥&lt;br&gt;&#xA;शिवेन दत्तं रहसि ददौ तद्दक्षिणे करे ॥ ३१ ॥&lt;br&gt;&#xA;अतिसारं मणीन्द्राणां मणिरत्नं च कौस्तुभम् ॥&lt;br&gt;&#xA;दत्तं रहसि धर्मेण तस्यै सुप्रीतये ददौ ॥ ३२॥&lt;br&gt;&#xA;आसवं रत्नपात्रस्थं दस्रदत्तं च निर्जने ॥&lt;br&gt;&#xA;पानार्थं प्रददौ तस्यै कामोन्मादकरं परम्॥३३॥&lt;br&gt;&#xA;मालतीमाधवीकुन्दमन्दारचम्पकादिकम्॥&lt;br&gt;&#xA;पुष्पं सद्रत्नपात्रस्थं तस्यै सुप्रीतये ददौ ॥ ३४ ॥&lt;br&gt;&#xA;सुदुर्लभं च ताम्बूलं कर्पूरादिसुसंस्कृतम् ॥&lt;br&gt;&#xA;भक्षणं कारयामास समयज्ञश्च तां प्रियाम् ॥ ३५ ॥&lt;br&gt;&#xA;सुदुर्लभं च विश्वेषु वाक्पतेः परिनिर्मितम् ॥&lt;br&gt;&#xA;अनुत्तमममूल्यं च वरुणेन रहःस्थले ॥ ३६ ॥&lt;br&gt;&#xA;अतिसूक्ष्ममनुपमं दत्तं भक्त्या विराजितम् ॥&lt;br&gt;&#xA;वासयामास वसनं कृत्वा नग्नां च कौतुकात् ॥ ३७ ॥&lt;br&gt;&#xA;देवराजेन दत्तं च गजराजेन्द्रमौक्तिकम् ॥&lt;br&gt;&#xA;नासिकाभूषणं चारु तस्यै सुप्रीतये ददौ ॥ ३८ ॥&lt;br&gt;&#xA;एतस्मिन्नन्तरे तत्र सुशीलाद्याश्च गोपिकाः ॥&lt;br&gt;&#xA;षष्टिः सत्सहचर्यश्च राधायाः सुप्रतिष्ठिताः ॥ ३९ ॥&lt;br&gt;&#xA;षष्टिसत्कोटिगोपीभिः सार्धं संहृष्टमानसाः ॥&lt;br&gt;&#xA;आययुः पादचिह्नेन प्रियस्य वहतः प्रियाम् ॥ 4.53.४० ॥&lt;br&gt;&#xA;काश्चिच्चन्दनहस्ताश्च काश्चिच्चामरवाहिकाः ॥&lt;br&gt;&#xA;काश्चित्कस्तूरिहस्ताश्च मालाहस्ताश्च काश्चन ॥ ४१ ॥&lt;br&gt;&#xA;काश्चित्सिन्दूरहस्ताश्च काश्चित्कङ्कतिकाकराः ॥&lt;br&gt;&#xA;काश्चिदलक्तककरा वस्त्रहस्ताश्च काश्चन ॥ ४२ ॥&lt;br&gt;&#xA;काश्चिद्दर्पणहस्ताश्च पुष्पपात्रधरा वराः ॥&lt;br&gt;&#xA;काश्चित्क्रीडापद्महस्ता मालाहस्ताश्च काश्चन ॥ ४३ ॥&lt;br&gt;&#xA;काश्चिदासवहस्ताश्च काश्चिद्भूषणवाहिकाः ॥&lt;br&gt;&#xA;करतालकराः काश्चिन्मृदङ्गवाहिकाः पराः ॥ ४४ ॥&lt;br&gt;&#xA;स्वरयन्त्रकराः काश्चिद्वीणाहस्ताश्च काश्चन ॥&lt;br&gt;&#xA;षट्त्रिंशद्रागरागिण्यो गोपिकारूपधारिकाः ॥ ४५ ॥&lt;br&gt;&#xA;गोलोकादागतायाश्च भारतं राधया सह ॥&lt;br&gt;&#xA;काश्चिज्जगुश्च ननृतुस्तत्रागत्य च काश्चन ॥ ४६ ॥&lt;br&gt;&#xA;काश्चिच्चक्रुश्च सेवां च राधायाः श्वेतचामरैः ॥&lt;br&gt;&#xA;काश्चिच्चक्रुश्च देव्याश्च पादसंवाहनं मुदा ॥४७॥&lt;br&gt;&#xA;काचिद्ददौ च ताम्बूलं भक्षणार्थे महामुने ॥&lt;br&gt;&#xA;एवं कौतुकयुक्तश्च पुण्ये वृन्दावने वने ॥ ॥ ४८ ॥&lt;br&gt;&#xA;प्रतस्थौ गोपिकासार्द्धं राधावक्षःस्थलस्थितः ॥&lt;br&gt;&#xA;क्षणं पपौ च माध्वीकं प्रियया सह माधवः ॥ ४९ ॥&lt;br&gt;&#xA;क्षणं चखाद ताम्बूलं क्षणं निद्रां ययौ मुदा ॥&lt;br&gt;&#xA;क्षणं चकार शृङ्गारं रत्ननिर्मितमन्दिरे ॥ 4.53.५० ॥&lt;br&gt;&#xA;क्षणं जलविहारं च चकार यमुनाजले ॥&lt;br&gt;&#xA;इत्येवं कथिता वत्स रासक्रीडा हरेरहो ॥५१॥&lt;br&gt;&#xA;स्वेच्छामयस्यात्मनश्च परिपूर्णतमस्य च ॥&lt;br&gt;&#xA;निर्गुणस्य स्वतन्त्रस्य परस्य प्रकृतेः प्रभोः ॥५२॥&lt;br&gt;&#xA;ब्रह्मविष्णुशिवादीनामीश्वरस्य परस्य च ॥&lt;br&gt;&#xA;कृष्णजन्मरहस्यं च बालक्रीडनमीप्सितम्॥५३॥&lt;br&gt;&#xA;उक्तं किशोरचरितं किं भूयः श्रोतुमिच्छसि ॥ ५४ ॥&lt;br&gt;&#xA;इति श्रीब्रह्मवैवर्त्ते महापुराणे श्रीकृष्णजन्मखण्डे नारायणनारदसंवादे श्रीकृष्णरासक्रीडावर्णनं नाम त्रिपञ्चाशत्तमोऽध्यायः ॥ ५३ ॥&lt;/p&gt;</description>
    </item>
    <item>
      <title>०५४</title>
      <link>https://vishvAsa.github.io/purANam_vaiShNavam/brahma-vaivarta-purANam/04/054/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/054/</guid>
      <description>&lt;p&gt;नारद उवाच ॥&lt;br&gt;&#xA;अतः परं किं रहस्यं बभूव मुनिसत्तम ॥&lt;br&gt;&#xA;कथं जगाम भगवान्मथुरां नन्दमन्दिरात् ॥ १ ॥&lt;br&gt;&#xA;नन्दो दधार प्राणांश्च विच्छेदेन हरेः कथम् ॥&lt;br&gt;&#xA;गोपाङ्गना यशोदा वा कृष्णैकतानमानसाः ॥२॥&lt;br&gt;&#xA;चक्षुर्निमेषविच्छेदाद्या राधा न हि जीवति ॥&lt;br&gt;&#xA;कथं दधार सा देवी प्राणान्प्राणेश्वरं विना ॥ ३ ॥&lt;br&gt;&#xA;येये तत्सङ्गिनो गोपाः शयनासनभोगतः ॥&lt;br&gt;&#xA;कथं विसस्मरुस्ते च तादृशं बान्धवं व्रजे ॥४ ॥&lt;br&gt;&#xA;श्रीकृष्णो मथुरां गत्वा किं किं कर्म चकार सः ॥&lt;br&gt;&#xA;स्वर्गारोहणपर्यन्तं तद्भवान्वक्तुमर्हति ॥ ५ ॥&lt;br&gt;&#xA;श्रीनारायण उवाच ॥&lt;br&gt;&#xA;कंसश्चकार यज्ञं च समाहूतो धनुर्मखम् ॥&lt;br&gt;&#xA;जगाम तत्र भगवांस्तेन राज्ञा निमन्त्रितः ॥ ६ ॥&lt;br&gt;&#xA;राजा प्रस्थापयामास चाक्रूरं भगवत्प्रियम् ॥&lt;br&gt;&#xA;अक्रूरः प्रेरितो राज्ञा गत्वा च नन्दमन्दिरम्॥ ७ ॥&lt;br&gt;&#xA;श्रीकृष्णं च गृहीत्वा स सगणं मथुरां गतः ॥&lt;br&gt;&#xA;कृष्णः श्रीमथुरां गत्वा जघान नृपतिं मुने ॥ ८ ॥&lt;br&gt;&#xA;जघान रजकं चैव चाणूरं मुष्टिकं गजम् ॥&lt;br&gt;&#xA;चकार पित्रोरुद्धारं बान्धवानां च बान्धवः ॥ ९ ॥&lt;br&gt;&#xA;कुब्जया सह शृङ्गारं कृत्वा च कौतुकेन च ॥&lt;br&gt;&#xA;तं च प्रस्थापयामास गोलोकं गोपिकापतिः ॥ 4.54.१० ॥&lt;br&gt;&#xA;चकार कृपया विष्णुर्मालाकारस्य मोक्षणम् ॥&lt;br&gt;&#xA;कृपया चोद्धवद्वारा बोधयामास गोपिकाः ॥ ११ ॥&lt;br&gt;&#xA;तदोपनीतो भगवानवन्तीनगरं ययौ ॥&lt;br&gt;&#xA;चकार विद्याग्रहणं मुनेः सान्दीपनेर्गुरोः ॥ १२ ॥&lt;br&gt;&#xA;ततो जित्वा जरासन्धं निहत्य यवनेश्वरम् ॥&lt;br&gt;&#xA;उग्रसेनं च नृपतिं चकार विधिपूर्वकम् ॥ १३ ॥&lt;br&gt;&#xA;गत्वा समुद्रनिकटं निर्माय द्वारकां पुरीम् ॥&lt;br&gt;&#xA;जहार रुक्मिणीं देवीं जित्वा नृपतिसङ्घकम् ॥१४ ॥&lt;br&gt;&#xA;कालिन्दीं लक्ष्मणां शैब्यां सत्यां जाम्बवतीं सतीम् ॥&lt;br&gt;&#xA;मित्रविन्दां नाग्नजितीं समुद्वाहं चकार सः ॥ १५ ॥&lt;br&gt;&#xA;निहत्य नरकं भूपं रणेन दारुणेन च ॥&lt;br&gt;&#xA;पत्नीषोडशसाहस्रं विहारं च चकार सः ॥ १६ ॥&lt;br&gt;&#xA;जहार पारिजातं च जित्वा शक्रं च लीलया ॥&lt;br&gt;&#xA;चिच्छेद बाणहस्तांश्च जित्वा च चन्द्रशेखरम् ॥ १७ ॥&lt;br&gt;&#xA;पौत्रस्य मोक्षणं कृत्वा पुनरागत्य द्वारकाम् ॥&lt;br&gt;&#xA;आत्मानं दर्शयामास लोकांश्च प्रतिमन्दिरम् ॥१८ ॥&lt;br&gt;&#xA;योगे च वसुदेवस्य तीर्थयात्राप्रसङ्गतः ॥&lt;br&gt;&#xA;प्राणाधिष्ठातृदेवीं च ददर्श तत्र राधिकाम् ॥ १९ ॥&lt;br&gt;&#xA;पूर्णे च शतवर्षे च सुदाम्नः शापमोक्षणे ॥&lt;br&gt;&#xA;पुनर्ययौ तया सार्द्धं पुण्यं वृन्दावनं वनम् ॥ 4.54.२० ॥&lt;br&gt;&#xA;पुनश्चतुर्दशाब्दं च तया सार्धं जगत्पतिः ॥&lt;br&gt;&#xA;चकार रासं रासे च पुण्यक्षेत्रे च भारते ॥ २१ ॥&lt;br&gt;&#xA;पूर्णमेकादशाब्दं च निवृत्य नन्दमन्दिरे ॥&lt;br&gt;&#xA;मथुरायां द्वारकायां पूर्णमब्दशतं विभुः ॥ २२ ॥&lt;br&gt;&#xA;चकार भारहरणं पृथिव्यां पृथुविक्रमः॥&lt;br&gt;&#xA;पञ्चविंशतिवर्षे च शतवर्षाधिकं मुने ॥ २३ ॥&lt;br&gt;&#xA;तिष्ठञ्जगाम गोलोकं पृथिव्यां च पुरातनः ॥&lt;br&gt;&#xA;यशोदायै च नन्दाय वृषभानाय धीमते ॥ २४ ॥&lt;br&gt;&#xA;राधामात्रे कलावत्यै ददौ सामीप्यमोक्षणम् ॥&lt;br&gt;&#xA;कृष्णेन सार्द्धं गोपी च राधिका च कुतूहलात् ॥ २५ ॥&lt;br&gt;&#xA;निबध्य धर्मसेतुं च वेदोक्तं च युगे युगे ॥&lt;br&gt;&#xA;इत्येवं कथितं सर्वं समासेन महामुने ॥२६॥&lt;br&gt;&#xA;श्रीकृष्णचरितं रम्यं चतुर्वर्गफलप्रदम् ॥&lt;br&gt;&#xA;ब्रह्मादिस्तम्बपर्यन्तं सर्वं नश्वरमेव च ॥२७॥&lt;br&gt;&#xA;भज तं परमानन्दं सानन्दं नन्दनन्दनम् ॥&lt;br&gt;&#xA;स्वेच्छामयं परं ब्रह्म परमात्मानमीश्वरम्॥२८॥&lt;br&gt;&#xA;परमव्ययमव्यक्तं भक्तानुग्रहविग्रहम् ॥&lt;br&gt;&#xA;सत्य नित्यं स्वतन्त्रं च सर्वेशं प्रकृतेः परम् ॥ २९ ॥&lt;br&gt;&#xA;निर्गुणं च निरीहं च निराकारं निरञ्जनम् ॥ 4.54.३० ॥&lt;br&gt;&#xA;इति श्रीब्रह्मैववर्ते महापुराणे श्रीकृष्णजन्मखण्डे नारायणनारदसंवादे श्रीकृष्णराधिकासंवादो नाम चतुष्पञ्चाशत्तमोऽध्यायः ॥ ५४ ॥ ॥&lt;/p&gt;</description>
    </item>
    <item>
      <title>०५५</title>
      <link>https://vishvAsa.github.io/purANam_vaiShNavam/brahma-vaivarta-purANam/04/055/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/055/</guid>
      <description>&lt;p&gt;ॐ तत्सद्ब्रह्मणे नमः।&lt;br&gt;&#xA;श्रीमद्द्वैपायनमुनीप्रणीतं-&lt;br&gt;&#xA;ब्रह्मवैवर्तपुराणम्।&lt;br&gt;&#xA;अथ श्रीकृष्णजन्मखण्डस्योत्तरार्धः।&lt;br&gt;&#xA;अथ पञ्चपञ्चाशत्तमोऽध्यायः।&lt;br&gt;&#xA;नारायण उवाच&lt;br&gt;&#xA;स एव भगवान्कृष्णः सर्वात्मा पुरुषः परः ।&lt;br&gt;&#xA;दुराराध्योऽतिसाध्यश्च सर्वाराध्यः सुखप्रदः ॥ १ ॥&lt;/p&gt;&#xA;&lt;p&gt;निजभक्तातिसाघ्यश्चाभक्तस्यासाध्य एव च ।&lt;br&gt;&#xA;शश्वद्दृश्यः स्वभक्तस्याभक्तस्यादृश्य एव च ॥ २ ॥&lt;/p&gt;&#xA;&lt;p&gt;दुर्ज्ञेयं तस्य चरितं कार्यं हृदयमेव च ।&lt;br&gt;&#xA;बद्धास्तन्मायया सर्वे मोहिताश्च दुरन्तया ॥ ३ ॥&lt;/p&gt;&#xA;&lt;p&gt;यद्भयाद्वाति वातोऽयं कूर्मं धत्ते निराश्रयः ।&lt;br&gt;&#xA;कूर्मोऽनन्तं विधत्ते च यद्भयेन निरन्तरम् ॥ ४ ॥&lt;/p&gt;&#xA;&lt;p&gt;बिभर्ति शेषो विश्वं च यद्भयेन च नारद ।&lt;br&gt;&#xA;सहस्रशीर्षा पुरुषः शिरमश्चैकदेशतः ॥ ५ ॥&lt;/p&gt;</description>
    </item>
    <item>
      <title>०५६</title>
      <link>https://vishvAsa.github.io/purANam_vaiShNavam/brahma-vaivarta-purANam/04/056/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/056/</guid>
      <description>&lt;p&gt;अथ षद्पञ्चाशत्तमोऽध्यायः&lt;br&gt;&#xA;नारद उवाच&lt;br&gt;&#xA;किमपूर्वं श्रुतं ब्रह्मन्रहस्यं परमाद्भुतम् ।&lt;br&gt;&#xA;अनन्तचरितं धन्यमनन्तस्याच्युतस्य च ॥ १ ॥&lt;/p&gt;&#xA;&lt;p&gt;कथं कृष्णो महाविष्णोर्दर्पभङ्ग चकार सः ।&lt;br&gt;&#xA;अन्येषां वा कथमहो तद्भवान्वक्तुमर्हति ॥ २ ॥&lt;/p&gt;&#xA;&lt;p&gt;स्वतः श्रीकृष्णचरितमतीव मधुरं श्रुतौ ।&lt;br&gt;&#xA;अतीव मधुरं रम्यं काव्यं कविमुखात्ततः ॥ ३ ॥&lt;/p&gt;&#xA;&lt;p&gt;नारायण उवाच&lt;br&gt;&#xA;महाविष्णोरहङ्कारो बभूव सहसेति च ।&lt;br&gt;&#xA;सर्वं मल्लोमकूपेषु विश्वान्येवाऽहमीश्वरः ॥ ४ ॥&lt;/p&gt;&#xA;&lt;p&gt;संहारभैरवी भुत्वा तं स जग्रास लीलया ।&lt;br&gt;&#xA;स्यिते मुर्धावशेषे च प्रसादं तं चकार सः ॥ ५ ॥&lt;/p&gt;&#xA;&lt;p&gt;सर्वात्मना ध्यायमानः स्तुतो भीतं कृपानिधिः ।&lt;br&gt;&#xA;तच्छरीरं सुसम्पन्नं पुनरेव चकार सः ॥ ६ ॥&lt;/p&gt;</description>
    </item>
    <item>
      <title>०५७</title>
      <link>https://vishvAsa.github.io/purANam_vaiShNavam/brahma-vaivarta-purANam/04/057/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/057/</guid>
      <description>&lt;p&gt;अथ सप्तपञ्चाशत्तमोऽध्यायः&lt;br&gt;&#xA;नारायण उवाच&lt;br&gt;&#xA;देवानां स्तवनं श्रुत्वा त्यक्तवा च रोदनं सती ।&lt;br&gt;&#xA;उवाच सुप्रसन्ना तांस्तेषां स्तोत्रेण नारद ॥ १ ॥&lt;/p&gt;&#xA;&lt;p&gt;महालक्ष्मीरुवाच&lt;br&gt;&#xA;त्यजामि देहं न क्रोधान्न वैराग्योण साम्प्रतम् ।&lt;br&gt;&#xA;इदं हृदि समालोच्य देवास्तच्छ्ूयतामिति ॥ २ ॥&lt;/p&gt;&#xA;&lt;p&gt;यस्मिन्सदीशे महति सर्वसाम्यो च निर्गुणे ।&lt;br&gt;&#xA;सर्वात्मनि सदानन्दे समता तृणशैलयोः ॥ ३ ॥&lt;/p&gt;&#xA;&lt;p&gt;भ्रूभङ्गलीलया लक्ष्मीर्लक्षं स्रष्टुमलं च यः ।&lt;br&gt;&#xA;भृत्ये स्त्रियां यत्समता किं कार्य तस्च सेवया ॥ ४ ॥&lt;/p&gt;&#xA;&lt;p&gt;तत्पत्नीनां प्रधानाऽहं नीरस्ता द्वारिणाऽधुना ।&lt;br&gt;&#xA;तद्भृत्यभृत्यभृत्येन परिपूर्णेन नेप्सिता ॥ ५ ॥&lt;/p&gt;</description>
    </item>
    <item>
      <title>०५८</title>
      <link>https://vishvAsa.github.io/purANam_vaiShNavam/brahma-vaivarta-purANam/04/058/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/058/</guid>
      <description>&lt;p&gt;अथाष्टपञ्चाशात्तमोऽध्यायः&lt;br&gt;&#xA;नारायण उवाच&lt;br&gt;&#xA;बभूव दर्पः पृथ्व्याश्च सर्पाधाराऽहमेव च ।&lt;br&gt;&#xA;पृथृद्वारा च तद्दर्पं जघान चैव तत्प्रभुः ॥ १ ॥&lt;/p&gt;&#xA;&lt;p&gt;बभूव दर्पः साविञ्या वेदमाताऽहमेव च ।&lt;br&gt;&#xA;काले चकार तस्याश्च सपुत्राया अदर्शनम् ॥ २ ॥&lt;/p&gt;&#xA;&lt;p&gt;बभूव दर्पं गङ्गया अहं निवणिदेति च ।&lt;br&gt;&#xA;जह्नुद्वारा च तद्दर्प जहार जगतां पतिः ॥ ३ ॥&lt;/p&gt;&#xA;&lt;p&gt;जहार मनसादर्प दुर्गाद्वारा पुरा मुने ।&lt;br&gt;&#xA;विरजोपगतं कृष्णं भर्त्सयामास कोपतः ॥ ४ ॥&lt;/p&gt;&#xA;&lt;p&gt;प्रविशन्तं रासगुहं गोपीभिर्विनिवारितम् ।&lt;br&gt;&#xA;दौवारिकाभिर्वेत्रैश्च ताडितं तं च दर्पतः ॥ ५ ॥&lt;/p&gt;&#xA;&lt;p&gt;सुदाम्ना निजभक्तेन राधा शप्ता बभूव ह ।&lt;br&gt;&#xA;देवेन सहसा ध्वस्ता गोलोकादागता धराम् ॥ ६ ॥&lt;/p&gt;</description>
    </item>
    <item>
      <title>०५९</title>
      <link>https://vishvAsa.github.io/purANam_vaiShNavam/brahma-vaivarta-purANam/04/059/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/059/</guid>
      <description>&lt;p&gt;अथैकोनषष्टितमोऽध्यायः&lt;br&gt;&#xA;नारायण उवाच&lt;br&gt;&#xA;इत्येवं कथितं सर्व सर्वेषां दर्पभञ्जनम् ।&lt;br&gt;&#xA;इन्द्रस्य दर्पभङ्गं च विस्तरेण निशामज ॥ १ ॥&lt;/p&gt;&#xA;&lt;p&gt;इन्दो दर्पात्सभायां च रत्नसिंहासनाद्वरात् ।&lt;br&gt;&#xA;नोत्तस्यौ स्वगुरुं दृष्ट्वा ब्रह्मिष्ठं च बृहस्पतिम् ॥ २ ॥&lt;/p&gt;&#xA;&lt;p&gt;गुरुर्जगामातिरुष्टः स्वापमाने समत्मरः ।&lt;br&gt;&#xA;तथापि कृपया धर्मे स्नेहाच्च न शशाप तम् ॥ ३ ॥&lt;/p&gt;&#xA;&lt;p&gt;विना शपेन तद्दर्वश्चूर्णीभूतो बभूव ह ।&lt;br&gt;&#xA;अन्यश्चेन्न शपेद्धर्मात्प्रेम्णा वा चातिकिल्विषम् ॥ ४ ॥&lt;/p&gt;&#xA;&lt;p&gt;त्थाऽपि तं च फलति धर्मस्तं हन्ति नारद ।&lt;br&gt;&#xA;यो यं हिंस्रं सापराधं शपेत्कोपेने धार्मिकः ॥ ५ ॥&lt;/p&gt;</description>
    </item>
    <item>
      <title>०६०</title>
      <link>https://vishvAsa.github.io/purANam_vaiShNavam/brahma-vaivarta-purANam/04/060/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/060/</guid>
      <description>&lt;p&gt;अथ षष्टितमोऽध्यायः&lt;br&gt;&#xA;नारायण उवाच&lt;br&gt;&#xA;शाचोस्तोत्रं समाकर्ण्य परितुष्टो बृहस्पतिः ।&lt;br&gt;&#xA;उवाच मधुरं शान्तः कान्तामिन्द्रस्य नारद ॥ १ ॥&lt;/p&gt;&#xA;&lt;p&gt;बृहस्पतिरुवाच&lt;br&gt;&#xA;त्यज वत्से भयं सर्व भयं किं ते मयि स्थिते ।&lt;br&gt;&#xA;यथा कचस्य पत्नी मे तथा त्वमपि शोभने ॥ २ ॥&lt;/p&gt;&#xA;&lt;p&gt;यथा पुत्रश्तथा शिष्यो न भेदः पुत्रशिष्ययोः ।&lt;br&gt;&#xA;तर्पणे पितृदाने च पालने परितोषणो ॥ ३ ॥&lt;/p&gt;&#xA;&lt;p&gt;यथाऽग्निदाता पुत्रश्च तथा शिष्यश्च निश्चितम् ।&lt;br&gt;&#xA;इतीदं कण्वशाखायामुवाच कमलोद्भवः ॥ ४ ॥&lt;/p&gt;&#xA;&lt;p&gt;पिता माता गुरुर्भार्या शिशुश्चानाथबान्धवाः ।&lt;br&gt;&#xA;एते पुंसां नित्यपोष्या इत्याह कमलोद्भवः ॥ ५ ॥&lt;/p&gt;</description>
    </item>
    <item>
      <title>०६१</title>
      <link>https://vishvAsa.github.io/purANam_vaiShNavam/brahma-vaivarta-purANam/04/061/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/061/</guid>
      <description>&lt;p&gt;अथैकषष्टि,मोऽध्यायः&lt;br&gt;&#xA;नारायण उवाच&lt;br&gt;&#xA;इति ते कथितं किञ्चिदिन्द्रस्य दर्पभञ्जनम् ।&lt;br&gt;&#xA;अपरं श्रूयतां ब्रह्मन्सावधानं निगूढकम् ॥ १ ॥&lt;/p&gt;&#xA;&lt;p&gt;समुद्रमथनं कृत्वा पीत्वाऽमृतरसं पुरा ।&lt;br&gt;&#xA;निर्जित्य दैत्यसङ्घांश्च बहुदर्पो बभूव ह ॥ २ ॥&lt;/p&gt;&#xA;&lt;p&gt;तदा कृष्णो बलिद्वारा शक्रदर्प बभञ्ज ह ।&lt;br&gt;&#xA;भ्रष्टश्रियो बभूवुस्ते देवा इन्द्रपुरोगमाः ॥ ३ ॥&lt;/p&gt;&#xA;&lt;p&gt;तदा बृहस्पतेः स्तौत्राददितेश्च व्रतेन ते ।&lt;br&gt;&#xA;जातश्च स्वांशकलयाऽप्यदित्यां वामनो विभुः ॥ ४ ॥&lt;/p&gt;&#xA;&lt;p&gt;याच्ञां कृत्वा बलिं राज्यं कृपया च कृपानिधिः ।&lt;br&gt;&#xA;तस्मै ददौ महेन्द्राय देवेम्यश्चापि सम्पदम् ॥ ५ ॥&lt;/p&gt;&#xA;&lt;p&gt;बभूव शक्रदर्पश्च पुनः कल्पान्तने पुरा ।&lt;br&gt;&#xA;विभुर्दुवसिसो द्वारा जहार तच्छ्रियं मुने ॥ ६ ॥&lt;/p&gt;</description>
    </item>
    <item>
      <title>०६२</title>
      <link>https://vishvAsa.github.io/purANam_vaiShNavam/brahma-vaivarta-purANam/04/062/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/062/</guid>
      <description>&lt;p&gt;अथ द्विषष्टितमोऽध्यायः&lt;br&gt;&#xA;नारद उवाच&lt;br&gt;&#xA;ब्रह्मन् केन प्रकारेण रामो दाशरथिः स्वयम् ।&lt;br&gt;&#xA;चकार मोक्षणं कुत्र युगे गौतमयोषितः ॥ १ ॥&lt;/p&gt;&#xA;&lt;p&gt;रामावतारं सुखदं समासेन मनोहरम् ।&lt;br&gt;&#xA;कथायस्व महाभाग श्रोतुं कौतूहलं मम ॥ २ ॥&lt;/p&gt;&#xA;&lt;p&gt;नारायण उवाच&lt;br&gt;&#xA;ब्रह्मणा प्रार्थितो विष्णुर्जातो दशरथात्स्वयम् ।&lt;br&gt;&#xA;कौसल्यायां च भगवांस्त्रेतायां च मृदाऽन्वितः ॥ ३ ॥&lt;/p&gt;&#xA;&lt;p&gt;कैकेय्यां भरतश्चैव रामतुल्यो गुणेन च ।&lt;br&gt;&#xA;लक्ष्मणश्चापि शत्रुघ्नः सुमित्रायां गुणार्णवः ॥ ४ ॥&lt;/p&gt;&#xA;&lt;p&gt;पिश्वामित्रप्रेषितश्च श्रीरामश्च सलक्ष्मणः ।&lt;br&gt;&#xA;प्रययौ मिथिलां रम्यां सीताग्रहणहेतवे ॥ ५ ॥&lt;/p&gt;&#xA;&lt;p&gt;दृष्ट्वा पाषाणारूपा च रामो वर्त्मनि कामिनीम् ।&lt;br&gt;&#xA;विश्वामित्रं च पप्रच्छ कारणं जगदीश्वरः ॥ ६ ॥&lt;/p&gt;</description>
    </item>
    <item>
      <title>०६३</title>
      <link>https://vishvAsa.github.io/purANam_vaiShNavam/brahma-vaivarta-purANam/04/063/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/063/</guid>
      <description>&lt;p&gt;अथ त्रिषष्टितमोध्यायः&lt;br&gt;&#xA;नारायण उवाच&lt;br&gt;&#xA;अथ कंसो विचिन्त्यैवं दृष्ट्वा दुःस्वप्नमेव च ।&lt;br&gt;&#xA;समुद्विग्नो महाभीतो निराहारो निरुत्सुकः ॥ १ ॥&lt;/p&gt;&#xA;&lt;p&gt;पुत्रं मित्रं बन्धुगणं बान्धवं च पुरोहितम् ।&lt;br&gt;&#xA;समानीय सभामध्ये तानुवाच सुदुःखितः ॥ २ ॥&lt;/p&gt;&#xA;&lt;p&gt;कंस उवाच&lt;br&gt;&#xA;मया दृष्टो निशीथे यो दुःस्वप्नो हि भयप्रदः ।&lt;br&gt;&#xA;निबोधत बुधाः सर्वे बान्धवाश्च पुरोहिताः ॥ ३ ॥&lt;/p&gt;&#xA;&lt;p&gt;बिभ्रती रक्तपुष्पाणां मालां सा रक्तचन्दनम् ।&lt;br&gt;&#xA;रक्ताम्बनं खड्गतीक्ष्णं खर्परं च भयङ्करम् ॥ ४ ॥&lt;/p&gt;&#xA;&lt;p&gt;प्रकृत्याट्टाट्टहासं च लोलजिह्वा भयङ्करी ।&lt;br&gt;&#xA;अतीव वृद्धा कृष्णाङ्गी नगरे मम नृत्यति ॥ ५ ॥&lt;/p&gt;</description>
    </item>
    <item>
      <title>०६४</title>
      <link>https://vishvAsa.github.io/purANam_vaiShNavam/brahma-vaivarta-purANam/04/064/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/064/</guid>
      <description>&lt;p&gt;अथ चतुःषष्टितमोऽध्यायः&lt;br&gt;&#xA;नारायण उवाच&lt;br&gt;&#xA;सर्व कृत्वा परामर्शं सत्यकश्च पुरोहितः ।&lt;br&gt;&#xA;बुद्धिमाञ्छुक्रशिष्यश्च तमुवाच हितं मुने ॥ १ ॥&lt;/p&gt;&#xA;&lt;p&gt;सत्यक उवाच&lt;br&gt;&#xA;भयं त्यज महाभाग भयं किं ते मयि स्थिते ।&lt;br&gt;&#xA;कुरु यागं महेशस्य मर्वारिष्टविनाशनम् ॥ २ ॥&lt;/p&gt;&#xA;&lt;p&gt;यागो धनुर्मखो नाम बह्वन्नो बहुदक्षिणः ।&lt;br&gt;&#xA;दुःशप्नानां नाशकरः शत्रुभीतिविनाशकः ॥ ३ ॥&lt;/p&gt;&#xA;&lt;p&gt;आध्यात्मिकमाधिदैवमाधिभौतिकमुत्कटम् ।&lt;br&gt;&#xA;एषां त्रिविधोत्पातानां खण्डनो भूतिवर्धन्नः ॥ ४ ॥&lt;/p&gt;&#xA;&lt;p&gt;यागे समाप्ते शम्भुश्च जरामृत्युहरं वरम् ।&lt;br&gt;&#xA;ददाति साक्षाद्भवति दाता च सर्वसम्पदाम् ॥ ५ ॥&lt;/p&gt;&#xA;&lt;p&gt;चकारेमं च यागं च पुरा बाणो महाबलः ।&lt;br&gt;&#xA;नन्दी परशुरामश्च भल्लश्च बलिनां वरः ॥ ६ ॥&lt;/p&gt;</description>
    </item>
    <item>
      <title>०६५</title>
      <link>https://vishvAsa.github.io/purANam_vaiShNavam/brahma-vaivarta-purANam/04/065/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/065/</guid>
      <description>&lt;p&gt;अथ पञ्चषष्टितमोऽध्यायः&lt;br&gt;&#xA;नारायम उवाच&lt;br&gt;&#xA;कंसस्य वचनं श्रुत्वा सोऽक्रूरो धर्मिणां वरः ।&lt;br&gt;&#xA;उवाच चौद्धवं शान्तं शान्तः प्रहृष्टमानसः ॥ १ ॥&lt;/p&gt;&#xA;&lt;p&gt;अक्रूर उवाच&lt;br&gt;&#xA;सुप्रभाताऽद्य रजनी बभूव मे शुभं दिनम् ।&lt;br&gt;&#xA;तुष्टाश्च गुरवो विब्रा देवा मामिति निश्चितम् ॥ २ ॥&lt;/p&gt;&#xA;&lt;p&gt;कोटिजन्मार्जितं पुण्यं मम स्वयमुपस्थितम् ।&lt;br&gt;&#xA;बभूव मे समुत्पन्नं यद्यत्कर्म शुभाशुभम् ॥ ३ ॥&lt;/p&gt;&#xA;&lt;p&gt;चिच्छेद बन्धनिगडं मम बद्धस्य कर्मणा ।&lt;br&gt;&#xA;कारागाराश्च संसारान्मुक्तो यामि हरेःपदम् ॥ ४ ॥&lt;/p&gt;&#xA;&lt;p&gt;सुहृदर्थो कृतोऽहं च कंसेन विदुषा रुषा ।&lt;br&gt;&#xA;वरेण तुल्यो देवस्य क्रोधो मम बभूव ह ॥ ५ ॥&lt;/p&gt;</description>
    </item>
    <item>
      <title>०६६</title>
      <link>https://vishvAsa.github.io/purANam_vaiShNavam/brahma-vaivarta-purANam/04/066/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/066/</guid>
      <description>&lt;p&gt;अथ षटुषष्टितमोऽध्यायः&lt;br&gt;&#xA;नारायण उवाच&lt;br&gt;&#xA;अथ रासेश्वरीयुक्तो रासे रासेश्वरः स्वयम् ।&lt;br&gt;&#xA;स च रेमे तया सार्धम्मतीव रमणोत्सुकः ॥ १ ॥&lt;/p&gt;&#xA;&lt;p&gt;सुखसम्भोगमात्रेण ययौ निद्रां च राधिका ।&lt;br&gt;&#xA;दृष्ट्वा स्वप्नं समुत्वाय दीनोवाच प्रियं दिने ॥ २ ॥&lt;/p&gt;&#xA;&lt;p&gt;राधिकोवाच&lt;br&gt;&#xA;अहो स्वामिन्निहाऽऽगच्छ त्वां करोमि स्ववक्षसि ।&lt;br&gt;&#xA;परिणामे विधाता मे न जाने किं करिष्यति ॥ ३ ॥&lt;/p&gt;&#xA;&lt;p&gt;इत्युक्त्वा का महाभागा प्रियं कृत्वा स्ववक्षसि ।&lt;br&gt;&#xA;दुःस्वप्नं कथायामास हृदयेन विदूयता ॥ ४ ॥&lt;/p&gt;&#xA;&lt;p&gt;राधिकोवाच&lt;br&gt;&#xA;रत्नसिंहासनेऽहं च रत्नच्छत्रं च बिभ्रती ।&lt;br&gt;&#xA;तदातपत्रं जग्राह रुषटो विप्रश्च मे प्रभो ॥ ५ ॥&lt;/p&gt;</description>
    </item>
    <item>
      <title>०६७</title>
      <link>https://vishvAsa.github.io/purANam_vaiShNavam/brahma-vaivarta-purANam/04/067/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/067/</guid>
      <description>&lt;p&gt;अथा सप्तषष्टितमोऽध्यायः&lt;br&gt;&#xA;नारायण उवाच&lt;br&gt;&#xA;विरहव्याकुलां दृष्ट्वा मामिनीं काममोहनः ।&lt;br&gt;&#xA;कृत्वा वक्षसि तां कृष्णो ययौ क्रीडासरोवरम् ॥ १ ॥&lt;/p&gt;&#xA;&lt;p&gt;राजराजेश्वरी राधा कृष्णवक्षसि राजते ।&lt;br&gt;&#xA;सौदामिनीव जलदे नदीने गगने मुने ॥ २ ॥&lt;/p&gt;&#xA;&lt;p&gt;रेमे स रमया सार्धं कृपया च कृपानिधिः ।&lt;br&gt;&#xA;द्वयोर्द्वयोर्यथा स्वर्णम्मण्योर्मारकतो मणिः ॥ ३ ॥&lt;/p&gt;&#xA;&lt;p&gt;रत्ननिर्माणपर्यङ्के रत्नेन्द्रसारनिर्मिते ।&lt;br&gt;&#xA;नत्नप्रदीपे ज्वलति रत्नभूषणभूषितः ॥ ४ ॥&lt;/p&gt;&#xA;&lt;p&gt;रत्नभूषाभूषितया रासरत्नश्च कौतुकात् ।&lt;br&gt;&#xA;रसरत्नाकरे रम्ये निमग्नो रसिकेश्वरः ॥ ५ ॥&lt;/p&gt;&#xA;&lt;p&gt;रासे रासेश्वरी राधा रामेश्वरमुवाच सा ।&lt;br&gt;&#xA;सुरतौ विरतौ सत्यां विरते न मनोरथे ॥ ६ ॥&lt;/p&gt;</description>
    </item>
    <item>
      <title>०६८</title>
      <link>https://vishvAsa.github.io/purANam_vaiShNavam/brahma-vaivarta-purANam/04/068/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/068/</guid>
      <description>&lt;p&gt;अथाष्टषष्टितमोऽध्यायः&lt;br&gt;&#xA;नारायण उवाच&lt;br&gt;&#xA;कृत्वा क्रीडां समुत्थाय पुष्पतल्पात्पुरातनः ।&lt;br&gt;&#xA;निद्रितां प्राणसदृशीं बोधयामास तत्क्षणम् ॥ १ ॥&lt;/p&gt;&#xA;&lt;p&gt;वस्त्राञ्चलेन संस्कृत्य कृत्वा तन्निर्मलं मुखम् ।&lt;br&gt;&#xA;उवाच मधुरं शान्तं शान्तां च मधुसूदनः ॥ २ ॥&lt;/p&gt;&#xA;&lt;p&gt;श्रीकृष्ण उवाच&lt;br&gt;&#xA;अयि तिष्ठक्षणं राधे रासेश्वरि शुचिस्मिते ।&lt;br&gt;&#xA;व्रज बृन्दावनं वाऽपि व्रजं व्रज व्रजेश्वरि ॥ ३ ॥&lt;/p&gt;&#xA;&lt;p&gt;रासाधिष्ठातृतेवि त्वं रासं रासे कुरु क्षणम् ।&lt;br&gt;&#xA;ग्रामे ग्रामे यथा सन्ति सर्वत्र ग्रामदेवताः ॥ ४ ॥&lt;/p&gt;&#xA;&lt;p&gt;प्रियारलिनिवहैः सार्धं क्षणं चन्दनकाननम् ।&lt;br&gt;&#xA;क्षणं वा चम्पकवनं घच्छ वा तिष्ठ सुन्दरि ॥ ५ ॥&lt;/p&gt;</description>
    </item>
    <item>
      <title>०६९</title>
      <link>https://vishvAsa.github.io/purANam_vaiShNavam/brahma-vaivarta-purANam/04/069/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/069/</guid>
      <description>&lt;p&gt;अथैकोनसप्ततितमोऽध्यायः&lt;br&gt;&#xA;नारद उवाच&lt;br&gt;&#xA;अतः परं किं रहस्यं राधाकेशवयोर्वद ।&lt;br&gt;&#xA;निगूढतत्वामस्पष्टं तन्मे व्याख्यातुमर्हसि ॥ १ ॥&lt;/p&gt;&#xA;&lt;p&gt;नारायण उवाच&lt;br&gt;&#xA;शृणु नारद वक्ष्यामि रहस्यं परमाद्भुतम् ।&lt;br&gt;&#xA;गोपनीयं च वेदेषु पुराणेषु पुराविदाम् ॥ २ ॥&lt;/p&gt;&#xA;&lt;p&gt;पुनः सकामो भगवान्कृष्णः स्वेच्छामयो विभुः ।&lt;br&gt;&#xA;रेमे स रमया सार्धं विदग्धश्च विदग्धया ॥ ३ ॥&lt;/p&gt;&#xA;&lt;p&gt;चतुःषष्टिकलाशक्त्या यथा कान्ता कलावती ।&lt;br&gt;&#xA;कामशास्त्रेषु निपुणा विदग्धा रसिकेश्वरी ॥ ४ ॥&lt;/p&gt;&#xA;&lt;p&gt;शृङ्गारलीलानिपुणा शश्वत्कामा च कामुकी ।&lt;br&gt;&#xA;सुन्दरी सुन्दरीष्वेव शश्वत्सुस्थिरयौवना ॥ ५ ॥&lt;/p&gt;&#xA;&lt;p&gt;पितणां मानसी कन्या धन्या मान्या च मानिनी ।&lt;br&gt;&#xA;शम्भोः शिष्या ज्ञानयुता शतकल्पान्तजीविनी ॥ ६ ॥&lt;/p&gt;</description>
    </item>
    <item>
      <title>०७०</title>
      <link>https://vishvAsa.github.io/purANam_vaiShNavam/brahma-vaivarta-purANam/04/070/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/070/</guid>
      <description>&lt;p&gt;अथ सप्ततितमोऽध्यायः&lt;br&gt;&#xA;नारायण उवाच&lt;br&gt;&#xA;अथाक्रूरः स्वशरणं गत्वा कंसेन प्रेषितः ।&lt;br&gt;&#xA;चकार शयनं तल्पे भुक्त्वा मीष्टान्नमुत्तमम् ॥ १ ॥&lt;/p&gt;&#xA;&lt;p&gt;सकर्पूरं च ताम्बूलं चखाद वासितं जलम् ।&lt;br&gt;&#xA;जगाम निद्रां सुखतः सुखसम्भोगमात्रतः ॥ २ ॥&lt;/p&gt;&#xA;&lt;p&gt;ततो ददर्श सुस्वप्नं पुराणश्रुतिसम्मतम् ।&lt;br&gt;&#xA;निशावशेषसमये बाधादिपरिवर्जितः ॥ ३ ॥&lt;/p&gt;&#xA;&lt;p&gt;अरोगी बद्धकेशश्च वस्त्रयुग्मसमन्वितः ।&lt;br&gt;&#xA;सुतल्पशायी सुस्निग्धश्चिन्ताशोकविवर्जितः ॥ ४ ॥&lt;/p&gt;&#xA;&lt;p&gt;किशोरवयसं श्यामं द्विभुजं मुरलीधरम् ।&lt;br&gt;&#xA;पीतवस्त्रपरीधानं वनमालाविभूषितम् ॥ ५ ॥&lt;/p&gt;&#xA;&lt;p&gt;चन्दनोक्षितसर्वाङ्गं मालतीमाल्यशोभितम् ।&lt;br&gt;&#xA;भूषितं भूषणार्हं च सद्रत्नमणिभूषणैः ॥ ६ ॥&lt;/p&gt;&#xA;&lt;p&gt;मयूरपिच्छचूडं च सस्मितं पद्मलोचनम् ।&lt;br&gt;&#xA;एवम्भूतं द्विचशिशुं ददर्श प्रथमं मुने ॥ ७ ॥&lt;/p&gt;</description>
    </item>
    <item>
      <title>०७१</title>
      <link>https://vishvAsa.github.io/purANam_vaiShNavam/brahma-vaivarta-purANam/04/071/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/071/</guid>
      <description>&lt;p&gt;अथैकसप्ततितमोऽध्यायः&lt;br&gt;&#xA;नारायण उवाच&lt;br&gt;&#xA;राधिकायां च सुप्तायां सुप्तासु गोपिकासु ।&lt;br&gt;&#xA;पुष्पचन्दनतल्पे च वायुना सुरभीकृते ॥ १ ॥&lt;/p&gt;&#xA;&lt;p&gt;तृतीयप्रहरेऽतीते निशायां च शुभे क्षणे ।&lt;br&gt;&#xA;शुभचन्द्रर्क्षयोगे चामृतयोगसमन्विते ॥ २ ॥&lt;/p&gt;&#xA;&lt;p&gt;सौम्यस्वामियुते लग्ने सौम्यग्रहविलोकिते ।&lt;br&gt;&#xA;पापग्रहसमासक्तदुष्टदोषादिवर्जिते ॥ ३ ॥&lt;/p&gt;&#xA;&lt;p&gt;यशोदां बोधयामास कारयामास मङ्गलम् ।&lt;br&gt;&#xA;वन्धूनाश्वासयामास समुत्थाय हरिः स्वयम् ॥ ४ ॥&lt;/p&gt;&#xA;&lt;p&gt;वाद्यं निषेधयामास राधिकाभयभीतवत् ।&lt;br&gt;&#xA;स्वतन्त्रो विश्वकर्ता च पाता भर्ता स्वतन्त्रवत् ॥ ५ ॥&lt;/p&gt;&#xA;&lt;p&gt;प्रक्षाल्य पादयुगलं धृतवा धौते च वाससी ।&lt;br&gt;&#xA;उवास संस्कृते स्थाने विलिप्ते चन्दनादिना ॥ ६ ॥&lt;/p&gt;&#xA;&lt;p&gt;फलपल्लवसंयुक्तं संस्कृतं चन्दनादिभिः ।&lt;br&gt;&#xA;वामे कृत्वा पूर्णकुम्भं वह्निं विप्रं स्वदक्षिणे ॥ ७ ॥&lt;/p&gt;</description>
    </item>
    <item>
      <title>०७२</title>
      <link>https://vishvAsa.github.io/purANam_vaiShNavam/brahma-vaivarta-purANam/04/072/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/072/</guid>
      <description>&lt;p&gt;अथ द्विसप्ततितमोऽध्यायः&lt;br&gt;&#xA;नारायण उवाच&lt;br&gt;&#xA;अथ कृष्णो गुरुं नत्वा निर्गम्य शिबिरान्मुने ।&lt;br&gt;&#xA;आरुह्य स्वर्गयानं च शुभां मधुपुरीं ययौ ॥ १ ॥&lt;/p&gt;&#xA;&lt;p&gt;विवेश मथुरां रम्यां सहाक्रूरगणैः समम् ।&lt;br&gt;&#xA;निर्जित्य शक्रनगरी शोभायुक्तां मनोहराम् ॥ २ ॥&lt;/p&gt;&#xA;&lt;p&gt;रत्नश्रेष्ठेन खचितां रचितां विश्वकर्मणा ।&lt;br&gt;&#xA;अमूल्यरत्नकलशो राजितैश्च विराजनाम् ॥ ३ ॥&lt;/p&gt;&#xA;&lt;p&gt;राजमर्गशतैरिष्टैर्वैष्टितां रुचिरैर्वरैः ।&lt;br&gt;&#xA;चन्द्राकारैश्चन्द्रसारैर्मणिमिः परिसंस्कृतैः ॥ ४ ॥&lt;/p&gt;&#xA;&lt;p&gt;विचित्रैर्मणिसारैश्च वीथीशतविनिर्मितैः ।&lt;br&gt;&#xA;शोभितैर्वणिजैः श्रेष्ठैः पुण्यवस्तुसमन्वितैः ॥ ५ ॥&lt;/p&gt;&#xA;&lt;p&gt;सरोवरसहस्रैश्च परितः परिशोभितम् ।&lt;br&gt;&#xA;शुध्धस्फटिसङ्काशैः पद्मरागविराजितैः ॥ ६ ॥&lt;/p&gt;&#xA;&lt;p&gt;रत्नालङ्कारभूषाढ्यैः शोभितां पद्मिनीगणैः ।&lt;br&gt;&#xA;स्यिरयौवनसंयुक्तैर्निमेषरहितैः परैः ॥ ७॥&lt;br&gt;&#xA;शाक्षरैरूर्ध्ववदनैः कृष्णदर्शनलालसैः ।&lt;br&gt;&#xA;भ्रूभङ्गलीलालोलैश्च शश्वच्चञ्चललोचनैः ॥ ८ ॥&lt;/p&gt;</description>
    </item>
    <item>
      <title>०७३</title>
      <link>https://vishvAsa.github.io/purANam_vaiShNavam/brahma-vaivarta-purANam/04/073/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/073/</guid>
      <description>&lt;p&gt;अथ त्रिसप्ततितमोध्यायः&lt;br&gt;&#xA;नारायण उवाच&lt;br&gt;&#xA;अथ कृष्णश्च सानन्दं नन्दं तं पितरं बलः ।&lt;br&gt;&#xA;बोधयामास शोकार्तं दिव्यैराध्यात्मिकादिभिः ॥ १ ॥&lt;/p&gt;&#xA;&lt;p&gt;उच्चै रुदन्तं निश्चेष्टं पुत्रविच्चेदकातरम् ।&lt;br&gt;&#xA;दत्त्वा तस्मै मणिश्रेष्ठमित्युवाच जगत्पतिः ॥ २ ॥&lt;/p&gt;&#xA;&lt;p&gt;श्रीभगवानुवाच&lt;br&gt;&#xA;निबोध नन्द सानन्दं त्यज शोकं मुदं लभ ।&lt;br&gt;&#xA;ज्ञानं गृहाण मद्दत्तं यद्दतं ब्रह्मणे पुरा ॥ ३ ॥&lt;/p&gt;&#xA;&lt;p&gt;यद्यद्दत्तं च शोषाय गणेशायेश्वराय च ।&lt;br&gt;&#xA;दिनेशाय मुनीशाय योगीशाय च पुष्करे ॥ ४ ॥&lt;/p&gt;&#xA;&lt;p&gt;कःकस्य पुत्रः कस्तातः का माता कस्यचित्कुतः।&lt;br&gt;&#xA;आयान्ति यान्ति संसारं परं स्वकृतकर्मणा ॥ ५ ॥&lt;/p&gt;</description>
    </item>
    <item>
      <title>०७४</title>
      <link>https://vishvAsa.github.io/purANam_vaiShNavam/brahma-vaivarta-purANam/04/074/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/074/</guid>
      <description>&lt;p&gt;अथ चतुःसप्ततितमोऽध्यायः&lt;br&gt;&#xA;नारायण उवाच&lt;br&gt;&#xA;श्रीकृष्णः परमानन्दः परिपूर्णतमः प्रभुः ।&lt;br&gt;&#xA;परमात्मा च परमो भक्तानुग्रहकारकः ॥ १ ॥&lt;/p&gt;&#xA;&lt;p&gt;भुवो भारावतरणो निर्गुणः प्रकृतेः परः ।&lt;br&gt;&#xA;परात्पनस्तु भगवान्ब्रह्मेशशेषवन्दितः ॥ २ ॥&lt;/p&gt;&#xA;&lt;p&gt;तुष्टो नन्दस्तवं श्रुत्वा तमुवाच जगत्पतिः ।&lt;br&gt;&#xA;आगच्छन्तं गोकुलाच्च विरहज्वरकातरम् ॥ ३ ॥&lt;/p&gt;&#xA;&lt;p&gt;श्रीभगवानुवाच&lt;br&gt;&#xA;गच्छ नन्दव्रजं नन्द त्यज शोकं भ्रमं भुवि ।&lt;br&gt;&#xA;शृणु सत्यं परं ज्ञानं शोकग्रन्थिनिकृन्तनम् ॥ ४ ॥&lt;/p&gt;&#xA;&lt;p&gt;वायुश्च भूमिराकाशो जलं तेजश्च पञ्चमम् ।&lt;br&gt;&#xA;उक्तः श्रुतिगणैरेतैः पञ्चभूतैश्च नित्यशः ॥ ५ ॥&lt;/p&gt;&#xA;&lt;p&gt;सर्वैषां देहिनां तात देहश्च पाञ्चभौतिकः ।&lt;br&gt;&#xA;मिथ्याभ्रमः कृत्रिमश्च स्वप्नवन्माययाऽन्वितः ॥ ६ ॥&lt;/p&gt;</description>
    </item>
    <item>
      <title>०७५</title>
      <link>https://vishvAsa.github.io/purANam_vaiShNavam/brahma-vaivarta-purANam/04/075/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/075/</guid>
      <description>&lt;p&gt;अथ पञ्चसप्ततितमोऽध्यायः&lt;br&gt;&#xA;श्रीभगवानुवाच&lt;br&gt;&#xA;शृणु नन्द प्रवक्ष्यामि ज्ञानं च परमाद्भुतम् ।&lt;br&gt;&#xA;सुगोपनीयं वेदेषु पुराणेषु च दुर्लभम् ॥ १ ॥&lt;/p&gt;&#xA;&lt;p&gt;न विश्वासो हि नारीषु सन्ततं कुलटासु च ।&lt;br&gt;&#xA;मोक्षमार्गार्गलास्वेव भ्रममायास्वमूषु च ॥ २ ॥&lt;/p&gt;&#xA;&lt;p&gt;हरिभक्तेरसाध्वीनां विरुद्धासु युतासु च ।&lt;br&gt;&#xA;बीजरूपासु नाशानां प्रमदासु व्रजेश्वर ॥ ३ ॥&lt;/p&gt;&#xA;&lt;p&gt;नित्यं च प्रातरुत्थाय रात्रिवासो विहाय च ।&lt;br&gt;&#xA;अभीष्टदेवं हृत्पद्मे ब्रह्मरन्ध्रे गृरुं परम् ॥ ४ ॥&lt;/p&gt;&#xA;&lt;p&gt;विचिन्त्य मनसा प्रातःकृत्यं कृत्वा सुनिश्चितम् ।&lt;br&gt;&#xA;स्नानं करोति सुप्राज्ञो निर्मलेषु जलेषु च ॥ ५ ॥&lt;/p&gt;&#xA;&lt;p&gt;न सङ्कल्पं च कुरुते भक्तः कर्मनिकृन्तनः ।&lt;br&gt;&#xA;स्नात्वा हरिं स्मरेत्सन्ध्यां कृत्वा याति गृहं प्रति ॥ ६ ॥&lt;/p&gt;</description>
    </item>
    <item>
      <title>०७६</title>
      <link>https://vishvAsa.github.io/purANam_vaiShNavam/brahma-vaivarta-purANam/04/076/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/076/</guid>
      <description>&lt;p&gt;अथ षट्सप्ततितमोऽध्यायः&lt;br&gt;&#xA;नन्द उवाच&lt;br&gt;&#xA;येषां च दर्शने पुण्यं पापं यस्य च दर्शने ।&lt;br&gt;&#xA;तत्सर्व वद सर्वेश श्रोतुं कौतूहरं मम ॥ १ ॥&lt;/p&gt;&#xA;&lt;p&gt;श्रीभगवानुवाच&lt;br&gt;&#xA;सुब्राह्मणानां तीर्थानां वैष्णवानां च दर्शने ।&lt;br&gt;&#xA;देवताप्रतिमादर्शी तीर्थस्नायी भवेन्नरः ॥ २ ॥&lt;/p&gt;&#xA;&lt;p&gt;सूर्यस्य दर्शने भक्त्या मतीनां दर्शने तथाः ।&lt;br&gt;&#xA;सन्न्यासिनां यतीनां च तथैव ब्रह्मचारिणाम् ॥ ३ ॥&lt;/p&gt;&#xA;&lt;p&gt;भक्त्या गवां च वह्नीनां गुरूणां च विशेषतः ।&lt;br&gt;&#xA;गजेन्द्राणां च सिंहानां श्वेताश्वानां तथैव च ॥ ४ ॥&lt;/p&gt;&#xA;&lt;p&gt;शुकानां च पिकानां च खञ्जनानां तथैव च ।&lt;br&gt;&#xA;हंसानां च मयूराणां चाषाणां शङ्खपक्षिणाम् ॥ ५ ॥&lt;/p&gt;</description>
    </item>
    <item>
      <title>०७७</title>
      <link>https://vishvAsa.github.io/purANam_vaiShNavam/brahma-vaivarta-purANam/04/077/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/077/</guid>
      <description>&lt;p&gt;अथ सप्तस्पततितमोऽध्यायः&lt;br&gt;&#xA;नन्द उवाच&lt;br&gt;&#xA;केन स्पप्नेन किं पुण्यं केन मोक्षो भवेत्सुखम् ।&lt;br&gt;&#xA;कोऽपि कोऽपि च सुस्वप्नस्तत्सर्वं कथय प्रभो ॥ १ ॥&lt;/p&gt;&#xA;&lt;p&gt;श्रीभगवानुवाच&lt;br&gt;&#xA;वेदेषु सामवेदश्च प्रशस्तः सर्वकर्मसु ।&lt;br&gt;&#xA;तथैव कण्वशाखायां पुण्यकाण्डे मनोहरे ॥ २ ॥&lt;/p&gt;&#xA;&lt;p&gt;स व्यवतो यश्च दुःस्वप्नः शश्वतपुण्यफलप्रदः ।&lt;br&gt;&#xA;तत्सर्व निखिलं तात कथयामि निशामय ॥ ३ ॥&lt;/p&gt;&#xA;&lt;p&gt;स्वप्नाध्यायं प्रवक्ष्यामि बहुपुण्यफलप्रदम् ।&lt;br&gt;&#xA;स्वप्नाध्यायं नरः श्रुत्वा गङ्गास्नानफलं लभेत् ॥ ४ ॥&lt;/p&gt;&#xA;&lt;p&gt;स्वप्नक्तु प्रथमे यामे संवत्सरफलप्रदः ।&lt;br&gt;&#xA;द्वितीये चाष्टभिर्मासैस्त्रिभिर्मासैस्तृतीयरे ॥ ५ ॥&lt;/p&gt;&#xA;&lt;p&gt;चतुर्थे चार्धमासेन स्वप्नः स्वात्मफलप्रदः ।&lt;br&gt;&#xA;दशाहे फलदः स्वप्नोऽप्यरुणोदयदर्णने ॥ ६ ॥&lt;/p&gt;</description>
    </item>
    <item>
      <title>०७८</title>
      <link>https://vishvAsa.github.io/purANam_vaiShNavam/brahma-vaivarta-purANam/04/078/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/078/</guid>
      <description>&lt;p&gt;अथाष्टसप्ततितमोऽध्यायः&lt;br&gt;&#xA;नन्द उवाच&lt;br&gt;&#xA;श्रीकष्ण जगतां नाथ सुस्वप्नश्च श्रुतो मया ।&lt;br&gt;&#xA;वेदसारो नीतिसारो लौकिको वैदिकस्तथा ॥ १ ॥&lt;/p&gt;&#xA;&lt;p&gt;अधुना श्रोतुमिच्छामि पापं येषां च दर्शने ।&lt;br&gt;&#xA;यस्मिन्कर्मणि वा वत्स तन्मां कथितुमर्हसि ॥ २ ॥&lt;/p&gt;&#xA;&lt;p&gt;वचनं वेदशाश्रोक्तं तथा वेदानुयायिनः ।&lt;br&gt;&#xA;श्रोतुमिच्छन्ति सन्तप्ता लोकास्त्वन्मुखतस्तथा ॥ ३ ॥&lt;/p&gt;&#xA;&lt;p&gt;वेदानां जनकस्त्वं च वैदिकानां सतामपि ।&lt;br&gt;&#xA;प्रह्मादीनां सुराणां च मुनीनां जगतामपि ॥ ४ ॥&lt;/p&gt;&#xA;&lt;p&gt;श्रुतं यत्त्वन्मुखाम्भोजात्प्रमाणं वचनामृतम् ।&lt;br&gt;&#xA;तेन देहोऽभिषिक्तो मे वत्सविच्छेददाहनः ॥ ५ ॥&lt;/p&gt;&#xA;&lt;p&gt;स्वप्ने यच्छरणाम्भोजं सर्वकामफलप्रदम् ।&lt;br&gt;&#xA;ब्रह्मादयो न पश्यन्ति तदद्य दृष्टिगोचरम् ॥ ६ ॥&lt;/p&gt;</description>
    </item>
    <item>
      <title>०७९</title>
      <link>https://vishvAsa.github.io/purANam_vaiShNavam/brahma-vaivarta-purANam/04/079/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/079/</guid>
      <description>&lt;p&gt;अथैकोनाशीतितमोऽध्यायः&lt;br&gt;&#xA;नन्द उवाच&lt;br&gt;&#xA;राहुग्रस्तः कथं सूर्यश्चन्द्रो वाऽपि जगत्प्रभो ।&lt;br&gt;&#xA;नेष्टश्चन्द्रः कथं भाद्रे चतुर्थ्यां चासिते सिते ॥ १ ॥&lt;/p&gt;&#xA;&lt;p&gt;वेदानां जनकस्त्वं च कं पृच्छामित्वया विना ।&lt;br&gt;&#xA;वेदे पुराणे गोप्यं यन्न जानन्ति विपश्यितः ॥&lt;br&gt;&#xA;इति तद्वचनं श्रुत्वा चेदं वचनमब्रवीत् ॥ २ ॥&lt;/p&gt;&#xA;&lt;p&gt;श्रीभगवानुवाच&lt;br&gt;&#xA;अतथ्यं वचनं चेदं निषिद्धं वैदिकैरपि ।&lt;br&gt;&#xA;क्षमस्व नन्द भद्रं ते प्रश्नमन्यं कुरुष्व माम् ॥ ३ ॥&lt;/p&gt;&#xA;&lt;p&gt;बिश्वस्तं वचनं तात न प्रकाश्यं मनीषिभिः ।&lt;br&gt;&#xA;विघ्नः प्रकाशे भवति सतां छिद्रं च दैवतः ॥ ४ ॥&lt;/p&gt;</description>
    </item>
    <item>
      <title>०८०</title>
      <link>https://vishvAsa.github.io/purANam_vaiShNavam/brahma-vaivarta-purANam/04/080/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/080/</guid>
      <description>&lt;p&gt;अथाशोतितमोऽध्यायः&lt;br&gt;&#xA;श्रीकृष्ण उवाच&lt;br&gt;&#xA;पुरा तारा गुरोः पत्नी नवयौवनसंयुता ।&lt;br&gt;&#xA;रत्नभूषणभूषाढ्या वरसूक्ष्माम्बरा सती ॥ १ ॥&lt;/p&gt;&#xA;&lt;p&gt;सुश्रोणी सस्मिता रम्य सुन्दरी सुमनोहरा ।&lt;br&gt;&#xA;अतीव कबरीरम्या मालतीमाल्यभूषिता ॥ २ ॥&lt;/p&gt;&#xA;&lt;p&gt;मिन्दूरबिन्दुना साकं चारुचन्दनबिन्दुभि। ।&lt;br&gt;&#xA;कस्तूरीबिन्दुनाऽधश्च भालमध्यस्थलोज्ज्वला ॥ ३ ॥&lt;/p&gt;&#xA;&lt;p&gt;रत्नेन्द्रसारनिर्माणक्वणन्मञ्जीररञ्जिता ।&lt;br&gt;&#xA;सुवक्रलोचना श्यामा सुचारुकज्जलोज्ज्वला ॥ ४ ॥&lt;/p&gt;&#xA;&lt;p&gt;सुचारुसारमुक्ताभदन्तपङ्क्तिमनोहरा ।&lt;br&gt;&#xA;रत्नकुण्डलयुग्मेन चारुगण्डस्थलोज्ज्वला ॥ ५ ॥&lt;/p&gt;&#xA;&lt;p&gt;कामिनीष्वतुला बाला गजेन्द्रमन्दगामिनी ।&lt;br&gt;&#xA;सुकोमला चन्द्रमुखी कामाधारा च कामुकी ॥ ६ ॥&lt;/p&gt;&#xA;&lt;p&gt;स्वर्गमन्दाकिनीतीरे स्नाता स्निग्धाम्बरा वरा ।&lt;br&gt;&#xA;ध्यायन्ती गुरुपादं सा स्वगृहं गमनोन्मुखी ॥ ७ ॥&lt;/p&gt;&#xA;&lt;p&gt;दृष्ट्वा तस्याश्च सर्वाङ्गमनङ्गबाणपीडितः ।&lt;br&gt;&#xA;भाद्रे चतुर्थ्यां चन्द्रश्च जहार चेतनां व्रज ॥ ८ ॥&lt;/p&gt;</description>
    </item>
    <item>
      <title>०८१</title>
      <link>https://vishvAsa.github.io/purANam_vaiShNavam/brahma-vaivarta-purANam/04/081/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/081/</guid>
      <description>&lt;p&gt;श्रीकृष्ण उवाय&lt;br&gt;&#xA;एतस्मिन्नन्तरे शुक्रः सुरश्रेणीं ददर्श सः ।&lt;br&gt;&#xA;आकाशमार्गादायान्तीं रणशस्त्रास्त्रधारिणीम् ॥ १ ॥&lt;br&gt;&#xA;पताकानां त्रिकोटिश्च शतकोटिर्महारथाः ।&lt;br&gt;&#xA;शतकोटिर्गजेन्द्राणां रथानां तच्चतुर्गुणम् ॥ २ ॥&lt;br&gt;&#xA;अश्वानां तत्छतगुणं समूहं च सुदारुणम् ।&lt;br&gt;&#xA;पदातीनां समूहं च तुरङ्गेभ्यश्च षड्गुणम् ॥ ३ ॥&lt;br&gt;&#xA;दुन्दूभीवाद्यभाण्डानां पञ्चलक्षं तथैव च ।&lt;br&gt;&#xA;पटहानां त्रिलक्षं च डिण्डिमानां द्विलक्षकम् ॥ ४ ॥&lt;br&gt;&#xA;ऐरावते महेन्द्रं च श्वेताश्वे धर्ममेव च ।&lt;br&gt;&#xA;कुबेरं वरुणं वह्निं रथस्थं पवनं तथा ॥ ५ ॥&lt;br&gt;&#xA;महिषस्थं यमं चैव स्यन्दनस्थं दिवाकरम् ।&lt;br&gt;&#xA;ईशानं च वृषेन्द्रस्थमनन्तं नागवाहम् ॥ ६ ॥&lt;br&gt;&#xA;आदित्यांश्च वसून्रुद्रान्सिद्धगन्धर्वाकिन्नरान् ।&lt;br&gt;&#xA;जीवन्मुक्तमुनीनां च समीहं सूर्यवर्चसम् ॥ ७ ॥&lt;br&gt;&#xA;तान्दृष्ट्वा निर्भयः शुक्रः समाश्वास्य निशाकरम् ।&lt;br&gt;&#xA;सुराणां द्विगुणं सैन्यमाजुहाव व्रजेश्वर ॥ ८ ॥&lt;br&gt;&#xA;रत्नमालानदीतीरे हुताशनप्रियाश्रमे ।&lt;br&gt;&#xA;तत्र तस्थौ दैत्यसैन्यं पुण्यक्षीरोदधेस्तटे ॥ ९ ॥&lt;br&gt;&#xA;एतस्मिन्नन्तरे शुक्रः समीपे सरसस्तटे ।&lt;br&gt;&#xA;पुण्याश्रमेऽक्षयवटे सुरसैन्यात्समागतम् ॥ १० ॥&lt;br&gt;&#xA;ददर्श वृषभस्थं च शङ्करं सर्वंशङ्करम् ।&lt;br&gt;&#xA;त्रिशूलपट्टीशधरं व्याघ्रचर्माम्बरं वरम् ॥ ११ ॥&lt;br&gt;&#xA;तेजःस्वरूपं परमं भक्तानुग्रहविग्रहम् ।&lt;br&gt;&#xA;सर्दसम्पत्प्रदातारं सर्वज्ञं सर्वकारणम् ॥ १२ ॥&lt;br&gt;&#xA;सर्वेश्वरं सर्वपूज्यं सर्वहूपं सनातनम् ।&lt;br&gt;&#xA;शरणागतदीनार्तं परित्राणपरायणम् ॥ १३ ॥&lt;br&gt;&#xA;सस्मितं परमात्मानं ज्वलन्तं ब्रह्मतेजसा ।&lt;br&gt;&#xA;सन्त्रस्तः सहसोत्थाय प्रणनाम पदाम्बुजे ॥ १४ ॥&lt;br&gt;&#xA;ददौ शुभाशिषं तस्मै सुप्रसन्नः परात्परः ।&lt;br&gt;&#xA;रत्नसिंहासने तं च वासयामास सादरम् ॥ १५ ॥&lt;br&gt;&#xA;अथ तत्रान्तरे विप्रं पुरतस्तं ददर्श सः ।&lt;br&gt;&#xA;शान्तं स्वयं विधातारं रत्नस्यन्दनमुन्दरम् ॥ १६ ॥&lt;br&gt;&#xA;वह्निशुद्धांशुकाधानं रत्नमालाविभूषितम् ।&lt;br&gt;&#xA;प्रसन्नं सुस्मितं शुद्धं जगतामीश्वरं परम् ॥ १७ ॥&lt;br&gt;&#xA;कर्मणां फलदातारं तपोरूपं तपश्विनाम् ।&lt;br&gt;&#xA;वेदानां जनकं वेदप्रसूं कान्तं मनोहरम् ॥ १८ ॥&lt;br&gt;&#xA;पुटाञ्जलिस्तदा त्रस्तः प्रणनाम सुरेश्वरम् ।&lt;br&gt;&#xA;रत्नसिंहासने रम्ये वासयामास भक्तितः ॥ १९ ॥&lt;br&gt;&#xA;पूजां चकार भक्त्या च तयोश्चरणपङ्कजे ।&lt;br&gt;&#xA;नोचितं कुशलप्रश्नं तयोः कल्याणमेव च ॥ २० ॥&lt;br&gt;&#xA;विधाता जगतां नन्द शकाचार्यं पुरस्थितम् ।&lt;br&gt;&#xA;सुनीतिं कथयामास यत्नतः शम्मुसम्मतः ॥ २१ ॥&lt;br&gt;&#xA;श्रृणु शुक्र प्रवक्ष्यामि तुर्नीतिं शशिनः सुत ।&lt;br&gt;&#xA;लज्जाकारं त्रिजगतां कर्म वेदबहिष्कृतम् ॥ २२ ॥&lt;br&gt;&#xA;स्नात्वा गृहोन्मुखीं तारां गुरुपत्नीं पतिव्रताम् ।&lt;br&gt;&#xA;गृहीत्वा शरणापन्नस्त्वयि पापश्च सम्प्रतम् ॥ २३ ॥&lt;br&gt;&#xA;प्रस्तुतं देवसैन्यं च पश्य वत्स रणोद्यतम् ।&lt;br&gt;&#xA;अहं शम्भुस्त्वत्समीपं तदर्थं च समागतौ ॥ २४ ॥&lt;br&gt;&#xA;शम्भुरुवाच&lt;br&gt;&#xA;चन्द्रमानय हे विप्र यद्यात्मशिवमिच्छसि ।&lt;br&gt;&#xA;संहरिष्ये सिरस्तस्य त्रिशूरेन च पापिनः ॥ २५ ॥&lt;br&gt;&#xA;अन्यथा संहरिष्यामि सर्वदैत्यान्क्षणेन च ।&lt;br&gt;&#xA;मयि रुष्टे रक्षिता को दैत्यानां च भवेद्द्विज ॥ २६ ॥&lt;br&gt;&#xA;सद्यः पाशुपतेनैव वाय्वस्त्रेण च र्साम्प्रतम् ।&lt;br&gt;&#xA;सुराणां रिपुवर्गं च हरिष्यामि च लीलया ॥ २७ ॥&lt;br&gt;&#xA;दुर्वाससो मदंशस्य गुरुस्तस्याङ्गिरा सुनिः ।&lt;br&gt;&#xA;परस्पराच्च सम्बन्धाद्गुरुपुत्रो गुरुर्मम ॥ २८ ॥&lt;br&gt;&#xA;बृहस्पतिश्च तेजस्वी तं भस्मीकर्तुमीश्वरः ।&lt;br&gt;&#xA;न चकार कृपालुश्चेत्प्रियशिष्येण हेतुना ॥ २९ ॥&lt;br&gt;&#xA;उतथ्यपत्नीं दृष्ट्वा स पुरा रेमे स्वकामतः ।&lt;br&gt;&#xA;तत्पतेः शापतोऽस्यैव परग्रस्ता प्रिया सती ॥ ३० ॥&lt;br&gt;&#xA;पत्नीं मद्गुरुपुत्रस्य देहि तार्रां मनोहराम् ।&lt;br&gt;&#xA;मद्वैरिणं च चन्द्रं च भ्रादृभार्यापहारिणम् ॥ ३१ ॥&lt;br&gt;&#xA;शरणागतदीनार्तं न हि रक्षेद्यदीश्वरः ।&lt;br&gt;&#xA;पच्यते निरये तावद्यावदिन्दाश्चतुदर्श ॥ ३२ ॥&lt;br&gt;&#xA;अत्र नास्ति विचारो मे पापिष्ठे शरणागते ।&lt;br&gt;&#xA;पापी यं शरणं याति स पापी च न संशयः ॥ ३३ ॥&lt;br&gt;&#xA;देहि तं विप्रशार्दूल पापिनं मातृगामिनम् ।&lt;br&gt;&#xA;बहिष्कृत्य स्वाश्रमाच्च तारासाध्वीसमन्वितम् ॥ ३४ ॥&lt;br&gt;&#xA;शुक्र उवाच&lt;br&gt;&#xA;सुराणामसुराणां च सर्वेषां जगतामपि ।&lt;br&gt;&#xA;त्वमेव शास्ता भगवान्को वा शास्ति सुरेऽसुरे ॥ ३५ ॥&lt;br&gt;&#xA;कृत्वा सुराणां साहाय्यं कथं दैत्यान्हनिष्यसि ।&lt;br&gt;&#xA;संहर्तुः सर्वजगतां दैत्यौधे किं च पौरुषम् ॥ ३६ ॥&lt;br&gt;&#xA;त्वं जयोतिः परमं ब्रह्म सगुणो निर्गुणः स्वयम् ।&lt;br&gt;&#xA;गुणभेदान्मूर्तिभेदो ब्रह्मविष्णुशिवात्मकः ॥ ३७ ॥&lt;br&gt;&#xA;बलिद्वारे गदापाणिः स्वयमेव भवान्प्रभो ।&lt;br&gt;&#xA;स्वयं प्रदत्ता शक्राय तस्मै श्रीरपि लीलया ॥ ३८ ॥&lt;br&gt;&#xA;क्षमस्व भगञ्छम्भो हर क्रोधं च संहर ।&lt;br&gt;&#xA;किं पौरुषं च भवतो ब्रह्मणस्यापि हिंसया ॥ ३९ ॥&lt;br&gt;&#xA;अहं जीवञ्छरीरेण न दास्यामि निशाकरम् ।&lt;br&gt;&#xA;शरणागतदीनार्तं लज्जिर्वं पापसंयुतम् ॥ ४० ॥&lt;br&gt;&#xA;अहं च त्वत्पदाम्भोजे शरणं यामि शङ्कर ।&lt;br&gt;&#xA;यथोचितं कुरु विभो जगत्सर्वं तथैव च ॥ ४१ ॥&lt;br&gt;&#xA;शुक्रस्य वचनं श्रुत्वा प्रसन्नो भगवाञ्छिवः ।&lt;br&gt;&#xA;इत्युवाच निशानाथं समानय शुभं भवेत् ॥ ४२ ॥&lt;br&gt;&#xA;एतस्मिन्नन्तरे ब्रह्मा बोधयित्वा कविं विभुः ।&lt;br&gt;&#xA;समानीय निशानाथं तारकासहितं व्रज ॥ ४३ ॥&lt;br&gt;&#xA;शम्भोश्च चरणाम्भोजे चकार च समर्पणम् ।&lt;br&gt;&#xA;शम्भुस्तं प्रीतियुक्तश्च वासयामास वक्षसि ॥ ४४ ॥&lt;br&gt;&#xA;दत्तवा तस्मै पादरेणुं निष्पापं च चकार सः ।&lt;br&gt;&#xA;दत्तवा तन्मस्तके हस्तं कृपालुरभयं ददौ ॥ ४५ ॥&lt;br&gt;&#xA;क्षीरोदे स्नापयित्वा च प्रायश्चित्तेन शङ्करः ।&lt;br&gt;&#xA;चकार चन्द्रं निष्पापं ब्रह्मणा सहितः शुचिम् ॥ ४६ ॥&lt;br&gt;&#xA;योगेन चन्द्रं योगीन्द्रो द्विखण्डं तं चकार सः ।&lt;br&gt;&#xA;ररक्षार्धं ललाटे च सोऽप्यर्धं ब्रह्मणः पुरः ॥ ४७ ॥&lt;br&gt;&#xA;अत एव महादेवो बभूव चन्द्रशेखरः ।&lt;br&gt;&#xA;मृगाङ्को लज्जितस्तत्र कलङ्कीं देवसंसदि ॥ ४८ ॥&lt;br&gt;&#xA;लज्जया च स्वयोगेन देहत्यागं चकार सः ।&lt;br&gt;&#xA;तच्छरीरं च क्षीरोदे ब्रह्मणा च समर्पितम् ॥ ४९ ॥&lt;br&gt;&#xA;रुरोदात्रिश्च कृबया शुचा क्षीरोदधेस्तटे ।&lt;br&gt;&#xA;अत्रेश्चक्षुर्जलं तस्य पपात च जले व्रज ॥ ५० ॥&lt;br&gt;&#xA;तस्माद्बभूव चन्द्रश्च निष्पापो देवसंसदि ।&lt;br&gt;&#xA;ब्रह्मा च भगवाञ्छम्भुरभिषेकं चकार तम् ॥&lt;br&gt;&#xA;उवाच तं महादेवो निर्भयं देवसंसदि ॥ ५१ ॥&lt;br&gt;&#xA;महादेव उवाच&lt;br&gt;&#xA;स्वस्थानं गच्छ पुत्र त्वं कुरुष्व विषयं मुदा ।&lt;br&gt;&#xA;पश्चात्तस्याश्च शापेनयक्ष्मग्रस्तोभविष्यसि ॥ ५२ ॥&lt;br&gt;&#xA;व्यर्थं पतिव्रताशापं कर्तुमीशश्चको भुवि ।&lt;br&gt;&#xA;मदाशिषा यक्ष्मणश्च प्रतीकारो भविष्यति ॥ ५३ ॥&lt;br&gt;&#xA;यस्माद्भाद्रचतुर्थ्यां तु गुरुपत्नीक्षतिः कृता ।&lt;br&gt;&#xA;तस्मात्तस्मिन्दिने वत्स पापदृश्यो युगे युगे ॥ ५४ ॥&lt;br&gt;&#xA;नाभुक्तं क्षीयते कर्म कल्पकोटिशतैरपि ।&lt;br&gt;&#xA;अवश्यमेव भोक्तव्यं कृतं कर्म शुभाशुभम् ॥ ५५ ॥&lt;br&gt;&#xA;देहत्यागेन हे वत्स कर्मभोगो न नश्यति ।&lt;br&gt;&#xA;प्रायश्चित्तान्न सन्देहो ङ्यस्तमेव भविष्यति ॥ ५६ ॥&lt;br&gt;&#xA;ताराबहरणावत्स कलङ्कश्चन्द्रमण्डले ।&lt;br&gt;&#xA;मृगाकृतिर्विलग्नश्च भविष्यति युगे युगे ॥ ५७ ॥&lt;br&gt;&#xA;शृणु वाक्यमिहाऽऽगच्छ तारके च पतिव्रते ।&lt;br&gt;&#xA;सत्यं ब्रूहि कस्य गर्भन्त्यक्त्वा शुद्धाभव प्रिये ॥ ५८ ॥&lt;br&gt;&#xA;अकामतो बलात्साध्वी न स्त्री जारेण दुष्यति ।&lt;br&gt;&#xA;कामतो नरकं याति यावच्चन्द्रदिवाकरौ ॥ ५९ ॥&lt;br&gt;&#xA;उवाच तारा ब्रह्माणं गर्भं चन्द्रस्य सस्मितम् ।&lt;br&gt;&#xA;जहसुर्देवताः सर्वाः शम्भुश्च मुनिसङ्घकाः ॥ ६० ॥&lt;br&gt;&#xA;ददौ तारां च गुरवे लज्जिताय व्रजेश्वर ।&lt;br&gt;&#xA;बृहस्पतिर्ययौ गेहं गृहीत्वा च पतिव्रताम् ॥ ६१ ॥&lt;br&gt;&#xA;तया प्रसूतं पुत्रं च सुन्दरं कनकप्रभम् ।&lt;br&gt;&#xA;गृहीत्वाप्रययौ चन्दौनमस्कृत्य विधिं शिवाम् ॥ ६२ ॥&lt;br&gt;&#xA;ययुर्देवाश्च मुनयः शम्भुश्च कमलोद्भवः ।&lt;br&gt;&#xA;प्रययौ स्वगृहं शुक्रौ दैत्ययुक्तौ मुदाऽन्वितः ॥ ६३ ॥&lt;br&gt;&#xA;एतत्ते कथितं नन्द ह्याख्यानं पुण्यदं शुभम् ।&lt;br&gt;&#xA;एतच्छ्रु त्वा तु निष्पापो निष्कलङ्की नरो भवेत् ॥ ६४ ॥&lt;br&gt;&#xA;धन्यं यशस्यमायुष्यं सर्वसम्पत्करं परम् ।&lt;br&gt;&#xA;शोकापनोदनं हर्षकरं मर्वत्र मङ्गलम् ॥ ६५ ॥&lt;br&gt;&#xA;त्यज शोकं सदा नन्द गृहं व्रज व्रजेश्वर ।&lt;br&gt;&#xA;ब्रूहि सर्वं यशोदां च मत्प्रसूं गोपिकागणम् ॥ ६६ ॥&lt;br&gt;&#xA;बोधयिष्यसि सर्वां तां स्त्रीजातिं शोकसंयुताम् ।&lt;br&gt;&#xA;सदीयज्ञानदत्तेन हर्षयुक्तः सदा भव ॥ ६७ ॥&lt;br&gt;&#xA;इति श्रीब्रह्मo महाo श्रीकृष्णजन्मखo उत्तo नारदनाo ताराहरणं&lt;br&gt;&#xA;नामैकाशीतितमोऽध्यायः ॥ ८१ ॥&lt;/p&gt;</description>
    </item>
    <item>
      <title>०८२</title>
      <link>https://vishvAsa.github.io/purANam_vaiShNavam/brahma-vaivarta-purANam/04/082/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/082/</guid>
      <description>&lt;p&gt;अथ द्व्यशीतितमोऽध्यायः&lt;br&gt;&#xA;नन्द उवाच&lt;br&gt;&#xA;श्रुतं सर्वं महाभाग दुःस्वप्नं कथय प्रभो ।&lt;br&gt;&#xA;उवाच तं वै भगवाञ्छ्रूयतामिति तद्वचः ॥ १ ॥&lt;/p&gt;&#xA;&lt;p&gt;श्रीभगवानुवाच&lt;br&gt;&#xA;स्वप्ने हसति यो हर्षाद्विवाहं यदि पश्यति ।&lt;br&gt;&#xA;नर्तनं गीतमिष्टं च विपत्तिस्तस्य निश्चितम् ॥ २ ॥&lt;/p&gt;&#xA;&lt;p&gt;दन्ता यस्य विबीड्यन्ते विचरन्तं च पश्यति ।&lt;br&gt;&#xA;धनहानिर्भवेत्तस्य पीडा चापि शरीरजा ॥ ३ ॥&lt;/p&gt;&#xA;&lt;p&gt;अम्यङ्गितस्तु तैलेन यो गच्छेद्दक्षिणां दिशम् ।&lt;br&gt;&#xA;खरोष्ट्रमहिषारूढो मृत्युस्तस्य न संशयः ॥ ४ ॥&lt;/p&gt;&#xA;&lt;p&gt;स्वपने कर्णे जपापुष्पमशोकं करवीरकम् ।&lt;br&gt;&#xA;विपत्तिस्तस्य तैलं च लवणं यदि पश्यति ॥ ५ ॥&lt;/p&gt;</description>
    </item>
    <item>
      <title>०८३</title>
      <link>https://vishvAsa.github.io/purANam_vaiShNavam/brahma-vaivarta-purANam/04/083/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/083/</guid>
      <description>&lt;p&gt;अथ त्र्यशीतितमोऽध्यायः&lt;br&gt;&#xA;नन्द उवाच&lt;br&gt;&#xA;वेदानां कारणं त्वं च ब्रह्मादीनां च पुत्रक ।&lt;br&gt;&#xA;सर्वं कथय भद्रं ते कं पृच्छामि त्वया विना ॥ १ ॥&lt;/p&gt;&#xA;&lt;p&gt;विप्राणां यो हि धर्मश्च क्षत्रविद्शूद्रकर्मणाम् ।&lt;br&gt;&#xA;सन्न्यासिनां च यो धर्मो यतीनां ब्रह्मचारिणाम् ॥ २ ॥&lt;/p&gt;&#xA;&lt;p&gt;विप्राणां विधवास्त्रीणां वैष्णवानां सतामपि ।&lt;br&gt;&#xA;पतिव्रतानां स्त्रीणां च तत्सर्व वक्तुमर्हसि ॥ ३ ॥&lt;/p&gt;&#xA;&lt;p&gt;गृहिणां गृहिणीनां च शिष्याणां च विशेषतः ।&lt;br&gt;&#xA;पुत्राणां चापि कन्यानां पितरं मातरं प्रति ॥ ४ ॥&lt;/p&gt;&#xA;&lt;p&gt;स्त्रीजातिश्च कतिविधा भक्तः कतिविधः प्रभो ।&lt;br&gt;&#xA;ब्रह्माण्डं च कतिविधं वदनं च किमात्मकम् ॥&lt;br&gt;&#xA;किं नित्यं कृत्रिमं किं च ब्रूहि सर्वं क्रमेण च ॥ ५ ॥&lt;/p&gt;</description>
    </item>
    <item>
      <title>०८४</title>
      <link>https://vishvAsa.github.io/purANam_vaiShNavam/brahma-vaivarta-purANam/04/084/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/084/</guid>
      <description>&lt;p&gt;अथ चतुरशीतितमोऽध्यायः&lt;br&gt;&#xA;श्रीभगवानुवाच&lt;br&gt;&#xA;द्विजदेवार्चनं चैव करोति सततं गृही ।&lt;br&gt;&#xA;स्वधर्माचरणं चैव चातुर्वर्ण्यं च नित्यणः ॥ १ ॥&lt;/p&gt;&#xA;&lt;p&gt;कुर्वन्ति गृहिणामाशां सर्वे देवादयस्तथा ।&lt;br&gt;&#xA;अकृत्वाऽतिथिपूजां च गृहस्थश्च सदाऽशुचिः ॥ २ ॥&lt;/p&gt;&#xA;&lt;p&gt;पितरः कर्मकाले चातिथिकाले च देवताः ।&lt;br&gt;&#xA;सर्वे गृहस्थमायान्ति निपानमिव धेनवः ॥ ३ ॥&lt;/p&gt;&#xA;&lt;p&gt;समायाति प्रयत्नेन सयाह्ने क्षुधितोऽतिथिः ।&lt;br&gt;&#xA;पूजां लब्ध्वाऽऽशिषं कृत्वा प्रयाति गृहिणो गृहात् ॥ ४ ॥&lt;/p&gt;&#xA;&lt;p&gt;अकृत्वाऽतिथिपूजां च गृही भवति पातकी ।&lt;br&gt;&#xA;त्रैलोक्यजनितं पापं लभते नात्र संशयः ॥ ५ ॥&lt;/p&gt;&#xA;&lt;p&gt;अतिथिर्यस्य भग्नाशो गृहात्प्रतिनिर्वते ।&lt;br&gt;&#xA;पितरस्तस्य देवाश्च वह्नयश्च तथैव च ॥ ६ ॥&lt;/p&gt;</description>
    </item>
    <item>
      <title>०८५</title>
      <link>https://vishvAsa.github.io/purANam_vaiShNavam/brahma-vaivarta-purANam/04/085/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/085/</guid>
      <description>&lt;p&gt;अथ पञ्चाशीतितमोऽध्यायः&lt;br&gt;&#xA;नन्द उवाच&lt;br&gt;&#xA;वर्णानां च चतुर्णां च भक्ष्याभक्ष्यं च साम्प्रतम् ।&lt;br&gt;&#xA;विपाकं कर्मणां चैव सर्वेषां प्राणिनामपि ॥ १ ॥&lt;/p&gt;&#xA;&lt;p&gt;कथयस्व महाभाग कारणानां च कारणम् ।&lt;br&gt;&#xA;त्वत्तोऽन्यं कं च पृच्छामि नितान्तं सन्तमीश्वरम् ॥ २ ॥&lt;/p&gt;&#xA;&lt;p&gt;श्रीभगवानुवाच&lt;br&gt;&#xA;भक्ष्याभक्ष्यं चतुर्णां च वर्णानां च यथोचितम् ।&lt;br&gt;&#xA;वेदोक्तं श्रूयता तात सावधानं निशामय ॥ ३ ॥&lt;/p&gt;&#xA;&lt;p&gt;अयःपात्रे पयःपानं गव्यं सिद्धान्नमेव च ।&lt;br&gt;&#xA;भृष्टादिकं पधु गुडं नालिकेरोदकं तथा ॥ ४ ॥&lt;/p&gt;&#xA;&lt;p&gt;फलं मूलं च यत्किञ्चिदभक्षयं मनुरब्रवीत् ।&lt;br&gt;&#xA;दग्धान्नं तप्तसौवीरमभक्ष्यं व्रह्मनिर्मितम् ॥ ५ ॥&lt;/p&gt;</description>
    </item>
    <item>
      <title>०८६</title>
      <link>https://vishvAsa.github.io/purANam_vaiShNavam/brahma-vaivarta-purANam/04/086/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/086/</guid>
      <description>&lt;p&gt;अथ षडशीतितमोऽध्यायः&lt;br&gt;&#xA;नन्द उवाच&lt;br&gt;&#xA;केदारकन्याप्रस्तावात्कथितं कर्मकीर्तनम् ।&lt;br&gt;&#xA;कृत्यास्त्रीणां प्रसङ्गेन तद्व्यासेन वद प्रभो ॥ १ ॥&lt;/p&gt;&#xA;&lt;p&gt;केदारकन्या सा का वा को वा केदारभूपतिः ।&lt;br&gt;&#xA;कस्य वंशेचतज्जन्म तन्मे व्याख्यातुमर्हसि ॥ २ ॥&lt;/p&gt;&#xA;&lt;p&gt;श्रीकृष्ण उवाच&lt;br&gt;&#xA;पुरातु ब्रह्मणाः पुत्रो मनुः स्वांयभुवस्तथा ।&lt;br&gt;&#xA;तस्य स्त्री शतरूपा च धन्या मान्या च योषिताम् ॥ ३ ॥&lt;/p&gt;&#xA;&lt;p&gt;प्रियव्रतोत्तानपादौ तयोः पुत्रौ बभूवतुः ।&lt;br&gt;&#xA;उत्तानपादपुत्रश्च ध्रुव एव महायशाः ॥ ४ ॥&lt;/p&gt;&#xA;&lt;p&gt;तत्पुत्रो नन्दसावर्णिः केदारश्च तदात्मजः ।&lt;br&gt;&#xA;सप्तद्वीपपतिः श्रीमान्केदारो वैष्णवः स्वयम् ॥ ५ ॥&lt;/p&gt;&#xA;&lt;p&gt;तस्य रक्षानिमित्तेन सत्सभायां सुदर्शनम् ।&lt;br&gt;&#xA;गवां लक्षं शुद्धं स्वर्णशृङ्गं च भूषितम् ॥ ६ ॥&lt;/p&gt;</description>
    </item>
    <item>
      <title>०८७</title>
      <link>https://vishvAsa.github.io/purANam_vaiShNavam/brahma-vaivarta-purANam/04/087/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/087/</guid>
      <description>&lt;p&gt;अथ सप्ताशीतितमोध्यायः&lt;br&gt;&#xA;नन्द उवाच&lt;br&gt;&#xA;त्वां ज्ञातुं नहि शक्ताश्च वेदा वेदप्रभुं स्वयम् ।&lt;br&gt;&#xA;सुरा ब्रह्मेशसेषाद्या मुनिसिद्धादयस्तथा ॥ १ ॥&lt;/p&gt;&#xA;&lt;p&gt;को भवानिति विज्ञातुं परं कौतूहलं मम ।&lt;br&gt;&#xA;तत्सर्व स्वात्मयाथार्थ्यं निर्जने कथय प्रभो ॥ २ ॥&lt;/p&gt;&#xA;&lt;p&gt;नारायण उवाच&lt;br&gt;&#xA;एतस्मिन्नन्तरे तत्र कृष्णं द्रष्टुं मुनीश्वराः ।&lt;br&gt;&#xA;आजग्मुः सहसा वत्स ज्वलन्तो ब्रह्मतेजसा ॥ ३ ॥&lt;/p&gt;&#xA;&lt;p&gt;पुलहश्च पुलस्त्यश्च क्रतुश्च भृगुरङ्गिराः ।&lt;br&gt;&#xA;प्रचेताश्च वसिष्ठश्च दुर्वासाः कण्व एव च ॥ ४ ॥&lt;/p&gt;&#xA;&lt;p&gt;कात्यायनः पाणिनिश्च कणादो गौतमस्तथा ।&lt;br&gt;&#xA;सनकश्च सनन्दश्च दृतीयश्च सनातनः ॥ ५ ॥&lt;/p&gt;</description>
    </item>
    <item>
      <title>०८८</title>
      <link>https://vishvAsa.github.io/purANam_vaiShNavam/brahma-vaivarta-purANam/04/088/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/088/</guid>
      <description>&lt;p&gt;अथाष्टाशीतितमोऽध्यायः&lt;br&gt;&#xA;श्रीकृष्णा उवाच&lt;br&gt;&#xA;चेतनं कुरु हे तात हे तात चेतनं कुरु ।&lt;br&gt;&#xA;जलबुद्बुदवत्सर्वं संसारं सचराचरम् ॥ १ ॥&lt;/p&gt;&#xA;&lt;p&gt;त्याज मोहं महाभाग मायां स्तौहि परत्परामा ।&lt;br&gt;&#xA;ब्रह्मस्वरूपां परमां सर्वमोहनिकृन्तनीम् ॥ २ ॥&lt;/p&gt;&#xA;&lt;p&gt;मुक्तिप्रदां महाभागां विष्णुमायां सनातनीम् ।&lt;br&gt;&#xA;त्रिपुरस्य वधे घोरे महायुद्धे भयाकुले ॥ ३ ॥&lt;/p&gt;&#xA;&lt;p&gt;येन स्तोत्रेण सम्भुश्च तया दैत्यं जघान सः ।&lt;br&gt;&#xA;स्तोत्रराजं प्रदास्यामि सर्वमोहनिकृन्तनम् ॥&lt;br&gt;&#xA;सर्ववाञ्छाप्रदं नन्द श्रूयतामत्र संसदि ॥ ४ ॥&lt;/p&gt;&#xA;&lt;p&gt;नन्द उवाच&lt;br&gt;&#xA;सर्वविघ्नविनाशाय दुःखप्रशमनाय च ।&lt;br&gt;&#xA;विभूतये च यशसे नृणां वाञ्छितसिद्धये ॥ ५ ॥&lt;/p&gt;</description>
    </item>
    <item>
      <title>०८९</title>
      <link>https://vishvAsa.github.io/purANam_vaiShNavam/brahma-vaivarta-purANam/04/089/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/089/</guid>
      <description>&lt;p&gt;अथ नवाशीतितमोऽध्यायः&lt;br&gt;&#xA;श्रीकृष्ण उवाच&lt;br&gt;&#xA;गच्छ गच्छ गृहं गच्छ व्रजराज व्रजं व्रज ।&lt;br&gt;&#xA;सर्वं तत्त्वं त्वया ज्ञातं दृष्टाश्च मुनयः सुराः ॥ १ ॥&lt;/p&gt;&#xA;&lt;p&gt;श्रुतं मे धन्यमाख्यानं नानाख्यानं सुदुर्लभम् ।&lt;br&gt;&#xA;दुर्गायाः स्तोत्रराजं च जन्मपाशनिकृन्तनम् ॥ २ ॥&lt;/p&gt;&#xA;&lt;p&gt;स्थितं तते निगदितं हर्षेण च सुखेन च ।&lt;br&gt;&#xA;मत्कृतं बालभावेन चापराद्धं च तत्क्षणम् ॥ ३ ॥&lt;/p&gt;&#xA;&lt;p&gt;यत्सुखं न कृतं तात पित्रोश्च नृपमन्दिरे ।&lt;br&gt;&#xA;कृतं सुखं तत्परं च स्वर्गादपि सुदुर्लभम् ॥ ४ ॥&lt;/p&gt;&#xA;&lt;p&gt;मदीयं प्रियवाक्यं च प्रह्वत्वं विनयं नयम् ।&lt;br&gt;&#xA;परिहासं बहतरं यशोदां गोपिकागणम् ॥ ५ ॥&lt;/p&gt;</description>
    </item>
    <item>
      <title>०९०</title>
      <link>https://vishvAsa.github.io/purANam_vaiShNavam/brahma-vaivarta-purANam/04/090/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/090/</guid>
      <description>&lt;p&gt;अथ नवतितमोऽध्यायः&lt;br&gt;&#xA;श्रीकृष्ण उवाच&lt;br&gt;&#xA;शृणु नन्द प्रवक्ष्यमि सानन्दं मानसं यथा ।&lt;br&gt;&#xA;कथां रम्यां सुमधुरां पुराणेषु परिष्कृताम् ॥ १ ॥&lt;/p&gt;&#xA;&lt;p&gt;परिपूर्णतमो धर्मो धार्मिकाश्च कृते युगे ।&lt;br&gt;&#xA;परिपूर्णतमं सत्यं परिपूर्णतमा दया ॥ २ ॥&lt;/p&gt;&#xA;&lt;p&gt;अतीव प्रज्वलद्रूपा वेदाश्चत्वार एव च ।&lt;br&gt;&#xA;वेदाङ्गाश्चापि पिपिधासाश्चेतिहासाच संहिताः ॥ ३ ॥&lt;/p&gt;&#xA;&lt;p&gt;पुराणानि सुरम्याणि पञ्चरात्राणि पञ्च च ।&lt;br&gt;&#xA;रुचिराणि सुभद्राणि धर्मशास्त्राणि यानि च ॥ ४ ॥&lt;/p&gt;&#xA;&lt;p&gt;विप्रा वेदविदः सर्वे पुण्यवन्तस्तपस्विनः ।&lt;br&gt;&#xA;नारायणं ते ध्यायन्ति तन्मन्त्रं च जपन्ति च ॥ ५ ॥&lt;/p&gt;&#xA;&lt;p&gt;ब्राह्मणाःक्षत्रिया वैश्याश्यतुर्वर्णाश्च वैष्णवाः ।&lt;br&gt;&#xA;शूद्रा ब्राह्मणभृत्याश्च सत्यधर्मपरायणाछ ॥ ६ ॥&lt;/p&gt;</description>
    </item>
    <item>
      <title>०९१</title>
      <link>https://vishvAsa.github.io/purANam_vaiShNavam/brahma-vaivarta-purANam/04/091/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/091/</guid>
      <description>&lt;p&gt;अथैकनवतितमोऽध्यायः&lt;br&gt;&#xA;श्रीभगवानुवाच&lt;br&gt;&#xA;निषेकेन परिष्वङ्गो विभेदस्तेन वा भवेत् ।&lt;br&gt;&#xA;क्षणेन दर्शनं तेन निषेकः केन वार्यते ॥ १ ॥&lt;/p&gt;&#xA;&lt;p&gt;गमनागमनार्थ चाप्युद्धवः कथयिष्यति ।&lt;br&gt;&#xA;प्रस्थापयामि तं शीघ्रं विज्ञास्यसि ततः पितः ॥ २ ॥&lt;/p&gt;&#xA;&lt;p&gt;यशोदां रोहिणीं चैव गोपिकां गोपबालकान् ।&lt;br&gt;&#xA;प्राणाधिकां राधिकां तां गत्वा सम्बोधयिष्यति ॥ ३ ॥&lt;/p&gt;&#xA;&lt;p&gt;एतस्मिन्नन्तरे तत्र वसुदेवश्च देवकी ।&lt;br&gt;&#xA;बलदेवश्चोद्धवश्च तथाऽक्रूरश्च सत्वरम् ॥ ४ ॥&lt;/p&gt;&#xA;&lt;p&gt;वसुदेव उवाच&lt;br&gt;&#xA;नन्द त्वं बलवाञ्ज्ञानी सद्बन्धुश्च सखा मम ।&lt;br&gt;&#xA;त्यज मोहं गृहं गच्छ वत्सस्तेऽयं यथा मम ॥ ५ ॥&lt;/p&gt;&#xA;&lt;p&gt;दूरीभूता गोकुलाच्च मथुरा नास्ति बान्धव ।&lt;br&gt;&#xA;महोत्सवे सदानन्दे नन्द द्रक्ष्यसि पुत्रकम् ॥ ६ ॥&lt;/p&gt;</description>
    </item>
    <item>
      <title>०९२</title>
      <link>https://vishvAsa.github.io/purANam_vaiShNavam/brahma-vaivarta-purANam/04/092/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/092/</guid>
      <description>&lt;p&gt;अथ द्विनवतितमोऽध्यायः&lt;br&gt;&#xA;नारायण उवाच&lt;br&gt;&#xA;श्रीकृष्णप्रेरितो हृष्टः प्रणम्य च गणेश्वरम् ।&lt;br&gt;&#xA;स्मरन्नारायणं शम्भुं दुर्गा लक्ष्मीं सरस्वतीम् ॥ १ ॥&lt;/p&gt;&#xA;&lt;p&gt;गङ्गां च मनसि ध्यात्वा दिमीशं तं महेश्वरम् ।&lt;br&gt;&#xA;प्रजगामोद्धवश्चैव दृष्ट्वा मङ्गलमूचकम् ॥ २ ॥&lt;/p&gt;&#xA;&lt;p&gt;शुश्राव दुन्दुभिं घण्टानादं शङ्खध्वनिं तथा ।&lt;br&gt;&#xA;हरिशब्दं च सङ्गीतं शुश्राव मङ्गलध्वनिम् ॥ ३ ॥&lt;/p&gt;&#xA;&lt;p&gt;पतिपुत्रवतीं साध्वीं प्रदीपं माल्यदर्पणम् ।&lt;br&gt;&#xA;परिबूर्णतमं कुम्भं दधिलाजफलानि च ॥ ४ ॥&lt;/p&gt;&#xA;&lt;p&gt;दूर्वाङ्कुरं शुक्लधान्यं रजतं काञ्चनं मधु ।&lt;br&gt;&#xA;ब्राह्मणानां समूहं च कृष्णसारं वृषं घृतम् ॥ ५ ॥&lt;/p&gt;&#xA;&lt;p&gt;सद्योमांसं गजेन्द्रं च नृपेन्द्रं श्वेतघोटकम् ।&lt;br&gt;&#xA;पताकां नकुलं चाषं शुक्लं पुष्पं च चन्दनम् ॥ ६ ॥&lt;/p&gt;</description>
    </item>
    <item>
      <title>०९३</title>
      <link>https://vishvAsa.github.io/purANam_vaiShNavam/brahma-vaivarta-purANam/04/093/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/093/</guid>
      <description>&lt;p&gt;अथ त्रिनवतितमोऽध्यायः&lt;br&gt;&#xA;नारायण उवाच&lt;br&gt;&#xA;उद्धवस्तवनं श्रुत्वा चेतनां प्राप्य राधिका ।&lt;br&gt;&#xA;विलोक्य कृष्णाकारं च तमुवाच शुचाऽन्विता ॥ १ ॥&lt;/p&gt;&#xA;&lt;p&gt;राधिकोवाच&lt;br&gt;&#xA;किन्नाम भवतो वत्स केन वा प्रेरितो भवान् ।&lt;br&gt;&#xA;आगतो वा कुत इति ब्रूह मां केन हेतुना ॥ २ ॥&lt;/p&gt;&#xA;&lt;p&gt;कृष्णाकृतिस्त्वं सर्वाङ्गैर्मन्ये त्वां कृष्णपार्षदम् ।&lt;br&gt;&#xA;कृष्णस्य सुशलं ब्रूहि बरदेवस्य साम्प्रतम् ॥ ३ ॥&lt;/p&gt;&#xA;&lt;p&gt;नन्दस्तिष्ठति तत्रैव हेतुना केन तद्वद ।&lt;br&gt;&#xA;समायास्यति सोविन्दो रम्यं वृन्दावनं वनम् ॥ ४ ॥&lt;/p&gt;&#xA;&lt;p&gt;पुनर्द्रक्ष्यामि तस्यैव पूर्णचन्द्रमुखं शुभम् ।&lt;br&gt;&#xA;पुनः क्रीडां करिष्यामि तेनाहं रासमण्डले ॥ ५ ॥&lt;/p&gt;</description>
    </item>
    <item>
      <title>०९४</title>
      <link>https://vishvAsa.github.io/purANam_vaiShNavam/brahma-vaivarta-purANam/04/094/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/094/</guid>
      <description>&lt;p&gt;नारायण उवाच&lt;br&gt;&#xA;उद्धवो विस्मयं प्राप्य भयं च विपुलं मुने ।&lt;br&gt;&#xA;चेतनं कारयामास तामुवाच मृतामिव ॥ १ ॥&lt;br&gt;&#xA;तद्भक्तिं समभिज्ञाय स्वात्मानं भक्तसङ्ख्यकम् ।&lt;br&gt;&#xA;तुच्छं मेने जगत्सर्वं दृष्ट्वा भाग्यवतीं सतीम् ॥ २ ॥&lt;br&gt;&#xA;उद्धव उवाच&lt;br&gt;&#xA;चेतनं कुरु कल्याणि जगन्मातर्नमोऽस्तु ते ।&lt;br&gt;&#xA;त्वमेद प्राक्तनं सर्वं कृष्णं द्रक्ष्यसि साम्प्रतम् ॥ ३ ॥&lt;br&gt;&#xA;त्वत्तो विश्वं पवित्रं च त्वत्पादरजसा मही ।&lt;br&gt;&#xA;सुपवित्रं त्वद्वदनं पुण्यवत्यश्च गोपिकाः ॥ ४ ॥&lt;br&gt;&#xA;लोकास्त्वामेव गायन्ति सङ्गीतैर्मङ्गलस्तवैः ।&lt;br&gt;&#xA;त्वत्सुकीर्तिं च देवाश्च सनकाद्याश्च सन्ततम् ॥ ५ ॥&lt;br&gt;&#xA;कृतपापहरां पुण्यां तीर्थपूजां च निर्मलाम् ।&lt;br&gt;&#xA;हरिभक्तिप्रदां भद्रां सर्वविघ्नदिनाशिनीम् ॥ ६ ॥&lt;br&gt;&#xA;त्वमेव राधा त्वं कृष्णस्त्वं पुमान्प्रकृतिः परा ।&lt;br&gt;&#xA;राधामाधवयोर्भेदो न पुराणे श्रुतौ तथा ॥ ७ ॥&lt;br&gt;&#xA;राधिकां मूर्च्छितां दृष्ट्वा पश्चात्कृत्वा तमुद्ववम् ।&lt;br&gt;&#xA;उवाच माधवी गोपी राधायाः पुरतः स्थिता ॥ ८ ॥&lt;br&gt;&#xA;माधव्युवाच&lt;br&gt;&#xA;किं वा चोरस्य कृष्णस्य रूपं वा वेषमुत्तमम् ।&lt;br&gt;&#xA;किं सुखं विभवं किं वा गौरवं चाप्यनुत्तमम् ॥ ९ ॥&lt;br&gt;&#xA;किं वा तद्वीर्यमैश्वर्यं शौर्य वा दुरतिक्रमम् ।&lt;br&gt;&#xA;किं वा सिद्धं प्रसिद्धं वा किं वा तुल्यं गुणोत्तमम् ॥ १० ॥&lt;br&gt;&#xA;इतो वा कुत आयातः पुनरेव कुतो गतः ।&lt;br&gt;&#xA;बालको गोपवेषश्च नहि राजात्मजः पुमान् ॥ ११ ॥&lt;br&gt;&#xA;त्वं किं स्मरसि कल्याणि गोपालं नन्दनन्दनम् ।&lt;br&gt;&#xA;आत्मानं रक्षयत्नेन कः प्रियः स्वात्मनः परः ॥ १२ ॥&lt;br&gt;&#xA;धिक्त्वां राधेऽतिनिर्लज्जां तवैव जीवनं वृथा ।&lt;br&gt;&#xA;जगतो युवतीनां च करोषि सुयशःक्षयम् ॥ १३ ॥&lt;br&gt;&#xA;नारीणां गोपनं कार्य सुव्यक्ते स्वयशःक्षयम् ।&lt;br&gt;&#xA;यत्नेन चक्षुषो वाऽर्हं सखि सञ्चरणं कृरु ॥ १४ ॥&lt;br&gt;&#xA;अन्तरे पतिभावं च सङ्गोप्य भावनं कुरु ।&lt;br&gt;&#xA;न वै जातिश्च शत्रूणां मित्राणां च सुरेश्वरि ॥ १५ ॥&lt;br&gt;&#xA;शत्रुः कार्यवशेनैव मित्रं च कर्मणा भवेत् ।&lt;br&gt;&#xA;स्वकार्यमुद्धरेत्प्राज्ञः कार्यध्वंसेन मूर्खता ॥ १६ ॥&lt;br&gt;&#xA;कः कस्य वल्लभो राधे कः कस्याप्रिय एव च ।&lt;br&gt;&#xA;कार्यं च समयं ज्ञात्वा सन्तः कुर्वन्ति सन्ततम् ॥ १७ ॥&lt;br&gt;&#xA;शत्रुर्धनापहारी च प्राणहर्ता ततः परः ।&lt;br&gt;&#xA;कटुवक्ता दुःखदाता शत्रूणां लक्षणं श्रृणु ॥ १८ ॥&lt;br&gt;&#xA;स्वकुलात्त्वां बहिष्कृत्य विसृज्य शोकसागरे ।&lt;br&gt;&#xA;गृहीत्वा चेतनं प्राणान्निष्ठुरो दारुणो गतः ॥ १९ ॥&lt;br&gt;&#xA;किं किं स्मरसिमूढे हि त्यज शोकं सुदारुणम् ।&lt;br&gt;&#xA;आत्मानं रक्ष यत्नेन कः प्रियः स्वात्मनः परः ॥ २० ॥&lt;br&gt;&#xA;पद्मावत्युवाच&lt;br&gt;&#xA;भवता कथितं पूर्णं यमुनाजलसन्निधौ ।&lt;br&gt;&#xA;अरसस्य रतिर्दूरं नारीणां न सुखं प्रिये ॥ २१ ॥&lt;br&gt;&#xA;विद्युज्ज्वारा जले रेखा खलानां प्रीतिरेव च ।&lt;br&gt;&#xA;न नीतिर्तीतिशास्त्रेषु सुविश्वासः खलेषु च ॥ २२ ॥&lt;br&gt;&#xA;यदा त्वं यमुनाकूले मुखं वीक्ष्य हरेरहो ।&lt;br&gt;&#xA;सस्मितं सकटाक्षं च पुनः कृत्वाऽस्य गोपनम् ॥ २३ ॥&lt;br&gt;&#xA;पुनः पुनस्त्वं संवीक्ष्य त्वया त्यक्तं च चेतनम् ।&lt;br&gt;&#xA;गृहं त्यक्त्वा गुरुभयं सखीनां वचनं शुभम् ॥ २४ ॥&lt;br&gt;&#xA;सन्ततं ध्यायसे कृष्णं नाऽऽहारं जीवनं तथा।&lt;br&gt;&#xA;क्व कृष्णो मथुरायां च क्वापि त्वं कदलीवने ॥ २५ ॥&lt;br&gt;&#xA;त्वं यदि त्यजसि प्राणान्नाऽऽविर्भवति सोऽधुना ।&lt;br&gt;&#xA;काले द्रक्ष्यसि स्वात्मानं यदि रक्षसि सुन्दरि ॥ २६ ॥&lt;br&gt;&#xA;चन्द्रमुख्युवाच&lt;br&gt;&#xA;प्राक्तनेन शुभं सर्वं सुखं च विभवश्चिरम् ।&lt;br&gt;&#xA;दुःखं शोको प्राक्तनेन विपत्सम्पच्च साम्प्रतम् ॥ २७ ॥&lt;br&gt;&#xA;भारते पुण्यभूमौ च सर्वेषामीप्सिते वरे ।&lt;br&gt;&#xA;लभेत्पतिं हरिं कान्तं तपसा प्रकृतेः परम् ॥ २८ ॥&lt;br&gt;&#xA;तथाऽपि प्रदहेद्गात्रं कामबाणेन साम्प्रतम् ।&lt;br&gt;&#xA;अस्याः शत्रुः कथं चन्द्रो मधुर्वा मधुमाधवौ ॥ २९ ॥&lt;br&gt;&#xA;शङ्करेण प्रदग्धोऽभूत्पुनरेव स मन्मथः ।&lt;br&gt;&#xA;चन्द्रं भक्षतु राहुश्च पुनश्चोद्वमनं तथा ॥ ३० ॥&lt;br&gt;&#xA;मधुश्च मित्रशोकेन प्राणांस्त्यक्त्वा ययौयमम् ।&lt;br&gt;&#xA;सुधासिन्धुश्च चेन्दुर्यो विषसिन्धुश्च मां प्रति ॥ ३१ ॥&lt;br&gt;&#xA;सुवेषः स्याज्ज्वलद्वह्निश्चन्दनं तद् घृताहुतिः ।&lt;br&gt;&#xA;सन्ततं प्रदहेद्गात्रं सुगन्धिश्च समीरणः ॥ ३२ ॥&lt;br&gt;&#xA;त्यक्ताहारा मम सखी पश्य श्वसिति जीवति ।&lt;br&gt;&#xA;प्रशंसाङ्कुरु कृष्णस्य मुखेन कुरुनन्दन ॥ ३३ ॥&lt;br&gt;&#xA;तन्नामस्मृतिमात्रेण तद्गुणश्रवणेन च ।&lt;br&gt;&#xA;तद्वार्तया च शुभया सहसा चेतनं भवेत् ॥ ३४ ॥&lt;br&gt;&#xA;शशिकलोवाच&lt;br&gt;&#xA;त्वं किं माधवि जानासि कृष्णमात्मानमीश्वरम् ।&lt;br&gt;&#xA;यं तं ब्रह्मादयो देवा वेदाश्चत्वार एव च ॥ ३५ ॥&lt;br&gt;&#xA;ध्यायन्ति सन्तसं सन्तः पादपद्मं सुरेप्सितम् ।&lt;br&gt;&#xA;पद्मा सरस्वती दुर्गा सोऽनन्तोऽपि महेश्वरः ॥ ३६ ॥&lt;br&gt;&#xA;यं न जानन्ति सिद्धेन्द्र मुनीन्द्रां मनवस्तथा ।&lt;br&gt;&#xA;सर्वात्मनः कुतो रूपं निर्गुणस्य कुतो गुणाः ॥ ३७ ॥&lt;br&gt;&#xA;सत्यमुक्तं च सत्यस्य यत्तदेव यथोचितम् ।&lt;br&gt;&#xA;धत्ते भारावतरणे पृथिव्याश्च मनोहरम् ॥ ३८ ॥&lt;br&gt;&#xA;सुखमाह्लादकं रम्यं भक्तानुग्रहविग्रहम् ।&lt;br&gt;&#xA;किमनिर्वचनीयं च रूपं जनमनोहरम् ॥ ३९ ॥&lt;br&gt;&#xA;कोटिकन्दर्पलावण्यं लीलाधाम शुभाक्षयम् ।&lt;br&gt;&#xA;यत्पादपद्ममधुरं मधु मन्दाकिनीजलम् ॥ ४० ॥&lt;br&gt;&#xA;दध्रे शिरसि भक्त्या च सर्वेशः शङ्करः परः ।&lt;br&gt;&#xA;शश्वत्करोति वैरागी तीर्थकीर्तेश्च कीर्तनम् ॥ ४१ ॥&lt;br&gt;&#xA;क्षणं नृत्यति भक्त्या च पञ्चवक्त्रेण गायति ।&lt;br&gt;&#xA;आहारं भूषणं वस्त्रं परित्यज्य दिगम्बरः ॥ ४२ ॥&lt;br&gt;&#xA;ब्रह्म ज्योतिः स्वरूपं च ध्यात्वा शुभ्रं सुनिर्मलम् ।&lt;br&gt;&#xA;ब्रह्मा च तपसा जन्म नयत्येव हि सेवया ॥&lt;br&gt;&#xA;शेषः सनत्कुमारश्च सिद्धसङ्घश्य योगवित् ॥ ४३ ॥&lt;br&gt;&#xA;सुशीलोवाच&lt;br&gt;&#xA;निर्मञ्छनार्हं न भवेत्तस्य कामशतं शतम् ।&lt;br&gt;&#xA;चन्द्रोऽशिवनीकुमारो वा रुपेषु केन गण्यते ॥ ४४ ॥&lt;br&gt;&#xA;असङ्ख्येषु च विश्वेषु ब्रह्मविष्णुशिवादयः ।&lt;br&gt;&#xA;मुनयो मनवः सिद्धा भक्ताः सन्तश्च सन्ततम् ॥ ४५ ॥&lt;br&gt;&#xA;ध्यायन्ते यत्पदाम्भोजं निर्गुणस्याऽऽत्मनश्च वै ।&lt;br&gt;&#xA;वेदाः स्तोतुं न शक्ताश्च यमीशं च सरस्वती ॥ ४६ ॥&lt;br&gt;&#xA;जडीभूता च भीता च स्तवनेन क्षमाण्येतु ।&lt;br&gt;&#xA;सहस्रवक्त्रः स्तवने कम्पितश्च निरन्तरम् ॥ ४७ ॥&lt;br&gt;&#xA;वेदानां जनको ब्रह्मा स्तोत्रेण तस्य हीश्वरः ।&lt;br&gt;&#xA;तं सत्यं नित्यमीशं च माधवी परिनिन्दति ॥ ४८ ॥&lt;br&gt;&#xA;अपवित्रा सभा भूता गोपीनां जीवनं वृथा ।&lt;br&gt;&#xA;तासु पुण्यवती शोकः प्रणश्यति न संशयः ॥ ५० ॥&lt;br&gt;&#xA;रत्नमालोवच&lt;br&gt;&#xA;दधार वामहस्तेन शैलं गोवर्धनं हरिः) ।&lt;br&gt;&#xA;ततः किं तद्दशः शौर्य जगतां जनकस्य च ॥ ५१ ॥&lt;br&gt;&#xA;शैलानां च सहस्रं यो भेतुं शक्तश्च दैत्यराट् ।&lt;br&gt;&#xA;लीलामात्रेण तेषां च लक्षं हन्तु क्षमो हरिः ॥ ५२ ॥&lt;br&gt;&#xA;यदंशकलया जातः सूकरो विष्णुरीश्वरः ।&lt;br&gt;&#xA;वसुधां दशनाग्रेण चोद्दधार च लीलया ॥ ५३ ॥&lt;br&gt;&#xA;शैलानां च सहस्राणि यत्र सन्ति महीतले ।&lt;br&gt;&#xA;दैत्याश्च वाऽप्यसङ्ख्याश्च वीराः शूरास्तथैव च ॥ ५४ ॥&lt;br&gt;&#xA;तेनैव कर्मणा तस्य न शौर्यं न च पौरुषम् ।&lt;br&gt;&#xA;न यशाश्च प्रशंसा वा सखि सर्वात्मनाऽऽत्मना ॥ ५५ ॥&lt;br&gt;&#xA;पारिजातोवाच&lt;br&gt;&#xA;सप्तद्वीपा च वसुधा सशैलवनसागरा ।&lt;br&gt;&#xA;काञ्चनीभूमिसहिता सर्वाधारा मनोहरा ॥ ५६ ॥&lt;br&gt;&#xA;सप्त स्वर्गाश्च विविधा ब्रह्मलोकावधि प्रिये ।&lt;br&gt;&#xA;विचित्राः सुन्दराश्चैव पातालानां च सप्त च ॥ ५७ ॥&lt;br&gt;&#xA;एतैः परिमितं विश्वं ब्रह्माण्डं ब्रह्मणा कृतम् ।&lt;br&gt;&#xA;महद्विष्णोर्लोमकूपे तदेवं चाणुवत्स्थितम् ॥ ५८ ॥&lt;br&gt;&#xA;तस्य यावन्ति लोमानि तानि विश्वानि सन्ति च ।&lt;br&gt;&#xA;स एव षोडशांशश्च कृष्णस्य परमात्मनः ॥ ५९ ॥&lt;br&gt;&#xA;तस्यैव किं यशः शौर्चं महिमानमनूपमम् ।&lt;br&gt;&#xA;घस्मरी गोपकन्या च किं वा जानाति माधवी ॥ ६० ॥&lt;br&gt;&#xA;माधव्युवाच&lt;br&gt;&#xA;मया यदुक्तं न ज्ञात्वा मूढा जल्पन्ति गोपिकाः ।&lt;br&gt;&#xA;उद्धव शुणु मे वाक्यं यन्मया कथितं शुभम् ॥ ६१ ॥&lt;br&gt;&#xA;स्वेच्छया सगुणो विष्णुः स्वेच्छया निर्गुणोभवेत् ।&lt;br&gt;&#xA;भुवो भारावतरणे गोपवेषः शिशुर्विभुः ॥ ६२ ॥&lt;br&gt;&#xA;यदि वेदाः पुराणानि सिद्धाः सन्तश्च सन्ततम् ।&lt;br&gt;&#xA;ब्रह्मेशशेषभक्ताश्च न जानन्ति यमीश्वरम् ॥ ६३ ॥&lt;br&gt;&#xA;तं किं जानामि मूढाऽहं घस्मरी गोपकन्यका ।&lt;br&gt;&#xA;तथाऽपि मद्वचः सत्यं श्रूयतां वत्स तत्क्षणम् ॥ ६४ ॥&lt;br&gt;&#xA;किमनिर्वचनीयं च रूपं शौर्यं यशो बलम् ।&lt;br&gt;&#xA;वीर्यं वेषं च सिद्धिं चाप्यन्यो वा यो गुणो हरेः ॥ ६५ ॥&lt;br&gt;&#xA;स्वेच्छामयस्य तस्यैव सगुणस्य च साम्प्रतम् ।&lt;br&gt;&#xA;किमनिर्वचनीयं च वर्तते तद्विशेषणम् ॥ ६६ ॥&lt;br&gt;&#xA;निर्गुणस्य च विष्णोश्च वेहहीनस्य स्वात्मनः ।&lt;br&gt;&#xA;वर्तते च किमाख्येयं तस्य रूपादिकं च किम् ॥ ६७ ॥&lt;br&gt;&#xA;मां निन्दति महामूढा न बुद्धा वचनं मम ।&lt;br&gt;&#xA;एषा जानाति किं मूढा तं सत्यं प्रकृतेः परम् ॥ ६८ ॥&lt;br&gt;&#xA;ज्योतिः स्वरूपं परमं परमात्मानमीश्वरम् ।&lt;br&gt;&#xA;तमनिर्वचनीयं च भक्तानुग्रहविग्रहम् ॥ ६९ ॥&lt;br&gt;&#xA;यत्पादपद्भं पद्मा सा त्रैलोक्यजननी परा ।&lt;br&gt;&#xA;सेवते कम्पिता भीता दासीवत्सततं भिया ॥ ७० ॥&lt;br&gt;&#xA;विष्णुमाया च प्रकृतिर्मूलरूपा सनातनी ।&lt;br&gt;&#xA;ब्रह्मस्वरूपा परमा भीता दक्षिणपार्श्वतः ॥ ७१ ॥&lt;br&gt;&#xA;सरस्वती जडीभूता भीता च परमेश्वरी ।&lt;br&gt;&#xA;स्तोतुं न शक्ता वेदाः किं स्तुवन्ति परमेश्वरम् ॥ ७२ ॥&lt;br&gt;&#xA;तासां तद्वचनं श्रुत्वा चोद्धवो भक्तिविह्वलः ।&lt;br&gt;&#xA;पुलकाञ्चितसर्वाङ्गो रुरोद च पपात च ॥ ७३ ॥&lt;br&gt;&#xA;मूर्च्छं सम्प्राप्य भक्त्त्या च ध्यात्वा तं परमेश्वरम् ।&lt;br&gt;&#xA;तुच्छं मेने स चाऽऽत्मानं गोपीं भक्त्याऽप्युवाच सः ॥ ७४ ॥&lt;br&gt;&#xA;उद्धव उवाच&lt;br&gt;&#xA;धन्यं यशस्यं द्वीपानां जम्बुद्वीपं मनौहरम् ।&lt;br&gt;&#xA;यत्र भारतवर्षं च पुण्यदं शुभदं तथा ॥ ७५ ॥&lt;br&gt;&#xA;वणिजां च पुश्यकृतं वाणिज्यस्थलमीप्सितम् ।&lt;br&gt;&#xA;अत्र कृत्वा सुपुण्यं च भुङ्क्तेऽन्यत्र शुभं फलम् ॥ ७६ ॥&lt;br&gt;&#xA;धन्यं भारतवर्षं तु पुण्यदं शुभदं वरम् ।&lt;br&gt;&#xA;गोपीपादाब्जरजसा पूतं परमनिर्मलम् ॥ ७७ ॥&lt;br&gt;&#xA;ततोऽपि गोपिका धन्या सान्या योषित्सु भारते ।&lt;br&gt;&#xA;नित्यं पश्यन्ति राधायाः पादपद्मं सुपुण्यदम् ॥ ७८ ॥&lt;br&gt;&#xA;षष्टिवर्षसहस्राणि तपस्तप्तं च ब्रह्मणा ।&lt;br&gt;&#xA;राधिकापादपद्मस्य रेणूनामुपलब्धये ॥ ७९ ॥&lt;br&gt;&#xA;गोलोकवासिनी राधा कृष्णप्राणाधिका परा ।&lt;br&gt;&#xA;तत्र श्रीदामशापेन वृषभानसुताऽधुना ॥ ८० ॥&lt;br&gt;&#xA;ये ये भक्ताश्च कृष्णस्य देवा ब्रह्मादयस्तथा ।&lt;br&gt;&#xA;राधायाश्चापि गोपीनाङ्करां नार्हन्ति षोडशीम् ॥ ८१ ॥&lt;br&gt;&#xA;कृष्णभक्तिं विजानाति योगीन्द्रश्च महेश्वरः ।&lt;br&gt;&#xA;राधा गोप्यश्च गोपाश्च गोलोकवासिनश्च ये ॥ ८२ ॥&lt;br&gt;&#xA;किञ्चित्सनत्कुमारश्च ब्रह्मा चेद्विषयी तथा ।&lt;br&gt;&#xA;किञ्चिदेव विजानन्ति सिद्धा भक्ताश्च निश्चितम् ॥ ८३ ॥&lt;br&gt;&#xA;धन्योऽहं कृतकृत्योऽहमागतो गोकुलं यतः ।&lt;br&gt;&#xA;गोपिकाभयो गुरुभ्यश्च हरिभक्तिं लभेऽचलाम् ॥ ८४ ॥&lt;br&gt;&#xA;मथुरां च न यास्यामि तीर्थकीर्तेश्च कीर्तनम् ।&lt;br&gt;&#xA;श्रोष्यामि किङ्करो भूत्वा गोपीनां जन्मजन्मनि ॥ ८५ ॥&lt;br&gt;&#xA;न गोपीभ्यः परो भक्तो हरेश्च परमात्मनः ।&lt;br&gt;&#xA;यादृशीं लेभिरेगोप्यो भक्तिं नान्ये च तादृशीम् ॥ ८६ ॥&lt;br&gt;&#xA;कलावत्युवाच&lt;br&gt;&#xA;पितणां मानसी कन्या धन्या मेना कलावती ।&lt;br&gt;&#xA;वयं तिस्रो भगिन्यश्च भ्रमामः पृथिवीतले ॥ ८७ ॥&lt;br&gt;&#xA;धन्या जनकपत्नी नः सीतामाता पतिव्रता ।&lt;br&gt;&#xA;अयोनिसम्भवा राधा अहं चायोनिसम्भवा ॥ ८८ ॥&lt;br&gt;&#xA;राधा श्रीदामशापेन वृषभानसुता भुवि ।&lt;br&gt;&#xA;सनत्कुमारशापेन वयमेव महीतले ॥ ८९ ॥&lt;br&gt;&#xA;क्षीरोदसागरं रम्यं श्वेतद्वीपं मनोहरम् ।&lt;br&gt;&#xA;तिस्रो भगिन्यो भक्त्या च विष्णुन्द्रष्टुं गता वयम् ॥ ९० ॥&lt;br&gt;&#xA;अम्युत्थानादि न कृतं कोपादस्माञ्छशाप ह ।&lt;br&gt;&#xA;सनत्कुमारो भगवान्योगीन्द्राणां गुरोर्गुरुः ॥ ९१ ॥&lt;br&gt;&#xA;सनत्कुमार उवाच&lt;br&gt;&#xA;मूढास्तिष्ठत भूमौ च पुनः स्वर्गं न यास्यथ ।&lt;br&gt;&#xA;मर्त्यप्राणिप्रिया भूत्वा चाहङ्कारैण हैतुना ॥ ९२ ॥&lt;br&gt;&#xA;पुनर्वरं च प्रत्येकं ददौ तुष्टो द्विचेश्वरः ।&lt;br&gt;&#xA;विष्णोर्वशस्य शैलस्य हिमाधारस्य कामिनी ॥ ९३ ॥&lt;br&gt;&#xA;ज्येष्ठा भवतु त्वत्कन्या भविष्यत्येव पार्वती ।&lt;br&gt;&#xA;धन्या प्रिया तु भवतु योगिनो जनकस्य च ॥ ९४ ॥&lt;br&gt;&#xA;तस्य कन्या महालक्ष्मीः सीतादेवी भविष्यति ।&lt;br&gt;&#xA;वृषभानस्य वैश्यस्य योगिनां प्रवरस्य च ॥ ९५ ॥&lt;br&gt;&#xA;दुर्वाससश्च शिष्यस्य कनिष्ठा च कलावती ।&lt;br&gt;&#xA;भविष्यति प्रिया साध्वीद्वापरान्ते च गोकुले ॥ ९६ ॥&lt;br&gt;&#xA;कलावतीसुता राधा देवी गोलोकवासिनी ।&lt;br&gt;&#xA;श्रीदामगोपशापेन भविष्यति न संशयः ॥ ९७ ॥&lt;br&gt;&#xA;ईशो ब्रह्मेशशेषाणां भारावतरणेन च ।&lt;br&gt;&#xA;आगमिष्यति पृथवीं च पुण्यक्षेत्रं च भारतम् ॥ ९८ ॥&lt;br&gt;&#xA;कलावती वृष्भानः कौतुकात् कन्यया सह ।&lt;br&gt;&#xA;जीवन्मुक्तश्च गोलोकं गमिष्यति न संशयः ॥ ९९ ॥&lt;br&gt;&#xA;धन्या च सीत्या सार्धं वैकुण्ठं च गमिष्यति ।&lt;br&gt;&#xA;मेनका योगिनी सिद्धा पार्वत्याश्च वरेण च ॥ १०० ॥&lt;br&gt;&#xA;कल्पान्ते विष्णुलोके च लक्ष्मीवन्मोदते चिरम् ।&lt;br&gt;&#xA;विना विपत्त्या महिमा केषां कुत्र भविष्यति ॥ १०१ ॥&lt;br&gt;&#xA;कर्मणा च गते दुःखे प्रभवेद्दुर्लभं सुखम् ।&lt;br&gt;&#xA;पुरा पितणां कन्याश्च स्वर्मभोगविलासिकाः ॥ १०२ ॥&lt;br&gt;&#xA;लक्ष्मीसमा वरेणापि विप्रस्य विष्णुदर्शनात् ।&lt;br&gt;&#xA;कर्मक्षयं चाप्यस्माकं बभूव विष्णुदर्शनात् ॥ १०३ ॥&lt;br&gt;&#xA;पुण्ये तेन तीव्रेण कुमारस्यापि दर्शनम् ।&lt;br&gt;&#xA;श्रुतं तत्र कुमारास्याज्ज्ञानं परमदुर्लभम् ॥ १०४ ॥&lt;br&gt;&#xA;ब्रह्मविष्णुशिवादीनां सिद्धानां जगतामपि ।&lt;br&gt;&#xA;ईश्वरः परमात्मा च श्रीकृष्णः प्रकृतेः परः&lt;br&gt;&#xA;निर्गुणश्च निरीहश्च परः स्वेच्छामयो वरः ॥ १०५ ॥&lt;br&gt;&#xA;तुलस्युवाच&lt;br&gt;&#xA;सर्वप्राणिषु देवाश्च तिष्ठन्त्येव पृथक्पृथक् ।&lt;br&gt;&#xA;प्राणो विष्णुश्च विषयी मनो ब्रह्मा च चेतना ॥ १०६ ॥&lt;br&gt;&#xA;प्रकृतिर्बुद्धिरूपा च सर्वशक्त्यधिदेवता ।&lt;br&gt;&#xA;ज्ञानस्वरूपः शम्भुश्च स्वयं धर्मश्च पूरुषः ॥ १०७ ॥&lt;br&gt;&#xA;निर्गुणः परमात्मा च तद्ब्रह्म प्रकृतेः परम् ।&lt;br&gt;&#xA;स एव कृष्णः साक्षी च कर्मणां जीविनामपि ॥ १०८ ॥&lt;br&gt;&#xA;भोक्ता च सुखदुःखानां जीवस्तत्प्रतिबिम्बकः ।&lt;br&gt;&#xA;चक्षुषोश्चन्द्रसूर्यौ च जिह्वायां च सरस्वती ॥ १०९ ॥&lt;br&gt;&#xA;वसुन्धरा त्वचि सदा बाह्वोस्ते लोकपालकाः ।&lt;br&gt;&#xA;आत्मनश्चापि ते सर्पे परिचारकरूपिणः ॥ ११० ॥&lt;br&gt;&#xA;आत्मन्येव प्रियास्ते च सर्वे गच्छन्ति जीविनः ।&lt;br&gt;&#xA;यथा संसदि संसारे नरदेह(व) मिवानुगाः ॥ १११ ॥&lt;br&gt;&#xA;तस्मात्सर्वात्मनाऽऽत्मानं भजन्ति सन्ततं सदा ।&lt;br&gt;&#xA;सन्तश्च परया भक्त्या ध्यायन्ते योगिनो मुदा ॥ ११२ ॥&lt;br&gt;&#xA;कर्मिणां कर्मणां साक्षी कुतः कर्म च गोपनम् ।&lt;br&gt;&#xA;अन्तर्यामी च कृष्णश्च प्रचारं कुरुते मुदा ॥ ११३ ॥&lt;br&gt;&#xA;कालिकोवाच&lt;br&gt;&#xA;नरा बालाश्च वृद्धाश्च युवानस्त्रिविधास्तथा ।&lt;br&gt;&#xA;देवादयश्च चे सिद्धाः सर्वे जानन्ति तं परम् ॥ ११४ ॥&lt;br&gt;&#xA;उद्धव उवाच&lt;br&gt;&#xA;साम्प्रतं मूर्च्छितां राधां युक्तो बोधयितुं बुधः ।&lt;br&gt;&#xA;अत्र युक्तिः प्रधाना त्वं तां प्रबोधय चोद्धव ॥ ११५ ॥&lt;br&gt;&#xA;चेतनं कुरु कल्याणि जगन्मातर्निबोध माम् ।&lt;br&gt;&#xA;उद्भवं कृष्णभक्तस्य किङ्करस्यापि किङ्करम् ॥ ११६ ॥&lt;br&gt;&#xA;प्रसादं कुरु मातर्मां यास्यामि मथुरां पुनः ।&lt;br&gt;&#xA;न स्वतन्त्रः पराधीनो योषा दारुमयी यथा ॥ ११७ ॥&lt;br&gt;&#xA;यथा वृषो वशीभूतो वृषवाहस्य सन्ततम् ।&lt;br&gt;&#xA;तथा मातर्जगत्सर्वं जगन्नाथस्य निश्चितम् ॥ ११८ ॥&lt;br&gt;&#xA;इति श्रीब्रह्मo महाo श्रीकृष्मजन्मखo उत्तo नारदनाo राधोद्धवसंo&lt;br&gt;&#xA;चतुर्नवतितमोऽध्यायः ॥ ९४ ॥&lt;/p&gt;</description>
    </item>
    <item>
      <title>०९५</title>
      <link>https://vishvAsa.github.io/purANam_vaiShNavam/brahma-vaivarta-purANam/04/095/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/095/</guid>
      <description>&lt;p&gt;अथ पञ्चनवतितमोऽध्यायः&lt;br&gt;&#xA;नारायण उवाच&lt;br&gt;&#xA;उद्धवस्य वचः श्रुत्वा चेतनं प्राप्य राधिका ।&lt;br&gt;&#xA;सा चोवाच समुत्थाय रत्नसिंहासने वरे ॥ १ ॥&lt;/p&gt;&#xA;&lt;p&gt;उवाच मधुरं देवी हृदयेन विदूयता ।&lt;br&gt;&#xA;गोपीभिः सप्तभिर्भकत्या सेविता श्वेतचामरैः ॥ २ ॥&lt;/p&gt;&#xA;&lt;p&gt;राधिकोवाच&lt;br&gt;&#xA;मथुरां गच्छवत्स त्वं माञ्च (न) विस्मर संवदा ।&lt;br&gt;&#xA;अतोऽप्यधर्मो नास्त्येव भवतो भवसागरे ॥ ३ ॥&lt;/p&gt;&#xA;&lt;p&gt;मदीयं वचनं सर्वं गत्वा कथय साम्प्रतम् ।&lt;br&gt;&#xA;श्रीकृष्णं परमानन्दं शीघ्रमानय मत्प्रभुम् ॥ ४ ॥&lt;/p&gt;&#xA;&lt;p&gt;योषिज्जन्मनि योषित्सु सम्प्राप्य तादृशं पतिम् ।&lt;br&gt;&#xA;भेदो बभूव कस्या वा मदन्या काऽपि दुःखिनी ॥ ५ ॥&lt;/p&gt;</description>
    </item>
    <item>
      <title>०९६</title>
      <link>https://vishvAsa.github.io/purANam_vaiShNavam/brahma-vaivarta-purANam/04/096/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/096/</guid>
      <description>&lt;p&gt;अथ षण्णवतितमोऽध्यायः&lt;br&gt;&#xA;नारायण उवाच&lt;br&gt;&#xA;श्रीकृष्णस्मरणं कृत्वा गमनोन्मुखमुद्धवम् ।&lt;br&gt;&#xA;नतं राधापदाम्भोजे शिरसा पुलकाञ्चितम् ॥ १ ॥&lt;/p&gt;&#xA;&lt;p&gt;उवाच माधवी गोपी रुदती प्रेमविह्वला ।&lt;br&gt;&#xA;भक्तं रुदन्तमुच्छैश्च राधाविच्छेदकातरम् ॥ २ ॥&lt;/p&gt;&#xA;&lt;p&gt;माधव्युवाच&lt;br&gt;&#xA;उद्धव शृणु वक्ष्यामि क्षणं तिष्ठ यथोचितम् ।&lt;br&gt;&#xA;निगूढं परमं ज्ञानं यत्ते मनसि वाञ्छितम् ॥ ३ ॥&lt;/p&gt;&#xA;&lt;p&gt;सुदुर्लभं पुराणेषु वेदेषु गोपनीयकम् ।&lt;br&gt;&#xA;प्रश्नं कुरु महाभाग राधिकां त्रिजगत्प्रसूम् ॥ ४ ॥&lt;/p&gt;&#xA;&lt;p&gt;इत्युक्त्वा सा च गोपीशा समुवास मुसंसदि ।&lt;br&gt;&#xA;उवाच मधुरं शान्तामुद्धवश्चापि राधिकाम् ॥ ५ ॥&lt;/p&gt;&#xA;&lt;p&gt;उद्धवउवाच&lt;br&gt;&#xA;एकाकी भवमायाति यात्येकाकी पुनः पुनः ।&lt;br&gt;&#xA;प्राणी कर्मानुरोधेन स्वकर्मफलभुक्पुमान् ॥ ६ ॥&lt;/p&gt;</description>
    </item>
    <item>
      <title>०९७</title>
      <link>https://vishvAsa.github.io/purANam_vaiShNavam/brahma-vaivarta-purANam/04/097/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/097/</guid>
      <description>&lt;p&gt;अथ सप्तनवतितमोऽध्यायः&lt;br&gt;&#xA;नारायण उवाच&lt;br&gt;&#xA;गच्छन्तमुद्धवं दृष्ट्वा सन्त्रस्ता श्रीहरेः प्रिया ।&lt;br&gt;&#xA;समुत्थायाऽऽसनाच्छीघ्रं हृदयेन विदूयता ॥ १ ॥&lt;/p&gt;&#xA;&lt;p&gt;गोपीभिः सहिता शीघ्रं समुद्विग्ना सहासती ।&lt;br&gt;&#xA;ददौ शुभाशिषं तस्मै तस्य मूर्ध्नि करं तथा ॥ २ ॥&lt;/p&gt;&#xA;&lt;p&gt;स्तिग्धदूर्वाक्षतं शुक्लधान्यं पुष्पं च मङ्गलम् ।&lt;br&gt;&#xA;प्रेरयामास लाजांश्च फलं पर्णं तथा दधि ॥ ३ ॥&lt;/p&gt;&#xA;&lt;p&gt;दर्मणं दर्शयामास पूर्णकुम्भ सपल्लवम् ।&lt;br&gt;&#xA;सफलं गन्धसिन्धूरकस्तूरीचन्दनान्वितम् ॥ ४ ॥&lt;/p&gt;&#xA;&lt;p&gt;पुष्पमाल्यं प्रदीपं च रत्नं गन्धं द्विजोत्तम ।&lt;br&gt;&#xA;पतिपुत्रवती साध्वी काञ्चनं रजतं तथा ॥ ५ ॥&lt;/p&gt;&#xA;&lt;p&gt;तमुवाच महासाध्वी हितं सत्यं च मङ्गलम् ।&lt;br&gt;&#xA;सङ्गोप्यं साश्रुनेत्रं च पतितं दुःखिता हृदि ॥ ६ ॥&lt;/p&gt;</description>
    </item>
    <item>
      <title>०९८</title>
      <link>https://vishvAsa.github.io/purANam_vaiShNavam/brahma-vaivarta-purANam/04/098/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/098/</guid>
      <description>&lt;p&gt;अथाष्टनवतितमोऽध्यायः&lt;br&gt;&#xA;नारायण उवाच&lt;br&gt;&#xA;अथोद्धवो यशोदां च प्रणम्य त्वरया मुदा ।&lt;br&gt;&#xA;खर्जूरकाननं वामे कृत्वा च यमुनां ययौ ॥ १ ॥&lt;/p&gt;&#xA;&lt;p&gt;स्नात्वा भुक्त्वा च तत्रैव जगाम् मथुरां पुनः ।ददर्श वटमूले च गोविन्दं रहसि स्थितम् ॥ २ ॥&lt;/p&gt;&#xA;&lt;p&gt;प्रफुल्लोऽप्युद्धवं दृष्टवा सस्मितं तमुवाच सः ।&lt;br&gt;&#xA;रुदन्तं शोकदग्धं च साश्रुनेत्रं च कातरम् ॥ ३ ॥&lt;/p&gt;&#xA;&lt;p&gt;श्रीभगवानुवाच&lt;br&gt;&#xA;आगच्छोद्धव कल्याणं राधा जीवति जीवति ।&lt;br&gt;&#xA;कल्याणयुक्ता गोप्यश्च जीवन्ति विरहज्वरात् ॥ ४ ॥&lt;/p&gt;&#xA;&lt;p&gt;शुभं गोपशिशूनां च वत्सानां च गवामपि ।&lt;br&gt;&#xA;माता मे पुत्रविरहाद्यशोदा कीदृशी च सा ॥ ५ ॥&lt;/p&gt;</description>
    </item>
    <item>
      <title>०९९</title>
      <link>https://vishvAsa.github.io/purANam_vaiShNavam/brahma-vaivarta-purANam/04/099/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/099/</guid>
      <description>&lt;p&gt;अथ नवनवतितमोऽध्यायः&lt;br&gt;&#xA;नारायण उवाच&lt;br&gt;&#xA;एतस्मिन्नन्तरे गर्गो वसुदेवाश्रमं ययौ ।&lt;br&gt;&#xA;दण्डी छत्री च जटिलो दीप्तश्च ब्रह्मतेजसा ॥ १ ॥&lt;/p&gt;&#xA;&lt;p&gt;शुक्लयज्ञोपवीती च तपस्वी संयतः सदा ।&lt;br&gt;&#xA;शुक्लदन्तः शुक्लवासा यदोः कुलपुरोहितः ॥ २ ॥&lt;/p&gt;&#xA;&lt;p&gt;तं दृष्ट्वा सहसोत्थाय देवकी प्रणनाम च ।&lt;br&gt;&#xA;वसुदेवश्च भक्त्या च रत्नसिहासनं ददौ ॥ ३ ॥&lt;/p&gt;&#xA;&lt;p&gt;मधुपर्कं कामधेनुं वह्निशुद्धांशुकं तथा ।&lt;br&gt;&#xA;दत्त्वा गन्धं पुष्पमाल्यं पूजयामास भक्तितः ॥ ४ ॥&lt;/p&gt;&#xA;&lt;p&gt;मिष्टान्नं परमान्नं च पिण्टकं मधुरं मधु ।&lt;br&gt;&#xA;भोजयामास यत्नेन ताम्बूलं वासितं ददौ ॥ ५ ॥&lt;/p&gt;&#xA;&lt;p&gt;प्रणम्य कृष्णं मनसा सबलं तं विलोक्य च ।&lt;br&gt;&#xA;उवाच वसुदेवं च देवकीं च पतिव्रताम् ॥ ६ ॥&lt;/p&gt;</description>
    </item>
    <item>
      <title>१००</title>
      <link>https://vishvAsa.github.io/purANam_vaiShNavam/brahma-vaivarta-purANam/04/100/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/100/</guid>
      <description>&lt;p&gt;अथ शाततमेऽध्यायः&lt;br&gt;&#xA;नारायण उवाच&lt;br&gt;&#xA;अथादितिर्दितिश्चैव देवकी रोहिणी रतिः ।&lt;br&gt;&#xA;सरस्वती च सावित्री यशोदा च पतिव्रता ॥ १ ॥&lt;/p&gt;&#xA;&lt;p&gt;लोबामुद्राऽरुन्धती च अहल्या तारका तथा ।&lt;br&gt;&#xA;ययुस्ताः पार्वतीं दृष्टवा वेगेन मन्दिरादपि ॥ २ ॥&lt;/p&gt;&#xA;&lt;p&gt;परस्परं च सम्भाष्य समाश्लिष्य पुनः पुनः ।&lt;br&gt;&#xA;प्रणम्य वेशयामासुर्मन्दिरं रत्ननिर्मितम् ॥ ३ ॥&lt;/p&gt;&#xA;&lt;p&gt;रत्नसिहासने रम्ये वासयामासुरीश्वरीम् ।&lt;br&gt;&#xA;वरयामासुर्माल्येन वाससा रत्नभूषणैः ॥ ४ ॥&lt;/p&gt;&#xA;&lt;p&gt;पारिजातस्य पुष्पं च शक्रानीतं मनोहरम् ।&lt;br&gt;&#xA;ददौ तत्पादपद्मे च देवकी भक्तिपूर्वकम् ॥ ५ ॥&lt;/p&gt;&#xA;&lt;p&gt;सिन्दूरबिन्दुं सीमन्ते भाले चन्दनबिन्दुकम् ।&lt;br&gt;&#xA;कस्तूरीकुङ्कुमादींश्च प्रददौ परितस्तयोः ॥ ६ ॥&lt;/p&gt;</description>
    </item>
    <item>
      <title>१०१</title>
      <link>https://vishvAsa.github.io/purANam_vaiShNavam/brahma-vaivarta-purANam/04/101/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/101/</guid>
      <description>&lt;p&gt;अथैकाधिकशततमोध्यायः&lt;br&gt;&#xA;नारायण उवाच&lt;br&gt;&#xA;संस्तूय देवा मुनयो विरेमुर्नहि मानसे ।&lt;br&gt;&#xA;ददृशुः प्राङ्गणे कृष्णं शोभितं पीतवाससा ॥ १ ॥&lt;/p&gt;&#xA;&lt;p&gt;यथा सौदामिनीयुक्तं नवीनजलदं मुने ।&lt;br&gt;&#xA;बकपङ् क्तियुतं चैव मालतीमालया तथा ॥ २ ॥&lt;/p&gt;&#xA;&lt;p&gt;कपाले मण्डलाकारकस्तूरीयुक्तचन्दनम् ।&lt;br&gt;&#xA;सकलङ्कं मृगाङ्कं च शोभितं जलदे तथा ॥ ३ ॥&lt;/p&gt;&#xA;&lt;p&gt;द्विभुजं श्यामलङ्कान्तं राधाकान्तं मनोहरम् ।&lt;br&gt;&#xA;ईषद्धास्यप्रसन्नास्यं भक्तानुग्रहविग्रहम् ॥ ४ ॥&lt;/p&gt;&#xA;&lt;p&gt;रत्नकेयूरवलयरत्नमञ्जीररञ्जितम् ।&lt;br&gt;&#xA;रुदन्तं पितुरुत्सङ्गे बलेन सहितं परम् ॥ ५ ॥&lt;/p&gt;&#xA;&lt;p&gt;अथ मङ्गलकाले च शुभलग्ने मनोरमे ।&lt;br&gt;&#xA;सम्पीक्षिते ग्रहैः सौम्यैर्जाङ्ग्रल्लग्नाधिपे स्थिते ॥ ६ ॥&lt;/p&gt;&#xA;&lt;p&gt;असद्ग्रहैरदृष्टे च सद्ग्रहेक्षित एव च ।&lt;br&gt;&#xA;शुभकर्मसमारम्भं स्वस्तिवाचनपूर्वकम् ॥ ७ ॥&lt;/p&gt;</description>
    </item>
    <item>
      <title>१०२</title>
      <link>https://vishvAsa.github.io/purANam_vaiShNavam/brahma-vaivarta-purANam/04/102/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/102/</guid>
      <description>&lt;p&gt;द्व्यधिकशततमोऽध्यायः&lt;br&gt;&#xA;नारायण उवाच&lt;br&gt;&#xA;कृण्णः सान्दीपनेर्गेहं गत्वा च सबलो मुदा ।&lt;br&gt;&#xA;नमश्चकार स्वगुरुं गुरुपत्नीं पतिव्रताम् ॥ १ ॥&lt;/p&gt;&#xA;&lt;p&gt;शुभाशिषं गृहीत्वा च दत्त्वा रत्नमणिं हरिः ।&lt;br&gt;&#xA;गुरवे तस्य भार्यायै तमुवाच यथोचितम् ॥ २ ॥&lt;/p&gt;&#xA;&lt;p&gt;श्रीकृष्ण उवाच&lt;br&gt;&#xA;त्वत्तो विद्यां लभिष्यामि वाञ्छितां वाञ्छितं मम ।&lt;br&gt;&#xA;कृत्वा शुभक्षणं विप्र मां पाठय यथोचितम् ॥ ३ ॥&lt;/p&gt;&#xA;&lt;p&gt;ओमित्युक्त्वा मुनिश्रेष्ठः पूजयामास तं मुदा ।&lt;br&gt;&#xA;मधुपर्कप्राशनेन गवा वस्त्रेण चन्दनैः ॥ ४ ॥&lt;/p&gt;&#xA;&lt;p&gt;मिष्टान्नं भोजयामास ताम्बूलं च सुवासितं ।&lt;br&gt;&#xA;सुप्रियं कथयामास तुष्टाव परमेश्वरम् ॥ ५ ॥&lt;/p&gt;</description>
    </item>
    <item>
      <title>१०३</title>
      <link>https://vishvAsa.github.io/purANam_vaiShNavam/brahma-vaivarta-purANam/04/103/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/103/</guid>
      <description>&lt;p&gt;अथ त्र्यधिकशततमोऽध्यायः&lt;br&gt;&#xA;नारायण उवाच&lt;br&gt;&#xA;अथाऽऽगत्य मधुपुरीं प्रणम्य पितरं विभुः ।&lt;br&gt;&#xA;सबलो वटमूले च सस्मार गरुडं हरिः ॥ १ ॥&lt;/p&gt;&#xA;&lt;p&gt;सादरं लवणोदं च विश्वकर्मणमीप्सितम् ।&lt;br&gt;&#xA;तत्याज गोपवेषं च नृपवेषं दधार सः ॥ २ ॥&lt;/p&gt;&#xA;&lt;p&gt;एतस्मिन्नन्तरे चक्रमाजगाम् हरिं स्वयम् ।&lt;br&gt;&#xA;परं सुदर्शनं नाम सूर्यकोटिसमप्रभम् ॥ ३ ॥&lt;/p&gt;&#xA;&lt;p&gt;तेजसा हरिणा तुल्यं परं वैरिविमर्दनम् ।&lt;br&gt;&#xA;अव्यर्थमस्त्रमस्त्राणां प्रवरं परमं परम् ॥ ४ ॥&lt;/p&gt;&#xA;&lt;p&gt;रत्नयानं पुरः कृत्वा गरुडो हरिसन्निधिम् ।विश्वकर्मा सशिष्यश्च जलधिः कम्पितस्तथा ॥ ५ ॥&lt;/p&gt;&#xA;&lt;p&gt;हरिं प्रणेमुस्ते सर्वे मुर्ध्ना च भक्तिपूर्वकम् ।&lt;br&gt;&#xA;सस्मितः सादरं यत्नात्तानुवाच क्रमाद्विभुः ॥ ६ ॥&lt;/p&gt;</description>
    </item>
    <item>
      <title>१०४</title>
      <link>https://vishvAsa.github.io/purANam_vaiShNavam/brahma-vaivarta-purANam/04/104/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/104/</guid>
      <description>&lt;p&gt;अथ चतुरधिकशततमोऽध्यायः&lt;br&gt;&#xA;नारायण उवाच&lt;br&gt;&#xA;एतस्मिन्नन्तरे ब्रह्मा भवान्या च भवः स्वयम् ।&lt;br&gt;&#xA;अनन्तश्चापि धर्मश्च भास्करश्च हुताशनः ॥ १ ॥&lt;/p&gt;&#xA;&lt;p&gt;कुबेरो वरुणश्चैव पवनश्च यमस्तथा ।&lt;br&gt;&#xA;महेन्द्रश्चपि चन्द्रश्च रुद्राश्चैकादशैव ते ॥ २ ॥&lt;/p&gt;&#xA;&lt;p&gt;अन्ये देवाश्च मुनयो वसवः सप्त एव च ।&lt;br&gt;&#xA;आदित्याश्चापि दैत्याश्च गन्धर्वाः किन्नरास्तथा ॥ ३ ॥&lt;/p&gt;&#xA;&lt;p&gt;आययुर्द्वारकां द्रष्टुं श्रीकृष्णं च बलं तथा ।&lt;br&gt;&#xA;आगच्छन्तं च सहसा वटमूलं मनोहरम् ॥ ४ ॥&lt;/p&gt;&#xA;&lt;p&gt;दृष्ट्वा च देवताः सर्वास्तुष्टुवुः पुरुषोत्तमम् ।&lt;br&gt;&#xA;आकाशाच्च विमानैश्च सम्प्राप्य वटमूलकम् ॥ ५ ॥&lt;/p&gt;&#xA;&lt;p&gt;ददृशुर्द्वारकां रम्यामतीव सुमनोहरम् ।&lt;br&gt;&#xA;मुक्तामाणिक्यहीरेणा रत्नराजिविराजिताम् ॥ ६ ॥&lt;/p&gt;</description>
    </item>
    <item>
      <title>१०५</title>
      <link>https://vishvAsa.github.io/purANam_vaiShNavam/brahma-vaivarta-purANam/04/105/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/105/</guid>
      <description>&lt;p&gt;अथ पञ्चाधिकशततमोऽध्यायः&lt;br&gt;&#xA;नारायण उवाच&lt;br&gt;&#xA;अथ वैदर्भराजेन्द्रो महाबलपराक्रम् ।&lt;br&gt;&#xA;विदर्भदेशे पुण्याश्च सत्यशीलश्च भीष्मकः ॥ १ ॥&lt;/p&gt;&#xA;&lt;p&gt;राजा नारायणांशश्च दाता च सर्वसम्पदाम् ।&lt;br&gt;&#xA;धर्मिष्ठस्च गरीयांश्च वरिष्ठश्टापि पूजितः ॥ २ ॥&lt;/p&gt;&#xA;&lt;p&gt;तस्य कन्या महालक्ष्मी रुक्मिणी योषितां वरा ।&lt;br&gt;&#xA;अतीव सुन्दरी रम्या रमा रामासु पूजिता ॥ ३ ॥&lt;/p&gt;&#xA;&lt;p&gt;नवयौवनसम्पन्ना रत्नाभरणभूषिता ।&lt;br&gt;&#xA;तप्तकाञ्चनवर्णाभा तेजसोज्ज्वलिता सती ॥ ४ ॥&lt;/p&gt;&#xA;&lt;p&gt;शुद्धसत्त्वस्वरूपा सा सत्यशीला पतिव्रता ।&lt;br&gt;&#xA;शान्ता दान्ता नितान्ता चाप्यनन्तगुणशालिनी ॥ ५ ॥&lt;/p&gt;&#xA;&lt;p&gt;इन्द्राणी वरुणानी च चन्द्रनारी च रोहिणी ।&lt;br&gt;&#xA;कुबेरपत्नी सूर्यस्त्री स्वाहा शान्ता कलावती ॥ ६ ॥&lt;/p&gt;</description>
    </item>
    <item>
      <title>१०६</title>
      <link>https://vishvAsa.github.io/purANam_vaiShNavam/brahma-vaivarta-purANam/04/106/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/106/</guid>
      <description>&lt;p&gt;अथ पडधिकशततमोऽध्यायःनारायण उवाच&lt;br&gt;&#xA;एतस्मिन्नन्तरे नाजा ककुद्मी च महाबलः ।&lt;br&gt;&#xA;वरार्थं कन्यकायाश्च ब्रह्मलोकात्समागतः ॥ १ ॥&lt;/p&gt;&#xA;&lt;p&gt;प्रददौ रेवतीं कन्यां शश्वत्सुस्थिरयौवनाम् ।&lt;br&gt;&#xA;अमूल्यरत्नभूषाढ्या त्रिषु लोकेषु दुर्लभाम् ॥ २ ॥&lt;/p&gt;&#xA;&lt;p&gt;बलाय बलदेवाय सम्प्रदानेन कौतुकात् ।&lt;br&gt;&#xA;वयो यस्या गतं सत्ये युगानां सप्तविंशतिः ॥ ३ ॥&lt;/p&gt;&#xA;&lt;p&gt;दत्त्वा कन्यां विधानेन मुनिदेवेन्द्रसंसदि ।&lt;br&gt;&#xA;गजेन्द्राणां त्रिलक्षं च जामात्रे यौतुकं ददौ ॥ ४ ॥&lt;/p&gt;&#xA;&lt;p&gt;दशलक्षं तुरङ्गाणां रथानां लक्षमेव च ।&lt;br&gt;&#xA;रत्नालङ्कारयुक्तानां दासीनां चापि लक्षकम् ॥ ५ ॥&lt;/p&gt;&#xA;&lt;p&gt;मणिलक्षं रत्नलक्षं स्वर्णकोटिं च सादरम् ।&lt;br&gt;&#xA;वह्निशुद्धांशुकं रम्यं मुक्तामाणिक्यहीरकम् ॥ ६ ॥&lt;/p&gt;</description>
    </item>
    <item>
      <title>१०७</title>
      <link>https://vishvAsa.github.io/purANam_vaiShNavam/brahma-vaivarta-purANam/04/107/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/107/</guid>
      <description>&lt;p&gt;अथ सप्ताधिकशततमोऽध्यायः&lt;br&gt;&#xA;नारायण उवाच&lt;br&gt;&#xA;अथ कोपपीतश्च बलदेवो महाबलः ।&lt;br&gt;&#xA;हलेन रुक्मियानं च बभञ्ज मुनिपुङ्गव ॥ १ ॥&lt;/p&gt;&#xA;&lt;p&gt;घोटकान्सारथिं चैव निहत्य जगतीपतिः ।&lt;br&gt;&#xA;भुमिष्ठं चापि पापिष्ठं रुक्मिं हन्तुं जगाम सः ॥ २ ॥&lt;/p&gt;&#xA;&lt;p&gt;रुक्मी च शरजालेन वारयामास लीलया ।&lt;br&gt;&#xA;नागास्त्रं योजयामास बद्धुं हलिनमीश्वरम् ॥ ३ ॥&lt;/p&gt;&#xA;&lt;p&gt;नागास्त्रं गारुडेनैव सञ्जहार हली स्वयम् ।&lt;br&gt;&#xA;जग्राह कोपाद्रुक्मी च परं पाशुपतं मुने ॥ ४ ॥&lt;/p&gt;&#xA;&lt;p&gt;अव्यर्थं वैरिमर्द च शतसूर्यसमप्रभम् ।&lt;br&gt;&#xA;अभितो हलिना रुक्मी जृम्भणास्त्रेण जृम्भितः ॥ ५ ॥&lt;/p&gt;&#xA;&lt;p&gt;भूमिष्ठः स्थाणुमद्रुक्मी निद्रास्त्रेणैव निद्रितः ।&lt;br&gt;&#xA;शाल्वस्तं निद्रितं दृष्ट्वा शतबाणान्मुमोच तम् ॥ ६ ॥&lt;/p&gt;</description>
    </item>
    <item>
      <title>१०८</title>
      <link>https://vishvAsa.github.io/purANam_vaiShNavam/brahma-vaivarta-purANam/04/108/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/108/</guid>
      <description>&lt;p&gt;अथाष्टाधिकशततमोऽध्यायः&lt;br&gt;&#xA;नारायाण उवाच&lt;br&gt;&#xA;एतस्मिन्नन्तरे देवी महालक्ष्मीश्च रुक्मिणी ।&lt;br&gt;&#xA;आजगाम सभामध्ये मुनिदेवादिभिर्युते ॥ १ ॥&lt;/p&gt;&#xA;&lt;p&gt;रत्नसिंहासनस्था च रत्नालङ्कारभूषिता ।&lt;br&gt;&#xA;वह्निशुद्धाशुकाधाना कबरीभारभूषिता ॥ २ ॥&lt;/p&gt;&#xA;&lt;p&gt;पश्यन्ती सस्मिता साध्वीह्यमूल्यरत्नदर्पणम् ।&lt;br&gt;&#xA;कस्तूरीबिन्दुभिर्युक्ता स्निग्धचन्दनचर्चिता ॥ ३ ॥&lt;/p&gt;&#xA;&lt;p&gt;सिधूरबिदुना शश्वद्भालमध्यस्थलोज्ज्वला ।&lt;br&gt;&#xA;तप्तकाञ्चनवर्णभा शतचन्द्रसमप्रभा ॥ ४ ॥&lt;/p&gt;&#xA;&lt;p&gt;चन्दनोक्षितमर्वाङ्गा मालतीमाल्यशोभिता ।&lt;br&gt;&#xA;सप्तभिर्नृपपुत्रैश्चसमानीता च बालकैः ॥ ५ ॥&lt;/p&gt;&#xA;&lt;p&gt;देवेन्द्राश्च मुनीन्द्राश्च सिद्धेन्द्रा नृपपुङ्गवाः ।&lt;br&gt;&#xA;ददृशू रुक्मिणीं देवीं महालक्ष्मीं पतिव्रताम् ॥ ६ ॥&lt;/p&gt;&#xA;&lt;p&gt;सप्तप्रदक्षिणाःकृत्वा प्रणम्य स्वपतिंसती ।&lt;br&gt;&#xA;सिषेच शीततोयेन स्निग्धचन्दनपल्लवैः ॥ ७ ॥&lt;/p&gt;&#xA;&lt;p&gt;तां सिषेच जगत्कान्तः कान्ता शान्तां च सस्मिताम् ।&lt;br&gt;&#xA;ददर्श कान्तः कान्तां च कान्तं कान्ता शुभे क्षणे ॥ ८ ॥&lt;/p&gt;</description>
    </item>
    <item>
      <title>१०९</title>
      <link>https://vishvAsa.github.io/purANam_vaiShNavam/brahma-vaivarta-purANam/04/109/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/109/</guid>
      <description>&lt;p&gt;नारायण उवाच&lt;br&gt;&#xA;एतस्मिन्नन्तरे राज्ञी रुक्मिणीजननी शभा ।&lt;br&gt;&#xA;पतिपुत्रवतीभिश्च साध्वीभिः सहिता मुदा ॥ १ ॥&lt;br&gt;&#xA;आगत्य मङ्गलं कृत्वा तत्र निर्मञ्छनादिकम् ।&lt;br&gt;&#xA;दम्पती वेशयामास रत्ननिर्माणमन्दिरम् ॥ २ ॥&lt;br&gt;&#xA;नानाचित्रविचित्राढ्यं हीरहारेण भूषितम् ।&lt;br&gt;&#xA;मुक्तामाणिक्यरत्नेन मुदीप्तं दर्पणेन च ॥ ३ ॥&lt;br&gt;&#xA;ददर्श कृष्णस्तत्रैव दुर्गां दुर्गतिनाशिनीम् ।&lt;br&gt;&#xA;सरस्वतीं च सावित्रीं रतिं च रोहिणीं सतीम् ॥ ४ ॥&lt;br&gt;&#xA;देवपत्नीं राजपत्नीं मुनिपत्नीं पतिव्रताम् ।&lt;br&gt;&#xA;रत्नमिहानस्थां च रत्नभूषणभूषिताम् ॥ ५ ॥&lt;br&gt;&#xA;उत्तस्थुराराद्दृष्ट्वा च श्रीकृष्णं जगतीपतिम् ।&lt;br&gt;&#xA;रत्नसिहासने रम्ये वारयामास तां मुदा ॥ ६ ॥&lt;br&gt;&#xA;स्तुतिं चक्रुश्च देवाश्च मुनिपत्न्यश्च माधवम् ।&lt;br&gt;&#xA;पुटाञ्जलियुतास्तत्र त्रमेण च पृधक्पृथक् ॥ ७ ॥&lt;br&gt;&#xA;भोजयामास राज्ञी च वरेण सह कन्यकाम् ।&lt;br&gt;&#xA;सकर्पूरं सताम्बूलं प्रददौ वासितं जलम् ॥ ८ ॥&lt;br&gt;&#xA;दुर्गा कृष्णाय प्रददौ तत्र मङ्गलपत्रिकाम् ।&lt;br&gt;&#xA;सर्वासामाज्ञया देवी पठेति तमुवाच सा ॥ ९ ॥&lt;br&gt;&#xA;पपाठ पत्रिकां कृष्णो देवीसंसदि सस्मितः ।&lt;br&gt;&#xA;लक्ष्मी सरस्वती दुर्गा सावित्री राधिका सती ॥ १० ॥&lt;br&gt;&#xA;तुलसी पृथिवी गङ्गाऽरुन्धति यमुनाऽदितिः ।&lt;br&gt;&#xA;शतरूपा च सीता च देवहूतिश्च मेनका ॥ ११ ॥&lt;br&gt;&#xA;दैव्यश्चैताश्च दम्पत्योः कुर्वन्तु परम् ।&lt;br&gt;&#xA;पपाठ चेति कृष्णश्च शुश्रुवुर्जहसुश्च ताः ॥ १२ ॥&lt;br&gt;&#xA;पार्वत्युवाचरुक्मिणीं रुक्मिणीकान्त त्वां पश्यन्तीं च सस्मिताम् ।&lt;br&gt;&#xA;पश्य प्रौढां रुपवतीं सुन्दरीं नवयौवनाम् ॥ १३ ॥&lt;br&gt;&#xA;शच्युवाच&lt;br&gt;&#xA;तव योग्या च युवती रत्नभूषणभूषिता ।&lt;br&gt;&#xA;त्वां प्रार्थयन्ती सुचिरमवमन्यान्यमीश्वरम् ॥ १४ ॥&lt;br&gt;&#xA;सावित्र्युवाच&lt;br&gt;&#xA;यथा वरस्तथा कन्या विधिना योजिता पुरा ।&lt;br&gt;&#xA;विदग्धाया विदग्धेन सर्वत्र सङ्गमः शुभः ॥ १५ ॥&lt;br&gt;&#xA;रत्युवाच&lt;br&gt;&#xA;ईश्वरेण परीहासं का वा कर्तुं क्षमा भुवि ।&lt;br&gt;&#xA;ध्यानासाध्यो दुराराध्यश्चावमन्यान्यमीश्वरम् ॥ १६ ॥&lt;br&gt;&#xA;गायत्र्युवाच&lt;br&gt;&#xA;यथा वरस्तथा कन्या चाक्षुब्धे भैष्मके गृहे ॥ १७ ॥&lt;br&gt;&#xA;रोहिण्युवाच&lt;br&gt;&#xA;सत्यं ब्रूहि जगन्नाथ कामिनीनां च संसदि ।&lt;br&gt;&#xA;कीदृशी राधिका रम्या रुक्मिणी चापि कीदृशी ॥ १८ ॥&lt;br&gt;&#xA;सरस्वत्युवाच&lt;br&gt;&#xA;राधायां यादृशी प्रीती रुक्मिण्यां नैव तादृशी ।&lt;br&gt;&#xA;सा सङ्गिनी पूर्वकाले सर्वक्रीडासु वर्धिनी ॥ १९ ॥&lt;br&gt;&#xA;प्राणाधिष्ठातुदेवी सा पञ्चप्राणाधिका सती ।&lt;br&gt;&#xA;रुक्मिणी कमला साक्षात्सम्पदामधिदेवता ॥ २० ॥&lt;br&gt;&#xA;सर्वशक्तिस्वरूपा च कृष्णस्य परमात्मनः ।&lt;br&gt;&#xA;बुद्धेरप्यधिदेवी च दुर्गा नारायणी परा ॥ २१ ॥&lt;br&gt;&#xA;देवाधिष्ठातृदेवी त्वं सावित्री वेदमातृका ।&lt;br&gt;&#xA;विद्याधिदेवताऽहं च ततोऽन्याश्च कलाकलाः ॥ २२ ॥&lt;br&gt;&#xA;न ब्रह्मणि शिवे शेषे गणेशे च दिनेश्वरे ।&lt;br&gt;&#xA;न भक्तेषु च पद्मायां न शिवायां च मय्यपि ॥ २३ ॥&lt;br&gt;&#xA;प्रसादो यादृशस्तस्यामन्येषु च न तादृशः ।&lt;br&gt;&#xA;त्रैलोक्ये पृथिवी धन्या सुपुण्यं भारतं यतः ॥ २४ ॥&lt;br&gt;&#xA;तत्र वृन्दावनं धन्यं राधापादाब्जचिह्नितम् ।&lt;br&gt;&#xA;सर्वासामपि देवीनां राधा पुण्यवती सती ॥ २५ ॥&lt;br&gt;&#xA;राधापादाब्जनखरे ददौ स्निग्धमलक्तकम् ।&lt;br&gt;&#xA;अयमेवमिति श्रुत्वा जहसुः सर्वयोषितः ॥ २६ ॥&lt;br&gt;&#xA;ध्यायन्ते दूर्तः सर्वा राधा वक्षःस्थलस्थिता ।&lt;br&gt;&#xA;तस्माद्राधां नमस्कृत्य तुलनां मन्यते किल ॥ २७ ॥&lt;br&gt;&#xA;सरस्वतीवचः श्रुत्वा सावित्री पार्वती सती ।&lt;br&gt;&#xA;अन्याश्च योषितः सर्वाः साध्वित्यूचुश्च संसदि ॥ २८ ॥&lt;br&gt;&#xA;लोपामुद्राऽनसूया चाप्यहल्याऽरुन्धती तथा ।&lt;br&gt;&#xA;सर्वास्ता मुनिपत्न्यश्च रभसं चक्रुरीश्वरम् ॥ २९ ॥&lt;br&gt;&#xA;अथ देवांश्च भूपांश्च मुनीद्रांश्चापि भीष्मकः ।&lt;br&gt;&#xA;पूजयामास विधिना भोजयामास सादरम् ॥ ३० ॥&lt;br&gt;&#xA;खाद्यतां लोका दीयतां दीयतामिति ।&lt;br&gt;&#xA;शब्दो बभूव नगरे वाद्यसङ्गीतमङ्गलैः ॥ ३१ ॥&lt;br&gt;&#xA;अथ प्रभाते ब्रह्मेशसेषास्त्रिदशास्तथा ।&lt;br&gt;&#xA;यानमारोहणं भूपाश्चक्रिरे च त्वरान्विताः ॥ ३२ ॥&lt;br&gt;&#xA;राजा महोग्रसेनश्च वसुदेवस्त्वरान्वितः ।&lt;br&gt;&#xA;कारयामास यात्रां च श्रीकृष्णं रुक्मिणीं सतीम् ॥ ३३ ॥&lt;br&gt;&#xA;सुभद्रा रुक्मिणीमाता कन्यां कृत्वा स्ववक्षसि ।&lt;br&gt;&#xA;रुरोदोच्चैस्तत्सखीभिर्बान्धवैरित्युवाच सा ॥ ३४ ॥&lt;br&gt;&#xA;सुभद्रोवाच&lt;br&gt;&#xA;क्व यासि मां परित्यज्य वत्से मातरमीश्वरीम् ।&lt;br&gt;&#xA;कथं जीवामि त्वां त्यक्त्वा कथं त्वं वाऽपि जीवसि ॥ ३५ ॥&lt;br&gt;&#xA;महालक्ष्मीर्मम गृहात्कन्यारूपा च मायया ।&lt;br&gt;&#xA;वसुदेवालयं यासि वासुदेवप्रिया सतीः ॥ ३६ ॥&lt;br&gt;&#xA;इत्युक्त्वा कन्यकां शोकात्सिषेव नेत्रजैर्जलैः ।&lt;br&gt;&#xA;भीष्मकः साश्रुनेत्रश्च कन्यां कृष्णे समर्प्य च ॥ ३७ ॥&lt;br&gt;&#xA;तं च कृत्वा परीहारं रुरोदोच्चैरतीव सः ।&lt;br&gt;&#xA;रुरोद रुक्मिणी देवी श्रीकृष्णश्चापि मायया ॥ ३८ ॥&lt;br&gt;&#xA;रथमारोपयामास वसुदेवः सुतं वधूम् ।&lt;br&gt;&#xA;एतस्मिन्नन्तरे राजा जामात्रे यौतुकं ददौ ॥ ३९ ॥&lt;br&gt;&#xA;गचेन्द्राणां सहस्रं च षङ्गुणं च तुरङ्गमम् ।&lt;br&gt;&#xA;दासीनां च सहस्रं च किङ्कराणां शतं शतम् ॥ ४० ॥&lt;br&gt;&#xA;रत्नानां च सहस्रं चैवामुल्यरत्नभूषणम् ।&lt;br&gt;&#xA;स्वर्णानां परिशुद्धानां पञ्चलक्षं च सादरम ॥ ४१ ॥&lt;br&gt;&#xA;तोयभोजनपात्राणि कुतानि विश्वकर्मणा ।&lt;br&gt;&#xA;सौवर्णानि च रम्याणि सुरभीः प्रददौ मुदा ॥ ४२ ॥&lt;br&gt;&#xA;दुग्धवतीनां धेनुनां सवत्सानां सहस्रकम् ।&lt;br&gt;&#xA;अमूल्यानि च रम्याणि वह्निशुद्धांशुकानि च ॥ ४३ ॥&lt;br&gt;&#xA;वसुदेवश्चोग्रसेनो देवैश्च मुनीभिः सह ।&lt;br&gt;&#xA;प्रहृष्टवदनः शीघ्रं द्वारकाभिसुखं ययौ ॥ ४४ ॥&lt;br&gt;&#xA;प्रविश्य स्वपुरीं रम्या कारयामास मङ्गलम् ।&lt;br&gt;&#xA;वाद्यं च वादयामास सुन्दरं सुमनोहरम् ॥ ४५ ॥&lt;br&gt;&#xA;देवकी रोहिणी रम्या यशोदा नन्दगेहिनी ।&lt;br&gt;&#xA;अदितिश्च दितिश्चैव तथा च वरकामिनी ॥ ४६ ॥&lt;br&gt;&#xA;श्रीकृष्णं रुक्मिणीं रम्यां विलोक्य च पुनः पुनः ।&lt;br&gt;&#xA;गृहं प्रवेशयामास कारयामास मङ्गलम् ॥ ४७ ॥&lt;br&gt;&#xA;चतुर्विधं भोजयित्वा देवांश्च मुनिपुङ्गवान् ।&lt;br&gt;&#xA;नृपांश्च बान्धवांश्चैव परीहारं चकार च ॥ ४८ ॥&lt;br&gt;&#xA;भट्टेभ्यो ब्राह्मणेभ्योऽपि ददौ रत्नादिकं मुदा ।&lt;br&gt;&#xA;तांश्चपि भोजयामास परितुष्टांश्च सस्मितान् ॥ ४९ ॥&lt;br&gt;&#xA;एवं भुक्त्वा धनं लब्ध्वा ययुः सर्वे गृहं मुदा ।&lt;br&gt;&#xA;मङ्गलं कारयामास वसुदेवस्य वल्लभा ॥ ५० ॥&lt;br&gt;&#xA;इति श्रीब्रह्मo महाo श्रीकृष्णजन्मखo उत्तo नारादनाo रुक्मिण्यु-&lt;br&gt;&#xA;द्वाहो नाम नवाधिकशततमोऽध्यायः ॥ १०९ ॥&lt;/p&gt;</description>
    </item>
    <item>
      <title>११०</title>
      <link>https://vishvAsa.github.io/purANam_vaiShNavam/brahma-vaivarta-purANam/04/110/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/110/</guid>
      <description>&lt;p&gt;नारायण उवाच&lt;br&gt;&#xA;आगतेषु गतेष्वेवं साङ्गे मङ्गलकर्मणि ।&lt;br&gt;&#xA;नन्दो यशोदया सार्ध पुत्राभ्याशं समाययौ ॥ १ ॥&lt;br&gt;&#xA;यशोदोवाच&lt;br&gt;&#xA;ज्ञानं च भवता दत्तं पित्रे नन्दाय माधव ।&lt;br&gt;&#xA;मां चापि मातरं वत्स कृपां कुरु कृपानिधे ॥ २ ॥&lt;br&gt;&#xA;मामुद्धर महाभाग धरोद्धारणकारण ।&lt;br&gt;&#xA;भवाब्धितरणे भीमौ भीतां च पतितामपि ॥ ३ ॥&lt;br&gt;&#xA;मायामयी सा प्रकृतिर्भवाब्धितरणे तरिः ।&lt;br&gt;&#xA;त्वमेव कर्णधारश्च भक्तोत्तीर्णे कृपामय ॥ ४ ॥&lt;br&gt;&#xA;यशोदावचनं श्रुत्वा जहास पुरुषोत्तमः ।&lt;br&gt;&#xA;उवाच मातरं भक्त्या ज्ञानिनां च गुरोर्गुरुः ॥ ५ ॥&lt;br&gt;&#xA;श्रीभगवानुवाच&lt;br&gt;&#xA;ज्ञानं योगात्मकं मातर्ज्ञानं च विषयात्मकम् ।&lt;br&gt;&#xA;ज्ञानं भक्त्यात्मकं श्रेष्ठं मद्दास्यकारणं शुभम् ॥ ६ ॥&lt;br&gt;&#xA;ज्ञानं पञ्चविधं प्रोक्तं सर्ववेदेषु सम्मतम् ।&lt;br&gt;&#xA;भक्त्यात्मकं सर्वपरं तेषां च लक्षणं शृणु ॥ ७ ॥&lt;br&gt;&#xA;क्षुत्पिपासादिकानां च खण्डनं स्वान्तशोधनम् ।&lt;br&gt;&#xA;नाडीनां शोधनं चैव चक्राणामपि भेदनम् ॥ ८ ॥&lt;br&gt;&#xA;शक्तिकुण्डलिनीयुक्तमीश्वरं चिन्तयेत्ततः ।&lt;br&gt;&#xA;इन्द्रियाणां च दमनं लौभादीनां च वर्जनम् ॥ ९ ॥&lt;br&gt;&#xA;मूलाधारं स्वधिष्ठानं मणिपूरमनाहतम् ।&lt;br&gt;&#xA;विशुद्धं च तथा ज्ञाख्यं चक्रषट्कं प्रकीर्तितम् ॥ १० ॥&lt;br&gt;&#xA;नारीणामपि दुर्बोधं मुर्खाणां च विशेषतः ।&lt;br&gt;&#xA;ज्ञानं योगात्मकं साध्वि सिद्धानां साध्यमीप्सितम् ॥ ११ ॥&lt;br&gt;&#xA;जन्तूनामपि सर्वेषां ज्ञानं स्वविषये तथा ।&lt;br&gt;&#xA;सन्तः सर्वे विजानन्ति स्वेच्छया च मदीयया ॥ १२ ॥&lt;br&gt;&#xA;सिद्ध्यात्मकं च सिद्धानां नियुक्तं सर्वकर्मसु ।&lt;br&gt;&#xA;चतुस्त्रिंशत्सु सिद्धानां साधनं बोधनं तथा ॥ १३ ॥&lt;br&gt;&#xA;ज्ञानं मौक्षात्मकं सिद्धं परं निर्वाणकारणम् ।&lt;br&gt;&#xA;निवृत्तिमार्गमारूढं भक्तस्तत्रैव वाञ्छति ॥ १४ ॥&lt;br&gt;&#xA;भक्त्यात्मकं च यज्ज्ञानं तुभ्यं राधा प्रदास्यति ।&lt;br&gt;&#xA;तस्यां च मानवं भावं त्यक्त्वा ज्ञानं करिष्यति ॥ १५ ॥&lt;br&gt;&#xA;नन्दाय दत्तं यज्ज्ञानं तच्च तुभ्यं प्रदास्यति ।&lt;br&gt;&#xA;गच्छ नन्दव्रजं मातर्नन्देन सह सादरम् ॥ १६ ॥&lt;br&gt;&#xA;इत्युक्त्वा विनयं कृत्वा जगामाभ्यन्तरं हरिः ।&lt;br&gt;&#xA;नन्दो यशोदया सार्धं प्रययौ कदलीवनम् ॥ १७ ॥&lt;br&gt;&#xA;ददर्श राधां तत्रैव निद्रितां त्यक्तभूषणम् ।&lt;br&gt;&#xA;दधानां शुक्लवस्त्रं च निराहारां कृशोदरीम् ॥ १८ ॥&lt;br&gt;&#xA;पङ्कस्थे पङ्कजदले सजले चन्दनार्चिते ।&lt;br&gt;&#xA;शयानां शुष्कितौष्ठीं च साश्रुनेत्रां च मूर्च्छिताम् ॥ १९ ॥&lt;br&gt;&#xA;ध्यायमानां पदाम्भोजं कृष्णस्य परमात्मनः ।&lt;br&gt;&#xA;बाह्यज्ञानपरित्यक्तां तन्नि विष्टैकमानसाम् ॥ २० ॥&lt;br&gt;&#xA;पश्यन्तीं सस्मितं कान्तं पश्यन्तीं तन्मुखाम्बुजम् ।&lt;br&gt;&#xA;हसन्तीं च रुदन्तीं च स्वप्ने कान्तसमीपतः ॥ २१ ॥&lt;br&gt;&#xA;सखीभिः परितः शश्वत्सेवितां श्चेतचामरैः ।&lt;br&gt;&#xA;दिवानिशं रक्षितां च गोपीभिः शतकोटिभिः ॥ २२ ॥&lt;br&gt;&#xA;सावधानपराभिश्च वेत्रहस्ताभिरीश्वरीम् ।&lt;br&gt;&#xA;सप्तद्वारेषु युक्ताभिः परितः प्राङ्गणेषु च ॥ २३ ॥&lt;br&gt;&#xA;तां दृष्ट्वा विस्मयं प्राप्य सभार्यो नन्द एव च ।&lt;br&gt;&#xA;ननाम परया भक्त्या दण्डवत्प्रणिपत्य च ॥ २४ ॥&lt;br&gt;&#xA;निद्रां त्याक्त्वा च सहसा बुबुधे सेश्वरेच्छया ।&lt;br&gt;&#xA;क्षणेन चेतनां प्राप विषयज्ञानवर्चिताम् ॥ २५ ॥&lt;br&gt;&#xA;पुरतो दम्पती दृष्ट्वा पप्रच्छ सादरं सती ।&lt;br&gt;&#xA;उवाच मधुरं चैवं तत्रैव सखिसंसदि ॥ २६ ॥&lt;br&gt;&#xA;राधिकोवाच&lt;br&gt;&#xA;कस्त्वं चात्र समायातो ब्रूहि वा किं प्रयोजनम् ।&lt;br&gt;&#xA;न च मे विषयज्ञानं न जानामि नरं पशुम् ॥ २७ ॥&lt;br&gt;&#xA;किं जलं वा स्थलं किंवा नक्तं तिनं श्रुणु ।&lt;br&gt;&#xA;स्त्रियं पुमांसं क्लीबं वा नाहं जानामि भेदाकम् ॥ २८ ॥&lt;br&gt;&#xA;राधिकावचनं श्रुत्वा नन्दश्च विस्मयं ययौ ।&lt;br&gt;&#xA;भीता यशोदा निकटं गोपीसम्भाषिता ययौ ॥ २९ ॥&lt;br&gt;&#xA;उवास निकटे तस्याः समुवाच प्रियं वचः ।&lt;br&gt;&#xA;उवास तत्र नन्दश्च गोपीदत्तासनेन च ॥ ३० ॥&lt;br&gt;&#xA;यशोदोवाच&lt;br&gt;&#xA;चेतनं कुरु राधे त्वमात्मानं रक्ष यत्नतः ।&lt;br&gt;&#xA;द्रक्ष्यसि प्राणनाथं च सम्प्राप्ते मङ्गले दिने ॥ ३१ ॥&lt;br&gt;&#xA;त्वत्तो विश्वं पवित्रं च स्वकुलं च सुरेश्वरि ।&lt;br&gt;&#xA;गोप्यश्च पुण्यवत्यश्च त्वत्पादाम्बुजसेवया ॥ ३२ ॥&lt;br&gt;&#xA;लोका गास्यन्ति त्वत्कीर्तितीर्थपूतां सुमङ्गलाम् ।&lt;br&gt;&#xA;सन्तो वेदाश्च चत्वारः पुराणानि पुरातनीम् ॥ ३३ ॥&lt;br&gt;&#xA;अहं यशोदा नन्दोऽयं बुद्धिरूपे निबोध माम् ।&lt;br&gt;&#xA;वृषभानसुता त्वं च मां निशामय सुव्रते ॥ ३४ ॥&lt;br&gt;&#xA;द्वारकानगराद्भद्रे श्रीकृष्णसन्निधानतः ।&lt;br&gt;&#xA;तवान्तिकमागताऽहं प्रेरिता हरिणा सति ॥ ३५ ॥&lt;br&gt;&#xA;शृणु मङ्गलवार्तां च मङ्गलं च गदाभृतः ।&lt;br&gt;&#xA;आराद्द्रक्ष्यसि कृष्णं तं हे देवि चेतनं कुरु ॥ ३६ ॥&lt;br&gt;&#xA;भक्त्या त्मकं परिज्ञानं देहि मह्यं च साम्प्रतम् ।&lt;br&gt;&#xA;त्वद्भर्तुरुपदेशेन त्वत्समीपं समागतौ ॥ ३७ ॥&lt;br&gt;&#xA;पश्चदायास्यति हरिस्त्वां मुहूर्तं वरानने ।&lt;br&gt;&#xA;भविष्यत्यचिरेणैव श्रीदाम्नः शापमोचनम् ॥ ३८ ॥&lt;br&gt;&#xA;यशोदावचनं श्रुत्वा वार्तां प्राप्य गदाभृतः ।&lt;br&gt;&#xA;श्रीकृष्णनामस्मरणाद्दूरिभूतममङ्गलम् ॥ ३९ ॥&lt;br&gt;&#xA;सम्प्राप चेतनं राधा सम्भाव्य कृष्णमातरम् ।&lt;br&gt;&#xA;उवाच मधुरं शान्ता लौकिकीं भक्तिमुत्तमाम् ॥ ४० ॥&lt;br&gt;&#xA;इति श्रीब्रह्मo महाo श्रीकृष्णजन्मखo उत्तo नारदनाo राधायशोदासंo दशाधिकशततमोऽध्यायः ॥ ११० ॥&lt;/p&gt;</description>
    </item>
    <item>
      <title>१११</title>
      <link>https://vishvAsa.github.io/purANam_vaiShNavam/brahma-vaivarta-purANam/04/111/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/111/</guid>
      <description>&lt;p&gt;राधिकोवाच&lt;br&gt;&#xA;ज्ञानात्मकश्च परमो ब्रह्मेशशेषपूजितः ।&lt;br&gt;&#xA;ज्ञानं च न ददौ तुभ्यं मन्मुलं प्रेषिता सति ॥ १ ॥&lt;br&gt;&#xA;तेनैव च्छद्मना तुभ्यं भावार्थं बोधयामि किम् ।&lt;br&gt;&#xA;वेदाः सन्तश्च भावार्थं नैव जानन्ति तस्य च ॥ २ ॥&lt;br&gt;&#xA;स्त्रीजातिरबला मूढा वक्तुतोऽज्ञानतत्परा ।&lt;br&gt;&#xA;ततस्तद्विरहेणैव सन्ततं हतचेतना ॥ ३॥&lt;br&gt;&#xA;किं वाऽहं कथयिष्यामि ज्ञानं पञ्चविधेषु च ।&lt;br&gt;&#xA;भक्त्यात्मकं सर्वपरं निबोध कथयामि ते ॥ ४ ॥&lt;br&gt;&#xA;श्रीकृष्णस्य वरेणापि न साधो निर्भयो भव ।&lt;br&gt;&#xA;गोलोके चापि पतनं सम्भवेच्च कुयोगिनः ॥ ५ ॥&lt;br&gt;&#xA;तस्मात्सर्वं परित्यज्य भजस्व परमेश्वरम् ।&lt;br&gt;&#xA;पुत्रबुद्धिं परित्यज्य ब्रह्मरूपं निशामय ॥ ६ ॥&lt;br&gt;&#xA;यशोदे भवती सर्वे परित्यज्य च नश्वरम् ।&lt;br&gt;&#xA;गत्वा वृन्दावनं रम्यं पुण्यक्षेत्रं च भारतम् ॥ ७ ॥&lt;br&gt;&#xA;कृत्वा त्रिकालस्नानं च निर्मले यमुनाजले ।&lt;br&gt;&#xA;कृत्वाऽष्टदलपद्मं च स्निग्धेन चन्दनेन च ॥ ८ ॥&lt;br&gt;&#xA;ध्यानेन गर्गदत्तेन शुद्धेन मनसा सति ।&lt;br&gt;&#xA;सम्पूज्य परमानन्दं सानन्दं व्रज तत्पदम् ॥ ९ ॥&lt;br&gt;&#xA;कृत्वा निकृन्तनं कर्म पिदृभिः शतकैः सह ।&lt;br&gt;&#xA;वैष्णवेन सहाऽऽलापं कुरुष्व सततं सति ॥ १० ॥&lt;br&gt;&#xA;वरं हुतवहज्वालां भक्तो वाञ्छति पञ्जरम् ।&lt;br&gt;&#xA;वरं च कण्टके वासं वरं च विष्भक्षणम् ॥ ११ ॥&lt;br&gt;&#xA;हरिभक्तिविहीनानां न सङ्गं नाशकारणम् ।&lt;br&gt;&#xA;स्वयं नष्टो भक्तिहीनो बृद्धिणेदं करोति च ॥ १२ ॥&lt;br&gt;&#xA;अङ्कुरो भक्तिवृक्षस्य भक्तसङ्गेन वर्धते ।&lt;br&gt;&#xA;परं हरिकथालापपीयूषासेचनेन च ॥ १३ ॥&lt;br&gt;&#xA;अभक्तालापदीपाग्निज्वालायाः कलयापि च ।&lt;br&gt;&#xA;अङ्कुरः शुष्कतां याति पुनः सेकेन वर्धते ॥ १४ ॥&lt;br&gt;&#xA;तस्मादभक्तसङ्गं च सावधानः परित्यज ।&lt;br&gt;&#xA;यथा दृष्ट्वा कालसर्पं नरो भीत्वा पलायते ॥ १५ ॥&lt;br&gt;&#xA;यशोदे च प्रयत्नेन स्वात्मनः पुत्रमीश्वरम् ।&lt;br&gt;&#xA;राम नारायणनन्त मुकुन्द मधुसूदन ॥ १६ ॥&lt;br&gt;&#xA;कृष्ण केशव कंसारे हरे वैकुण्ठ वामन ।&lt;br&gt;&#xA;इत्येकादश नामानि पठेद्वा पाठयेदिति ॥ १७ ॥&lt;br&gt;&#xA;जन्मकोटिसहस्राणां पातकादेव मुच्यते ।&lt;br&gt;&#xA;राशब्दो विश्ववचनो मश्चापीश्वरवाचकः ॥ १८ ॥&lt;br&gt;&#xA;विश्वानामीश्वरो यो हि तेन रामः प्रकीर्तितः ।&lt;br&gt;&#xA;रमते रमया सार्वं तेन रामं विदुर्बुधा ॥ १९ ॥&lt;br&gt;&#xA;रमाया रमणस्थानं रामं रामविदो विदुः ।&lt;br&gt;&#xA;राश्चेति लक्ष्मीवचनो मश्चापीश्वरवाचकः ॥ २० ॥&lt;br&gt;&#xA;लक्ष्मीपतिं गतिं रामं प्रवदन्ति मनीषिणः ।&lt;br&gt;&#xA;नाम्नां सहस्रं दिव्यानां स्मरणे यत्फलं लभेत् ॥ २१ ॥&lt;br&gt;&#xA;तत्फलं लभते नूनं रामोच्चारणमात्रतः ।&lt;br&gt;&#xA;सारूप्यमुक्तिवचनो सारेति च विदुर्बुधाः ॥ २२ ॥&lt;br&gt;&#xA;यो देवोऽप्ययनं तस्य स च नारायणः स्मृतः ।&lt;br&gt;&#xA;नाराश्च कृतपापाश्चाप्ययनं गमनं स्मृतम् ॥ २३ ॥&lt;br&gt;&#xA;यतो हि गमनं तेषां सोऽयं नारायणः स्मृतः ।&lt;br&gt;&#xA;सकृन्नारायणेत्युक्त्वा पुमान्कल्मशतत्रयम् ॥ २४ ॥&lt;br&gt;&#xA;गङ्गादिसर्वतीर्थेषु स्नातो भवति निश्चितम् ।&lt;br&gt;&#xA;नारं च मोक्षणं पुण्यमयनं ज्ञानमीप्सितम् ॥ २५ ॥&lt;br&gt;&#xA;तयोर्ज्ञानं भवेद्यस्मात्सोऽयं नारायणः प्रभुः ।&lt;br&gt;&#xA;नास्त्यन्तो यस्य वेदेषु पुराणेषु चतुर्षु च ॥ २६ ॥&lt;br&gt;&#xA;शास्त्रेष्वन्येषु योगेषु तेनानन्तं विदुर्बुधाः ।&lt;br&gt;&#xA;मुकुमध्ययमानं च निर्वाणं मोक्षवाचकम् ॥ २७ ॥*&lt;br&gt;&#xA;तद्ददाति च यो देवो मुकुन्दस्तेन कीर्तितः ।&lt;br&gt;&#xA;मुकुं भक्तिरसप्रेमवचनं वेदसम्मतम् ॥ २८ ॥**&lt;br&gt;&#xA;यस्तं ददाति भक्तेभ्यो मुकन्दस्तेन कीर्तितः ।&lt;br&gt;&#xA;सूदनं मधुदैत्यस्य यस्मात्स मधुसूदनः ॥ २९ ॥&lt;br&gt;&#xA;इति सन्तो वदन्तीशं वेदे भिन्नार्थमीप्सितम् ।&lt;br&gt;&#xA;मधु क्लीबं च माध्वीके कृतकर्मशुभाशुभे ॥ ३० ॥&lt;br&gt;&#xA;भक्तानां कर्मणां चैव सूदनं मधुसूदनः ।&lt;br&gt;&#xA;परिणामाशुभं कर्मं भ्रान्तानां मधुरं मधु ॥ ३१ ॥&lt;br&gt;&#xA;करोति सूदनं यो हि स एव मधुसूदनः ।&lt;br&gt;&#xA;कृषिरुत्कृष्टवचनो णश्च सद्भक्तिवाचकः ॥ ३२ ॥&lt;br&gt;&#xA;अश्चापि दातृवचनः कृष्णं तेन विदुर्बुधाः ।&lt;br&gt;&#xA;कृषिश्च परमानन्दे णश्च तद्दास्यकर्मणि ॥ ३३ ॥&lt;br&gt;&#xA;तयोर्दाता च यो देवस्तेन कृष्णः प्रकीर्तितः ।&lt;br&gt;&#xA;कोटिजन्मार्जिते पापे कृषिःक्लेशे च वर्तते ॥ ३४ ॥&lt;br&gt;&#xA;भक्तानां णश्च निर्वाणे तेन कृष्णः प्रकीर्तितः ।&lt;br&gt;&#xA;नाम्नां सहस्रं दिव्यानां त्रिरावृत्त्या चयत्फलम् ॥ ३५ ॥&lt;br&gt;&#xA;एकावृत्त्या तु कृष्णस्य तत्फलं लभते नरः ।&lt;br&gt;&#xA;कृष्णनाम्नः परं नाम न भूतं न भविष्यति ॥ ३६ ॥&lt;br&gt;&#xA;सर्वेभ्यश्च परं नाम कृष्णेति वैदिका विदुः ।&lt;br&gt;&#xA;कृष्ण कृष्णोति हे गोपि यस्तं स्मरति नित्यशः ॥ ३७ ॥&lt;br&gt;&#xA;जलं भित्त्वा यथा पद्मं नरकादुद्धरेच्च सः ।&lt;br&gt;&#xA;कृष्णेति मङ्गलं नाम यस्य वाचि प्रवर्तते ॥ ३८ ॥&lt;br&gt;&#xA;भस्मीभवन्ति सद्यस्तु महापातककोटयः ।&lt;br&gt;&#xA;अश्वमेधसहस्रेभ्यः फलं कृष्णजपस्य च ॥ ३९ ॥&lt;br&gt;&#xA;वरं तेभ्यः पुनर्जन्म नातो भक्तपुनर्भवः ।&lt;br&gt;&#xA;सर्वेषामपि यज्ञानां लक्षाणि च व्रतानि च ॥ ४० ॥&lt;br&gt;&#xA;तीर्थस्नानानि सर्वाणि तपांस्यनशनानि च ।&lt;br&gt;&#xA;वेदपाठसहस्राणि प्रादक्षिण्यं भुवः शतम् ॥ ४१ ॥&lt;br&gt;&#xA;कृष्णनामजपस्यास्य कलां नार्हन्ति षोडशीम् ।&lt;br&gt;&#xA;तेषां लोभा द्भवेत्स्वर्गफलं च सुचिरं नृणाम् ॥ ४२ ॥&lt;br&gt;&#xA;स्वर्कादवश्यं पुंसश्च जपकर्तुर्हरेः पदम् ।&lt;br&gt;&#xA;के जले सर्वदेहेऽपि शयनं यस्य चाऽऽत्मनः ॥ ४३ ॥&lt;br&gt;&#xA;वदन्ति वैदिकाः सर्वे तं देवं केशवं परम् ।&lt;br&gt;&#xA;कंसश्च पातके विघ्ने रोगे शोके च दानवे ॥ ४४ ॥&lt;br&gt;&#xA;तेषामरिर्निहन्ता च स कंसारिः प्रकीर्तितः ।&lt;br&gt;&#xA;रुद्ररूपेण संहर्ता विश्वानामपि नित्यशः ॥ ४५ ॥&lt;br&gt;&#xA;भक्तानां पातकानां च हरिस्तेन प्रकीर्तितः ।&lt;br&gt;&#xA;मा च ब्रह्मस्वरूपा या मूलप्रकृतिरीश्वरी ॥ ४६ ॥&lt;br&gt;&#xA;नारायणीति विख्याता विष्णुमाया सनातनी ।&lt;br&gt;&#xA;महालक्ष्मीस्वरूपा च वेदमाता सरस्वती&lt;br&gt;&#xA;राधा वसुन्धरा गङ्गा तासां स्वामी च माधवः ॥ ४७ ॥&lt;br&gt;&#xA;ब्रह्मेशशेषादिभवैश्च वन्द्यं ध्यानैर्न किञ्चित्सनकादिभिश्च ।&lt;br&gt;&#xA;वेदैः पुराणैर्न निरूपितं च भजस्व भक्त्या नवनीतचोरम् ॥ ४८ ॥&lt;br&gt;&#xA;क्व चापि दुग्धं क्व दघि घृतं वा नवोद्धृतं वा क्व च तक्रमीप्सितम् ।&lt;br&gt;&#xA;तेषां क्व चोरोभवतिं क्व चापि क्व बन्धनं ते भवमूलमध्ये ॥ ४९ ॥&lt;br&gt;&#xA;न योगिभिः सिद्धगणैर्मुनीन्द्रैर्न भक्तसङ्घैर्भवपद्मशेषैः ।&lt;br&gt;&#xA;योगैर्न बद्धो न हि रक्षितुं क्षमैः कथं स वद्धस्तव मूलमध्यतः ॥ ५० ॥&lt;br&gt;&#xA;प्रम्णानु भक्त्या स्तवनेन पूजया भजस्व पुत्रं तरसा च भारते ।&lt;br&gt;&#xA;हृत्पद्ममध्ये स्थितमीश्वरं परं ध्यानेन यत्नेन च सन्ततं सति ॥ ५१ ॥&lt;br&gt;&#xA;वरं वृणुष्व भद्रं ते यत्ते मनसि वाञ्छितम् ।&lt;br&gt;&#xA;सर्वं दास्यामि जगति देवानामपि दुर्लभम् ॥ ५२ ॥&lt;br&gt;&#xA;यशोदोवाच&lt;br&gt;&#xA;हरौ च निश्चला भक्तिस्तद्दास्यं वाञ्छितं मम ।&lt;br&gt;&#xA;तव नाम्नश्च व्युत्पत्तिः का वा तद्वक्तुमर्हसि ॥ ५३ ॥&lt;br&gt;&#xA;राधिकोवाच&lt;br&gt;&#xA;भवेद्भक्तिर्निश्चला ते हरेर्दास्यं च दुर्लभम् ।&lt;br&gt;&#xA;लभस्व मद्वरेणापि कथयामि सुनिर्णयम् ॥ ५४ ॥&lt;br&gt;&#xA;पुरा नन्देन दृष्टाऽहं भाण्डीरे वटमूलके ।&lt;br&gt;&#xA;मया च कथितो नन्दो निषिद्धश्च प्रजेश्वरः ॥ ५५ ॥&lt;br&gt;&#xA;अहमेव स्वयं राधा छाया रायणकामिनी ।&lt;br&gt;&#xA;रायणः श्रीहरेरंशः पार्षदप्रवरो महान् ॥ ५६ ॥&lt;br&gt;&#xA;राशब्दश्च महाविष्णुर्विश्वानि यस्य लोमसु ।&lt;br&gt;&#xA;विश्वप्राणिषु विश्वेषु धा धात्री मातृवाचकः ॥ ५७ ॥&lt;br&gt;&#xA;धात्री माताऽहमेतेषां मूलप्रकृतिरीश्वरी ।&lt;br&gt;&#xA;तेन राधा समाख्याता हरिणा च पुरा बुधैः ॥ ५८ ॥&lt;br&gt;&#xA;अहं सुदामशापेन वृषभानसुताऽधुना ।&lt;br&gt;&#xA;शतवर्षं च विच्छेदो हरिणा सह साम्प्रतम् ॥ ५९ ॥&lt;br&gt;&#xA;वृषभानश्च कृष्णस्य पार्षदप्रवरो महान् ।&lt;br&gt;&#xA;पितॄणां मानसी कन्या मम माता कलावती ॥ ६० ॥&lt;br&gt;&#xA;अयोनिसम्भवाऽहं च मम माता च भारते ।&lt;br&gt;&#xA;पुनः सार्थं च युष्माभिर्यास्यामि श्रीहरेः पदम् ॥ ६१ ॥&lt;br&gt;&#xA;इति ते कथितं सर्वं व्रजं व्रज व्रजेश्वरि ।&lt;br&gt;&#xA;व्रजेश्वरेण सहिता स्वामिना ज्ञानिना सति ॥ ६२ ॥&lt;br&gt;&#xA;ममाधुना च भवती ध्यानस्य व्यवधानिका ।&lt;br&gt;&#xA;ध्यानभङ्गे महादोषो नराणामपि सुन्दरि ॥ ६३ ॥&lt;br&gt;&#xA;इति श्रीब्रह्मo महाo श्रीकृष्णजन्मखo उत्तo नारादनाo राधायशोदासंo एकादशाधिकशततमोऽध्यायः ॥ १११ ॥&lt;/p&gt;</description>
    </item>
    <item>
      <title>११२</title>
      <link>https://vishvAsa.github.io/purANam_vaiShNavam/brahma-vaivarta-purANam/04/112/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/112/</guid>
      <description>&lt;p&gt;अथ द्वादशाधिकशततमोऽध्यायः&lt;br&gt;&#xA;नारायण उवाच&lt;br&gt;&#xA;वासुदेवो द्वारकायां वसुदेवाज्ञया मुने ।&lt;br&gt;&#xA;प्रययौ रत्नरुचिरं रुक्मिणीमन्दिरं वरम् ॥ १ ॥&lt;/p&gt;&#xA;&lt;p&gt;शुद्धस्फटिकसङ्काशममूल्यरत्ननिर्मितम् ।&lt;br&gt;&#xA;पुरतः परितो रम्यं नानाचित्रेण चित्रितम् ॥ २ ॥&lt;/p&gt;&#xA;&lt;p&gt;अमूल्यरत्नकलशं श्वेतचामरदर्पणैः ।&lt;br&gt;&#xA;वहनिशुद्धाशुकैः शुद्धैः परितः परिशोभितम् ॥ ३ ॥&lt;/p&gt;&#xA;&lt;p&gt;ददर्श रुक्मिणीं देवीमतीव नवयौवनाम् ।&lt;br&gt;&#xA;रत्नपर्यङ्कमारुह्य शयानां सस्मितां मुदा ॥ ४ ॥&lt;/p&gt;&#xA;&lt;p&gt;अप्रौढां च नवोढां तां नवसङ्गमलज्जिताम् ।&lt;br&gt;&#xA;अमूल्यरत्ननिर्माणभूषणेन विभूषिताम् ॥ ५ ॥&lt;/p&gt;&#xA;&lt;p&gt;सुचारुकबरीभारां मालतीमल्यभूषिताम् ।&lt;br&gt;&#xA;दृष्टवा कृष्णां भीष्मकन्या सहसा प्रणनाम सा ॥ ६ ॥&lt;/p&gt;&#xA;&lt;p&gt;तां सम्प्राप्य जगन्नाथो रत्नतल्पे उवास सः ।&lt;br&gt;&#xA;शुभक्षणे च शुभया स रेमे रामया सह ॥ ७ ॥&lt;/p&gt;</description>
    </item>
    <item>
      <title>११३</title>
      <link>https://vishvAsa.github.io/purANam_vaiShNavam/brahma-vaivarta-purANam/04/113/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/113/</guid>
      <description>&lt;p&gt;अथ त्रयोदशाधिकशततमोऽध्यायः&lt;br&gt;&#xA;नारायण उवाच&lt;br&gt;&#xA;सशिष्यश्चापि दुर्वासास्त्यक्त्वा च द्वारकां पुरीम् ।&lt;br&gt;&#xA;कैलासं प्रययौ भक्त्या शङ्करं द्रष्टुमीश्वरम् ॥ १ ॥&lt;/p&gt;&#xA;&lt;p&gt;गत्वा मुनिश्च कैलासं प्रणनाम शिवं शिवाम् ।&lt;br&gt;&#xA;तुष्टाव परया भक्त्या सशिष्यः प्रणतः शुचिः ॥ २ ॥&lt;/p&gt;&#xA;&lt;p&gt;तत्सर्वं कथयामास वृत्तान्तं श्रीहरेरपि ।&lt;br&gt;&#xA;आत्मनस्तपसस्तत्त्वं स्ववैराग्यं च चेतमः ॥ ३ ॥&lt;/p&gt;&#xA;&lt;p&gt;मुनेश्च वचनं श्रुत्वा प्रहस्य पार्वती सती।&lt;br&gt;&#xA;तमुवाच हितं सत्यं साक्षाच्छङ्करमन्निधौ ॥ ४ ॥&lt;/p&gt;&#xA;&lt;p&gt;पार्वत्युवाच&lt;br&gt;&#xA;धर्मतत्त्वं न जानासि धर्मिष्ठं मन्यसे स्वयम् ।&lt;br&gt;&#xA;अनपत्यां परित्यज्य वव यासि तपसे मुने ॥ ५ ॥&lt;/p&gt;</description>
    </item>
    <item>
      <title>११४</title>
      <link>https://vishvAsa.github.io/purANam_vaiShNavam/brahma-vaivarta-purANam/04/114/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/114/</guid>
      <description>&lt;p&gt;अथ चतुर्दशाधिकशततमोऽध्यायः&lt;br&gt;&#xA;नारायण उवाच&lt;br&gt;&#xA;कृष्णपुत्रश्च प्रद्युम्नो महाबलपराक्रमः ।&lt;br&gt;&#xA;तत्पुत्रोऽप्यनिरुद्धश्च विधातुरंश एव च ॥ १ ॥&lt;/p&gt;&#xA;&lt;p&gt;एकदाऽसावनिरुद्धो नवयौवनसंयुतः ।&lt;br&gt;&#xA;सुप्तो रहसि पर्यङ्के पुष्पचन्दनचर्चिते ॥ २ ॥&lt;/p&gt;&#xA;&lt;p&gt;स्वप्ने ददर्श युवतीं पुष्णोद्याने सुपुष्पिते ।&lt;br&gt;&#xA;सुगन्धिपुष्पतल्पे च स्निग्धचन्दनचर्चिते ॥ ३ ॥&lt;/p&gt;&#xA;&lt;p&gt;शयानां सुस्मितां रम्यां नवयौवनसंयुताम् ।&lt;br&gt;&#xA;अमूल्यरत्ननिर्माणभूषणेन विभूषिताम् ॥ ४ ॥&lt;/p&gt;&#xA;&lt;p&gt;चारुकेयूरवलयशङ्खकङ्कणशोभिताम् ।&lt;br&gt;&#xA;मणिकुण्डलयुग्मेन गण्डस्थलविराजिताम् ॥ ५ ॥&lt;/p&gt;&#xA;&lt;p&gt;अतीव सूक्ष्मवसनां क्वणन्मञजीररञ्जिताम् ।&lt;br&gt;&#xA;पक्वबिम्बाधरोष्ठीं च शरत्कमललोचनाम् ॥ ६ ॥&lt;/p&gt;&#xA;&lt;p&gt;शरत्पद्मप्रभामुष्टकोटीन्दुनिन्दिताननाम् ।&lt;br&gt;&#xA;मुक्तापङ्क्तिसमासाद्यदन्तपङ्क्तिमनोहराम् ॥ ७ ॥&lt;/p&gt;&#xA;&lt;p&gt;त्रिवक्रकबरीभारां मालतीमाल्यभूषिताम् ।&lt;br&gt;&#xA;कस्तूरीकुङ्कुमालक्तस्निग्धचन्दनकज्जलैः ॥ ८ ॥&lt;/p&gt;&#xA;&lt;p&gt;पत्रावलीविरचितसुकपोलस्थलोज्ज्वलाम् ।&lt;br&gt;&#xA;दाडिमीकुसुमाकारसिन्दूरबिन्दुभूषिताम् ॥ ९ ॥&lt;/p&gt;</description>
    </item>
    <item>
      <title>११५</title>
      <link>https://vishvAsa.github.io/purANam_vaiShNavam/brahma-vaivarta-purANam/04/115/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/115/</guid>
      <description>&lt;p&gt;अथ पञ्चदशाधिकशततमोऽध्यायः&lt;br&gt;&#xA;नारायण उवाच&lt;br&gt;&#xA;अथ भीता रक्षकास्ते समूतुर्बाणमीश्वरम् ।&lt;br&gt;&#xA;स्कन्दं गणेशं दुर्गां च दण्डवत्प्रणिपत्य च ॥ १ ॥&lt;/p&gt;&#xA;&lt;p&gt;रक्षका ऊचुः&lt;br&gt;&#xA;अहो दुष्टश्च कालोऽयमतीव दुरतिक्रमः ।&lt;br&gt;&#xA;स्वतन्त्रा बालिका प्रौढा पतिमिच्छति साम्प्रतम् ॥ २ ॥&lt;/p&gt;&#xA;&lt;p&gt;असङ्गसङ्गमं नाथ साधूनां दुःखकारणम् ।&lt;br&gt;&#xA;संसर्गजा गुणा दोषा भवन्ति सततं नृणाम् ॥ ३ ॥&lt;br&gt;&#xA;चित्रलेखा स्वयं दूती समानीय परं वरम् ।&lt;br&gt;&#xA;रणशूरं महावीरं नृपेन्द्रं च महारथम् ॥ ४ ॥&lt;/p&gt;&#xA;&lt;p&gt;युवानं व्याधिहीनं च कन्दर्पादपि सुन्दरम् ।&lt;br&gt;&#xA;सम्भोगं कारयामास बुबुधे न दिवानिशम् ॥ ५ ॥&lt;/p&gt;</description>
    </item>
    <item>
      <title>११६</title>
      <link>https://vishvAsa.github.io/purANam_vaiShNavam/brahma-vaivarta-purANam/04/116/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/116/</guid>
      <description>&lt;p&gt;अथ षोडशाधिकशततमोऽध्यायः&lt;br&gt;&#xA;बाण उवाच&lt;br&gt;&#xA;अनिरुद्ध बुधोऽसि त्वं त्वयोक्तं सत्यमेव च ।&lt;br&gt;&#xA;शम्भुना चैवमुक्तं च सर्वं बुद्धं स्वचेतसा ॥ १ ॥&lt;/p&gt;&#xA;&lt;p&gt;त्वयोक्तं शङ्करवरात्पञ्चानां स्वामिनां प्रिया ।&lt;br&gt;&#xA;द्रौपदी च महाभागा तन्मे व्याख्यातुमर्हसि ॥ २ ॥&lt;/p&gt;&#xA;&lt;p&gt;शम्बरेण हृता पूर्व तव माता कथं रतिः ।&lt;br&gt;&#xA;देवैरपि कथं दत्ता देवास्तेन जिता कथम् ॥ ३ ॥&lt;/p&gt;&#xA;&lt;p&gt;अनिरुद्ध उवाच&lt;br&gt;&#xA;एकदा रघुनाथश्च सीतया लक्ष्मणो च ।&lt;br&gt;&#xA;स्नातः सरसि तत्रस्थो रम्ये पञ्चवटीतटे ॥ ४ ॥&lt;/p&gt;&#xA;&lt;p&gt;उवाच सीता हेमन्ते जलं सुस्वादु निर्मलम् ।&lt;br&gt;&#xA;तथाऽन्नं व्यञ्जनं रम्यं सर्वं वस्तु सुशीतलम् ॥ ५ ॥&lt;/p&gt;</description>
    </item>
    <item>
      <title>११७</title>
      <link>https://vishvAsa.github.io/purANam_vaiShNavam/brahma-vaivarta-purANam/04/117/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/117/</guid>
      <description>&lt;p&gt;अथ सप्तदशाधिकशततमोऽध्यायः&lt;br&gt;&#xA;नारायण उवाच&lt;br&gt;&#xA;गणेशस्तु शिवस्थानं गत्वा नत्वा महेश्वरम् ।&lt;br&gt;&#xA;सर्व विज्ञापयामास क्रमेण च पृथक्पृथक् ॥ १ ॥&lt;/p&gt;&#xA;&lt;p&gt;बाणानिरुद्धयोर्युद्धं सुभद्रनिधनं तथा ।&lt;br&gt;&#xA;स्कन्दानिरुद्धयोर्युद्धमनिरुद्धस्य विक्रमम् ॥ २ ॥&lt;/p&gt;&#xA;&lt;p&gt;गणेशवचनं श्रुत्वा प्रहस्य भगवान्भवः ।&lt;br&gt;&#xA;उवाच श्लक्ष्णया वाचा सुगुप्तं वेदसम्मतम् ॥ ३ ॥&lt;/p&gt;&#xA;&lt;p&gt;महादेव उवाच&lt;br&gt;&#xA;गणेश्वर महाभाग श्रूयतां वचनं मम ।&lt;br&gt;&#xA;हितं तथ्यं नीतिसारं परिणामसुखावहम् ॥ ४ ॥&lt;/p&gt;&#xA;&lt;p&gt;असङ्ख्यविश्वसङ्घं च सर्व कृष्णात्मजं सुतम् ।&lt;br&gt;&#xA;कृष्णं जानीहि यत्कार्यं कारणानां च कारणम् ॥ ५ ॥&lt;/p&gt;&#xA;&lt;p&gt;ब्रह्मादितृणपर्यन्तं जगत्मर्व गणेश्वर ।&lt;br&gt;&#xA;निबोध सत्यं कृष्णं च भगवन्तं सनातनम् ॥ ६ ॥&lt;/p&gt;</description>
    </item>
    <item>
      <title>११८</title>
      <link>https://vishvAsa.github.io/purANam_vaiShNavam/brahma-vaivarta-purANam/04/118/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/118/</guid>
      <description>&lt;p&gt;अथाष्टादशाधिकशततमोऽध्यायः&lt;br&gt;&#xA;नारायण उवाच&lt;br&gt;&#xA;गणेशं बोधयित्वा तु शम्भुरम्यन्तरं ययौ ।&lt;br&gt;&#xA;तत्र सिंहासने रम्ये दुर्गा दुर्गतिनाशिनी ॥ १ ॥&lt;/p&gt;&#xA;&lt;p&gt;भैरवी भद्रकाली च उग्रचण्डा च कोटरी ।&lt;br&gt;&#xA;ताः समुत्थाय सहसा प्रणेमुर्जगदीश्वम् ॥ २ ॥&lt;/p&gt;&#xA;&lt;p&gt;तत्राऽऽययौ गणेशश्च कार्तिकेयश्च वीर्यवान् ।&lt;br&gt;&#xA;बाणश्च वीरभद्रश्च स्वयं नन्दी सुनन्दकः ॥ ३ ॥&lt;/p&gt;&#xA;&lt;p&gt;महाकालो महामन्त्री ह्यथाष्टौं भैरवास्तथा ।&lt;br&gt;&#xA;सिद्धेन्द्राश्चापि योगीन्द्रा रुद्राश्चैकादशैव ते ॥ ४ ॥&lt;/p&gt;&#xA;&lt;p&gt;एतस्मिन्नन्तरे तत्र मणिभद्रः समाययौ ।&lt;br&gt;&#xA;सिहद्वारे स्वयं द्वारी तभीश्वरमुवाच सः ॥ ५ ॥&lt;/p&gt;&#xA;&lt;p&gt;मणिभद्र उवाच&lt;br&gt;&#xA;असङ्ख्यानि च सैन्यानि यादवानां महेश्वर ।&lt;br&gt;&#xA;बलदेवश्च प्रद्युम्नः साम्बश्च सात्यकिस्तथा ॥ ६ ॥&lt;/p&gt;</description>
    </item>
    <item>
      <title>११९</title>
      <link>https://vishvAsa.github.io/purANam_vaiShNavam/brahma-vaivarta-purANam/04/119/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/119/</guid>
      <description>&lt;p&gt;अथैकोनविंशत्यधिकशततमोऽध्यायः&lt;br&gt;&#xA;नारायण उवाच&lt;br&gt;&#xA;पार्वतीवचनं श्रुत्वा गमेशश्च शिवः स्वयम् ।&lt;br&gt;&#xA;कार्तिकेयश्च काली च तां प्रशंसां चकार ह ॥ १ ॥&lt;/p&gt;&#xA;&lt;p&gt;उवाच भगवाञ्शम्भुर्जगतां मातरं पराम् ।&lt;br&gt;&#xA;ज्योतिः स्वरूपां परमां मूलप्रकृतिमीश्वरीम् ॥ २ ॥&lt;/p&gt;&#xA;&lt;p&gt;महादेव उवाच&lt;br&gt;&#xA;त्वया यधक्तं देवेशि सर्व वेदोक्तमीप्सितम् ।&lt;br&gt;&#xA;अयुक्तमुपहास्यं व समरं परमात्मना ॥ ३ ॥&lt;/p&gt;&#xA;&lt;p&gt;बाणो ददातु कन्यां दां स्वर्णभूषणभूषिताम् ।&lt;br&gt;&#xA;सामञ्जस्यं यशस्यं च शुभदं सर्वकर्मसु ॥ ४ ॥&lt;/p&gt;&#xA;&lt;p&gt;न ददाति यदा बाणो हिरण्यकशिपोः प्रजा ।&lt;br&gt;&#xA;युद्धे पराङ्मुखो भीतो भगवत्ययशस्करः ॥ ५ ॥&lt;/p&gt;&#xA;&lt;p&gt;बाणो गच्छतु सन्नाही रणशास्रविशारदः ।&lt;br&gt;&#xA;पश्चाच्चा ऽऽगमनं कुर्मो वयं सान्नाहिकाः शिवे ॥ ६ ॥&lt;/p&gt;</description>
    </item>
    <item>
      <title>१२०</title>
      <link>https://vishvAsa.github.io/purANam_vaiShNavam/brahma-vaivarta-purANam/04/120/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/120/</guid>
      <description>&lt;p&gt;विंशत्यधिकशततमोऽध्यायः&lt;br&gt;&#xA;नारायण उवाच&lt;br&gt;&#xA;अथ कृष्णश्च भगवानुद्धवेत बलेन च ।&lt;br&gt;&#xA;दूतं प्रश्थापयामास विधाय मन्त्रणं शुभम् ॥ १ ॥&lt;/p&gt;&#xA;&lt;p&gt;शिवो गणपतिर्यत्र दुर्गां दुर्गतिनाशिनी ।&lt;br&gt;&#xA;कार्तिकेयो भद्रकाली चोग्रचण्डा च कोटरी ॥ २ ॥&lt;/p&gt;&#xA;&lt;p&gt;आगत्य नत्वा दूतश्च गणेशं च शिवं शिवाम् ।&lt;br&gt;&#xA;मानवांश्चापि पूच्यांश्च समुवाच यथोचितम् ॥ ३ ॥&lt;/p&gt;&#xA;&lt;p&gt;दूत उवाच&lt;br&gt;&#xA;बाणमाह्वयते कृष्णः सङ्ग्रामार्थ महेश्वर ।&lt;br&gt;&#xA;किं वाऽनिरुद्धमूषां च गृहीत्वा शरणं व्रज ॥ ४ ॥&lt;/p&gt;&#xA;&lt;p&gt;रणे निमन्त्रितो यो हि न याति भयकातरः ।&lt;br&gt;&#xA;परत्र नरकं याति सप्तभिः पितृभिः सह ॥ ५ ॥&lt;/p&gt;</description>
    </item>
    <item>
      <title>१२१</title>
      <link>https://vishvAsa.github.io/purANam_vaiShNavam/brahma-vaivarta-purANam/04/121/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/121/</guid>
      <description>&lt;p&gt;अथैकविंशत्यधिकशततमोऽध्यायः&lt;br&gt;&#xA;नारायण उवाच&lt;br&gt;&#xA;अथ कृष्णः सुधर्मायां निवसन्सगणस्तथा ।&lt;br&gt;&#xA;तत्राऽऽजगाम् विप्रश्च प्रज्वलन्ब्रह्मतेजसा ॥ १ ॥&lt;/p&gt;&#xA;&lt;p&gt;आगत्य दृष्टाव तुष्टाव भक्त्या च पुरुषोत्तमम् ।&lt;br&gt;&#xA;उवाच मधुरं शान्तो भीतो विनयपूर्वकम् ॥ २ ॥&lt;/p&gt;&#xA;&lt;p&gt;ब्राह्मण उवाच&lt;br&gt;&#xA;श्रृगालो वासुदेवश्च राजेशो मण्डलेश्वरः ।&lt;br&gt;&#xA;त्वामुवाच स यद्वाक्यं सावधानं निशामय ॥ ३ ॥&lt;/p&gt;&#xA;&lt;p&gt;श्रृगाल उवाच&lt;br&gt;&#xA;वैकुण्ठे वासुदेवोऽहं देवेशश्च चतुर्भुजः ।&lt;br&gt;&#xA;लक्ष्मीपतिश्च जगतां धाता धातुश्च पालकः ॥ ४ ॥&lt;/p&gt;&#xA;&lt;p&gt;ब्रह्मणा प्रार्थितोऽहं च भारावतरणाय च ।&lt;br&gt;&#xA;भुवो भारतवर्ष च तदर्थ गमनं मम ॥ ५ ॥&lt;/p&gt;&#xA;&lt;p&gt;वसुदेवसुतो वैश्यः क्षत्रियश्चाप्यहङ्कृतः ।&lt;br&gt;&#xA;आत्मानं भक्तविष्णुश्च मायावी च प्रतारकः ॥ ६ ॥&lt;/p&gt;</description>
    </item>
    <item>
      <title>१२२</title>
      <link>https://vishvAsa.github.io/purANam_vaiShNavam/brahma-vaivarta-purANam/04/122/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/122/</guid>
      <description>&lt;p&gt;अथ द्वाविंशत्यधिकशततमोऽध्यायः&lt;br&gt;&#xA;नारद उवाच&lt;br&gt;&#xA;सर्वासां रमणीनां च कृष्णेन परमात्मना ।&lt;br&gt;&#xA;समुद्वाहश्च कथितस्त्वया भगवता मुदा ॥ १ ॥&lt;/p&gt;&#xA;&lt;p&gt;स्यमन्तकस्य च मणेरुपाख्यानमभीप्सितम् ।&lt;br&gt;&#xA;तन्न श्रुतं महाभाग तन्मां व्याख्यातुमर्हसि ॥ २ ॥&lt;/p&gt;&#xA;&lt;p&gt;नारायण उवाच&lt;br&gt;&#xA;भाद्रशुक्लचतुर्थ्यां च तारकां हृत्वाञ्छशी ।&lt;br&gt;&#xA;तां तत्याज स कृष्णायां गुरुस्तां च गृहीतवान् ॥ ३ ॥&lt;/p&gt;&#xA;&lt;p&gt;गुरुणा भर्त्सिता तारा मगर्भा लज्जिता सती ।&lt;br&gt;&#xA;शशाप लज्जया कोपाच्चन्द्रं कामातुरं पुरा ॥ ४ ॥&lt;/p&gt;&#xA;&lt;p&gt;तारोवाच&lt;br&gt;&#xA;भव शापकलङ्की त्वं यस्त्वां पश्यति देहभृत् ।&lt;br&gt;&#xA;पापं दृष्ट्वा स पापी च कलङ्की च भविष्यति ॥ ५ ॥&lt;/p&gt;</description>
    </item>
    <item>
      <title>१२३</title>
      <link>https://vishvAsa.github.io/purANam_vaiShNavam/brahma-vaivarta-purANam/04/123/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/123/</guid>
      <description>&lt;p&gt;अथ त्रयोविंशत्यधिकशततमोऽध्यायः&lt;br&gt;&#xA;नारद उवाच&lt;br&gt;&#xA;गणेशपूजनाख्यानं पुराणेषु च दुर्लभम् ।&lt;br&gt;&#xA;श्रुतं तद्ब्रह्मणो वक्त्रात्सामान्यं च समासतः ॥ १ ॥&lt;/p&gt;&#xA;&lt;p&gt;महिमानं गणपतेः सर्वबूज्येश्वरस्य च ।&lt;br&gt;&#xA;व्यासेन श्रोतुमिच्छामि योगीन्द्राणां गुरोर्गुरोः ॥ २ ॥&lt;/p&gt;&#xA;&lt;p&gt;सिद्धाश्रमे महापूज त्रैलोक्यस्थैः कृता पुरा ।&lt;br&gt;&#xA;राधामाधवयोस्तत्र पुनः सम्मीलरं पुरा ॥ ३ ॥&lt;/p&gt;&#xA;&lt;p&gt;अतीते वर्षशतके श्रीदाम्नः शापमोक्षणे ।&lt;br&gt;&#xA;आदौ चकार पूजां च सा च राधा कथं मुने ॥ ४ ॥&lt;/p&gt;&#xA;&lt;p&gt;स्थितेषु च सुरेन्द्रेषु ब्रह्मविष्णुशिवादिषु ।&lt;br&gt;&#xA;नागेन्द्रे च स्थिते शेषे नागेषु च महत्सु च ॥ ५ ॥&lt;/p&gt;</description>
    </item>
    <item>
      <title>१२४</title>
      <link>https://vishvAsa.github.io/purANam_vaiShNavam/brahma-vaivarta-purANam/04/124/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/124/</guid>
      <description>&lt;p&gt;अथ चतुर्विंशत्यधिकशततमोऽध्योयः&lt;br&gt;&#xA;नालायण उवाच&lt;br&gt;&#xA;राधा सम्पूज्य विधिना स्तुत्वा लम्बोदरं सती ।&lt;br&gt;&#xA;अमूल्यरत्ननिर्माणं सर्वाङ्गभूषणं ददौ ॥ १ ॥&lt;/p&gt;&#xA;&lt;p&gt;राधायाः स्तवनं श्रुत्वा पूजां दृष्ट्वा च वस्तु च ।&lt;br&gt;&#xA;उवाच मधुरं शान्तः शान्तां त्रैलोक्यमातरम् ॥ २ ॥&lt;/p&gt;&#xA;&lt;p&gt;गणेश उवाच&lt;br&gt;&#xA;तव पूजा जगन्मातर्लोकशिक्षाकरी शुभे ।&lt;br&gt;&#xA;ब्रह्मस्वरूपा भवती कृष्णवक्षः स्थलस्थिता ॥ ३ ॥&lt;/p&gt;&#xA;&lt;p&gt;यत्पादपद्मतुलं ध्यायन्ते ते सुदुर्लभम् ।&lt;br&gt;&#xA;सुरा ब्रह्मेशशेषाद्या मुनीन्द्राः सनकादयः ॥ ४ ॥&lt;/p&gt;&#xA;&lt;p&gt;जीवन्मुक्ताश्च भक्ताश्च सिद्धेन्द्राः कपिलादयः ।&lt;br&gt;&#xA;तस्य प्राणाधिदेवी त्वं प्रिया प्राणाधिका परा ॥ ५ ॥&lt;/p&gt;&#xA;&lt;p&gt;वामाङ्गनिर्मिता राधा दक्षिणाङ्गश्च माधवः ।&lt;br&gt;&#xA;महालक्ष्मीर्जगन्माता तव वामाङ्गनिर्मिता ॥ ६ ॥&lt;/p&gt;</description>
    </item>
    <item>
      <title>१२५</title>
      <link>https://vishvAsa.github.io/purANam_vaiShNavam/brahma-vaivarta-purANam/04/125/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/125/</guid>
      <description>&lt;p&gt;अथ पञ्चविंशत्यधिकशततमोऽध्यायः&lt;br&gt;&#xA;नारद उवाच&lt;br&gt;&#xA;गणेशपूजनादेव राधास्तोत्रात्परं विभो ।&lt;br&gt;&#xA;बभूव किं रहस्यं वा तन्मे व्याख्यातुमर्हसि ॥ १ ॥&lt;/p&gt;&#xA;&lt;p&gt;नारायण उवाच&lt;br&gt;&#xA;गशेशपूजने तीर्थे ये देवाश्च समाययुः ।&lt;br&gt;&#xA;मुनयश्चापि योगीन्द्रा वसन्तो वटमूलके ॥ २ ॥&lt;/p&gt;&#xA;&lt;p&gt;वसुदेवो देवकी च परमादरबूर्वकम् ।&lt;br&gt;&#xA;पप्रच्छ शम्भुं ब्राह्मणमनन्तं मुनिपुङ्गवान् ॥ ३ ॥&lt;/p&gt;&#xA;&lt;p&gt;भवेद्भवाब्धितरणमावयोरुत्तमा गतिः ।&lt;br&gt;&#xA;शीघ्रं ब्रूत महाभागा दीनयोर्दीनबान्धवाः ॥ ४ ॥&lt;/p&gt;&#xA;&lt;p&gt;भवाब्धितरणे तर्यां तत्र यूयं च नाविकाः ।&lt;br&gt;&#xA;न ह्यम्मयानि तीर्थानि न देवा मृच्छिलामयाः ॥ ५ ॥&lt;/p&gt;&#xA;&lt;p&gt;यज्ञरूपाणि पुण्यानि व्रतान्यनशनानि च ।&lt;br&gt;&#xA;तपांसि नानादानानि विप्रदेवार्चनानि च ॥ ६ ॥&lt;/p&gt;</description>
    </item>
    <item>
      <title>१२६</title>
      <link>https://vishvAsa.github.io/purANam_vaiShNavam/brahma-vaivarta-purANam/04/126/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/126/</guid>
      <description>&lt;p&gt;अथ षड्विंशत्यधिकशततमोऽध्यायः&lt;br&gt;&#xA;नारायण उवाच&lt;br&gt;&#xA;गणेशपूजनं कृत्वा माधवो यादवैः सह ।&lt;br&gt;&#xA;देवैर्मुनिभिरन्यैश्च देवीभिः सह नारद ॥ १ ॥&lt;/p&gt;&#xA;&lt;p&gt;अंशेन देवो देवीभी रुक्मिण्याद्याभिरेव च ।&lt;br&gt;&#xA;प्रययौ द्वारकां रम्यां तस्थौ सिद्धाश्रमे स्वयम् ॥ २ ॥&lt;/p&gt;&#xA;&lt;p&gt;कृत्वा सुप्रीतिसम्भाषां सार्धगोलोकवासिभिः ।&lt;br&gt;&#xA;गोपैः सुहृद्भिर्नन्देन मात्रा गोप्या यशोदया ॥ ३ ॥&lt;/p&gt;&#xA;&lt;p&gt;उवाच मातरं तातं सुनीतं च चथोचितम् ।&lt;br&gt;&#xA;गोपांश्च गोकुलस्थांश्च बन्धुवर्गाश्च साम्प्रतम् ॥ ४ ॥&lt;/p&gt;&#xA;&lt;p&gt;श्रीभगवानुवाच&lt;br&gt;&#xA;गच्छ नन्दव्रजं नन्द हे तात प्राणवल्ल्भ ।&lt;br&gt;&#xA;मातर्यशोदे त्वमपि परमार्थे यशस्विनि ॥ ५ ॥&lt;/p&gt;&#xA;&lt;p&gt;भुक्त्वा कालावशेषं च गच्छ गोलोकमुत्तमम् ।&lt;br&gt;&#xA;सालोक्यमुक्तिं दास्यामि सार्थ गोकुलवासिभिः ॥ ६ ॥&lt;/p&gt;</description>
    </item>
    <item>
      <title>१२७</title>
      <link>https://vishvAsa.github.io/purANam_vaiShNavam/brahma-vaivarta-purANam/04/127/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/127/</guid>
      <description>&lt;p&gt;अथ सप्तविंशत्यधिकशततमोऽध्यायः&lt;br&gt;&#xA;नारायण उवाच&lt;br&gt;&#xA;श्रीकृष्णवचनं श्रुत्वा प्रहृष्टा गोपिका मुदा ।&lt;br&gt;&#xA;मन्दिरं प्रययुः सर्वाः प्रणम्य राधिकां प्रभुम् ॥ १ ॥&lt;/p&gt;&#xA;&lt;p&gt;राधाशृङ्गारभावं च कलाषोडशपूर्वकम् ।&lt;br&gt;&#xA;चकार सस्मिता साध्वी वक्रचञ्चललोचना ॥ २ ॥&lt;/p&gt;&#xA;&lt;p&gt;दत्त्वा च चन्दनं माल्यं स्वामिने पुनरेव च ।&lt;br&gt;&#xA;रहस्यं च परीहास्यं पुनरेव चकार सः ॥ ३ ॥&lt;/p&gt;&#xA;&lt;p&gt;आकृष्य राधिकां कृष्णः समानीय स्ववक्षसि ।&lt;br&gt;&#xA;ओष्ठाधरं कपोलं च गण्डयुग्मं चुचुम्ब च ॥ ४ ॥&lt;/p&gt;&#xA;&lt;p&gt;राधा चुचुम्ब कृष्णस्य मुखचन्द्रं मनोहरम् ।&lt;br&gt;&#xA;चकार कृष्णं प्राणेशं बाहुभ्यां च स्ववक्षसि ॥ ५ ॥&lt;/p&gt;</description>
    </item>
    <item>
      <title>१२८</title>
      <link>https://vishvAsa.github.io/purANam_vaiShNavam/brahma-vaivarta-purANam/04/128/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/128/</guid>
      <description>&lt;p&gt;अथाष्टाविंशत्यधिकशततमोऽध्यायः&lt;br&gt;&#xA;नारायण उवाच&lt;br&gt;&#xA;श्रीकृष्णश्च समाह्वानं गोपांश्चापि चकार सः ।&lt;br&gt;&#xA;भाण्डीरे वटमूले च तत्र स्वयमुवास ह ॥ १ ॥&lt;/p&gt;&#xA;&lt;p&gt;पुराऽन्नं च ददौ तस्मै यत्रैव ब्राह्मणीगणः ।&lt;br&gt;&#xA;उवास राधिका देवी वामपार्श्वे हरेरपि ॥ २ ॥&lt;/p&gt;&#xA;&lt;p&gt;दक्षिणे नन्दगोपश्च यशोदासहितस्तथा ।&lt;br&gt;&#xA;तद्दक्षिणो वृषभानस्तद्वामे सा कलावती ॥ ३ ॥&lt;/p&gt;&#xA;&lt;p&gt;अन्ये गोपाश्च गोप्यश्च बान्धवाः सुहृदस्तथा ।&lt;br&gt;&#xA;तानुवाच स गोविन्दो यथार्थ्यं समयोचितम् ॥ ४ ॥&lt;/p&gt;&#xA;&lt;p&gt;श्रीभगवानुवाच&lt;br&gt;&#xA;शृणु नन्द प्रवक्ष्यामि साम्प्रतं समयोचितम् ।&lt;br&gt;&#xA;सत्यं च परमार्थं च परलोकसुखावहम् ॥ ५ ॥&lt;/p&gt;&#xA;&lt;p&gt;आब्रह्मस्तम्बपर्यन्तं भ्रमं सर्वं निशामय ।&lt;br&gt;&#xA;विद्युद्दीप्तिर्जले रेषा यथा तोयस्य बुद्बुदम् ॥ ६ ॥&lt;/p&gt;</description>
    </item>
    <item>
      <title>१२९</title>
      <link>https://vishvAsa.github.io/purANam_vaiShNavam/brahma-vaivarta-purANam/04/129/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/129/</guid>
      <description>&lt;p&gt;अथैकोनत्रिंशदधिकशततमोऽध्यायः&lt;br&gt;&#xA;नारायण उवाच&lt;br&gt;&#xA;श्रीकृष्णो भगवांस्तत्र परिपूर्णतमः प्रभुः ।&lt;br&gt;&#xA;दृष्ट्वा सारोक्यमोक्षं च सद्यो गोकुलवासिनाम् ॥ १ ॥&lt;/p&gt;&#xA;&lt;p&gt;उवास पञ्चभिर्गोपैर्भाण्डीरे वटमूलके ।&lt;br&gt;&#xA;ददर्श गोकुलं सर्व गोकुलं व्याकुलं तथा ॥ २ ॥&lt;/p&gt;&#xA;&lt;p&gt;अरक्षकं च व्यस्तं च शून्यं वृन्दावनं वनम् ।&lt;br&gt;&#xA;योगेनामृतवृष्ट्या च कृपया च कृपानिधिः ॥ ३ ॥&lt;/p&gt;&#xA;&lt;p&gt;गोपीभिश्च तथा गोपैः परिपूर्णं चकार सः ।&lt;br&gt;&#xA;तथा वृन्दावनं चैव सुरम्यं च मनोहरम् ॥ ४ ॥&lt;/p&gt;&#xA;&lt;p&gt;गोकुलस्थाश्च गोपाश्च समाश्वासं चकार सः ।&lt;br&gt;&#xA;उवाच मधुरं वाक्यं हितं नीतं च दुर्लभम् ॥ ५ ॥&lt;/p&gt;</description>
    </item>
    <item>
      <title>१३०</title>
      <link>https://vishvAsa.github.io/purANam_vaiShNavam/brahma-vaivarta-purANam/04/130/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/130/</guid>
      <description>&lt;p&gt;अथ त्रिंशदधिकशततमोऽध्यायः&lt;br&gt;&#xA;नारद उवाच&lt;br&gt;&#xA;सर्वं श्रुतं महाभाग नारशेषमभीप्सितम् ।&lt;br&gt;&#xA;किमपूर्व पुराणं च ब्रह्मवैवर्तमिष्टदम् ॥ १ ॥&lt;/p&gt;&#xA;&lt;p&gt;अधुना किं करिष्यामि तन्मां ब्रूहि जगद्गुरो ।&lt;br&gt;&#xA;आज्ञां कुरु तपस्यां च कर्तु यामि हिमालयम् ॥ २ ॥&lt;/p&gt;&#xA;&lt;p&gt;नारायण उवाच&lt;br&gt;&#xA;उवबर्हणगन्धर्दः पञ्चशत्कामिनीपतिः ।&lt;br&gt;&#xA;जन्मान्तरे भवानासीदधुना ब्रह्मपुत्रकः ॥ ३ ॥&lt;/p&gt;&#xA;&lt;p&gt;तास्वेका च सती रम्या तपसा शङ्करं परम् ।&lt;br&gt;&#xA;आराध्य च वरं लेभे वाञ्छितं नारदं पतिम् ॥ ४ ॥&lt;/p&gt;&#xA;&lt;p&gt;सा च सृञ्जयकन्या च स्वर्णष्ठीवीसहोदरा ।&lt;br&gt;&#xA;तां विवाहं कुरुष्वेति शङ्कराज्ञा कथं वृथा ॥ ५ ॥&lt;/p&gt;</description>
    </item>
    <item>
      <title>१३१</title>
      <link>https://vishvAsa.github.io/purANam_vaiShNavam/brahma-vaivarta-purANam/04/131/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/131/</guid>
      <description>&lt;p&gt;अधै कत्रिंशदधिकशततमोऽध्यायः&lt;br&gt;&#xA;शौनक उवाच&lt;br&gt;&#xA;अत्यपूर्वमुपाख्यानं श्रुतं परममाद्भुतम् ।&lt;br&gt;&#xA;सुगोप्यं च सुगोप्यं रम्यं रम्यं नवं नवम् ॥ १ ॥&lt;/p&gt;&#xA;&lt;p&gt;किमनिर्वचनीयं च कमनीयं मनोहरम् ।&lt;br&gt;&#xA;सुदुर्लभा कथा प्रोक्ता पुराणेषु पुरातनी ॥ २ ॥&lt;/p&gt;&#xA;&lt;p&gt;एवम्भूतं च सुदिनं कदाऽस्माकं फविष्यति ।&lt;br&gt;&#xA;तज्जन्म सफलं धन्यं यत्र वैष्णवसङ्गमः ॥ ३ ॥&lt;/p&gt;&#xA;&lt;p&gt;गर्भवासोच्छेदनं च कर्ममूलनिकृन्तनम् ।&lt;br&gt;&#xA;हरिदास्यप्रदं शुद्धं भक्तानां भक्तिवर्धनम् ॥ ४ ॥&lt;/p&gt;&#xA;&lt;p&gt;असाधुसङ्गदुर्बुद्धिपापोन्मूलनकारणम् ।&lt;br&gt;&#xA;गणेशजन्मोपख्यानं पुराणेषु सुदुर्लभम् ॥ ५ ॥&lt;/p&gt;&#xA;&lt;p&gt;तुलसीराधिकाख्यानं किमपूर्व श्रुतं परम् ।&lt;br&gt;&#xA;अन्यद्यद्यद्गोपनीयं व्यक्तमव्यक्तमीप्सितम् ॥ ६ ॥&lt;/p&gt;&#xA;&lt;p&gt;सर्वं श्रुतं महाभाग परिबूर्णं मनोहरम् ।&lt;br&gt;&#xA;अधुना श्रोतुमिच्छामि वह्नेरुत्पत्तिमीप्सिताम्&lt;br&gt;&#xA;स्वर्णस्य च महाभाग तन्मे व्याख्यातुमर्हसि ॥ ७ ॥&lt;/p&gt;</description>
    </item>
    <item>
      <title>१३२</title>
      <link>https://vishvAsa.github.io/purANam_vaiShNavam/brahma-vaivarta-purANam/04/132/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/132/</guid>
      <description>&lt;p&gt;अथ द्वात्रिंशदधिकशततमोऽध्यायः&lt;br&gt;&#xA;शौनक उवाच&lt;br&gt;&#xA;श्रुतं सर्वं नावशेषं धर्मेश व्रह्मणं च माम् ।&lt;br&gt;&#xA;कथयस्व महाभाग पुराणं पुनरेव हि ॥ १ ॥&lt;/p&gt;&#xA;&lt;p&gt;एवंविधं पुराणं च जन्मनैव न हि श्रुतम् ।&lt;br&gt;&#xA;नधृष्टं न श्रुतं तात ता (त्वा) दृशं वाजकं तथा ॥ २ ॥&lt;/p&gt;&#xA;&lt;p&gt;सूत उवाच&lt;br&gt;&#xA;श्रूयतां भो महाभाग सावधानं च संयतम् ।&lt;br&gt;&#xA;अध्यायश्रवणेनैव पुराणफलमालभेत् ॥ ३ ॥&lt;/p&gt;&#xA;&lt;p&gt;ब्रह्मखण्डं च कथितं परं ब्रह्मनिरूपणम् ।&lt;br&gt;&#xA;तदनिर्वचनीयं च येषामपि यथागमम् ॥ ४ ॥&lt;/p&gt;&#xA;&lt;p&gt;साकारं च निराकारं सगुणं निर्गुणं पृथक् ।&lt;br&gt;&#xA;येषामपि यथा शक्तिस्तथैव ध्यानमेव च ॥ ५ ॥&lt;/p&gt;</description>
    </item>
    <item>
      <title>१३३</title>
      <link>https://vishvAsa.github.io/purANam_vaiShNavam/brahma-vaivarta-purANam/04/133/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/04/133/</guid>
      <description>&lt;p&gt;अथ त्रयस्त्रिंशदधिकशततमोऽध्यायः&lt;br&gt;&#xA;शौनक उवाच&lt;br&gt;&#xA;अध्य मे सफलं जन्म चीवितं च सुजीवितम् ।&lt;br&gt;&#xA;यत्फलं ब्रह्मवैवर्ते निर्विघ्नं मोक्षकारणम् ॥ १ ॥&lt;/p&gt;&#xA;&lt;p&gt;अभयं देहि हे वत्स हे तात मह्यमेव च ।&lt;br&gt;&#xA;तदा निवेदनं किञ्चिदस्तीति च करोम्यहम् ॥ २ ॥&lt;/p&gt;&#xA;&lt;p&gt;सूत उवाच&lt;br&gt;&#xA;त्यज भीतिं महाभाग प्रश्नं कुरु यदिच्छसि ।&lt;br&gt;&#xA;सर्वं ते कथयिष्यामि यद्यद्गोप्यं मनोहरम् ॥ ३ ॥&lt;/p&gt;&#xA;&lt;p&gt;शौनक उवाच&lt;br&gt;&#xA;अधुना श्रोतुमिच्छामि पुराणानां च लक्षणम् ।&lt;br&gt;&#xA;सङ्ख्यानमपि तेषां च फलमस्यैव पुत्रक ॥ ४ ॥&lt;/p&gt;&#xA;&lt;p&gt;सूत उवाच&lt;br&gt;&#xA;विस्तराणि पुराणानि चेतिहासश्च शौनक ।&lt;br&gt;&#xA;संहितां पञ्चरात्राणि कथयामि यथागतम् ॥ ५ ॥&lt;/p&gt;</description>
    </item>
  </channel>
</rss>
