<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०१ on पुराणे विश्वासटिप्पन्यः</title>
    <link>https://vishvAsa.github.io/purANam_vaiShNavam/brahma-vaivarta-purANam/01/</link>
    <description>Recent content in &#43;०१ on पुराणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/purANam_vaiShNavam/brahma-vaivarta-purANam/01/index.xml" rel="self" type="application/rss+xml" />
    <item>
      <title>००१</title>
      <link>https://vishvAsa.github.io/purANam_vaiShNavam/brahma-vaivarta-purANam/01/001/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/01/001/</guid>
      <description>&lt;p&gt;श्रीगणेशाय नमः ॥&lt;br&gt;&#xA;॥ अथ ब्रह्मवैवर्ते ब्रह्मखण्डम् ॥&lt;br&gt;&#xA;गणेशब्रह्मशसुरेशशेषाः सुराश्च सर्वे मनवो मुनीन्द्राः ॥&lt;br&gt;&#xA;सरस्वतीश्रीगिरिजादिकाश्च यं नमन्ति देव्यः प्रणमामि तं विभुम॥१॥&lt;br&gt;&#xA;स्थूलास्तनूर्विदधतं त्रिगुणं विराजं विश्वानि लोमविवरेषु महान्तमाद्यम्॥&lt;br&gt;&#xA;सृष्ट्युन्मुखः स्वकलयाऽपि ससर्ज सूक्ष्मं नित्यं समेत्य हृदि यस्तमजं भजामि॥२॥&lt;br&gt;&#xA;ध्यायन्ते ध्याननिष्ठाः सुरनरमनवो योगिनो योगरूढाः सन्तः स्वप्नेऽपि सन्तं कतिकतिजनिभिर्यं न पश्यन्ति तप्त्वा ॥&lt;br&gt;&#xA;ध्याये स्वेच्छामयं तं त्रिगुणपरमहो निर्विकारं निरीहं भक्त्या ध्यानैकहेतोर्निरुपमरुचिरश्यामरूपं दधानम् ॥ ३ ॥&lt;br&gt;&#xA;वन्दे कृष्णं गुणातीतं परं ब्रह्माच्युतं यतः ॥&lt;br&gt;&#xA;आविर्बभूवुः प्रकृतिब्रह्मविष्णुशिवादयः ॥४॥&lt;br&gt;&#xA;ॐ नमो भगवते वासु देवाय ॥&lt;br&gt;&#xA;नारायणं नमस्कृत्य नरं चैव नरोत्तमम् ॥&lt;br&gt;&#xA;देवीं सरस्वतीं व्यासं ततो जयमुदीरयेत् ॥ १ ॥&lt;br&gt;&#xA;अमृतपरमपूर्वं भारतीकामधेनुं श्रुतिगणकृतवत्सो व्यासदेवो दुदोह ॥&lt;br&gt;&#xA;अतिरुचिरपुराणं ब्रह्मवैवर्त्तमेतत्पिबत पिबत मुग्धा दुग्धमक्षय्यमिष्टम्॥२॥&lt;br&gt;&#xA;भारते नैमिषारण्ये ऋषयः शौनकादयः ॥&lt;br&gt;&#xA;नित्यां नैमित्तिकीं कृत्वा क्रियामूषुः कुशासने ॥ १ ॥&lt;br&gt;&#xA;एतस्मिन्नन्तरे सौतिमागच्छन्तं यदृच्छया ॥&lt;br&gt;&#xA;प्रणतं सुविनीतं तं विलोक्य ददुरासनम् ॥ २॥&lt;br&gt;&#xA;तं सम्पूज्यातिथिं भक्त्या शौनको मुनिपुङ्गवः॥&lt;br&gt;&#xA;पप्रच्छ कुशलं शान्तं शान्तः पौराणिकं मुदा ॥ ३ ॥&lt;br&gt;&#xA;वर्त्मायासविनिर्मुक्तं वसन्तं सुस्थिरासने ॥&lt;br&gt;&#xA;सस्मितं सर्वतत्त्वज्ञं पुराणानां पुराणवित् ॥ ४ ॥&lt;br&gt;&#xA;परं कृष्णकथोपेतं पुराणं श्रुति सम्मतम्॥&lt;br&gt;&#xA;मङ्गलं मङ्गलार्हं च मङ्गल्यं मङ्गलालयम् ॥ ५ ॥&lt;br&gt;&#xA;सर्वमङ्गलबीजं च सर्वदा मङ्गलप्रदम् ॥&lt;br&gt;&#xA;सर्वामङ्गलनिघ्नं च सर्वसम्पत्करं परम् ॥ ६ ॥&lt;br&gt;&#xA;हरिभक्तिप्रदं शश्वत्सुखदं मोक्षदं भवात् ॥&lt;br&gt;&#xA;तत्त्वज्ञानप्रदं दारपुत्रपौत्रविवर्द्धनम् ॥ ७ ॥&lt;br&gt;&#xA;पप्रच्छ सुविनीतं च सुप्रीतो मुनिसंसदि ॥&lt;br&gt;&#xA;यथाऽऽकाशे तारकाणां द्विजराजो विराजते ॥ ८ ॥&lt;br&gt;&#xA;॥ शौनक उवाच ॥ ॥&lt;br&gt;&#xA;प्रस्थानं भवतः कुत्र कुत आयासि ते शिवम् ॥&lt;br&gt;&#xA;किमस्माकं पुण्यदिनमद्य त्वद्दर्शनेन च ॥ ९ ॥&lt;br&gt;&#xA;वयमेव कलौ भीता विशिष्टज्ञानवर्जिताः ॥&lt;br&gt;&#xA;मुमुक्षवो भवे मग्नास्तद्धेतुस्त्वमिहागतः ॥ 1.1.१० ॥&lt;br&gt;&#xA;भवान्साधुर्महाभागः पुराणेषु पुराणवित् ॥&lt;br&gt;&#xA;सर्वेषु च पुराणेषु निष्णातोऽतिकृपानिधिः ॥ ११ ॥&lt;br&gt;&#xA;श्रीकृष्णे निश्चला भक्तिर्यतो भवति शाश्वती ॥&lt;br&gt;&#xA;तत्कथ्यतां महाभाग पुराणं ज्ञानवर्द्धनम् ॥ १२ ॥&lt;br&gt;&#xA;गरीयसी या साक्षाच्च कर्ममूलनिकृन्तनी ॥&lt;br&gt;&#xA;संसारसन्निबद्धानां निगडच्छेदकर्तरी ॥ १३ ॥&lt;br&gt;&#xA;भवदावाग्निदग्धानां पीयूष वृष्टिवर्षिणी ॥&lt;br&gt;&#xA;सुखदाऽऽनन्ददा सौते शश्वच्चेतसि जीविनाम् ॥ १४ ॥&lt;br&gt;&#xA;यत्रादौ सर्वबीजं च परं ब्रह्मनिरूपणम् ॥&lt;br&gt;&#xA;तस्य सृष्ट्युन्मुखस्यापि सृष्टेरुत्कीर्त्तनं परम् १५ ॥&lt;br&gt;&#xA;साकारं वा निराकारं परमात्मस्वरूपकम् ॥&lt;br&gt;&#xA;किमाकारञ्च तद्ब्रह्म तद्ध्यानं किञ्च भावनम् ॥ १६ ॥&lt;br&gt;&#xA;ध्यायन्ते वैष्णवाः किंवा शान्ताश्च योगिनस्तथा ॥&lt;br&gt;&#xA;मतं प्रधानं केषां वा गूढं वेदे निरूपितम् ॥ १७ ॥&lt;br&gt;&#xA;प्रकृतेश्च य आकारो यत्र वत्सनिरूपितः ॥&lt;br&gt;&#xA;गुणानां लक्षणं यत्र महदादेश्च निश्चयः ॥ १८ ॥&lt;br&gt;&#xA;गोलोकवर्णनं यत्र यत्र वैकुण्ठवर्णनम् ॥&lt;br&gt;&#xA;वर्णनं शिवलोकस्य यत्रान्यत् स्वर्गवर्णनम् ॥ १९ ॥&lt;br&gt;&#xA;अंशानां च कलानां च यत्र सौते निरूपणम् ॥&lt;br&gt;&#xA;के प्राकृताः का प्रकृतिः क आत्मा प्रकृतेः परः ॥ 1.1.२० ॥&lt;br&gt;&#xA;निगूढं जन्म येषां वा देवानां देवयोषिताम् ॥&lt;br&gt;&#xA;समुत्पत्तिः समुद्राणां शैलानां सरितामपि ॥ २१ ॥&lt;br&gt;&#xA;के वांऽशाः प्रकृतेश्चापि कलाः का वा कलाकलाः ॥&lt;br&gt;&#xA;तासाञ्च चरितं ध्यानं पूजास्तोत्रादिकं शुभम् ॥ २२ ॥&lt;br&gt;&#xA;दुर्गा सरस्वती लक्ष्मी सावित्रीणाञ्च वर्णनम् ॥&lt;br&gt;&#xA;यत्रैव राधिकाख्यानमत्यपूर्वं सुधोपमम् ॥ २३ ॥&lt;br&gt;&#xA;जीवकर्मविपाकश्च नरकाणाञ्च वर्णनम् ॥&lt;br&gt;&#xA;कर्मणां खण्डनं यत्र यत्र तेभ्यो विमोक्षणम् ॥ २४ ॥&lt;br&gt;&#xA;येषाञ्च जीविनां यद्यत्स्थानं यत्र शुभाशुभम्॥&lt;br&gt;&#xA;जीविनां कर्मणो यस्माद्यासु यासु च योनिषु॥ २५ ॥&lt;br&gt;&#xA;जीविनां कर्मणो यस्माद्योयो रोगो भवेदिह ॥&lt;br&gt;&#xA;मोक्षणं कर्मणो यस्मात्तेषाञ्च तन्निरूपय ॥ २५ ॥&lt;br&gt;&#xA;मनसा तुलसी काली गङ्गा पृध्वी वसुन्धरा ॥&lt;br&gt;&#xA;आसां यत्र शुभाख्यानमन्यासामपि यत्र वै ॥ २७ ॥&lt;br&gt;&#xA;शालिग्रामशिलानाञ्च दानानाञ्च निरूपणम् ॥&lt;br&gt;&#xA;अपूर्वं यत्र वा सौते धर्माधर्मनिरूपणम् ॥ २८ ॥&lt;br&gt;&#xA;गणेश्वरस्य चरितं यत्र तज्जन्म कर्म च ॥&lt;br&gt;&#xA;कवचस्तोत्रमन्त्राणां गूढानां यत्र वर्णनम् ॥ २९ ॥&lt;br&gt;&#xA;यदपूर्वमुपाख्यानमश्रुतं परमाद्भुतम् ॥&lt;br&gt;&#xA;कृत्वा मनसि तत्सर्वं साम्प्रतं वक्तुमर्हसि ॥ 1.1.३० ॥&lt;br&gt;&#xA;यत्र जन्म भ्रमो विश्वे पुण्यक्षेत्रे च भारते ॥&lt;br&gt;&#xA;परिपूर्णतमस्यापि कृष्णस्य परमात्मनः ॥ ३१ ॥&lt;br&gt;&#xA;जन्म कस्य गृहे लब्धं पुण्ये पुण्यवतो मुने ॥&lt;br&gt;&#xA;सुतं प्रसूता का धन्या मान्या पुण्यवती सती ॥ ३२ ॥&lt;br&gt;&#xA;आविर्भूय च तद्गेहात्क्वागतः केन हेतुना ॥&lt;br&gt;&#xA;गत्वा किं कृतवांस्तत्र कथं वा पुनरागतः ॥ ३३ ॥&lt;br&gt;&#xA;भारावतरणं केन प्रार्थितो गोश्चकार सः ॥&lt;br&gt;&#xA;विधाय किंवा सेतुं च गोलोकं गतवान्पुनः ॥ ३४ ॥&lt;br&gt;&#xA;इतीदमन्यदाख्यानं पुराणं श्रुतिदुर्लभम् ॥&lt;br&gt;&#xA;दुर्विज्ञेयं मुनीनां च मनोनिर्मलकारणम् ॥ ३५ ॥&lt;br&gt;&#xA;स्वज्ञानाद्यन्मया पृष्टमपृष्टं वा शुभाशुभम् ॥&lt;br&gt;&#xA;सद्यो वैराग्यजननं तन्मे व्याख्यातुमर्हसि ॥ ३६ ॥&lt;br&gt;&#xA;शिष्यपृष्टमपृष्टं वा व्याख्यानं कुरुते च यः ॥&lt;br&gt;&#xA;स सद्गुरुः सतां श्रेष्ठो योग्यायोग्ये च यः समः ॥ ३७ ॥&lt;br&gt;&#xA;सौतिरुवाच ॥&lt;br&gt;&#xA;सर्वं कुशलमस्माकं त्वत्पादपद्मदर्शनात् ॥&lt;br&gt;&#xA;सिद्धक्षेत्रादागतोऽहं यामि नारायणाश्रमम् ॥ ३८ ॥&lt;br&gt;&#xA;दृष्ट्वा विप्रसमूहं च नमस्कर्तुमिहागतः ॥&lt;br&gt;&#xA;द्रष्टुं च नैमिषारण्यं पुण्यदं चापि भारते ॥ ३९ ॥&lt;br&gt;&#xA;देवं विप्रं गुरुं दृष्ट्वा न नमेद्यस्तु सम्भ्रमात् ॥&lt;br&gt;&#xA;स कालसूत्रं व्रजति यावच्चन्द्रदिवाकरौ ॥ 1.1.४० ॥&lt;br&gt;&#xA;हरिर्ब्राह्मणरूपेक्षण शश्वद् भ्रमति भूतले ॥&lt;br&gt;&#xA;सुकृती प्रणमेत्पुण्याद्ब्राह्मणं हरिरूपिणम् ॥ ४१ ॥&lt;br&gt;&#xA;भगवन्यत्त्वया पृष्टं ज्ञातं सर्वमभीप्सितम् ॥&lt;br&gt;&#xA;सारभूतं पुराणेषु ब्रह्मवैवर्त्तमुत्तमम् ॥ ॥ ४२ ॥&lt;br&gt;&#xA;पुराणोपपुराणानां वेदानां भ्रमभञ्जनम् ॥&lt;br&gt;&#xA;हरिभक्तिप्रदं सर्वतत्त्वज्ञानविवर्द्धनम् ॥ ४३ ॥&lt;br&gt;&#xA;कामिनां कामदं चेदं मुमुक्षूणां च मोक्षदम् ॥&lt;br&gt;&#xA;भक्तिप्रदं वैष्णवानां कल्पवृक्षस्वरूपकम् ॥ ४४ ॥&lt;br&gt;&#xA;ब्रह्मखण्डं सर्वबीजं परब्रह्मनिरूपणम् ॥&lt;br&gt;&#xA;ध्यायन्ते योगिनः सन्तो वैष्णवा यत्परात्परम् ॥४५॥&lt;br&gt;&#xA;वैष्णवा योगिनः सन्तो न च भिन्नाश्च शौनक ॥&lt;br&gt;&#xA;स्वाज्ञानपरिपाकेन भवन्ति जीविनः क्रमात् ॥ ॥४६॥&lt;br&gt;&#xA;सन्तो भवन्ति सत्सङ्गाद्योगिसङ्गेन योगिनः ॥&lt;br&gt;&#xA;वैष्णवा भक्तसङ्गेन क्रमात्सद्योगिनः पराः ॥४७॥&lt;br&gt;&#xA;यत्रोद्भवश्च देवानां देवीनां सर्वजीविनाम् ॥&lt;br&gt;&#xA;ततः प्रकृतिखण्डे च देवीनां चरितं शुभम् ॥ ४८ ॥&lt;br&gt;&#xA;जीवकर्मविपाकश्च शालिग्रामनिरूपणम् ॥&lt;br&gt;&#xA;तासां च कवच स्तोत्रमन्त्रपूजानिरूपणम् ॥ ४९ ॥&lt;br&gt;&#xA;प्रकृतेर्लक्षणं तत्र कलांशानां निरूपणम् ॥&lt;br&gt;&#xA;कीर्त्तेरुत्कीर्तनं तासां प्रभावश्च निरूपितः ॥ 1.1.५० ॥&lt;br&gt;&#xA;सुकृतीनां दुष्कृतीनां यद्यत्स्थानं शुभाशुभम् ॥&lt;br&gt;&#xA;वर्णनं नरकाणां च रोगाणां मोक्षणं ततः ॥ ५१ ॥&lt;br&gt;&#xA;ततो गणेशखण्डे च तज्जन्म परिकीर्तितम् ॥&lt;br&gt;&#xA;अतीवापूर्वचरितं श्रुतिवेदसुदुर्लभम् ॥ ५२ ॥&lt;br&gt;&#xA;गणेशभृगुसंवादे सर्वतत्त्वनिरूपणम् ॥&lt;br&gt;&#xA;निगूढकवचस्तोत्रमन्त्रतन्त्र निरूपणम् ॥ ५३ ॥&lt;br&gt;&#xA;श्रीकृष्णजन्मखण्डं च कीर्तितं च ततः परम् ॥&lt;br&gt;&#xA;भारते पुण्यक्षेत्रे च श्रीकृष्णजन्म कर्म च ॥ ५४ ॥&lt;br&gt;&#xA;भुवो भारावतरणं क्रीडाकौतुकमङ्गलम् ॥&lt;br&gt;&#xA;सतां सेतुविधानं च जन्मखण्डे निरूपितम् ॥ ५५ ॥&lt;br&gt;&#xA;इदं ते कथितं विप्र पुराणप्रवरं परम् ॥&lt;br&gt;&#xA;चतुःखण्डैः परिमितं सर्वधर्मनिरूपणम् ॥ ५६ ॥&lt;br&gt;&#xA;सर्वेषामीप्सितं श्रीदं सर्वाशापूर्णकारणम् ॥&lt;br&gt;&#xA;ब्रह्मवैवर्तकं नाम सर्वाभीष्टफलप्रदम् ॥ ५७ ॥&lt;br&gt;&#xA;सारभूतं पुराणेषु केवलं वेदसम्मितम् ॥&lt;br&gt;&#xA;विवृतं ब्रह्मकार्त्स्न्यं च कृष्णेन यत्र शौनक ॥ ५८ ॥&lt;br&gt;&#xA;ब्रह्मवैवर्तकं तेन प्रवदन्ति पुराविदः ॥&lt;br&gt;&#xA;इदं पुराणसूत्रं च पुरा दत्तं च ब्रह्मणे ॥ ५९ ॥&lt;br&gt;&#xA;निरामये च गोलोके कृष्णेन परमात्मना ॥&lt;br&gt;&#xA;महातीर्थे पुष्करे च दत्तं धर्माय ब्रह्मणा ॥1.1.६०॥&lt;br&gt;&#xA;धर्मेण दत्तं पुत्राय प्रीत्या नारायणाय च ॥६१॥&lt;br&gt;&#xA;नारदो व्यासदेवाय प्रददौ जाह्नवीतटे ॥&lt;br&gt;&#xA;व्यासः पुराणसूत्रं तत्संव्यस्य विपुलं महत् ॥ ६२ ॥&lt;br&gt;&#xA;मह्यं ददौ सिद्धक्षेत्रे पुण्यदेशे मनोहरम् ॥&lt;br&gt;&#xA;मयेदं कथितं ब्रह्मंस्तत्समग्रं निशामय ॥ ६३ ॥&lt;br&gt;&#xA;अष्टादशसहस्रं तु व्यासेनेदं पुराणकम् ॥&lt;br&gt;&#xA;पुराणकार्त्स्न्यश्रवणे यत्फलं लभते नरः ॥&lt;br&gt;&#xA;तत्फलं लभते नूनमध्यायश्रवणेन च ॥ ६४ ॥&lt;br&gt;&#xA;इति श्रीब्रह्मवैवर्ते महापुराणे सौतिशौनकसंवादे ब्रह्मखण्डेऽनुक्रमणिका नाम प्रथमोऽध्यायः ॥ १ ॥&lt;/p&gt;</description>
    </item>
    <item>
      <title>००२</title>
      <link>https://vishvAsa.github.io/purANam_vaiShNavam/brahma-vaivarta-purANam/01/002/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/01/002/</guid>
      <description>&lt;p&gt;शौनक उवाच ॥&lt;br&gt;&#xA;किमपूर्वं श्रुतं सौते परमाद्भुतमीप्सितम् ॥&lt;br&gt;&#xA;सर्वं कथय संव्यस्य ब्रह्मखण्डमनुत्तमम् ॥ १ ॥&lt;br&gt;&#xA;सौतिरुवाच ॥&lt;br&gt;&#xA;वन्दे गुरोः पादपद्मं व्यासस्यामिततेजसः ॥&lt;br&gt;&#xA;हरिं देवान्द्विजान्नत्वा धर्मान्वक्ष्ये सनातनान् ॥ २ ॥&lt;br&gt;&#xA;यच्छ्रुतं व्यासवक्त्रेण ब्रह्मखण्डमनुत्तमम् ॥&lt;br&gt;&#xA;अज्ञानान्धतमोध्वंसि ज्ञानवर्त्मप्रदीपकम् ॥३॥&lt;br&gt;&#xA;ज्योतिःसमूहं प्रलये पुराऽऽसीत्केवलं द्विज ॥&lt;br&gt;&#xA;सूर्य्यकोटिप्रभं नित्यमसङ्ख्यं विश्वकारणम् ॥४ ॥&lt;br&gt;&#xA;स्वेच्छामयस्य च विभोस्तज्ज्योतिरुज्ज्वलं महत् ॥&lt;br&gt;&#xA;ज्योतिरभ्यन्तरे लोकत्रयमेव मनोहरम् ॥५॥&lt;br&gt;&#xA;तेषामुपरि गोलोकं नित्यमीश्वरवद् द्विज॥&lt;br&gt;&#xA;त्रिकोटियोजनायामविस्तीर्णं मण्डलाकृति ॥६॥&lt;br&gt;&#xA;तेजःस्वरूपं सुमहद्रत्नभूमिमयं परम्॥&lt;br&gt;&#xA;अदृश्यं योगिभिः स्वप्ने दृश्यं गम्यं च वैष्णवैः ॥७॥&lt;br&gt;&#xA;योगेन धृतमीशेन चान्तरिक्षस्थितं वरम् ॥&lt;br&gt;&#xA;आधिव्याधिजरामृत्युशोकभीतिविवर्जितम् ॥ ८ ॥&lt;br&gt;&#xA;सद्रत्नरचितासङ्ख्यमन्दिरैः परिशोभितम् ॥&lt;br&gt;&#xA;लये कृष्णयुतं सृष्टौ गोपगोपीभिरावृतम् ॥ ९ ॥&lt;br&gt;&#xA;तदधो दक्षिणे सव्ये पञ्चाशत्कोटियोजनान् ॥&lt;br&gt;&#xA;वैकुण्ठं शिवलोकं तु तत्समं सुमनोहरम् ॥ 1.2.१० ॥&lt;br&gt;&#xA;कोटियोजनविस्तीर्णं वैकुण्ठं मण्डलाकृति ॥&lt;br&gt;&#xA;लये शून्यं च सृष्टौ च लक्ष्मीनारायणान्वितम् ॥ ११ ॥&lt;br&gt;&#xA;चतुर्भुजैः पार्षदैश्च जरामृत्य्वादिवर्जितम् ॥&lt;br&gt;&#xA;सव्ये च शिवलोकं च कोटियोजनविस्तृतम् ॥ १२ ॥&lt;br&gt;&#xA;लये शून्यं च सृष्टौ च सपार्षदशिवान्वितम् ॥&lt;br&gt;&#xA;गोलोकाभ्यन्तरे ज्योतिरतीव सुमनोहरम् ॥ १३ ॥&lt;br&gt;&#xA;परमाह्लादकं शश्वत्परमानन्दकारकम् ॥&lt;br&gt;&#xA;ध्यायन्ते योगिनः शश्वद्योगेन ज्ञानचक्षुषा ॥१४॥&lt;br&gt;&#xA;तदेवानन्दजनकं निराकारं परात्परम् ॥&lt;br&gt;&#xA;तज्ज्योतिरन्तरे रूपमतीव सुमनोहरम् ॥ १५ ॥&lt;br&gt;&#xA;नवीननीरदश्यामं रक्तपङ्कजलोचनम्॥&lt;br&gt;&#xA;शारदीयपार्वणेन्दुशोभितं चामलाननम् ॥ १६ ॥&lt;br&gt;&#xA;कोटिकन्दर्पलावण्यं लीलाधाम मनोरमम् ॥&lt;br&gt;&#xA;द्विभुजं मुरलीहस्तं सस्मितं पीतवाससम् ॥११॥&lt;br&gt;&#xA;सद्रत्नभूषणौघेन भूषितं भक्तवत्सलम्॥&lt;br&gt;&#xA;चन्दनोक्षितसर्वाङ्गं कस्तूरीकुङ्कुमान्वितम् ॥ १८ ॥&lt;br&gt;&#xA;श्रीवत्सवक्षःसम्भ्राजत्कौस्तुभेन विराजितम् ॥&lt;br&gt;&#xA;सद्रत्नसाररचितकिरीटमुकुटोज्ज्वलम् ॥ १९ ॥&lt;br&gt;&#xA;रत्नसिंहासनस्थं च वनमालाविभूषितम् ॥&lt;br&gt;&#xA;तदेव परमं ब्रह्म भगवन्तं सनातनम् ॥ 1.2.२० ॥&lt;br&gt;&#xA;स्वेच्छामयं सर्वबीजं सर्वाधारं परात्परम् ॥&lt;br&gt;&#xA;किशोरवयसं शश्वद्गोपवेषविधायकम् ॥ २१ ॥&lt;br&gt;&#xA;कोटिपूर्णेन्दुशोभाढ्यं भक्तानुग्रहकारकम् ॥&lt;br&gt;&#xA;निरीहं निर्विकारं च परिपूर्णतमं विभुम् ॥२२॥&lt;br&gt;&#xA;रासमण्डलमध्यस्थं शान्तं रासेश्वरं वरम् ॥&lt;br&gt;&#xA;माङ्गल्यं मङ्गलार्हं च माङ्गल्यं मङ्गलप्रदम्॥२३॥&lt;br&gt;&#xA;परमानन्दबीजं च सत्यमक्षरमव्ययम् ॥ ।&lt;br&gt;&#xA;सर्वसिद्धेश्वरं सर्वसिद्धिरूपं च सिद्धिदम्॥२४॥&lt;br&gt;&#xA;प्रकृतेः परमीशानं निर्गुणं नित्यविग्रहम्॥&lt;br&gt;&#xA;आद्यं पुरुषमव्यक्तं पुरुहूतं पुरुष्टुतम्॥२५॥&lt;br&gt;&#xA;सत्यं स्वतन्त्रमेकं च परमात्मस्वरूपकम् ॥&lt;br&gt;&#xA;ध्यायन्ते वैष्णवाः शान्ताः शान्तं तन्परमायणम् ॥ २६ ॥&lt;br&gt;&#xA;एवंरूपं परं बिभ्रद्भगवानेक एव सः ॥&lt;br&gt;&#xA;दिग्भिश्च नभसा सार्द्धं शून्यं विश्वं ददर्श ह ॥२७॥&lt;br&gt;&#xA;इति श्रीब्रह्मवैवर्ते महापुराणे सौतिशौनकसंवादे ब्रह्मखण्डे परब्रह्मनिरूपणं नाम द्वितीयोऽध्यायः ॥ २ ॥&lt;/p&gt;</description>
    </item>
    <item>
      <title>००३</title>
      <link>https://vishvAsa.github.io/purANam_vaiShNavam/brahma-vaivarta-purANam/01/003/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/01/003/</guid>
      <description>&lt;p&gt;सौतिरुवाच ॥&lt;br&gt;&#xA;दृष्ट्वा शून्यमयं विश्वं गोलोकं च भयङ्करम्॥&lt;br&gt;&#xA;निर्जन्तु निर्जलं घोरं निर्वातं तमसा वृतम् ॥ १ ॥&lt;br&gt;&#xA;वृक्षशैलसमुद्रादिविहीनं विकृताकृतम् ॥&lt;br&gt;&#xA;निर्मुक्तिकं च निर्धातु निःसस्यं निस्तृणं द्विज॥२॥&lt;br&gt;&#xA;आलोच्य मनसा सर्वमेक एवासहायवान् ॥&lt;br&gt;&#xA;स्वेच्छया स्रष्टुमारेभे सृष्टिं स्वेच्छामयः प्रभुः ॥ ३ ॥&lt;br&gt;&#xA;आविर्बभूवुः सर्गादौ पुंसो दक्षिणपार्श्वतः ॥&lt;br&gt;&#xA;भवकारणरूपाश्च मूर्तिमन्तस्त्रयो गुणाः ॥ ४ ॥&lt;br&gt;&#xA;ततो महानहङ्कारः पञ्चतन्मात्र एव च ॥&lt;br&gt;&#xA;रूपरसगन्धस्पर्शशब्दाश्चैवेतिसञ्ज्ञकाः ॥ ५ ॥&lt;br&gt;&#xA;आविर्बभूव पश्चात्स्वयं नारायणः प्रभुः ॥&lt;br&gt;&#xA;श्यामो युवा पीतवासा वनमाली चतुर्भुजः ॥ ६ ॥&lt;br&gt;&#xA;शङ्खचक्रगदापद्मधरः स्मेरमुखाम्बुजः ॥&lt;br&gt;&#xA;रत्नभूषणभूषाढ्यः शार्ङ्गी कौस्तुभभूषणः ॥ ७ ॥&lt;br&gt;&#xA;श्रीवत्सवक्षाः श्रीवासः श्रीविधिः श्रीविभावनः ॥&lt;br&gt;&#xA;शारदेन्दुप्रभामृष्टसुखेन्दुसुमनो हरः ॥ ८ ॥&lt;br&gt;&#xA;कामदेवप्रभामृष्टरूपलावण्यसुन्दरः ॥&lt;br&gt;&#xA;श्रीकृष्णपुरतः स्थित्वा तुष्टाव तं पुटाञ्जलिः ॥ ९ ॥&lt;br&gt;&#xA;नारायण उवाच ॥&lt;br&gt;&#xA;वरं वरेण्यं वरदं वरार्हं वरकारणम् ॥&lt;br&gt;&#xA;कारणं कारणानां च कर्म तत्कर्मकारणम् ॥ 1.3.१० ॥&lt;br&gt;&#xA;तपस्तत्फलदं शश्वत्तपस्वीशं च तापसम् ॥&lt;br&gt;&#xA;वन्दे नवघनश्यामं स्वात्मारामं मनोहरम् ॥११॥&lt;br&gt;&#xA;निष्कामं कामरूपं च कामघ्नं कामकारणम्॥&lt;br&gt;&#xA;सर्वं सर्वेश्वरं सर्वं बीजरूपमनुत्तमम् ॥ ॥ १२ ॥&lt;br&gt;&#xA;वेदरूपं वेदभवं वेदोक्तफलदं फलम् ॥&lt;br&gt;&#xA;वेदज्ञं तद्विधानं च सर्ववेदविदांवरम् ॥ १३ ॥&lt;br&gt;&#xA;इत्युक्त्वा भक्तियुक्तश्च स उवास तदाज्ञया ॥&lt;br&gt;&#xA;रत्नसिंहासने रम्ये पुरतः परमात्मनः ॥ १४ ॥&lt;br&gt;&#xA;नारायणकृतं स्तोत्रं यः पठेत्सुसमाहितः ॥&lt;br&gt;&#xA;त्रिसन्ध्यं यः पठेन्नित्यं पापं तस्य न विद्यते ॥ १५ ॥&lt;br&gt;&#xA;पुत्रार्थी लभते पुत्रं भार्य्यार्थी लभते प्रियाम् ॥&lt;br&gt;&#xA;भ्रष्टराज्यो लभेद्राज्यं धनं भ्रष्टधनो लभेत् ॥१६॥&lt;br&gt;&#xA;कारागारे विपद्ग्रस्तः स्तोत्रेणानेन मुच्यते ॥&lt;br&gt;&#xA;रोगात्प्रमुच्यते रोगी ध्रुवं श्रुत्वा च संयतः ॥ १७ ॥&lt;br&gt;&#xA;सौतिरुवाच ॥&lt;br&gt;&#xA;आविर्बभूव तत्पश्चादात्मनो वामपार्श्वतः ॥&lt;br&gt;&#xA;शुद्धस्फटिकसङ्काशः पञ्चवक्त्रो दिगम्बरः ॥ १८ ॥&lt;br&gt;&#xA;तप्तकाञ्चनवर्णाभ जटाभारधरो वरः ॥&lt;br&gt;&#xA;ईषद्धास्यप्रसन्नास्यस्त्रिनेत्रश्चन्द्रशेखरः ॥ १९ ॥&lt;br&gt;&#xA;त्रिशूलपट्टिशधरो जपमालाकरः परः ॥&lt;br&gt;&#xA;सर्वसिद्धेश्वरः सिद्धो योगीन्द्राणां गुरोर्गुरुः ॥ 1.3.२० ॥&lt;br&gt;&#xA;मृत्योर्मृत्युरीश्वरश्च मृत्युर्मृत्युञ्जयः शिवः ॥&lt;br&gt;&#xA;ज्ञानानन्दो महाज्ञानी महाज्ञानप्रदः परः ॥२१॥&lt;br&gt;&#xA;पूर्णचन्द्रप्रभामृष्टमुखदृश्यो मनोहरः ॥&lt;br&gt;&#xA;वैष्णवानां च प्रवरः प्रज्वलन्ब्रह्मतेजसा॥२२॥&lt;br&gt;&#xA;श्रीकृष्पुरतः स्थित्वा तुष्टाव तं पुटाञ्जलिः॥&lt;br&gt;&#xA;पुलकाङ्कितसर्वाङ्गः साश्रुनेत्रोऽतिगद्गदः॥२३॥&lt;br&gt;&#xA;महादेव उवाच ॥&lt;br&gt;&#xA;जयस्वरूपं जयदं जयेशं जयकारणम् ॥&lt;br&gt;&#xA;प्रवरं जयदानां च वन्दे तमपराजितम् ॥ २४ ॥&lt;br&gt;&#xA;विश्वं विश्वेश्वरेशं च विश्वेशं विश्वकारणम् ॥&lt;br&gt;&#xA;विश्वाधारं च विश्वस्तं विश्वकारणकारणम् ॥ २५ ॥&lt;br&gt;&#xA;विश्वरक्षाकारणं च विश्वघ्नं विश्वजं परम् ॥&lt;br&gt;&#xA;फलबीजं फलाधारं फलं च तत्फलप्रदम् ॥ २६ ॥&lt;br&gt;&#xA;तेजःस्वरूपं तेजोदं सर्वतेजस्विनां वरम् ॥&lt;br&gt;&#xA;इत्येवमुक्त्वा तं नत्वा रत्नसिंहासने वरे ॥&lt;br&gt;&#xA;नारायणं च सम्भाष्य स उवास तदाज्ञया ॥ २७ ॥&lt;br&gt;&#xA;इति शम्भुकृतं स्तोत्रं यो जनः संयतः पठेत् ॥&lt;br&gt;&#xA;सर्वसिद्धिर्भवेत्तस्य विजयं च पदे पदे ॥ २८ ॥&lt;br&gt;&#xA;सन्ततं वर्द्धते मित्रं धनमैश्वर्य्यमेव च ॥&lt;br&gt;&#xA;शत्रुसैन्यं क्षयं याति दुःखानि दुरितानि च ॥ २९ ॥&lt;br&gt;&#xA;इति ब्रह्मवैवर्ते शम्भुकृतं श्रीकृष्णस्तोत्रम् ॥&lt;br&gt;&#xA;सौतिरुवाच ॥&lt;br&gt;&#xA;आविर्वभूव तत्पश्चात्कृष्णस्य नाभिपङ्कजात् ॥&lt;br&gt;&#xA;महातपस्वी वृद्धश्च कमण्डलुकरो वरः ॥ 1.3.३० ॥&lt;br&gt;&#xA;शुक्लवासाः शुक्लदन्तः शुक्लकेशश्चतुर्मुखः ॥&lt;br&gt;&#xA;योगीशः शिल्पिनामीशः सर्वेषां जनको गुरुः ॥ ३१ ॥&lt;br&gt;&#xA;तपसां फलदाता च प्रदाता सर्वसम्पदाम् ॥&lt;br&gt;&#xA;स्रष्टा विधाता कर्त्ता च हर्त्ता च सर्वकर्मणाम् ॥३२ ॥&lt;br&gt;&#xA;धाता चतुर्णां वेदानां ज्ञाता वेदप्रसूपतिः ॥&lt;br&gt;&#xA;शान्तः सरस्वतीकान्तः सुशीलश्च कृपानिधिः॥३३&lt;br&gt;&#xA;श्रीकृष्णपुरतः स्थित्वा तुष्टाव तं पुटाञ्जलिः ॥&lt;br&gt;&#xA;पुलकाङ्कितसर्वाङ्गो भक्तिनम्रात्मकन्धरः ॥ ३४ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;कृष्णं वन्दे गुणातीतं गोविन्दमेकमक्षरम् ॥&lt;br&gt;&#xA;अव्यक्तमव्ययं व्यक्तं गोपवेषविधायिनम् ॥ ३५ ॥&lt;br&gt;&#xA;किशोरवयसं शान्तं गोपीकान्तं मनोहरम् ॥&lt;br&gt;&#xA;नवीननीरदश्यामं कोटिकन्दर्पसुन्दरम्॥३६॥&lt;br&gt;&#xA;वृन्दावनवनाभ्यर्णे रासमण्डलसंस्थितम् ॥&lt;br&gt;&#xA;रासेश्वरं रासवासं रासोल्लाससमुत्सुकम्॥३७॥&lt;br&gt;&#xA;इत्येवमुक्त्वा तं नत्वा रत्नसिंहासने वरम् ॥&lt;br&gt;&#xA;नारायणेशौ सम्भाष्य स उवास तदाज्ञया ॥ ३८ ॥&lt;br&gt;&#xA;इति ब्रह्मकृतं स्तोत्रं प्रातरुत्थाय यः पठेत्॥&lt;br&gt;&#xA;पापानि तस्य नश्यन्ति दुःस्वप्नः सुस्वप्नो भवेत् ॥ ३९ ॥&lt;br&gt;&#xA;भक्तिर्भवति गोविन्दे श्रीपुत्रपौत्रवर्द्धिनी ॥&lt;br&gt;&#xA;अकीर्तिः क्षयमाप्नोति सत्कीर्त्तिर्वर्द्धते चिरम् ॥ 1.3.४० ॥&lt;br&gt;&#xA;इति ब्रह्मवैवर्त्ते ब्रह्मकृतं श्रीकृष्णस्तोत्रम् ॥&lt;br&gt;&#xA;सौतिरुवाच ॥&lt;br&gt;&#xA;आविर्बभूव तत्पश्चाद्वक्षसः परमात्मनः ॥&lt;br&gt;&#xA;सस्मितः पुरुषः कश्चिच्छुक्लवर्णो जटाधरः ॥ ४१ ॥&lt;br&gt;&#xA;सर्वसाक्षी च सर्वज्ञः सर्वेषां सर्वकर्मणाम् ॥&lt;br&gt;&#xA;समः सर्वत्र सदयो हिंसाकोपविवर्जितः ॥ ४२ ॥&lt;br&gt;&#xA;धर्मज्ञानयुतो धर्मो धर्मिष्ठो धर्मदो भवेत् ॥&lt;br&gt;&#xA;स एव धर्मिणां धर्मः परमात्मा फलोद्भवः ॥ ४३ ॥&lt;br&gt;&#xA;श्रीकृष्णपुरतः स्थित्वा प्रणम्य दण्डवद्भुवि ॥&lt;br&gt;&#xA;तुष्टाव परमात्मानं सर्वेशं सर्वकामदम् ॥ ४४ ॥&lt;br&gt;&#xA;श्रीधर्म उवाच ॥ ॥&lt;br&gt;&#xA;कृष्णं विष्णुं वासुदेवं परमात्मानमीश्वरम् ॥&lt;br&gt;&#xA;गोविन्दं परमानन्दमेकमक्षरमच्युतम् ॥ ४५ ॥&lt;br&gt;&#xA;गोपेश्वरं च गोपीशं गोपं गोरक्षकं विभुम् ॥&lt;br&gt;&#xA;गवामीशं च गोष्ठस्थं गोवत्सपुच्छधारिणम् ॥४६॥&lt;br&gt;&#xA;गोगोपगोपीमध्यस्थं प्रधानं पुरुषोत्तमम् ॥४७॥&lt;br&gt;&#xA;इत्युच्चार्य्य समुत्तिष्ठन्रत्नसिंहासने वरे ॥&lt;br&gt;&#xA;ब्रह्मविष्णुमहेशांस्तान्सम्भाष्य स उवास ह॥४८॥&lt;br&gt;&#xA;चतुर्विशतिनामानि धर्मवक्त्रोद्गतानि च॥&lt;br&gt;&#xA;यः पठेत्प्रातरुत्थाय स सुखी सर्वतो जयी ॥४९॥&lt;br&gt;&#xA;मृत्युकाले हरेर्नाम तस्य साध्यं लभेद् धुवम् ॥&lt;br&gt;&#xA;स यात्यन्ते हरेः स्थानं हरिदास्यं भवेद्ध्रुवम् ॥1.3.५०॥&lt;br&gt;&#xA;नित्यं धर्मस्तं घटते नाधर्मे तद्रतिर्भवेत् ॥&lt;br&gt;&#xA;चतुर्वर्ग फलं तस्य शश्वत्करगतं भवेत्॥५१॥&lt;br&gt;&#xA;तं दृष्ट्वा सर्वपापानि पलायन्ते भयेन च॥&lt;br&gt;&#xA;भयानि चैव दुःखानि वैनतेयमिवोरगाः॥५२॥&lt;br&gt;&#xA;इति ब्रह्मवैवर्त्ते धर्मकृतं श्रीकृष्णस्तोत्रम् ॥&lt;br&gt;&#xA;सौतिरुवाच ॥&lt;br&gt;&#xA;आविर्बभूव कन्यैका धर्मस्य वामपार्श्वतः ॥&lt;br&gt;&#xA;मूर्त्तिर्मूर्तिमती साक्षाद्द्वितीया कमलालया ॥५३ ॥&lt;br&gt;&#xA;आविर्बभूव तत्पश्चान्मुखतः परमात्मनः ॥&lt;br&gt;&#xA;एका देवी शुक्लवर्णा वीणापुस्तकधारिणी ॥५४॥&lt;br&gt;&#xA;कोटिपूर्णेन्दुशोभा ढ्या शरत्पङ्कजलोचना ॥&lt;br&gt;&#xA;वह्निशुद्धांशुकाधाना रत्नभूषणभूषिता ॥ ५५ ॥&lt;br&gt;&#xA;सस्मिता सुदती श्यामा सुन्दरीणां च सुन्दरी ॥&lt;br&gt;&#xA;श्रेष्ठा श्रुतीनां शास्त्राणां विदुषां जननी परा ॥ ५६ ॥&lt;br&gt;&#xA;वागधिष्ठातृदेवी सा कवीनामिष्टदेवता ॥&lt;br&gt;&#xA;शुद्धसत्त्वस्वरूपा च शान्तरूपा सरस्वती ॥ ५७ ॥&lt;br&gt;&#xA;गोविन्दपुरतः स्थित्वा जगौ प्रथमतः सुखम् ॥&lt;br&gt;&#xA;तन्नामगुणकीर्तिं च वीणया सा ननर्त्त च ॥ ५८ ॥&lt;br&gt;&#xA;कृतानि यानि कर्माणि कल्पेकल्पे युगेयुगे ॥&lt;br&gt;&#xA;तानि सर्वाणि हरिणा तुष्टाव सम्पुटाञ्जलिः ॥५९॥&lt;br&gt;&#xA;सरस्वत्युवाच ॥&lt;br&gt;&#xA;रासमण्डलमध्यस्थं रासोल्लाससमुत्सुकम् ॥&lt;br&gt;&#xA;रत्नसिंहासनस्थं च रत्नभूषणभूषितम् ॥ 1.3.६० ॥&lt;br&gt;&#xA;रासेश्वरं रासकरं वरं रासेश्वरीश्वरम् ॥&lt;br&gt;&#xA;रासाधिष्ठातृदैवं च वन्दे रासविनोदिनम् ॥६१॥&lt;br&gt;&#xA;रासायासपरिश्रान्तं रासरासविहारिणम् ॥&lt;br&gt;&#xA;रासोत्सुकानां गोपीनां कान्तं शान्तं मनोहरम्॥६२॥&lt;br&gt;&#xA;प्रणम्य च तमित्युक्त्वा प्रहृष्टवदना सती ॥&lt;br&gt;&#xA;उवास सा सकामा च रत्नसिंहासने वरे ॥ ६३ ॥&lt;br&gt;&#xA;इति वाणीकृतं स्तोत्रं प्रातरुत्थाय यः पठेत ॥&lt;br&gt;&#xA;बुद्धिमान्धनवान्सोऽपि विद्यावान्पुत्रवान्सदा ॥६४॥&lt;br&gt;&#xA;इति ब्रह्मवैवर्ते सरस्वतीकृतं श्रीकृष्णस्तोत्रम् ॥&lt;br&gt;&#xA;सौतिरुवाच॥&lt;br&gt;&#xA;आविर्बभूव मनसः कृष्णस्य परमात्मनः ॥&lt;br&gt;&#xA;एका देवी गौरवर्णा रत्नालङ्कारभूषिता ॥ ६५ ॥&lt;br&gt;&#xA;पीतवस्त्रपरीधाना सस्मिता नवयौवना ॥&lt;br&gt;&#xA;सर्वैश्वर्य्याधिदेवी सा सर्वसम्पत्फलप्रदा ॥&lt;br&gt;&#xA;स्वर्गे च स्वर्गलक्ष्मीश्च राजलक्ष्मीश्च राजसु ॥ ६६ ॥&lt;br&gt;&#xA;सा हरेः पुरतः स्थित्वा परमात्मानमीश्वरम् ॥&lt;br&gt;&#xA;तुष्टाव प्रणता साध्वी भक्तिनम्रात्मकन्धरा ॥ ६७ ॥&lt;br&gt;&#xA;महालक्ष्मीरुवाच ॥&lt;br&gt;&#xA;सत्यस्वरूपं सत्येशं सत्यबीजं सनातनम् ॥&lt;br&gt;&#xA;सत्याधारं च सत्यज्ञं सत्यमूलं नमाम्यहम् ॥ ६८ ॥&lt;br&gt;&#xA;इत्युक्त्वा श्रीहरिं नत्वा सा चोवास सुखासने ॥&lt;br&gt;&#xA;तप्तकाञ्चनवर्णाभा भासयन्ती दिशस्त्विषा ॥ ६९ ॥&lt;br&gt;&#xA;आविर्बभूव तत्पश्चाद् बुद्धेश्च परमात्मनः ॥&lt;br&gt;&#xA;सर्वाधिष्ठातृदेवी सा मूलप्रकृतिरीश्वरी ॥ 1.3.७० ॥&lt;br&gt;&#xA;तप्तकाञ्चनवर्णाभा सूर्य्यकोटिसमप्रभा ॥&lt;br&gt;&#xA;ईषद्धास्यप्रसन्नास्या शरत्पङ्कजलोचना ॥ ७१ ॥&lt;br&gt;&#xA;रक्तवस्त्रपरीधाना रत्नाभरणभूषिता ॥&lt;br&gt;&#xA;निद्रातृष्णा क्षुत्पिपासा दया श्रद्धा क्षमादिकाः ॥ ७२ ॥&lt;br&gt;&#xA;तासां च सर्वशक्तीनामीशाधिष्ठातृदेवता ॥&lt;br&gt;&#xA;भयङ्करी शतभुजा दुर्गा दुर्गार्तिनाशिनी ॥ ७३ ॥&lt;br&gt;&#xA;आत्मनः शक्तिरूपा सा जगतां जननी परा ॥&lt;br&gt;&#xA;त्रिशूलशक्तिशार्ङ्गं च धनुःखड्गशराणि च ॥ ७४ ॥&lt;br&gt;&#xA;शङ्ख चक्रगदापद्ममक्षमालां कमण्डलुम् ॥&lt;br&gt;&#xA;वज्रमङ्कुशपाशं च भुशुण्डीदण्डतोमरम् ॥७५॥&lt;br&gt;&#xA;नारायणास्त्रं ब्रह्मास्त्रं रौद्रं पाशुपतं तथा ॥&lt;br&gt;&#xA;पार्ज्जन्यं वारुणं वाह्नं गान्धर्वं बिभ्रती सती ॥&lt;br&gt;&#xA;कृष्णस्य पुरतः स्थित्वा तुष्टाव तं मुदाऽन्विता ॥ ७६ ॥&lt;br&gt;&#xA;प्रकृतिरुवाच॥&lt;br&gt;&#xA;अहं प्रकृतिरीशाना सर्वेशा सर्वरूपिणी ॥&lt;br&gt;&#xA;सर्वशक्तिस्वरूपा च मया च शक्तिमज्जगत् ॥ ७७ ॥&lt;br&gt;&#xA;त्वया सृष्टा न स्वतन्त्रा त्वमेव जगतां पतिः ॥&lt;br&gt;&#xA;गतिश्च पाता स्रष्टा च संहर्त्ता च पुनर्विधिः ॥ ७८ ॥&lt;br&gt;&#xA;स्रष्टुं स्रष्टा च संहर्तुं संहर्ता वेधसा विधिः ॥&lt;br&gt;&#xA;परमानन्दरूपं त्वां वन्दे चानन्दपूर्वकम् ॥&lt;br&gt;&#xA;चक्षुर्निमेषकाले च ब्रह्मणः पतनं भवेत् ॥ ७९ ॥&lt;br&gt;&#xA;तस्य प्रभावमतुलं वर्णितुं कः क्षमो विभो ॥&lt;br&gt;&#xA;भ्रूभङ्गलीलामात्रेण विष्णुकोटिं सृजेत्तु यः ॥ 1.3.८० ॥&lt;br&gt;&#xA;चराचरांश्च विश्वेषु देवान्ब्रह्मपुरोगमान् ॥&lt;br&gt;&#xA;मद्विधाः कति वा देवीः स्रष्टुं शक्तश्च लीलया ॥ ८१ ॥&lt;br&gt;&#xA;परिपूर्णतमं स्वीड्यं वन्दे चानन्दपूर्वकम् ॥&lt;br&gt;&#xA;महान्विराड् यत्कलांशो विश्वसङ्ख्याश्रयो विभो ॥&lt;br&gt;&#xA;वन्दे चानन्दपूर्वं तं परमात्मानमीश्वरम् ॥ ८२ ॥&lt;br&gt;&#xA;यं च स्तोतुमशक्ताश्च ब्रह्मविष्णुशिवादयः ॥&lt;br&gt;&#xA;वेदा अहं च वाणी च वन्दे तं प्रकृतेः परम् ॥ ८३ ॥&lt;br&gt;&#xA;वेदाश्च विदुषां श्रेष्ठाः स्तोतुं शक्ताश्च न क्षमाः ॥&lt;br&gt;&#xA;निर्लक्ष्यं कः क्षमः स्तोतुं तं निरीहं नमाम्यहम् ॥ ८४ ॥&lt;br&gt;&#xA;इत्येवमुक्त्वा सा दुर्गा रत्नसिंहासने वरे ॥&lt;br&gt;&#xA;उवास नत्वा श्रीकृष्णं तुष्टुवुस्तां सुरेश्वराः ॥८५॥&lt;br&gt;&#xA;इति दुर्गाकृतं स्तोत्रं कृष्णस्य परमात्मनः ॥&lt;br&gt;&#xA;यः पठेदर्च्चनाकाले स जयी सर्वतः सुखी॥ ८६ ॥&lt;br&gt;&#xA;दुर्गा तस्य गृहं त्यक्त्वा नैव याति कदाचन ॥&lt;br&gt;&#xA;भवाब्धौ यशसा भाति यात्यन्ते श्रीहरेः पुरम् ॥ ६७ ॥&lt;br&gt;&#xA;इति श्रीब्रह्मवैवर्त्ते महापुराणे ब्रह्मखण्डे सौतिशौनकसंवादे सृष्टिनिरूपणे दुर्गास्तोत्रं नाम तृतीयोऽध्यायः ॥ ३ ॥&lt;/p&gt;</description>
    </item>
    <item>
      <title>००४</title>
      <link>https://vishvAsa.github.io/purANam_vaiShNavam/brahma-vaivarta-purANam/01/004/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/01/004/</guid>
      <description>&lt;p&gt;सौतिरुवाच ॥&lt;br&gt;&#xA;आविर्बभूव तत्पश्चात्कृष्णस्य रसनाग्रतः ॥&lt;br&gt;&#xA;शुद्धस्फटिकसङ्काशा देवी चैका मनोहरा ॥ १ ॥&lt;br&gt;&#xA;शुक्लवस्त्रपरीधाना सर्वालङ्कारभूषिता ॥&lt;br&gt;&#xA;बिभ्रती जपमालां च सा सावित्री प्रकीर्तिता ॥ २ ॥&lt;br&gt;&#xA;सा तुष्टाव पुरः स्थित्वा परं ब्रह्म सनातनम्॥&lt;br&gt;&#xA;पुटाञ्जलिपरा साध्वी भक्तिनम्रात्मकन्धरा ॥ ३ ॥&lt;br&gt;&#xA;सावित्र्युवाच ॥&lt;br&gt;&#xA;नमामि सर्वबीजं त्वां ब्रह्मज्योतिः सनातनम् ॥&lt;br&gt;&#xA;परात्परतरं श्यामं निर्विकारं निरञ्जनम् ॥ ४&lt;br&gt;&#xA;इत्युक्त्वा सस्मिता देवी रत्नसिंहासने वरे ॥&lt;br&gt;&#xA;उवास श्रीहरिं नत्वा पुनरेव श्रुतिप्रसूः ॥ ५ ॥&lt;br&gt;&#xA;आविर्बभूव तत्पश्चात्कृष्णस्य परमात्मनः ॥&lt;br&gt;&#xA;मानसाच्च पुमानेकस्तप्तकाञ्चनसन्निभः ॥ ६ ॥&lt;br&gt;&#xA;मनो मथ्नाति सर्वेषां पञ्चबाणेन कामिनाम् ॥&lt;br&gt;&#xA;तन्नाम मन्मथं तेन प्रवदन्ति मनीषिणः ॥ ७ ॥&lt;br&gt;&#xA;तस्य पुंसो वामपार्श्वात्कामस्य कामिनी वरा ॥&lt;br&gt;&#xA;बभूवातीव ललिता सर्वेषां मोहकारिणी ॥ ८ ॥&lt;br&gt;&#xA;रतिर्बभूव सर्वेषां तां दृष्ट्वा सस्मितां सतीम् ॥&lt;br&gt;&#xA;रतीति तेन तन्नाम प्रवदन्ति मनीषिणः ॥ ९ ॥&lt;br&gt;&#xA;हरिं स्तुत्वा तया सार्द्धं स उवास हरेः पुरः ॥&lt;br&gt;&#xA;रत्नसिंहासने चास्य पञ्चबाणो धनुर्द्धरः ॥1.4.१०॥&lt;br&gt;&#xA;मारणं स्तम्भनं चैव जृम्भणं शोषणं तथा ॥&lt;br&gt;&#xA;उन्मादनं पञ्चबाणन्पञ्चबाणो बिभर्ति सः ॥ ॥ ११ ॥&lt;br&gt;&#xA;बाणांश्चिक्षेप सर्वांश्च कामो बाणपरीक्षया ॥&lt;br&gt;&#xA;सद्यः सर्वे सकामाश्च बभूवुरीश्वरेच्छया ॥ १२ ॥&lt;br&gt;&#xA;रतिं दृष्ट्वा ब्रह्मणश्च रेतः पातो वभूव ह ॥&lt;br&gt;&#xA;तत्र तस्थौ महायोगी वस्त्रेणाच्छाद्य लज्जया ॥ १३ ॥&lt;br&gt;&#xA;वस्त्रं दग्ध्वा समुत्तस्थौ ज्वलदग्निः सुरेश्वरः ॥&lt;br&gt;&#xA;कोटितालप्रमाणश्च सशिखश्च समुज्ज्वलन् ॥ १४ ॥&lt;br&gt;&#xA;कृष्णस्तद्वर्द्धनं दृष्ट्वा ससर्जापः स्वलीलया ॥&lt;br&gt;&#xA;निःश्वासवायुना सार्द्धं मुखबिन्दुं समुद्गिरन् ॥ १५ ॥&lt;br&gt;&#xA;विश्वौघं प्लावयामास मुखबिन्दुजलं द्विज ॥&lt;br&gt;&#xA;तत्र किञ्चिज्जलकणं वह्निं शान्तं चकार ह ॥ १६ ॥&lt;br&gt;&#xA;ततःप्रभृति तेनाग्निस्तोयान्निर्वाणतां व्रजेत् ॥&lt;br&gt;&#xA;आविर्भूतः पुमानेकस्ततस्तदधिदेवता ॥ १७ ॥&lt;br&gt;&#xA;उत्तस्थौ तज्जलादेकः पुमान्स वरुणः स्मृतः ॥&lt;br&gt;&#xA;जलाधिष्ठातृदेवोऽसौ सर्वेषां यादसाम्पतिः ॥ १८ ॥&lt;br&gt;&#xA;आविर्बभूव कन्यैका तद्वह्नेर्वामपार्श्वतः ॥&lt;br&gt;&#xA;सा स्वाहा वह्निपत्नी तां प्रवदन्ति मनीषिणः ॥ १९ ॥&lt;br&gt;&#xA;जलेशस्य वामपार्श्वात्कन्या चैका बभूव सा ॥&lt;br&gt;&#xA;वरुणानीति विख्याता वरुणस्य प्रिया सती ॥ 1.4.२० ॥&lt;br&gt;&#xA;बभूव पवनः श्रीमान्विभोर्निश्वासवायुतः॥&lt;br&gt;&#xA;स च प्राणाश्च सर्वेषां निःश्वासस्तत्फलोद्भवः॥२१॥&lt;br&gt;&#xA;तस्य वायोर्वामपार्श्वात्कन्या चैका बभूव ह॥&lt;br&gt;&#xA;वायोः पत्नी सा च देवी वायवी परिकीर्तिता ॥२२॥&lt;br&gt;&#xA;कृष्णस्य कामबाणेन रेतःपातो बभूव ह ॥&lt;br&gt;&#xA;जले तद्रेचनं चक्रे लज्जया सुर संसदि ॥ २३ ॥&lt;br&gt;&#xA;सहस्रवत्सरान्ते तड्डिम्भरूपं बभूव ह ॥&lt;br&gt;&#xA;ततो महान्विराड् जज्ञे विश्वौघाधार एव सः ॥ २४ ॥&lt;br&gt;&#xA;यस्यैक लोमविवरे विश्वैकस्य व्यवस्थितिः ॥&lt;br&gt;&#xA;स्थूलात्स्थूलतरः सोऽपि महान्नान्यस्ततः परः ॥ २५ ॥&lt;br&gt;&#xA;स एव षोडशांशोऽपि कृष्णस्य परमात्मनः ॥&lt;br&gt;&#xA;महाविष्णुः स विज्ञेयः सर्वाधारः सनातनः ॥ २६ ॥&lt;br&gt;&#xA;महार्णवे शयानः स पद्मपत्रं यथा जले ॥&lt;br&gt;&#xA;बभूवतुस्तौ द्वौ दैत्यौ तस्य कर्णमलोद्भवौ ॥ २७ ॥&lt;br&gt;&#xA;तौ जलाच्च समुत्थाय ब्रह्माणं हन्तुमुद्यतौ ॥&lt;br&gt;&#xA;नारायणश्च भगवाञ्जघने तौ जघान ह ॥ २८ ॥&lt;br&gt;&#xA;बभूव मेदिनी कृत्स्ना कार्त्स्न्येन मेदसा तया ॥&lt;br&gt;&#xA;तत्रैव सन्ति विश्वानि सा च देवी वसुन्धरा ॥ २९ ॥ ॥&lt;br&gt;&#xA;इति श्रीब्रह्मवैवर्ते महापुराणे ब्रह्मखण्डे सौतिशौनकसंवादे सृष्टिनिरूपणे चतुर्थोऽध्यायः ॥ ४ ॥ ॥&lt;/p&gt;</description>
    </item>
    <item>
      <title>००५</title>
      <link>https://vishvAsa.github.io/purANam_vaiShNavam/brahma-vaivarta-purANam/01/005/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/01/005/</guid>
      <description>&lt;p&gt;॥ शौनक उवाच ॥ ॥&lt;br&gt;&#xA;गोगोपगोप्यो गोलोके किं नित्याः किन्नु कल्पिताः ॥&lt;br&gt;&#xA;मम सन्देहभेदार्थं तन्मे व्याख्यातुमर्हसि ॥ १ ॥&lt;br&gt;&#xA;॥ सौतिरुवाच ॥ ॥&lt;br&gt;&#xA;सर्वादिसृष्टौ ताः क्लृप्ताः प्रलये प्रलये स्थिताः ॥&lt;br&gt;&#xA;सर्वादिसृष्टिकथनं यन्मया कथितं द्विज ॥ २ ॥&lt;br&gt;&#xA;सर्वादिसृष्टौ क्लृप्तौ च नारायणमहेश्वरौ ॥&lt;br&gt;&#xA;प्रलये प्रलये व्यक्तौ स्थितौ तौ प्रकृतिश्च सा॥३॥&lt;br&gt;&#xA;सर्वादौ ब्रह्मकल्पस्य चरितं कथितं द्विज ॥&lt;br&gt;&#xA;वाराहपाद्मकल्पौ द्वौ कथयिष्यामि श्रोष्यसि ॥ ४ ॥&lt;br&gt;&#xA;ब्राह्मवाराहपाद्माश्च कल्पाश्च त्रिविधा मुने ॥&lt;br&gt;&#xA;यथायुगानि चत्वारि क्रमेण कथितानि च ॥ ५ ॥&lt;br&gt;&#xA;सत्यं त्रेता द्वापरं च कलिश्चेति चतुर्युगम् ॥&lt;br&gt;&#xA;त्रिशतैश्च षष्ट्यधिकैर्युगैर्दिव्यं युगं स्मृतम् ॥ ६ ॥&lt;br&gt;&#xA;मन्वन्तरं तु दिव्यानां युगानामेकसप्ततिः ॥&lt;br&gt;&#xA;चतुर्दशेषु मनुषु गतेषु ब्रह्मणो दिनम् ॥ ७ ॥&lt;br&gt;&#xA;त्रिशतैश्च षष्ट्यधिकैर्दिनैर्वर्षं च ब्रह्मणः ॥&lt;br&gt;&#xA;अष्टोत्तरं वर्षशतं विधेरायुर्निरूपितम् ॥ ८ ॥&lt;br&gt;&#xA;एतन्निमेषकालस्तु कृष्णस्य परमात्मनः ॥&lt;br&gt;&#xA;ब्रह्मणश्चायुषा कल्पः कालविद्भिर्निरूपितः ॥ ९ ॥&lt;br&gt;&#xA;क्षुद्रकल्पा बहुतरास्ते संवर्तादयः स्मृताः ॥&lt;br&gt;&#xA;सप्तकल्पान्तजीवी स मार्कण्डेयश्च तन्मतः ॥1.5.१०॥&lt;br&gt;&#xA;ब्रह्मणश्च दिनेनैव स कल्पः परिकीर्तितः ॥&lt;br&gt;&#xA;विधेश्च सप्तदिवसे मुनेरायुर्निरूपितम् ॥ ११ ॥&lt;br&gt;&#xA;ब्राह्मवाराहपाद्माश्च त्रयः कल्पा निरूपिताः ॥&lt;br&gt;&#xA;कल्पत्रये यथा सृष्टिः कथयामि निशामय ॥ १२ ॥&lt;br&gt;&#xA;ब्राह्मे च मेदिनीं सृष्ट्वा स्रष्टा सृष्टिं चकार सः ॥&lt;br&gt;&#xA;मधुकैटभयोश्चैव मेदसा चाज्ञया प्रभोः ॥१३॥&lt;br&gt;&#xA;वाराहे तां समुद्धृत्य लुप्तां मग्नां रसातलात् ॥&lt;br&gt;&#xA;विष्णोर्वराहरूपस्य द्वारा चातिप्रयत्नतः ॥ १४ ॥&lt;br&gt;&#xA;पाद्मे विष्णोर्नाभिपद्मे स्रष्टा सृष्टिं विनिर्ममे ॥&lt;br&gt;&#xA;त्रिलोकीं ब्रह्मलोकान्तां नित्यलोकत्रयं विना ॥ १५ ॥&lt;br&gt;&#xA;एतत्तु कालसङ्ख्यानमुक्तं सृष्टिनिरूपणे ॥&lt;br&gt;&#xA;किञ्चिन्निरूपणं सृष्टे किं भूयः श्रोतुमिच्छसि ॥ १६ ॥&lt;br&gt;&#xA;॥ शौनक उवाच ॥ ॥&lt;br&gt;&#xA;अतः परं किं चकार भगवान्सात्वताम्पतिः ॥&lt;br&gt;&#xA;एतान्सृष्ट्वा किं चकार तन्मे व्याख्यातुमर्हसि ॥ १७ ॥&lt;br&gt;&#xA;॥ सौतिरुवाच ॥ ॥&lt;br&gt;&#xA;अतः परं तु गोलोके गोलोकेशो महान्प्रभुः ॥&lt;br&gt;&#xA;एतान्सृष्ट्वा जगामासौ सुरम्यं रासमण्डलम् ॥&lt;br&gt;&#xA;एतैः समेतैर्भगवानतीव कमनीयकम् ॥ १८ ॥&lt;br&gt;&#xA;रम्याणां कल्पवृक्षाणां मध्येऽतीव मनोहरम् ॥&lt;br&gt;&#xA;सुविस्तीर्णं च सुसमं सुस्निग्धं मण्डलीकृतम् ॥ १९ ॥&lt;br&gt;&#xA;चन्दनागुरुकस्तूरीकुङ्कुमैश्च सुसंस्कृतम् ॥&lt;br&gt;&#xA;दधिलाजसक्तुधान्यदूर्वापर्णपरिप्लुतम् ॥ 1.5.२० ॥&lt;br&gt;&#xA;पट्टसूत्रग्रन्थियुक्तं नवचन्दनपल्लवैः ॥&lt;br&gt;&#xA;संयुक्तरम्भास्तम्भानां समूहैः परिवेष्टितम् ॥ २१ ॥&lt;br&gt;&#xA;सद्रत्नसारनिर्माणमण्डपानां त्रिकोटिभिः ॥&lt;br&gt;&#xA;रत्नप्रदीपज्वलितैः पुष्पधूपादिवासितैः॥२२॥&lt;br&gt;&#xA;शृङ्गारार्हभोगवस्तुसमूहपरिवेष्टितम्॥&lt;br&gt;&#xA;अतीव ललिताकल्पतल्पयुक्तैः सुशोभितम् ॥ २३ ॥&lt;br&gt;&#xA;तत्र गत्वा च तैः सार्धं समुवास जगत्पतिः ॥&lt;br&gt;&#xA;दृष्ट्वा रासं विस्मितास्ते बभूवुर्मुनिसत्तम ॥ २४ ॥&lt;br&gt;&#xA;आविर्बभूव कन्यैका कृष्णस्य वामपार्श्वतः ॥&lt;br&gt;&#xA;धावित्वा पुष्पमानीय ददावर्घ्यं प्रभोः पदे ॥ २५ ॥&lt;br&gt;&#xA;रासे सम्भूय गोलोके सा दधाव हरेः पुरः ॥&lt;br&gt;&#xA;तेन राधा समाख्याता पुराविद्भिर्द्विजोत्तम ॥ २६ ॥&lt;br&gt;&#xA;प्राणाधिष्ठातृदेवी सा कृष्णस्य परमात्मनः ॥&lt;br&gt;&#xA;आविर्बभूव प्राणेभ्यः प्राणेभ्योऽपि गरीयसी ॥ २७ ॥&lt;br&gt;&#xA;देवी षोडशवर्षीया नवयौवनसंयुता ॥&lt;br&gt;&#xA;वह्निशुद्धांशुकाधाना सस्मिता सुमनोहरा ॥ २८ ॥&lt;br&gt;&#xA;सुकोमलाङ्गी ललिता सुन्दरीषु च सुन्दरी ॥&lt;br&gt;&#xA;बृहन्नितम्बभारार्त्ता पीनश्रोणिपयोधरा ॥ २९ ॥&lt;br&gt;&#xA;बन्धुजीवजिता रक्तसुन्दरोष्ठा धरावरा ॥&lt;br&gt;&#xA;मुक्तापङ्क्तिजिता चारुदन्तपङ्क्तिर्मनोहरा ॥ 1.5.३० ॥&lt;br&gt;&#xA;शरत्पार्वणकोटीन्दुशोभामृष्टशुभानना ॥&lt;br&gt;&#xA;चारुसीमन्तिनीचारुशरत्पङ्कजलोचना॥ ३१ ॥&lt;br&gt;&#xA;खगेन्द्रचञ्चुविजितचारुनासा मनोहरा ॥&lt;br&gt;&#xA;स्वर्णगण्डूकविजिते गण्डयुग्मे च बिभ्रती ॥ ३२ ॥&lt;br&gt;&#xA;दधती चारुकर्णे च रत्नाभरणभूषिते ॥&lt;br&gt;&#xA;चन्दनागुरुकस्तूरीयुक्तकुङ्कुमबिन्दुभिः ॥ ३३ ॥&lt;br&gt;&#xA;सिन्दूरबिन्दुसंयुक्तसुकपोला मनोहरा ॥&lt;br&gt;&#xA;सुसंस्कृतं केशपाशं मालतीमाल्यभूषितम् ॥ ३४ ॥&lt;br&gt;&#xA;सुगन्धकबरीभारं सुन्दरं दधती सती ॥&lt;br&gt;&#xA;स्थलपद्मप्रभामुष्टं पादयुग्मं च बिभ्रती ॥ ३५ ॥&lt;br&gt;&#xA;गमनं कुर्वती सा च हंसखञ्जनगञ्जनम् ॥&lt;br&gt;&#xA;सद्रत्नसारनिर्माणां वनमाली मनोहराम्॥३६॥&lt;br&gt;&#xA;हारं हीरकनिर्माणं रत्नकेयूरकङ्कणम् ॥&lt;br&gt;&#xA;सद्रत्नसारनिर्माणं पाशकं सुमनोहरम् ॥ ३७ ॥&lt;br&gt;&#xA;अमूल्यरत्ननिर्माणं क्वणन्मञ्जीररञ्जितम् ॥&lt;br&gt;&#xA;नानाप्रकारचित्राढ्यं सुन्दरं परिबिभ्रती ॥ ३८ ॥&lt;br&gt;&#xA;सा च सम्भाष्य गोविन्दं रत्नसिंहासने वरे ॥&lt;br&gt;&#xA;उवास सस्मिता भर्तुः पश्यन्ती मुखपङ्कजम् ॥ ३९ ॥&lt;br&gt;&#xA;तस्याश्च लोमकूपेभ्यः सद्यो&lt;br&gt;&#xA;गोपाङ्गनागणः ॥ आविर्बभूव रूपेण वेशेनैव च तत्समः ॥ 1.5.४० ॥&lt;br&gt;&#xA;लक्षकोटीपरिमितः शश्वत्सुस्थिरयौवनः ॥&lt;br&gt;&#xA;सङ्ख्याविद्भिश्च सङ्ख्यातो गोलोके गोपिकागणः ॥ ४१ ॥&lt;br&gt;&#xA;कृष्णस्य लोमकूपेभ्यः सद्यो गोपगणो मुने ॥&lt;br&gt;&#xA;आविर्बभूव रूपेण वेषेणैव च तत्समः ॥&lt;br&gt;&#xA;॥ ४२ ॥ त्रिंशत्कोटिपरिमितः कमनीयो मनोहरः ॥&lt;br&gt;&#xA;सङ्ख्याविद्भिश्च सङ्ख्यातो बल्लवानां गणः श्रुतौ ॥ ४३ ॥&lt;br&gt;&#xA;कृष्णस्य लोमकूपेभ्यः सद्यश्चाविर्बभूव ह ॥&lt;br&gt;&#xA;नानावर्णो गोगणश्च शश्वत्सुस्थिरयौवनः ॥ ४४ ॥&lt;br&gt;&#xA;बलीवर्दाः सुरभ्यश्च वत्सा नानाविधाः शुभाः ॥&lt;br&gt;&#xA;अतीव ललिताः श्यामा बह्व्यो वै कामधेनवः ॥ ४५ ॥&lt;br&gt;&#xA;तेषामेकं बलीवर्दं कोटिसिंहसमं बले ॥&lt;br&gt;&#xA;शिवाय प्रददौ कृष्णो वाहनाय मनोहरम् ॥ ४६ ॥&lt;br&gt;&#xA;कृष्णाङ्घ्रिनखरन्धेभ्यो हंसपङ्क्तिर्मनोहरा ॥&lt;br&gt;&#xA;आविर्बभूव सहसा स्त्रीपुंवत्ससमन्विता ॥।&lt;br&gt;&#xA;॥ ४७ ॥ तेषामेकं राजहंसं महाबलपराक्रमम् ॥&lt;br&gt;&#xA;वाहनाय ददौ कृष्णो ब्रह्मणे च तपस्विने ॥ ४८ ॥&lt;br&gt;&#xA;वामकर्णस्य विवरात्कृष्णस्य परमात्मनः ॥&lt;br&gt;&#xA;गणः श्वेततुरङ्गाणामाविर्भूतो मनोहरः ॥ ४९ ॥&lt;br&gt;&#xA;तेषामेकं च श्वेताश्वं धर्मार्थं वाहनाय च ॥&lt;br&gt;&#xA;ददौ गोपाङ्गनेशश्च सम्प्रीत्या सुरसंसदि ॥ 1.5.५० ॥&lt;br&gt;&#xA;दक्षकर्णस्य विवरात्पुंसश्च सुरसंसदि ॥&lt;br&gt;&#xA;आविर्भूता सिंहपङ्क्तिर्महाबलपराक्रमा ॥ ५१ ॥&lt;br&gt;&#xA;तेषामेकं ददौ कृष्णः प्रकृत्यै परमादरम् ॥&lt;br&gt;&#xA;अमूल्यरत्नमाल्यं च वरं यदभिवाञ्छितम् ॥ ५२ ॥&lt;br&gt;&#xA;कृष्णो योगेन योगीन्द्रश्चकार रथपञ्चकम् ॥&lt;br&gt;&#xA;शुद्धरत्नेन्द्रनिर्माणं मनोयायि मनोहरम्॥ ५३ ॥&lt;br&gt;&#xA;लक्षयोजनमूर्ध्वे च प्रस्थे च शतयोजनम् ॥&lt;br&gt;&#xA;लक्षचक्रं वायुरहं लक्षक्रीडागृहान्वितम् ॥ ५४ ॥&lt;br&gt;&#xA;शृङ्गारार्हं भोगवस्तुतल्पासङ्ख्यसमन्वितम् ॥&lt;br&gt;&#xA;रत्नप्रदीपलक्षाणां वाजिभिश्च विराजितम् ॥ ५५ ॥&lt;br&gt;&#xA;नानाचित्रविचित्राढथं सद्रत्नकलशोज्ज्वलम् ॥&lt;br&gt;&#xA;रत्नदर्पणभूषाढ्यं शोभितं श्वेतचामरैः ॥ ५६ ॥&lt;br&gt;&#xA;वह्निशुद्धांशुकैश्चित्रैर्मुक्ताजालैर्विभूषितम् ॥&lt;br&gt;&#xA;मणीन्द्रमुक्तामाणिक्यहीरहारविराजितम् ॥ ५७ ॥&lt;br&gt;&#xA;आरक्तवर्णरत्नेन्द्रसारनिर्माणकृत्रिमैः ॥&lt;br&gt;&#xA;पङ्कजानामसङ्ख्यैश्च सुन्दरैश्च सुशोभितम् ॥ ५८ ॥&lt;br&gt;&#xA;ददौ नारायणायैकं तेषां मध्ये द्विजोत्तमः ॥&lt;br&gt;&#xA;एकं दत्त्वा राधिकायै ररक्षाशेषमात्मने ॥॥ ५९ ॥&lt;br&gt;&#xA;आविर्बभूव कृष्णस्य गुह्यदेशात्ततः परम् ॥&lt;br&gt;&#xA;पिङ्गलश्च पुमानेकः पिङ्गलैश्च गणैः सह ॥ 1.5.६० ॥&lt;br&gt;&#xA;आविर्भूता यतो गुह्यात्तेन ते गुह्यकाः स्मृताः ॥&lt;br&gt;&#xA;यः पुमान् स कुबेरश्च धनेशो गुह्यकेश्वरः ॥ ६१ ॥&lt;br&gt;&#xA;बभूव कन्यका चैका कुबेरे वामपार्श्वतः ॥&lt;br&gt;&#xA;कुबेरपत्नी सा देवी सुन्दरीणां मनोरमा ॥ ६२ ॥&lt;br&gt;&#xA;भूतप्रेतपिशाचाश्च कूष्माण्डब्रह्मराक्षसाः ॥&lt;br&gt;&#xA;वेताला विकृतास्तस्याविर्भूता गुह्यदेशतः ॥ ६३॥&lt;br&gt;&#xA;शङ्खचक्रगदापद्मधारिणो वनमालिनः ॥&lt;br&gt;&#xA;पीतवस्त्रपरीधानाः सर्वे श्यामचतुर्भुजाः ॥ ६४ ॥&lt;br&gt;&#xA;किरीटिनः कुण्डलिनो रत्नभूषणभूषिताः ॥&lt;br&gt;&#xA;आविर्भूताः पार्षदाश्च कृष्णस्य मुखतो मुने ॥ ६५ ॥&lt;br&gt;&#xA;चतुर्भुजान्पार्षदांश्च ददौ नारायणाय च ॥&lt;br&gt;&#xA;गुह्यकान्गुह्यकेशाय भूतादीञ्छङ्कराय च ॥६६॥&lt;br&gt;&#xA;द्विभुजाः श्यामवर्णाश्च जपमालाकरा वराः ॥&lt;br&gt;&#xA;ध्यायन्तश्चरणाम्भोजं कृष्णस्य सततं मुदा ॥६७॥&lt;br&gt;&#xA;दास्यो नियुक्ता दसाश्चैवार्घ्यमादाय यत्नतः ॥&lt;br&gt;&#xA;आविर्भूता वैष्णवाश्च सर्वे कृष्णपरायणाः ॥ ६८ ॥&lt;br&gt;&#xA;पुलकाङ्कितसर्वाङ्गाः साश्रुनेत्राः सगद्गदा ॥&lt;br&gt;&#xA;आविर्भूताः पादपद्मात्पादपद्मैकमानसाः॥६९॥&lt;br&gt;&#xA;आविर्बभूवुः कृष्णस्य दक्षनेत्राद्भयङ्कराः॥&lt;br&gt;&#xA;त्रिशूलपट्टिशधरास्त्रिनेत्राश्चन्द्रशेखराः ॥ 1.5.७० ॥&lt;br&gt;&#xA;दिगम्बरा महाकाया ज्वलदग्निशिखोपमाः ॥&lt;br&gt;&#xA;ते भैरवा महाभागाः शिवतुल्याश्च तेजसा ॥ ७१ ॥&lt;br&gt;&#xA;रुरुसंहारकालाख्या असितक्रोधभीषणाः ॥&lt;br&gt;&#xA;महाभैरवखट्वाङ्गावित्यष्टौ भैरवाः स्मृताः ॥ ७२ ॥&lt;br&gt;&#xA;आविर्बभूव कृष्णस्य वामनेत्राद्भयङ्करः॥&lt;br&gt;&#xA;त्रिशूलपट्टिशव्याघ्रचर्माम्बरगदाधरः ॥ ७३ ॥&lt;br&gt;&#xA;दिगम्बरो महाकायस्त्रिणेत्रश्चन्द्रशेखरः ॥&lt;br&gt;&#xA;स ईशानो महाभागो दिक्पालानामधीश्वरः ॥ ७४ ॥&lt;br&gt;&#xA;डाकिन्यश्चैव योगिन्यः क्षेत्रपालाः सहस्रशः ॥&lt;br&gt;&#xA;आविर्बभूवुः कृष्णस्य नासिकाविवरोदरात् ॥ ७५ ॥&lt;br&gt;&#xA;सुरास्त्रिकोटिसङ्ख्याता दिव्यमूर्तिधरावराः ॥&lt;br&gt;&#xA;आविर्बर्भूवुः सहसा पुंसो वै पृष्ठदेशतः ॥ ७६ ॥&lt;/p&gt;</description>
    </item>
    <item>
      <title>००६</title>
      <link>https://vishvAsa.github.io/purANam_vaiShNavam/brahma-vaivarta-purANam/01/006/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/01/006/</guid>
      <description>&lt;p&gt;सौतिरुवाच ॥&lt;br&gt;&#xA;अथ कृष्णो महालक्ष्मीं सादरं च सरस्वतीम् ॥&lt;br&gt;&#xA;नारायणाय प्रददौ रत्नेन्द्रं मालया सह ॥ १ ॥&lt;br&gt;&#xA;सावित्रीं ब्रह्मणे प्रादान्मूर्तिं धर्माय सादरम्॥&lt;br&gt;&#xA;रतिं कामाय रूपाढ्यां कुबेराय मनोरमाम् ॥ २ ॥&lt;br&gt;&#xA;अन्याश्च या या अन्यभ्यो याश्च येभ्यः समुद्भवाः ॥&lt;br&gt;&#xA;तस्मै तस्मै ददौ कृष्णस्तां तां रूपवतीं सतीम् ॥ ॥ ३ ॥&lt;br&gt;&#xA;ततः शङ्करमाहूय सर्वेशो योगिनां गुरुम् ॥&lt;br&gt;&#xA;उवाच प्रियमित्येवं गृह्णीयाः सिंहवाहिनीम् ॥ ४ ॥&lt;br&gt;&#xA;श्रीकृष्णस्य वचः श्रुत्वा प्रहसन्नीललोहितः ॥&lt;br&gt;&#xA;उवाच भीतः प्रणतः प्राणेशं प्रभुमच्युतम् ॥ ५ ॥&lt;br&gt;&#xA;श्रीमहेश्वर उवाच ॥&lt;br&gt;&#xA;अधुनाहं न गृह्णामि प्रकृतिं प्राकृतो यथा ॥&lt;br&gt;&#xA;त्वद्भक्त्यैकव्यवहितां दास्यमार्गविरोधिनीम् ॥ ६ ॥&lt;br&gt;&#xA;तत्त्वज्ञानसमाच्छन्नां योगद्वारकपाटिकाम् ॥&lt;br&gt;&#xA;मुक्तीच्छाध्वंसरूपां च सकामां कामवर्द्धिनीम् ॥ ७ ॥&lt;br&gt;&#xA;तपस्याच्छन्नरूपां च महामोहकरण्डिकाम् ॥&lt;br&gt;&#xA;भवकारागृहे घोरे दृढां निगडरूपिणीम् ॥ ॥ ८ ॥&lt;br&gt;&#xA;शश्वद्विबुद्धिजननीं सद्बुद्धिच्छेदकारिणीम् ॥&lt;br&gt;&#xA;शश्वद्विभोगसारां च विषयेच्छाविवर्द्धिनीम् ॥ ९॥&lt;br&gt;&#xA;नेच्छामि गृहिणीं नाथ वरं देहि मदीप्सितम् ॥&lt;br&gt;&#xA;यस्य यद्वाञ्छितं तस्मै तद्ददाति सदीश्वरः ॥ 1.6.१० ॥&lt;br&gt;&#xA;त्वद्भक्तिविषये दास्ये लालसा वर्द्धतेऽनिशम् ॥&lt;br&gt;&#xA;तृप्तिर्न जायते नाम जपने पादसेवने ॥११॥&lt;br&gt;&#xA;त्वन्नामपञ्चवक्त्रेण गुणं सन्मङ्गलालयम् ॥&lt;br&gt;&#xA;स्वप्ने जागरणे शश्वद्गायन्गायन् भ्रमाम्यहम्॥१२॥&lt;br&gt;&#xA;आकल्पकोटिकोटिं च तद्रूपध्यानतत्परम् ॥&lt;br&gt;&#xA;भोगेच्छाविषयेनैव योगे तपसि मन्मनः ॥ १३ ॥&lt;br&gt;&#xA;त्वत्सेवने पूजने च वन्दने नाम कीर्तने ॥&lt;br&gt;&#xA;सदोल्लसितमेषां च विरतौ विरतिं लभेत् ॥ १४ ॥&lt;br&gt;&#xA;स्मरणं कीर्त्तनं नाम गुणयोः श्रवणं जपः ॥&lt;br&gt;&#xA;त्वच्चारुरूपध्यानं त्वत्पादसेवाभिवन्दनम् ॥ १५ ॥&lt;br&gt;&#xA;समर्पणं चात्मनश्च नित्यं नैवेद्यभोजनम् ॥&lt;br&gt;&#xA;वरं वरेश देहीदं नवधा भक्तिलक्षणम् ॥ १६ ॥&lt;br&gt;&#xA;सार्ष्टिसालोक्यसारूप्यसामीप्यं साम्यलीनताम् ॥&lt;br&gt;&#xA;वदन्ति षड्विधां मुक्तिं मुक्तामुक्तिविदो विभो ॥ १७ ॥&lt;br&gt;&#xA;अणिमालघिमाप्राप्तिः प्राकाम्यं महिमा तथा ॥&lt;br&gt;&#xA;ईशित्वं च वशित्वं च सर्वकामावसायिता ॥ १८ ॥&lt;br&gt;&#xA;सर्वज्ञ दूरश्रवणं परकायप्रवेशनम् ॥&lt;br&gt;&#xA;वाक्सिद्धिः कल्पवृक्षत्वं स्रष्टुं संहर्तुमीशता ॥ १९ ॥&lt;br&gt;&#xA;अमरत्वं च सर्वाग्र्यं सिद्धयोऽष्टादश स्मृताः ॥&lt;br&gt;&#xA;योगास्तपांसि सर्वाणि दानानि च व्रतानि च ॥ ॥ 1.6.२० ॥&lt;br&gt;&#xA;यशःकीर्तिर्वचः सत्यं धर्माण्यनशनानि च ॥&lt;br&gt;&#xA;भ्रमणं सर्वतीर्थेषु स्नानमन्यसुरार्चनम् ॥ २१ ॥&lt;br&gt;&#xA;सुरार्चा दर्शनं सप्तद्वीपसप्तप्रदक्षिणम् ॥&lt;br&gt;&#xA;स्नानं सर्वसमुद्रेषु सर्वस्वर्गप्रदर्शनम् ॥ २२ ॥&lt;br&gt;&#xA;ब्रह्मत्वं चैव रुद्रत्वं विष्णुत्वं च परं पदम् ॥&lt;br&gt;&#xA;अतोऽनिर्वचनीयानि वाञ्छनीयानि सन्ति वा ॥ २३ ॥&lt;br&gt;&#xA;सर्वाण्येतानि सर्वेश कथितानि च यानि च ॥&lt;br&gt;&#xA;तव भक्तिकलांशस्य कलां नार्हन्ति षोडशीम् ॥ २४ ॥&lt;br&gt;&#xA;शर्वस्य वचनं श्रुत्वा कृष्णस्तं योगिनां गुरुम् ॥&lt;br&gt;&#xA;प्रहस्योवाच वचनं सत्यं सर्वसुखप्रदम् ॥ २५ ॥&lt;br&gt;&#xA;॥ श्रीभगवानुवाच ॥&lt;br&gt;&#xA;मत्सेवां कुरु सर्वेश शर्वसर्वविदांवर ॥&lt;br&gt;&#xA;कल्पकोटिशतं यावत्पूर्णं शश्वदहर्निशम् ॥ २६ ॥&lt;br&gt;&#xA;वरस्तपस्विनां त्वं च सिद्धानां योगिनां तथा ॥&lt;br&gt;&#xA;ज्ञानिनां वैष्णवानां च सुराणां च सुरेश्वर ॥२७॥&lt;br&gt;&#xA;अमरत्वं लभ भव भव मृत्युञ्जयो महान् ॥&lt;br&gt;&#xA;सर्वसिद्धिं च वेदांश्च सर्वज्ञत्वं च मद्वरात् ॥२८॥&lt;br&gt;&#xA;असङ्ख्यब्रह्मणां पातं लीलया वत्स पश्यसि ॥&lt;br&gt;&#xA;अद्यप्रभृति ज्ञानेन तेजसा वयसा शिव ॥ २९ ॥&lt;br&gt;&#xA;परा क्रमेण यशसा महसा मत्समो भव॥&lt;br&gt;&#xA;प्राणानामपधिकस्त्वञ्च न भक्तस्त्वत्परो मम ॥1.6.३०॥&lt;br&gt;&#xA;त्वत्परो नास्ति मे प्रेयांस्त्वं मदीयात्मनः परः॥&lt;br&gt;&#xA;ये त्वां निन्दन्ति पापिष्ठा ज्ञानहीना विचेतनाः ॥ ३१ ॥&lt;br&gt;&#xA;पच्यन्ते कालसूत्रेण यावच्चन्द्रदिवाकरौ ॥&lt;br&gt;&#xA;कल्पकोटिशतान्ते च ग्रहीष्यसि शिवां शिव ॥ ३२ ॥&lt;br&gt;&#xA;ममाव्यर्थं च वचनं पालनं कर्तुमर्हसि ॥&lt;br&gt;&#xA;त्वन्मुखान्निर्गतं वाक्यं न करोम्यधुनेति च ॥ ३३ ॥&lt;br&gt;&#xA;मद्वाक्यं च स्ववाक्यं च पालनं तत्करिष्यसि ॥&lt;br&gt;&#xA;गृहीत्वा प्रकृतिं शम्भो दिव्यं वर्षसहस्रकम् ॥ ३४ ॥&lt;br&gt;&#xA;सुखं महच्च शृङ्गारं करिष्यसि न संशयः ॥&lt;br&gt;&#xA;न केवलं तपस्वी त्वमीश्वरो मत्समो महान् ॥ ३५ ॥&lt;br&gt;&#xA;काले गृही तपस्वी च योगी स्वेच्छामयो हि यः ॥&lt;br&gt;&#xA;दुःखं च दारसंयोगे यत्त्वया कथितं शिव ॥ ३६ ॥&lt;br&gt;&#xA;कुस्त्री ददाति दुःखं च स्वामिने न पतिव्रता ॥&lt;br&gt;&#xA;कुले महति या जाता कुलजा कुलपालिका ॥ ३७ ॥&lt;br&gt;&#xA;करोति पालनं स्नेहात्सत्पुत्रस्य समं पतिम् ॥&lt;br&gt;&#xA;पतिर्बन्धुः पतिर्भर्त्ता दैवतं कुलयोषिताम् ॥ ३८ ॥&lt;br&gt;&#xA;पतितोऽपतितो वापि कृपणश्चेश्वरोऽथवा ॥&lt;br&gt;&#xA;असत्कुलप्रसूतायाः पित्रोर्दुश्शीलमिश्रिताः ॥ ३९ ॥&lt;br&gt;&#xA;ध्रुवं ताः परभोग्याश्च पतिं निन्दन्ति सन्ततम्॥&lt;br&gt;&#xA;आवयोरतिरिक्तं च या पश्यति पतिं सती ॥ 1.6.४० ॥&lt;br&gt;&#xA;गोलोके स्वामिना सार्द्धं कोटिकल्पं प्रमोदते ॥&lt;br&gt;&#xA;भविता सा शिवा शैवी प्रकृतिवैष्णवी शिव ॥ ४१ ॥&lt;br&gt;&#xA;मदाज्ञया च तां साध्वीं ग्रहीष्यसि भवाय च ॥&lt;br&gt;&#xA;प्रकृत्या योनिसंयुक्तं त्वल्लिङ्गं तीर्थमृत्कृतम् ॥४२॥&lt;br&gt;&#xA;तीर्थे सहस्रं सम्पूज्य भक्त्या पञ्चोपचारतः ॥&lt;br&gt;&#xA;सदक्षिणं संयतो यः पवित्रश्च जितेन्द्रियः ॥ ४३ ॥&lt;br&gt;&#xA;कोटिकल्पं च गोलोके मोदते च मया सह ॥&lt;br&gt;&#xA;लक्षं तीर्थे पूजयेद्यो विधिवत्साधुदक्षिणम् ॥ ४४ ॥&lt;br&gt;&#xA;न च्युतिस्तस्य गोलोकात्स भवेदावयोः समः ॥&lt;br&gt;&#xA;मृद्भस्मगोशकृत्पिण्डैस्तीर्थे वालुकयाऽपि वा ॥ ४५ ॥&lt;br&gt;&#xA;कृत्वा लिङ्गं सकृत्पूज्य वसेत्कल्पायुतं दिवि ॥&lt;br&gt;&#xA;प्रजावान्भूमिमान्विद्वान्पुत्रवान्धनवांस्तथा ४६ ॥&lt;br&gt;&#xA;ज्ञानवान्मुक्तिमान्साधुः शिवलिङ्गार्चनाद्भवेत् ॥&lt;br&gt;&#xA;शिवलिङ्गार्चनं स्थानं मत्तीर्थं तीर्थमेव तत् ॥&lt;br&gt;&#xA;भवेत्तत्र मृतः पापी शिवलोकं स गच्छति ॥ ४७ ॥&lt;br&gt;&#xA;महादेव महादेव महादेवेतिवादिनः ॥&lt;br&gt;&#xA;पश्चाद्यामि महात्रस्तो नामश्रवणलोभतः ॥ ४८ ॥&lt;br&gt;&#xA;शिवेति शब्दमुच्चार्य्य प्राणांस्त्यजति यो नरः ॥&lt;br&gt;&#xA;कोटिजन्मार्जितात्पापान्मुक्तो मुक्तिं प्रयाति सः ॥ ४९ ॥&lt;br&gt;&#xA;शिवकल्याणवचनं कल्याणं मुक्तिवाचकम् ॥&lt;br&gt;&#xA;यतस्तत्प्रभवेत्तेन स शिवः परिकीर्तितः ॥ 1.6.५० ॥&lt;br&gt;&#xA;विच्छेदे धनबन्धूनां निमग्नः शोकसागरे ॥&lt;br&gt;&#xA;शिवेति शब्दमुच्चार्य्य लभेत्सर्वशिवं नरः ॥ ५१ ॥&lt;br&gt;&#xA;पापघ्ने वर्तते शिश्च वश्च मुक्तिप्रदे तथा ॥&lt;br&gt;&#xA;पापघ्नो मोक्षदो नॄणां शिवस्तेन प्रकीर्तितः ॥ ५२ ॥&lt;br&gt;&#xA;शिवेति च शिवं नाम यस्य वाचि प्रवर्त्तते ॥&lt;br&gt;&#xA;कोटिजन्मार्जितं पापं तस्य नश्यति निश्चितम् ॥ ५३ ॥&lt;br&gt;&#xA;इत्युक्त्वा शूलिने कृष्णो दत्त्वा कल्पतरुं मनुम् ॥&lt;br&gt;&#xA;तत्त्वज्ञानं मृत्युजयमवोचत्सिंहवाहिनीम् ॥ ५४ ॥&lt;br&gt;&#xA;श्रीभगवानुवाच ॥&lt;br&gt;&#xA;अधुना तिष्ठ वत्से त्वं गोलोके मम सन्निधौ ॥&lt;br&gt;&#xA;काले भजिष्यसि शिवं शिवदं च शिवायनम् ॥ ५५ ॥&lt;br&gt;&#xA;तेजःसु सर्वदेवानामाविर्भूय वरानने ॥&lt;br&gt;&#xA;संहृत्य दैत्यान्सर्वांश्च भविता सर्वपूजिता ॥ ५६ ॥&lt;br&gt;&#xA;ततः कल्पविशेषे च सत्यं सत्ययुगे सति ॥&lt;br&gt;&#xA;भविता दक्षकन्या त्वं सुशीला शम्भुगेहिनी ॥ ५७ ॥&lt;br&gt;&#xA;ततः शरीरं सन्त्यज्य यज्ञे भर्तुश्च निन्दया ॥&lt;br&gt;&#xA;मेनायां शैलभार्य्यायां भविता पार्वतीति च ॥ ५८ ॥&lt;br&gt;&#xA;दिव्यं वर्षसहस्रं च विहरिष्यसि शम्भुना ॥&lt;br&gt;&#xA;पूर्णं ततः सर्वकालममेदं त्वं लभिष्यसि ॥ ५९ ॥&lt;br&gt;&#xA;काले सर्वेषु विश्वेषु महापूजासु पूजिते॥&lt;br&gt;&#xA;भविता प्रतिवर्षे च शारदी या सुरेश्वरि ॥ ॥ 1.6.६० ॥&lt;br&gt;&#xA;ग्रामेषु नगरेष्वेव पूजिता ग्रामदेवता ॥&lt;br&gt;&#xA;भवती भवितेत्येवं नामभेदेन चारुणा ॥ ६१ ॥&lt;br&gt;&#xA;मदाज्ञया शिवकृतैस्तन्त्रैर्नानाविधैरपि ॥&lt;br&gt;&#xA;पूजाविधिं विधास्यामि कवचं स्तोत्रसंयुतम् ॥ ६२ ॥&lt;br&gt;&#xA;भविष्यन्ति महान्तश्च तवैव परिचारकाः ॥&lt;br&gt;&#xA;धर्मार्थकाममोक्षाणां सिद्धाश्च फलभागिनः ॥ ६३ ॥&lt;br&gt;&#xA;ये त्वां मातर्भजिष्यन्ति पुण्यक्षेत्रे च भारते ॥&lt;br&gt;&#xA;तेषां यशश्च कीर्तिश्च धर्मैश्वर्य्यं च वर्द्धते ॥ ६४ ॥&lt;br&gt;&#xA;इत्युक्त्वा प्रकृतिं तस्यै मन्त्रमेकादशाक्षरम् ॥&lt;br&gt;&#xA;दत्त्वा सकामबीजं च मन्त्रराजमनुत्तमम् ॥ ६५ ॥&lt;br&gt;&#xA;चकार विधिना ध्यानं भक्तं भक्तानुकम्पया ॥&lt;br&gt;&#xA;श्रीमायाकामबीजाढ्यं ददौ मन्त्रं दशाक्षरम् ॥ ६६ ॥&lt;br&gt;&#xA;सृष्ट्यौपयौगिकीं शक्तिं सर्वसिद्धिं च कामदाम् ॥&lt;br&gt;&#xA;तद्विशिष्टोत्कृष्टतत्त्वं ज्ञानं तस्यै ददौ विभुः ॥ ६७ ॥&lt;br&gt;&#xA;त्रयोदशाक्षरं मन्त्रं दत्त्वा तस्मै जगत्पतिः ॥&lt;br&gt;&#xA;कवचं स्तोत्रसहितं शङ्कराय तथा द्विज ॥ ६८ ॥&lt;br&gt;&#xA;दत्त्वा धर्माय तं मन्त्रं सिद्धिज्ञानं तदेव च ॥&lt;br&gt;&#xA;कामाय वह्नये चैव कुबेराय च वायवे ॥ ६९ ॥&lt;br&gt;&#xA;एवं कुबेरादिभ्यस्तु दत्त्वा मन्त्रादिकं परम्॥&lt;br&gt;&#xA;विधिं प्रोवाच सृष्ट्यर्थं विधातुर्विधिरेव सः ॥ 1.6.७० ॥&lt;br&gt;&#xA;श्रीभगवानुवाच ॥&lt;br&gt;&#xA;मदीयं च तपः कृत्वा दिव्यं वर्षसहस्रकम् ॥&lt;br&gt;&#xA;सृष्टिं कुरु महाभाग विधे नानाविधां पराम् ॥ ७१ ॥&lt;br&gt;&#xA;इत्युक्त्वा ब्रह्मणे कृष्णो ददौ मालां मनोरमाम् ॥&lt;br&gt;&#xA;जगाम सार्द्धं गोपीभिर्गोपैर्वृन्दावनं वनम् ॥ ७२ ॥&lt;br&gt;&#xA;इति श्रीब्रह्मवैवर्त्ते महापुराणे सौतिशौनकसंवादे ब्रह्मखण्डे सृष्टिनिरूपणं नाम षष्ठोऽध्यायः ॥ ६ ॥&lt;/p&gt;</description>
    </item>
    <item>
      <title>००७</title>
      <link>https://vishvAsa.github.io/purANam_vaiShNavam/brahma-vaivarta-purANam/01/007/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/01/007/</guid>
      <description>&lt;p&gt;सौतिरुवाच ॥&lt;br&gt;&#xA;तदा ब्रह्मा तपः कृत्वा सिद्धिं प्राप्य यथेप्सिताम् ॥&lt;br&gt;&#xA;ससृजे पृथिवीमादौ मधुकैटभमेदसा ॥ १ ॥&lt;br&gt;&#xA;ससृजे पर्वतानष्टौ प्रधानान्सुमनोहरान् ॥&lt;br&gt;&#xA;क्षुद्रानसङ्ख्यान्किं ब्रूमः प्रधानाख्यां निशामय ॥ २ ॥&lt;br&gt;&#xA;सुमेरुं चैव कैलासं मलयं च हिमालयम्॥&lt;br&gt;&#xA;उदयं च तथाऽस्तं च सुवेलं गन्धमादनम् ॥ ३ ॥&lt;br&gt;&#xA;समुद्रान्ससृजे सप्त नदान्कतिविधा नदीः ॥&lt;br&gt;&#xA;वृक्षांश्च ग्रामनगरं समुद्राख्या निशामय ॥ ४ ॥&lt;br&gt;&#xA;लवणेक्षुसुरासर्पिर्दधिदुग्धजलार्णवान् ॥&lt;br&gt;&#xA;लक्षयोजनमानेन द्विगुणांश्च परात्परान् ॥ ५ ॥&lt;br&gt;&#xA;सप्तद्वीपांश्च तद्भूमिमण्डले कमलाकृते ॥&lt;br&gt;&#xA;उपद्वीपांस्तथा सप्तसीमाशैलांश्च सप्त च ॥ ६ ॥&lt;br&gt;&#xA;निबोध विप्र द्वीपाख्यां पुरा या विधिना कृता ॥&lt;br&gt;&#xA;जम्बूशाककुशप्लक्षक्रौञ्चन्यग्रोधपौष्करान् ॥ ७ ॥&lt;br&gt;&#xA;मेरोरष्टसु शृङ्गेषु ससृजेऽष्टौ पुरी प्रभुः ॥&lt;br&gt;&#xA;अष्टानां लोकपालानां विहाराय मनोहराः ॥ ८ ॥&lt;br&gt;&#xA;मूलेऽनन्तस्य नगरीं निर्माय जगतां पतिः ॥&lt;br&gt;&#xA;ऊर्ध्वे स्वर्गांश्च सप्तैव तेषामाख्या निशामय॥९॥&lt;br&gt;&#xA;भूर्लोकं च भुवर्लोकं स्वर्लोकं सुमनोहरम् ॥&lt;br&gt;&#xA;जनोलोकं तपोलोकं सत्यलोकं च शौनक॥1.7.१०॥&lt;br&gt;&#xA;शृङ्गमूर्ध्नि ब्रह्मलोकं जरादिपरिवर्जितम् ॥&lt;br&gt;&#xA;तदूर्ध्वे ध्रुवलोकं च सर्वतः सुमनोहरम् ॥११॥&lt;br&gt;&#xA;तदधः सप्त पातालान्निर्ममे जगदीश्वरः ॥&lt;br&gt;&#xA;स्वर्गातिरिक्तभोगाढ्यानधोधः क्रमतो मुने ॥ १२ ॥&lt;br&gt;&#xA;अतलं वितलं चैव सुतलं च तलातलम् ॥&lt;br&gt;&#xA;महातलं च पातालं रसातलमधस्ततः ॥ १३ ॥&lt;br&gt;&#xA;सप्तद्वीपैः सप्तनाकैः सप्तपातालसञ्ज्ञकैः ॥&lt;br&gt;&#xA;एभिर्लोकैश्च ब्रह्माण्डं ब्रह्माधिकृतमेव च ॥ १४ ॥&lt;br&gt;&#xA;एवञ्चासङ्ख्यब्रह्माण्डं सर्वं कृत्रिममेव च ॥&lt;br&gt;&#xA;महाविष्णोश्च लोम्नां च विवरेषु च शौनक ॥ १९ ॥&lt;br&gt;&#xA;प्रतिविश्वेषु दिक्पाला ब्रह्मविष्णुमहेश्वराः ॥&lt;br&gt;&#xA;सुरा नरादयः सर्वे सन्ति कृष्णस्य मायया ॥ १६ ॥&lt;br&gt;&#xA;ब्राह्माण्डगणनां कर्तुं न क्षमो जगतां पतिः ॥&lt;br&gt;&#xA;न शङ्करो न धर्मश्च न च विष्णुश्च के सुराः॥१७॥&lt;br&gt;&#xA;सङ्ख्यातुमीश्वरः शक्तो न सङ्ख्यातुं तथापि सः ॥&lt;br&gt;&#xA;विश्वाकाशदिशां चैव सर्वतो यद्यपि क्षमः ॥ १८ ॥&lt;br&gt;&#xA;कृत्रिमाणि च विश्वानि विश्वस्थानि च यानि च ॥&lt;br&gt;&#xA;अनित्यानि च विप्रेन्द्र स्वप्नवन्नश्वराणि च ॥ १९ ॥&lt;br&gt;&#xA;वैकुण्ठः शिवलोकश्च गोलोकश्च तयोः परः ॥&lt;br&gt;&#xA;नित्यो विश्वबहिर्भूतश्चात्माकाशदिशो यथा ॥ 1.7.२० ॥&lt;br&gt;&#xA;इति श्रीब्रह्मवैवर्ते महापुराणे सौतिशौनकसंवादे ब्रह्मखण्डे सृष्टिनिरूपणं नाम सप्तमोऽध्यायः ॥ ७ ॥&lt;/p&gt;</description>
    </item>
    <item>
      <title>००८</title>
      <link>https://vishvAsa.github.io/purANam_vaiShNavam/brahma-vaivarta-purANam/01/008/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/01/008/</guid>
      <description>&lt;p&gt;सौतिरुवाच ॥&lt;br&gt;&#xA;ब्रह्मा विश्वं विनिर्माय सावित्र्यां वरयोषिति ॥&lt;br&gt;&#xA;चकार वीर्य्याधानं च कामुक्यां कामुको यथा ॥ १ ॥&lt;br&gt;&#xA;सा दिव्यं शतवर्षं च धृत्वा गर्भं सुदुस्सहम् ॥&lt;br&gt;&#xA;सुप्रसूता च सुषुवे चतुर्वेदान्मनोहरान् ॥ २ ॥&lt;br&gt;&#xA;विविधाञ्शास्त्रसङ्घांश्च तर्कव्याकरणादिकान् ॥&lt;br&gt;&#xA;षट्त्रिंशत्सङ्ख्यका दिव्या रागिणीः सुमनोहराः ॥ ३ ॥&lt;br&gt;&#xA;षड्रागान्सुन्दरांश्चैव नानाताल समन्वितान् ॥&lt;br&gt;&#xA;सत्यत्रेताद्वापरांश्च कलिं च कलहप्रियम् ॥ ४ ॥&lt;br&gt;&#xA;वर्षमासमृतुं चैव तिथिं दण्डक्षणादिकम् ॥&lt;br&gt;&#xA;दिनं रात्रिं च वारांश्च सन्ध्यामुषसमेव च ॥ ५ ॥&lt;br&gt;&#xA;पुष्टिं च देवसेनां च मेधां च विजयां जयाम् ॥&lt;br&gt;&#xA;षट्कृत्तिकाश्च योगांश्च करणं च तपो धनः ॥ ६ ॥&lt;br&gt;&#xA;देवसेनां महाषष्ठीं कार्त्तिकेयप्रियां सतीम् ॥&lt;br&gt;&#xA;मातृकासु प्रधाना सा बालानामिष्टदेवता ॥ ७ ॥&lt;br&gt;&#xA;ब्राह्मं पाद्मं च वाराहं कल्पत्रयमिदं स्मृतम् ॥&lt;br&gt;&#xA;नित्यं नैमित्तिकं चैव द्विपरार्द्धं च प्राकृतम् ॥ ८ ॥&lt;br&gt;&#xA;चतुर्विधं च प्रलयं कालं वै मृत्युकन्यकाम् ॥&lt;br&gt;&#xA;सर्वान्व्याधिगणांश्चैव सा प्रसूय स्तनं ददौ ॥ ९ ॥&lt;br&gt;&#xA;अथ धातुः पृष्ठदेशादधर्मः समजायत॥&lt;br&gt;&#xA;अलक्ष्मीस्तद्वामपार्श्वाद्बभूवात्यन्तकामिनी ॥1.8.१०॥&lt;br&gt;&#xA;नाभिदेशाद्विश्वकर्मा जातो वै शिल्पिनां गुरुः ॥&lt;br&gt;&#xA;महान्तौ वसवोऽष्टौ च महाबलपराक्रमाः ॥ ११ ॥&lt;br&gt;&#xA;अथ धातुश्च मनस आविर्भूताः कुमारकाः ॥&lt;br&gt;&#xA;चत्वारः पञ्चवर्षीया ज्वलन्तो ब्रह्मतेजसा ॥ १२ ॥&lt;br&gt;&#xA;सनकश्च सनन्दश्च तृतीयश्च सनातनः ॥&lt;br&gt;&#xA;सनत्कुमारो भगवांश्चतुर्थो ज्ञानिनां वरः ॥१३॥&lt;br&gt;&#xA;आविर्बभूव मुखतः कुमारः कनकप्रभः ॥&lt;br&gt;&#xA;दिव्यरूपधरः श्रीमान्सस्त्रीकः सुन्दरो युवा ॥ १४ ॥&lt;br&gt;&#xA;क्षत्त्रियाणां बीजरूपो नाम्ना स्वायम्भुवो मनुः ॥&lt;br&gt;&#xA;या स्त्री सा शतरूपा च रूपाढ्या कमला कला ॥१५॥&lt;br&gt;&#xA;सस्त्रीकश्च मनुस्तस्थौ धात्राज्ञा परिपालकः ॥&lt;br&gt;&#xA;स्वयं विधाता पुत्रांश्च तानुवाच प्रहर्षितान् ॥ १६ ॥&lt;br&gt;&#xA;सृष्टिं कर्त्तुं महाभागो महाभागवतान्द्विज ॥&lt;br&gt;&#xA;जग्मुस्ते च नहीत्युक्त्वा तप्तुं कृष्णपरायणाः ॥ १७ ॥&lt;br&gt;&#xA;चुकोप हेतुना तेन विधाता जगतां पतिः ॥&lt;br&gt;&#xA;कोपासक्तस्य च विधेर्ज्वलतो ब्रह्मतेजसा ॥ १८ ॥&lt;br&gt;&#xA;आविर्भूता ललाटाच्च रुद्रा एकादश प्रभो ॥&lt;br&gt;&#xA;कालाग्निरुद्रः संहर्ता तेषामेकः प्रकीर्तितः ॥ १९ ॥&lt;br&gt;&#xA;सर्वेषामेव विश्वानां स तामस इति स्मृतः ॥&lt;br&gt;&#xA;राजसश्च स्वयं ब्रह्मा शिवो विष्णुश्च सात्त्विकौ ॥ 1.8.२० ॥&lt;br&gt;&#xA;गोलोकनाथः कृष्णश्च निर्गुणः प्रकृतेः परः ॥&lt;br&gt;&#xA;परमज्ञानिनो मूर्खा वदन्तं तामसं शिवम् ॥ २१ ॥&lt;br&gt;&#xA;शुद्धसत्त्वस्वरूपं च निर्मलं वैष्णवाग्रणीम् ॥&lt;br&gt;&#xA;शृणु नामानि रुद्राणां वेदोक्तानि च यानि च ॥ २२ ॥&lt;br&gt;&#xA;महान्महात्मा मतिमान्भीषणश्च भयङ्करः ॥&lt;br&gt;&#xA;ऋतुध्वजश्चोर्ध्वकेशः पिङ्गलाक्षो रुचिः शुचिः ॥ २३ ॥&lt;br&gt;&#xA;पुलस्त्यो दक्षकर्णाच्च पुलहो वामकर्णतः ॥&lt;br&gt;&#xA;दक्षनेत्रात्तथाऽत्रिश्च वामनेत्रात्क्रतुः स्वयम् ॥ २४ ॥&lt;br&gt;&#xA;अरणिर्नासिकारन्ध्रादङ्गिराश्च मुखाद्रुचिः ॥&lt;br&gt;&#xA;भृगुश्च वामपार्श्वाच्च दक्षो दक्षिणपार्श्वतः ॥ २५ ॥&lt;br&gt;&#xA;छायायाः कर्दमो जातो नाभेः पञ्चशिखस्तथा ॥&lt;br&gt;&#xA;वक्षसश्चैव वोढुश्च कण्ठदेशाच्च नारदः ॥ २६ ॥&lt;br&gt;&#xA;मरीचिः स्कन्धदेशाच्चैवापान्तरतमा गलात् ॥&lt;br&gt;&#xA;वसिष्ठो रसनादेशात्प्रचेता अधरोष्ठतः ॥ २७ ॥&lt;br&gt;&#xA;हंसश्च वामकुक्षेश्च दक्षकुक्षेर्यतिः स्वयम् ॥&lt;br&gt;&#xA;सृष्टिं विधातुं स विधिश्चकाराज्ञां सुतान्प्रति ॥&lt;br&gt;&#xA;पितुर्वाक्यं समाकर्ण्य तमुवाच स नारदः ॥ २८ ॥&lt;br&gt;&#xA;नारद उवाच ॥&lt;br&gt;&#xA;पूर्वमानय मज्ज्येष्ठान्सनकादीन्पितामह ॥&lt;br&gt;&#xA;कारयित्वा दारयुक्तानस्मान्वद जगत्पते ॥ २९ ॥&lt;br&gt;&#xA;पित्रा ते तपसे युक्ताः संसाराय वयं कथम् ॥&lt;br&gt;&#xA;अहो हन्त प्रभोर्बुद्धिर्विपरीताय कल्पते ॥ 1.8.३० ॥&lt;br&gt;&#xA;कस्मै पुत्राय पीयूषात्परं दत्तं तपोऽधुना ॥&lt;br&gt;&#xA;कस्मै ददासि विषयं विषमं च विषाधिकम् ॥ ३१ ॥&lt;br&gt;&#xA;अतीव निम्ने घोरे च भवाब्धौ यः पतेत्पितः ॥&lt;br&gt;&#xA;निष्कृतिस्तस्य नास्तीति कोटिकल्पे गतेऽपि च ॥ ३२ ॥&lt;br&gt;&#xA;निस्तारबीजं सर्वेषां बीजं च पुरुषोतमम् ॥&lt;br&gt;&#xA;सर्वदं भक्तिदं दास्यप्रदं सत्यं कृपामयम् ॥ ३३ ॥&lt;br&gt;&#xA;भक्तैकशरणं भक्तवत्सलं स्वच्छमेव च ॥&lt;br&gt;&#xA;भक्तप्रियं भक्तनाथं भक्तानुग्रहकारकम् ॥ ३४ ॥&lt;br&gt;&#xA;भक्ताराध्यं भक्तसाध्यं विहाय परमेश्वरम् ॥&lt;br&gt;&#xA;मनो दधाति को मूढो विषये नाशकारणे ॥ ३५ ॥&lt;br&gt;&#xA;विहाय कृष्णसेवां च पीयूषादधिकां प्रियाम् ॥&lt;br&gt;&#xA;को मूढो विषमश्नाति विषमं विषयाभिधम् ॥ ३६ ॥&lt;br&gt;&#xA;स्वप्नवन्नश्वरं तुच्छमसत्यं मृत्युकारणम् ॥&lt;br&gt;&#xA;यथा दीपशिखाग्रं च कीटानां सुमनोहरम् ॥३७॥&lt;br&gt;&#xA;यथा बडिशमांसं च मत्स्यापातसुखप्रदम्॥&lt;br&gt;&#xA;तथा विषयिणां तात विषयं मृत्युकारणम्॥३८॥&lt;br&gt;&#xA;इत्युक्त्वा नारदस्तत्र विरराम विधेः पुरः ॥&lt;br&gt;&#xA;तस्थौ तातं नमस्कृत्य ज्वलदग्निशिखोपमः ॥३९॥&lt;br&gt;&#xA;ब्रह्मा कोपपरीतश्च शशाप तनयं द्विज ॥&lt;br&gt;&#xA;उवाच कम्पिताङ्गश्च रक्तास्यः स्फुरिताधरः ॥ 1.8.४० ॥&lt;br&gt;&#xA;ब्रह्मोवाच ॥&lt;br&gt;&#xA;भविता ज्ञानलोपस्ते मच्छापेन च नारद ॥&lt;br&gt;&#xA;क्रीडामृगश्च त्वं साध्यो योषिल्लुब्द्धधश्च लम्पटः॥४१॥&lt;br&gt;&#xA;स्थिरयौवनयुक्तानां रूपाढ्यानां मनोहरः ॥&lt;br&gt;&#xA;पञ्चाशत्कामिनीनां च भर्ता च प्राणवल्लभः॥४२॥&lt;br&gt;&#xA;शृङ्गारशास्त्रवेत्ता च महाशृङ्गारलोलुपः॥&lt;br&gt;&#xA;नानाप्रकारशृङ्गारनिपुणानां गुरोर्गुरुः ॥४३॥&lt;br&gt;&#xA;गन्धर्वाणां च सुवरः सुस्वरश्च सुगायनः ॥&lt;br&gt;&#xA;वीणावादनसन्दर्भनिष्णातः स्थिरयौवनः ॥ ४४ ॥&lt;br&gt;&#xA;प्राज्ञो मधुरवाक् शान्तः सुशीलः सुन्दरः सुधीः ॥&lt;br&gt;&#xA;भविष्यसि न सन्देहो नामतश्चोपबर्हणः ॥ ४५ ॥&lt;br&gt;&#xA;ताभिर्दिव्यं लक्षयुगं विहृत्य निर्जने वने ॥&lt;br&gt;&#xA;पुनर्मदीयशापेन दासी पुत्रश्च तत्परः ॥ ४६ ॥&lt;br&gt;&#xA;वत्स वैष्णवसंसर्गाद्वैष्णवोच्छिष्टभोजनात् ॥&lt;br&gt;&#xA;पुनः कृष्णप्रसादेन भविष्यसि ममात्मजः ॥ ४७ ॥&lt;br&gt;&#xA;ज्ञानं दास्यामि ते दिव्यं पुनरेव पुरातनम् ॥&lt;br&gt;&#xA;अधुना भव नष्टस्त्वं मत्सुतो निपत धुवम्॥४८॥&lt;br&gt;&#xA;ब्रह्मेत्युक्त्वा सुतं विप्र विरराम जगत्पतिः ॥&lt;br&gt;&#xA;रुरोद नारदस्तातमवोचत्सम्पुटाञ्जलिः ॥ ४९ ॥&lt;br&gt;&#xA;नारद उवाच ॥&lt;br&gt;&#xA;क्रोधं संहर संहर्तस्तात तात जगद्गुरो ॥&lt;br&gt;&#xA;स्रष्टुस्तपस्वीशस्याहो क्रोधोऽयं मय्यनाकरः ॥ 1.8.५० ॥&lt;br&gt;&#xA;शपेत्परित्यजेद्विद्वान्पुत्रमुत्पथगामिनम् ॥&lt;br&gt;&#xA;तपस्विनं सुतं शप्तुं कथमर्हसि पण्डित ॥ ५१ ॥&lt;br&gt;&#xA;जनिर्भवतु मे ब्रह्मन्यासु यासु च योनिषु ॥&lt;br&gt;&#xA;न जहातु हरेर्भक्तिर्मा वेदं देहि मे वरम् ॥५२॥&lt;br&gt;&#xA;पुत्रश्चेज्जगतां धातुर्नास्ति भक्तिर्हरेः पदे॥&lt;br&gt;&#xA;सूकरादतिरिक्तश्च सोऽधमो भारते भुवि ॥ ५३ ॥&lt;br&gt;&#xA;जातिस्मरो हरेर्भक्तियुक्तः सूकरयोनिषु ॥&lt;br&gt;&#xA;जनिर्लभेत्स प्रवरो गोलोकं याति कर्मणा ॥ ५४ ॥&lt;br&gt;&#xA;गोविन्दचरणाम्भोजभक्तिमाध्वीकमीप्सितम् ॥&lt;br&gt;&#xA;पिबतां वैष्णवादीनां स्पर्शपूता वसुन्धरा ॥ ५५ ॥&lt;br&gt;&#xA;तीर्थानि स्पर्शमिच्छन्ति वैष्णवानां पितामह ॥&lt;br&gt;&#xA;पापानां पापितत्त्वानां क्षालनायात्मनामपि ॥५६॥&lt;br&gt;&#xA;मन्त्रोपदेशमात्रेण नरा मुक्ताश्च भारते ॥&lt;br&gt;&#xA;परैश्च कोटिपुरुषैः पूर्वैः सार्धं हरेरहो ॥ ५७ ॥&lt;br&gt;&#xA;कोटिजन्मार्जितात्पापान्मन्त्रग्रहणमात्रतः ॥&lt;br&gt;&#xA;मुक्ताः शुध्यन्ति यत्पूर्वं कर्म निर्मूलयन्ति च ॥५८॥&lt;br&gt;&#xA;पुत्रान्दारांश्च शिष्यांश्च सेवकान्बान्धवांस्तथा ॥&lt;br&gt;&#xA;यो दर्शयति सन्मार्गं सद्गतिस्तं लभेद्ध्रुवम् ॥५९॥&lt;br&gt;&#xA;यो दर्शयत्यसन्मार्गं शिष्यैर्विश्वासितो गुरुः ॥&lt;br&gt;&#xA;कुम्भीपाके स्थितिस्तस्य यावच्चन्द्रदिवाकरौ ॥ 1.8.६० ॥&lt;br&gt;&#xA;स किङ्गुरुः स किन्तातः स किंस्वामी स किंसुतः॥&lt;br&gt;&#xA;यः श्रीकृष्णपदाम्भोजे भक्तिं दातुमनीश्वरः ॥ ६१ ॥&lt;br&gt;&#xA;शप्तो निरपराधेन त्वयाऽहं चतुरानन ॥&lt;br&gt;&#xA;मया शप्तुं त्वमुचितो घ्नन्तं घ्नन्त्यपि पण्डिताः ॥ ६२ ॥&lt;br&gt;&#xA;कवचस्तोत्रपूजाभिः सहितस्ते मनुर्मनोः ॥&lt;br&gt;&#xA;लुप्तो भवतु मच्छापात्प्रतिविश्वेषु निश्चितम् ॥ ६३ ॥&lt;br&gt;&#xA;अपूज्यो भव विश्वेषु यावत्कल्पत्रयं पितः ॥&lt;br&gt;&#xA;गतेषु त्रिषु कल्पेषु पूज्यपूज्यो भविष्यसि॥६४॥&lt;br&gt;&#xA;अधुना यज्ञभागस्ते व्रतादिष्वपि सुव्रत ॥&lt;br&gt;&#xA;पूजनं चास्तु मामैकं वन्द्यो भव सुरादिभिः ॥ ६५ ॥&lt;br&gt;&#xA;इत्युक्त्वा नारदस्तत्र विरराम पितुः पुरः ॥&lt;br&gt;&#xA;तस्थौ सभायां स विधिर्हृदयेन विदूयता ॥ ६६ ॥&lt;br&gt;&#xA;उपबर्हेण गन्धर्वो नारदस्तेन हेतुना ॥&lt;br&gt;&#xA;दासीपुत्रश्च शापेन पितुरेव च शौनक ॥ ६७ ॥&lt;br&gt;&#xA;ततः पुनर्नारदश्च स बभूव महानृषिः ॥&lt;br&gt;&#xA;ज्ञानं प्राप्य पितुः पश्चात्कथयिष्यामि चाधुना ॥ ६८ ॥&lt;br&gt;&#xA;इति श्रीब्रह्मवैवर्ते महापुराणे सौतिशौनकसंवादे ब्रह्मखण्डे ब्रह्मनारदशापोपलम्भनं नामाष्टमोऽध्यायः ॥ ८ ॥&lt;/p&gt;</description>
    </item>
    <item>
      <title>००९</title>
      <link>https://vishvAsa.github.io/purANam_vaiShNavam/brahma-vaivarta-purANam/01/009/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/01/009/</guid>
      <description>&lt;p&gt;सौतिरुवाच ॥&lt;br&gt;&#xA;अथ ब्रह्मा स्वपुत्रांस्तानादिदेश च सृष्टये ॥&lt;br&gt;&#xA;सृष्टिं प्रचक्रुस्ते सर्वे विप्रेन्द्र नारदं विना ॥ १ ॥&lt;br&gt;&#xA;मरीचेर्मनसो जातः कश्यपश्च प्रजापतिः ॥&lt;br&gt;&#xA;अत्रेर्नेत्रमलाच्चन्द्रः क्षीरोदे च बभूव ह ॥ २ ॥&lt;br&gt;&#xA;प्रचेतसोऽपि मनसो गौतमश्च बभूव ह ॥&lt;br&gt;&#xA;पुलस्त्यमानसः पुत्रो मैत्रावरुण एव च ॥ ३ ॥&lt;br&gt;&#xA;मनोश्च शतरूपायां तिस्रः कन्याः प्रजज्ञिरे ॥&lt;br&gt;&#xA;आकूतिर्देवहूतिश्च प्रसूतिस्ताः पतिव्रताः ॥ ४ ॥&lt;br&gt;&#xA;प्रियव्रतोत्तानपादौ द्वौ च पुत्रौ मनोहरौ ॥&lt;br&gt;&#xA;उत्तानपादतनयो ध्रुवः परमधार्मिकः ॥ ५ ॥&lt;br&gt;&#xA;आकूतिं रुचये प्रादाद्दक्षायाथ प्रसूतिकाम् ॥&lt;br&gt;&#xA;देवहूतिं कर्दमाय यत्पुत्रः कपिलः स्वयम् ॥ ६ ॥&lt;br&gt;&#xA;प्रसूत्यां दक्षबीजेन षष्टिकन्याः प्रजज्ञिरे ॥&lt;br&gt;&#xA;अष्टौ धर्माय स ददौ रुद्रायैकादश स्मृताः ॥ ७ ॥&lt;br&gt;&#xA;शिवायैकां सतीं प्रादात्कश्यपाय त्रयोदश ॥&lt;br&gt;&#xA;सप्तविंशति कन्याश्च दक्षश्चन्द्राय दत्तवान् ॥ ८ ॥&lt;br&gt;&#xA;नामानि धर्मपत्नीनां मत्तो विप्र निशामय ॥&lt;br&gt;&#xA;शान्तिः पुष्टिर्धृतिस्तुष्टिः क्षमा श्रद्धा मतिः स्मृतिः ॥ ९ ॥&lt;br&gt;&#xA;शान्तेः पुत्रश्च सन्तोषः पुष्टेः पुत्रो महानभूत् ॥&lt;br&gt;&#xA;धृतेधैर्य्यं च तुष्टेश्च हर्षदर्पौ सुतौ स्मृतौ ॥ 1.9.१० ॥&lt;br&gt;&#xA;क्षमापुत्रः सहिष्णुश्च श्रद्धापुत्रश्च धार्मिकः ॥&lt;br&gt;&#xA;मतेर्ज्ञानाभिधः पुत्रः स्मृतेर्जातिस्मरो महान् ॥ ११ ॥&lt;br&gt;&#xA;पूर्वपत्न्यां च मूर्त्यां च नरनारायणावृषी ॥&lt;br&gt;&#xA;बभूवुरेते धर्मिष्ठा धर्मपुत्राश्च शौनक ॥ १२ ॥&lt;br&gt;&#xA;नामानि रुद्रपत्नीनां सावधानं निबोध मे ॥&lt;br&gt;&#xA;कला कलावती काष्ठा कालिका कलहप्रिया ॥ १३ ॥&lt;br&gt;&#xA;कन्दली भीषणा रास्ना प्रमोचा भूषणा शुकी ॥&lt;br&gt;&#xA;एतासां बहवः पुत्रा बभूवुः शिवपार्षदाः ॥ १४ ॥&lt;br&gt;&#xA;सा सती स्वामिनिन्दायां तनुं तत्याज यज्ञतः ॥&lt;br&gt;&#xA;पुनर्भूत्वा शैलपुत्री लेभे सा शङ्करं पतिम् ॥ १५ ॥&lt;br&gt;&#xA;कश्यपस्य प्रियाणां च नामानि शृणु धार्मिक ॥&lt;br&gt;&#xA;अदितिर्देवमाता वै दैत्यमाता दितिस्तथा॥१६॥&lt;br&gt;&#xA;सर्पमाता तथा कद्रूर्विनता पक्षिसूस्तथा ॥&lt;br&gt;&#xA;सुरभिश्च गवां माता महिषाणां च निश्चितम् ॥ १७ ॥&lt;br&gt;&#xA;सारमेयादिजन्तूनां सरमा सूश्चतुष्पदाम् ॥&lt;br&gt;&#xA;दनुः प्रसूर्दानवानामन्याश्चेत्येवमादिकाः ॥ १८ ॥&lt;br&gt;&#xA;इन्द्रश्च द्वादशादित्या उपेन्द्राद्याः सुरा मुने ॥&lt;br&gt;&#xA;कथिताश्चादितेः पुत्रा महाबलपराक्रमाः॥१९॥&lt;br&gt;&#xA;इन्द्रपुत्रो जयन्तश्च ब्रह्मञ्शच्यामजायत ॥ ।&lt;br&gt;&#xA;आदित्यस्य सवर्णायां कन्यायां विश्वकर्मणः॥1.9.२०॥&lt;br&gt;&#xA;शनैश्चरयमौ पुत्रौ कालिन्दी कन्यका तथा ॥&lt;br&gt;&#xA;उपेन्द्रवीर्य्यात्पृथ्व्यां तु मङ्गलः समजायत॥२१॥&lt;br&gt;&#xA;शौनक उवाच ॥&lt;br&gt;&#xA;कथं सौते स चोपेद्रान्मङ्गलः समजायत ॥&lt;br&gt;&#xA;वसुन्धरायां बलवांस्तन्मे व्याख्यातुमर्हसि ॥२२॥ ।&lt;br&gt;&#xA;सौतिरुवाच ॥&lt;br&gt;&#xA;उपेन्द्ररूपमालोक्य कामार्ता च वसुन्धरा ॥&lt;br&gt;&#xA;विधाय सुन्दरीवेषमक्षता प्रौढयौवना ॥२३॥&lt;br&gt;&#xA;मलये निर्जने रम्ये चारुचन्दनपल्लवे ॥&lt;br&gt;&#xA;चन्दनोक्षितसर्वाङ्गं रत्नभूषणभूषितम्॥२४॥&lt;br&gt;&#xA;तं सुशीलं शयानं च शान्तं सस्मितमीप्सितम् ॥&lt;br&gt;&#xA;सस्मिता तस्य तल्पे च सहसा समुपस्थिता॥२५॥&lt;br&gt;&#xA;सुरम्यां मालतीमालां ददौ तस्मै वरानना ॥&lt;br&gt;&#xA;सुगन्धि चन्दनं चारु कस्तूरीकुङ्कुमान्वितम् ॥२६॥&lt;br&gt;&#xA;उपेन्द्रस्तन्मनो ज्ञात्वा कामिनीं कामपीडिताम् ॥&lt;br&gt;&#xA;नानाप्रकारशृङ्गारं चकार च तया सह ॥ २७ ॥&lt;br&gt;&#xA;तदङ्गसङ्गसंसक्ता मूर्छां प्राप सती तदा ॥&lt;br&gt;&#xA;मृतेव निद्रितेवासौ बीजाधानं कृते हरौ ॥ २८ ॥&lt;br&gt;&#xA;तां विलग्नां च सुश्रोणीं सुखसम्भोगमूर्छिताम् ॥&lt;br&gt;&#xA;बृहन्मुक्तनितम्बां च स स्मितां विपुलस्तनीम् ॥ २९ ॥&lt;br&gt;&#xA;क्षणं वक्षसि कृत्वा तां तदोष्ठं च चुचुम्ब ह ॥&lt;br&gt;&#xA;विहाय तत्र रहसि जगाम पुरुषोत्तमः ॥ 1.9.३० ॥&lt;br&gt;&#xA;उर्वशी पथि गच्छन्ती बोधयामास तां मुने ॥&lt;br&gt;&#xA;सा च पप्रच्छ वृत्तान्तं कथयामास भूश्च ताम्॥ ३१ ॥&lt;br&gt;&#xA;वीर्य्यसंवरणं कर्तुं सा चाशक्ता च दुर्बला ॥&lt;br&gt;&#xA;प्रवालस्याकरे त्रस्ता वीर्य्यन्यासं चकार सा ॥ ३२ ॥&lt;br&gt;&#xA;तेन प्रवालवर्णश्च कुमारः समपद्यत ॥&lt;br&gt;&#xA;तेजसा सूर्य्यसदृशो नारायण सुतो महान् ॥ ३३ ॥&lt;br&gt;&#xA;मङ्गलस्य प्रिया मेधा तस्य घण्टेश्वरो महान्॥&lt;br&gt;&#xA;व्रणदाताऽतितेजस्वी विष्णुतुल्यो बभूव ह ॥३४॥&lt;br&gt;&#xA;दितेर्हिरण्यकशिपुहिरण्याक्षौ महाबलौ ॥&lt;br&gt;&#xA;कन्या च सिंहिका विप्र सैंहिकेयश्च तत्सुतः ॥३५॥&lt;br&gt;&#xA;निर्ऋतिः सिंहिका सा च तेन राहुश्च नैर्ऋतः॥&lt;br&gt;&#xA;सूकरेण हिरण्याक्षोऽप्यनपत्यो मृतो युवा ॥ ३६ ॥&lt;br&gt;&#xA;हिरण्यकशिपोः पुत्रः प्रह्रादो वैष्णवाग्रणीः ॥&lt;br&gt;&#xA;विरोचनश्च तत्पुत्रस्तत्पुत्रश्च बलिः स्वयम् ॥ ३७॥&lt;br&gt;&#xA;बलेः पुत्रो महायोगी ज्ञानी शङ्करकिङ्करः ॥&lt;br&gt;&#xA;दितेर्वंशश्च कथितः कद्रूवंशं निबोध मे ॥ ३८ ॥&lt;br&gt;&#xA;अनन्तं वासुकिं चैव कालीयं च धनञ्जयम् ॥&lt;br&gt;&#xA;कर्कोटकं तक्षकं च पद्ममैरावतं तथा ॥ ३९ ॥&lt;br&gt;&#xA;महापद्मं च शङ्कुं च शङ्खं संवरणं तथा ॥&lt;br&gt;&#xA;धृतराष्ट्रं च दुर्द्धर्षं दुर्जयं दुर्मुखं बलम् ॥ 1.9.४० ॥&lt;br&gt;&#xA;गोक्षं गोकार्मुकं चैव विरूपादींश्च शौनक ॥&lt;br&gt;&#xA;न तेषां प्रवराश्चैव यावत्यः सर्पजातयः ॥ ४१ ॥&lt;br&gt;&#xA;कन्यका मनसा देवी कमलांशसमुद्भवा ॥&lt;br&gt;&#xA;तपस्विनीनां प्रवरा महातेजस्विनी शुभा ॥ ४२ ॥&lt;br&gt;&#xA;यत्पतिश्च जरत्कारुर्नारायणकुलोद्भवः ॥&lt;br&gt;&#xA;आस्तीकस्तनयो यस्या विष्णुतुल्यश्च तेजसा ॥ ४३ ॥&lt;br&gt;&#xA;एतेषां नाममात्रेण नास्ति नागभयं नृणाम् ॥&lt;br&gt;&#xA;कद्रूवंशो निगदितो विनतायाः शृणुष्व मे ॥ ४४ ॥&lt;br&gt;&#xA;वैनतेयारुणौ पुत्रौ विष्णुतुल्यपराक्रमौ ॥&lt;br&gt;&#xA;तौ बभूवुः क्रमेणैव यावत्यः पक्षिजातयः ॥ ४५ ॥&lt;br&gt;&#xA;गावश्च महिषाश्चैव सुरभिप्रवरा इमे ॥&lt;br&gt;&#xA;सर्वे वै सारमेयाश्च बभूवुः सरमासुताः ॥ ॥४६ ॥&lt;br&gt;&#xA;दानवाश्च दनोर्वंशा अन्यास्सामान्यजातयः ॥&lt;br&gt;&#xA;उक्तः कश्यपवंशश्च चन्द्राख्यानं निबोध मे ॥ ४७ ॥&lt;br&gt;&#xA;नामानि चन्द्रपत्नीनां सावधानं निशामय ॥&lt;br&gt;&#xA;अत्यपूर्वं च चरितं पुराणेषु पुरातनम् ॥ ४८ ॥&lt;br&gt;&#xA;अश्विनी भरणी चैव कृत्तिका रोहिणी तथा ॥&lt;br&gt;&#xA;मृगशीर्षा तथाऽऽर्द्रा च पूज्या साध्वी पुनर्वसुः ॥ ४९ ॥&lt;br&gt;&#xA;पुष्याऽऽश्लेषा मघा पूर्वफल्गुन्युत्तरफल्गुनी ॥&lt;br&gt;&#xA;हस्ता चित्रा तथा स्वाती विशाखा चानुराधिका ॥ 1.9.५० ॥&lt;br&gt;&#xA;ज्येष्ठा मूला तथा पूर्वाऽऽषाढा चैवोत्तरा स्मृता ॥&lt;br&gt;&#xA;श्रवणा च धनिष्ठा च तथा शतभिषक् शुभा ॥ ५१ ॥&lt;br&gt;&#xA;पूर्वा भाद्रोत्तराभाद्रा रेवत्यन्ता विधुप्रियाः ॥&lt;br&gt;&#xA;तासां मध्ये च सुभगा रोहिणी रसिका वरा ॥ ५२ ॥&lt;br&gt;&#xA;सन्ततं रसभावेन चकार शशिनं वशम् ॥&lt;br&gt;&#xA;रोहिण्युपगतश्चन्द्रो न यात्यन्यां च कामिनीम् ॥ ५३ ॥&lt;br&gt;&#xA;सर्वा भगिन्यः पितरं कथयामासुरादृताः ॥&lt;br&gt;&#xA;सपत्नीकृतसन्तापं प्राणनाशकरं परम् ॥ ५४ ॥&lt;br&gt;&#xA;दक्षः प्रकुपितश्चन्द्रमशपन्मन्त्रपूर्वकम् ॥&lt;br&gt;&#xA;द्रुतं श्वशुरशापेन यक्ष्मग्रस्तो बभूव सः ॥ ५५ ॥&lt;br&gt;&#xA;दिने दिने यक्ष्मणा स क्षीयमाणश्च दुःखितः ॥&lt;br&gt;&#xA;वपुष्यर्द्धं क्षीयमाणे शङ्करं शरणं ययौ ॥ ५६ ॥&lt;br&gt;&#xA;दृष्ट्वा चन्द्रं शङ्करश्च क्लेशितं शरणागतम् ॥&lt;br&gt;&#xA;करुणासागरस्तस्मै कृपया चाभयं ददौ ॥ ५७ ॥&lt;br&gt;&#xA;निर्मुक्तं यक्ष्मणा कृत्वा स्वकपोले स्थलं ददौ ॥&lt;br&gt;&#xA;अमरो निर्भयो भूत्वा स तस्थौ शिवशेखरे ॥ ५८ ॥&lt;br&gt;&#xA;तं शिवः शेखरे कृत्वा चाभवच्चन्द्रशेखरः ॥&lt;br&gt;&#xA;नास्ति देवेषु लोकेषु शिवाच्छरणपञ्जरः ॥ ५९ ॥&lt;br&gt;&#xA;दक्षकन्याः पतिं मुक्तं दृष्ट्वा च रुरुदुः पुनः ॥&lt;br&gt;&#xA;आजग्मुः शरणं तातं दक्षं तेजस्विनां वरम् ॥ 1.9.६०।&lt;br&gt;&#xA;उच्चैश्च रुरुदुर्गत्वा निहत्याङ्गं पुनः पुनः ॥&lt;br&gt;&#xA;तमूचुः कातरं दीना दीननाथं विधेः सुतम् ॥ ६१ ॥&lt;br&gt;&#xA;दक्षकन्या ऊचुः ॥&lt;br&gt;&#xA;स्वामिसौभाग्यलाभाय त्वमुक्तोऽस्माभिरेव च ॥&lt;br&gt;&#xA;सौभाग्यमस्तु नस्तात गतः स्वामी गुणान्वितः ॥ ६२ ॥&lt;br&gt;&#xA;स्थिते चक्षुषि हे तात दृष्टं ध्वान्तमयं जगत् ॥&lt;br&gt;&#xA;विज्ञातमधुना स्त्रीणां पतिरेव हि लोचनम् ॥ ६३ ॥&lt;br&gt;&#xA;पतिरेव गतिः स्त्रीणां पतिः प्राणाश्च सम्पदः ॥&lt;br&gt;&#xA;धर्मार्थकाममोक्षाणां हेतुः सेतुर्भवार्णवे ॥ ६४ ॥&lt;br&gt;&#xA;पतिर्नारायणः स्त्रीणां व्रतं धर्मः सनातनः ॥&lt;br&gt;&#xA;सर्वं कर्म वृथा तासां स्वामिनां विमुखाश्च याः ॥ ६५ ॥&lt;br&gt;&#xA;स्नानं च सर्वतीर्थेषु सर्वयज्ञेषु दक्षिणा ॥&lt;br&gt;&#xA;सर्वदानानि पुण्यानि व्रतानि नियमाश्च ये ॥ ६६ ॥&lt;br&gt;&#xA;देवार्चनं चानशनं सर्वाणि च तपांसि च ॥&lt;br&gt;&#xA;स्वामिनः पादसेवायाः कलां नार्हन्ति षोडशीम् ॥ ६७ ॥&lt;br&gt;&#xA;सर्वेषां बान्धवानां च प्रियः पुत्रश्च योषिताम् ॥&lt;br&gt;&#xA;स एव स्वामिनोंऽशश्च शतपुत्रात्परः पतिः ॥ ६८ ॥&lt;br&gt;&#xA;असद्वंशप्रसूता या सा द्वेष्टि स्वामिनं सदा ॥&lt;br&gt;&#xA;यस्या मनश्चलं दुष्टं सन्ततं परपूरुषे ॥ ६९ ॥&lt;br&gt;&#xA;पतितं रोगिणं दुष्टं निर्धनं गुणहीनकम् ॥&lt;br&gt;&#xA;युवानं चैव वृद्धं वा भजेत्तं न त्यजेत्सती ॥ 1.9.७० ॥&lt;br&gt;&#xA;सगुणं निर्गुणं वापि द्वेष्टि या सन्त्यजेत्पतिम् ॥&lt;br&gt;&#xA;पच्यते कालसूत्रे सा यावच्चन्द्रदिवाकरौ ॥ ७१ ॥&lt;br&gt;&#xA;कीटैः शुनकतुल्यैश्च भक्षिता सा दिवानिशम् ॥&lt;br&gt;&#xA;भुङ्क्ते मृतवसामांसं पिबेन्मूत्रं च तृष्णया ॥ ७२ ॥&lt;br&gt;&#xA;गृध्रः कोटिसहस्राणि शतजन्मानि सूकरः ॥&lt;br&gt;&#xA;श्वापदः शतजन्मानि सा भवेद्बन्धुहा ततः ॥ ७३ ॥&lt;br&gt;&#xA;ततो मानवजन्मानि लभेच्चेत्पूर्वकर्मणः ॥&lt;br&gt;&#xA;विधवा धनहीना च रोगयुक्ता भवेद् ध्रुवम् ॥ ७४ ॥&lt;br&gt;&#xA;देहि नः कान्तदानं च कामपूरं विधेः सुत ॥&lt;br&gt;&#xA;विधात्रा सदृशस्त्वं च पुनः स्रष्टुं क्षमो जगत् ॥७९ ॥&lt;br&gt;&#xA;कन्यानां वचनं श्रुत्वा दक्षः शङ्करसन्निधिम् ॥&lt;br&gt;&#xA;जगाम शम्भुस्तं दृष्ट्वा समुत्थाय ननाम च ॥ ७६ ॥&lt;br&gt;&#xA;दक्षस्तस्याशिषं कृत्वा समुवाच कृपानिधिम् ॥&lt;br&gt;&#xA;तत्याज कोपं दुर्द्धषो दृष्ट्वा च प्रणतं शिवम् ॥ ७७ ॥&lt;br&gt;&#xA;दक्ष उवाच ॥&lt;br&gt;&#xA;देहि जामातरं शम्भो मदीयं प्राणवल्लभम् ॥&lt;br&gt;&#xA;मत्सुतानां च प्राणानां परमेव प्रियं पतिम् ॥ ७८ ॥&lt;br&gt;&#xA;न चेद्ददासि जामातर्मम जामातरं विधुम् ॥&lt;br&gt;&#xA;दास्यामि दारुणं शापं तुभ्यं त्वं केन मुच्यसे ॥ ७९ ॥&lt;br&gt;&#xA;दक्षस्य वचनं श्रुत्वा तमुवाच कृपानिधिः ॥&lt;br&gt;&#xA;सुधाधिकं च वचनं ब्रह्मञ्शरणपञ्जरः ॥ 1.9.८० ॥&lt;br&gt;&#xA;शिव उवाच ॥&lt;br&gt;&#xA;करोषि भस्मसाच्चेन्मां दद्या वा शापमेव च ॥&lt;br&gt;&#xA;नाहं दातुं समर्थश्च चन्द्रं च शरणागतम् ॥ ८१ ॥&lt;br&gt;&#xA;शिवस्य वचनं श्रुत्वा दक्षस्तं शप्तुमुद्यतः ॥&lt;br&gt;&#xA;शिवः सस्मार गोविन्दं विपन्मोक्षणकारकम् ॥ ८२ ॥&lt;br&gt;&#xA;एतस्मिन्नन्तरे कृष्णो वृद्धब्राह्मणरूपधृक्॥&lt;br&gt;&#xA;समाययौ तयोर्मूलं तौ तं च नमतुः क्रमात् ॥ ८३ ॥&lt;br&gt;&#xA;दत्त्वा शुभाशिषं तौ स ब्रह्मज्योतिः सनातनः ॥&lt;br&gt;&#xA;उवाच शङ्करं पूर्वं परिपूर्णतमो द्विज ॥ ८४ ॥&lt;br&gt;&#xA;श्रीभगवानुवाच ॥&lt;br&gt;&#xA;न चात्मनः प्रियः कश्चिच्छर्व सर्वेषु बन्धुषु ॥&lt;br&gt;&#xA;आत्मानं रक्ष दक्षाय देहि चन्द्रं सुरेश्वर ॥८९॥&lt;br&gt;&#xA;तपस्विनां वरः शान्तस्त्वमेवं वैष्णवाग्रणीः ॥&lt;br&gt;&#xA;समः सर्वेषु जीवेषु हिंसाक्रोधविवर्जितः ॥ ८६ ॥&lt;br&gt;&#xA;दक्षः क्रोधी च दुर्द्धर्षस्तेजस्वी ब्रह्मणः सुतः ॥&lt;br&gt;&#xA;शिष्टो बिभेति दुर्द्धर्षं न दुर्द्धर्षश्च कञ्चन ॥ ८७ ॥&lt;br&gt;&#xA;नारायणवचः श्रुत्वा हसित्वा शङ्करः स्वयम् ॥&lt;br&gt;&#xA;उवाच नीतिसारं च नीतिबीजं परात्परम् ॥ ८८ ॥&lt;br&gt;&#xA;शङ्कर उवाच ॥&lt;br&gt;&#xA;तपो दास्यामि तेजश्च सर्वसिद्धिं च सम्पदम् ॥&lt;br&gt;&#xA;प्राणांश्च न समर्थोऽहं प्रदातुं शरणागतम् ॥ ८९ ॥&lt;br&gt;&#xA;यो ददाति भयेनैव प्रपन्नं शरणागतम् ॥&lt;br&gt;&#xA;तं च धर्मः परित्यज्य याति शप्त्वा सुदारुणम् ॥ 1.9.९० ॥&lt;br&gt;&#xA;सर्वं त्यक्तुं समर्थोऽहं न स्वधर्मं जगत्प्रभो ॥&lt;br&gt;&#xA;यः स्वधर्मविहीनश्च स च सर्वबहिष्कृतः ॥ ९१ ॥&lt;br&gt;&#xA;यश्च धर्मं सदा रक्षेद्धर्मस्तं परिरक्षति ॥&lt;br&gt;&#xA;धर्मं वेदेश्वर त्वं च किं मां ब्रूहि स्वमायया ॥ ९२ ॥&lt;br&gt;&#xA;त्वं सर्वमाता स्रष्टा च हन्ता च परिणामतः ॥&lt;br&gt;&#xA;त्वयि भक्तिर्दृढा यस्य तस्य कस्माद्भयं भवेत् ॥ ९३ ॥&lt;br&gt;&#xA;शङ्करस्य वचः श्रुत्वा भगवान्सर्वभाववित् ॥&lt;br&gt;&#xA;चन्द्रं चन्द्राद्विनिष्कृष्य दक्षाय प्रददौ हरिः ॥ ९४ ॥&lt;br&gt;&#xA;प्रतस्थावर्द्धचन्द्रश्च निर्व्याधिः शिवशेखरे ॥&lt;br&gt;&#xA;निजग्राह परं चन्द्रं विष्णुदत्तं प्रजापतिः ॥ ९५ ॥&lt;br&gt;&#xA;यक्ष्मग्रस्तं च तं दृष्ट्वा दक्षस्तुष्टाव माधवम् ॥&lt;br&gt;&#xA;पक्षे पूर्णं क्षतं पक्षे तं चकार हरिः स्वयम् ॥ ९६ ॥&lt;br&gt;&#xA;कृष्णस्तेभ्यो वरं दत्त्वा जगाम स्वालयं द्विज ॥&lt;br&gt;&#xA;दक्षश्चन्द्रं गृहीत्वा च कन्याभ्यः प्रददौ पुनः ॥ ९७ ॥&lt;br&gt;&#xA;चन्द्रस्ताश्च परिप्राप्य विजहार दिवानिशम् ॥&lt;br&gt;&#xA;समं ददर्श ताः सर्वास्तत्प्रभृत्येव कम्पितः ॥ ९८ ॥&lt;br&gt;&#xA;इत्येवं कथितं सर्वं किञ्चित्सृष्टिक्रमं मुने ॥&lt;br&gt;&#xA;श्रुतं च गुरुवक्त्रेण पुष्करे मुनिसंसदि ॥ ९९ ॥&lt;br&gt;&#xA;इति श्रीबह्मवैवर्ते महापुराणे सौतिशौनकसंवादे ब्रह्मखण्डे नवमोऽध्यायः ॥ ९ ॥&lt;/p&gt;</description>
    </item>
    <item>
      <title>०१०</title>
      <link>https://vishvAsa.github.io/purANam_vaiShNavam/brahma-vaivarta-purANam/01/010/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/01/010/</guid>
      <description>&lt;p&gt;सौतिरुवाच ॥&lt;br&gt;&#xA;भृगोः पुत्रश्च च्यवनः शुक्रश्च ज्ञानिनां वर ॥&lt;br&gt;&#xA;क्रतोरपि क्रिया भार्य्या वालखिल्यानसूयत ॥ १ ॥&lt;br&gt;&#xA;त्रयः पुत्राश्चाङ्गिरसो बभूवुर्मुनिसत्तमाः ॥&lt;br&gt;&#xA;बृहस्पतिरुतथ्यश्च शम्बरश्चापि शौनक ॥ २ ॥&lt;br&gt;&#xA;वसिष्ठस्य सुतः शक्तिः शक्तेः पुत्रः पराशरः ॥&lt;br&gt;&#xA;पराशरसुतः श्रीमान्कृष्णद्वैपायनो हरिः ॥ ३ ॥&lt;br&gt;&#xA;व्यासपुत्रः शिवांशश्च शुकश्च ज्ञानिनां वरः ॥&lt;br&gt;&#xA;विश्वश्रवाः पुलस्त्यस्य यस्य पुत्रो धनेश्वरः ॥ ४ ॥&lt;br&gt;&#xA;शौनक उवाच ॥&lt;br&gt;&#xA;अहो पुराण वदुषामत्यन्तं दुर्गमं वचः ॥&lt;br&gt;&#xA;न बुद्धं वचनं किञ्चिद्धनेशोत्पत्तिपूर्वकम् ॥ ५ ॥&lt;br&gt;&#xA;अधुना कथितं जन्म धनेशस्येश्वरादिदम् ॥&lt;br&gt;&#xA;पुनर्भिन्न्नक्रमं जन्म ब्रवीषि कथमेव माम् ॥ ६ ॥&lt;br&gt;&#xA;सौतिरुवाच ॥&lt;br&gt;&#xA;बभूवुरेते दिक्पालाः पुरा च परमेश्वरात् ॥&lt;br&gt;&#xA;पुनश्च ब्रह्मशापेन स च विश्वश्रवस्सुतः ॥ ७ ॥&lt;br&gt;&#xA;गुरवे दक्षिणां दातुमुतथ्यश्च धनेश्वरम् ॥&lt;br&gt;&#xA;ययाचे कोटिसौवर्णं यत्नतश्च प्रचेतसे ॥ ८ ॥&lt;br&gt;&#xA;धनेशो विरसो भूत्वा तस्मै तद्दातुमुद्यतः ॥&lt;br&gt;&#xA;चकार भस्मसाद्विप्र पुनर्जन्म ललाभ सः ॥ ९ ॥&lt;br&gt;&#xA;तेन विश्रवसः पुत्रः कुबेरश्च धनाधिपः ॥&lt;br&gt;&#xA;रावणः कुम्भकर्णश्च धार्मिकश्च विभीषणः ॥ 1.10.१० ॥&lt;br&gt;&#xA;पुलहस्य सुतो वात्स्यः शाण्डिल्यश्च रुचेः सुतः ॥&lt;br&gt;&#xA;सावर्णिर्गौतमाज्जज्ञे मुनिप्रवर एव सः ॥ ११ ॥&lt;br&gt;&#xA;काश्यपः कश्यपाज्जातो भरद्वाजो बृहस्पतेः ॥&lt;br&gt;&#xA;( स्वयं वात्स्यश्च पुलहात्सावर्णिर्गौतमात्तथा ॥ १२ ॥&lt;br&gt;&#xA;शाण्डिल्यश्च रुचेः पुत्रो मुनिस्तेजस्विनां वरः ॥)&lt;br&gt;&#xA;बभूवुः पञ्चगोत्राश्च एतेषां प्रवरा भवे ॥ १३ ॥&lt;br&gt;&#xA;बभूवुर्ब्रह्मणो वक्त्रादन्या ब्राह्मणजातयः॥&lt;br&gt;&#xA;ताः स्थिता देशभेदेषु गोत्रशून्याश्च शौनक ॥ १४ ॥&lt;br&gt;&#xA;चन्द्रादित्यमनूनां च प्रवराः क्षत्रियाः स्मृताः ॥&lt;br&gt;&#xA;ब्रह्मणो बाहुदेशाच्चैवान्याः क्षत्रियजातयः ॥ १५ ॥&lt;br&gt;&#xA;ऊरुदेशाच्च वैश्याश्च पादतः शूद्रजातयः ॥&lt;br&gt;&#xA;तासां सङ्करजातेन बभूवुर्वर्णसङ्कराः ॥ १६ ॥&lt;br&gt;&#xA;गोपनापितभिल्लाश्च तथा मोदककूबरौ ॥&lt;br&gt;&#xA;ताम्बूलिस्वर्णकारौ च वणिग्जातय एव च ॥ १७ ॥&lt;br&gt;&#xA;इत्येवमाद्या विप्रेन्द्र सच्छूद्राः परिकीर्त्तिताः ॥&lt;br&gt;&#xA;शूद्राविशोस्तु करणोऽम्बष्ठो वैश्यद्विजन्मनोः ॥ १८ ॥&lt;br&gt;&#xA;विश्वकर्मा च शूद्रायां वीर्य्याधानं चकार सः ॥&lt;br&gt;&#xA;ततो बभूवुः पुत्राश्च नवैते शिल्पकारिणः ॥ १९ ॥&lt;br&gt;&#xA;मालाकारः शङ्खकारः कर्मकारः कुविन्दकः ॥&lt;br&gt;&#xA;कुम्भकारः कांस्यकारः षडेते शिल्पिनां वराः ॥ 1.10.२० ॥&lt;br&gt;&#xA;सूत्रकारश्चित्रकारः स्वर्णकारस्तथैव च ॥&lt;br&gt;&#xA;पतितास्ते ब्रह्मशापादयाज्या वर्णसङ्कराः ॥ ॥२१॥&lt;br&gt;&#xA;शौनक उवाच ॥&lt;br&gt;&#xA;कथं देवो विश्वकर्मा वीर्य्याधानं चकार सः ॥&lt;br&gt;&#xA;शूद्रायामधमायां च कथं ते पतितास्त्रयः ॥ २२ ॥&lt;br&gt;&#xA;कथं तेषु ब्रह्मशापो ह्यभवत्केन हेतुना ॥&lt;br&gt;&#xA;हे पुराणविदां श्रेष्ठ तन्नः शंसितुमर्हसि ॥ २३ ॥&lt;br&gt;&#xA;सौतिरुवाच ॥&lt;br&gt;&#xA;घृताची कामतः कामं वेषं चक्रे मनोहरम् ॥&lt;br&gt;&#xA;तामपश्यद्विश्वकर्मा गच्छन्तीं पुष्करे पथि ॥ २४ ॥&lt;br&gt;&#xA;आगच्छत्तद्विलोकाच्च प्रसादोत्फुल्लमानमः ॥&lt;br&gt;&#xA;तां ययाचे स शृङ्गारं कामेन हृतचेतनः ॥ २५ ॥&lt;br&gt;&#xA;रत्नालङ्कारभूषाढ्यां सर्वावयवकोमलाम् ॥&lt;br&gt;&#xA;यथा षोडशवर्षीयां शश्वत्सुस्थिरयौवनाम् ॥२६॥&lt;br&gt;&#xA;बृहन्नितम्ब भारार्तां मुनिमानसमोहिनीम् ॥&lt;br&gt;&#xA;अतिवेगकटाक्षेण लोलां कामातिपीडिताम् ॥२७॥&lt;br&gt;&#xA;तच्छ्रोणीं कठिनां दृष्ट्वा वायुनाऽपहृतांशुकाम् ॥&lt;br&gt;&#xA;अतीवोच्चैः स्तनयुगं कठिनं वर्तुलं परम् ॥ २८ ॥&lt;br&gt;&#xA;सुस्मितं चारु वक्त्रं च शरच्चन्द्रविनिन्दकम् ॥&lt;br&gt;&#xA;पक्वबिम्बफलारक्तस्वोष्ठाधरमनोहरम् ॥ २९ ॥&lt;br&gt;&#xA;सिन्दूरबिन्दुसंयुक्तं कस्तूरीबिन्दुसंयुतम् ॥&lt;br&gt;&#xA;कपोलमुज्ज्वलं शश्वन्महार्हमणिकुण्डलम् ॥ 1.10.३० ॥&lt;br&gt;&#xA;तामुवाच प्रियां शान्तां कामशास्त्रविशारदः ॥&lt;br&gt;&#xA;कामाग्निवर्द्धनोद्योगि वचनं श्रुतिसुन्दरम् ॥ ३१ ॥&lt;br&gt;&#xA;विश्वकर्मोवाच ॥&lt;br&gt;&#xA;अयि क्व यासि ललिते मम प्राणाधिके प्रिये ॥&lt;br&gt;&#xA;मम प्राणांश्चापहत्य तिष्ठ कान्ते क्षणं शुभे ॥ ३२ ॥&lt;br&gt;&#xA;तवैवान्वेषणं कृत्वा भ्रमामि जगतीतलम् ॥&lt;br&gt;&#xA;स्वप्राणांस्त्यक्तुमिष्टोऽहं त्वां न दृष्ट्वा हुताशने ॥३३॥&lt;br&gt;&#xA;त्वं कामलोकं यासीति श्रुत्वा रम्भामुखोदितम् ॥&lt;br&gt;&#xA;आगच्छमहमेवाद्य चास्मिन्वर्त्मन्यवस्थितः ॥ ३४ ॥&lt;br&gt;&#xA;अहो सरस्वतीतीरे पुष्पोद्याने मनोहरे ॥&lt;br&gt;&#xA;सुगन्धिमन्दशीतेन वायुना सुरभीकृते ॥ ३५ ॥&lt;br&gt;&#xA;यभ कान्ते मया सार्द्धं यूना कान्तेन शोभने॥&lt;br&gt;&#xA;विदग्धाया विदग्धेन सङ्गमो गुणवान्भवेत् ॥३६॥&lt;br&gt;&#xA;स्थिरयौवनसंयुक्ता त्वमेव चिरजीविनी॥&lt;br&gt;&#xA;कामुकी कोमलाङ्गी च सुन्दरीषु च सुन्दरी॥३७॥&lt;br&gt;&#xA;मृत्युञ्जयवरेणैव मृत्युकन्या जिता मया ॥&lt;br&gt;&#xA;कुबेरभवनं गत्वा धनं लब्धं कुबेरतः॥३८॥&lt;br&gt;&#xA;रत्नमाला च वरुणाद्वायोः स्त्रीरत्नभूषणम् ॥&lt;br&gt;&#xA;वह्निशुद्धं वस्त्रयुगं वह्नेः प्राप्तं महौजस.॥३९॥&lt;br&gt;&#xA;कामशास्त्रं कामदेवाद्योषिद्रञ्जनकारम्॥&lt;br&gt;&#xA;शृङ्गारशिल्पं यत्किञ्चिल्लब्धं चन्द्राच्च दुर्लभम् ॥ 1.10.४० ॥&lt;br&gt;&#xA;रत्नमालां वस्त्रयुग्मं सर्वाण्याभरणानि च ॥&lt;br&gt;&#xA;तुभ्यं दातुं हृदि कृतं प्राप्तं तत्क्षणमेव च ॥ ४१ ॥&lt;br&gt;&#xA;गृहे तानि च संस्थाप्य चागतोऽन्वेषणे भवे ॥&lt;br&gt;&#xA;विरामे सुखसम्भोगे तुभ्यं दास्यामि साम्प्रतम् ॥ ४२ ॥&lt;br&gt;&#xA;कामुकस्य वचः श्रुत्वा घृताची सस्मिता मुने ॥&lt;br&gt;&#xA;ददौ प्रत्युत्तरं शीघ्रं नीतियुक्तं मनोहरम् ॥ ४३ ॥&lt;br&gt;&#xA;घृताच्युवाच ॥&lt;br&gt;&#xA;त्वया यदुक्तं भद्रं तत्स्वीकरोम्यधुना परम् ॥ ।&lt;br&gt;&#xA;किन्तु सामयिकं वाक्यं ब्रवीष्यामि स्मरातुर ॥ ४४ ॥&lt;br&gt;&#xA;कामदेवालयं यामि कृतवेषा च तत्कृते ॥&lt;br&gt;&#xA;यद्दिने यत्कृते यामो वयं तेषां च योषितः ॥४५॥&lt;br&gt;&#xA;अद्याहं कामपत्नी च गुरुपत्नी तवाधुना ॥&lt;br&gt;&#xA;त्वयोक्तमधुनेदं च पठितं कामदेवतः ॥ ४६ ॥&lt;br&gt;&#xA;विद्यादाता मन्त्रदाता गुरुर्लक्षगुणैः पितुः ॥&lt;br&gt;&#xA;मातुः सहस्रगुणवान्नास्त्यन्यस्तत्समो गुरुः ॥४७॥&lt;br&gt;&#xA;गुरोः शतगुणैः पूज्या गुरुपत्नी श्रुतौ श्रुता॥&lt;br&gt;&#xA;पितुः शतगुणं पूज्या यथा माता विचक्षण ॥४८॥&lt;br&gt;&#xA;मात्रा समागमे सूनोर्यावान्दोषः श्रुतौ श्रुतः ॥&lt;br&gt;&#xA;ततो लक्षगुणो दोषो गुरुपत्नीसमागमे ॥ ४९ ॥&lt;br&gt;&#xA;मातरित्येव शब्देन यां च सम्भाषते नरः ॥&lt;br&gt;&#xA;स मातृतुल्या सत्येन धर्मः साक्षी सतामपि ॥ 1.10.५० ॥&lt;br&gt;&#xA;तया हि सङ्गतो यस्स्यात्कालसूत्रं प्रयाति सः ॥&lt;br&gt;&#xA;तत्र घोरे वसत्येव यावच्चन्द्रदिवाकरौ ॥ ५१ ॥&lt;br&gt;&#xA;मात्रा सह समायोगे ततो दोषश्चतुर्गुणः ॥&lt;br&gt;&#xA;सार्द्धं च गुरुपत्न्या च तल्लक्षगुण एव च॥५२॥&lt;br&gt;&#xA;कुम्भीपाके पतत्येव यावद्वै ब्रह्मणो वयः ॥&lt;br&gt;&#xA;प्रायश्चित्तं पापिनश्च तस्य नैव श्रुतौ श्रुतम् ॥५३॥&lt;br&gt;&#xA;चक्राकारं कुलालस्य तीक्ष्णधारं च खङ्गवत् ॥&lt;br&gt;&#xA;वसामूत्रपुरीषैश्च परिपूर्णं सुदुस्तरम् ॥ ५४ ॥&lt;br&gt;&#xA;शूलवत्कृमिसंयुक्तं तप्तमग्निसमं द्रवत् ॥&lt;br&gt;&#xA;पापिनां तद्विहारं च कुम्भीपाकप्रकीर्तितम् ॥ ५५ ॥&lt;br&gt;&#xA;यावान्दोषो हि पुंसां च गुरुपत्नीसमागमे ॥&lt;br&gt;&#xA;तावांश्च गुरुपत्न्यां वै तत्र चेत्कामुकी यदि ॥ ५६ ॥&lt;br&gt;&#xA;अद्य यास्यामि कामस्य मन्दिरं तस्य कामिनी ॥&lt;br&gt;&#xA;वेषं कृत्वा गमिष्यामि त्वत्कृतेऽहं दिनान्तरे ॥५७॥&lt;br&gt;&#xA;घृताचीवचनं श्रुत्वा विश्वकर्मा रुरोष ताम् ॥&lt;br&gt;&#xA;शशाप शूद्रयोनिं च व्रजेति जगतीतले ॥५८॥&lt;br&gt;&#xA;घृताची तद्वचः श्रुत्वा तं शशाप सुदारुणम् ॥&lt;br&gt;&#xA;लभ जन्म भवे त्वं च स्वर्गभ्रष्टो भवेति च ॥ ५९ ॥&lt;br&gt;&#xA;घृताची कारुमुक्त्वा च साऽगच्छत्काममन्दिरम् ॥&lt;br&gt;&#xA;कामेन सुरतं कृत्वा कथयामास तां कथाम् ॥1.10.६० ॥&lt;br&gt;&#xA;सा भारते च कामोक्त्या गोपस्य मदनस्य च ॥&lt;br&gt;&#xA;पत्न्यां प्रयागे नगरे लेभे जन्म च शौनक ॥ ६१ ॥&lt;br&gt;&#xA;जातिस्मरा तत्प्रसूता बभूव च तपस्विनी ॥&lt;br&gt;&#xA;वरं न वव्रे धर्मिष्ठा तपस्यायां मनो दधौ ॥ ६२ ॥&lt;br&gt;&#xA;तपश्चकार तपसा तप्तकाञ्चनसन्निभा ॥&lt;br&gt;&#xA;दिव्यं च शतवर्षं सा गङ्गातीरे मनोरमे ॥ ६३ ॥&lt;br&gt;&#xA;वीर्येण सुरकारोश्च नव पुत्रान्प्रसूय सा ॥&lt;br&gt;&#xA;पुनः स्वलोकं गत्वा च सा घृताची बभूव ह ॥ ६४ ॥&lt;br&gt;&#xA;शौनक उवाच ॥&lt;br&gt;&#xA;कथं वीर्य्यं सा दधार सुरकारोस्तपस्विनी ॥&lt;br&gt;&#xA;पुत्रान्नव प्रसूता च कुत्र वा कति वासरान्॥ ६५ ।&lt;br&gt;&#xA;सौतिरुवाच ॥&lt;br&gt;&#xA;विश्वकर्मा तु तच्छापं समाकर्ण्य रुषाऽन्वितः ॥&lt;br&gt;&#xA;जगाम ब्रह्मणः स्थानं शोकेन हृतचेतनः ॥ ६६ ॥&lt;br&gt;&#xA;नत्वा स्तुत्वा च ब्रह्माणं कथयामास तां कथाम् ॥&lt;br&gt;&#xA;ललाभ जन्म ब्राह्मण्यां पृथिव्यामाज्ञया विधेः ॥ ६७ ॥&lt;br&gt;&#xA;स एव ब्राह्मणो भूत्वा भुवि कारुर्बभूव ह ॥&lt;br&gt;&#xA;नृपाणां च गृहस्थानां नानाशिल्पं चकार ह ॥६८॥&lt;br&gt;&#xA;शिल्पं च कारयामास सर्वेभ्यः सर्वतः सदा ।&lt;br&gt;&#xA;विचित्रं विविधं शिल्पमाश्चर्य्यं सुमनोहरम् ॥ ६९ ॥&lt;br&gt;&#xA;एकदा तु प्रयागे च शिल्पं कृत्वा नृपस्य च ॥&lt;br&gt;&#xA;स्नातुं जगाम गङ्गां स चापश्यत्तत्र कामिनीम्।1.10.७०॥&lt;br&gt;&#xA;घृताचीं नवरूपां च युवतिं तां तपस्विनीम् ॥&lt;br&gt;&#xA;जातिस्मरां तां बुबुधे स च जातिस्मरो द्विज ॥ ७१ ॥&lt;br&gt;&#xA;दृष्ट्वा सकामः सहसा बभूव हृतचेतनः ॥&lt;br&gt;&#xA;उवाच मधुरं शान्तः शान्तां तां च तपस्विनीम्॥७२॥&lt;br&gt;&#xA;ब्राह्मण उवाच ॥&lt;br&gt;&#xA;अहोऽधुना त्वमत्रैव घृताचि सुमनोहरे ॥&lt;br&gt;&#xA;मा मां स्मरसि रम्भोरु विश्वकर्माऽहमेव च॥७३॥&lt;br&gt;&#xA;शापमोक्षं करिष्यामि भज मां तव सुन्दरि॥&lt;br&gt;&#xA;त्वत्कृतेऽतिदहत्येव मनो मे स च मन्मथः॥ ॥ ७४ ॥&lt;br&gt;&#xA;द्विजस्य वचनं श्रुत्वा घृताची नवरूपिणी॥&lt;br&gt;&#xA;उवाच मधुरं शान्ता नीतियुक्तं परं वचः ॥७५॥&lt;br&gt;&#xA;गोपिकोवाच॥&lt;br&gt;&#xA;तद्दिने कामकान्ताऽहमधुना च तपस्विनी ॥&lt;br&gt;&#xA;कथं त्वया सङ्गता स्यां गङ्गातीरे च भारते ॥ ७६ ॥&lt;br&gt;&#xA;विश्वकर्मन्निदं पुण्यं कर्मक्षेत्रं च भारतम् ॥&lt;br&gt;&#xA;अत्र यत्क्रियते कर्म भोगोऽन्यत्र शुभाशुभम् ॥ ७७ ॥&lt;br&gt;&#xA;धर्मी मोक्षकृते जन्म प्रलभ्य तपसः फलात् ॥&lt;br&gt;&#xA;निबद्धः कुरुते कर्म मोहितो विष्णुमायया ॥ ७८ ॥&lt;br&gt;&#xA;माया नारायणीशाना परितुष्टा च यं भवेत् ॥&lt;br&gt;&#xA;तस्मै ददाति श्रीकृष्णो भक्तिं तन्मन्त्रमीप्सितम् ॥ ७९ ॥&lt;br&gt;&#xA;यो मूढो विषयासक्तो लब्धजन्मा च भारते ॥&lt;br&gt;&#xA;विहाय कृष्णं सर्वेशं स मुग्धो विष्णुमायया ॥ 1.10.८० ॥&lt;br&gt;&#xA;सर्वं स्मरामि देवाहमहो जातिस्मरा पुरा ॥&lt;br&gt;&#xA;घृताची सुरवेश्याऽहमधुना गोपकन्यका ॥ ८१ ॥&lt;br&gt;&#xA;तपः करोमि मोक्षार्थं गङ्गातीरे सुपुण्यदे ॥&lt;br&gt;&#xA;नात्र स्थलं च क्रीडायाः स्थिरस्त्वं भव कामुक ॥ ८२ ॥&lt;br&gt;&#xA;अन्यत्र यत्कृतं पापं गङ्गायां तद्विनश्यति ॥&lt;br&gt;&#xA;गङ्गातीरे कृतं पापं सद्यो लक्षगुणं भवेत् ॥ ८३ ॥&lt;br&gt;&#xA;तत्तु नारायणक्षेत्रे तपसा च विनश्यति ॥&lt;br&gt;&#xA;यद्येव कामतः कृत्वा निवृत्तश्च भवेत्पुनः ॥ ८४ ॥&lt;br&gt;&#xA;घृताचीवचनं श्रुत्वा विश्वकर्माऽनिलाकृतिः ॥&lt;br&gt;&#xA;जगाम तां गृहीत्वा च मलयं चन्दनालयम् ॥ ८५ ॥&lt;br&gt;&#xA;रम्यायां मलयद्रोण्यां पुष्पतल्पे मनोरमे ॥ ।&lt;br&gt;&#xA;पुष्पचन्दनवातेन सन्ततं सुरभीकृते॥८६॥&lt;br&gt;&#xA;चकार सुखसम्भोगं तया स विजने वने ॥&lt;br&gt;&#xA;पूर्णं द्वादशवर्षं च बुबुधे न दिवानिशम्॥८७॥&lt;br&gt;&#xA;बभूव गर्भः कामिन्याः परिपूर्णः सुदुर्वहः॥&lt;br&gt;&#xA;सा सुषाव च तत्रैव पुत्रान्नव मनोहरान्॥८८॥&lt;br&gt;&#xA;कृतशिक्षितशिल्पांश्व ज्ञानयुक्तांश्च शौनक॥&lt;br&gt;&#xA;पूर्णप्राक्तनतो युग्यान्बलयुक्तान्विचक्षणान् ॥ ८९ ॥&lt;br&gt;&#xA;मालाकारान्कर्मकाराञ्छङ्खकारान्कुविन्दकान् ॥&lt;br&gt;&#xA;कुम्भकारान्सूत्रकारान्स्वर्णचित्रकरांस्तथा ॥ 1.10.९० ॥&lt;br&gt;&#xA;तौ च तेभ्यो वरं दत्त्वा तान्संस्थाप्य महीतले ॥&lt;br&gt;&#xA;मानवीं तनुमुत्सृज्य जग्मतुर्निजमन्दिरम् ॥ ९१ ॥&lt;br&gt;&#xA;स्वर्णकारः स्वर्णचौर्याद्ब्राह्मणानां द्विजोत्तम ॥&lt;br&gt;&#xA;बभूव पतितः सद्यो ब्रह्मशापेन कर्मणा ॥ ९२ ॥&lt;br&gt;&#xA;सूत्रकारो द्विजानां तु शापेन पतितो भुवि ॥&lt;br&gt;&#xA;शीघ्रं च यज्ञकाष्ठानि न ददौ तेन हेतुना॥९३॥&lt;br&gt;&#xA;व्यतिक्रमेण चित्राणां सद्यश्चित्रकरस्तथा ॥&lt;br&gt;&#xA;पतितो ब्रह्मशापेन ब्राह्मणानां च कोपतः॥९४।&lt;br&gt;&#xA;कश्चिद्वणिग्विशेषश्च संसर्गात्स्वर्णकारिणः ॥&lt;br&gt;&#xA;स्वर्णचौर्य्यादिदोषेण पतितो ब्रह्मशापतः ॥९५॥&lt;br&gt;&#xA;कुलटायां च शूद्रायां चित्रकारस्य वीर्य्यतः ॥&lt;br&gt;&#xA;बभूवाट्टालिकाकारः पतितो जारदोषतः ॥ ९६ ॥&lt;br&gt;&#xA;अट्टालिकाकारबीजात्कुम्भकारस्य योषिति ॥&lt;br&gt;&#xA;बभूव कोटकः सद्यः पतितो गृहकारकः ॥ ९७ ॥&lt;br&gt;&#xA;कुम्भकारस्य बीजेन सद्यः कोटकयोषिति ॥&lt;br&gt;&#xA;बभूव तैलकारश्च कुटिलः पतितो भुवि॥ ॥ ९८ ॥&lt;br&gt;&#xA;सद्यः क्षत्रियबीजेन राजपुत्रस्य योषिति ॥&lt;br&gt;&#xA;बभूव तीवरश्चैव पतितो जारदोषतः ॥ ९९ ॥&lt;br&gt;&#xA;तीवरस्य तु बीजेन तैलकारस्य योषिति॥&lt;br&gt;&#xA;बभूव पतितो दस्युर्लेटश्च परिकीर्तितः ॥ 1.10.१०० ॥&lt;br&gt;&#xA;लेटस्तीवरकन्यायां जनयामास षट् सुतान् ॥&lt;br&gt;&#xA;माल्लं मन्त्रं मातरं च भण्डं कोलं कलन्दरम् ॥ १०१ ॥&lt;br&gt;&#xA;ब्राह्मण्यां शूद्रवीर्य्येण पतितो जारदोषतः ॥&lt;br&gt;&#xA;सद्यो बभूव चण्डालः सर्वस्मादधमोऽशुचिः ॥ ॥ १०२ ॥&lt;br&gt;&#xA;तीवरेण च चण्डाल्यां चर्मकारो बभूव ह ॥&lt;br&gt;&#xA;चर्मकार्य्यां च चण्डालान्मांसच्छेदो बभूव ह ॥ १०३ ॥&lt;br&gt;&#xA;मांसच्छेद्यां तीवरेण कोञ्चश्च परिकीर्तितः ॥&lt;br&gt;&#xA;कोञ्चस्त्रियां तु कैवर्त्तात्कर्त्तारः परिकीर्तितः ॥ १०४ ॥&lt;br&gt;&#xA;सद्यश्चण्डालकन्यायां लेटवीर्य्येण शौनक ॥&lt;br&gt;&#xA;बभूवतुस्तौ द्वौ पुत्रौ दुष्टौ हड्डिडमौ तथा ॥१०५॥&lt;br&gt;&#xA;क्रमेण हड्डिकन्यायां सद्यश्चण्डालवीर्य्यतः ॥&lt;br&gt;&#xA;बभूवुः पञ्च पुत्राश्च दुष्टा वनचराश्च ते ॥ १०६ ॥&lt;br&gt;&#xA;लेटात्तीवरकन्यायां गङ्गातीरे च शौनक ॥&lt;br&gt;&#xA;बभूव सद्यो यो बालो गङ्गापुत्रः प्रकीर्तितः ॥ १०७ ॥&lt;br&gt;&#xA;गङ्गापुत्रस्य कन्यायां वीर्य्याद्वै वेषधारिणः ॥&lt;br&gt;&#xA;बभूव वेषधारी च पुत्रो युङ्गी प्रकीर्तितः ॥ १०८ ॥&lt;br&gt;&#xA;वैश्यात्तीवरकन्यायां सद्यः शुण्डी बभूव ह ॥&lt;br&gt;&#xA;शुण्डीयोषिति वैश्यानु पौण्ड्रकश्च बभूव ह ॥ १०९ ॥&lt;br&gt;&#xA;क्षत्रात्करणकन्यायां राजपुत्रो बभूव ह ॥&lt;br&gt;&#xA;राजपुत्र्यां तु करणादागरीति प्रकीर्तितः ॥ 1.10.११० ॥&lt;br&gt;&#xA;क्षत्रवीर्य्येण वैश्यायां कैवर्त्तः परिकीर्तितः ॥&lt;br&gt;&#xA;कलौ तीवरसंसर्गाद्धीवरः पतितो भुवि ॥ १११ ॥&lt;br&gt;&#xA;तीवर्यां धीवरात्पुत्रो बभूव रजकः स्मृतः ॥&lt;br&gt;&#xA;रजक्यां तीवराच्चैव कोयालीति बभूव ह ॥ ११२ ॥&lt;br&gt;&#xA;नापिताद्गोपकन्यायां सर्वस्वी तस्य योषिति ॥&lt;br&gt;&#xA;क्षत्राद्बभूव व्याधश्च बलवान्मृगहिंसकः ॥ ११३ ॥&lt;br&gt;&#xA;तीवराच्छुण्डिकन्यायां बभूवुः सप्त पुत्रकाः ॥&lt;br&gt;&#xA;ते कलौ हड्डिसंसर्गाद्बभूवुर्दस्यवः सदा ॥ ११४ ॥&lt;br&gt;&#xA;ब्राह्मण्यामृषिवीर्य्येण ऋतोः प्रथमवासरे ॥&lt;br&gt;&#xA;कुत्सितश्चोदरे जातः कूदरस्तेन कीर्तितः ॥ ११५ ॥&lt;br&gt;&#xA;तदशौचं विप्रतुल्यं पतितश्चर्तुदोषतः ॥&lt;br&gt;&#xA;सद्यः कोटकसंसर्गादधमो जगतीतले ॥ ११६ ॥&lt;br&gt;&#xA;क्षत्रवीर्य्येण वैश्यायामृतोः प्रथमवासरे ॥&lt;br&gt;&#xA;जातः पुत्रो महादस्युर्बलवांश्च धनुर्द्धरः ॥ ११७ ॥&lt;br&gt;&#xA;चकार वागतीतं च क्षत्रियेणापि वारितः ॥&lt;br&gt;&#xA;तेन जात्याः स पुत्रश्च वागतीतः प्रकीर्तितः ॥ ११८ ॥&lt;br&gt;&#xA;क्षत्त्रवीर्य्येण शूद्रायामृतुदोषेण पापतः ॥&lt;br&gt;&#xA;बलवन्तो दुरन्ताश्च बभूवुर्म्लेच्छजातयः ॥ ११९ ॥&lt;br&gt;&#xA;अविद्धकर्णाः क्रूराश्च निर्भया रणदुर्जयाः ॥&lt;br&gt;&#xA;शौचाचारविहीनाश्च दुर्द्धर्षा धर्मवर्जिताः ॥ 1.10.१२० ॥&lt;br&gt;&#xA;म्लेच्छात्कुविन्दकन्यायां जोला जातिर्बभूव ह॥ ।&lt;br&gt;&#xA;जोलात्कुविन्दकन्यायां शराङ्कः परिकीर्तितः ॥ १२१ ॥&lt;br&gt;&#xA;वर्णसङ्करदोषेण बह्व्यश्चाश्रुतजातय ॥&lt;br&gt;&#xA;तासां नामानि सङ्ख्याश्च को वा वक्तुं क्षमो द्विज ॥ १२२ ॥&lt;br&gt;&#xA;वैद्योऽश्विनीकुमारेण जातो विप्रस्य योषिति ॥&lt;br&gt;&#xA;वैद्यवीर्य्येण शूद्रायां बभूवुर्बहवो जनाः ॥ १२३ ॥&lt;br&gt;&#xA;ते च ग्राम्यगुणज्ञाश्च मन्त्रौषधिपरायणाः ॥&lt;br&gt;&#xA;तेभ्यश्च जाताः शूद्रायां ये व्यालग्राहिणो भुवि ॥ १२४ ॥&lt;br&gt;&#xA;शौनक उवाच ॥&lt;br&gt;&#xA;कथं ब्राह्मणपत्न्यां तु सूर्य्यपुत्रोऽश्विनीसुतः ॥&lt;br&gt;&#xA;अहो केनाविवेकेन वीर्य्याधानं चकार ह ॥ १२९ ॥&lt;br&gt;&#xA;सौतिरुवाच ॥&lt;br&gt;&#xA;गच्छन्तीं तीर्थयात्रायां ब्राह्मणीं रविनन्दनः ॥&lt;br&gt;&#xA;ददर्श कामुकः शान्तः पुष्पोद्याने च निर्जने ॥ १२६ ॥&lt;br&gt;&#xA;तया निवारितो यत्नाद्बलेन बलवान्सुरः ॥&lt;br&gt;&#xA;अतीव सुन्दरीं दृष्ट्वा वीर्य्याधानं चकार सः ॥ १२७ ॥&lt;br&gt;&#xA;द्रुतं तत्याज गर्भं सा पुष्पोद्याने मनोहरे ॥&lt;br&gt;&#xA;सद्यो बभूव पुत्रश्च तप्तकाञ्चनस न्निभः ॥ १२८ ॥&lt;br&gt;&#xA;सपुत्रा स्वामिनो गेहं जगाम व्रीडिता सदा ॥&lt;br&gt;&#xA;स्वामिनं कथयामास यन्मार्गे दैवसङ्कटम् ॥ १२९ ॥&lt;br&gt;&#xA;विप्रो रोषेण तत्याज तं च पुत्रं स्वकामिनीम् ॥&lt;br&gt;&#xA;सरिद्बभूव योगेन सा च गोदावरी स्मृता ॥ 1.10.१३० ॥&lt;br&gt;&#xA;पुत्रं चिकित्साशास्त्रं च पाठयामास यत्नतः ॥&lt;br&gt;&#xA;नानाशिल्पं च मन्त्रं च स्वयं स रविनन्दनः ॥ १३१ ॥&lt;br&gt;&#xA;विप्रश्च वेतनाज्योतिर्गणनाच्च निरन्तरम् ॥&lt;br&gt;&#xA;वेदधर्मपरित्यक्तो बभूव गणको भुवि ॥ १३२ ॥&lt;br&gt;&#xA;लोभी विप्रश्च शूद्राणामग्रे दानं गृहीतवान् ॥&lt;br&gt;&#xA;ग्रहणे मृतदानानामग्रादानो बभूव सः ॥ १३३ ॥&lt;br&gt;&#xA;कश्चित्पुमान्ब्रह्मयज्ञे यज्ञकुण्डात्समुत्थितः ॥&lt;br&gt;&#xA;स सूतो धर्मवक्ता च मत्पूर्वपुरुषः स्मृतः ॥ १३४ ॥&lt;br&gt;&#xA;पुराणं पाठयामास तं च ब्रह्मा कृपानिधिः ॥&lt;br&gt;&#xA;पुराणवक्ता सूतश्च यज्ञकुण्डसमुद्भवः ॥ १३९ ॥&lt;br&gt;&#xA;वैश्यायां सूतवीर्य्येण पुमानेको बभूव ह ॥&lt;br&gt;&#xA;स भट्टो वावदूकश्च सर्वेषां स्तुतिपाठकः ॥ १३६ ॥&lt;br&gt;&#xA;एवं ते कथितः किञ्चित्पृथिव्यां जातिनिर्णय ॥&lt;br&gt;&#xA;वर्णसङ्करदोषेण बह्व्योऽन्याः सन्ति जातयः॥ १ ३७॥&lt;br&gt;&#xA;सबन्धो येषु येषां यः सर्वजातिषु सर्वतः ॥&lt;br&gt;&#xA;तत्त्वं ब्रवीमि वेदोक्तं ब्रह्मणा कथितं पुरा ॥ १३८ ॥&lt;br&gt;&#xA;पिता तातस्तु जनको जन्मदाता प्रकीर्तितः ॥&lt;br&gt;&#xA;अम्बा माता च जननी जनयित्री प्रसूरपि ॥ १३९ ॥&lt;br&gt;&#xA;पितामहः पितृपिता तत्पिता प्रपितापहः ॥&lt;br&gt;&#xA;अत ऊर्ध्वं ज्ञातयश्च सगोत्राः परिकीर्तितः ॥ 1.10.१४० ॥&lt;br&gt;&#xA;मातामहः पिता मातुः प्रमातामह एव च ॥&lt;br&gt;&#xA;मातामहस्य जनकस्तत्पिता वृद्धपूर्वकः ॥ १४१ ॥&lt;br&gt;&#xA;पितामही पितुर्माता तच्छ्वश्रूः प्रपितामही ॥&lt;br&gt;&#xA;तच्छ्वश्रूश्च परिज्ञेया सा वृद्धप्रपितामही ॥ १४२ ॥&lt;br&gt;&#xA;मातामही मातृमाता मातृतुल्या च पूजिता ॥&lt;br&gt;&#xA;प्रमातामहीति ज्ञेया प्रमातामहकामिनी ॥ १४३ ॥&lt;br&gt;&#xA;वृद्धमातामही ज्ञेया पत्पितुः कामिनी तथा ॥&lt;br&gt;&#xA;पितृभ्राता पितृ व्यश्च मातृभ्राता च मातुलः ॥ १४४ ॥&lt;br&gt;&#xA;पितृष्वसा पितुर्मातृष्वसा मातुस्स्वसा स्मृता ॥&lt;br&gt;&#xA;सूनुश्च तनयः पुत्रो दायादश्चात्मजस्तथा॥ ॥ १४५ ॥&lt;br&gt;&#xA;धनभाग्वीर्य्यजश्चैव पुंसि जन्ये च वर्त्तते ॥&lt;br&gt;&#xA;जन्यायां दुहिता कन्या चात्मजा परिकीर्तिता ॥ १४६ ॥&lt;br&gt;&#xA;पुत्रपत्नी वधू ज्ञेया जामाता दुहितुः पतिः ॥&lt;br&gt;&#xA;पतिः प्रियश्च भर्ता च स्वामीकान्ते च वर्तते ॥ १४७ ॥&lt;br&gt;&#xA;देवरः स्वामिनो भ्राता ननान्दा स्वामिनः स्वसा ॥&lt;br&gt;&#xA;श्वशुरः स्वामिनस्तातः श्वश्रूश्च स्वामिनः प्रसूः ॥ १४८ ॥&lt;br&gt;&#xA;भार्य्या जाया प्रिया कान्ता स्त्री व पत्नी प्रकीर्तिता ॥&lt;br&gt;&#xA;पत्नीभ्राता श्यालकश्च स्वसा पत्न्याश्च श्यालिका ॥ १४९ ॥&lt;br&gt;&#xA;पत्नीमाता तथा श्वश्रूस्तत्पिता श्वशुरः स्मृतः ॥&lt;br&gt;&#xA;सगर्भः सोदरो भ्राता सगर्भा भगिनी स्मृता ॥ 1.10.१५० ॥&lt;br&gt;&#xA;भगिनीजो भागिनेयो भ्रातृजो भ्रातृपुत्रकः ॥&lt;br&gt;&#xA;आवुत्तो भगिनीकान्तो भगिनीपतिरेव च ॥ १९१ ॥&lt;br&gt;&#xA;श्यालीपतिस्तु भ्राता च श्वशुरैकत्वहेतुना ॥&lt;br&gt;&#xA;श्वशुरस्तु पिता ज्ञेयो जन्मदातुः समो मुने ॥१९२॥&lt;br&gt;&#xA;अन्नदाता भयत्राता पत्नीतातस्तथैव च ॥&lt;br&gt;&#xA;विद्यादाता जन्मदाता पञ्चैते पितरो नृणाम् ॥ १५३॥&lt;br&gt;&#xA;अन्नदातुश्च या पत्नी भगिनी गुरुकामिनी&lt;br&gt;&#xA;माता च तत्सपत्नी च कन्या पुत्रप्रिया तथा ॥१५४॥&lt;br&gt;&#xA;मातुर्माता पितुर्माता श्वश्रूपित्रोः स्वसा तथा॥&lt;br&gt;&#xA;पितृव्यस्त्री मातुलानी मातरश्च चर्तुदश॥१५५॥&lt;br&gt;&#xA;पौत्रस्तु पुत्रपुत्रे च प्रपौत्रस्तत्सुतेऽपि च ॥&lt;br&gt;&#xA;तत्पुत्राद्याश्च ये वंश्याः कुलजाश्च प्रकीर्तिताः॥१५६॥&lt;br&gt;&#xA;कन्यापुत्रश्च दौहित्रस्तत्पुत्राद्याश्च बान्धवाः॥&lt;br&gt;&#xA;भागिनेयसुताद्याश्च पुरुषा बान्धवाः स्मृताः॥१५७॥&lt;br&gt;&#xA;भ्रातृपुत्रस्य पुत्राद्यास्ते पुनर्ज्ञातयः स्मृताः ॥&lt;br&gt;&#xA;गुरुपुत्रस्तथा भ्राता पोष्यः परमबान्धवः॥१५८॥&lt;br&gt;&#xA;गुरुकन्या च भगिनी पोष्या मातृसमा मुने॥&lt;br&gt;&#xA;पुत्रस्य च गुरुर्भ्राता पोष्यः सुस्निग्धबान्धवः ॥१५९॥&lt;br&gt;&#xA;पुत्रस्य श्वशुरो भ्राता बन्धुर्वैवाहिकः स्मृतः॥&lt;br&gt;&#xA;कन्यायाः श्वशुरे चैव तत्सम्बन्धः प्रकीर्तितः॥1.10.१६०॥&lt;br&gt;&#xA;गुरुश्च कन्यकायाश्च भ्राता सुस्निग्धबान्धवः ॥&lt;br&gt;&#xA;गुरुश्वशुरभ्रातॄणां गुरुतुल्यः प्रकीर्तितः ॥ १६१॥&lt;br&gt;&#xA;बन्धुता येन सार्द्ध च तन्मित्रं परिकीर्तितम् ॥&lt;br&gt;&#xA;मित्रं सुखप्रदं ज्ञेयं दुःखदो रिपुरुच्यते ॥ १६२ ॥&lt;br&gt;&#xA;बान्धवो दुःखदो दैवान्निस्सम्बन्धोऽसुखप्रदः ॥&lt;br&gt;&#xA;सम्बन्धास्त्रिविधाः पुंसां विप्रेन्द्र जगतीतले ॥ १६३ ॥&lt;br&gt;&#xA;विद्याजो योनिजश्चैव प्रीतिजश्च प्रकीर्तितः ॥&lt;br&gt;&#xA;मित्रं तु प्रीतिजं ज्ञेयं स सम्बधः सुदुर्लभः ॥ १६४ ॥&lt;br&gt;&#xA;मित्रमाता मित्रभार्य्या मातृतुल्या न संशयः॥&lt;br&gt;&#xA;मित्रभ्राता मित्रपिता भ्रातृतातसमौ नृणाम् ॥१६५॥&lt;br&gt;&#xA;चतुर्थं नामसम्बन्धमित्याह कमलोद्भवः॥&lt;br&gt;&#xA;जारश्चोपपर्तिर्बन्धुर्दुष्टा सम्भोगकर्त्तरि ॥ १६६ ॥&lt;br&gt;&#xA;उपपत्न्यां नवज्ञा च प्रेयसी चित्तहारिणी ॥&lt;br&gt;&#xA;स्वामितुल्यश्च जारश्च नवज्ञा गृहिणी समा ॥ १६७ ॥&lt;br&gt;&#xA;सम्बन्धो देशभेदे च सर्वदेशे विगर्हितः ॥&lt;br&gt;&#xA;अवैदिको निन्दितस्तु विश्वामित्रेण निर्मितः ॥ १६८ ॥&lt;br&gt;&#xA;दुस्त्यजश्च महद्भिस्तु देशभेदे विधीयते ॥&lt;br&gt;&#xA;अकीर्तिजनकः पुंसां योषितां च विशेषतः ॥ १६९ ॥&lt;br&gt;&#xA;तेजीयसां न दोषाय विद्यमाने युगे युगे ॥ 1.10.१७० ॥&lt;br&gt;&#xA;इति श्रीब्रह्मवैवर्त्ते महापुराणे सौतिशौनकसंवादे ब्रह्मखण्डे जातिसम्बन्धनिर्णयो नाम दशमोऽध्यायः ॥ १० ॥&lt;/p&gt;</description>
    </item>
    <item>
      <title>०११</title>
      <link>https://vishvAsa.github.io/purANam_vaiShNavam/brahma-vaivarta-purANam/01/011/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/01/011/</guid>
      <description>&lt;p&gt;शौनक उवाच ॥&lt;br&gt;&#xA;द्विजः स भार्य्यां सन्त्यज्य किञ्चकार विशेषतः ॥&lt;br&gt;&#xA;अश्विनोर्वा महाभाग किं नाम कस्य वंशजौ ॥ १ ॥&lt;br&gt;&#xA;सोतिरुवाच ॥&lt;br&gt;&#xA;द्विजश्च सुतपा नाम भारद्वाजो महामुनिः ॥&lt;br&gt;&#xA;तपश्चकार कृष्णस्य लक्षवर्षं हिमालिये ॥ २ ॥&lt;br&gt;&#xA;महातपस्वी तेजस्वी प्रज्वलन्ब्रह्मतेजसा ॥&lt;br&gt;&#xA;ज्योतिर्ददर्श कृष्णस्य गगने सहसा क्षणम् ॥ ३ ॥&lt;br&gt;&#xA;वरं स वव्रे निर्लिप्तमात्मानं प्रकृतेः परम् ॥&lt;br&gt;&#xA;न च मोक्षं ययाचे तं दास्यं भक्तिं च निश्चलाम् ॥ ४ ॥&lt;br&gt;&#xA;बभूवाकाशवाणीति कुरु दारपरिग्रहम् ॥&lt;br&gt;&#xA;पश्चाद्दास्यं प्रदास्यामि भक्तिं भोगक्षये द्विज ॥५॥&lt;br&gt;&#xA;पितॄणां मानसीं कन्यां ददौ तस्मै विधिः स्वयम् ॥&lt;br&gt;&#xA;तस्यां कल्याणमित्रश्च बभूव मुनिपुङ्गव ॥ ६ ॥&lt;br&gt;&#xA;यस्य स्मरणमात्रेण न भवेत्कुलिशाद्भयम् ॥&lt;br&gt;&#xA;न द्रष्टव्यं बन्धुमात्रं नूनं तत्स्मरणाल्लभेत् ॥ ७ ॥&lt;br&gt;&#xA;कल्याणमित्रजननीं परित्यज्य महामुनिः ॥&lt;br&gt;&#xA;शशाप सूर्य्यपुत्रं च यज्ञभाग्वर्ज्जितो भव ॥ ८ ॥&lt;br&gt;&#xA;स सोदरश्च वा पूज्यो भवेति च सुराधम ॥&lt;br&gt;&#xA;व्याधिग्रस्तो जडाङ्गश्च भूयात्तेऽकीर्तिमानिति॥९॥&lt;br&gt;&#xA;इत्युक्त्वा सुतपा गेहं प्रतस्थे सूनुना सह ॥&lt;br&gt;&#xA;अश्विभ्यां सहितः सूर्य्यः प्रययौ च तदन्तिकम् ॥ 1.11.१० ॥&lt;br&gt;&#xA;पुत्राभ्यां व्याधियुक्ताभ्यां सूर्य्यस्त्रिजगतां पतिः ॥&lt;br&gt;&#xA;मुनीन्द्रं वै सुतपसं स तुष्टाव च शौनक ॥ ११ ॥&lt;br&gt;&#xA;सूर्य्य उवाच॥&lt;br&gt;&#xA;क्षमस्व भगवन्विप्र विष्णुरूप युगे युगे ॥&lt;br&gt;&#xA;मम पुत्रापराधं च भारद्वाज मुनीश्वर ॥ १२ ॥&lt;br&gt;&#xA;ब्रह्मविष्णुमहेशाद्याः सुराः सर्वे च सन्ततम् ॥&lt;br&gt;&#xA;भुञ्जते विप्रदत्तं तु फलपुष्पजलादिकम् ॥ १३ ॥&lt;br&gt;&#xA;ब्राह्मणावाहिता देवाः शश्वद्विश्वेषु पूजिताः ॥&lt;br&gt;&#xA;न च विप्रात्परो देवो विप्ररूपी स्वयं हरिः ॥ १४ ॥&lt;br&gt;&#xA;ब्राह्मणे परितुष्टे च तुष्टो नारायणः स्वयम् ॥&lt;br&gt;&#xA;नारायणे च सन्तुष्टे सन्तुष्टाः सर्वदेवताः ॥ १५ ॥&lt;br&gt;&#xA;नास्ति गङ्गासमं तीर्थं न च कृष्णात्परः सुरः ॥&lt;br&gt;&#xA;न शङ्कराद्वैष्णवश्च न सहिष्णुर्धरा परा ॥ १६ ॥&lt;br&gt;&#xA;न च सत्यात्परो धर्मो न साध्वी पार्वतीपरा ॥&lt;br&gt;&#xA;न दैवाद्बलवान्कश्चिन्न च पुत्रात्परः प्रियः ॥ १७ ॥&lt;br&gt;&#xA;न च व्याधिसमः शत्रुर्न च पूज्यो गुरोः परः ॥&lt;br&gt;&#xA;नास्ति मातृसमो बन्धुर्न च मित्रं पितुः परम् ॥ १८ ॥&lt;br&gt;&#xA;एकादशीव्रतान्नान्यत्तपो नानशनात्परम् ॥&lt;br&gt;&#xA;परं सर्वधनं रत्नं विद्या रत्नं परं ततः ॥ १९ ॥&lt;br&gt;&#xA;सर्वाश्रमैः परो विप्रो नास्ति विप्रसमो गुरुः ॥&lt;br&gt;&#xA;वेदवेदाङ्गतत्त्वज्ञ इत्याह कमलोद्भवः ॥ 1.11.२० ॥&lt;br&gt;&#xA;सूर्य्यस्य वचनं श्रुत्वा भारद्वाजो ननाम तम् ॥&lt;br&gt;&#xA;नीरुजौ चापि तत्पुत्रौ चकार तपसः फलात् ॥ २१ ॥&lt;br&gt;&#xA;पश्चाच्च तव पुत्रौ च यज्ञभाजौ भविष्यतः ॥&lt;br&gt;&#xA;इत्युक्त्वा तं च सुतपाः प्रणम्याहस्करं मुनिः ॥ २२ ॥&lt;br&gt;&#xA;जगाम गङ्गां सन्त्रस्तो हरिसेवनतत्परः॥&lt;br&gt;&#xA;पुत्राभ्यां सहितः सूर्य्यो जगाम निज मन्दिरम् ॥ २३ ॥&lt;br&gt;&#xA;बभूवतुस्तौ पूज्यौ च यज्ञभाजौ द्विजाशिषा ॥&lt;br&gt;&#xA;एतत्सूर्यकृतं विप्रस्तोत्रं यो मानवः पठेत् ॥&lt;br&gt;&#xA;विप्रपादप्रसादेन सर्वत्र विजयी भवेत् ॥ २४ ॥&lt;br&gt;&#xA;ब्राह्मणेभ्यो नम इति प्रातरुत्थाय यः पठेत् ॥&lt;br&gt;&#xA;स स्नातः सर्वतीर्थेषु सर्वयज्ञेषु दीक्षितः ॥ २५ ॥&lt;br&gt;&#xA;पृथिव्यां यानि तीर्थानि तानि तीर्थानि सागरे ॥&lt;br&gt;&#xA;सागरे यानि तीर्थानि विप्रपादेषु तानि च ॥ २६ ॥&lt;br&gt;&#xA;विप्रपादोदकं पीत्वा यावत्तिष्ठति मेदिनी ॥&lt;br&gt;&#xA;तावत्पुष्करपात्रेषु पिबन्ति पितरो जलम् ॥ २७ ॥&lt;br&gt;&#xA;विप्रपादोदकं पुण्यं भक्तियुक्तश्च यः पिबेत् ॥&lt;br&gt;&#xA;स स्नातः सर्वतीर्थेषु सर्वयज्ञेषु दीक्षितः ॥२८॥&lt;br&gt;&#xA;महारोगी यदि पिबेद्विप्रपादोदकं द्विज ॥&lt;br&gt;&#xA;मुच्यते सर्वरोगाच्च मासमेकं तु भक्तितः ॥२९ ॥&lt;br&gt;&#xA;अविद्यो वा सविद्यो वा सन्ध्यापूतो हि यो द्विजः ॥&lt;br&gt;&#xA;स एव विष्णुसदृशो न हरौ विमुखो यदि ॥ 1.11.३० ॥&lt;br&gt;&#xA;घ्नन्तं विप्रं शपन्तं वा न हन्यान्न च तं शपेत् ॥&lt;br&gt;&#xA;गोभ्यः शतगुणं पूज्यो हरिभक्तश्च स स्मृतः॥३१॥&lt;br&gt;&#xA;पादोदकं च नैवेद्यं भुङ्क्ते विप्रस्य यो द्विज॥&lt;br&gt;&#xA;नित्यं नैवेद्यभोजी यो राजसूयफलं लभेत् ॥ ३२ ॥&lt;br&gt;&#xA;एकादश्यां न भुङ्क्ते यो नित्यं कृष्णं समर्चयेत्॥&lt;br&gt;&#xA;तस्य पादोदकं प्राप्य स्थलं तीर्थं भवेद् ध्रुवम्॥ ३३ ॥&lt;br&gt;&#xA;यो भुङ्क्ते भोजनोच्छिष्टं नित्यं नैवेद्यभोजनम् ॥&lt;br&gt;&#xA;कृष्णदेवस्य पूतोऽसौ जीवन्मुक्तो महीतले ॥ ३४ ॥&lt;br&gt;&#xA;अन्नं विष्ठा पयो मूत्रं यद्विष्णोरनिवेदितम् ॥&lt;br&gt;&#xA;द्विजानां कुलजातानामित्याह कमलोद्भवः॥३५॥&lt;br&gt;&#xA;ब्रह्मा च ब्रह्मपुत्राश्च सर्वे विष्णुपरायणाः॥&lt;br&gt;&#xA;ब्राह्मणस्तत्कुले जातो विमुखश्च हरौ कथम् ॥३६॥&lt;br&gt;&#xA;पित्रोर्मातामहादीनां संसर्गस्य गुरोश्च वा॥&lt;br&gt;&#xA;दोषेण विमुखाः कृष्णे विप्रा जीवन्मृताश्च ते ॥ ३७ ॥&lt;br&gt;&#xA;स किङ्गुरुः स किन्तातः स किम्पुत्रः स किंसखा ॥&lt;br&gt;&#xA;स किंराजा स किम्बन्धुर्न दद्याद्यो हरौ मतिम् ॥ ३८ ॥&lt;br&gt;&#xA;अवैष्णवाद्द्विजाद्विप्र चण्डालो वैष्णवो वरः ॥&lt;br&gt;&#xA;सगणः श्वपचो मुक्तो ब्राह्मणो नरकं व्रजेत् ॥ ३९ ॥&lt;br&gt;&#xA;सन्ध्याहीनोऽशुचिर्नित्यं कृष्णे वा विमुखो द्विजः ॥&lt;br&gt;&#xA;स एव ब्राह्मणाभासो विषहीनो यथोरगः ॥ 1.11.४० ॥&lt;br&gt;&#xA;गुरुवक्त्राद्विष्णुमन्त्रो यस्य कर्णे प्रविश्यति ॥&lt;br&gt;&#xA;तं वैष्णवं महापूतं जीवन्मुक्तं वदेद्विधिः ॥ ॥ ४१ ॥&lt;br&gt;&#xA;पुंसां मातामहादीनां शतैः सार्द्धं हरेः पदम् ॥&lt;br&gt;&#xA;प्रयाति वैष्णवः पुंसामात्मनः कुलकोटिभिः ॥४२॥&lt;br&gt;&#xA;ब्रह्मक्षत्त्रियविट्शूद्राश्चतस्रो जातयो यथा ॥&lt;br&gt;&#xA;स्वतन्त्रा जातिरेका च विश्वस्मिन्वैष्णवाभिधा ॥ ४३ ॥&lt;br&gt;&#xA;ध्यायन्ति वैष्णवाः शश्वद्गोविन्दपदपङ्कजम् ॥&lt;br&gt;&#xA;ध्यायते तांश्च गोविन्दः शश्वत्तेषां च सन्निधौ ॥४४॥&lt;br&gt;&#xA;सुदर्शनं सन्नियोज्य भक्तानां रक्षणाय च ॥&lt;br&gt;&#xA;तथापि न हि निश्चिन्तोऽवतिष्ठेद्भक्तसन्निधौ ॥ ४५ ॥&lt;br&gt;&#xA;इति श्रीब्रह्मवैवर्त्ते महापुराणे सौतिशौनकसंवादे ब्रह्मखण्डे विष्णुवैष्णवब्राह्मणप्रशंसा नामैकादशोऽध्यायः ॥ ॥ ११ ॥&lt;/p&gt;</description>
    </item>
    <item>
      <title>०१२</title>
      <link>https://vishvAsa.github.io/purANam_vaiShNavam/brahma-vaivarta-purANam/01/012/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/01/012/</guid>
      <description>&lt;p&gt;शौनक उवाच ॥&lt;br&gt;&#xA;ऋषिवंशप्रसङ्गेन बभूवुर्विविधाः कथाः ॥&lt;br&gt;&#xA;उपालम्भेन प्रस्तावात्कौतुकेन श्रुता मया ॥१॥&lt;br&gt;&#xA;प्रजा वा ससृजुः के वा ऊर्ध्वरेताश्च कश्चन ॥&lt;br&gt;&#xA;पित्रा सह विरोधेन नारदः किं चकार सः ॥ २ ॥&lt;br&gt;&#xA;पितुः शापेन पुत्रस्य किं बभूव विरोधतः ॥&lt;br&gt;&#xA;पितुर्वा पुत्रशापेन सौते तत्कथ्यतां शुभम् ॥ ३ ॥&lt;br&gt;&#xA;सौतिरुवाच ॥&lt;br&gt;&#xA;हंसो यतिश्चारणिश्च वोढुः पञ्चशिखस्तथा ॥&lt;br&gt;&#xA;अपान्तरतमाश्चैव सनकाद्याश्च शौनक ॥ ४ ॥&lt;br&gt;&#xA;एतैर्विनाऽन्ये बहवो ब्रह्मपुत्राश्च सन्ततम् ॥&lt;br&gt;&#xA;सांसारिकाः प्रजावन्तो गुर्वाज्ञापरिपालकाः ॥ ५ ॥&lt;br&gt;&#xA;अपूज्यः पुत्रशापेन स्वयं ब्रह्मा प्रजापतिः ॥&lt;br&gt;&#xA;तेनैव ब्रह्मणो मन्त्रं नोपासन्ते विपश्चितः ॥ ६ ॥&lt;br&gt;&#xA;नारदो गुरुशापेन गन्धर्वश्च बभूव सः॥&lt;br&gt;&#xA;कथयामि सुविस्तीर्णं तद्वृत्तान्तं निशामय ॥ ७ ॥&lt;br&gt;&#xA;गन्धर्वराजः सर्वेषां गन्धर्वाणां वरो महान् ॥&lt;br&gt;&#xA;परमैश्वर्य्यसंयुक्तः पुत्रहीनो हि कर्मणा ॥ ८ ॥&lt;br&gt;&#xA;गुर्वाज्ञया पुष्करे स परमेण समाधिना ॥&lt;br&gt;&#xA;तपश्चकार शम्भोश्च कृपणो दीनमानसः ॥ ९ ॥&lt;br&gt;&#xA;शिवस्य कवचं स्तोत्रं मन्त्रं च द्वादशाक्षरम् ॥&lt;br&gt;&#xA;ददौ गन्धर्वराजाय वसिष्ठश्च कृपानिधिः ॥ 1.12.१० ॥&lt;br&gt;&#xA;जजाप परमं मन्त्रं दिव्यं वर्षशतं मुने ॥&lt;br&gt;&#xA;पुष्करे स निराहारः पुत्रदुःखेन तापितः ॥ ११ ॥&lt;br&gt;&#xA;विरामे शतवर्षस्य ददर्श पुरतः शिवम् ॥&lt;br&gt;&#xA;भासयन्तं दश दिशो ज्वलन्तं ब्रह्मतेजसा ॥ १२ ॥&lt;br&gt;&#xA;महत्तेजस्स्वरूपं च भगवन्तं सनातनम् ॥&lt;br&gt;&#xA;ईषद्धासं प्रसन्नास्यं भक्तानुग्रहकारकम् ॥ १३ ॥&lt;br&gt;&#xA;तपोरूपं तपोबीजं तपस्याफलदं फलम् ॥&lt;br&gt;&#xA;शरणागतभक्ताय दातारं सर्वसम्पदाम् ॥ १४ ॥&lt;br&gt;&#xA;त्रिशूलपट्टिशधरं वृषभस्थं दिगम्बरम् ॥&lt;br&gt;&#xA;शुद्ध स्फटिकसङ्काशं त्रिनेत्रं चन्द्रशेखरम् ॥ १५ ॥&lt;br&gt;&#xA;तप्तस्वर्णप्रभाजुष्टजटाजालधरं वरम् ॥&lt;br&gt;&#xA;नीलकण्डं च सर्वज्ञं नागयज्ञोपवीतकम् ॥ १६ ॥&lt;br&gt;&#xA;संहर्तारं च सर्वेषां कालं मृत्युञ्जयं परम् ॥&lt;br&gt;&#xA;ग्रीष्ममध्याह्नमार्त्तण्डकोटिसङ्काशमीश्वरम् ॥ १७ ॥&lt;br&gt;&#xA;तत्त्वज्ञानप्रदं शान्तं मुक्तिदं हरिभक्तिदम् ॥&lt;br&gt;&#xA;दृष्ट्वा ननाम सहसा गन्धर्वो दण्डवद्भुवि ॥ १८ ॥&lt;br&gt;&#xA;वसिष्ठदत्तस्तोत्रेण तुष्टाव परमेश्वरम् ॥&lt;br&gt;&#xA;वरं वृणुष्वेति शिवस्तमुवाच कृपानिधिः ॥&lt;br&gt;&#xA;स ययाचे हरे भक्तिं पुत्रं परमवैष्णवम् ॥ १९ ॥&lt;br&gt;&#xA;गन्धर्वस्य वचः श्रुत्वा चाह सीच्चन्द्रशेखरः ॥&lt;br&gt;&#xA;उवाच दीनं दीनेशो दीनबन्धुः सनातनम् ॥ 1.12.२० ॥&lt;br&gt;&#xA;श्रीमहादेव उवाच ॥&lt;br&gt;&#xA;कृतार्थस्त्वं वरादेकादन्यच्चर्वितचर्वणम् ॥&lt;br&gt;&#xA;गन्धर्वराज वृणुषे को वा तृप्तोऽतिमङ्गले ॥ २१ ॥&lt;br&gt;&#xA;यस्य भक्तिर्हरौ वत्स सुदृढा सर्वमङ्गला ॥&lt;br&gt;&#xA;स समर्थः सर्वविश्वं पातुं कर्त्तुं च लीलया ॥ २२ ॥&lt;br&gt;&#xA;आत्मनः कुलकोटिं च शतं मातामहस्य च ॥&lt;br&gt;&#xA;पुरुषाणां समुद्धृत्य गोलोकं याति निश्चितम् ॥२३॥&lt;br&gt;&#xA;त्रिविधानि च पापानि कोटिजन्मार्जितानि च ॥&lt;br&gt;&#xA;निहत्य पुण्यभोगं च हरिदास्यं लभेद् ध्रुवम्॥२४॥&lt;br&gt;&#xA;तावत्पत्नी सुतस्तावत्तावदैश्वर्य्यमीप्सितम्॥&lt;br&gt;&#xA;सुखं दुःखं नृणां तावद्यावत्कृष्णे न मानसम्॥ २९ ॥&lt;br&gt;&#xA;कृष्णे मनसि सञ्जाते भक्तिखड्गो दुरत्ययः ॥&lt;br&gt;&#xA;नराणां कर्मवृक्षाणां मूलच्छेदं करोत्यहो ॥ २६ ॥&lt;br&gt;&#xA;भवेद्येषां सुकृतिनां पुत्राः परमवैष्णवाः ॥&lt;br&gt;&#xA;कुलकोटिं च तेषां ते उद्धरन्त्येव लीलया ॥ २७ ॥&lt;br&gt;&#xA;चरितार्थः पुमानेकाद्वरमिच्छुर्वरादहो॥&lt;br&gt;&#xA;किं वरेण द्वितीयेन पुंसां तृप्तिर्न मङ्गले ॥ २८ ॥&lt;br&gt;&#xA;धनं सञ्चितमस्माकं वैष्णवानां सुदुर्लभम् ॥&lt;br&gt;&#xA;श्रीकृष्णे भक्तिदास्यं च न वयं दातुमुत्सुकाः ॥२९॥&lt;br&gt;&#xA;वरयान्यं वरं वत्स यत्ते मनसि वाञ्छितम्॥&lt;br&gt;&#xA;इन्द्रत्वममरत्वं वा ब्रह्मत्वं लभ दुर्लभम्॥1.12.३०॥&lt;br&gt;&#xA;सर्वसिद्धिं महायोगं ज्ञानं मृत्युजयादिकम् ॥&lt;br&gt;&#xA;सुखेन सर्वं दास्यामि हरिदास्यं त्यज ध्रुवम् ॥ ३१ ॥&lt;br&gt;&#xA;शङ्करस्य वचः श्रुत्वा शुष्ककण्ठोष्ठतालुकः ॥&lt;br&gt;&#xA;उवाच दीनो दीनेशं दातारं सर्वसम्पदाम् ॥ ३२ ॥&lt;br&gt;&#xA;गन्धर्व उवाच ॥&lt;br&gt;&#xA;यत्पक्ष्मचालनेनैव ब्रह्मणः पतनं भवेत् ॥&lt;br&gt;&#xA;तद्ब्रह्मत्वं स्वप्नतुल्यं कृष्णभक्तो न चेच्छति ॥ ३३ ॥&lt;br&gt;&#xA;इन्द्रत्वममरत्वं वा सिद्धियोगादिकं शिव ॥&lt;br&gt;&#xA;ज्ञानं मृत्युजयाद्यं वा न हि भक्तस्य वाञ्छितम् ॥ ३४ ॥&lt;br&gt;&#xA;सालोक्यसार्ष्टिसामीप्यसायुज्यं श्रीहरेरपि ॥&lt;br&gt;&#xA;तत्र निर्वाणमोक्षं च न हि वाञ्छन्ति वैष्णवाः ॥ ३९ ॥&lt;br&gt;&#xA;शश्वत्तत्र दृढा भक्तिर्हरिदास्यं सुदुर्लभम् ॥&lt;br&gt;&#xA;स्वप्ने जागरणे भक्ता वाञ्छन्त्येवं वरं वरम् ॥ ३६ ॥&lt;br&gt;&#xA;तद्दास्यं वैष्णवसुतं देहि कल्पतरो वरम् ॥&lt;br&gt;&#xA;त्वां प्राप्य लभते तुष्टं वरं सर्ववरोऽवरः ॥ ३७॥&lt;br&gt;&#xA;न दास्यसीदं चेच्छम्भो वरं दुष्कृतिनं च माम् ॥&lt;br&gt;&#xA;कृत्वा हि स्वशिरश्छेदं प्रदास्यामि हुताशने ॥ ३८ ॥&lt;br&gt;&#xA;गन्धर्ववचनं श्रुत्वा तमुवाच कृपानिधिः ॥&lt;br&gt;&#xA;भक्तं दीनं च भक्तेशो भक्तानुग्रहकारकः ॥३९॥&lt;br&gt;&#xA;श्रीशङ्कर उवाच ॥&lt;br&gt;&#xA;हरिभक्तिं हरेर्दास्यं पुत्रं परमवैष्णवम्॥&lt;br&gt;&#xA;चिरायुषं च गुणिनं शश्वत्सुस्थिरयौवनम् ॥ 1.12.४० ॥&lt;br&gt;&#xA;ज्ञानिनं सुन्दरवरं गुरुभक्तं जितेन्द्रियम् ॥&lt;br&gt;&#xA;गन्धर्वराजप्रवरं वरेमं लभ मा शुचः ॥ ४१ ॥&lt;br&gt;&#xA;इत्युक्त्वा शङ्करस्तस्माज्जगाम स्वालयं मुने ॥&lt;br&gt;&#xA;गन्धर्वराजः सन्तुष्ट आजगाम स्वमन्दिरम् ॥ ४२ ॥&lt;br&gt;&#xA;प्रफुल्लमानसाः सर्वे मानवाः सिद्धकर्मणः ॥&lt;br&gt;&#xA;नारदस्तस्य भार्य्यायां लेभे जन्म च भारते ॥ ४३ ॥&lt;br&gt;&#xA;सुषाव पुत्रं सा वृद्धा पर्वते गन्धमादने ॥&lt;br&gt;&#xA;गुरुर्वसिष्ठो भगवान्नाम चक्रे यथोचितम् ॥ ४४ ॥&lt;br&gt;&#xA;बालकस्य च तस्यैव मङ्गलं मङ्गले दिने ॥&lt;br&gt;&#xA;उप शब्दोऽधिकार्थश्च पूज्ये च बर्हणः पुमान् ॥&lt;br&gt;&#xA;पूज्यानामधिको बालस्तेनोपबर्हणाभिधः ॥ ४९ ॥&lt;br&gt;&#xA;इति श्रीब्रह्मवैवर्त्ते महापुराणे सौति शौनकसंवादे ब्रह्मखण्डे नारदजन्मकथनं नाम द्वादशोऽध्यायः ॥ १२ ॥&lt;/p&gt;</description>
    </item>
    <item>
      <title>०१३</title>
      <link>https://vishvAsa.github.io/purANam_vaiShNavam/brahma-vaivarta-purANam/01/013/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/01/013/</guid>
      <description>&lt;p&gt;सौतिरुवाच ॥&lt;br&gt;&#xA;पुत्रोत्सवे च रत्नानि धनानि विविधानि च ॥&lt;br&gt;&#xA;गन्धर्वराजः प्रददौ ब्राह्मणेभ्यो मुदाऽन्वितः ॥ १ ॥&lt;br&gt;&#xA;उपबर्हणस्तु कालेन हरेर्मन्त्रं सुदुर्लभम् ॥&lt;br&gt;&#xA;वसिष्ठेन तु सम्प्राप्य स चक्रे दुष्करं तपः ॥ २ ॥&lt;br&gt;&#xA;एकदा गण्डकीतीरे तं च सम्प्राप्तयौवनम् ॥&lt;br&gt;&#xA;गन्धर्वपत्न्यो ददृशुर्मूर्च्छामापुश्च तत्क्षणम् ॥ ३ ॥&lt;br&gt;&#xA;ताश्च तीव्रं तपः कृत्वा प्राणान्सन्त्यज्य योगतः ॥&lt;br&gt;&#xA;पञ्चाशत्ता बभूवुश्च कन्याश्चित्ररथस्य च ॥ ४ ॥&lt;br&gt;&#xA;उपबर्हणगन्धर्वं ताश्च तं वव्रिरे पतिम् ॥&lt;br&gt;&#xA;मुदा माला ददुस्तस्मै कामुक्यः पितुराज्ञया ॥ ५ ॥&lt;br&gt;&#xA;गृहीत्वा ताश्च गन्धर्वो युवा सुस्थिरयौवनः॥&lt;br&gt;&#xA;दिव्यं त्रिलक्षवर्षं च रेमे रहसि कामुकः ॥६॥&lt;br&gt;&#xA;ततोऽपि सुचिरं राज्यं कृत्वा ताभिः सहानिशम् ॥&lt;br&gt;&#xA;जगाम ब्रह्मणः स्थानं हरिगाथां जगौ मुने ॥७॥&lt;br&gt;&#xA;दृष्ट्वा स रम्भारम्भोरुनर्तने कठिनं स्तनम् ॥&lt;br&gt;&#xA;बभूव स्खलनं तस्य गन्धर्वस्य महात्मनः ॥८॥&lt;br&gt;&#xA;द्रुतं तत्याज सङ्गीतं मूर्च्छां प्राप सभातले ॥&lt;br&gt;&#xA;उच्चैः प्रजहसुर्देवा ब्रह्मा कोपाच्छशाप तम् ॥ ९ ॥&lt;br&gt;&#xA;व्रज त्वं शूद्रयोनिं च गान्धर्वीं तनुमुत्सृज ॥&lt;br&gt;&#xA;काले वैष्णवसंसर्गान्मत्पुत्रस्त्वं भविष्यसि ॥ ॥ 1.13.१० ॥&lt;br&gt;&#xA;विना विपत्तेर्महिमा पुंसां नैव भवेत्सुत ॥&lt;br&gt;&#xA;सुखं दुःखं च सर्वेषां क्रमेण प्रभवेदिति ॥ ११ ॥&lt;br&gt;&#xA;इत्येवमुक्त्वा स विधिरगच्छत्पुष्कराद् गृहम् ॥&lt;br&gt;&#xA;उपबर्हणगन्धर्वस्स जहौ तां तनुं तदा ॥ १२ ॥&lt;br&gt;&#xA;मूलाधारं स्वाधिष्ठानं मणिपूरमनाहतम् ॥&lt;br&gt;&#xA;विशुद्धमाज्ञाख्यं चेति भित्त्वा षट्चक्रमेव च ॥ १३ ॥&lt;br&gt;&#xA;इडां सुषुम्नां मेधां च पिङ्गलां प्राणहारिणीम् ॥&lt;br&gt;&#xA;सर्वज्ञानप्रदां चैव मनस्संयमिनीं तथा ॥ १४ ॥&lt;br&gt;&#xA;विशुद्धां च निरुद्धां च वायुसञ्चारिणीं तथा ॥&lt;br&gt;&#xA;तेजश्शुष्ककरीं चैव बलपुष्टिकरीं तथा ॥ १५ ॥&lt;br&gt;&#xA;बुद्धिसञ्चारिणीं चैव ज्ञानजृम्भनकारिणीम् ॥&lt;br&gt;&#xA;सर्वप्राणहरां चैव पुनर्जीवनकारिणीम् ॥ १६ ॥&lt;br&gt;&#xA;एताः षोडशधा नाडीर्भित्त्वा वै हंसमेव च ॥&lt;br&gt;&#xA;मनसा सहितं ब्रह्मरन्ध्रमानीय योगतः ॥ १७ ॥&lt;br&gt;&#xA;स्थित्वा मुहूर्तमात्मानमात्मन्येव युयोज ह ॥&lt;br&gt;&#xA;जातिस्मरश्च योगीन्द्रः सम्प्राप ब्रह्म शौनक ॥ १८ ॥&lt;br&gt;&#xA;वीणां त्रितन्त्रीं दुष्प्राप्यां वामस्कन्धे निधाय च ॥&lt;br&gt;&#xA;शुद्धस्फटिकमालां च विधृत्वा दक्षिणे करे ॥ १९ ॥&lt;br&gt;&#xA;सञ्जल्पन्परमं ब्रह्म वेदसारं परात्परम् ॥&lt;br&gt;&#xA;परं निस्तारबीजं च कृष्ण इत्यक्षरद्वयम् ॥ 1.13.२० ॥&lt;br&gt;&#xA;प्राच्यां कृत्वा शिरःस्थानं पश्चिमे चरणद्वयम् ॥&lt;br&gt;&#xA;निधाय दर्भशयने शयानः पुरुषो यथा ॥ २१ ॥&lt;br&gt;&#xA;गन्धर्वराजस्तं दृष्ट्वा भार्य्यया सह तत्क्षणम् ॥&lt;br&gt;&#xA;योगेन ब्रह्म सम्प्राप श्रीकृष्णं मनसा स्मरन् ॥ २२ ॥&lt;br&gt;&#xA;पत्न्यश्च बान्धवाः सर्वे विलप्य रुरुदुर्भुशम् ॥&lt;br&gt;&#xA;जग्मुः क्रमेण शोकार्त्ता मोहिता विष्णुमायया॥२३॥&lt;br&gt;&#xA;पञ्चाशद्योषितां मध्ये प्रधाना महिषी च या ॥&lt;br&gt;&#xA;साध्वी मालावती नाम्ना परमा प्रेयसी वरा ॥ ॥ २४ ॥&lt;br&gt;&#xA;उच्चै रुरोद सा तीव्रं कान्तं कृत्वा च वक्षसि ॥&lt;br&gt;&#xA;इत्युवाच च शोकार्त्ता कान्तं सम्बोध्य चैव हि ॥ २५ ॥&lt;br&gt;&#xA;मालावत्युवाच ॥ हे नाथ रमण श्रेष्ठ विदग्ध रसिकेश्वर ॥&lt;br&gt;&#xA;दर्शनं देहि मां बन्धो निमग्नां शोकसागरे ॥ २६ ॥&lt;br&gt;&#xA;विस्रम्भके सुवसने रम्ये चन्दनकानने ॥&lt;br&gt;&#xA;पुष्पभद्रानदीतीरे पुष्पोद्याने मनोहरे ॥ २७ ॥&lt;br&gt;&#xA;चन्दनाचलसान्निध्ये चारुचन्दनकानने ॥&lt;br&gt;&#xA;पुष्पचन्दनतल्पे च चन्दनानिलवासिते॥२८॥&lt;br&gt;&#xA;गन्धमादनशैलैकदेशे रम्ये नदीतटे ॥&lt;br&gt;&#xA;पुंस्कोकिलनिनादे च मालतीजालशालिनि॥२९॥&lt;br&gt;&#xA;श्रीशैले श्रीवने दिव्ये श्रीनिवासनिषेविते ॥&lt;br&gt;&#xA;श्रीयुक्ते श्रीपदाम्भोजे पूतेऽच्युतकृते शुभे ॥1.13.३०॥&lt;br&gt;&#xA;पुरा या या कृता क्रीडा वसन्ते रहसि त्वया ॥&lt;br&gt;&#xA;मया च दुर्हृदा सार्द्धं तया वै दूयते मनः ॥ ३१ ॥&lt;br&gt;&#xA;सुधातुल्येन वचसा सिक्ताऽहं च पुरा त्वया ॥&lt;br&gt;&#xA;दूयते सततं तेन परमात्माऽतिदारुणम् ॥ ३२ ॥&lt;br&gt;&#xA;साधुना सह संसर्गो वैकुण्ठादपि दुर्लभः ॥&lt;br&gt;&#xA;अहो ततोऽतिविच्छेदो मरणादपि दुष्करः ॥ ३३ ॥&lt;br&gt;&#xA;तस्मात्तेषां च विच्छेदः साधुशोककरः परः ॥&lt;br&gt;&#xA;ततोऽपि बन्धुविच्छेदः शोकः परमदारुणः ॥ ३४ ॥&lt;br&gt;&#xA;ततोऽपत्यवियोगो हि मरणादतिरिच्यते ॥&lt;br&gt;&#xA;सर्वस्मात्पतिभेदो हि तत्परं नास्ति सङ्कटम् ॥ ३५ ॥&lt;br&gt;&#xA;शयने भोजने स्नाने स्वप्ने जागरणेऽपि च ॥&lt;br&gt;&#xA;स्वामिविच्छेददुःखं च नूतनं च दिने दिने ॥ ३६ ॥&lt;br&gt;&#xA;सर्वशोकं विस्मरेत्स्त्री स्वामिसंयोगमात्रतः ॥&lt;br&gt;&#xA;बन्धुमन्यं न पश्यामि यं दृष्ट्वा विस्मरेत्पतिम् ॥ ३७ ॥&lt;br&gt;&#xA;नातो विशिष्टं पश्यामि बान्धवं स्वामिना विना ॥&lt;br&gt;&#xA;साध्वीनां कुलजातानामित्याह कमलोद्भवः ॥ ३८ ॥&lt;br&gt;&#xA;हे दिगीशाश्च दिक्पाला हे धर्म त्वं प्रजापते ॥&lt;br&gt;&#xA;गिरीश कमलाकान्त पतिदानं च देहि मे ॥ ३९ ॥&lt;br&gt;&#xA;इत्युक्त्वा विरहार्त्ता सा कन्या चित्ररथस्य च ॥&lt;br&gt;&#xA;मूर्च्छां सम्प्राप तत्रैव दुर्गमे गहने वने ॥ 1.13.४० ॥&lt;br&gt;&#xA;विचेतना तत्र तस्थौ कान्तं कृत्वा स्ववक्षसि ॥&lt;br&gt;&#xA;परिपूर्णं दिवानक्तं सर्वदेवैश्च रक्षिता ॥ ४१ ॥&lt;br&gt;&#xA;प्रभाते चेतनां प्राप्य विललाप भृशं मुहुः ॥&lt;br&gt;&#xA;इत्युवाच पुनस्तत्र हरिं सम्बोध्य सा सती ॥ ४२॥&lt;br&gt;&#xA;मालावत्युवाच॥&lt;br&gt;&#xA;हे कृष्ण जगतां नाथ नाथ नाहं जगद्बहिः ॥&lt;br&gt;&#xA;त्वमेव जगतां पाता मां न पासि कथं प्रभो ॥ ४३ ॥&lt;br&gt;&#xA;अयं भर्त्ताऽस्य भार्य्याऽहं ममेति तव मायया॥&lt;br&gt;&#xA;त्वमेव सम्भवो भर्त्ता सर्वेषां सर्वकारणः॥ ४४ ॥&lt;br&gt;&#xA;गन्धर्वः कर्मणा कान्तः कान्ताऽहं चास्य कर्मणा ॥&lt;br&gt;&#xA;क्व गतः कर्मभोगान्ते कुत्र संस्थाप्य मां प्रियाम् ॥४५॥&lt;br&gt;&#xA;को वा कस्य पतिः पुत्रः का वा कस्य प्रिया प्रभो ॥&lt;br&gt;&#xA;संयुनक्ति विधाता च विनयुक्ति च कर्मणा। ॥४६॥&lt;br&gt;&#xA;संयोगे परमानन्दो वियोगे प्राणसङ्कटम्॥&lt;br&gt;&#xA;शश्वज्जगति मूर्खस्य नात्मारामस्य निश्चितम्॥४७॥&lt;br&gt;&#xA;नश्वरो विषयः सत्यं भुवि भोगश्च बान्धवः॥&lt;br&gt;&#xA;स्वयं त्यक्तः सुखायैव दुःखाय त्याजितः परैः॥४८॥&lt;br&gt;&#xA;तस्मात्सन्तः स्वयं त्यक्त्वा परमैश्वर्यमीप्सितम्॥&lt;br&gt;&#xA;ध्यायन्ते सततं कृष्ण पादपद्मं निरापदम् ॥ ४९ ॥&lt;br&gt;&#xA;सर्वत्र ज्ञानिनः सन्तः का स्त्री ज्ञानवती भुवि ॥&lt;br&gt;&#xA;ततो मह्यं विमूढायै दातुमर्हति वाञ्छितम् ॥ 1.13.५० ॥&lt;br&gt;&#xA;न मे वाञ्छाऽमरत्वे च शक्रत्वे मोक्षवर्त्मनि ॥&lt;br&gt;&#xA;इमं कान्तं वरं देहि चतुर्वर्गकरं परम् ॥ ५१ ॥&lt;br&gt;&#xA;यावती कामिनीजातिर्जगत्यां जगदीश्वर ॥&lt;br&gt;&#xA;कस्यैचिन्न हि दत्तश्च तेन धात्रेदृशः पतिः ॥ ५२ ॥&lt;br&gt;&#xA;तस्मै दत्ता गुणाः सर्वे रूपाणि विविधानि च ॥&lt;br&gt;&#xA;सुशीलानि च सर्वाणि चामरत्वं विना हरे ॥ ५३ ॥&lt;br&gt;&#xA;रूपेण च गुणेनैव तेजसा विक्रमेण च ॥&lt;br&gt;&#xA;ज्ञानेन शान्त्या सन्तुष्ट्या हरितुल्यः प्रभुर्मम ॥ ॥ ५४ ॥&lt;br&gt;&#xA;हरिभक्तो हरिसमो गाम्भीर्ये सागरो यथा ॥&lt;br&gt;&#xA;दीप्तिमान्सूर्य्यतुल्यश्च शुद्धो वह्निसमस्तथा ॥ ५५ ॥&lt;br&gt;&#xA;चन्द्रतुल्यः सुदृश्यश्च कन्दर्पसमसुन्दरः ॥&lt;br&gt;&#xA;बुद्ध्या बृहस्पतिसमः काव्ये कविसमस्तथा ॥ ५६ ॥&lt;br&gt;&#xA;वाणी च सर्वशास्त्रज्ञा प्रतिभायां भृगोरिव ॥&lt;br&gt;&#xA;कुबेरतुल्यो धनवान्महान्दाता मनोरिव ॥ ५७ ॥&lt;br&gt;&#xA;धर्मे धर्मसमो धर्मी सत्ये सत्यव्रताधिकः ॥&lt;br&gt;&#xA;कुमारतुल्यस्तपसा स्वाचारे ब्रह्मणा समः ॥ ५८ ॥&lt;br&gt;&#xA;ऐश्वर्य्ये शक्रतुल्यश्च सहिष्णुः पृथिवीसमः ॥&lt;br&gt;&#xA;एवम्भूतो मृतः कान्तः प्राणा यान्ति न मे कथम् ॥ ५९ ॥&lt;br&gt;&#xA;अरे सुरा यज्ञभाजो घृतं भोक्तुं क्षमा भुवि ॥&lt;br&gt;&#xA;क्षणेनायज्ञभाजश्च करिष्यामि स्वलीलया ॥ 1.13.६० ॥&lt;br&gt;&#xA;नारायण जगत्कान्त नाहमेव जगद्बहिः ॥&lt;br&gt;&#xA;शीघ्रं जीवय मत्कान्तमन्यथा त्वां शपाम्यहम् ॥ ६१ ॥&lt;br&gt;&#xA;प्रजापते पुत्रशापात्त्वमपूज्यो महीतले ॥&lt;br&gt;&#xA;तवैवानधिकारित्वं करिष्याम्यधुना भवे ॥ ६२ ॥&lt;br&gt;&#xA;हे शम्भो ज्ञानलोपं ते करिष्यामि शपेन च ॥&lt;br&gt;&#xA;धर्मलोपं च धर्मस्य करिष्याम्येव लीलया ॥ ६३॥&lt;br&gt;&#xA;यमाधिकारं दूरे च करिष्यामि न संशयः ॥&lt;br&gt;&#xA;सत्यं कालं शपिष्यामि मृत्युकन्यां सुनिष्ठुराम् ॥ ६४ ॥&lt;br&gt;&#xA;शपामि सर्वानत्रैव जरां व्याधिं विनाऽधुना ॥&lt;br&gt;&#xA;व्याधिना जरया मृत्युर्न ह्यभूच्च पतेर्मम ॥ ६९ ॥&lt;br&gt;&#xA;इत्युक्त्वा कौशिकीतीरे चागच्छच्छप्तुमेव तान् ॥&lt;br&gt;&#xA;मालावती महासाध्वी शवं कृत्वा स्ववक्षसि ॥ ६६ ॥&lt;br&gt;&#xA;तां शप्तुमुद्यतां दृष्ट्वा ब्रह्मा देवपुरोगमः ॥&lt;br&gt;&#xA;जगाम शरणं विष्णुं तीरं क्षीरपयोनिधेः ॥ ६७ ॥&lt;br&gt;&#xA;तत्र स्नात्वा च तुष्टाव परमात्मानमीश्वरम् ॥&lt;br&gt;&#xA;विष्णुं ब्रह्मा जगत्कान्तमित्युवाच ह भीतवत् ॥ ६८ ॥&lt;br&gt;&#xA;ब्रह्मोवाच ॥&lt;br&gt;&#xA;उपबर्हणपत्नी सा कन्या चित्ररथस्य च ॥&lt;br&gt;&#xA;कान्तहेतोश्च मा देवाञ्छपेत्त्वं रक्ष माधव ॥ ६९ ॥&lt;br&gt;&#xA;स्मरन्ति साधवः सन्तो जपन्ति मुनयो मुदा ॥&lt;br&gt;&#xA;स्वप्ने जागरणे चैव सर्वकार्य्येषु माधवम् ॥ 1.13.७० ॥&lt;br&gt;&#xA;शरणागतदीनार्त्तपरित्राणपरायण ॥&lt;br&gt;&#xA;रक्ष रक्ष हृषीकेश व्रजामः शरणं वयम् ॥ ७१ ॥&lt;br&gt;&#xA;पूजा मे पुत्रशापेन विहता साम्प्रतं प्रभो ॥&lt;br&gt;&#xA;अधिकारहतं मां च कुरुते मालती सती ॥ ७२ ॥&lt;br&gt;&#xA;सर्वाधिकारो ब्रह्माण्डे त्वया दत्तः पुरा प्रभो ॥&lt;br&gt;&#xA;सम्पदेतादृशी नाथ यास्यत्येवाधुना मम ॥ ७३ ॥&lt;br&gt;&#xA;महादेव उवाच ॥&lt;br&gt;&#xA;त्वया दत्तं महाज्ञानं गुप्तं सर्वेषु दुर्लभम् ॥&lt;br&gt;&#xA;शतमन्वन्तरतपःफलेन पुष्करे पुरा ॥ ७४ ॥&lt;br&gt;&#xA;ऐश्वर्यं वा धनं वाऽपि विद्या वा विक्रमोऽथवा ॥&lt;br&gt;&#xA;ज्ञानस्य परमार्थस्य कलां नार्हन्ति षोडशीम् ॥ ७५ ॥&lt;br&gt;&#xA;सर्वाज्ञातं सर्वगुप्तमत्यन्तं दुर्लभं परम् ॥&lt;br&gt;&#xA;मम तत्त्वज्ञानरत्नं शापान्निर्याति योषितः ॥ ७६ ॥&lt;br&gt;&#xA;अहो पतिव्रतातेजः सर्वेषां तेजसां परम् ॥&lt;br&gt;&#xA;तेजोऽनलेन दग्धं मां रक्ष रक्ष हरे हरे ॥ ७७ ॥&lt;br&gt;&#xA;धर्म उवाच ॥&lt;br&gt;&#xA;सर्वरत्नात्परं रत्नं धर्म एव सनातनः ॥&lt;br&gt;&#xA;यास्यत्येवंविधो धर्मस्त्वया दत्तः पुरा प्रभो ॥ ७८ ॥&lt;br&gt;&#xA;सप्तमन्वन्तरतपःफलेन परमेश्वर ॥&lt;br&gt;&#xA;प्राप्तो धर्मो ऽधुना याति शापेन योषितः प्रभौ ॥ ७९ ॥&lt;br&gt;&#xA;देवा ऊचुः ॥&lt;br&gt;&#xA;यज्ञभाजो घृतभुजो वयमेव त्वया कृताः ॥&lt;br&gt;&#xA;योषिच्छापेन तत्सर्वमधुना याति माधव ॥ 1.13.८० ॥&lt;br&gt;&#xA;इत्युक्त्वा संयताः सर्वे तस्थुस्तत्र भयार्दिताः ॥&lt;br&gt;&#xA;एतस्मिन्नन्तरेऽकस्माद्वाग्बभूवाशरीरिणी ॥ ८१ ॥&lt;br&gt;&#xA;यूयं गच्छत तन्मूलं विप्ररूपी जनार्दनः ॥&lt;br&gt;&#xA;पश्चाद्यास्यति शान्त्यर्थमिति वो रक्षणाय च ॥ ८२ ॥&lt;br&gt;&#xA;श्रुत्वा तद्वचनं देवाः प्रहृष्टमनसोन्मुखाः ॥&lt;br&gt;&#xA;जग्मुर्मालावतीस्थानं कौशिकीतीरमीश्वराः ॥ ८३ ॥&lt;br&gt;&#xA;तामेव ददृशुर्देवा देवीं मालावतीं सतीम् ॥&lt;br&gt;&#xA;रत्नसारेन्द्रभूषाभिरुज्ज्वलां कमलाकलाम् ॥ ८४ ॥&lt;br&gt;&#xA;वह्निशुद्धांशुकाधानां सिन्दूरबिन्दुभूषिताम् ॥&lt;br&gt;&#xA;शरच्चन्द्रप्रभां शान्तां द्योतयन्तीं दिशस्त्विषा ॥ ८९ ॥&lt;br&gt;&#xA;पतिसेवामहाधर्मचिरसञ्चिततेजसा ॥&lt;br&gt;&#xA;प्रज्वलन्तीं सुप्रदीप्तशिखां वह्नेरिवोत्तमाम् ॥ ८६ ॥&lt;br&gt;&#xA;योगासनं कुर्वती च शववक्षःस्थलस्थिताम् ॥&lt;br&gt;&#xA;सुरम्यां स्वामिनो वीणां बिभ्रतीं दक्षिणे करे ॥ ८७ ॥&lt;br&gt;&#xA;तर्जन्यङ्गुष्ठकोटिभ्यां शुद्धस्फटिकमालिकाम् ॥&lt;br&gt;&#xA;भक्त्या स्नेहेन कान्तस्य बिभ्रतीं योगमुद्रया ॥ ८८ ॥&lt;br&gt;&#xA;चारुचम्पकवर्णाभां बिम्बोष्ठीं रत्नमालिनीम् ॥&lt;br&gt;&#xA;यथा षोडशवर्षीयां शश्वत्सुस्थिरयौवनाम् ॥ ॥८९॥&lt;br&gt;&#xA;बृहन्नितम्बभारार्त्तां पीनश्रोणिपयोधराम् ॥&lt;br&gt;&#xA;पश्यन्तीं शवमीशस्य शुभदृष्ट्या पुनः पुनः ॥1.13.९०॥&lt;br&gt;&#xA;एवम्भूतां च तां दृष्ट्वा देवास्ते विस्मयं ययुः ॥&lt;br&gt;&#xA;स्थगितां च क्षणं तत्र धार्मिका धर्मभीरवः ॥ ९१ ॥&lt;br&gt;&#xA;इति श्रीब्रह्मवैवर्त्ते महापुराणे सौतिशौनकसंवादे ब्रह्मखण्डे मालावतीविलापो नाम त्रयोदशोऽध्यायः ॥ १३ ॥&lt;/p&gt;</description>
    </item>
    <item>
      <title>०१४</title>
      <link>https://vishvAsa.github.io/purANam_vaiShNavam/brahma-vaivarta-purANam/01/014/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/01/014/</guid>
      <description>&lt;p&gt;सौतिरुवाच ॥&lt;br&gt;&#xA;तत्र स्थित्वा क्षणं देवा ब्रह्मेशानपुरोगमाः ॥&lt;br&gt;&#xA;ययुर्मालावतीमूलं परं मङ्गलदायकाः ॥ १ ॥&lt;br&gt;&#xA;मालावती सुरान्दृष्ट्वा प्रणनाम प्रतिव्रता ॥&lt;br&gt;&#xA;रुरोद कान्तं संस्थाप्य देवानां सन्निधौ मुने ॥ २ ॥&lt;br&gt;&#xA;एतस्मिन्नन्तरे तत्र कश्चिद्ब्राह्मणबालकः ॥&lt;br&gt;&#xA;आजगाम सुराणां च सभामतिमनोहरः ॥ ३ ॥&lt;br&gt;&#xA;दण्डी छत्री शुक्लवासा बिभ्रत्तिलकमुज्ज्वलम् ॥&lt;br&gt;&#xA;दीर्घपुस्तकहस्तश्च सुप्रशान्तश्च सुस्मितः ॥ ४ ॥&lt;br&gt;&#xA;चन्दनोक्षितसर्वाङ्गः प्रज्वलन्ब्रह्मतेजसा ॥&lt;br&gt;&#xA;सुरान्सम्भाष्य तत्रैव विस्मितान्विष्णुमायया ॥५॥&lt;br&gt;&#xA;तत्रोवास सभामध्ये तारामध्ये यथा शशी ॥&lt;br&gt;&#xA;उवाच देवान्सर्वांश्च मालतीं च विचक्षणः ॥६॥&lt;br&gt;&#xA;ब्राह्मण उवाच॥&lt;br&gt;&#xA;कथमत्र सुराः सर्वे ब्रह्मेशानपुरोगमाः ॥&lt;br&gt;&#xA;स्वयं विधाता जगतां स्रष्टा वै केन कर्मणा॥७॥&lt;br&gt;&#xA;सर्वब्रह्माण्डसंहर्त्ता शम्भुरत्र स्वयं विभुः॥&lt;br&gt;&#xA;अहो त्रिजगतां साक्षी धर्मो वै सर्वकर्मणाम्॥८॥&lt;br&gt;&#xA;कथं रविः कथं चन्द्रः कथमत्र हुताशनः ॥&lt;br&gt;&#xA;कथं कालो मृत्युकन्या कथं वाऽत्र यमादयः॥ ॥९॥&lt;br&gt;&#xA;हे मालावति ते क्रोडे कोऽतिशुष्कश्शवोऽनघे ॥&lt;br&gt;&#xA;जीवितायाः कथं मूले योषितश्च पुमाञ्छवः ॥1.14.१ ० ॥&lt;br&gt;&#xA;इत्युक्त्वा तांश्च तां विप्रो विरराम सभातले ॥&lt;br&gt;&#xA;मालावती तं प्रणम्य समुवाच विचक्षणम् ॥ ११ ॥&lt;br&gt;&#xA;मालावत्युवाच ॥ आनन्दपूर्वकं वन्दे विप्ररूपं जनार्दनम् ॥&lt;br&gt;&#xA;तुष्टा देवा हरिस्तुष्टो यस्य पुष्पजलेन च ॥१२॥&lt;br&gt;&#xA;अवधानं कुरु विभो शोकार्ताया निवेदने ॥&lt;br&gt;&#xA;समा कृपा सतां शश्वद्योग्या योग्ये कृपावताम् ॥ १३ ॥&lt;br&gt;&#xA;उपबर्हणभार्य्याऽहं कन्या चित्ररथस्य च ॥&lt;br&gt;&#xA;सर्वे मालावतीं कृत्वा वदन्ते विप्रपुङ्गव ॥ १४ ॥&lt;br&gt;&#xA;दिव्यं लक्षयुगं रम्ये स्थाने स्थाने मनोहरे ॥&lt;br&gt;&#xA;कृता स्वच्छन्दतः क्रीडा चानेन स्वामिना सह ॥ १५ ॥&lt;br&gt;&#xA;प्रिये स्नेहो हि साध्वीनां यावान्विप्रेन्द्र योषिताम् ॥&lt;br&gt;&#xA;सर्व शास्त्रानुसारेण जानासि त्वं विचक्षण॥ १६ ॥&lt;br&gt;&#xA;अकस्माद्ब्रह्मणः शापात्प्राणांस्तत्याज मत्पतिः॥&lt;br&gt;&#xA;देवानुद्दिश्य विलपे यथा जीवति मत्पतिः ॥ १७ ॥&lt;br&gt;&#xA;स्वकार्य्यसाधने सर्वे व्यग्राश्च जगतीतले ॥&lt;br&gt;&#xA;भावाभावं न जानन्ति केवलं स्वार्थतत्पराः ॥ ॥ १८ ॥&lt;br&gt;&#xA;सुखं दुःखं भयं शोकं सन्तापः कर्मणां नृणाम् ॥&lt;br&gt;&#xA;ऐश्वर्य्यं परमानन्दो जन्म मृत्युश्च मोक्षणम् ॥ १९ ॥&lt;br&gt;&#xA;देवाश्च सर्वज नका दातारः कर्मणां फलम्॥&lt;br&gt;&#xA;कर्त्तारः कर्मवृक्षाणां मूलच्छेदं च लीलया॥1.14.२०॥&lt;br&gt;&#xA;न हि देवात्परो बन्धुर्न हि देवात्परो बली॥&lt;br&gt;&#xA;दयावान्न हि देवाच्च न च दाता ततः परः ॥ २१ ॥&lt;br&gt;&#xA;सर्वान्देवानहं याचे पतिदानं ममेप्सितम् ॥&lt;br&gt;&#xA;धर्मार्थकाममोक्षाणां फलदांश्च सुरद्रुमान् ॥ २२ ॥&lt;br&gt;&#xA;यदि दास्यन्ति देवा मे कान्तदानं यथेप्सितम् ॥&lt;br&gt;&#xA;भद्रं तदाऽन्यथा तेभ्यो दास्यामि स्त्रीवधं ध्रुवम् ॥ २३ ॥&lt;br&gt;&#xA;शपिष्यामि च सर्वांश्च दारुणं दुर्निवारकम् ॥&lt;br&gt;&#xA;दुर्निवार्य्यः सतीशापस्तपसा केन वार्य्यते ॥ २४ ॥&lt;br&gt;&#xA;इत्युक्त्वा मालती साध्वी शोकार्ता सुरसंसदि ॥&lt;br&gt;&#xA;विरराम द्विजश्रेष्ठस्तामुवाच च शौनक ॥ २५ ॥&lt;br&gt;&#xA;ब्राह्मण उवाच ॥&lt;br&gt;&#xA;कर्मणां फलदातारो देवाः सत्यं च मालति ॥&lt;br&gt;&#xA;न सद्यः सुचिरेणैव धान्यं कृषकवन्नृणाम् ॥ २५ ॥&lt;br&gt;&#xA;गृही च कृषकद्वारा क्षत्रे धान्यं वपेत्सति ॥&lt;br&gt;&#xA;तदङ्कुरो भवेत्काले काले वृक्षः फलत्यपि ॥ ॥ २७ ॥&lt;br&gt;&#xA;काले सुपक्वं भवति काले प्राप्नोति तद्गृही ॥&lt;br&gt;&#xA;एवं सर्वं समुन्नेयं चिरेण कर्मणः फलम् ॥ २८ ॥&lt;br&gt;&#xA;अष्ठी वपति संसारे गृहस्थो विष्णुमायया ॥&lt;br&gt;&#xA;काले तदङ्कुरो वृक्षः काले प्राप्नोति तत्फलम् ॥ २९ ॥&lt;br&gt;&#xA;पुण्यवान्पुण्यभूमौ च करोति सुचिरं तपः ॥&lt;br&gt;&#xA;तेषां च फलदातारो देवाः सत्यं न संशयः ॥ 1.14.३० ॥&lt;br&gt;&#xA;ब्राह्मणानां मुखे क्षेत्रे श्रेष्ठेऽनूषर एव च ॥&lt;br&gt;&#xA;यो यज्जुहोति भक्त्या च स तत्प्राप्नोति निश्चितम् ॥३१॥&lt;br&gt;&#xA;न बलं न च सौन्दर्यं नैश्वर्यं न धनं सुतः ॥&lt;br&gt;&#xA;नैव स्त्री न च सत्कान्तः किं भवेत्तपसा विना ॥३२॥&lt;br&gt;&#xA;सेवते प्रकृतिं यो हि भक्त्या जन्मनि जन्मनि॥&lt;br&gt;&#xA;स लभेत्सुन्दरीं कान्तां विनीतां च गुणान्विताम् ॥ ३३ ॥&lt;br&gt;&#xA;श्रियं च निश्चलां पुत्रं पौत्रं भूमिं धनं प्रजाम् ॥&lt;br&gt;&#xA;प्रकृतेश्च वरेणैव लभेद्भक्तोऽवलीलया ॥ ३४ ॥&lt;br&gt;&#xA;शिवं शिवस्वरूपं च शिवदं शिवकारणम् ॥&lt;br&gt;&#xA;ज्ञानानन्दं महात्मानं परं मृत्युञ्जयं परम् ॥३५॥&lt;br&gt;&#xA;तमीशं सेवते यो हि भक्त्या जन्मनि जन्मनि ॥&lt;br&gt;&#xA;पुमान्प्राप्नोति सत्कान्तां कामिनी चापि सत्पतिम् ॥ ॥ ३६ ॥&lt;br&gt;&#xA;विद्यां ज्ञानं सुकवितां पुत्रं पौत्रं परां श्रियम् ॥&lt;br&gt;&#xA;बलं धनं विक्रमं च लभेद्धरवरेण सः ॥ ३७ ॥&lt;br&gt;&#xA;ब्रह्माणं भजते यो हि लभेत्सोऽपि प्रजां श्रियम् ॥&lt;br&gt;&#xA;विद्यामैश्वर्य्यमानन्दं वरेण ब्रह्मणो नरः ॥ ३८ ॥&lt;br&gt;&#xA;यो नरो भजते भक्त्या दीननाथं दिनेश्वरम् ॥&lt;br&gt;&#xA;विद्यामारोग्यमानन्दं धनं पुत्रं लभेद् धुवम् ॥३९॥&lt;br&gt;&#xA;गणेश्वरं यो भजते देवदेवं सनातनम् ॥&lt;br&gt;&#xA;सर्वाग्रपूज्यं सर्वेशं भक्त्या जन्मनि जन्मनि ॥ ॥ 1.14.४० ॥&lt;br&gt;&#xA;विघ्ननाशो भवेत्तस्य स्वप्ने जागरणेऽनिशम् ॥&lt;br&gt;&#xA;परमानन्दमैश्वर्य्यं पुत्रं पौत्रं धनं प्रजाः ॥ ४१ ॥&lt;br&gt;&#xA;ज्ञानं विद्यां सुकवितां लभते तद्वरेण च ॥&lt;br&gt;&#xA;भजते यो हि विष्णुं च लक्ष्मीकान्तं सुरेश्वरम् ॥४२॥&lt;br&gt;&#xA;वरार्थी चेल्लभेत्सर्वं निर्वाणमन्यथा ध्रुवम् ॥&lt;br&gt;&#xA;शान्तं निषेव्य पातारं सत्यं सत्यं लभेन्नरः ॥ ४३ ॥&lt;br&gt;&#xA;सर्वं तपः सर्वधर्मं यशः कीर्तिमनुत्तमाम् ॥&lt;br&gt;&#xA;विष्णुं निषेव्य सर्वेशं यो मूढो लभते वरम् ॥ ४४ ॥&lt;br&gt;&#xA;विडम्बितो विधात्राऽसौ मोहितो विष्णुमायया ॥&lt;br&gt;&#xA;माया नारायणीशाना सर्वप्रकृतिरीश्वरी ॥ ४५ ॥&lt;br&gt;&#xA;सा कृपां कुरुते यं च विष्णुमन्त्रं ददाति तम् ॥&lt;br&gt;&#xA;धर्मं यो भजते धर्मी सर्वधर्मं लभेद् ध्रुवम् ॥४६॥&lt;br&gt;&#xA;इह लोके सुखं भुक्त्वा याति विष्णोः परं पदम् ॥&lt;br&gt;&#xA;यो यं देवं भजेद्भक्त्या स चादौ लभते च तम् ॥ ४७ ॥&lt;br&gt;&#xA;काले पश्चात्तेन सार्द्धं परं विष्णोः पदं लभेत् ॥&lt;br&gt;&#xA;श्रीकृष्णं भजते यो हि निर्गुणं प्रकृतेः परम् ॥ ४८ ॥&lt;br&gt;&#xA;ब्रह्मविष्णुशिवादीनां सेव्यं बीजं परात्परम् ॥&lt;br&gt;&#xA;अक्षरं परमं ब्रह्म भगवन्तं सनातनम् ॥ ४९ ॥&lt;br&gt;&#xA;साकारं च निराकारं ज्योतिः स्वेच्छामयं विभुम् ॥&lt;br&gt;&#xA;सर्वाधारं च सर्वेशं परमानन्दमीश्वरम् ॥ 1.14.५० ॥&lt;br&gt;&#xA;निर्लिप्तसाक्षिरूपं च भक्तानुग्रहविग्रहम् ॥&lt;br&gt;&#xA;जीवन्मुक्तः स सत्यं हि न वरं लभते सुधीः॥५१॥&lt;br&gt;&#xA;स सर्वं मन्यते तुच्छं सालोक्यादिचतुष्टयम् ॥&lt;br&gt;&#xA;ब्रह्मत्वममरत्वं वा मोक्षं यत्तुच्छवत्सति ॥५२॥&lt;br&gt;&#xA;ऐश्वर्यं लोष्टतुल्यं च नश्वरं चैव मन्यते ॥&lt;br&gt;&#xA;इन्द्रत्वं च मनुत्वं च चिरजीवित्वमेव वा ॥ ९३ ॥&lt;br&gt;&#xA;जल बुद्बुदवद् बुद्ध्या चातितुच्छं न गण्यते ॥&lt;br&gt;&#xA;स्वप्ने जागरणे वाऽपि शश्वत्सेवां च वाच्छति ॥५४॥&lt;br&gt;&#xA;दास्यं विना न याचेत श्रीकृष्णस्य पदं परम् ॥&lt;br&gt;&#xA;तत्पादाब्जे दृढां भक्तिं लब्ध्वा पूर्णो निरन्तरम् ॥ ५९ ॥&lt;br&gt;&#xA;परिपूर्णतमं ब्रह्म निषेव्यं सुस्थिरः सदा ॥&lt;br&gt;&#xA;आत्मनः कुलकोटिं च शतं मातामहस्य च ॥५६॥&lt;br&gt;&#xA;श्वशुरस्य शतं पूर्वमुद्धृत्य चावलीलया ॥&lt;br&gt;&#xA;दासं दासीं प्रसूं भार्यां पुत्रादपि परं शतम्॥ ॥ ५७ ॥&lt;br&gt;&#xA;उद्धरेत्कृष्णभक्तश्च गोलोकं याति निश्चितम् ॥&lt;br&gt;&#xA;तावद्गर्भे वसेत्कामी तावती यमयातना ॥ ९८ ॥&lt;br&gt;&#xA;तावद्गृही च भोगार्थी यावत्कृष्णं न सेवते ॥&lt;br&gt;&#xA;गुरुवक्त्राद्विष्णुमन्त्रो यस्य कर्णे प्रविश्यति ॥ ५९ ॥&lt;br&gt;&#xA;यमस्तल्लिखनं दूरं करोति तत्क्षणं भिया ॥&lt;br&gt;&#xA;मधुपर्कादिकं ब्रह्मा पुरैव तन्नियोजयेत् ॥1.14.६०॥&lt;br&gt;&#xA;अहो विलङ्घ्य मल्लोकं मार्गेणानेन यास्यति॥&lt;br&gt;&#xA;तस्य वै निष्कृतिर्नास्ति कल्पकोटिशतैरपि॥६१॥&lt;br&gt;&#xA;दुरितानि च भीतानि कोटिजन्मकृतानि च ॥&lt;br&gt;&#xA;तं विहाय पलायन्ते वैनतेयं यथोरगाः ॥ ६२ ॥&lt;br&gt;&#xA;पुरातनं कृतं कर्म यद्यत्तस्य शुभाशुभम् ॥&lt;br&gt;&#xA;छिनत्ति कृष्णश्चक्रेण तीक्ष्णधारेण सन्ततम् ॥ ६३ ॥&lt;br&gt;&#xA;तं विहाय जरा मृत्युर्याति चक्रभिया सति ॥&lt;br&gt;&#xA;अन्यथा शतखण्डं तां कुरुते च सुदर्शनः॥६४॥&lt;br&gt;&#xA;निःशङ्को याति गोलोकं विहाय मानवीं तनुम् ॥&lt;br&gt;&#xA;गत्वा दिव्यां तनुं धृत्वा श्रीकृष्णं सेवते सदा॥६५॥&lt;br&gt;&#xA;यावत्कृष्णो हि गोलोके तावद्भक्तो वसेत्सदा ॥&lt;br&gt;&#xA;निमेषं मन्यते दासो नश्वरं ब्रह्मणो वयः ॥ ६६ ॥&lt;br&gt;&#xA;इति श्रीब्रह्मवैवर्त्ते महापुराणे ब्रह्मखण्डे सौतिशौनकसंवादे विष्णुमालावतीसंवादो नाम चतुर्दशोऽध्यायः ॥ १४ ॥&lt;/p&gt;</description>
    </item>
    <item>
      <title>०१५</title>
      <link>https://vishvAsa.github.io/purANam_vaiShNavam/brahma-vaivarta-purANam/01/015/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/01/015/</guid>
      <description>&lt;p&gt;ब्राह्मण उवाच ॥&lt;br&gt;&#xA;केन रोगेण हि मृतोऽधुना साध्वि तव प्रियः ॥&lt;br&gt;&#xA;सर्वरोगचिकित्सां च जानामि च चिकित्सकः ॥ १ ॥&lt;br&gt;&#xA;मृततुल्यं मृतं रोगात्सप्ताहाभ्यन्तरे सति ॥&lt;br&gt;&#xA;महाज्ञानेन तं जीवं जीवयाम्यवलीलया ॥२॥&lt;br&gt;&#xA;राजमृत्युं यमं कालं व्याधिमानीय त्वत्पुरः॥&lt;br&gt;&#xA;निबध्य दातुं शक्तोऽहं व्याधो बद्ध्वा पशुं यथा॥३॥&lt;br&gt;&#xA;यतो न सञ्चरेद्व्याधिर्देहेषु देहधारिणाम् ॥&lt;br&gt;&#xA;व्याधीनां कारणं यद्यत्सर्वं जानामि सुन्दरि ॥ ४ ॥&lt;br&gt;&#xA;यतो न सञ्चरेद्व्याधिबीजं दुष्टममङ्गलम् ॥&lt;br&gt;&#xA;तदुपायं विजानामि शास्त्रतत्त्वानुसारतः॥५ ॥&lt;br&gt;&#xA;यो वा योगेन खेदेन देहत्यागं करोति च ॥&lt;br&gt;&#xA;तस्य तं जीवनोपायं जानामि योगधर्मतः ॥ ६ ॥&lt;br&gt;&#xA;ब्राह्मणस्य वचः श्रुत्वा स्फीता मालावती सती ॥&lt;br&gt;&#xA;सस्मिता स्निग्धचित्ता सा तमुवाच प्रहर्षिता ॥ ७ ॥&lt;br&gt;&#xA;मालावत्युवाच ॥&lt;br&gt;&#xA;अहो श्रुतं किमाश्चर्य्यं वचनं वालवक्त्रतः ॥&lt;br&gt;&#xA;वयसाऽतिशिशुर्दृष्टो ज्ञानं योगविदां परम् ॥ ८ ॥&lt;br&gt;&#xA;त्वया कृता प्रतिज्ञा च कान्तं जीवयितुं मम ॥&lt;br&gt;&#xA;विपरीतं न सद्वाक्यं तत्क्षणं जीवितः पतिः ॥ ९ ॥&lt;br&gt;&#xA;जीवयिष्यति मत्कान्तं पश्चाद्वेदविदां वरः ॥&lt;br&gt;&#xA;यद्यत्पृच्छामि सन्देहात्तद्भवान्वक्तुमर्हति ॥ 1.15.१० ॥&lt;br&gt;&#xA;सभायां जीविते कान्ते तस्य तीव्रस्य सन्निधौ ॥&lt;br&gt;&#xA;त्वां हि प्रष्टुं न शक्ताऽहं विद्यमाने मदीश्वरे ॥ ११ ॥&lt;br&gt;&#xA;एते ब्रह्मादयो देवा विद्यमानाश्च संसदि ॥&lt;br&gt;&#xA;त्वं च वेदविदां श्रेष्ठो न च कश्चिन्मदीश्वरः ॥ १२ ॥&lt;br&gt;&#xA;नारीं रक्षति भर्त्तां चेन्न कोऽपि खण्डितुं क्षमः ॥&lt;br&gt;&#xA;शास्तिं करोति यदि स न कोऽपि रक्षिता भुवि ॥ १३ ॥&lt;br&gt;&#xA;एवं देवेषु नो शक्तिः शक्रे वा ब्रह्मरुद्रयोः ॥&lt;br&gt;&#xA;स्त्री पुम्भावश्च बोद्धव्यः स्वामी कर्त्ता च योषिताम् ॥ १४ ॥&lt;br&gt;&#xA;स्वामी कर्त्ता च हर्त्ता च शास्ता पोष्टा च रक्षिता ॥&lt;br&gt;&#xA;अभीष्टदेवः पूज्यश्च न गुरुः स्वामिनः परः ॥ १५ ॥&lt;br&gt;&#xA;कन्या सत्कुलजाता या सा कान्तवशवर्तिनी ॥&lt;br&gt;&#xA;या स्वतन्त्रा च सा दुष्टा स्वभावात्कुटिला ध्रुवम् ॥ १६ ॥&lt;br&gt;&#xA;दुष्टा परपुमांसं च सेवते या नराधमा ॥&lt;br&gt;&#xA;सा निन्दति पतिं शश्वदसद्वंशप्रसूतिका ॥ १७ ॥&lt;br&gt;&#xA;उपबर्हणभार्य्याऽहं कन्या चित्ररथस्य च ॥&lt;br&gt;&#xA;वधूर्गन्धर्वराजस्य कान्तभक्ता सदा द्विज ॥१८॥&lt;br&gt;&#xA;सर्वं कालयितुं शक्तस्त्वं च वेदविदां वर ॥&lt;br&gt;&#xA;कालं यमं मृत्युकन्यां मदभ्याशं समानय ॥ १९ ॥&lt;br&gt;&#xA;मालावतीवचः श्रुत्वा विप्रो वेदविदां वरः ॥&lt;br&gt;&#xA;सभामध्ये समाहूय तान्प्रत्यक्षं चकार ह ॥ 1.15.२० ॥&lt;br&gt;&#xA;ददर्श मृत्युकन्यां च प्रथमं मालती सती ॥&lt;br&gt;&#xA;कृष्णवर्णां घोररूपां रक्ताम्बरधरां वराम् ॥ २१ ॥&lt;br&gt;&#xA;सस्मितां षड्भुजां शान्तां दयायुक्तां महासतीम् ॥&lt;br&gt;&#xA;कालस्य स्वामिनो वामे चतुष्षष्टिसुतान्विताम् ॥ २२ ॥&lt;br&gt;&#xA;कालं नारायणांशं च ददर्श पुरतः सती ॥&lt;br&gt;&#xA;महोग्ररूपं विकटं ग्रीष्मसूर्य्यसमप्रभम् ॥ २३ ॥&lt;br&gt;&#xA;षड्वक्त्रं षोडशभुजं चतुर्विंशतिलोचनम् ॥&lt;br&gt;&#xA;षट्पादं कृष्णवर्णं च रक्ताम्बरधरं परम् ॥ २४ ॥&lt;br&gt;&#xA;देवस्य देवं विकृतं सर्वसंहाररूपिणम् ॥&lt;br&gt;&#xA;कालाधिदेवं सर्वेशं भगवन्तं सनातनम् ॥ २५ ॥&lt;br&gt;&#xA;ईषद्धास्यप्रसन्नास्यमक्षमालाकरं वरम् ॥&lt;br&gt;&#xA;जपन्तं परमं ब्रह्म कृष्णमात्मानमीश्वरम्॥ २६ ॥&lt;br&gt;&#xA;सती ददर्श पुरतो व्याधिसङ्घान्सुदुर्जयान् ॥&lt;br&gt;&#xA;वयसाऽतिमहावृद्धान्स्तनन्धान्मातृसन्निधौ ॥ २७ ॥&lt;br&gt;&#xA;स्थूलपादं कृष्णवर्णं धर्मिष्ठं रविनन्दनम् ॥&lt;br&gt;&#xA;जपन्तं परमं ब्रह्म भगवन्तं सनातनम् ॥ २८ ॥&lt;br&gt;&#xA;धर्माधर्मविचारज्ञं परं धर्मस्वरूपिणम् ॥&lt;br&gt;&#xA;पापिनामपि शास्तारं ददर्श पुरतो यमम् ॥२९॥&lt;br&gt;&#xA;तांश्च दृष्ट्वा च निःशङ्का पप्रच्छ प्रथमं यमम् ॥&lt;br&gt;&#xA;मालावती महासाध्वी प्रहष्टवदनेक्षणा ॥1.15.३०॥&lt;br&gt;&#xA;मालावत्युवाच ॥&lt;br&gt;&#xA;हे धर्मराज धर्मिष्ठ धर्मशास्त्रविशारद॥&lt;br&gt;&#xA;कालव्यतिक्रमे कान्तं कथं हरसि मे विभो॥ ॥३१॥&lt;br&gt;&#xA;यम उवाच ॥&lt;br&gt;&#xA;अप्राप्तकालो म्रियते न कश्चिज्जगतीतले ॥&lt;br&gt;&#xA;ईश्वराज्ञां विना साध्वि नामृतं चालयाम्यहम् ॥ ३२॥&lt;br&gt;&#xA;अहं कालो मृत्युकन्या व्याधयश्च सुदुर्जयाः ॥&lt;br&gt;&#xA;निषेकेण प्राप्तकालं कालयन्तीश्वराज्ञया ॥ ३३ ॥&lt;br&gt;&#xA;मृत्युकन्या विचारज्ञा यं प्राप्नोति निषेकतः ॥&lt;br&gt;&#xA;तमहं कालयाम्येव पृच्छतां केन हेतुना ॥ ३४ ॥&lt;br&gt;&#xA;मालावत्युवाच ॥&lt;br&gt;&#xA;त्वमपि स्त्री मृत्युकन्या जानासि स्वामिवेदनम् ॥&lt;br&gt;&#xA;कथं हरसि मत्कान्तं जीवितायां मयि प्रिये ॥ ३५ ॥&lt;br&gt;&#xA;मृत्युकन्योवाच ॥&lt;br&gt;&#xA;पुरा विश्वसृजा सृष्टाऽप्यहमेवात्र कर्मणि ॥&lt;br&gt;&#xA;न च क्षमा परित्यक्तुं बहुना तपसा सति ॥ ३६ ॥&lt;br&gt;&#xA;सती सतीनां मध्ये च काचित्तेजस्विनी वरा ॥&lt;br&gt;&#xA;मामेव भस्मसात्कर्तुं क्षमा यदि भवेद्भवे ॥ ३७ ॥&lt;br&gt;&#xA;सर्वापच्छान्तिरेवेह तदा भवति सुन्दरि ॥&lt;br&gt;&#xA;पुत्राणां स्वामिनः पश्चाद्भविता यद्भविष्यति ॥ ३८ ॥&lt;br&gt;&#xA;कालेन प्रेरिताऽहं च मत्पुत्रा व्याधयश्च वै ॥&lt;br&gt;&#xA;न मत्सुतानां दोषश्च न च मे शृणु निश्चितम्॥३९॥&lt;br&gt;&#xA;पृच्छ कालं महात्मानं धर्मज्ञं धर्मसंसदि ॥&lt;br&gt;&#xA;तदा यदुचितं भद्रे तत्करिष्यसि निश्चितम् ॥ 1.15.४० ॥&lt;br&gt;&#xA;मालावत्युवाच ॥&lt;br&gt;&#xA;हे काल कर्मणां साक्षिन्कर्मरूप सनातन ॥&lt;br&gt;&#xA;नारायणांशो भगवन्नमस्तुभ्यम्पराय च ॥ ४१ ॥&lt;br&gt;&#xA;कथं हरसि मत्कान्तं जीवितायां मयि प्रभो ॥&lt;br&gt;&#xA;जानासि सर्वदुःखं च सर्वज्ञस्त्वं कृपानिधे ॥ ४२ ॥&lt;br&gt;&#xA;कालपुरुष उवाच ॥&lt;br&gt;&#xA;को वाऽहं को यमः का च मृत्युकन्या च व्याधयः ॥&lt;br&gt;&#xA;वयं भ्रमामः सततमीशाज्ञापरिपालकाः ॥ ४३ ॥&lt;br&gt;&#xA;यस्य सृष्टा च प्रकृतिर्ब्रह्मविष्णुशिवादयः ॥&lt;br&gt;&#xA;सुरा मुनीन्द्रा मनवो मानवाः सर्वजन्तवः ॥ ४४ ॥&lt;br&gt;&#xA;ध्यायन्ते तत्पदाम्भोजं योगिनश्च विचक्षणाः॥&lt;br&gt;&#xA;जपन्ति शश्वन्नामानि पुण्यानि परमात्मनः ॥ ४५ ॥&lt;br&gt;&#xA;यद्भयाद्वाति वातोऽयं सूर्य्यस्तपति यद्भयात् ॥&lt;br&gt;&#xA;स्रष्टा ब्रह्माऽऽज्ञया यस्य पाता विष्णुर्यदाज्ञया ॥ ४६ ॥&lt;br&gt;&#xA;संहर्त्ता शङ्करः सर्वजगतां यस्य शासनात् ॥&lt;br&gt;&#xA;धर्मश्च कर्मणां साक्षी यस्याज्ञापरिपालकः ॥ ४७ ॥&lt;br&gt;&#xA;राशि चक्रं ग्रहाः सर्वे भ्रमन्ति यस्य शासनात् ॥&lt;br&gt;&#xA;दिगीशाश्चैव दिक्पाला यस्याज्ञापरिपालकाः ॥ ४८ ॥&lt;br&gt;&#xA;यस्याज्ञया च तरवः पुष्पाणि च फलानि च ॥&lt;br&gt;&#xA;बिभ्रत्येव ददत्येव काले मालावतीसति ॥४९॥&lt;br&gt;&#xA;यस्याज्ञया जलाधारा सर्वाधारा वसुन्धरा ॥&lt;br&gt;&#xA;क्षमावती पृथिवी कम्पिता न भयेन च ॥ 1.15.५० ॥&lt;br&gt;&#xA;सहसा मोहिता माया मायया यस्य सन्ततम् ॥&lt;br&gt;&#xA;सर्वप्रसूर्या प्रकृतिः सा भीता यद्भयादहो ॥ ५१ ॥&lt;br&gt;&#xA;यस्यान्तं न विदुर्वेदा वस्तूनां भावगा अपि ॥&lt;br&gt;&#xA;पुराणानि च सर्वाणि यस्यैव स्तुतिपाठकाः ॥ ५२ ॥&lt;br&gt;&#xA;यस्य नाम विधिर्विष्णुः सेवते सुमहान्विराट् ॥&lt;br&gt;&#xA;षोडशांशो भगवतः स एव तेजसो विभोः ॥ ५३ ॥&lt;br&gt;&#xA;सर्वेश्वरः कालकालो मृत्योर्मृत्युः परात्परः ॥&lt;br&gt;&#xA;सर्वविघ्नविनाशाय तं कृष्णं परिचिन्तय ॥ ५४ ॥&lt;br&gt;&#xA;सर्वाभीष्टं च भर्त्तारं प्रदास्यति कृपानिधिः ॥&lt;br&gt;&#xA;इमे यत्प्रेरिताः सर्वे स दाता सर्व सम्पदाम् ॥ ५५ ॥&lt;br&gt;&#xA;इत्युक्त्वा कालपुरुषो विरराम च शौनक ॥&lt;br&gt;&#xA;कथां कथितुमारेभे पुनरेव तु ब्राह्मणः ॥ ५६ ॥&lt;br&gt;&#xA;इति श्रीब्रह्मवैवर्ते महापुराणे ब्रह्मखण्डे मालावतीकालपुरुषसंवादे पञ्चदशोऽध्यायः ॥ १५ ॥&lt;/p&gt;</description>
    </item>
    <item>
      <title>०१६</title>
      <link>https://vishvAsa.github.io/purANam_vaiShNavam/brahma-vaivarta-purANam/01/016/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/01/016/</guid>
      <description>&lt;p&gt;ब्राह्मण उवाच ॥&lt;br&gt;&#xA;दृष्टः कालो यमो मृत्युकन्या व्याधिगणा अहो ॥&lt;br&gt;&#xA;कस्तेऽधुना च सन्देहस्तं पृच्छ कन्यके शुभे ॥ १ ॥&lt;br&gt;&#xA;ब्राह्मणस्य वचः श्रुत्वा हृष्टा मालावती सती ॥&lt;br&gt;&#xA;यन्मनोनि हितं प्रश्नं चकार जगदीश्वरम् ॥ २ ॥&lt;br&gt;&#xA;मालावत्युवाच ॥&lt;br&gt;&#xA;त्वया यत्कथितो व्याधिः प्राणिनां प्राणहारकः ॥&lt;br&gt;&#xA;तत्कारणं च विविधं सर्वं वेदे निरूपितम् ॥ ३ ॥&lt;br&gt;&#xA;यतो न सञ्चरेद्व्याधिर्दुर्निवारोऽशुभावहः ॥&lt;br&gt;&#xA;तदुपायं च साकल्यं भवान्वक्तुमिहार्हति ॥ ४ ॥&lt;br&gt;&#xA;यद्यत्पृष्मपृष्टं वा ज्ञातमज्ञातमेव वा ॥&lt;br&gt;&#xA;सर्वं कथय तद्भद्रं त्वं गुरुर्दीनवत्सलः ॥ ५ ॥&lt;br&gt;&#xA;मालावतीवचः श्रुत्वा विप्ररूपी जनार्दनः ॥&lt;br&gt;&#xA;संहितां वक्तुमारेभे सहितार्थां च वैद्यकीम्॥६॥&lt;br&gt;&#xA;ब्राह्मण उवाच ॥&lt;br&gt;&#xA;वन्दे तं सर्वतत्त्वज्ञं सर्वकारणकारणम् ॥&lt;br&gt;&#xA;वेदवेदाङ्गबीजस्य बीजं श्रीकृष्णमीश्वरम् ॥७॥&lt;br&gt;&#xA;स ईशश्चतुरो वेदान्ससृजे मङ्गलालयान् ॥&lt;br&gt;&#xA;सर्वमङ्गलमङ्गल्य बीजरूपः सनातनः ॥६॥&lt;br&gt;&#xA;ऋग्यजुःसामाथर्वाख्यान्दृष्ट्वा वेदान्प्रजापतिः ॥&lt;br&gt;&#xA;विचिन्त्य तेषामर्थं चैवायुर्वेदं चकार सः ॥ ९ ॥&lt;br&gt;&#xA;कृत्वा तु पञ्चमं वेदं भास्कराय ददौ विभुः ॥&lt;br&gt;&#xA;स्वतन्त्रसंहितां तस्माद्भास्करश्च चकार सः ॥ 1.16.१० ॥&lt;br&gt;&#xA;भास्करश्च स्वशिष्येभ्य आयुर्वेदं स्वसंहिताम् ॥&lt;br&gt;&#xA;प्रददौ पाठयामास ते चक्रुः संहितास्ततः ॥ ॥ ११ ॥&lt;br&gt;&#xA;तेषां नामानि विदुषां तन्त्राणि तत्कृतानि च ॥&lt;br&gt;&#xA;व्याधिप्रणाशबीजानि साध्वि मत्तो निशामय ॥ १२ ॥&lt;br&gt;&#xA;धन्वन्तरिर्दिवो दासः काशीराजोऽश्विनीसुतौ ॥&lt;br&gt;&#xA;नकुलः सहदेवोऽर्किश्च्यवनो जनको बुधः ॥ १३ ॥&lt;br&gt;&#xA;जाबालो जाजलिः पैलः करथोऽगस्त्य एव च ॥&lt;br&gt;&#xA;एते वेदाङ्गवेदज्ञाः षोडश व्याधिनाशकाः ॥ १४ ॥&lt;br&gt;&#xA;चिकित्सातत्त्वविज्ञानं नाम तन्त्रं मनोहरम् ॥&lt;br&gt;&#xA;धन्वन्तरिश्च भग वांश्चकार प्रथमं सति ॥ १५ ॥&lt;br&gt;&#xA;चिकित्सादर्पणं नाम दिवोदासश्चकार सः ॥&lt;br&gt;&#xA;चिकित्साकौमुदीं दिव्यां काशीगजश्चकार सः ॥ १६ ॥&lt;br&gt;&#xA;चिकित्सासारतन्त्रं च श्रमघ्नं चाश्विनीसुतौ ॥&lt;br&gt;&#xA;तन्त्रं वैद्यकसर्वस्वं नकुलश्च चकार सः ॥ १७ ॥&lt;br&gt;&#xA;चकार सहदेवश्च व्याधिसिन्धुविमर्दनम् ॥&lt;br&gt;&#xA;ज्ञानार्णवं महातन्त्रं यमराजश्चकार ह ॥ १८ ॥&lt;br&gt;&#xA;च्यवनो जीवदानं च चकार भगवानृषिः ॥&lt;br&gt;&#xA;चकार जनको योगी वैद्यसन्देहभञ्जनम् ॥ १९॥&lt;br&gt;&#xA;सर्वसारं चन्द्रसुतो जाबालस्तन्त्रसारकम् ॥&lt;br&gt;&#xA;वेदाङ्गसारं तन्त्रं च चकार जाजलिर्मुनिः ॥ 1.16.२० ॥&lt;br&gt;&#xA;पैलो निदानं करथस्तन्त्रं सर्वधरं परम् ॥&lt;br&gt;&#xA;द्वैधनिर्णयतन्त्रं च चकार कुम्भसम्भवः ॥ २१ ॥&lt;br&gt;&#xA;चिकित्साशास्त्रबीजानि त न्त्राण्येतानि षोडश ॥।&lt;br&gt;&#xA;व्याधिप्रणाशबीजानि बलाधानकरीषि ॥२२॥&lt;br&gt;&#xA;मथित्वा ज्ञानमन्त्रेणैवायुर्वेदपयोनिधिम्॥&lt;br&gt;&#xA;ततस्तस्मादुदाजह्रुर्नवनीतानि कोविदाः ॥ २३ ॥&lt;br&gt;&#xA;एतानि क्रमशो दृष्ट्वा दिव्यां भास्करसंहिताम् ॥&lt;br&gt;&#xA;आयुर्वेदं सर्वबीजं सर्वं जानासि सुन्दरि ॥ २४ ॥&lt;br&gt;&#xA;व्याधेस्तत्त्वपरिज्ञानं वेदनायाश्च निग्रहः ॥&lt;br&gt;&#xA;एतद्वैद्यस्य वैद्यत्वं न वैद्यः प्रभुरायुषः ॥ २५ ॥&lt;br&gt;&#xA;आयुर्वेदस्य विज्ञाता चिकित्सासु यथार्थवित् ॥&lt;br&gt;&#xA;धर्मिष्ठश्च दयालुश्च तेन वैद्यः प्रकीर्तितः ॥२६॥&lt;br&gt;&#xA;जनकः सर्वरोगाणां दुर्वारो दारुणो ज्वरः ॥&lt;br&gt;&#xA;शिवभक्तश्च योगी च निष्ठुरो विकृताकृतिः ॥ २७ ॥&lt;br&gt;&#xA;भीमस्त्रिपादस्त्रिशिराः षड्भुजो नवलोचनः ॥&lt;br&gt;&#xA;भस्मप्रहरणो रौद्रः कालान्तकयमोपमः ॥२८॥&lt;br&gt;&#xA;मन्दाग्निस्तस्य जनको मन्दाग्नेर्जनकास्त्रयः ॥&lt;br&gt;&#xA;पित्तश्लेष्मसमीराश्च प्राणिनां दुःखदायकाः ॥ २९ ॥&lt;br&gt;&#xA;वायुजः पित्तजश्चैव श्लेष्मजश्च तथैव च ॥&lt;br&gt;&#xA;ज्वरभेदाश्च त्रिविधाश्चतुर्थश्च त्रिदोषजः ॥ 1.16.३० ॥&lt;br&gt;&#xA;पाण्डुश्च कामलः कुष्ठः शोथः प्लीहा च शूलकः ॥&lt;br&gt;&#xA;ज्वरातिसारग्रहणीकासव्रणहलीमकाः ॥ ३१ ॥&lt;br&gt;&#xA;मूत्रकृच्छ्रश्च गुल्मश्च रक्तदोषविकारजः ॥&lt;br&gt;&#xA;विषमेहश्च कब्जश्च गोदश्च गलगण्डकः ॥ ३२ ॥&lt;br&gt;&#xA;भ्रमरी सन्निपातश्च विषूची दारुणी सति ॥&lt;br&gt;&#xA;एषां भेदप्रभेदेन चतुःषष्टी रुजः स्मृताः ॥ ३३ ॥&lt;br&gt;&#xA;मृत्युकन्यासुताश्चैते जरा तस्याश्च कन्यका ॥&lt;br&gt;&#xA;जरा च भ्रातृभिः सार्द्धं शश्वद् भ्रमति भूतलम् ॥३४॥&lt;br&gt;&#xA;एते चोपायवेत्तारं न गच्छन्ति च संयतम्॥&lt;br&gt;&#xA;पलायन्ते च तं दृष्ट्वा वैनतेयमिवोरगाः ॥ ३५ ॥&lt;br&gt;&#xA;चक्षुर्जलं च व्यायामः पादाधस्तैलमर्दनम् ॥&lt;br&gt;&#xA;कर्णयोर्मूर्ध्नि तैलं च जराव्याधिविनाशनम् ॥ ३६ ॥&lt;br&gt;&#xA;वसन्ते भ्रमणं वह्निसेवां स्वल्पां करोति यः ॥&lt;br&gt;&#xA;बालां च सेवते काले जरा तं नोपगच्छति॥३७॥&lt;br&gt;&#xA;खातशीतोदकस्नायी सेवते चन्दनद्रवम्&lt;br&gt;&#xA;नोपयाति जरा तं च निदाघेऽनिलसेवकम्॥३८॥&lt;br&gt;&#xA;प्रावृष्युष्णोदकस्नायी घनतोयं न सेवते ॥&lt;br&gt;&#xA;समये च समाहारी जरा तं नोपगच्छति ॥ ३९ ॥&lt;br&gt;&#xA;शरद्रौद्रं न गृह्णाति भ्रमणं तत्र वर्जयेत् ॥&lt;br&gt;&#xA;खातस्नायी समाहारी जरा तं नोपगच्छति ॥ 1.16.४० ॥&lt;br&gt;&#xA;खातस्नायी च हेमन्ते काले वह्निं च सेवते ॥&lt;br&gt;&#xA;भुङ्क्ते नवान्नमुष्णं च जरा तं नोपगच्छति ॥ ४१ ॥&lt;br&gt;&#xA;शिशिरेंऽशुकवह्निं च नवोष्णान्नं च सेवते ॥&lt;br&gt;&#xA;यश्च वोष्णोदकस्नायी जरा तं नोपगच्छति॥४२॥&lt;br&gt;&#xA;सद्योमांसं नवान्नं च बालास्त्रीक्षीरभोजनम्॥&lt;br&gt;&#xA;घृतं च सेवते यो हि जरा तं नोपगच्छति॥४३॥&lt;br&gt;&#xA;भुङ्क्ते सदन्नं क्षुत्काले तृष्णायां पीयते जलम् ॥&lt;br&gt;&#xA;नित्यं भुङ्क्ते च ताम्बूलं जरा तं नोपगच्छति ॥ ४४ ॥&lt;br&gt;&#xA;दधि हैयङ्गवीनं च नवनीतं तथा गुडम् ॥&lt;br&gt;&#xA;नित्यं भुङ्क्ते संयमी यो जरा तं नोपगच्छति ॥४५॥&lt;br&gt;&#xA;शुष्कमांसं स्त्रियं वृद्धां बालार्कं तरुणं दधि ॥&lt;br&gt;&#xA;संसेवन्ते जरा याति प्रहृष्टा भ्रातृभिः सह ॥ ४६ ॥&lt;br&gt;&#xA;रात्रौ ये दधि सेवन्ते पुंश्चलीश्च रजस्वलाः ॥&lt;br&gt;&#xA;तानुपैति जरा हृष्टा भ्रातृभिः सह सुन्दरि ॥ ४७ ॥&lt;br&gt;&#xA;रजस्वला च कुलटा चावीरा जारदूतिका ॥&lt;br&gt;&#xA;शूद्रयाजकपत्नी या ऋतुहीना च या सति ॥ ४८ ॥&lt;br&gt;&#xA;यो हि तासामन्नभोजी ब्रह्महत्यां लभेत्तु सः ॥&lt;br&gt;&#xA;तेन पापेन सार्द्धं सा जरा तमुपगच्छति ॥ ४९ ॥&lt;br&gt;&#xA;पापानां व्याधिभिः सार्द्धं मित्रता सन्ततं ध्रुवम् ॥&lt;br&gt;&#xA;पापं व्याधिजराबीजं विघ्नबीजं च निश्चितम् ॥ 1.16.५० ॥&lt;br&gt;&#xA;पापेन जायते व्याधिः पापेन जायते जरा ॥&lt;br&gt;&#xA;पापेन जायते दैन्यं दुःखं शोको भयङ्करः ॥ ५१ ॥&lt;br&gt;&#xA;तस्मात्पापं महावैरं दोषबीजममङ्गलम् ॥&lt;br&gt;&#xA;भारते सततं सन्तो नाचरन्ति भयातुराः ॥५२॥&lt;br&gt;&#xA;स्वधर्माचारयुक्तं च दीक्षितं हरिसेवकम् ॥&lt;br&gt;&#xA;गुरुदेवातिथीनां च भक्तं सक्तं तपःसु च ॥५३॥&lt;br&gt;&#xA;व्रतोपवासयुक्तं च सदा तीर्थनिषेवकम् ॥&lt;br&gt;&#xA;रोगा द्रवन्ति तं दृष्ट्वा वैनतेयमिवोरगाः॥५४॥&lt;br&gt;&#xA;एताञ्जरा न सेवेत व्याधिसङ्घश्च दुर्जयः ॥&lt;br&gt;&#xA;सर्वं बोध्यमसमये काले सर्वं ग्रसिष्यति ॥ ५५ ॥&lt;br&gt;&#xA;ज्वरस्य सर्वरोगाणां जनकः कथितः सति ॥&lt;br&gt;&#xA;पित्तश्लेष्मसमीराश्च ज्वरस्य जनकास्त्रयः ॥ ५६ ॥&lt;br&gt;&#xA;एते यथा सं चरन्ति स्वयं यान्ति च देहिषु ॥&lt;br&gt;&#xA;तमेव विविधोपायं साध्वि मत्तो निशामय ॥ ५७ ॥&lt;br&gt;&#xA;क्षुधि जाज्वल्यमानायामाहाराभाव एव च ॥&lt;br&gt;&#xA;प्राणिनां जायते पित्तं चक्रे च मणिपूरके ॥ ५८ ॥&lt;br&gt;&#xA;तालबिल्वफलं भुक्त्वा जलपानं च तत्क्षणम् ॥&lt;br&gt;&#xA;तदेव तु भवेत्पित्तं सद्यः प्राणहरं परम् ॥ ५९ ॥&lt;br&gt;&#xA;तप्तोदकं च शिरसि भाद्रे तिक्तं विशेषतः ॥&lt;br&gt;&#xA;दैवग्रस्तश्च यो भुङ्क्ते पित्तं तस्य प्रजायते ॥ 1.16.६० ॥&lt;br&gt;&#xA;सशर्करं च धान्याकं पिष्टं शीतोदकान्वितम् ॥&lt;br&gt;&#xA;चणकं सर्वगव्यं च दधितक्रविवर्जितम् ॥ ६१ ॥&lt;br&gt;&#xA;बिल्वतालफलं पक्वं सर्वमैक्षवमेव च ॥&lt;br&gt;&#xA;आर्द्रकं मुद्गयूषं च तिलपिष्टं सशर्करम् ॥ ६२ ॥&lt;br&gt;&#xA;पित्तक्षयकरं सद्यो बलपुष्टिप्रदं परम् ॥&lt;br&gt;&#xA;पित्तनाशं च तद्बीजमुक्तमन्यन्निबोध मे ॥ ६३ ॥&lt;br&gt;&#xA;भोजनानन्तरं स्नानं जलपानं विना तृषा ॥&lt;br&gt;&#xA;तिलतैलं स्निग्धतैलं स्निग्धमामलकीद्रवम् ॥६४॥&lt;br&gt;&#xA;पर्य्युषितान्नं च तक्रं च पक्वं रम्भाफलं दधि ॥&lt;br&gt;&#xA;मेघाम्बु शर्करातोयं सुस्निग्धजलसेवनम् ॥६५॥&lt;br&gt;&#xA;नारिकेलोदकं रूक्षस्नानं पर्युषिते जले ॥&lt;br&gt;&#xA;तरुगुञ्जापक्वफलं सुपक्वं कर्क्कटीफलम् ॥६६॥&lt;br&gt;&#xA;खातस्नानं च वर्षासु मूलकं श्लेष्मकारकम् ॥&lt;br&gt;&#xA;ब्रह्मरन्ध्रे च तज्जन्म महद्वीर्य्य विनाशनम्॥६७॥&lt;br&gt;&#xA;वह्निस्वेदं भ्रष्टभङ्गं पक्वतैलविशेषकम् ॥&lt;br&gt;&#xA;भ्रमणं शुष्कभक्षं च शुष्कपक्वहरीतकी ॥६८॥&lt;br&gt;&#xA;पिण्डारकमपक्वं च रम्भा फलमपक्वकम् ॥&lt;br&gt;&#xA;वेसवारः सिन्धुवार अनाहारमपानकम् ॥ ६९ ॥&lt;br&gt;&#xA;सघृतं रोचनाचूर्णं सघृतं शुष्कशर्करम् ॥&lt;br&gt;&#xA;मरीचं पिप्पलं शुष्कमार्द्रकं जीवकं मधु ॥ 1.16.७०. ॥&lt;br&gt;&#xA;द्रव्याण्येतानि गान्धर्वि सद्यः श्लेष्महराणि च ॥&lt;br&gt;&#xA;बलपुष्टिकराण्येव वायुबीजं निशामय ॥ ७१ ॥&lt;br&gt;&#xA;भोजनानन्तरं सद्यो गमनं धावनं तथा ॥&lt;br&gt;&#xA;छेदनं वह्नितापश्च शश्वद्भ्रमणमैथुनम् ॥ ७२ ॥&lt;br&gt;&#xA;वृद्धस्त्रीगमनं चैव मनःसन्ताप एव च ॥&lt;br&gt;&#xA;अतिरूक्षमनाहारं युद्धं कलहमेव च ॥ ७३ ॥&lt;br&gt;&#xA;कटु वाक्यं भयं शोकः केवलं वायुकारणम् ॥&lt;br&gt;&#xA;आज्ञाख्यचक्रे तजन्म निशामय तदौषधम् ॥ ७४ ॥&lt;br&gt;&#xA;पक्वं रम्भाफलं चैव सबीजं शर्करोदकम् ॥&lt;br&gt;&#xA;नारिकेलोदकं चैव सद्यस्तक्रं सुपिष्टकम् ॥७५॥&lt;br&gt;&#xA;माहिषं दधि मिष्टं च केवलं वा सशर्करम् ॥&lt;br&gt;&#xA;सद्यः पर्य्युषितान्नं च सौवीरं शीतलोदकम् ॥ ७६ ॥&lt;br&gt;&#xA;पक्वतैलविशेषं च तिलतैलं च केवलम् ॥&lt;br&gt;&#xA;लाङ्गलीतालखर्जूरमुष्णमामलकीद्रवम् ॥ ७७ ॥&lt;br&gt;&#xA;शीतलोष्णोदकस्नानं सुस्निग्धचन्दनद्रवम् ॥&lt;br&gt;&#xA;स्निग्धपद्मपत्रतल्पं सुस्निग्धव्यजनानि च ॥ ७८ ॥&lt;br&gt;&#xA;एतत्ते कथितं वत्से सद्योवायुप्रणाशनम् ॥&lt;br&gt;&#xA;वायवस्त्रिविधाः पुंसां क्लेशसन्तापकामजाः ॥ ७९ ॥&lt;br&gt;&#xA;व्याधिसङ्घश्च कथितस्तन्त्राणि विविधानि च ॥&lt;br&gt;&#xA;तानि व्याधिप्रणाशाय कृतानि सद्भिरेव च ॥ 1.16.८० ॥&lt;br&gt;&#xA;तन्त्राण्येतानि सर्वाणि व्याधिक्षयकराणि च ॥&lt;br&gt;&#xA;रसायनादयो येषु चोपायाश्च सुदुर्लभाः ॥ ८१ ॥&lt;br&gt;&#xA;न शक्तः कथितुं साध्वि यथार्थं वत्सरेण च ॥&lt;br&gt;&#xA;तेषां च सर्वतन्त्राणां कृतानां च विचक्षणैः॥८२॥&lt;br&gt;&#xA;केन रोगेण त्वत्कान्तो मृतः कथय शोभने ॥&lt;br&gt;&#xA;तदुपायं करिष्यामि येन जीवेदयं सति ॥ ८३ ॥&lt;br&gt;&#xA;सौतिरुवाच ॥&lt;br&gt;&#xA;ब्राह्मणस्य वचः श्रुत्वा कन्या चित्ररथस्य च ॥&lt;br&gt;&#xA;कथां कथितुमारेभे सा गान्धर्वी प्रहर्षिता ॥ ८४ ॥&lt;br&gt;&#xA;मालावत्युवाच ॥&lt;br&gt;&#xA;योगेन प्राणांस्तत्याज ब्रह्मणः शापहेतुना ॥&lt;br&gt;&#xA;सभायां लज्जितः कान्तो मम विप्र निशामय ॥ ८५ ॥&lt;br&gt;&#xA;सर्वं श्रुतमपूर्वं च शुभाख्यानं मनोहरम् ॥&lt;br&gt;&#xA;भवेद्भवे कुतः केषां महल्लभ्यं विपद्विना ॥ ८६ ॥&lt;br&gt;&#xA;अधुना मत्प्राणकान्तं देहि देहि विचक्षण ॥&lt;br&gt;&#xA;नत्वा वः स्वामिना सार्द्धं यास्यामि स्वगृहं प्रति ॥ ८७ ॥&lt;br&gt;&#xA;मालावतीवचः श्रुत्वा विप्ररूपी जनार्दनः ॥&lt;br&gt;&#xA;सभां जगाम देवानां शीघ्रं विप्रस्तदन्तिकात् ॥ ८८ ॥&lt;br&gt;&#xA;इति श्रीब्रह्मवैवर्ते महापु० सौतिशौ० ब्रह्मखण्डे मालावतीविष्णुसंवादे चिकित्साप्रणयने षोडशोऽध्यायः ॥ १६ ॥&lt;/p&gt;</description>
    </item>
    <item>
      <title>०१७</title>
      <link>https://vishvAsa.github.io/purANam_vaiShNavam/brahma-vaivarta-purANam/01/017/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/01/017/</guid>
      <description>&lt;p&gt;सौतिरुवाच ॥&lt;br&gt;&#xA;दृष्ट्वा द्विजं देवसङ्घः प्रत्युत्थानं चकार च ॥&lt;br&gt;&#xA;परस्परं च सम्भाषा बभूव तत्र संसदि ॥ १ ॥&lt;br&gt;&#xA;मा तं बुबुधिरे देवाः श्रीहरिं विप्ररूपिणम् ॥&lt;br&gt;&#xA;पौर्वापर्य्यं विस्मृताश्च मोहिता विष्णुमायया ॥ २ ॥&lt;br&gt;&#xA;सुरान्सम्बोध्य विप्रश्च वाचा मधुरया द्विज ॥&lt;br&gt;&#xA;उवाच सत्यं परमं प्राणिनां यच्छुभावहम् ॥ ३ ॥&lt;br&gt;&#xA;ब्राह्मण उवाच ॥&lt;br&gt;&#xA;उपबर्हणभार्य्येयं कन्या चित्ररथस्य च ॥&lt;br&gt;&#xA;ययाचे जीवदानं च स्वामिनः शोककर्षिता ॥ ४ ॥&lt;br&gt;&#xA;अधुना किमनुष्ठानमस्य कार्यस्य निश्चितम् ॥&lt;br&gt;&#xA;तन्मां ब्रूत सुराः सर्वे नित्यं यत्समयोचितम् ॥ ५ ॥&lt;br&gt;&#xA;शप्तुकामा सुरान्सर्वान्साध्वी तेजस्विनी वरा ॥&lt;br&gt;&#xA;अहं क्षेमाय युष्माकमागतो बोधिता सती ॥ ६ ॥&lt;br&gt;&#xA;स्तुतिः कृता च युष्माभिः श्वेतद्वीपे हरेरपि॥&lt;br&gt;&#xA;युष्माकमीशो विष्णुश्च कथमेवात्र नागतः ॥ ७ ॥&lt;br&gt;&#xA;बभूवाकाशवाणीति पश्चाद्यास्यति केशव ॥&lt;br&gt;&#xA;विपरीतं कथं भूतं वाणीवाक्यमचञ्चलम्॥ ॥ ८ ॥&lt;br&gt;&#xA;ब्राह्मणस्य वचः श्रुत्वा स्वयं ब्रह्मा जगद्गुरुः ॥&lt;br&gt;&#xA;उवाच वचनं सत्यं हितं परममङ्गलम् ॥९॥&lt;br&gt;&#xA;ब्रह्मोवाच ॥&lt;br&gt;&#xA;मत्पुत्रो नारदः शप्तो गन्धर्वश्चोपबर्हणः ॥&lt;br&gt;&#xA;योगेन प्राणांस्तत्याज पुनः शापान्ममैव हि ॥ 1.17.१० ॥&lt;br&gt;&#xA;कालं लक्षयुगं व्याप्य स्थितिरस्य महीतले ॥&lt;br&gt;&#xA;शूद्रयोनिं ततः प्राप्य भविता मत्सुतः पुनः ॥ ११ ॥&lt;br&gt;&#xA;अस्य कालावशेषस्य किञ्चिदस्ति द्विजोत्तम ॥&lt;br&gt;&#xA;तत्तु वर्षसहस्रं चैवायुरस्यास्ति साम्प्रतम् ॥ १२ ॥&lt;br&gt;&#xA;दास्यामि जीवदानं च स्वयं विष्णोः प्रसादतः ॥&lt;br&gt;&#xA;यथैनं न स्पृशेच्छापस्तत्करिष्यामि निश्चितम् ॥ १३ ॥&lt;br&gt;&#xA;नागतो हरिरत्रेति त्वया यत्कथितं द्विज ॥&lt;br&gt;&#xA;हरिः सर्वत्र सर्वात्मा विग्रहः कुत आत्मनः ॥ १४ ॥&lt;br&gt;&#xA;स्वेच्छामयः परं ब्रह्म भक्तानुग्रहविग्रहः ॥&lt;br&gt;&#xA;सर्वं पश्यति सर्वज्ञः सर्वत्रास्ति सनातनः ॥ १५ ॥&lt;br&gt;&#xA;विषिश्च व्याप्तिवचनो नुश्च सर्वत्रवाचकः ॥&lt;br&gt;&#xA;सर्वव्यापी च सर्वात्मा तेन विष्णुः प्रकीर्त्तितः ॥ १६ ॥&lt;br&gt;&#xA;अपवित्रः पवित्रो वा सर्वावस्थां गतोऽपि वा ॥&lt;br&gt;&#xA;यः स्मरेत्पुण्डरीकाक्षं स बाह्याभ्यन्तरः शुचिः ॥१७॥&lt;br&gt;&#xA;कर्मारम्भे च मध्ये वा शेषे विष्णुं च यः स्मरेत् ॥&lt;br&gt;&#xA;परिपूर्णं तस्य कर्म वैदिकं च भवेद्द्विज ॥ १८ ॥&lt;br&gt;&#xA;अहं स्रष्टा च जगतां विधाता संहरो हरः ॥&lt;br&gt;&#xA;धर्मश्च कर्मणां साक्षी यस्याज्ञापरिपालकः ॥ १९ ॥&lt;br&gt;&#xA;कालः संहरते लोकान्यमः शास्ता च पापिनाम् ॥&lt;br&gt;&#xA;उपैति मृत्युः सर्वांश्च भिया यस्याज्ञया सदा ॥ 1.17.२० ॥&lt;br&gt;&#xA;सर्वेशा या च सर्वाद्या प्रकृतिः सर्वसूः पुरा ॥&lt;br&gt;&#xA;सा भीता यस्य पुरतो यस्याज्ञापरिपालिका ॥ २१ ॥&lt;br&gt;&#xA;महेश्वर उवाच ॥&lt;br&gt;&#xA;पुत्राणां ब्रह्मणस्तेषां कस्य वंशोद्भवो भवान् ॥&lt;br&gt;&#xA;वेदानधीत्य भवता ज्ञातः कः सार एव च ॥ २२ ॥&lt;br&gt;&#xA;शिष्यः कस्य मुनीन्द्रस्य कस्त्वं नाम्ना च भो द्विज ॥&lt;br&gt;&#xA;बिभर्त्त्यर्कातिरिक्तं च शिशुरूपोऽसि साम्प्रतम् ॥ २३ ॥&lt;br&gt;&#xA;विडम्बयसि देवांश्च विष्णुमस्माकमीश्वरम् ॥&lt;br&gt;&#xA;हृदिस्थं च न जानासि परमात्मानमीश्वरम् ॥ २४ ॥&lt;br&gt;&#xA;यस्मिन्गते पतेद्देहो देहिनां परमात्मनि ॥&lt;br&gt;&#xA;प्रयान्ति सर्वे तत्पश्चान्नरदेवानुगा इव ॥ २५ ॥&lt;br&gt;&#xA;जीवस्तत्प्रतिबिम्बश्च मनो ज्ञानं च चेतना ॥&lt;br&gt;&#xA;प्राणाश्चेन्द्रियवर्गाश्च बुद्धिर्मेधा धृतिः स्मृतिः ॥२६॥&lt;br&gt;&#xA;निद्रा दया च तन्द्रा च क्षुत्तृष्णा पुष्टिरेव च ॥&lt;br&gt;&#xA;श्रद्धा सन्तुष्टिरिच्छा च क्षमा लज्जादिकाः स्मृताः ॥ २७ ॥&lt;br&gt;&#xA;प्रयाति यत्पुरः शक्तिरीश्वरे गमनोन्मुखे ॥&lt;br&gt;&#xA;एते सर्वे च शक्तिश्च यस्याज्ञा परिपालकाः ॥२८॥&lt;br&gt;&#xA;ईश्वरे च स्थिते देही क्षमश्च सर्वकर्मसु ॥&lt;br&gt;&#xA;गतेऽस्पृश्यः शवस्त्याज्यः कस्तं देही न मन्यते ॥ २९ ॥&lt;br&gt;&#xA;स्वयं ब्रह्मा च जगतां विधाता सर्वकारकः ॥&lt;br&gt;&#xA;पादारविन्दमनिशं ध्यायते द्रष्टुमक्षमः ॥ 1.17.३० ॥&lt;br&gt;&#xA;युगलक्षं तपस्तप्तं श्रीकृष्णस्य च वेधसा ॥&lt;br&gt;&#xA;तदा बभूव ज्ञानी च जगत्स्रष्टुं क्षमस्तदा ॥ ३१ ॥&lt;br&gt;&#xA;असङ्ख्यकालं सुचिरं तपस्तप्तं हरेर्मया ॥&lt;br&gt;&#xA;तृप्तिं जगाम न मनस्तृप्यते केन मङ्गले ॥३२॥&lt;br&gt;&#xA;अधुना पञ्चवक्त्रेण यन्नामगुणकीर्तनम् ॥&lt;br&gt;&#xA;गायन्भ्रमामि सर्वत्र निस्पृहः सर्वकर्मसु ॥ ३३ ॥&lt;br&gt;&#xA;मत्तो याति च मृत्युश्च यन्नामगुणकीर्त्तनात् ॥&lt;br&gt;&#xA;शश्वजपन्तं तन्नाम दृष्ट्वा मृत्युः पलायते ॥ ३४ ॥&lt;br&gt;&#xA;सर्वब्रह्माण्डसंहर्त्ताऽप्यहं मृत्युञ्जयाभिधः ॥&lt;br&gt;&#xA;सुचिरं तपसा यस्य गुणनामानुकीर्त्तनात् ॥ ३५ ॥&lt;br&gt;&#xA;काले तत्र विलीनोऽहमाविर्भूतस्ततः पुनः ॥&lt;br&gt;&#xA;न कालो मम संहर्त्ता न मृत्युर्यत्प्रसादतः ॥३६॥&lt;br&gt;&#xA;गोलोके यः स वैकुण्ठे श्वेतद्वीपे स एव च ॥&lt;br&gt;&#xA;अंशांशिनोर्न भेदश्च ब्रह्मन्वह्निस्फुलिङ्गवत् ॥ ३७ ॥&lt;br&gt;&#xA;मन्वन्तरं तु दिव्यानां युगानामेकसप्ततिः ॥&lt;br&gt;&#xA;अष्टाविंशतिमे शक्रे गते च ब्रह्मणो दिनम् ॥ ३८ ॥&lt;br&gt;&#xA;एतत्सङ्ख्याविशिष्टस्य शतवर्षायुषो विधेः ॥&lt;br&gt;&#xA;पाते लोचनपातश्च यद्विष्णोः परमात्मनः ॥ ३९ ॥&lt;br&gt;&#xA;अहं कलानामृषभः कृष्णस्य परमात्मनः ॥&lt;br&gt;&#xA;परं महिम्नः को गच्छेन्न जानामि च किञ्चन ॥ 1.17.४० ॥&lt;br&gt;&#xA;इत्युक्त्वा शङ्करस्तत्र विरराम च शौनक ॥&lt;br&gt;&#xA;धर्मश्च वक्तुमारेभे यः साक्षी सर्वकर्मणाम् ॥ ४१ ॥&lt;br&gt;&#xA;धर्म उवाच ॥&lt;br&gt;&#xA;यत्पाणिपादौ सर्वत्र चक्षुश्च सर्वदर्शनम् ॥&lt;br&gt;&#xA;सर्वान्तरात्मा प्रत्यक्षोऽप्रत्यक्षश्च दुरात्मनः ॥ ४२ ॥&lt;br&gt;&#xA;अधुनाऽपि सभां विष्णुर्नायात इति यद्वचः ॥&lt;br&gt;&#xA;त्वयोक्तं तत्कया बुद्ध्या मुनीनां च मतिभ्रमः ॥ ४३ ॥&lt;br&gt;&#xA;महन्निन्दा भवेद्यत्र नैव साधु शृणोति ताम् ॥&lt;br&gt;&#xA;निन्दकः श्रोतृभिः सार्द्धं कुम्भीपाकं व्रजेद्युगम् ॥ ४४ ॥&lt;br&gt;&#xA;श्रुत्वा दैवान्महन्निन्दां श्रीविष्णोः स्मरणाद् बुधः ॥&lt;br&gt;&#xA;मुच्यते सर्वपापेभ्यः पुण्यं प्राप्नोति दुर्लभम् ॥४५॥&lt;br&gt;&#xA;कामतोऽकामतो वाऽपि विष्णुनिन्दां करोति यः ॥&lt;br&gt;&#xA;शृणोति यो हसति वा सभामध्ये नराधमः ॥ ४६ ॥&lt;br&gt;&#xA;कुम्भीपाके पचति स यावद्धि ब्रह्मणो वयः ॥&lt;br&gt;&#xA;स्थलं भवेदपूतं च सुरापात्रं यथा द्विज ॥ ४७ ॥&lt;br&gt;&#xA;प्राणी च नरकं याति श्रुतं तत्रैव चेद्ध्रुवम् ॥&lt;br&gt;&#xA;विष्णुनिन्दा च त्रिविधा ब्रह्मणा कथिता पुरा॥ ४८॥&lt;br&gt;&#xA;अप्रत्यक्षं च कुरुते किं वा तं च न मन्यते॥।&lt;br&gt;&#xA;देवान्यसाम्यं कुरुते ज्ञानहीनो नराधमः॥४९॥&lt;br&gt;&#xA;तस्यात्र निष्कृतिर्नास्ति यावद्वै ब्रह्मणः शतम् ॥&lt;br&gt;&#xA;गुरोर्निन्दां यः करोति पितुर्निन्दां नराधमः ॥&lt;br&gt;&#xA;स याति कालसूत्रं च यावच्चन्द्रदिवाकरौ ॥ 1.17.५० ॥&lt;br&gt;&#xA;विष्णुर्गुरुश्च सर्वेषां जनको ज्ञानदायकः ॥&lt;br&gt;&#xA;पोष्टा पाता भयत्राता वरदाता जगत्त्रये ॥ ५१ ॥&lt;br&gt;&#xA;एषां च वचनं श्रुत्वा त्रयाणां विप्रपुङ्गव ॥&lt;br&gt;&#xA;प्रहस्योवाच तान्देवान्वाचा मधुरया पुनः ॥ ५२ ॥&lt;br&gt;&#xA;ब्राह्मण उवाच ॥&lt;br&gt;&#xA;का कृता विष्णुनिन्दाऽहो हे देवा धर्मशालिनः ॥&lt;br&gt;&#xA;नागतो हरिरत्रेति व्यर्थाऽऽकाशसरस्वती ॥५३॥&lt;br&gt;&#xA;इति प्रोक्तं मया भद्रं ब्रूत धर्मार्थमीश्वराः ॥&lt;br&gt;&#xA;सभायां पाक्षिकाः सन्तो घ्नन्ति स्म शतपूरुषम् ॥५४॥&lt;br&gt;&#xA;यूयं च भावुका ब्रूत विष्णुः सर्वत्र सन्ततम् ॥&lt;br&gt;&#xA;इति चेत्तत्कथं याताः श्वेतद्वीपं वराय च ॥५५॥&lt;br&gt;&#xA;अंशांशिनोर्न भेदश्चेदात्मनश्चेति निश्चितम्॥&lt;br&gt;&#xA;कलां हित्वा निषेवन्ते सन्तः पूर्णतमं कथम् ॥५६॥&lt;br&gt;&#xA;कोटिजन्मदुराराध्यमसाध्यमसतामपि ॥&lt;br&gt;&#xA;आशा बलवती पुंसां कृष्णं सेवितुमिच्छति ॥५७॥&lt;br&gt;&#xA;किं क्षुद्राः किं महान्तश्च वाञ्छन्ति परमं पदम् ॥&lt;br&gt;&#xA;लब्धुमिच्छति चन्द्रं च बाहुभ्यां वामनो यथा॥५८॥&lt;br&gt;&#xA;यो विष्णुर्विषयी विश्वे श्वेतद्वीपनिवासकृत्॥&lt;br&gt;&#xA;यूयं ब्रह्मेशधर्माश्च दिक्पालाश्च दिगीश्वराः॥५९॥&lt;br&gt;&#xA;ब्रह्मविष्णुशिवाद्याश्च सुरलोकाश्चराचराः ॥&lt;br&gt;&#xA;एवं कतिविधाः सन्ति प्रतिविश्वेषु सन्ततम् ॥ 1.17.६० ॥&lt;br&gt;&#xA;विश्वानां च सुराणां च कः सङ्ख्यां कर्तुमीश्वरः ॥&lt;br&gt;&#xA;सर्वेषामीश्वरः कृष्णो भक्तानुग्रहविग्रहः ॥ ६१ ॥&lt;br&gt;&#xA;ऊर्ध्वं च सर्वब्रह्माण्डाद्वैकुण्ठं सत्यमीप्सितम् ॥&lt;br&gt;&#xA;तस्मादूर्ध्वं च गोलोकः पञ्चाशत्कोटियोजनम् ॥ ६२ ॥&lt;br&gt;&#xA;चतुर्भुजश्च वैकुण्ठे लक्ष्मीकान्तः सनातनः ॥&lt;br&gt;&#xA;सुनन्दनन्दकुमुदपार्षदादिभिरावृतः ॥ ६३ ॥&lt;br&gt;&#xA;गोलोके द्विभुजः कृष्णो राधाकान्तः सनातनः ॥&lt;br&gt;&#xA;गोपाङ्गनादिभिर्युक्तो द्विभुजैर्वोपपार्षदैः ॥ ६४ ॥&lt;br&gt;&#xA;परिपूर्णतमं ब्रह्म स चात्मा सर्वदेहिनाम् ॥&lt;br&gt;&#xA;स्वेच्छामयश्च विहरेद्रासे वृन्दावने सदा ॥ ६९ ॥&lt;br&gt;&#xA;तज्ज्योतिर्मण्डलाकारं सूर्य्यकोटिसमप्रभम् ॥&lt;br&gt;&#xA;ध्यायन्ते योगिनः सन्तः सन्ततं च निरामयम् ॥ ६६ ॥&lt;br&gt;&#xA;नवीननीरदश्यामं द्विभुजं पीतवाससम् ॥&lt;br&gt;&#xA;कोटिकन्दर्पलावण्यलीलाधाम मनोहरम् ॥ ६७ ॥&lt;br&gt;&#xA;किशोरनयनं शश्वच्छान्तं सस्मितमी श्वरम् ॥&lt;br&gt;&#xA;ध्यायन्ते वैष्णवाः सन्तः सेवन्ते सत्यविग्रहम्॥ ६८ ॥&lt;br&gt;&#xA;यूयं च वैष्णवा ब्रूत कस्य वंशोद्भवो भवान्॥&lt;br&gt;&#xA;शिष्यः कस्य मुनीन्द्रस्येत्येवं मां च पुनः पुनः ॥ ६९ ॥&lt;br&gt;&#xA;यस्य वंशोद्भवोऽहं च यस्य शिष्यश्च बालकः ॥&lt;br&gt;&#xA;तस्येदं वचनं ज्ञानं देवसङ्घा निबोधत ॥ ॥ 1.17.७० ॥&lt;br&gt;&#xA;शीघ्रं जीवय गन्धर्वं देवेश्वर सुरेश्वर ॥&lt;br&gt;&#xA;व्यक्ते विचारे मूर्खः को वाग्युद्धे किं प्रयोजनम् ॥ ७१ ॥&lt;br&gt;&#xA;इत्युक्त्वा बालकस्तत्र विप्ररूपी जनार्दनः ॥&lt;br&gt;&#xA;विरराम सभामध्ये प्रजहास च शौनक ॥ ७२ ॥&lt;br&gt;&#xA;इति श्रीब्रह्मवैवर्ते महापुराणे ब्रह्मखण्डे विष्णुसुरसङ्घसंवादे विष्णुप्रशंसाप्रणयने सप्तदशोऽध्यायः ॥ १७ ॥&lt;/p&gt;</description>
    </item>
    <item>
      <title>०१८</title>
      <link>https://vishvAsa.github.io/purANam_vaiShNavam/brahma-vaivarta-purANam/01/018/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/01/018/</guid>
      <description>&lt;p&gt;सौतिरुवाच ॥&lt;br&gt;&#xA;देवाः सार्द्धं ब्राह्मणेन मोहिता विष्णुमायया ॥&lt;br&gt;&#xA;प्रययुर्मालतीमूलं ब्रह्मेशानपुरोगमाः ॥ १ ॥&lt;br&gt;&#xA;ब्रह्मा कमण्डलुजलं ददौ गात्रे शवस्य च ॥&lt;br&gt;&#xA;सञ्चारं मनसस्तस्य चकार सुन्दरं वपुः ॥ २ ॥&lt;br&gt;&#xA;ज्ञानदानं ददौ तस्मै ज्ञानानन्दः शिवः स्वयम् ॥&lt;br&gt;&#xA;धर्मज्ञानं स्वयं धर्मो जीवदानं च ब्राह्मणः ॥ ३ ॥&lt;br&gt;&#xA;वह्निदर्शनमात्रेण बभूव जठरानलः ॥&lt;br&gt;&#xA;कामदर्शनमात्रेण सर्वकामः सुनिश्चितम् ॥ ४ ॥&lt;br&gt;&#xA;तस्य वायोरधिष्ठानाज्जगत्प्राणस्वरूपिणः ॥&lt;br&gt;&#xA;निश्वासस्य च सञ्चारः प्राणानां च बभूव ह॥ ॥ ५ ॥&lt;br&gt;&#xA;सर्व्वाधिष्ठानमात्रेण दृष्टिशक्तिर्बभूव ह ॥&lt;br&gt;&#xA;वाक्यं वाणीदर्शनेन शोभा श्रीदर्शनेन च ॥ ६ ॥&lt;br&gt;&#xA;शवस्तथाऽपि नोत्तस्थौ यथा शेते जडस्तथा ॥&lt;br&gt;&#xA;विशिष्टबोधनं प्राप चाधिष्ठानं विनाऽऽत्मनः ॥ ७ ॥&lt;br&gt;&#xA;ब्रह्मणो वचनात्साध्वी तुष्टाव परमेश्वरम् ॥&lt;br&gt;&#xA;स्नात्वा शीघ्रं सरित्तोये धृत्वा धौते च वाससी ॥ ८ ॥&lt;br&gt;&#xA;मालावत्युवाच ॥&lt;br&gt;&#xA;वन्दे तं परमात्मानं सर्वकारणकारणम् ॥&lt;br&gt;&#xA;विना येन शवाः सर्वे प्राणिनो जगतीतले ॥ ९ ॥&lt;br&gt;&#xA;निर्लिप्तं साक्षिरूपं च सर्वेषां सर्वकर्मसु ॥&lt;br&gt;&#xA;विद्यमानं न दृष्टं च सर्वैः सर्वत्र सर्वदा ॥ 1.18.१० ॥&lt;br&gt;&#xA;येन सृष्टा च प्रकृतिः सर्वाधारो परात्परा ॥&lt;br&gt;&#xA;ब्रह्मविष्णुशिवादीनां प्रसूर्या त्रिगुणात्मिका ॥ ११ ॥&lt;br&gt;&#xA;जगत्स्रष्टा स्वयं ब्रह्मा नियतो यस्य सेवया ॥&lt;br&gt;&#xA;पाता विष्णुश्च जगतां संहर्त्ता शङ्करः स्वयम् ॥ १२ ॥&lt;br&gt;&#xA;ध्यायन्ते यं सुराः सर्वे मुनयो मनवस्तथा ॥&lt;br&gt;&#xA;सिद्धाश्च योगिनः सन्तः सन्ततं प्रकृतेः परम्॥१३॥&lt;br&gt;&#xA;साकारं च निराकारं परं स्वेच्छामयं विभुम् ॥&lt;br&gt;&#xA;वरं वरेण्यं वरदं वरार्हं वरकारणम् ॥१४ ॥&lt;br&gt;&#xA;तपःफलं तपोबीजं तपसां च फलप्रदम् ॥&lt;br&gt;&#xA;स्वयन्तपःस्वरूपं च सर्वरूपं च सर्वतः ॥ १५ ॥&lt;br&gt;&#xA;सर्वाधारं सर्वबीजं कर्म तत्कर्मणां फलम् ॥&lt;br&gt;&#xA;तेषां च फलदातारं तद्बीजं क्षयकारणम् ॥ १६ ॥&lt;br&gt;&#xA;स्वयन्तेजःस्वरूपं च भक्तानुग्रहविग्रहम् ॥&lt;br&gt;&#xA;सेवाध्यानं न घटते भक्तानां विग्रहं विना ॥ १७ ॥&lt;br&gt;&#xA;तत्तेजो मण्डलाकारं सूर्यकोटिसमप्रभम् ॥&lt;br&gt;&#xA;अतीव कमनीयं च रूपं तत्र मनोहरम् ॥ १८ ॥&lt;br&gt;&#xA;नवीननीरदश्यामं शरत्पङ्कजलोचनम् ॥&lt;br&gt;&#xA;शरत्पार्वणचन्द्रास्यमीषद्धास्यसमन्वितम् ॥ १९ ॥&lt;br&gt;&#xA;कोटिकन्दर्पलावण्यं लीलाधाम मनोहरम् ॥&lt;br&gt;&#xA;चन्दनोक्षितसर्वाङ्गं रत्नभूषणभूषितम् ॥ ॥ 1.18.२० ॥&lt;br&gt;&#xA;द्विभुजं मुरलीहस्तं पीतकौशेयवाससम् ॥&lt;br&gt;&#xA;किशोरवयसं शान्तं राधाकान्तमनन्तकम् ॥ २१ ॥&lt;br&gt;&#xA;गोपाङ्गनापरिवृतं कुत्रचिन्निर्जने वने ॥&lt;br&gt;&#xA;कुत्रचिद्रासमध्यस्थं राधया परिषेवितम् ॥ २२ ॥&lt;br&gt;&#xA;कुत्रचिद्गोपवेषं च वेष्टितं गोपबालकैः ॥&lt;br&gt;&#xA;शतशृङ्गाचलोत्कृष्टे रम्ये वृन्दावने वने ॥ २३ ॥&lt;br&gt;&#xA;निकरं कामधेनूनां रक्षन्तं शिशुरूपिणम् ॥&lt;br&gt;&#xA;गोलोके विरजातीरे पारिजातवने वने ॥ २४ ॥&lt;br&gt;&#xA;वेणुं क्वणन्तं मधुरं गोपीसम्मोहकारणम् ॥&lt;br&gt;&#xA;निरामये च वैकुण्ठे कुत्रचिच्च चतुर्भुजम् ॥ २५ ॥&lt;br&gt;&#xA;लक्ष्मीकान्तं पार्षदैश्च सेवितं च चतुर्भुजैः ॥&lt;br&gt;&#xA;कुत्रचित्स्वांशरूपेण जगतां पालनाय च॥२६॥&lt;br&gt;&#xA;श्वेतद्वीपे विष्णुरूपं पद्मया परिषेवितम् ॥&lt;br&gt;&#xA;कुत्रचित्स्वांशकलया ब्रह्माण्डब्रह्मरूपिणम्॥२७॥&lt;br&gt;&#xA;शिवस्वरूपं शिवदं स्वांशेन शिवरूपिणम् ॥&lt;br&gt;&#xA;स्वात्मनः षोडशांशेन सर्वाधारं परात्परम्॥२८॥&lt;br&gt;&#xA;स्वयं महद्विराड्रूपं विश्वौघं यस्य लोमसु ॥&lt;br&gt;&#xA;लीलया स्वांशकलया जगतां पालनाय च॥२९॥&lt;br&gt;&#xA;नानावतारं बिभ्रन्तं बीजं तेषां सनातनम्॥&lt;br&gt;&#xA;वसन्तं कुत्रचित्सन्तं योगिनां हृदये सताम् ॥1.18.३०॥&lt;br&gt;&#xA;प्राणरूपं प्राणिनां च परमात्मानमीश्वरम्॥&lt;br&gt;&#xA;तं च स्तोतुमशक्ताऽहमबला निर्गुणं विभुम्॥३१॥&lt;br&gt;&#xA;निर्लक्ष्यं च निरीहं च सारं वाङ्मनसोः परम् ॥&lt;br&gt;&#xA;यं स्तोतुमक्षमोऽनन्तः सहस्रवदनेन च ॥३२॥&lt;br&gt;&#xA;पञ्चवक्त्रश्चतुर्वक्त्रो गजवक्त्रः षडाननः ॥&lt;br&gt;&#xA;यं स्तोतुं न क्षमा माया मोहिता यस्य मायया॥३३॥&lt;br&gt;&#xA;यं स्तोतुं न क्षमा श्रीश्च जडीभूता सरस्वती ॥&lt;br&gt;&#xA;वेदा न शक्ता यं स्तोतुं को वा विद्वांश्च वेदवित्॥३४॥॥&lt;br&gt;&#xA;किं स्तौमि तमनीहं च शोकार्त्ता स्त्री परात्परम् ॥&lt;br&gt;&#xA;इत्युक्त्वा सा च गान्धर्वी विरराम रुरोद च ॥ ३९ ॥&lt;br&gt;&#xA;कृपानिधिं प्रणनाम भयार्ता च पुनः पुनः ॥&lt;br&gt;&#xA;कृष्णश्च शक्तिभिः सार्द्धमधिष्ठानं चकार ह ॥ ३५ ॥&lt;br&gt;&#xA;भर्तुरस्यान्तरे तस्याः परमात्मा निराकृतिः ॥।&lt;br&gt;&#xA;उत्थाय शीघ्रं वीणां च धृत्वा स्नात्वा च वाससी ॥ ३७ ॥&lt;br&gt;&#xA;प्रणनाम देवसङ्घं ब्राह्मणं पुरतः स्थितम् ॥&lt;br&gt;&#xA;नेदुर्दुन्दुभयो देवाः पुष्पवृष्टिं च चक्रिरे ॥ ३८ ॥&lt;br&gt;&#xA;दृष्ट्वा चोपरि दम्पत्योः प्रददुः परमाशिषम् ॥&lt;br&gt;&#xA;गन्धर्वो देवपुरतो ननर्त्त च जगौ क्षणम् ॥ ३९ ॥&lt;br&gt;&#xA;जीवितं पुरतः प्राप देवानां च वरेण च ॥&lt;br&gt;&#xA;जगाम पत्न्या सार्द्धं च पित्रा मात्रा च हर्षितः ॥ 1.18.४० ॥&lt;br&gt;&#xA;उपबर्हणगन्धर्वो गन्धर्वनगरं पुनः ॥&lt;br&gt;&#xA;मालावती रत्नकोटिं धनानि विविधानि च ॥ ४१ ॥&lt;br&gt;&#xA;प्रददौ ब्राह्मणेभ्यश्च भोजयामास तान्सती ॥&lt;br&gt;&#xA;वेदांश्च पाठयामास कारयामास मङ्गलम् ॥ ४२ ॥&lt;br&gt;&#xA;महोत्सवं च विविधं हरेर्नामैकमङ्गलम् ॥&lt;br&gt;&#xA;जग्मुर्देवाश्च स्वस्थानं विप्ररूपी हरिः स्वयम् ॥ ४३ ॥&lt;br&gt;&#xA;एतत्ते कथितं सर्वं स्तवराजं च शौनक ॥&lt;br&gt;&#xA;इदं स्तोत्रं पुण्यरूपं पूजाकाले तु यः पठेत् ॥ ४४ ॥&lt;br&gt;&#xA;हरिभक्तिं हरेर्दास्यं लभते वैष्णवोजनः॥&lt;br&gt;&#xA;वरार्थी यः पठेद्भक्त्या चास्तिकः परमास्थया॥ ४५ ॥&lt;br&gt;&#xA;धर्मार्थकाममोक्षाणां निश्चितं लभते फलम् ॥&lt;br&gt;&#xA;विद्यार्थी लभते विद्यां धनार्थी लभते धनम् ॥ ४६ ॥&lt;br&gt;&#xA;भार्य्यार्थी लभते भार्य्यां पुत्रार्थी लभते सुतम् ॥&lt;br&gt;&#xA;धर्मार्थी लभते धर्मं यशोऽर्थी लभते यशः ॥ ४७ ॥&lt;br&gt;&#xA;भ्रष्टराज्यो लभेद्राज्यं प्रजाभ्रष्टः प्रजां लभेत् ॥&lt;br&gt;&#xA;रोगार्त्तो मुच्यते रोगाद्बद्धो मुच्येत बन्धनात् ॥ ४८ ॥&lt;br&gt;&#xA;भयान्मुच्येत भीतस्तु धनं नष्टधनो लभेत् ॥&lt;br&gt;&#xA;दस्युग्रस्तो महारण्ये हिंस्रजन्तुसमन्वितः ॥&lt;br&gt;&#xA;दावाग्निदग्धो मुच्येत निमग्नश्च जलार्णवे ॥ ४९ ॥&lt;br&gt;&#xA;इति श्रीब्रह्मवैवर्त्ते महापुराणे ब्रह्मखण्डे सौतिशौनकसंवादे गन्धर्वजीवदाने महापुरुषस्तोत्रप्रणयनं नामाष्टादशोऽध्यायः ॥ १८ ॥&lt;/p&gt;</description>
    </item>
    <item>
      <title>०१९</title>
      <link>https://vishvAsa.github.io/purANam_vaiShNavam/brahma-vaivarta-purANam/01/019/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/01/019/</guid>
      <description>&lt;p&gt;सौतिरुवाच ॥&lt;br&gt;&#xA;मालावती धनं दत्त्वा ब्राह्मणेभ्यः प्रहर्षिता ॥&lt;br&gt;&#xA;चकार विविधं वेशं स्वात्मनः स्वामिनः कृते ॥१॥&lt;br&gt;&#xA;भर्तुश्चकार शुश्रूषां पूजां च समयोचिताम्॥&lt;br&gt;&#xA;तेन सार्द्धं सुरसिका रेमे सा सुचिरं मुदा॥२॥&lt;br&gt;&#xA;महापुरुषस्तोत्रं च पूजां च कवचं मनुम्॥&lt;br&gt;&#xA;विस्मृतं बोधयामास स्वयं रहसि सुव्रता ॥ ३ ॥&lt;br&gt;&#xA;पुरा दत्तं वसिष्ठेन स्तोत्रपूजादिकं हरेः ॥&lt;br&gt;&#xA;गन्धर्वाय च मालत्यै मन्त्रमेकं च पुष्करे ॥४॥&lt;br&gt;&#xA;विस्मृतं स्तोत्रकवचं वसिष्ठश्च कृपानिधिः ॥&lt;br&gt;&#xA;गन्धर्वराजं रहसि बोधयामास शूलिनः ॥ ५ ॥&lt;br&gt;&#xA;एवं चकार राज्यं च कुबेरभवनोपमे ॥&lt;br&gt;&#xA;आश्रमे परमानन्दो गन्धर्वो बान्धवैः सह ॥ ६ ॥&lt;br&gt;&#xA;यथातथा गताभिश्च स्त्रीभिरन्याभिरेव च ॥&lt;br&gt;&#xA;आगत्य ताभिः स्वस्वामी सम्प्राप्तः परया मुदा ॥ ७ ॥&lt;br&gt;&#xA;शौनक उवाच ॥&lt;br&gt;&#xA;किं स्तोत्रं कवचं विष्णोर्मन्त्रपूजाविधिः पुरा ॥&lt;br&gt;&#xA;दत्तो विशिष्टस्ताभ्यां च तं भवान्वक्तुमर्हति ॥ ८ ॥&lt;br&gt;&#xA;द्वादशाक्षरमन्त्रं च शूलिनः कवचादिकम् ॥&lt;br&gt;&#xA;दत्तं गन्धर्वराजाय वसिष्ठेन च किं पुरा ॥ ९ ॥&lt;br&gt;&#xA;तदपि ब्रूहि हे सौते श्रोतुं कौतूहलं मम ॥&lt;br&gt;&#xA;शङ्करस्तोत्रकवचं मन्त्रं दुर्गतिनाशनम्॥1.19.१०॥&lt;br&gt;&#xA;सौतिरुवाच ॥&lt;br&gt;&#xA;तुष्टाव येन स्तोत्रेण मालती परमेश्वरम् ॥&lt;br&gt;&#xA;तदेव स्तोत्रं दत्तं च मन्त्रं च कवचं शृणु ॥ ११॥&lt;br&gt;&#xA;ॐ नमो भगवते रासमण्डलेशाय स्वाहा ॥&lt;br&gt;&#xA;इमं मन्त्रं कल्पतरुं प्रददौ षोडशाक्षरम् ॥ १२ ॥&lt;br&gt;&#xA;पुरा दत्तं कुमाराय ब्रह्मणा पुष्करे हरेः ॥&lt;br&gt;&#xA;पुरा दत्तं च कृष्णेन गोलोके शङ्कराय च ॥१३॥&lt;br&gt;&#xA;ध्यानं च विष्णोर्वेदोक्तं शाश्वतं सर्वदुर्लभम् ॥&lt;br&gt;&#xA;मूलेन सर्वं देयं च नैवेद्यादिकमुत्तमम् ॥ १४ ॥&lt;br&gt;&#xA;अतीव गुप्तकवचं पितुर्वक्त्रान्मया श्रुतम् ॥&lt;br&gt;&#xA;पित्रे दत्तं पुरा विप्र गङ्गायां शूलिना ध्रुवम्॥ ॥ १५ ॥&lt;br&gt;&#xA;शूलिने ब्रह्मणे दत्तं गोलोके रासमण्डले ॥&lt;br&gt;&#xA;धर्माय गोपीकान्तेन कृपया परमाद्भुतम् ॥ १६ ॥&lt;br&gt;&#xA;ब्रह्मोवाच ॥&lt;br&gt;&#xA;राधाकान्त महाभाग कवचं यत्प्रकाशितम् ॥&lt;br&gt;&#xA;ब्रह्माण्डपावनं नाम कृपया कथय प्रभो ॥ १७ ॥&lt;br&gt;&#xA;मां महेशं च धर्मं च भक्तं च भक्तवत्सल ॥&lt;br&gt;&#xA;त्वत्प्रसादेन पुत्रेभ्यो दास्यामि भक्तिसंयुतः ॥ १८ ॥&lt;br&gt;&#xA;श्रीकृष्ण उवाच ॥&lt;br&gt;&#xA;शृणु वक्ष्यामि ब्रह्मेश धर्मेदं कवचं परम् ॥&lt;br&gt;&#xA;अहं दास्यामि युष्मभ्यं गोपनीयं सुदुर्लमम् ॥ १९ ॥&lt;br&gt;&#xA;यस्मै कस्मै न दातव्यं प्राणतुल्यं ममैव हि ॥&lt;br&gt;&#xA;यत्तेजो मम देहेऽस्ति तत्तेजः कवचेऽपि च ॥ 1.19.२० ॥&lt;br&gt;&#xA;कुरु सृष्टिमिमं धृत्वा धाता त्रिजगतां भव ॥&lt;br&gt;&#xA;संहर्त्ता भव हे शम्भो मम तुल्यो भवे भव ॥ ॥ २१ ॥&lt;br&gt;&#xA;हे धर्म त्वमिमं धृत्वा भव साक्षी च कर्मणाम् ॥&lt;br&gt;&#xA;तपसां फलदातारो यूयं भवत मद्वरात् ॥ २२ ॥&lt;br&gt;&#xA;ब्रह्माण्डपावनस्यास्य कवचस्य हरिः स्वयम् ॥&lt;br&gt;&#xA;ऋषिश्छन्दश्च गायत्री देवोऽहं जगदीश्वरः ॥ २३ ॥&lt;br&gt;&#xA;धर्मार्थकाममोक्षेषु विनियोगः प्रकीर्तितः ॥&lt;br&gt;&#xA;त्रिलक्षवार पठनात्सिद्धिदं कवचं विधे ॥ २४ ॥&lt;br&gt;&#xA;यो भवेत्सिद्धकवचो मम तुल्यो भवेच्च सः ॥&lt;br&gt;&#xA;तेजसा सिद्धियोगेन ज्ञानेन विक्रमेण च ॥ ॥ २५ ॥&lt;br&gt;&#xA;प्रणवो मे शिरः पातु नमो रामेश्वराय च ॥&lt;br&gt;&#xA;भालं पायान्नेत्रयुग्मं नमो राधेश्वराय च ॥ २५ ॥&lt;br&gt;&#xA;कृष्णः पायाच्छ्रोत्रयुग्मं हे हरे प्राणमेव च ॥&lt;br&gt;&#xA;जिह्विकां वह्निजाया तु कृष्णायेति च सर्वतः ॥ २७ ॥&lt;br&gt;&#xA;श्रीकृष्णाय स्वाहेति च कण्ठं पातु षडक्षरः ॥&lt;br&gt;&#xA;ह्रीं कृष्णाय नमो वक्त्रं क्लीम्पूर्वश्च भुजद्वयम् ॥ २८ ॥&lt;br&gt;&#xA;नमो गोपाङ्गनेशाय स्कन्धावष्टाक्षरोऽवतु ॥&lt;br&gt;&#xA;दन्तपङ्क्तिमोष्ठयुग्मं नमो गोपीश्वराय च ॥ २९ ॥&lt;br&gt;&#xA;ॐ नमो भगवते रासमण्डलेशाय स्वाहा ॥&lt;br&gt;&#xA;स्वयं वक्षःस्थलं पातु मन्त्रोऽयं षोडशाक्षरः ॥ 1.19.३० ॥&lt;br&gt;&#xA;ऐं कृष्णाय स्वाहेति च कर्णयुग्मं सदाऽवतु ॥&lt;br&gt;&#xA;ॐ विष्णवे स्वाहेति च कपोलं सवर्तोऽवतु ॥ ३१ ॥&lt;br&gt;&#xA;ॐ हरये नम इति पृष्ठं पादं सदा ऽवतु ॥&lt;br&gt;&#xA;ॐ गोवर्द्धनधारिणे स्वाहा सर्वशरीरकम् ॥ ३२ ॥&lt;br&gt;&#xA;प्राच्यां मां पातु श्रीकृष्ण आग्नेय्यां पातु माधवः ॥&lt;br&gt;&#xA;दक्षिणे पातु गोपीशो नैर्ऋत्यां नन्दनन्दनः ॥ ३३ ॥&lt;br&gt;&#xA;वारुण्यां पातु गोविन्दो वायव्यां राधिकेश्वरः ॥&lt;br&gt;&#xA;उत्तरे पातु रासेश ऐशान्यामच्युतः स्वयम् ॥ ३४ ॥&lt;br&gt;&#xA;सततं सर्वतः पातु परो नारायणः स्वयम्॥&lt;br&gt;&#xA;इति ते कथितं ब्रह्मन्कवचं परमाद्भुतम् ॥३५॥&lt;br&gt;&#xA;मम जीवनतुल्यं च युष्मभ्यं दत्तमेव च ॥&lt;br&gt;&#xA;अश्वमेधसहस्राणि वाजपेयशतानि च ॥&lt;br&gt;&#xA;कलां नार्हन्ति तान्येव कवचस्यैव धारणात् ॥ ३६ ॥&lt;br&gt;&#xA;गुरुमभ्यर्च्य विधिवद्वस्त्रालङ्कारचन्दनैः ॥&lt;br&gt;&#xA;स्नात्वा तं च नमस्कृत्य कवचं धारयेत्सुधीः ॥ ३७ ॥&lt;br&gt;&#xA;कवचस्य प्रसादेन जीवन्मुक्तो भवेन्नरः ॥&lt;br&gt;&#xA;यदि स्यात्सिद्धकवचो विष्णुरेव भवेद्द्विज ॥ ३८ ॥&lt;br&gt;&#xA;सौतिरुवाच ॥&lt;br&gt;&#xA;शिवस्य कवचं स्तोत्रं श्रूयतामिति शौनक ॥&lt;br&gt;&#xA;वशिष्ठेन च यद्दत्तं गन्धर्वाय च यो मनुः ॥। ३९ ॥&lt;br&gt;&#xA;ॐ नमो भगवते शिवाय स्वाहेति च मनुः ॥&lt;br&gt;&#xA;दत्तो वशिष्ठेन पुरा पुष्करे कृपया विभो ॥ 1.19.४० ॥&lt;br&gt;&#xA;अयं मन्त्रो रावणाय प्रदत्तो ब्रह्मणा पुरा ॥&lt;br&gt;&#xA;स्वयं शम्भुश्च बाणाय तथा दुर्वाससे पुरा ॥४१॥&lt;br&gt;&#xA;मूलेन सर्वं देयं च नैवेद्यादिकमुत्तमम् ॥&lt;br&gt;&#xA;ध्यायेन्नित्यादिकं ध्यानं वेदोक्तं सर्वसम्मतम्॥४२॥&lt;br&gt;&#xA;ॐ नमो महादेवाय ॥&lt;br&gt;&#xA;बाणासुर उवाच ॥&lt;br&gt;&#xA;महेश्वर महाभाग कवचं यत्प्रकाशितम् ॥&lt;br&gt;&#xA;संसार पावनं नाम कृपया कथय प्रभो ॥ ४३ ॥&lt;br&gt;&#xA;महेश्वर उवाच ॥&lt;br&gt;&#xA;शृणु वक्ष्यामि हे वत्स कवचं परमाद्भुतम् ॥&lt;br&gt;&#xA;अहं तुम्यं प्रदास्यामि गोपनीयं सुदुर्लभम् ॥ ४४ ॥&lt;br&gt;&#xA;पुरा दुर्वाससे दत्तं त्रैलोक्यविजयाय च ॥ ४५ ॥&lt;br&gt;&#xA;ममैवेदं च कवचं भक्त्या यो धारयेत्सुधीः ॥&lt;br&gt;&#xA;जेतुं शक्नोति त्रैलोक्यं भगवन्नवलीलया॥४६॥&lt;br&gt;&#xA;संसारपावनस्यास्य कवचस्य प्रजापतिः॥&lt;br&gt;&#xA;ऋषिश्छन्दश्च गायत्री देवोऽहं च महेश्वरः॥&lt;br&gt;&#xA;धर्मार्थकाममोक्षेषु विनियोगः प्रकीर्तितः ॥ ४७ ॥&lt;br&gt;&#xA;पञ्चलक्षजपेनैव सिद्धिदं कवचं भवेत् ॥&lt;br&gt;&#xA;यो भवेत्सिद्धकवचो मम तुल्यो भवेद्भुवि ॥&lt;br&gt;&#xA;तेजसा सिद्धि योगेन तपसा विक्रमेण च ॥४८ ॥&lt;br&gt;&#xA;शम्भुर्मे मस्तकं पातु मुखं पातु महेश्वरः ॥&lt;br&gt;&#xA;दन्तपक्तिं नीलकण्ठोऽप्यधरोष्ठं हरः स्वयम् ॥ ४९॥&lt;br&gt;&#xA;कण्ठं पातु चन्द्रचूडः स्कन्धौ वृषभवाहनः ॥&lt;br&gt;&#xA;वक्षःस्थलं नीलकण्ठः पातु पृष्ठं दिगम्बरः ॥ 1.19.५० ॥&lt;br&gt;&#xA;सर्वाङ्गं पातु विश्वेशः सर्वदिक्षु च सर्वदा ॥&lt;br&gt;&#xA;स्वप्ने जागरणे चैव स्थाणुर्मे पातु सन्ततम् ॥ ५१ ॥&lt;br&gt;&#xA;इति ते कथितं बाण कवचं परमाद्भुतम् ॥&lt;br&gt;&#xA;यस्मै कस्मै न दातव्यं गोपनीयं प्रयत्नतः ॥ ५२ ॥&lt;br&gt;&#xA;यत्फलं सर्वतीर्थानां स्नानेन लभते नरः ॥&lt;br&gt;&#xA;तत्फलं लभते नूनं कवचस्यैव धारणात् ॥ ५३ ॥&lt;br&gt;&#xA;इदं कवचमज्ञात्वा भजेन्मां यः सुमन्दधीः ॥&lt;br&gt;&#xA;शतलक्षप्रजप्तोऽपि न मन्त्रः सिद्धिदायकः ॥ ५४ ॥&lt;br&gt;&#xA;सौतिरुवाच ॥&lt;br&gt;&#xA;इदं च कवचं प्रोक्तं स्तोत्रं च शृणु शौनक ॥&lt;br&gt;&#xA;मन्त्रराजः कल्पतरुर्वसिष्ठो दत्तवान्पुरा ॥ ५५ ॥&lt;br&gt;&#xA;ॐ नमः शिवाय ॥&lt;br&gt;&#xA;बाणासुर उवाच ॥&lt;br&gt;&#xA;वन्दे सुराणां सारं च सुरेशं नीललोहितम् ॥&lt;br&gt;&#xA;योगीश्वरं योगबीजं योगिनां च गुरोर्गुरुम् ॥ ५६ ॥&lt;br&gt;&#xA;ज्ञानानन्दं ज्ञानरूपं ज्ञानबीजं सनातनम् ॥&lt;br&gt;&#xA;तपसां फलदातारं दातारं सर्वसम्पदाम् ॥५७॥&lt;br&gt;&#xA;तपोरूपं तपोबीजं तपोधनधनं वरम् ॥&lt;br&gt;&#xA;वरं वरेण्यं वरदमीड्यं सिद्धगणैर्वरैः॥५८॥&lt;br&gt;&#xA;कारणं भुक्तिमुक्तीनां नरकार्णवतारणम् ॥&lt;br&gt;&#xA;आशुतोषं प्रसन्नास्यं करुणामयसागरम् ॥५९॥&lt;br&gt;&#xA;हिमचन्दनकुन्देन्दुकुमुदाम्भोजसन्निभम्॥&lt;br&gt;&#xA;ब्रह्मज्योतिःस्वरूपं च भक्तानुग्रहविग्रहम् ॥ 1.19.६० ॥&lt;br&gt;&#xA;विषयाणां विभेदेन बिभ्रतं बहुरूपकम् ॥&lt;br&gt;&#xA;जलरूपमग्निरूपमाकाशरूपमीश्वरम्॥ ॥ ६१ ॥&lt;br&gt;&#xA;वायुरूपं चन्द्ररूपं सूर्य्यरूपं महत्प्रभुम् ॥&lt;br&gt;&#xA;आत्मनः स्वपदं दातुं समर्थमवलीलया ॥६२ ॥&lt;br&gt;&#xA;भक्तजीवनमीशं च भक्तानुग्रहकातरम् ॥&lt;br&gt;&#xA;वेदा न शक्ता यं स्तोतुं किमहं स्तौमि तं प्रभुम् ॥६३॥&lt;br&gt;&#xA;अपरिच्छिन्नमीशानमहो वाङ्मनसोः परम् ॥&lt;br&gt;&#xA;व्याघ्रचर्माम्बरधरं वृषभस्थं दिगम्बरम् ॥&lt;br&gt;&#xA;त्रिशूलपट्टिशधरं सस्मितं चन्द्रशेखरम् ॥ ६४ ॥&lt;br&gt;&#xA;इत्युक्त्वा स्तवराजेन नित्यं बाणः सुसंयतः ॥&lt;br&gt;&#xA;प्राणमच्छङ्करं भक्त्या दुर्वासाश्च मुनीश्वरः ॥ ६५ ॥&lt;br&gt;&#xA;इदं दत्तं वसिष्ठेन गन्धर्वाय पुरा मुने ॥&lt;br&gt;&#xA;कथितं च महास्तोत्रं शूलिनः परमाद्भुतम् ॥ ६६ ॥&lt;br&gt;&#xA;इदं स्तोत्रं महापुण्यं पठेद्भक्त्या च यो नरः ॥&lt;br&gt;&#xA;स्नानस्य सर्वतीर्थानां फलमाप्नोति निश्चितम् ॥ ६७ ॥&lt;br&gt;&#xA;अपुत्रो लभते पुत्रं वर्षमेकं शृणोति यः ॥&lt;br&gt;&#xA;संयतश्च हविष्याशी प्रणम्य शङ्करं गुरुम् ॥ ६८ ॥&lt;br&gt;&#xA;गलत्कुष्ठी महाशूली वर्षमेकं शृणोति यः ॥&lt;br&gt;&#xA;अवश्यं मुच्यते रोगाद्व्यासवाक्यमिति श्रुतम् ॥ ६९ ॥&lt;br&gt;&#xA;कारागारेऽपि बद्धो यो नैव प्राप्नोति निर्वृतिम् ॥&lt;br&gt;&#xA;स्तोत्रं श्रुत्वा मासमेकं मुच्यते बन्धनाद् ध्रुवम् ॥ 1.19.७० ॥&lt;br&gt;&#xA;भ्रष्टराज्यो लभेद्राज्यं भक्त्या मासं शृणोति यः ॥&lt;br&gt;&#xA;मासं श्रुत्वा संयतश्च लभेद्भ्रष्टधनो धनम् ॥ ७१ ॥&lt;br&gt;&#xA;यक्ष्मग्रस्तो वर्षमेकमास्तिको यः शृणोति चेत् ॥&lt;br&gt;&#xA;निश्चितं मुच्यते रोगाच्छङ्करस्य प्रसादतः ॥ ७२ ॥&lt;br&gt;&#xA;यः शृणोति सदा भक्त्या स्तवराजमिमं द्विज ॥&lt;br&gt;&#xA;तस्यासाध्यं त्रिभुवने नास्ति किञ्चिच्च शौनक ॥ ७३ ॥&lt;br&gt;&#xA;कदाचिद्बन्धुविच्छेदो न भवेत्तस्य भारते ॥&lt;br&gt;&#xA;अचलं परमैश्वर्य्यं लभते नात्र संशयः ॥ ७४ ॥&lt;br&gt;&#xA;सुसंयतोऽतिभक्त्या च मासमेकं शृणोति यः ॥&lt;br&gt;&#xA;अभार्य्यो लभते भार्य्यां सुविनीतां सतीवराम् ॥७५॥&lt;br&gt;&#xA;महामूर्खश्च दुर्मेधा मासमेकं शृणोति यः ॥&lt;br&gt;&#xA;बुद्धिं विद्यां च लभते गुरूपदेशमात्रतः॥७६॥&lt;br&gt;&#xA;कर्मदुःखी दरिद्रश्च मासं भक्त्या शृणोति यः॥&lt;br&gt;&#xA;ध्रुवं वित्तं भवेत्तस्य शङ्करस्य प्रसादतः॥७७॥&lt;br&gt;&#xA;इह लोके सुखं भुक्त्वा कृत्वा कीर्तिं सुदुर्लभाम् ॥&lt;br&gt;&#xA;नानाप्रकारधर्मं च यात्यन्ते शङ्करालयम् ॥ ७८ ॥&lt;br&gt;&#xA;पार्षदप्रवरो भूत्वा सेवते तत्र शङ्करम् ॥&lt;br&gt;&#xA;यः शृणोति त्रिसन्ध्यं च नित्यं स्तोत्रमनुत्तमम् ॥ ७९ ॥&lt;br&gt;&#xA;इति श्रीब्रह्मवैवर्त्ते महापुराणे ब्रह्मखण्डे सौतिशौनक संवादे विष्णुशङ्करस्तोत्रकथनं नामैकोनविंशोऽध्यायः ॥ १९ ॥&lt;/p&gt;</description>
    </item>
    <item>
      <title>०२०</title>
      <link>https://vishvAsa.github.io/purANam_vaiShNavam/brahma-vaivarta-purANam/01/020/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/01/020/</guid>
      <description>&lt;p&gt;सौतिरुवाच ॥&lt;br&gt;&#xA;मुदा मालावतीसार्द्धं गन्धर्वश्चोपबर्हणः ॥&lt;br&gt;&#xA;रेमे कालावशेषं च ताभिश्च निर्जने वने ॥ १ ॥&lt;br&gt;&#xA;गन्धर्वराजो मुमुदे पुत्रदारादिभिः सह ॥&lt;br&gt;&#xA;नानाविधं क्रतुवरं महत्पुण्यं चकार ह ॥ २ ॥&lt;br&gt;&#xA;राजत्वं बुभुजे राजा कुबेरभवनोपमे ॥&lt;br&gt;&#xA;रेमे सुशीलया सार्द्धं स्थिरयौवनयुक्तया ॥ ३ ॥&lt;br&gt;&#xA;गन्धर्वराजः काले च गङ्गातीरे मनोहरे ॥&lt;br&gt;&#xA;पत्न्या सार्द्धमसूंस्त्यक्त्वा वैकुण्ठं च ययौ मुदा ॥ ४ ॥&lt;br&gt;&#xA;शैवः शिवप्रसादेन पुत्रस्य विष्णुसेवया ॥&lt;br&gt;&#xA;बभूव दासो वैकुण्ठे विष्णोः श्यामचतुर्भुजः ॥ ९ ॥&lt;br&gt;&#xA;कृत्वा पित्रोश्च सत्कारं गन्धर्वश्चोपबर्हणः ॥&lt;br&gt;&#xA;ब्राह्मणेभ्यो ददौ विप्र धनानि विविधानि च ॥ ६ ॥&lt;br&gt;&#xA;काले स्वयं ब्रह्मशापात्प्राणांस्त्यक्त्वा विचक्षणः ॥&lt;br&gt;&#xA;स जज्ञे वृषलीगर्भे ब्रह्मबीजेन शौनक ॥ ७ ॥&lt;br&gt;&#xA;मालावती वह्निकुण्डे पुष्करे भारते भुवि ॥&lt;br&gt;&#xA;कृत्वा तु वाञ्छितं कामं प्राणांस्तत्याज सा सती ॥ ८ ॥&lt;br&gt;&#xA;सृञ्जयस्य तु पत्न्यां च मनुवंशोद्भवस्य च ॥&lt;br&gt;&#xA;जज्ञे नृपस्य साध्वी सा पुण्या जातिस्मरा वरा ॥ ९ ॥&lt;br&gt;&#xA;उपबर्हणगन्धर्वः पतिर्मे भवितेति च ॥&lt;br&gt;&#xA;इतिकामा कामुकी सा सुन्दरी सुन्दरीवरा ॥ 1.20.१० ॥&lt;br&gt;&#xA;शौनक उवाच ॥&lt;br&gt;&#xA;ब्रह्मवीर्य्याच्छूद्रपत्न्यां गन्धर्वश्चोपबर्हणः ॥&lt;br&gt;&#xA;जातः केन प्रकारेण तद्भवान्वक्तुमर्हति ॥ ११ ॥&lt;br&gt;&#xA;सौतिरुवाच ॥&lt;br&gt;&#xA;कान्यकुब्जे च देशे च द्रुमिलो नाम राजकः ॥&lt;br&gt;&#xA;कलावती तस्य पत्नी वन्ध्या चापि पतिव्रता ॥ १२ ॥&lt;br&gt;&#xA;स्वामिदोषेण सा वन्ध्या काले च भर्तुराज्ञया ॥&lt;br&gt;&#xA;उपतस्थे वने घोरे नारदं काश्यपं मुनिम् ॥ १३ ॥&lt;br&gt;&#xA;ध्यायमानं च श्रीकृष्णं ज्वलन्तं ब्रह्मतेजसा ॥&lt;br&gt;&#xA;तस्थौ सुवेषं कृत्वा सा ध्यानान्तं च मुनेः पुरः ॥ १४ ॥&lt;br&gt;&#xA;ग्रीष्ममध्याह्नमार्तण्डप्रभातुल्येन तेजसा ॥&lt;br&gt;&#xA;तपन्तं दूरतोऽप्येवं समीपं गन्तुमक्षमा ॥ १५ ॥&lt;br&gt;&#xA;ध्यानान्ते च मुनिश्रेष्ठः परः कृष्णपरायणः ॥&lt;br&gt;&#xA;ददर्श पुरतो दूरे सुन्दरीं स्थिरयौवनाम् ॥ १६ ॥&lt;br&gt;&#xA;चारुचम्पकवर्णाभां शरत्पङ्कजलोचनाम् ॥&lt;br&gt;&#xA;शरत्पार्वणचन्द्रास्यां रत्नभूषणभूषिताम् ॥ १७ ॥&lt;br&gt;&#xA;बृहन्नितम्बभारार्त्तां पीनश्रोणिपयोधराम् ॥&lt;br&gt;&#xA;शोभितां पीतवस्त्रेण सस्मितां रक्तलोचनाम् ॥ १८ ॥&lt;br&gt;&#xA;मोहितां मुनिरूपेण कामबाणप्रपीडिताम् ॥&lt;br&gt;&#xA;दर्शयन्तीं स्तनश्रोणिं मैथुनासक्तचेतसा ॥ ॥ १९ ॥&lt;br&gt;&#xA;सिन्दूरबिन्दुभूषाढ्यां सुचारुकज्जलोज्ज्वलाम् ॥&lt;br&gt;&#xA;पदालक्तकशोभाढ्यां रूपेणैव यथोर्वशीम् ॥ 1.20.२० ॥&lt;br&gt;&#xA;मुनिः पप्रच्छ दृष्ट्वा तां का त्वं कामिनि निर्जने ॥&lt;br&gt;&#xA;कस्य पत्नी कथं वाऽत्र सत्यं ब्रूहि च पुंश्चलि ॥२१॥&lt;br&gt;&#xA;मुनेश्च वचनं श्रुत्वा कम्पिता च कलावती ॥&lt;br&gt;&#xA;उवाच विनयेनैव कृत्वा च श्रीहरिं हृदि ॥ २२ ॥&lt;br&gt;&#xA;कलावत्युवाच ॥&lt;br&gt;&#xA;गोपिकाऽहं द्विजश्रेष्ठ द्रुमिलस्य च कामिनी ॥&lt;br&gt;&#xA;पुत्रार्थिनी चागताऽहं त्वन्मूलं भर्तुराज्ञया ॥ २३ ॥&lt;br&gt;&#xA;वीर्य्याधानं कुरु मयि स्त्री नोपेक्ष्या ह्युपस्थिता ॥&lt;br&gt;&#xA;तेजीयसां न दोषाय वह्नेः सर्वभुजो यथा ॥ २४ ॥&lt;br&gt;&#xA;वृषलीवचनं श्रुत्वा चुकोप मुनिसत्तमः ॥&lt;br&gt;&#xA;उवाच नीत्यं सत्यं च कोपप्रस्फुरिताधरः ॥ २५ ॥&lt;br&gt;&#xA;काश्यप उवाच ॥&lt;br&gt;&#xA;यः स्वलक्ष्मीं च भोगार्हां पराय दातुमिच्छति ॥&lt;br&gt;&#xA;तं सा त्यजति मूढं च वेदवाद इति ध्रुवम् ॥ २६ ॥&lt;br&gt;&#xA;न त्वं द्रुमिलभोगार्हा पुनरेव भविष्यसि ॥&lt;br&gt;&#xA;विरक्तेन स्वयं त्यक्ता न गृह्णाति च त्वां पुनः ॥ २७ ॥&lt;br&gt;&#xA;यः शूद्रपत्नीं गृह्णाति ब्राह्मणो ज्ञानदुर्बलः॥&lt;br&gt;&#xA;स चण्डालो भवेत्सत्यं न कर्मार्हो द्विजातिषु ॥ २८ ॥&lt;br&gt;&#xA;पितृश्राद्धे च यज्ञे च शिलास्पर्शे सुरार्चने ॥&lt;br&gt;&#xA;अधिकारश्च तस्यैवमित्याह कमलोद्भवः ॥ ॥ २९ ॥&lt;br&gt;&#xA;कुम्भीपाकं स्वयं याति पातयित्वा च पूरुषान् ॥&lt;br&gt;&#xA;मातामहान्स्वात्मनश्च दश पूर्वान्दशापरान् ॥ 1.20.३० ॥&lt;br&gt;&#xA;तत्तर्पणं मूत्रमेव पिण्डं सद्यः पुरीषकम् ॥&lt;br&gt;&#xA;शालग्रामस्य तत्स्पर्शे चोपवासस्त्रिरात्रकम् ॥ ३१ ॥&lt;br&gt;&#xA;तदिष्टदेवो गृह्णाति न नैवेद्यं न तज्जलम् ॥&lt;br&gt;&#xA;सन्न्यासिनां ब्राह्मणानां तदन्नं च पुरीषवत् ॥ ३२ ॥&lt;br&gt;&#xA;कुम्भीपाके पच्यते स शक्रान्तं यावदेव हि ॥&lt;br&gt;&#xA;एकविंशतिपुरुषैः सार्द्धं सत्यं च पुंश्चलि ॥ ३३ ॥&lt;br&gt;&#xA;पत्रोच्छिष्टं च यो भुङ्क्ते शूद्राणां ब्राह्मणाधमः ॥&lt;br&gt;&#xA;तत्तुल्योऽधरभोजी चैवेत्याङ्गिरेसभाषितम् ॥ ३४ ॥&lt;br&gt;&#xA;शूद्रो वा यदि गृह्णाति ब्राह्मणीं ज्ञानदुर्बलः ॥&lt;br&gt;&#xA;स पच्यते कालसूत्रे यावदिन्द्राश्चतुर्दश ॥ ३५ ॥&lt;br&gt;&#xA;अष्टादशेन्द्रावच्छिन्नं कालं च कालसूत्रके॥&lt;br&gt;&#xA;ब्राह्मणी पच्यते तत्र भक्षिता क्रिमिभिर्ध्रुवम् ॥ ३६ ॥&lt;br&gt;&#xA;ततश्चण्डालयोनौ च लब्ध्वा जन्म च ब्राह्मणी ॥&lt;br&gt;&#xA;शूद्रश्च कुष्ठी भवति ज्ञातिभिः परिवर्जितः ॥ ३७ ॥&lt;br&gt;&#xA;इत्युक्त्वा च मुनिश्रेष्ठो विरराम च शौनक ॥&lt;br&gt;&#xA;वृषली तत्पुरस्तस्थौ शुष्ककण्ठौष्ठतालुका ॥ ३८ ॥&lt;br&gt;&#xA;एतस्मिन्नन्तरे तेन पथा याति च मेनका ॥&lt;br&gt;&#xA;तस्या ऊरुं स्तनं दृष्ट्वा मुनेर्वीर्य्यं पपात ह ॥ ३९ ॥&lt;br&gt;&#xA;ऋतुस्नाता च वृषली पीत्वा तत्र क्षणं मुदा ॥&lt;br&gt;&#xA;मुनिं प्रणम्य प्रहृष्टा प्रययौ भर्तुरन्तिकम् ॥ 1.20.४० ॥&lt;br&gt;&#xA;गत्वा प्रणम्य द्रुमिलं कान्ता कान्तं मनोहरम् ॥&lt;br&gt;&#xA;सर्वं निवेदयामास वृत्तान्त्तं गर्भहेतुकम् ॥४१॥&lt;br&gt;&#xA;कलावतीवचः श्रुत्वा प्रहृष्टवदनेक्षणः ॥&lt;br&gt;&#xA;उवाच कान्तां मधुरं परिणामसुखावहम् ॥ ४२ ॥&lt;br&gt;&#xA;द्रुमिल उवाच ॥&lt;br&gt;&#xA;विप्रस्य वीर्यं त्वद्गर्भे वैष्णवस्य महात्मनः ॥&lt;br&gt;&#xA;वैष्णवो भविता बालस्त्वं च भाग्यवती सती ॥४३॥&lt;br&gt;&#xA;यद्गर्भे वैष्णवो जातो यस्य वीर्येण वा सति ॥&lt;br&gt;&#xA;तयोर्याति च वैकुण्ठं पुरुषाणां शतं शतम् ॥४४॥&lt;br&gt;&#xA;तौ च विष्णुविमानेन सद्रत्ननिर्मितेन च ॥&lt;br&gt;&#xA;यातौ वैकुण्ठनगरं जन्ममृत्युजराहरम् ॥ ४५ ॥&lt;br&gt;&#xA;कस्यचिद्ब्राह्मणस्यैव गेहं गच्छ शुभानने ॥&lt;br&gt;&#xA;पश्चान्ममान्तिकं भद्रे यास्यसीति हरेः पुरम् ॥ ४६ ॥&lt;br&gt;&#xA;इत्युक्त्वा गोपराजश्च स्नात्वा कृत्वा तु तर्पणम् ॥&lt;br&gt;&#xA;सम्पूज्याभीष्टदेवं च ब्राह्मणेभ्यो धनं ददौ ॥ ४७ ॥&lt;br&gt;&#xA;अश्वानां च चतुर्लक्षं गजानां लक्षमेव च ॥&lt;br&gt;&#xA;शतं मत्तगजेन्द्राणां ब्राह्मणेभ्यो ददौ मुदा ॥ ४८ ॥&lt;br&gt;&#xA;उच्चैःश्रवः पञ्चलक्षं रथानां च सहस्रकम् ॥&lt;br&gt;&#xA;शकटानां त्रिलक्षं च ब्राह्मणेभ्यो ददौ मुदा ॥ ४९ ॥&lt;br&gt;&#xA;गवां द्वादशलक्षं च महिषाणां त्रिलक्षकम् ॥&lt;br&gt;&#xA;त्रिलक्षं राजहंसानां ब्राह्मणेभ्यो ददौ मुदा ॥ 1.20.५० ॥&lt;br&gt;&#xA;पारावतानां लक्षं च शुकानां च शतं मुने ॥&lt;br&gt;&#xA;लक्षं च दासदासीनां ब्राह्मणेभ्यो ददौ मुदा ॥ ५१ ॥&lt;br&gt;&#xA;ग्रामाणां च सहस्रं च नगराणां शतं शतम् ॥&lt;br&gt;&#xA;धान्यतण्डुलशैलं च ब्राह्मणेभ्यो ददौ मुदा॥५२॥&lt;br&gt;&#xA;शतकोटिं सुवर्णानां रत्नानां च सहस्रकम्॥&lt;br&gt;&#xA;मुद्राणां कोटिकलशं ब्राह्मणेभ्यो ददौ मुदा ॥ ५३ ॥&lt;br&gt;&#xA;ददौ तैजसपात्राणां भूषणानामसङ्ख्यकम् ॥&lt;br&gt;&#xA;तां स्त्रियं रत्नभूषाढ्यां ब्राह्मणेभ्यो ददौ मुदा ॥५४॥&lt;br&gt;&#xA;राज्यं दत्त्वा महाराजोऽप्यन्तर्बाह्ये हरिं स्मरन् ॥&lt;br&gt;&#xA;जगाम बदरीं गोपो मनोगामी मुदाऽन्वितः।५५॥&lt;br&gt;&#xA;तत्र मासं तपः कृत्वा गङ्गातीरे मनोहरे ॥&lt;br&gt;&#xA;प्राणांस्तत्याज योगेन सद्यो दृष्टो महर्षिभिः ॥५६॥&lt;br&gt;&#xA;स च विष्णुविमानेन रत्नेन्द्रनिर्मितेन च॥&lt;br&gt;&#xA;संयुक्तो विष्णुदूतैश्च वैकुण्ठं च जगाम ह॥५७॥&lt;br&gt;&#xA;तत्र प्राप हरेर्दास्यं हरिदासो बभूव सः ॥&lt;br&gt;&#xA;वृत्तान्तं च कलावत्या श्रूयतामिति शौनक ॥ ५८ ॥&lt;br&gt;&#xA;गते कलावती नाथे उच्चैश्च प्ररुरोद ह ॥&lt;br&gt;&#xA;वह्नौ प्राणांस्त्यक्तुकामा ब्राह्मणेनैव रक्षिता ॥ ५९ ॥&lt;br&gt;&#xA;ब्राह्मणो मातरित्युक्त्वा तां गृहीत्वा मुदाऽन्वितः ॥&lt;br&gt;&#xA;जगाम रत्नपूर्णं च स्वगेहं च क्षणेन च ॥ 1.20.६० ॥&lt;br&gt;&#xA;सा विप्रगेहे साध्वी च सुषाव तनयं वरम् ॥&lt;br&gt;&#xA;तप्तकाञ्चनवर्णाभं ज्वलन्तं ब्रह्मतेजसा ॥ ६१ ॥&lt;br&gt;&#xA;तत्रस्था योषितः सर्वा ददृशुर्बालकं शुभम् ॥&lt;br&gt;&#xA;ग्रीष्ममध्याह्नमार्तण्डजितं तं ब्रह्मतेजसा ॥ ६२ ॥&lt;br&gt;&#xA;कामदेवाधिकं रूपे चन्द्राधिकशुभाननम् ॥&lt;br&gt;&#xA;शरत्पार्वणचन्द्रास्यं शरत्पङ्कजलोचनम् ॥ ६३ ॥&lt;br&gt;&#xA;हस्तपादादिवलितं सुकपोलं मनोहरम् ॥&lt;br&gt;&#xA;पद्मचक्राङ्कितं पादपद्मं वाऽतुलमुज्ज्वलम् ॥ ६४ ॥&lt;br&gt;&#xA;करयुग्मं वाऽतुलं च रुदन्तं च स्तनार्थिनम् ॥&lt;br&gt;&#xA;योषितो बालकं दृष्ट्वा प्रययुः स्वाश्रमं मुदा ॥ ६५ ॥&lt;br&gt;&#xA;पुत्रदारयुतो विप्रः प्रहृष्टश्च ननर्त ह ॥&lt;br&gt;&#xA;स बालो ववृधे तत्र शुक्लपक्षे यथा शशी ॥ ६५ ॥&lt;br&gt;&#xA;पुपोष ब्राह्मणस्तां च सपुत्रां च यथा सुताम् ॥ ६७ ॥&lt;br&gt;&#xA;इति श्रीब्रह्मवैवर्ते महापुराणे ब्रह्मखण्डे सौतिशौनकसंवादे उपबर्हणजन्मकथनं नाम विंशोऽध्यायः ॥ २० ॥&lt;/p&gt;</description>
    </item>
    <item>
      <title>०२१</title>
      <link>https://vishvAsa.github.io/purANam_vaiShNavam/brahma-vaivarta-purANam/01/021/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/01/021/</guid>
      <description>&lt;p&gt;सौतिरुवाच ॥&lt;br&gt;&#xA;बभूव काले बालश्च क्रमेण पञ्चहायनः ॥&lt;br&gt;&#xA;जातिस्मरो ज्ञानयुक्तः पूर्वमन्त्रस्मृतः सदा ॥१ ॥&lt;br&gt;&#xA;गीयते सततं कृष्णयशोनामगुणादिकम् ॥&lt;br&gt;&#xA;क्षणं रोदिति नृत्येन पुलकाञ्चितविग्रहः ॥ २ ॥&lt;br&gt;&#xA;कृष्णसम्बन्धिनीं गाथां शृणोति यत्र तत्र वै ॥&lt;br&gt;&#xA;तत्सम्बन्धि पुराणं च तत्र तिष्ठति बालकः ॥ ३ ॥&lt;br&gt;&#xA;धूलिधूसरसर्वाङ्गो धूलिनैवेद्यमीप्सितम् ॥&lt;br&gt;&#xA;धूलिषु प्रतिमां कृत्वा धूलिना पूजयेद्धरिम् ॥ ४ ॥&lt;br&gt;&#xA;पुत्रमाह्वयते माता प्रातराशाय चेन्मुने ॥&lt;br&gt;&#xA;हरिं सम्पूजयामीति मातरं संवदेत्पुनः। ५ ॥&lt;br&gt;&#xA;शौनक उवाच ॥&lt;br&gt;&#xA;किं नाम बालकस्यास्य जन्मन्यत्र बभूव ह ॥&lt;br&gt;&#xA;व्युत्पत्त्या सञ्ज्ञया वाऽपि तद्भवान्वक्तुमर्हति ॥ ६ ॥&lt;br&gt;&#xA;सौतिरुवाच ॥&lt;br&gt;&#xA;अनावृष्ट्यवशेषे च काले बालो बभूव ह ॥&lt;br&gt;&#xA;नारं ददौ जन्मकाले तेनायं नारदाभिधः ॥७॥&lt;br&gt;&#xA;ददाति नारं ज्ञानं च बालकेभ्यश्च बालकः ॥&lt;br&gt;&#xA;जातिस्मरो महाज्ञानी तेनायं नारदाभिधः ॥ ८ ॥&lt;br&gt;&#xA;वीर्येण नारदस्यैव बभूव बालको मुने ॥&lt;br&gt;&#xA;मुनीन्द्रस्य वरेणैव तेनायं नारदाभिधः ॥ ९ ॥&lt;br&gt;&#xA;शौनक उवाच ॥&lt;br&gt;&#xA;शिशुनाम च विज्ञातं व्युत्पत्त्या च यथोचितम् ॥&lt;br&gt;&#xA;मुनीन्द्रस्य कथं नाम नारदश्चेति मङ्गलम् ॥ 1.21.१० ॥&lt;br&gt;&#xA;सौतिरुवाच ॥&lt;br&gt;&#xA;अपुत्रकाय विप्राय धर्मपुत्रो नरो मुनिः ॥&lt;br&gt;&#xA;ददौ पुत्र कश्यपाय तेनायं नारदाभिधः ॥ ११ ॥&lt;br&gt;&#xA;शौनक उवाच ॥&lt;br&gt;&#xA;अधुना नामव्युत्पत्तिः श्रुता सौते शिशोरपि ॥&lt;br&gt;&#xA;शूद्रयोनौ ब्रह्मपुत्रः कथं स नारदाभिधः ॥ १२ ॥&lt;br&gt;&#xA;सौतिरुवाच ॥&lt;br&gt;&#xA;कल्पान्तरे ब्रह्मकण्ठाद्बभूवुर्बहवो नराः ॥&lt;br&gt;&#xA;नरान्ददौ तत्कण्ठं च तेन तन्नारदं स्मृतम् ॥१३॥&lt;br&gt;&#xA;ततो बभूव बालश्च नारदात्कण्ठदेशतः ॥&lt;br&gt;&#xA;अतो ब्रह्मा नाम चक्रे नारदश्चेति मङ्गलम् ॥ १४ ॥&lt;br&gt;&#xA;साम्प्रतं शिशुवृत्तान्तं सावधानं निशामय ॥&lt;br&gt;&#xA;उपालम्भरहस्येन विशिष्टं किं प्रयोजनम् ॥ १५ ॥&lt;br&gt;&#xA;ववृधे गोपिकाबालो विप्रगेहे दिनेदिने ॥&lt;br&gt;&#xA;सपुत्रां पालितां चक्रे ब्राह्मणः स्वसुतां यथा ॥१६ ॥&lt;br&gt;&#xA;एतस्मिन्नन्तरे विप्रा आययुर्विप्रमन्दिरम् ॥&lt;br&gt;&#xA;शिशवः पञ्चवर्षीया महातेजस्विनो यथा ॥ १७ ॥&lt;br&gt;&#xA;प्रच्छन्नं हृतवन्तश्च ग्रीष्ममध्याह्नभास्करम् ॥&lt;br&gt;&#xA;मधुपर्कादिकं दत्त्वा तान्ननाम गृही द्विज ॥ १८ ॥&lt;br&gt;&#xA;फलमूलादिकं काले चत्वारो मुनिपुङ्गवाः ॥&lt;br&gt;&#xA;विप्रदत्तं बुभुजिरे तच्छेशं बुभुजे शिशुः ॥ १९ ॥&lt;br&gt;&#xA;चतुर्थको मुनिस्तस्मै कृष्णमन्त्रं ददौ मुदा ॥&lt;br&gt;&#xA;तेषां बभूव दासः स द्विजस्य मातुराज्ञया ॥1.21.२०॥&lt;br&gt;&#xA;एकदा शिशुमाता च गच्छन्ती निशि वर्त्मनि ॥&lt;br&gt;&#xA;ममार सर्पदष्टा च तत्क्षणं स्मरती हरिम् ॥ २१ ॥&lt;br&gt;&#xA;सद्यो जगाम वैकुण्ठं विष्णुयानेन सा सती ॥&lt;br&gt;&#xA;विष्णुपार्षदसंयुक्ता सद्रत्ननिर्मितेन च ॥ २२ ॥&lt;br&gt;&#xA;प्रातर्बालो द्विजैः सार्धं प्रययौ विप्रमन्दिरात् ॥&lt;br&gt;&#xA;तत्त्वज्ञानं ददुस्तस्मै ब्राह्मणाश्च कृपालवः ॥ २३ ॥&lt;br&gt;&#xA;ब्रह्मपुत्राः शिशुं त्यक्त्वा स्वस्थानं प्रययुः किल ॥&lt;br&gt;&#xA;महाज्ञानी शिशुस्तस्थौ गङ्गातीरे मनोहरे ॥२४ ॥&lt;br&gt;&#xA;तत्र स्नात्वा विप्रदत्तं विष्णुमन्त्रं जजाप सः ॥&lt;br&gt;&#xA;क्षुत्पिपासारोगशोकहरं वेदेषु दुर्लभम् ॥ २५ ॥&lt;br&gt;&#xA;महारण्ये च घोरे च अश्वत्थमूलसन्निधौ ॥&lt;br&gt;&#xA;कृत्वा योगासनं तस्थौ सुचिरं तत्र बालकः ॥ २६ ॥&lt;br&gt;&#xA;शौनक उवाच ॥&lt;br&gt;&#xA;कं मन्त्रं बालकः प्राप कुमारेण च धीमता ॥&lt;br&gt;&#xA;दत्तं परं श्रींहरेश्च तद्भवान्वक्तु मर्हति ॥ २७ ॥&lt;br&gt;&#xA;सौतिरुवाच ॥&lt;br&gt;&#xA;कृष्णेन दत्तो गोलोके कृपया ब्रह्मणे पुरा ॥&lt;br&gt;&#xA;द्वाविंशत्यक्षरो मन्त्रो वेदेषु च सुदुर्लभः ॥ २८ ॥&lt;br&gt;&#xA;तं च ब्रह्मा ददौ भक्त्या कुमाराय च धीमते ॥&lt;br&gt;&#xA;कुमारेण स दत्तश्च मन्त्रश्च शिशवे द्विज ॥ २९ ॥&lt;br&gt;&#xA;ॐ श्रीं नमो भगवते रास मण्डलेश्वराय ॥&lt;br&gt;&#xA;श्रीकृष्णाय स्वाहेति च मन्त्रोऽयं कल्पपादपः ॥ 1.21.३० ॥&lt;br&gt;&#xA;महापुरुषस्तोत्रं च पूर्वोक्तं कवचं च यत् ॥&lt;br&gt;&#xA;अस्यौपयौगिकं ध्यानं सामवेदोक्तमेव च ॥ ३१ ॥&lt;br&gt;&#xA;तेजोमण्डलरूपे च सूर्य्यकोटिसमप्रभे ॥&lt;br&gt;&#xA;योगिभिर्वाञ्छितं ध्याने योगैः सिद्धगणैः सुरैः ॥ ३२ ॥&lt;br&gt;&#xA;ध्यायन्ते वैष्णवा रूपं तदभ्यन्तरसन्निधौ ॥&lt;br&gt;&#xA;अतीव कमनीयानिर्वचनीयं मनोहरम् ॥ ३३ ॥&lt;br&gt;&#xA;नवीनजलदश्यामं शरत्पङ्कजलोचनम् ॥&lt;br&gt;&#xA;शरत्पार्वणचन्द्रास्यं पक्वबिम्बाधिकाधरम् ॥ ३४ ॥&lt;br&gt;&#xA;मुक्तापङ्क्तिविनिन्दैकदन्तपङ्क्तिमनोहरम् ॥&lt;br&gt;&#xA;सस्मितं मुरलीन्यस्तहस्तावलम्बनेन च ॥ ३९ ॥&lt;br&gt;&#xA;कोटिकन्दर्पलावण्यं लीलाधाम मनोहरम् ॥&lt;br&gt;&#xA;चन्द्रलक्षप्रभाजुष्टं पुष्टश्रीयुक्तविग्रहम् ॥ ३६ ॥&lt;br&gt;&#xA;त्रिभङ्गसङ्गि वा युक्तं द्विभुजं पीतवाससम् ॥&lt;br&gt;&#xA;रत्नकेयूरवलयरत्ननूपुरभूषि तम् ॥ ३७ ॥&lt;br&gt;&#xA;रत्नकुण्डलयुग्मेन गण्डस्थलविराजितम् ॥&lt;br&gt;&#xA;मयूरपुच्छचूडं च रत्नमालाविभूषितम् ॥ ३८ ॥&lt;br&gt;&#xA;शोभितं जानुपर्य्यन्तं मालतीवनमालया ॥&lt;br&gt;&#xA;चन्दनोक्षितसर्वाङ्गं भक्तानुग्रहकारकम् ॥३९ ॥&lt;br&gt;&#xA;मणिना कौस्तुभेन्द्रेण वक्षस्थलसमुज्ज्वलम् ॥&lt;br&gt;&#xA;वीक्षितं गोपिकाभिश्च शश्वद्व्रीडितलोचनैः ॥1.21.४०॥&lt;br&gt;&#xA;स्थिरयौवनयुक्ताभिर्वेष्टिताभिश्च सन्ततम् ॥&lt;br&gt;&#xA;भूषणैर्भूषिताभिश्च राधावक्षःस्थलस्थितम् ॥ ॥ ४१ ॥&lt;br&gt;&#xA;ब्रह्मविष्णुशिवाद्यैश्च पूजितं वन्दितं स्तुतम् ॥&lt;br&gt;&#xA;किशोरं राधिकाकान्तं शान्तरूपं परात्परम् ॥ ४२ ॥&lt;br&gt;&#xA;निर्लिप्तं साक्षिरूपं च निर्गुणं प्रकृतेः परम् ॥&lt;br&gt;&#xA;ध्यायेत्सर्वेश्वरं तं च परमात्मानमीश्वरम् ॥ ४३ ॥&lt;br&gt;&#xA;इदं ते कथितं ध्यानं स्तोत्रं च कवचं मुने ॥&lt;br&gt;&#xA;मन्त्रोपयौगिकं सत्यं मन्त्रश्च कल्पपादपः॥४४॥&lt;br&gt;&#xA;साम्प्रतं बालकस्तस्थौ ध्यानस्थस्तत्र शौनक ॥&lt;br&gt;&#xA;दिव्यं वर्षसहस्रं च निराहारः कृशोदरः॥ ॥४५॥&lt;br&gt;&#xA;शक्तिमान्परिपुष्टश्च सिद्धमन्त्रप्रभावत॥&lt;br&gt;&#xA;ददर्श बालको ध्याने दिव्यं लोकं च बालकम्॥४६॥&lt;br&gt;&#xA;रत्नसिंहासनस्थं च रत्नभूषणभूषितम् ॥&lt;br&gt;&#xA;किशोरवयसं श्यामं गोपवेषं च सस्मितम् ॥ ४७ ॥&lt;br&gt;&#xA;गोपैर्गोपाङ्गनाभिश्च वेष्टितं पीतवाससम् ॥&lt;br&gt;&#xA;द्विभुजं मुरलीहस्तं चन्दनेन विचर्चितम्॥४८॥&lt;br&gt;&#xA;ब्रह्मविष्णुशिवाद्यैश्च स्तूयमानं परात्परम् ॥&lt;br&gt;&#xA;दृष्ट्वा च सुचिरं शान्तं शान्तश्च गोपिकासुतः॥४९॥&lt;br&gt;&#xA;विरराम च शोकार्तो यदा तद्द्रष्टुमक्षमः ॥&lt;br&gt;&#xA;रुरोदाश्वत्थमूले च न दृष्ट्वा बालकं शिशुः ॥ 1.21.५० ॥&lt;br&gt;&#xA;बभूवाकाशवाणीति रुदन्तं बालकं प्रति ॥&lt;br&gt;&#xA;सत्यं प्रबोधयुक्तं च हितमेव मिताक्षरम् ॥ ५१ ॥&lt;br&gt;&#xA;सकृद्यद्दर्शितं रूपं तदेव नाधुना पुनः ॥&lt;br&gt;&#xA;अपि पक्वकषायाणां दुर्दर्शं च कुयोगिनाम् ॥ ५२ ॥&lt;br&gt;&#xA;एतस्मिन्विग्रहेऽतीते सम्प्राप्ते दिव्यविग्रहे ॥&lt;br&gt;&#xA;पुनर्द्रक्ष्यसि गोविन्दं जन्ममृत्युहरं हरिम् ॥ ५३ ॥&lt;br&gt;&#xA;इति श्रुत्वा बालकश्च विरराम मुदाऽन्वितः ॥&lt;br&gt;&#xA;काले तत्याज तीर्थे च तनुं कृष्णं हृदि स्मरन् ॥ ५४ ॥&lt;br&gt;&#xA;नेदुर्दुन्दुभयः स्वर्गे पुष्पवृष्टिर्बभूव ह ॥&lt;br&gt;&#xA;बभूव शापमुक्तश्च नारदश्च महामुनिः॥५५॥&lt;br&gt;&#xA;तनुं त्वक्वा स जीवश्च विलीनो ब्रह्मविग्रहे ॥&lt;br&gt;&#xA;बभूव प्राक्तनान्नित्यः कालभेदे तिरोहितः ॥॥ ५५ ॥&lt;br&gt;&#xA;आविर्भावस्तिरोभावः स्वेच्छया नित्यदेहिनाम् ॥&lt;br&gt;&#xA;जन्ममृत्युजराव्याधिर्भक्तानां नास्ति शौनक ॥ ५७ ॥&lt;br&gt;&#xA;इति श्रीब्रह्मवैवर्त्ते महापुराणे ब्रह्मखण्डे सौतिशौनकसंवादे नारदशापविमोचनं नामैकविंशोऽध्यायः ॥ २१ ॥&lt;/p&gt;</description>
    </item>
    <item>
      <title>०२२</title>
      <link>https://vishvAsa.github.io/purANam_vaiShNavam/brahma-vaivarta-purANam/01/022/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/01/022/</guid>
      <description>&lt;p&gt;सौतिरुवाच ॥&lt;br&gt;&#xA;कति कल्पान्तरेऽतीते स्रष्टुः सृष्टि विधौ पुनः ॥&lt;br&gt;&#xA;मरीचिमिश्रैमुनिभिः सार्द्धं कण्ठाद्बभूव सः॥१॥&lt;br&gt;&#xA;विधेर्नारदनाम्नश्च कण्ठदेशाद्बभूव सः ॥&lt;br&gt;&#xA;नारदश्चेति विख्यातो मुनीन्दस्तेन हेतुना ॥ २ ॥&lt;br&gt;&#xA;यः पुत्रश्चेतसो धातुर्बभूव मुनिपुङ्गवः ॥&lt;br&gt;&#xA;तेन प्रचेता इति च नाम चक्रे पितामहः ॥ ३ ॥&lt;br&gt;&#xA;बभूव धातुर्यः पुत्रः सहसा दक्षपार्श्वतः ॥&lt;br&gt;&#xA;सर्वकर्माणि दक्षश्च तेन दक्षः प्रकीर्तितः ॥ ४ ॥&lt;br&gt;&#xA;वेदेषु कर्दमः शब्दश्छायायां वर्त्तते स्फुटः ॥&lt;br&gt;&#xA;बभूव कर्दमाद्वालः कर्दमस्तेन कीर्त्तितः ॥ ५ ॥&lt;br&gt;&#xA;तेजोभेदे मरीचिश्च वेदेषु वर्त्तते स्फुटम् ॥&lt;br&gt;&#xA;जातः सद्योऽतितेजस्वी मरीचिस्तेन कीर्तितः ॥ ६ ॥&lt;br&gt;&#xA;क्रतुसङ्घश्च बालेन कृतो जन्मान्तरेऽधुना ॥&lt;br&gt;&#xA;ब्रह्मपुत्रेऽपि तन्नाम क्रतुरित्यभिधीयते ॥ ७ ॥&lt;br&gt;&#xA;प्रधानाङ्गमुखं धातुस्ततो जातश्च बालकः ॥&lt;br&gt;&#xA;इरस्तेजस्विवचनोऽप्यङ्गिरास्तेन कीर्त्तितः ॥ ८ ॥&lt;br&gt;&#xA;अतितेजस्विनि भृगुर्वर्त्तते नाग्नि शौनक ॥&lt;br&gt;&#xA;जातः सद्योऽतितेजस्वी भृगुस्तेन प्रकीर्त्तितः ॥ ९ ॥&lt;br&gt;&#xA;बालोऽप्यरुणवर्णश्च जातः सद्योऽतितेजसा ॥&lt;br&gt;&#xA;प्रज्वलन्नूर्ध्वतपसा चारुणिस्तेन कीर्त्तितः॥ 1.22.१० ॥&lt;br&gt;&#xA;हंसा आत्मवशा यस्य योगेन योगिनो धुवम् ॥&lt;br&gt;&#xA;बालः परमयोगीन्द्रस्तेन हंसी प्रकीर्त्तितः ॥ ११ ॥&lt;br&gt;&#xA;वशीभूतश्च शिष्यश्च जातः सद्यो हि बालकः ॥&lt;br&gt;&#xA;अतिप्रियश्च धातुश्च वशिष्ठस्तेन कीर्त्तितः ॥ १२ ॥&lt;br&gt;&#xA;सन्ततं यस्य यत्नं च तपःसु बालकस्य च ॥&lt;br&gt;&#xA;प्रकीर्त्तितो यतिस्तेन संयतः सर्वकर्मसु ॥&lt;br&gt;&#xA;पुलस्तपःसु वेदेषु वर्त्ततेऽहः स्फुटेऽपि च ॥ १३ ॥&lt;br&gt;&#xA;स्फुटस्तपःसमूहश्च पुलहस्तेन बालकः ॥&lt;br&gt;&#xA;पुलस्तपः समूहश्च यस्यास्ति पूर्वजन्मनाम् ॥&lt;br&gt;&#xA;तपःसङ्घस्वरूपश्च पुलस्त्यस्तेन बालकः ॥ १४ ॥&lt;br&gt;&#xA;त्रिगुणायां प्रकृत्यां त्रिर्विष्णावश्च प्रवर्त्तते ॥&lt;br&gt;&#xA;तयोभक्तिः समा यस्य तेन बालोऽत्रिरुच्यते ॥ १५ ॥ अत्रि शब्दोपरि टिप्पणी&lt;br&gt;&#xA;जटा वह्निशिखारूपाः पञ्च सन्ति च मस्तके ॥&lt;br&gt;&#xA;तपस्तेजोभवा यस्य स च पञ्चशिखः स्मृतः ॥ १६ ॥&lt;br&gt;&#xA;अपान्तरतमे देशे तपस्तेपेऽन्यजन्मनि ॥&lt;br&gt;&#xA;अपान्तरतमा नाम शिशोस्तेन प्रकीर्तितम् ॥ १७ ॥&lt;br&gt;&#xA;स्वयं तपः समाप्नोति वाहयेत्प्रापयेत्परान् ॥&lt;br&gt;&#xA;वोढुं समर्थस्तपसि वोढुस्तेन प्रकीर्तितः ॥१८॥&lt;br&gt;&#xA;तपसस्तेजसा बालो दीप्तिमान्सततं मुने ॥&lt;br&gt;&#xA;तपःसु रोचते चित्तं रुचिस्तेन प्रकीर्तितः ॥ १९ ॥&lt;br&gt;&#xA;कोपकाले बभूवुर्ये स्रष्टुरेकादश स्मृताः ॥&lt;br&gt;&#xA;रोदनादेव रुद्राश्च कोपितास्तेन हेतुना॥1.22.२०॥&lt;br&gt;&#xA;शौनक उवाच ॥&lt;br&gt;&#xA;रुद्रेष्वेकतमो बालो महेश इति मे भ्रमः ॥&lt;br&gt;&#xA;भवान्पुराणतत्त्वज्ञः सन्देहं छेत्तुमर्हति॥२१॥&lt;br&gt;&#xA;सौतिरुवाच ॥&lt;br&gt;&#xA;विष्णुः सत्त्वगुणः पाता ब्रह्मा स्रष्टा रजोगुणः॥&lt;br&gt;&#xA;तमोगुणास्ते रुद्राश्च दुर्निवारा भयङ्कराः ॥ २२ ॥&lt;br&gt;&#xA;कालाग्निरुद्रः संहर्त्ता तेष्वेकः शङ्करांशकः ॥&lt;br&gt;&#xA;शुद्धसत्त्वस्वरूपश्च शिवश्च शिवदः सताम् ॥ २३ ॥&lt;br&gt;&#xA;अन्ये कृष्णस्य च कलास्तावंशौ विष्णुशङ्करौ ॥&lt;br&gt;&#xA;समौ सत्त्वस्वरूपौ द्वौ परिपूर्णतमस्य च ॥ २४ ॥&lt;br&gt;&#xA;उक्तं रुद्रोद्भवे काले कथं विस्मरति द्विज ॥&lt;br&gt;&#xA;मायया मोहिताः सर्वे मुनीनां च मतिभ्रमः ॥ २५ ॥&lt;br&gt;&#xA;सनकश्च सनन्दश्च तृतीयश्च सनातनः ॥&lt;br&gt;&#xA;सनत्कुमारो भगवांश्चतुर्थो ब्रह्मणः सुतः ॥ २६ ॥&lt;br&gt;&#xA;ब्रह्मा स्रष्टुं पूर्वपु्त्रानुवाच ते न सेहिरे ॥&lt;br&gt;&#xA;तेन प्रकोपितो धाता रुद्राः कोपोद्भवा मुने ॥ २ ॥&lt;br&gt;&#xA;सनकश्च सनन्दश्च तौ द्वावानन्दवाचकौ ॥&lt;br&gt;&#xA;आनन्दितौ च बालौ द्वौ भक्तिपूर्णतमौ सदा ॥ २८ ॥&lt;br&gt;&#xA;सनातनश्च श्रीकृष्णो नित्यः पूर्णतमः स्वयम् ॥&lt;br&gt;&#xA;तद्भक्तस्तत्समः सत्यं तेन बालः सनातनः ॥ २९ ॥&lt;br&gt;&#xA;सनत्तु नित्यवचनः कुमारः शिशुवाचकः ॥&lt;br&gt;&#xA;सनत्कुमारं तेनेममुवाच कमलोद्भवः ॥ 1.22.३० ॥&lt;br&gt;&#xA;ब्रह्मणो बालकानां च व्युत्पत्तिः कथिता मुने ॥&lt;br&gt;&#xA;साम्प्रतं नारदाख्यानं श्रूयतां च यथाक्रमम्॥ ३१ ॥&lt;/p&gt;</description>
    </item>
    <item>
      <title>०२३</title>
      <link>https://vishvAsa.github.io/purANam_vaiShNavam/brahma-vaivarta-purANam/01/023/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/01/023/</guid>
      <description>&lt;p&gt;सौतिरुवाच ॥&lt;br&gt;&#xA;स्रष्टा सृष्टिविधानेन नियोज्य सर्वबालकान् ॥&lt;br&gt;&#xA;नारदं प्रेरयामास सृष्टिं कर्त्तुं च शौनक ॥ १ ॥&lt;br&gt;&#xA;हितं सत्यं वेदसारं परिणामसुखावहम् ॥&lt;br&gt;&#xA;उवाच नारदं ब्रह्मा वेदवेदाङ्गपारगम् ॥ २ ॥&lt;br&gt;&#xA;ब्रह्मोवाच ॥&lt;br&gt;&#xA;एहि वत्स कुलश्रेष्ठ नारद प्राणवल्लभ ॥&lt;br&gt;&#xA;ज्ञानदीपशिखाज्ञानतिमिरक्षयकारक ॥ ३ ॥&lt;br&gt;&#xA;पूर्वेषामपि वन्द्यानां जनकः परमो गुरुः ॥&lt;br&gt;&#xA;विद्यादाता मन्त्रदाता द्वौ समौ च पितुः परौ ॥ ४ ॥&lt;br&gt;&#xA;तवाहं जनकः पुत्र विद्यादाता च पालकः ॥&lt;br&gt;&#xA;ममाज्ञया च मत्प्रीत्या कुरु दारपरिग्रहम् ॥ ५ ॥&lt;br&gt;&#xA;स च शिष्यः सोऽपि पुत्रो यश्चाज्ञां पालयेद्गुरोः ॥&lt;br&gt;&#xA;न क्षेमं तस्य मूढस्य यो गुरोरवचस्करः ॥ ६ ॥&lt;br&gt;&#xA;स पण्डितः स च ज्ञानी स क्षेमी स च पुण्यवान् ॥&lt;br&gt;&#xA;गुरोवर्चस्करो यो हि क्षेमं तस्य पदे पदे ॥ ॥ ७ ॥&lt;br&gt;&#xA;सर्वेषामाश्रमाणां च प्रधानः पुण्यवान्गृही॥&lt;br&gt;&#xA;स्त्रीपुत्रपौत्रयुक्तं च मन्दिरं तपसः फलम् ॥ ८ ॥&lt;br&gt;&#xA;पितरः पूर्वकाले च तिथिकाले च देवताः ॥&lt;br&gt;&#xA;सर्वे गृहस्थमायान्ति निपानमिव धेनवः ॥ ९ ॥&lt;br&gt;&#xA;नित्यं नैमित्तिकं काम्यं कुर्वन्ति गृहिणः सदा ॥&lt;br&gt;&#xA;इह एतत्सुखं पुण्यं स्वर्गभोगः परत्र च ॥ 1.23.१० ॥&lt;br&gt;&#xA;जीवन्मुक्तो गृहस्थश्च स्वधर्मपरिपालकः ॥&lt;br&gt;&#xA;यशस्वी पुण्यवांश्चैव कीर्तिमान्धनवान्सुखी॥ ११ ॥&lt;br&gt;&#xA;यशस्वी कीर्तिमान्यो हि मृतो जीवति सन्ततम् ॥&lt;br&gt;&#xA;यशःकीर्तिविहीनो हि जीवन्नपि मृतो हि सः ॥१२॥&lt;br&gt;&#xA;ब्रह्मणो वचनं श्रुत्वा नारदो मुनिसत्तमः ॥&lt;br&gt;&#xA;उवाच विनयं भीतः शुष्कण्ठौष्ठतालुकः॥१३॥&lt;br&gt;&#xA;नारद उवाच॥&lt;br&gt;&#xA;एकदा वाग्विरोधेन चोभयोस्तातपुत्रयोः ॥&lt;br&gt;&#xA;हानिर्बभूव दैवेन महती वाऽयशस्करी ॥ १४ ॥&lt;br&gt;&#xA;मया प्राप्तं च त्वच्छापाद्गान्धर्वं शौद्रमेव च ॥&lt;br&gt;&#xA;जन्म कर्म च मच्छापात्त्वमपूज्यो भवे भव ॥ १५ ॥&lt;br&gt;&#xA;बभूव शापो मुक्तो मे काले ते भविता विधे ॥&lt;br&gt;&#xA;दोषाय कल्पते शश्वद्विरोधो न गुणाय च ॥ १६ ॥&lt;br&gt;&#xA;स पिता स गुरुर्बन्धुः स पुत्रः समधीश्वरः ॥&lt;br&gt;&#xA;यः श्रीकृष्णपादपद्मे दृढां भक्तिं च कारयेत् ॥१७॥&lt;br&gt;&#xA;असद्वर्त्मनि चाज्ञानाद्गच्छन्ति यदि बालकाः ॥&lt;br&gt;&#xA;निवर्त्तयति तानेव स पिता करुणानिधिः ॥ १८ ॥&lt;br&gt;&#xA;कारयित्वा कृष्णपादे भक्तित्यागं च यः पिता ॥&lt;br&gt;&#xA;अन्यस्मिन्विषये पुत्रं स किं हन्तुं प्रवर्त्तयेत् ॥ १९ ॥&lt;br&gt;&#xA;दारग्रहो हि दुःखाय केवलं न सुखाय च ॥&lt;br&gt;&#xA;तपःस्वर्गभक्तिमुक्तिकर्मणां व्यवधायकः ॥ 1.23.२० ॥&lt;br&gt;&#xA;योषितस्त्रिविधा ब्रह्मन्गृहिणां मूढचेतसाम् ॥&lt;br&gt;&#xA;साध्वी भोग्या च कुलटास्ताः सर्वाः स्वार्थतत्पराः॥२१॥&lt;br&gt;&#xA;परलोकभिया साध्वी तथेह यशसाऽऽत्मनः ॥&lt;br&gt;&#xA;कामस्नेहाच्च कुरुते भर्तुः सेवां च सन्ततम् ॥ २२ ॥&lt;br&gt;&#xA;भोग्या भोगार्थिनी शश्वत्कामस्नेहेन केवलम् ॥&lt;br&gt;&#xA;कुरुते कान्तसेवा च न च भोगादृते क्षणम् ॥ २३ ॥&lt;br&gt;&#xA;वस्त्रालङ्कारसम्भोगसुस्निग्धाहारमुत्तमम् ॥&lt;br&gt;&#xA;यावत्प्राप्नोति सा भोग्या तावच्च वशगा प्रिया ॥ २४ ॥&lt;br&gt;&#xA;कुलाङ्गारसमा नारी कुलटा कुलनाशिनी ॥&lt;br&gt;&#xA;कपटात्कुरुते सेवां स्वामिनो न च भक्तितः ॥ २५ ॥&lt;br&gt;&#xA;सदा पुंयोगमाशंसुर्मनसा मदनातुरा॥&lt;br&gt;&#xA;आहारादधिकं जारं प्रार्थयन्ती नवं नवम् ॥ २६ ॥&lt;br&gt;&#xA;जारार्थे स्वपतिं तात हन्तुमिच्छति पुंश्चली ॥&lt;br&gt;&#xA;तस्यां यो विश्वसेन्मूढो जीवनं तस्य निष्फलम् ॥ २७ ॥&lt;br&gt;&#xA;कथिता योषितः सर्वा उत्तमाधममध्यमाः ॥&lt;br&gt;&#xA;स्वात्मारामा विजानन्ति मनस्तासां न पण्डिताः ॥ २८ ॥&lt;br&gt;&#xA;हृदयं क्षुरधाराभं शरत्पद्मोत्सवं मुखम् ॥&lt;br&gt;&#xA;सुधासमं सुमधुरं वचनं स्वार्थसिद्धये ॥ २९ ॥&lt;br&gt;&#xA;प्रकोपे विषतुल्यं च विश्वासे सर्वनाशनम् ॥&lt;br&gt;&#xA;दुर्ज्ञेयं तदभिप्रायं निगूढं कर्म केवलम् ॥ 1.23.३० ॥&lt;br&gt;&#xA;सदा तासामविनयः प्रबलं साहसं परम् ॥&lt;br&gt;&#xA;दोषोत्कर्षश्छलोत्कर्षः शश्वन्माया दुरत्यया ॥ ३१ ॥&lt;br&gt;&#xA;पुंसश्चाष्टगुणः कामः शश्वत्कामो जगद्गुरो ॥&lt;br&gt;&#xA;आहारो द्विगुणो नित्यं नैष्ठुर्य्यं च चतुर्गुणम् ॥३२॥&lt;br&gt;&#xA;कोपः पुंसः षड्गुणश्च व्यवसायश्च निश्चितम्॥&lt;br&gt;&#xA;यत्रेमे दोषनिवहाः काऽऽस्था तत्र पितामह॥३३॥&lt;br&gt;&#xA;का क्रीडा किं सुखं पुंसो विण्मूत्रमलवेश्मनि॥&lt;br&gt;&#xA;तेजः प्रनष्टं सम्भोगे दिवालापे यशःक्षयः ॥ ३४ ॥&lt;br&gt;&#xA;धनक्षयोऽतिप्रीतौ चात्यासक्तौ च वपुःक्षयः॥&lt;br&gt;&#xA;साहित्ये पौरुषं नष्टं कलहे माननाशनम् ॥&lt;br&gt;&#xA;सर्वनाशश्च विश्वासे ब्रह्मन्नारीषु किं सुखम् ॥ ३५ ॥&lt;br&gt;&#xA;यावद्धनी च तेजस्वी सश्रीको योग्यतापरः ॥&lt;br&gt;&#xA;पुमान्नारीं वशीकर्तुं समर्थस्तावदेव हि ॥ ३६ ॥&lt;br&gt;&#xA;रोगिणं निर्द्धनं वृद्धं योषिद्वै प्रेक्षतेऽप्रियम् ॥&lt;br&gt;&#xA;लोकाचारभयात्तस्मै ददात्याहारमल्पकम् ॥ ३७ ॥&lt;br&gt;&#xA;इत्येवं कथितं सर्वं ब्रह्मन्नात्मागमो यथा ॥&lt;br&gt;&#xA;सर्वं जानासि सर्वज्ञ स्वात्मारामेश्वरो भवान् ॥ ३८ ॥&lt;br&gt;&#xA;अनुग्रहं कुरु विभो विदायं देहि साम्प्रतम् ॥&lt;br&gt;&#xA;कृष्णभक्तिं प्रार्थयामि त्वयि कल्पतरोः परे ॥ ३९ ॥&lt;br&gt;&#xA;इत्युक्त्वा नारदस्तत्र धृत्वा तातपदाम्बुजम् ॥&lt;br&gt;&#xA;आज्ञां ययाचे पितरं गन्तु तपसि मङ्गले ॥ 1.23.४० ॥&lt;br&gt;&#xA;कृताञ्जलिपुटो भूत्वा भक्तिनम्रात्मकन्धरः॥&lt;br&gt;&#xA;कृत्वा प्रदक्षिणं नत्वा ब्रह्माणं गन्तुमुद्यतः ॥ ४१ ॥&lt;br&gt;&#xA;गच्छन्तं तनयं दृष्ट्वा विधाता जगतां मुने ॥&lt;br&gt;&#xA;रुरोदोच्चैर्मुक्तकण्ठं महासांसारिको यथा ॥ ४२ ॥&lt;br&gt;&#xA;करे धृत्वा समालिङ्ग्य चुचुम्ब च पुनः पुनः ॥&lt;br&gt;&#xA;चिरं वक्षसि कृत्वा च वासयामास जानुनि ॥ ४३ ॥&lt;br&gt;&#xA;स्वात्मारामेश्वरो ब्रह्मा योगीन्द्राणां गुरोर्गुरुः ॥&lt;br&gt;&#xA;भेद सोढुं न शक्तोऽभूद्विच्छेदो दुःसहो नृणाम् ॥ ४४ ॥&lt;br&gt;&#xA;कातरः पुत्रभेदेन मोहितो विष्चुमायया॥&lt;br&gt;&#xA;शोकार्त्तो वक्तुमारेभे सुतं सम्बोध्य शौनक ॥ ४५ ॥&lt;br&gt;&#xA;इति श्रीब्रह्मवैवर्त्ते महापुराणे ब्रह्मखण्डे ब्रह्मनारदसंवादे त्रयोविंशतितमोऽध्यायः ॥ २३ ॥&lt;/p&gt;</description>
    </item>
    <item>
      <title>०२४</title>
      <link>https://vishvAsa.github.io/purANam_vaiShNavam/brahma-vaivarta-purANam/01/024/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/01/024/</guid>
      <description>&lt;p&gt;श्रीब्रह्मोवाच ॥&lt;br&gt;&#xA;त्वं गच्छ तपसे वत्स किं मे संसारकर्मणि ॥&lt;br&gt;&#xA;अहं यास्यामि गोलोकं विज्ञातुं कृष्णमीश्वरम् ॥ १ ॥&lt;br&gt;&#xA;सनकश्च सनन्दश्च तृतीयश्च सनातनः ॥&lt;br&gt;&#xA;सनत्कुमारो नीरागश्चतुर्थः पुत्र एव च ॥ २ ॥&lt;br&gt;&#xA;यती हंसी चारुणिश्च वोढुः पञ्चशिखस्तथा ॥&lt;br&gt;&#xA;पुत्रास्तपस्विनः सर्वे किं मे संसारकर्मणि ॥ ३ ॥&lt;br&gt;&#xA;वचस्करो मरीचिर्मे अङ्गिराश्च भृगुस्तथा ॥&lt;br&gt;&#xA;रुचिरत्रिः कर्दमश्च प्रचेताश्च क्रतुर्मनुः ॥ ४ ॥&lt;br&gt;&#xA;वसिष्ठो वशगः शश्वत्सर्वेषु च सुतेषु च ॥&lt;br&gt;&#xA;अन्ये ऽविवेकिनोऽसाध्याः किं मे संसारकर्मणि ॥ ५ ॥&lt;br&gt;&#xA;निबोध वत्स वक्ष्यामि वेदोक्तं वचनं शुभम् ॥&lt;br&gt;&#xA;पारम्पर्य्यक्रमपरं चतुर्वर्गफलप्रदम् ॥ ॥ ६ ॥&lt;br&gt;&#xA;धर्मार्थकाममोक्षांश्च सर्वे वाञ्छन्ति पण्डिताः ॥&lt;br&gt;&#xA;वेदप्रणिहितानेतान्सभासु मुनिशंसितान् ॥ ७ ॥&lt;br&gt;&#xA;वेदप्रणिहितो धर्मो ह्यधर्मस्तद्विपर्य्ययः ॥&lt;br&gt;&#xA;आदौ विप्रो यज्ञसूत्रं परिधाय सुखं सुखी ॥ ८ ॥&lt;br&gt;&#xA;समधीत्य ततो वेदान्ददाति गुरुदक्षिणाम् ॥&lt;br&gt;&#xA;ततः प्रकृष्टकुलजां सुविनीतां समुद्वहेत् ॥ ९ ॥&lt;br&gt;&#xA;सा साध्वी कुलजा या च पतिसेवासु तत्परा ॥&lt;br&gt;&#xA;सद्वरो दुर्विनीता च सम्भवेन्न कदाचन ॥&lt;br&gt;&#xA;आकरे पद्मरागाणां जन्म काचमणेः कुतः ॥ 1.24.१० ॥&lt;br&gt;&#xA;असद्वंशप्रसूता या पित्रोर्दोषेण नारद ॥&lt;br&gt;&#xA;दुर्विनीता च सा दुष्टा स्वतन्त्रा सर्वकर्मसु ॥ ११ ॥&lt;br&gt;&#xA;न वत्स दुष्टाः सर्वाश्च योषितः कमलाकलाः ॥&lt;br&gt;&#xA;स्वर्वेश्यांशाश्च कुलटा असद्वंश समुद्भवाः ॥ १२ ॥&lt;br&gt;&#xA;निर्गुणं स्वामिनं साध्वी सेवते च प्रशंसति ॥&lt;br&gt;&#xA;न सेवते च कुलटा प्रियं निन्दति सद्गुणम् ॥ १३ ॥&lt;br&gt;&#xA;साधुः सद्वंशजां कन्यां प्रयत्नेन परिग्रहेत् ॥&lt;br&gt;&#xA;तस्यां पुत्रान्समुत्पाद्य वृद्धस्तु तपसे व्रजेत् ॥ १४ ॥&lt;br&gt;&#xA;वरं हुतवहे वासः सर्पवक्त्रे च कण्टके ॥&lt;br&gt;&#xA;एतेभ्यो दुःखदो वासः स्त्रिया दुर्मुखया सह ॥ १५ ॥&lt;br&gt;&#xA;मत्तोऽधीतस्त्वया वेदो मह्यं च गुरुदक्षिणाम् ॥&lt;br&gt;&#xA;पुत्र देहीदमेवेह कुरु दारपरिग्रहम् ॥ १६ ॥&lt;br&gt;&#xA;वत्स त्वं कुलजातां च पूर्वपत्नी च मालतीम् ॥&lt;br&gt;&#xA;विवाहं कुरु कल्याण कल्याणे च दिने ऽनघ ॥ १७ ॥&lt;br&gt;&#xA;मनुवंशोद्भवस्येह सृञ्जयस्य गृहे सती ॥&lt;br&gt;&#xA;त्वत्कृते जन्म लब्ध्वा च कुरुते भारते तपः ॥ १८ ॥&lt;br&gt;&#xA;गृह्णीष्व परमां रत्नमालां च कमलाकलाम् ॥&lt;br&gt;&#xA;भारते न भवेद्व्यर्थं जनानां तपसः फलम् ॥ १९ ॥&lt;br&gt;&#xA;आदौ भवेद्गृही लोको वानप्रस्थस्ततः परम् ॥&lt;br&gt;&#xA;ततस्त पस्वी मोक्षाय क्रम एष श्रुतौ श्रुतः ॥ 1.24.२० ॥&lt;br&gt;&#xA;वैष्णवानां हरेरर्चा तपस्या च श्रुतौ श्रुता ॥ २१ ॥&lt;br&gt;&#xA;वैष्णव त्वं गृहे तिष्ठ कुरु कृष्णपदार्चनम् ॥&lt;br&gt;&#xA;अन्तर्बाह्ये हरिर्यस्य तस्य किं तपसा सुत ॥ २२ ॥&lt;br&gt;&#xA;नान्तर्बाह्ये हरिर्यस्य तस्य किं तपसाऽनघ ॥&lt;br&gt;&#xA;तपसा हरिराराध्यो नान्यः कश्चन विद्यते ॥ २३ ॥&lt;br&gt;&#xA;यत्र तत्र कृतं कृष्णसेवनं परमं तपः ॥&lt;br&gt;&#xA;वत्स मद्वचनेनैव गृहे स्थित्वा हरिं भज॥ २४ ॥&lt;br&gt;&#xA;गृही भव मुनिश्रेष्ठ गृहिणां सर्वदा सुखम् ॥&lt;br&gt;&#xA;कामिन्यां सुखसम्भोगः स्वर्गभोगसमो मतः ॥ २९ ॥&lt;br&gt;&#xA;तद्दर्शनमुपस्पर्शं वाञ्छन्त्येव मुमुक्षवः ॥&lt;br&gt;&#xA;सर्वस्पर्शसुखात्स्त्रीणामुपस्पर्शसुखं परम्॥२६॥&lt;br&gt;&#xA;ततः सुखतमं पुत्रदर्शनं स्पर्शनं मुने ॥&lt;br&gt;&#xA;सर्वेभ्यः प्रेयसी कान्ता प्रिया तेन प्रकीर्त्तिता ॥ ॥२७॥&lt;br&gt;&#xA;पुत्रप्रयोजना कान्ता शतकान्ताप्रियः सुतः ॥&lt;br&gt;&#xA;नास्ति पुत्रात्परो बन्धुर्नास्ति पुत्रात्परः प्रियः ॥ २८॥&lt;br&gt;&#xA;सर्वेभ्यो जयमन्विच्छेत्पुत्रादेकात्पराजयम् ॥&lt;br&gt;&#xA;न चात्मनि प्रियोऽर्थश्च तस्मादपि सुतः प्रियः ॥ २९ ॥&lt;br&gt;&#xA;अतः प्रियतमे पुत्रे न्यसेदात्मपरं धनम् ॥&lt;br&gt;&#xA;इत्येवमुक्त्वा स ब्रह्मा विरराम च शौनक ॥&lt;br&gt;&#xA;उवाच वचनं तातं नारदो ज्ञानिनां वरः ॥ 1.24.३० ॥&lt;br&gt;&#xA;नारद उवाच ॥&lt;br&gt;&#xA;स्वयं विज्ञाय सर्वार्थं स्वपुत्रं वेददर्शने ॥&lt;br&gt;&#xA;प्रवर्त्तयत्यसन्मार्गे स दयालुः कथं पिता ॥३१॥&lt;br&gt;&#xA;जलबुद्बुदवत्सर्वं संसारमतिनश्वरम् ॥&lt;br&gt;&#xA;जलरेखा यथा मिथ्या तथा ब्रह्मञ्जगत्त्रयम् ॥ ३२ ॥&lt;br&gt;&#xA;विहाय हरिदास्यं च विषये यन्मनश्चलम् ॥&lt;br&gt;&#xA;दुर्लभं मानवं जन्म मा भूत्तन्निष्फलं क्वचित् ॥ ३३ ॥&lt;br&gt;&#xA;का वा कस्य प्रिया पुत्रो बन्धुः को वा भवार्णवे ॥&lt;br&gt;&#xA;कर्मोर्मिभिर्योजना च तदपायो वियोजना ॥ ३४ ॥&lt;br&gt;&#xA;सुकर्म कारयेद्यो हि तन्मित्रं स पिता गुरुः ॥&lt;br&gt;&#xA;दुर्बुद्धिं जनयेद्यो हि स रिपुः स्यात्कथं पिता ॥ ३५ ॥&lt;br&gt;&#xA;इत्येवं कथितं तात वेदबीजं यथागमम् ॥&lt;br&gt;&#xA;ध्रुवं तथाऽपि कर्त्तव्यं तवाज्ञापरिपालनम् ॥ ३६ ॥&lt;br&gt;&#xA;आदौ यास्यामि भगवन्नरनारायणाश्रमम् ॥&lt;br&gt;&#xA;नारायणकथां श्रुत्वा करिष्ये दारसङ्ग्रहम् ॥३७॥&lt;br&gt;&#xA;इत्येवमुक्त्वा स मुनिर्विरराम पितुः पुरः ॥&lt;br&gt;&#xA;पुष्पवृष्टिस्तदुपरि तत्क्षणेन बभूव ह ॥ ३८ ॥&lt;br&gt;&#xA;क्षणं पितुः पुरः स्थित्वा नारदो मुनिसत्तमः ॥&lt;br&gt;&#xA;उवाच च पुनर्वेदं वचनं मङ्गलप्रदम् ॥ ३९ ॥&lt;br&gt;&#xA;श्रीनारद उवाच ॥&lt;br&gt;&#xA;देहि मे कृष्णमन्त्रं च यन्मनोवाञ्छितं मम ॥&lt;br&gt;&#xA;तत्सम्बन्धि च यज्ज्ञानं यत्र तद्गुणवर्णनम्॥ 1.24.४० ॥&lt;br&gt;&#xA;ततः पश्चात्करिष्यामि त्वत्प्रीत्या दारसङ्ग्रहम् ॥&lt;br&gt;&#xA;मानसे परिपूर्णे च कार्य्यं कर्तुं पुमान्सुखी॥४१॥&lt;br&gt;&#xA;नारदस्य वचः श्रुत्वा प्रहृष्टः कमलोद्भवः ॥&lt;br&gt;&#xA;उवाच पुनरेवेदं पुत्रं ज्ञानविदां वरः ॥ ४२ ॥&lt;br&gt;&#xA;ब्रह्मोवाच ॥&lt;br&gt;&#xA;पत्युर्मन्त्रं पितुर्मन्त्रं न गृह्णीयाद्विचक्षणः ॥&lt;br&gt;&#xA;विविक्ताश्रमिणां चैव न मन्त्रः सुखदायकः ॥ ४३ ॥&lt;br&gt;&#xA;निषेकाल्लभ्यते मन्त्रो गुरुर्भर्त्ता च कामिनी॥&lt;br&gt;&#xA;विद्या सुखं भयं दुःखं पुरुषैः स्वेच्छया न च ॥ ४४ ॥&lt;br&gt;&#xA;महेश्वरस्तव गुरुः प्राक्तनो नः पुरातनः ॥&lt;br&gt;&#xA;गच्छ वत्स शिवं शान्तं शिवदं ज्ञानिनां गुरुम् ॥ ४५ ॥&lt;br&gt;&#xA;तत एव भवान्मन्त्रं ज्ञानं लब्ध्वा पुरातनात् ॥&lt;br&gt;&#xA;नारायणकथां श्रुत्वा शीघ्रमागच्छ मद्गृहम् ॥ ४६ ॥&lt;br&gt;&#xA;इत्युक्त्वा जगतां धाता विरराम च शौनक ॥&lt;br&gt;&#xA;प्रणम्य पितरं भक्त्या शिवलोकं ययौ मुनिः ॥ ४७ ॥&lt;br&gt;&#xA;इति श्रीब्रह्मवैवर्त्ते महापुराणे ब्रह्मखण्डे सौतिशौनकसंवादे ब्रह्मनारदोक्तसंसारसुखासुखवर्णनं नाम चतुर्विंशतितमोऽध्यायः ॥ २४ ॥&lt;/p&gt;</description>
    </item>
    <item>
      <title>०२५</title>
      <link>https://vishvAsa.github.io/purANam_vaiShNavam/brahma-vaivarta-purANam/01/025/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/01/025/</guid>
      <description>&lt;p&gt;सौतिरुवाच ॥&lt;br&gt;&#xA;क्षणेन विप्रप्रवरो मुदाऽन्वितो जगाम शम्भोः सदनं मनोहरम् ॥&lt;br&gt;&#xA;ऊर्ध्वं ध्रुवाद्योजनलक्षमीप्सितं महार्हरत्नौघविनिर्मितं महत् ॥ १ ॥&lt;br&gt;&#xA;निराश्रये योगबलेन शम्भुना धृतं विचित्रं विविधालयान्वितम् ॥&lt;br&gt;&#xA;दृष्टं सुपुण्याशयसाधकैर्वरैर्मुनीन्द्रवर्यैः परिपूरितं शुभम् ॥ २ ॥&lt;br&gt;&#xA;मयूखशून्यं रविचन्द्रयोर्मुने हुताशनैर्वेष्टितमेव केवलम् ॥&lt;br&gt;&#xA;प्राकाररूपैरतिरिक्तवर्द्धितैरुच्चैरसङ्ख्याप्रमितैः शिखोज्ज्वलैः ॥ ३ ॥&lt;br&gt;&#xA;पुरं वरं योजनलक्षविस्तृतं त्रिकोटिरत्नेन्द्रगृहान्वितं सदा ॥&lt;br&gt;&#xA;विराजितं हीरकसारनिर्मितैश्चित्रैर्विचित्रैर्विविधैर्मनोहरैः ॥ ४ ॥&lt;br&gt;&#xA;माणिक्यमुक्तामणिदर्पणैर्युतं नस्वप्नदृष्टं द्विज विश्वकर्मणः ॥&lt;br&gt;&#xA;आकल्पमेकैः शिवसेवितैर्जनैर्निषेवितं सन्ततमेव शौनक ॥ ९ ॥&lt;br&gt;&#xA;सिद्धैर्नियुक्तं शतकोटिलक्षैकैस्त्रिकोटिलक्षैश्च युतं स्वपार्षदैः ॥&lt;br&gt;&#xA;युक्तं त्रिलक्षैर्विकटैश्च भैरवैः क्षेत्रैश्चतुर्लक्षशतैश्च वेष्टितम् ॥ ६ ॥&lt;br&gt;&#xA;सुरद्रुमैर्वेष्टितमेव सन्ततं मन्दारवृक्षप्रवरैः सुपुष्पितैः ॥&lt;br&gt;&#xA;विराजितं सुन्दरकामधेनुभिर्यथा बलाकाशतकैर्नभस्तलम् ॥ ७ ॥&lt;br&gt;&#xA;दृष्ट्वा मुनिर्विस्मयमाप मानसे किं नात्र चित्रं सुरयोगिनां गुरौ ॥&lt;br&gt;&#xA;लोकं त्रिलोकाच्च विलक्षणं परं भीमृत्युरोगार्त्तिजराहरं वरम् ॥ ८ ॥&lt;br&gt;&#xA;दूरे सभामण्डलमध्यगं शिवं ददर्श शान्तं शिवदं मनोहरम् ॥&lt;br&gt;&#xA;पद्मत्रिनेत्रं विधुपञ्चवक्त्रं गङ्गाधरं निर्मलचन्द्रशेखरम् ॥ ९ ॥&lt;br&gt;&#xA;प्रतप्तहेमाभजटाधरं विभुं दिगम्बरं शुभ्रमनन्तमक्षरम् ॥&lt;br&gt;&#xA;मन्दाकिनीपुष्करबीजमालया कृष्णेति नामैव मुदा जपन्तम् ॥ 1.25.१० ॥&lt;br&gt;&#xA;सुनीलकण्ठं भुजगेन्द्रमण्डितं योगीन्द्रसिद्धेन्द्र मुनीन्द्रवन्दितम् ॥&lt;br&gt;&#xA;सिद्धेश्वरं सिद्धविधानकारणं मृत्युञ्जयं कालयमान्तकारकम् ॥ ११ ॥&lt;br&gt;&#xA;प्रसन्नहास्यास्यमनोहरं वरं विश्वाश्रयाणां शिवदं वरप्रदम् ॥&lt;br&gt;&#xA;सदाऽऽशुतोषं भवरोगवर्जितं भक्तप्रियं भक्तजनैकबन्धुम् ॥ १२ ॥&lt;br&gt;&#xA;गत्वा समीपं मुनिरेष शूलिनं ननाम मूर्ध्ना पुलकाङ्कविग्रहः ॥&lt;br&gt;&#xA;वीणां त्रितन्त्रीं क्वणयन्पुनर्जगौ कृष्णं स तुष्टाव कलं सुकण्ठः ॥ १३ ॥&lt;br&gt;&#xA;दृष्ट्वा मुनीन्द्रप्रवरं च सस्मितं विधेः सुतं वेदविदां वरिष्ठम् ॥&lt;br&gt;&#xA;योगीन्द्रसिद्धेन्द्रमहर्षिभिः समं हर्षेण पीठादुदपश्यदीश्वरः ॥ १४ ॥&lt;br&gt;&#xA;ददौ च तस्मै मुनये स सम्भ्रमादालिङ्गनं चाशिषमासनादिकम् ॥&lt;br&gt;&#xA;पप्रच्छ भद्रागमनप्रयोजनं तपोधनं तं तपसा च शौनक ॥ १५ ॥&lt;br&gt;&#xA;सद्रत्नसिंहासनसुन्दरे परश्चोवास शम्भुर्वरपार्षदैः सह ॥&lt;br&gt;&#xA;नोवास धातुस्तनयः कृताञ्जलिस्तुष्टाव भक्त्या प्रणतः प्रभुं द्विज ॥ १६॥&lt;br&gt;&#xA;गन्धर्वराजेन कृतेन नारदः स्तोत्रेण रम्येण शुभप्रदेन च ॥&lt;br&gt;&#xA;स्तुत्वा प्रणामं पुनरेव कृत्वा भवाज्ञयोवास भवस्य वामतः ॥ १७ ॥&lt;br&gt;&#xA;चकार तत्रैव निवेदनं शिवे मनोऽभिलाषं निजकामपूरके ॥&lt;br&gt;&#xA;श्रुत्वा मुनेस्तद्वचनं कृपानिधिर्द्रुतं प्रतिज्ञाय चकार चोमिति ॥ १८ ॥&lt;br&gt;&#xA;इति श्रीब्रह्मवैवर्ते महापुराणे ब्रह्मखण्डे सौतिशौनकसंवादे कैलासं प्रति नारदागमनं नाम पञ्चविंशतितमोऽध्यायः ॥ २५ ॥&lt;/p&gt;</description>
    </item>
    <item>
      <title>०२६</title>
      <link>https://vishvAsa.github.io/purANam_vaiShNavam/brahma-vaivarta-purANam/01/026/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/01/026/</guid>
      <description>&lt;p&gt;सौतिरुवाच ॥&lt;br&gt;&#xA;हरिस्तोत्रं च कवचं मन्त्रं पूजाविधिं परम् ॥&lt;br&gt;&#xA;हरं ययाचे देवर्षिर्ध्यानं च ज्ञानमेव च ॥ १ ॥&lt;br&gt;&#xA;स्तोत्रं च कवचं मन्त्रं ध्यानं पूजाविधिं तथा ॥&lt;br&gt;&#xA;तत्प्राक्तनीयज्ञानं च ददौ तस्मै महेश्वरः ॥ २ ॥&lt;br&gt;&#xA;सर्वं प्राप्य मुनिश्रेष्ठः परिपूर्णमनोरथः ॥&lt;br&gt;&#xA;उवाच प्रणतो भक्त्या गुरुं प्रणतवत्सलम् ॥ ३ ॥&lt;br&gt;&#xA;नारद उवाच ॥&lt;br&gt;&#xA;आह्निकं ब्राह्मणानां च वद वेदविदां वर ॥&lt;br&gt;&#xA;स्वधर्मपालनं नित्यं यतो भवति नित्यशः ॥ ४ ॥&lt;br&gt;&#xA;श्रीमहेश्वर उवाच ॥&lt;br&gt;&#xA;ब्राह्मे मुहूर्ते चोत्थाय बह्मरन्धस्थपङ्कजे ॥&lt;br&gt;&#xA;सूक्ष्मे सहस्रपत्रे स्वे निर्मले ग्लानिवर्जिते ॥ ५ ॥&lt;br&gt;&#xA;रात्रिवासं परित्यज्य गुरुं तत्रैव चिन्तयेत् ॥&lt;br&gt;&#xA;व्याख्यामुद्राकरं प्रीतं सस्मितं शिष्यवत्सलम् ॥ ६ ॥&lt;br&gt;&#xA;प्रसन्नवदनं शान्तं परितुष्टं निरन्तरम् ॥&lt;br&gt;&#xA;साक्षाद्ब्रह्मस्वरूपं च परमं चिन्तयेत्सदा ॥ ७ ॥&lt;br&gt;&#xA;ध्यात्वैवं गुरुमाराध्य हृत्पद्मे निर्मले सिते ॥&lt;br&gt;&#xA;सहस्रपत्रे विस्तीर्णे देवमिष्टं विचिन्तयेत् ॥ ८ ॥&lt;br&gt;&#xA;यस्य देवस्य यद्ध्यानं यद्रूपं तद्विचिन्तयेत् ॥&lt;br&gt;&#xA;गृहीत्वा तदनुज्ञां च कर्त्तव्यं समयोचितम् ॥ ९ ॥&lt;br&gt;&#xA;आदौ ध्यात्वा गुरुं नत्वा सम्पूज्य विधिपूर्वकम् ॥&lt;br&gt;&#xA;पश्चात्तदाज्ञामादाय ध्यायेदिष्टं प्रपूजयेत् ॥1.26.१०॥&lt;br&gt;&#xA;गुरुप्रदर्शितो देवो मन्त्रपूजाविधिर्जपः ॥&lt;br&gt;&#xA;न देवेन गुरुर्दृष्टस्तस्माद्देवाद्गुरुः परः ॥ ॥ ११ ॥&lt;br&gt;&#xA;गुरुर्ब्रह्मा गुरुर्विष्णुर्गुरुर्देवो महेश्वरः ॥&lt;br&gt;&#xA;गुरुः प्रकृतिरीशाद्या गुरुश्चन्द्रोऽनलो रविः ॥ १२ ॥&lt;br&gt;&#xA;गुरुर्वायुश्च वरुणो गुरुर्माता पिता सुहृत् ॥&lt;br&gt;&#xA;गुरुरेव परं ब्रह्म नास्ति पूज्यो गुरोः परः ॥ १३ ॥&lt;br&gt;&#xA;अभीष्टदेवे रुष्टे च समर्थो रक्षणे गुरुः ॥&lt;br&gt;&#xA;न समर्था गुरौ रुष्टे रक्षणे सर्वदेवताः ॥ १४ ॥&lt;br&gt;&#xA;यस्य तुष्टो गुरुः शश्वज्जयस्तस्य पदे पदे ॥&lt;br&gt;&#xA;यस्य रुष्टो गुरुस्तस्य सर्वनाशश्च सर्वदा ॥ १५ ॥&lt;br&gt;&#xA;न सम्पूज्य गुरुं देवं यो मूढः पूजयेद् भ्रमात्॥&lt;br&gt;&#xA;ब्रह्महत्याशतं पापी लभते नात्र संशयः ॥१६॥&lt;br&gt;&#xA;सामवेदे च भगवानित्युवाच हरिः स्वयम्॥&lt;br&gt;&#xA;तस्मादभीष्टदेवाच्च गुरुः पूज्यतमः परः ॥ १७ ॥&lt;br&gt;&#xA;गुरुमिष्टं स्वयं ध्यात्वा स्तुत्वा वै साधको मुने ॥&lt;br&gt;&#xA;निर्मलं स्थलमासाद्य विण्मूत्रं ह्युत्सृजेन्मुदा ॥ १८ ॥&lt;br&gt;&#xA;जलं जलसमीपं च सरन्धं प्राणिसन्निधिम् ॥&lt;br&gt;&#xA;देवालयसमीपं च वृक्षमूलं च वर्त्म च ॥ १९ ॥&lt;br&gt;&#xA;हलोत्कर्षस्थलं चैव सस्यक्षेत्रं च गोष्ठकम् ॥&lt;br&gt;&#xA;नदीकन्दरगर्भं च पुष्पोद्यानं च पङ्किलम् ॥ 1.26.२० ॥&lt;br&gt;&#xA;ग्रामाद्यभ्यन्तरं चैव नृणां गृहसमीपकम्॥&lt;br&gt;&#xA;शङ्कुं सेतुं शरवणं श्मशानं वह्निसन्निधिम् ॥ २१ ॥&lt;br&gt;&#xA;क्रीडास्थलं महारण्यं मञ्चकाधःस्थलं तथा ॥&lt;br&gt;&#xA;वृक्षच्छायायुतं स्थानमन्तःप्राण्यवपर्णकम् ॥२२॥&lt;br&gt;&#xA;दूर्वास्थानं कुशस्थानं वल्मीकस्थानमेव च ॥&lt;br&gt;&#xA;वृक्षारोपणभूभिं च कार्यार्थं च परिष्कृतम् ॥ २३ ॥&lt;br&gt;&#xA;एतत्सर्वं परित्यज्य सूर्य्यतापविवर्जितम् ॥&lt;br&gt;&#xA;कृत्वा गर्त्तं पुरीषं च मूत्रं च परिवर्जयेत् ॥ २४ ॥&lt;br&gt;&#xA;पुरीषमूत्रोत्सर्गं च दिवा कुर्यादुदङ्मुखः ॥&lt;br&gt;&#xA;पश्चिमाभिमुखो रात्रौ सन्ध्यायां दक्षिणामुखः ॥ २५ ॥&lt;br&gt;&#xA;मौनी भूत्वा च निश्वासं यथा गन्धो न सञ्चरेत् ॥&lt;br&gt;&#xA;त्यक्त्वा मृदा समाच्छाद्य शौचं कुर्य्याद्विचक्षणः ॥२६॥&lt;br&gt;&#xA;कृत्वा तु लोष्टशौचं च जलशौचं ततः परम् ॥&lt;br&gt;&#xA;मृद्युक्तं तज्जलं चैव तत्प्रमाणं निशामय ॥ ॥ २७ ॥&lt;br&gt;&#xA;एकां लिङ्गे मृदं दद्याद्वामहस्ते चतुष्टयम् ॥&lt;br&gt;&#xA;उभयोर्हस्तयोर्द्वे तु मूत्रशौचं प्रकीर्तितम् ॥ २८ ॥&lt;br&gt;&#xA;मूत्रशौचं द्विगुणितं मैधुनानन्तरं यदि ॥&lt;br&gt;&#xA;मैथुनानन्तरं यद्वा मूत्रशौचं चतुर्गुणम् ॥ २९ ॥&lt;br&gt;&#xA;एका लिङ्गे गुदे तिस्रस्तथा वामकरे दश ॥&lt;br&gt;&#xA;उभयोः सप्त दातव्याः पादः षष्ठेन शुध्यति ॥ 1.26.३० ॥&lt;br&gt;&#xA;पुरीषशौचं विप्राणां गृहिणामिदमेव च ॥&lt;br&gt;&#xA;विधवानां द्विगुणितं शौचमेव प्रकीर्त्तितम् ॥ ३१ ॥&lt;br&gt;&#xA;यतीनां वैष्णवानां च ब्रह्मर्षेर्ब्रह्मचारिणाम् ॥&lt;br&gt;&#xA;चतुर्गुणं च गृहिणां तेषां शौचं प्रकीर्त्तितम् ॥ ३२ ॥&lt;br&gt;&#xA;नो यावदुपनीयेत द्विजः शूद्रस्तथाऽङ्गना ॥&lt;br&gt;&#xA;गन्धलेपक्षयकरं तेषां शौचं प्रकीर्त्तितम् ॥ ३३ ॥&lt;br&gt;&#xA;शौचं क्षत्रविशोश्चैव द्विजानां गृहिणां समम् ॥&lt;br&gt;&#xA;द्विगुणं वैष्णवादीनां मुनीनां परिकीर्तितम् ॥ ३४ ॥&lt;br&gt;&#xA;न्यूनाधिकं न कर्तव्यं शौचं शुद्धिमभीप्सता ॥&lt;br&gt;&#xA;प्रायश्चित्तं प्रयुज्येत विहितातिक्रमे कृते ॥ ३५ ॥&lt;br&gt;&#xA;शौचं तन्नियमं मत्तः सावधानं निशामय ॥&lt;br&gt;&#xA;मृच्छौचे च शुचिर्विप्रोऽप्यशुचिश्च व्यतिक्रमे ॥ ३६ ॥&lt;br&gt;&#xA;वल्मीकमूषिकोत्खातां मृदमन्तर्जलां तथा ॥&lt;br&gt;&#xA;शौचावशिष्टां गेहाच्च न दद्यात्क्लेशसम्भवाम् ॥ ३७ ॥&lt;br&gt;&#xA;अन्तःप्राण्यवपर्णां च हलोत्खातां विशेषतः ॥&lt;br&gt;&#xA;कुशमूलोत्थितां चैव दूर्वामूलोत्थितां तथा ॥ ३८ ॥&lt;br&gt;&#xA;अश्वत्थमूलान्नीतां च तथैव शयनोत्थिताम् ॥&lt;br&gt;&#xA;चतुष्पथाच्च गोष्ठानां गोष्पदानां तथैव च॥३९॥&lt;br&gt;&#xA;शस्यस्थलानां क्षेत्राणामुद्यानानां मृदं त्यजेत् ॥&lt;br&gt;&#xA;स्नातो वाऽप्यथवाऽस्नातो विप्रः शौचेन शुध्यति ॥ 1.26.४० ॥&lt;br&gt;&#xA;शौचहीनोऽशुचिर्नित्यमनर्हः सर्वकर्मसु ॥&lt;br&gt;&#xA;कृत्वा शौचमिदं विप्रो सुखं प्रक्षालयेत्सुधीः ॥ ४१ ॥&lt;br&gt;&#xA;आदौ षोडशगण्डूषैर्मुखशुद्धिं विधाय च ॥&lt;br&gt;&#xA;दन्तकाष्ठेन दन्तं च तत्पश्चात्परिमार्जयेत् ॥४२॥&lt;br&gt;&#xA;पुनः षोडशगण्डूषैर्मुखशुद्धिं समाचरेत् ॥&lt;br&gt;&#xA;दन्तमार्जनकाष्ठानां नियमं शृणु नारद ॥४३॥&lt;br&gt;&#xA;निरूपितं सामवेदे हरिणा चाह्निकक्रमे ॥&lt;br&gt;&#xA;अपामार्गं सिन्धुवारमाम्रं च करवीरकम्॥४४॥&lt;br&gt;&#xA;खदिरं च शिरीषं च जातिपुन्नागशालकम् ॥&lt;br&gt;&#xA;अशोकमर्जुनं चैव क्षीरिवृक्षं कदम्बकम् ॥४५॥&lt;br&gt;&#xA;जम्बूकं बकुलं तोक्मं पलाशं च प्रशस्तकम् ॥&lt;br&gt;&#xA;बदरीं पारिभद्रं च मन्दारं शाल्मलिं तथा॥४६ ॥&lt;br&gt;&#xA;वृक्षं कण्टकयुक्तं च लतादि परिवर्जयेत् ॥&lt;br&gt;&#xA;पिप्पलं च प्रियालं च तिन्ति डीकं च तालकम् ॥४७॥&lt;br&gt;&#xA;खर्जूरं नारिकेलं च तालं च परिवर्जयेत् ॥&lt;br&gt;&#xA;दन्तशौचविहीनश्च सर्वशौचविहीनकः ॥४८॥&lt;br&gt;&#xA;शौचहीनोऽशुचि र्नित्यमनर्हः सर्वकर्मसु ॥&lt;br&gt;&#xA;कृत्वा शौचं शुचिर्विप्रो धृत्वा धौते च वाससी ॥ ४९ ॥&lt;br&gt;&#xA;प्रक्षाल्य पादावाचम्य प्रातःसन्ध्यां समाचरेत्॥&lt;br&gt;&#xA;एवं त्रिसन्ध्यं सन्ध्यां च कुरुते कुलजो द्विजः ॥ 1.26.५० ॥&lt;br&gt;&#xA;स स्नातः सर्वतीर्थेषु त्रिसन्ध्यं यः समाचरेत् ॥&lt;br&gt;&#xA;सन्ध्यात्रितयहीनस्स्यादनर्हः सर्वकर्मसु ॥ ५१ ॥&lt;br&gt;&#xA;यदह्ना कुरुते कर्म न तस्य फलभाग्भवेत् ॥&lt;br&gt;&#xA;नोपतिष्ठति यः पूर्वां नोपास्ते यस्तु पश्चिमाम् ॥ ५२ ॥&lt;br&gt;&#xA;स शूद्रवद्बहिष्कार्य्यः सर्वस्माद्द्विजकर्मणः ॥&lt;br&gt;&#xA;पूर्वां सन्ध्यां परित्यज्य मध्यमां पश्चिमां तथा ॥९३॥&lt;br&gt;&#xA;ब्रह्महत्यामात्महत्यां प्रत्यहं लभते द्विजः ॥&lt;br&gt;&#xA;एकदशीविहीनो यः सन्ध्याहीनश्च यो द्विजः ॥ ५४ ॥&lt;br&gt;&#xA;कल्पं व्रजेत्कालसूत्रं यथा हि वृषलीपतिः ॥&lt;br&gt;&#xA;प्रातःसन्ध्यां विधायैवं गुरुमिष्टं सुरं रविम् ॥५५ ॥&lt;br&gt;&#xA;ब्रह्माणमीशं विष्णुं च मायां पद्मां सरस्वतीम् ॥&lt;br&gt;&#xA;प्रणम्य गुरुमाज्यं च दर्पणं मधु काञ्चनम्॥५६॥&lt;br&gt;&#xA;स्पृष्ट्वा स्नानादिकं काले कुर्यात्साधकसत्तमः ॥&lt;br&gt;&#xA;पुष्करिण्यां तु वाप्यां तु यदा स्नानं समाचरेत् ॥ ५७ ॥&lt;br&gt;&#xA;समुद्धृत्य पञ्चपिण्डानादौ धर्मी विचक्षणः ॥&lt;br&gt;&#xA;नद्यां नदे कन्दरे वा तीर्थे वा स्नानमाचरेत् ॥ ५८ ॥&lt;br&gt;&#xA;कुर्य्यात्स्नात्वा तु सङ्कल्पं ततः स्नानं पुनर्मुने ॥&lt;br&gt;&#xA;श्रीकृष्णप्रीतिकामश्च वैष्णवानां महात्मनाम् ॥ ५९ ॥&lt;br&gt;&#xA;सङ्कल्पो गृहिणां चैव कृतपातकनाशकः ॥&lt;br&gt;&#xA;विप्रः कृत्वा तु सङ्कल्पं मृदं गात्रे प्रलेपयेत् ॥ 1.26.६० ॥&lt;br&gt;&#xA;वेदोक्तमन्त्रेणानेन देहशुद्धिकृते नरः ॥&lt;br&gt;&#xA;अश्वक्रान्ते रथक्रान्ते विष्णुक्रान्ते वसुन्धरे ॥ ६१ ॥&lt;br&gt;&#xA;मृत्तिके हर मे पापं यन्मया दुष्कृतं कृतम् ॥&lt;br&gt;&#xA;उद्धृतासि वराहेण कृष्णेन शतबाहुना ॥ ६२ ॥&lt;br&gt;&#xA;आरुह्य मम गात्राणि सर्वं पापं प्रमोचय ॥&lt;br&gt;&#xA;पुण्यं देहि महाभागे स्नानानुज्ञां कुरुष्व माम् ॥ ६३ ॥&lt;br&gt;&#xA;इत्युक्त्वा च जले नाभिप्रमाणे मन्त्रपूर्वकम् ॥&lt;br&gt;&#xA;चतुर्हस्तप्रमाणां च कृत्वा मण्डलिका शुभाम् ॥ ६४ ॥&lt;br&gt;&#xA;तीर्थान्यावाहयेत्तत्र हस्तं दत्त्वा तपोधन ॥&lt;br&gt;&#xA;यानि यानि च तीर्थानि सर्वाणि कथयामि ते ॥ ६५ ॥&lt;br&gt;&#xA;गङ्गे च यमुने चैव गोदावरि सरस्वति ॥&lt;br&gt;&#xA;नर्मदे सिन्धु कावेरि जलेऽस्मिन्सन्निधिं कुरु ॥ ६६ ॥&lt;br&gt;&#xA;नलिनी नन्दिनी सीता मालिनी च महापगा॥&lt;br&gt;&#xA;विष्णुपादाब्जसम्भूता गङ्गा त्रिपथगामिनी ॥ ६७ ॥&lt;br&gt;&#xA;पद्मावती भोगवती स्वर्णरेखा च कौशिकी ॥&lt;br&gt;&#xA;दक्षा पृथ्वी च सुभगा विश्वकाया शिवामृता ॥ ६८ ॥&lt;br&gt;&#xA;विद्याधरी सुप्रसन्ना तथा लोकप्रसाधिनी ॥&lt;br&gt;&#xA;क्षेमा च वैष्णवी शान्ता शान्तिदा गोमती सती ॥ ६९ ॥&lt;br&gt;&#xA;सावित्री तुलसी दुर्गा महालक्ष्मीः सरस्वती ॥&lt;br&gt;&#xA;कृष्णप्राणाधिका राधा लोपामुद्रा दितीरतिः ॥1.26.७०॥&lt;br&gt;&#xA;अहल्या चादितिः सञ्ज्ञा स्वधा स्वाहाऽप्यरुन्धती ॥&lt;br&gt;&#xA;शतरूपा देवहूतिरित्याद्याः संस्मरेत्सुधीः ॥ ७१ ॥&lt;br&gt;&#xA;स्नात्वा स्नात्वा महापूतः कुर्य्यात्तु तिलक बुधः ॥&lt;br&gt;&#xA;बाह्वोर्मूले ललाटे च कण्ठदेशे च वक्षसि ॥ ७२ ॥&lt;br&gt;&#xA;स्नानं दानं तपो होमो देवतापितृकर्म च ॥&lt;br&gt;&#xA;तत्सर्वं निष्फलं याति लला टे तिलकं विना॥ ७३ ॥&lt;br&gt;&#xA;ब्राह्मणस्तिलकं कृत्वा कुर्य्यात्सन्ध्यां च तर्पणम् ॥&lt;br&gt;&#xA;नमस्कृत्य सुरान्भक्त्या गृहं गच्छेन्मुदाऽन्वितः ॥७४॥&lt;br&gt;&#xA;प्रक्षाल्य पादौ यत्नेन धृत्वा धौते च वाससी ॥&lt;br&gt;&#xA;मन्दिरं प्रविशेत्प्राज्ञ इत्याह हरिरेव च ॥ ७५ ॥&lt;br&gt;&#xA;विना पादक्षालनं यः स्नात्वा विशति मन्दिरम् ॥&lt;br&gt;&#xA;तस्य स्नानादिकं नष्टं जपहोमादिपञ्चकम् ॥ ७६ ॥&lt;br&gt;&#xA;परिधाय स्निग्धवस्त्रं गृहं च प्रविशेद्गृही ॥&lt;br&gt;&#xA;रुष्टा लक्ष्मीर्गृहा द्याति शापं दत्त्वा सुदारुणम्॥ ७७ ॥&lt;br&gt;&#xA;जङ्घोर्ध्वतश्च यो विप्रः पादौ प्रक्षालयेद्यदा ॥&lt;br&gt;&#xA;तावद्भवति चाण्डालो यावद्गङ्गां न पश्यति ॥ ७८ ॥&lt;br&gt;&#xA;उपविश्यासने ब्रह्मञ्छुचिराचम्य साधकः ॥&lt;br&gt;&#xA;पूजां कुर्य्यात्तु वेदोक्ता भक्तियुक्तो हि संयतः ॥ ७९ ॥&lt;br&gt;&#xA;शालग्रामे मणौ मन्त्रे प्रतिमायां जले स्थले ॥&lt;br&gt;&#xA;गोपृष्ठे वा गुरौ विप्रे प्रशस्तमर्चनं हरेः ॥ 1.26.८० ॥&lt;br&gt;&#xA;सर्वेषु शस्ता पूजा च शालग्रामे च नारद ॥&lt;br&gt;&#xA;सुराणामेव सर्वेषां यत्राधिष्ठानमेव च ॥८१ ॥&lt;br&gt;&#xA;स स्नातः सर्वतीर्थेषु सर्वयज्ञेषु दीक्षितः ॥&lt;br&gt;&#xA;शालग्रामोदकेनैव योऽभिषेकं समाचरेत् ॥ ८२ ॥&lt;br&gt;&#xA;शालग्रामजलं भक्त्या नित्यमश्नाति यो नरः ॥&lt;br&gt;&#xA;जीवन्मुक्तः स च भवेद्यात्यन्ते कृष्णमन्दिरम् ॥ ८३ ॥&lt;br&gt;&#xA;शालग्रामशिलाचक्रं यत्र तिष्ठति नारद ॥&lt;br&gt;&#xA;सचक्रो भगवांस्तत्र सर्वतीर्थानि निश्चितम् ॥ ८४ ॥&lt;br&gt;&#xA;तत्र यो हि मृतो देही ज्ञानाज्ञानेन दैवतः ॥&lt;br&gt;&#xA;रत्ननिर्मितयानेन स याति श्रीहरेः पदम् ॥ ८५ ॥&lt;br&gt;&#xA;शालग्रामं विनाऽन्यत्र कः साधुः पूजयेद्धरिम् ॥&lt;br&gt;&#xA;कृत्वा तत्र हरेः पूजां परिपूर्णं फलं लभेत्॥ ॥ ८६ ॥&lt;br&gt;&#xA;पूजाधारश्च कथितः श्रूयतां पूजनक्रमः ॥&lt;br&gt;&#xA;हरेः पूजां बहुमतां कथयामि यथागमम् ॥ ८७ ॥&lt;br&gt;&#xA;कश्चिद्ददाति हरये चोपचारांश्च षोडश ॥&lt;br&gt;&#xA;सुन्दराणि पवित्राणि नित्यं भक्त्या च वैष्णवः ॥ ८८ ॥&lt;br&gt;&#xA;कश्चिद्द्वादश वस्तूनि पञ्च वस्तूनि कश्चन ॥&lt;br&gt;&#xA;येषामेव यथा शक्तिर्भक्तिर्मूलं च पूजने ॥८९॥&lt;br&gt;&#xA;आसनं वसनं पाद्यमर्घ्यमाचमनीयकम् ॥&lt;br&gt;&#xA;पुष्पं चन्दनधूपं च दीपं नैवेद्यमुत्तमम् ॥ 1.26.९० ॥&lt;br&gt;&#xA;गन्धं माल्यं च शय्यां च ललितां सुविलक्षणाम् ॥&lt;br&gt;&#xA;जलमन्नं च ताम्बूलं साधारं देयमेव च ॥ ९१ ॥&lt;br&gt;&#xA;गन्धान्नतल्पताम्बूलं विना द्रव्याणि द्वादश ॥&lt;br&gt;&#xA;पाद्यार्घ्यजलनैवेद्यपुष्पाण्येतानि पञ्च च ॥ ९२ ॥&lt;br&gt;&#xA;सर्वाण्येतानि मूलेन दद्यात्साधकसत्तमः ॥&lt;br&gt;&#xA;गुरूपदिष्टं मूलं च प्रशस्तं सर्वकर्मसु ॥ ९३ ॥&lt;br&gt;&#xA;आदौ कृत्वा भूतशुद्धिं प्राणायामं ततः परम् ॥&lt;br&gt;&#xA;अङ्गप्रत्यङ्गयोर्न्यासं मन्त्रन्यासं ततः परम् ॥९४॥&lt;br&gt;&#xA;वर्णन्यासं विनिर्वर्त्य चार्घ्यपात्रं विनिर्दिशेत् ॥&lt;br&gt;&#xA;त्रिकोणमण्डलं कृत्वा तत्र कूर्मं प्रपूजयेत् ॥ ९५॥&lt;br&gt;&#xA;जलेनापूर्य्य शङ्खं च तत्र संस्थापयेद्द्विजः ॥&lt;br&gt;&#xA;जलं सम्पूज्य विधिवत्तीर्थान्यावाहयेत्तत्तः ॥ ९६ ॥&lt;br&gt;&#xA;पूजोपकरणं तेन जलेन क्षालयेत्पुनः ॥&lt;br&gt;&#xA;ततो गृहीत्वा पुष्पं च कृत्वा योगासनं शुचिः ॥ ९७ ॥&lt;br&gt;&#xA;ध्यानेन गुरुदत्तेन ध्यायेत्कृष्णमनन्यधीः ॥&lt;br&gt;&#xA;ध्यात्वा पाद्यादिकं सर्वं दद्यान्मूलेन साधकः ॥ ९८ ॥&lt;br&gt;&#xA;अङ्ग प्रत्यङ्गदेवं च तन्त्रोक्तं पूजयेद्धरिम् ॥&lt;br&gt;&#xA;मूलं जप्त्वा यथाशक्ति देवमन्त्रं विसर्जयेत् ॥ ९९ ॥&lt;br&gt;&#xA;दत्त्वोपहारं विविधं स्तुत्वा च कवचं पठेत् ॥&lt;br&gt;&#xA;ततः कृत्वा परीहारं मूर्ध्ना च प्रणमेद्भुवि ॥1.26.१००॥&lt;br&gt;&#xA;कृत्वा वै देवपूजां च यज्ञं कुर्य्याद्विचक्षणः ॥&lt;br&gt;&#xA;श्रौतस्मार्त्ताग्नियुक्तं च बलिं दद्यात्ततो मुने ॥ १०१ ॥&lt;br&gt;&#xA;नित्यश्राद्धं यथाशक्ति दानं वित्तानुरूपकम् ॥&lt;br&gt;&#xA;कृत्वा कृती स विहरेत्क्रम एष श्रुतौ श्रुतः ॥ १ ०२॥&lt;br&gt;&#xA;इति ते कथितं सर्वं वेदोक्तं सूत्रमुत्तमम् ॥&lt;br&gt;&#xA;आह्निकस्य च विप्राणां किं भूयः श्रोतुमिच्छसि॥१०३॥&lt;br&gt;&#xA;इति श्रीब्रह्मवैवर्त्ते महापुराणे ब्रह्मखण्डे शिवनारदसंवादे आह्निकनिरूपणं नाम षड्विंशतितमोऽध्यायः ॥ २६ ॥&lt;/p&gt;</description>
    </item>
    <item>
      <title>०२७</title>
      <link>https://vishvAsa.github.io/purANam_vaiShNavam/brahma-vaivarta-purANam/01/027/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/01/027/</guid>
      <description>&lt;p&gt;नारद उवाच ॥&lt;br&gt;&#xA;भक्ष्यं किं वाऽप्यभक्ष्यं च द्विजानां गृहिणां प्रभो ॥&lt;br&gt;&#xA;यतीनां वैष्णवानां च विधवाब्रह्मचारिणाम् ॥ १ ॥&lt;br&gt;&#xA;किं कर्त्तव्यमकर्त्तव्यमभोग्यं भोग्यमेव वा ॥&lt;br&gt;&#xA;सर्वं कथय सर्वज्ञ सर्वेशः सर्वकारणम् ॥ २ ॥&lt;br&gt;&#xA;महेश्वर उवाच ॥&lt;br&gt;&#xA;कश्चित्तपस्वी विप्रश्च निराहारी चिरं मुनिः ॥&lt;br&gt;&#xA;कश्चित्समीरणाहारी फलाहारी च कश्चन ॥। ३ ॥&lt;br&gt;&#xA;अन्नाहारी यथा काले गृही च गृहिणीयुतः ॥&lt;br&gt;&#xA;येषामिच्छा च या ब्रह्मन्रुचीनां विविधा गतिः ॥ ४ ॥&lt;br&gt;&#xA;हविष्यान्नं ब्राह्मणानां प्रशस्तं गृहिणां सदा ॥&lt;br&gt;&#xA;नारायणोच्छिष्टमिष्टमभक्ष्यमनिवेदितम् ॥ ५ ॥&lt;br&gt;&#xA;अन्नं विष्ठा जलं मूत्रं यद्विष्णोरनिवेदितम्॥&lt;br&gt;&#xA;विण्मूत्रं सर्वथा प्रोक्तमन्नं च हरिवासरे ॥६॥&lt;br&gt;&#xA;ब्राह्मणः कामतोऽन्नं च यो भुङ्क्ते हरिवासरे॥&lt;br&gt;&#xA;त्रैलोक्यजनितं पापं सोऽपि भुङ्क्ते न संशयः॥७॥&lt;br&gt;&#xA;न भोक्तव्यं न भोक्तव्यं न भोक्तव्यं च नारद ॥&lt;br&gt;&#xA;गृहिभिर्ब्राह्मणैरन्नं सम्प्राप्ते हरिवासरे ॥८॥&lt;br&gt;&#xA;गृही शैवश्च शाक्तश्च ब्राह्मणो ज्ञानदुर्बलः ॥&lt;br&gt;&#xA;प्रयाति कालसूत्रं च भुक्त्वा च हरिवासरे ॥ ९ ॥&lt;br&gt;&#xA;कृमिभिः शालिमानैश्च भक्षितस्तत्र तिष्ठति ॥&lt;br&gt;&#xA;विण्मूत्रभोजनं कृत्वा यावदिन्द्राश्चतुर्दश ॥ 1.27.१० ॥&lt;br&gt;&#xA;जन्माष्टमीदिने रामनवमीदिवसे हरेः॥&lt;br&gt;&#xA;शिवरात्रौ च यो भुङ्क्ते सोऽपि द्विगुणपातकी ॥ ११ ॥&lt;br&gt;&#xA;उपवासासमर्थश्च फलं मूलं जलं पिबेत् ॥&lt;br&gt;&#xA;नष्टे शरीरे स भवेदन्यथा चात्मघातकः ॥१२॥&lt;br&gt;&#xA;सकृद्भुङ्क्ते हविष्यान्नं विष्णोर्नैवेद्यमेव च॥&lt;br&gt;&#xA;न भवेत्प्रत्यवायी स चोपवासफलं लभेत् ॥ १३ ॥&lt;br&gt;&#xA;एकादश्यामनाहारं गृही विप्रश्च भारते ॥&lt;br&gt;&#xA;स च तिष्ठति वैकुण्ठे यावद्वै ब्रह्मणो वयः ॥ १४ ॥&lt;br&gt;&#xA;गृहिणां शैवशाक्तानामिदमुक्तं च नारद ॥&lt;br&gt;&#xA;विशेषतो वैष्णवानां यतीनां ब्रह्मचारिणाम् ॥ १५ ॥&lt;br&gt;&#xA;नित्यं नैवेद्यभोजो यः श्रीविष्णोस्स हि वैष्णवः ॥&lt;br&gt;&#xA;नित्यं शतोपवासानां जीवन्मुक्तफलं भवेत् ॥ १६ ॥&lt;br&gt;&#xA;वाञ्छन्ति तस्य संस्पर्शं तीर्थान्यखिलदेवताः ॥&lt;br&gt;&#xA;आलापं दर्शनं चैव सर्वपापप्रणाशनम् ॥ १७ ॥&lt;br&gt;&#xA;द्विः स्विन्नमन्नं पृथुकं शुद्धं देशविशेषके ॥&lt;br&gt;&#xA;नात्यन्तशस्तं विप्राणां भक्षणे न निवेदने॥ १८ ॥&lt;br&gt;&#xA;अभक्ष्यं वै यतीनां च विधवाब्रह्मचारिणाम् ॥&lt;br&gt;&#xA;ताम्बूलं च यथा ब्रह्मंस्तथैतद्वस्तु न ध्रुवम् ॥ १९ ॥&lt;br&gt;&#xA;ताम्बूलं विधवास्त्रीणां यतीनां ब्रह्मचारिणाम् ॥&lt;br&gt;&#xA;तपस्विनां च विप्रेन्द्र गोमांससदृशं ध्रुवम् ॥ 1.27.२० ॥&lt;br&gt;&#xA;सर्वेषां ब्राह्मणानां यदभक्ष्यं शृणु नारद ॥&lt;br&gt;&#xA;यदुक्तं सामवेदे च हरिणा चाह्निकक्रमे ॥ २१ ॥&lt;br&gt;&#xA;ताम्रपात्रे पयःपानमुच्छिष्टे घृतभोजनम् ॥&lt;br&gt;&#xA;दुग्धं लवणसार्द्धं च सद्यो गोमांसभक्षणम् ॥ २२ ॥&lt;br&gt;&#xA;नारिकेलोदकं कांस्ये ताम्रपात्रे स्थितं लघु ॥&lt;br&gt;&#xA;ऐक्षवं ताम्रपात्रस्थं सुरातुल्यं न संशयः ॥ २३ ॥&lt;br&gt;&#xA;उत्थाय वामहस्तेन यस्तोयं पिबति द्विजः ॥&lt;br&gt;&#xA;सुरापी च स विज्ञेयः सर्वधर्मबहिष्कृतः ॥ २४ ॥&lt;br&gt;&#xA;अनिवेद्यं हरेरन्नं भुक्तशेषं च नित्यशः ॥&lt;br&gt;&#xA;पीतशेषजलं चैव गोमांससदृशं मुने ॥ २५ ॥&lt;br&gt;&#xA;वानिङ्गणफलं चैव गोमांसं कार्त्तिके स्मृतम् ॥&lt;br&gt;&#xA;माघे च मूलकं चैव कलम्बी शयने तथा ॥ २६ ॥&lt;br&gt;&#xA;श्वेतवर्णं च तालं च मसूरं मत्स्यमेव च ॥&lt;br&gt;&#xA;सर्वेषां ब्राह्मणानां च त्याज्यं सर्वत्र देशके ॥ २७ ॥&lt;br&gt;&#xA;मत्स्यांश्च कामतो भुक्त्वा सोपवासस्त्र्यहं वसेत् ॥&lt;br&gt;&#xA;प्रायश्चित्तं ततः कृत्वा शुद्धिमाप्नोति वाडवः ॥ २८ ॥&lt;br&gt;&#xA;प्रतिपत्सु च कूष्माण्डमभक्ष्यं ह्यर्थनाशनम् ॥&lt;br&gt;&#xA;द्वितीयायां च बृहतीभोजनेन स्मरेद्धरिम् ॥ २९ ॥&lt;br&gt;&#xA;अभक्ष्यं च पटोलं च शत्रुवृद्धिकरं परम् ॥&lt;br&gt;&#xA;तृतीयायां चतुर्थ्यां च मूलकं धननाशनम् ॥ 1.27.३० ॥&lt;br&gt;&#xA;कलङ्ककारणं चैव पञ्चम्यां बिल्वभक्षणम् ॥&lt;br&gt;&#xA;तिर्य्यग्योनिं प्रापयेत्तु षष्ठ्यां वै निम्बभक्षणम् ॥ ३१ ॥&lt;br&gt;&#xA;रोगवृद्धिकरं चैव नराणां तालभक्षणम्॥&lt;br&gt;&#xA;सप्तम्यां च तथा तालं शरीरस्य च नाशकम् ॥ ३२ ॥&lt;br&gt;&#xA;नारिकेलफलं भक्ष्यमष्टम्यां बुद्धिनाशनम् ॥&lt;br&gt;&#xA;तुम्बी नवम्यां गोमांसं दशम्यां च कलम्बिका ॥ ३३ ॥&lt;br&gt;&#xA;एकादश्यां तथा शिम्बी द्वादश्यां पूतिका तथा ॥&lt;br&gt;&#xA;त्रयोदश्यां च वार्त्ताकी न भक्ष्या पुत्रनाशनम् ॥३४॥&lt;br&gt;&#xA;चतुर्दश्यां माषभक्ष्यं महापापकरं परम् ॥&lt;br&gt;&#xA;पञ्चदश्यां तथा मांसमभक्ष्यं गृहिणां मुने ॥३५॥&lt;br&gt;&#xA;गृहिणां प्रोक्षितं मांसं भक्ष्यमन्यदिनेषु च ॥&lt;br&gt;&#xA;प्रातः स्नाने तथा श्राद्धे पार्वणे व्रतवासरे ॥ ३६ ॥&lt;br&gt;&#xA;प्रशस्तं सार्षपं तैलं पक्वतैलं च नारद ॥&lt;br&gt;&#xA;कुहूपूर्णेन्दुसङ्क्रान्तिचतुर्दश्यष्टमीषु च ॥३७॥&lt;br&gt;&#xA;रवौ श्राद्धे व्रताहे च दुष्टं स्त्रीतिलतैलकम् ॥&lt;br&gt;&#xA;मांसं च रक्तशाकं च कांस्यपात्रे च भोजनम् ॥ ३८ ॥&lt;br&gt;&#xA;निषिद्धं शयनं चैव कूर्ममांसं च मन्त्रितम् ॥&lt;br&gt;&#xA;निषिद्धं सर्ववर्णानां दिवा स्वस्त्रीनिषेवणम् ॥ ३९ ॥&lt;br&gt;&#xA;रात्रौ च दधि भक्ष्यं च शयनं सन्ध्ययोर्दिने ॥&lt;br&gt;&#xA;रजस्वलास्त्रीगमनमेतन्नरककारणम् ॥ 1.27.४० ॥&lt;br&gt;&#xA;उदक्यवीरयोरन्नं पुंश्चल्यन्नमभक्षकम् ॥&lt;br&gt;&#xA;शूद्रान्नं याजकान्नं च शूद्रश्राद्धान्नमेव च ॥४१॥&lt;br&gt;&#xA;अभक्ष्यान्नं च विप्रर्षे यदन्नं वृषलीपतेः ॥&lt;br&gt;&#xA;ब्रह्मन्वार्धुषिकान्नं च गणकान्नमभक्षकम् ॥ ४२ ॥&lt;br&gt;&#xA;अग्रदानिद्विजान्नं च चिकित्साकारकस्य च ॥&lt;br&gt;&#xA;हस्तचित्राहरौ तैलमग्राह्यं चाप्यभक्षकम् ॥ ४३ ॥&lt;br&gt;&#xA;मूले मृगे भाद्रपदे मांसं गोमांसतुल्यकम् ॥&lt;br&gt;&#xA;अमायां कृत्तिकायां च द्विजैः क्षौरं विवर्जितम् ॥ ४४ ॥&lt;br&gt;&#xA;कृत्वा तु मैथुनं क्षौरं यो देवांस्तर्पयेत्पितॄन् ॥&lt;br&gt;&#xA;रुधिरं तद्भवेत्तोयं दाता च नरकं व्रजेत् ॥ ४५ ॥&lt;br&gt;&#xA;यत्कर्त्तव्यमकर्त्तव्यं यद्भोज्यं यदभोज्यकम् ॥&lt;br&gt;&#xA;सर्वं तुभ्यं निगदितं किं भूयः श्रोतुमिच्छसि ॥ ४६ ॥&lt;br&gt;&#xA;इति श्रीब्रह्मवैवर्त्ते महापुराणे ब्रह्मखण्डे सौतिशौनकसंवादे नारदं प्रति शिवोपदेशे भक्ष्याभक्ष्यादिविवरणं नाम सप्तविंशतितमोऽध्यायः ॥२७॥&lt;/p&gt;</description>
    </item>
    <item>
      <title>०२८</title>
      <link>https://vishvAsa.github.io/purANam_vaiShNavam/brahma-vaivarta-purANam/01/028/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/01/028/</guid>
      <description>&lt;p&gt;नारद उवाच ॥&lt;br&gt;&#xA;श्रुतं सर्वं जगन्नाथ त्वत्प्रसादाज्जगद्गुरो ॥&lt;br&gt;&#xA;भवान्ब्रह्मस्वरूपं च वद ब्रह्मनिरूपणम् ॥ १ ॥&lt;br&gt;&#xA;प्रभो किं ब्रह्म साकारं किं निराकारमीश्वर ॥&lt;br&gt;&#xA;किं तद्विशेषणं किं वाऽप्यविशेषणमेव च ॥२॥&lt;br&gt;&#xA;किं वा दृश्यमदृश्यं वा लिप्तं देहिषु किं न वा ॥&lt;br&gt;&#xA;किं वा तल्लक्षणं शास्त्रे वेदे वा किं निरूपितम् ॥ ३ ॥&lt;br&gt;&#xA;ब्रह्मातिरिक्ता प्रकृतिः किं वा ब्रह्मस्वरूपिणी ॥&lt;br&gt;&#xA;प्रकृतेर्लक्षणं किं वा सारभूतं श्रुतौ श्रुतम्॥४॥&lt;br&gt;&#xA;प्राधान्यं तस्य सृष्टौ च द्वयोर्मध्ये वरं परम् ॥&lt;br&gt;&#xA;विचार्य्य मनसा सर्वं सर्वज्ञ वद मां ध्रुवम् ॥५॥&lt;br&gt;&#xA;नारदस्य वचः श्रुत्वा पञ्चवक्त्रः प्रहस्य च ॥&lt;br&gt;&#xA;भगवान्कर्तुमारेभे परब्रह्मनिरूपणम् ॥ ६ ॥&lt;br&gt;&#xA;महादेव उवाच ॥&lt;br&gt;&#xA;यद्यत्पृष्टं त्वया वत्स निगूढं ज्ञानमुत्तमम् ॥&lt;br&gt;&#xA;सुदुर्लभं च वेदेषु पुराणेषु च नारद ॥ ७ ॥&lt;br&gt;&#xA;अहं ब्रह्मा च विष्णुश्च शेषो धर्मो महान्विराट्॥&lt;br&gt;&#xA;सर्वं निरूपितं ब्रह्मन्नस्माभिः श्रुतिभिर्मुने ॥ ८ ॥&lt;br&gt;&#xA;यद्विशेषणयुक्तं च दृश्यं प्रत्यक्षमेव च ॥&lt;br&gt;&#xA;तन्निरूपितमस्माभिर्वेदे वेदविदांवर॥९॥&lt;br&gt;&#xA;वैकुण्ठे च पुरा पृष्टे धर्मेण ब्रह्मणा तदा ॥&lt;br&gt;&#xA;यदुवाच हरिः किञ्चिन्निबोध कथयामि ते ॥1.28.१०॥&lt;br&gt;&#xA;सारभूतं च तत्त्वानामज्ञानान्धकलोचनम्॥&lt;br&gt;&#xA;द्वैधभ्रमतमोध्वंस सुप्रकृष्टप्रदीपकम्॥११॥&lt;br&gt;&#xA;परमात्मस्वरूपं च परं ब्रह्म सनातनम्॥&lt;br&gt;&#xA;सर्वदेहस्थितं साक्षिस्वरूपं देहिकर्मणाम्॥१२॥&lt;br&gt;&#xA;प्राणाः पञ्च स्वयं विष्णुर्मनो ब्रह्मा प्रजापतिः ॥&lt;br&gt;&#xA;सर्वज्ञानस्वरूपोऽहं शक्तिः प्रकृतिरीश्वरी ॥ १३ ॥&lt;br&gt;&#xA;आत्माधीना वयं सर्वे स्थिते तस्मिन्वयं स्थिताः ॥&lt;br&gt;&#xA;गते गताश्च परमे नरदेवमिवानुगाः ॥ १४ ॥&lt;br&gt;&#xA;जीवस्तत्प्रतिबिम्बं च सर्वभोगी हि कर्मणाम् ॥&lt;br&gt;&#xA;यथाऽर्कचन्द्रयो र्बिम्बं जलपूर्णघटेषु च ॥ १५ ॥&lt;br&gt;&#xA;बिम्बं घटेषु भग्नेषु प्रलीनं चन्द्रसूर्य्ययोः ॥&lt;br&gt;&#xA;तथा लयप्रसङ्गे स जीवो ब्रह्मणि लीयते ॥ १६ ॥&lt;br&gt;&#xA;एकमेव परं ब्रह्म शेषे वत्स भवक्षये ॥&lt;br&gt;&#xA;वयं प्रलीनास्तत्रैव जगदेतच्चराचरम् ॥ १७ ॥&lt;br&gt;&#xA;तच्च ज्योतिःस्वरूपं च मण्डलाकारमेव च ॥।&lt;br&gt;&#xA;ग्रीष्ममध्याह्नमार्त्तण्डकोटिकोटिसमप्रभम्॥१८॥&lt;br&gt;&#xA;आकाशमिव विस्तीर्णं सर्वव्यापकमव्ययम्॥&lt;br&gt;&#xA;सुखदृश्यं यथा चन्द्रबिम्बं योगिभिरेव च ॥ १९ ॥&lt;br&gt;&#xA;वदन्ति योगिनस्तत्र परं ब्रह्म सनातनम् ॥&lt;br&gt;&#xA;दिवानिशं च ध्यायन्ते सत्यं तत्सर्वमङ्गलम् ॥ 1.28.२० ॥&lt;br&gt;&#xA;निरीहं च निराकारं परमात्मानमीश्वरम् ॥&lt;br&gt;&#xA;स्वेच्छामयं स्वतन्त्रं च सर्वकारणकारणम् ॥ २१ ॥&lt;br&gt;&#xA;परमानन्दरूपं च परमानन्दकारणम् ॥&lt;br&gt;&#xA;परं प्रधानं पुरुषं निर्गुणं प्रकृतेः परम् ॥&lt;br&gt;&#xA;तत्रैव लीना प्रकृतिः सर्वबीजस्वरूपिणी ॥ २२ ॥&lt;br&gt;&#xA;यथाऽग्नौ दाहिका शक्तिः प्रभा सूर्य्ये यथा मुने॥&lt;br&gt;&#xA;यथा दुग्धे च धावल्यं जले शैत्यं यथैव च ॥ २३ ॥&lt;br&gt;&#xA;यथा शब्दश्च गगने यथा गन्धः क्षितौ सदा ॥&lt;br&gt;&#xA;तथा हि निर्गुणं ब्रह्म निर्गुणा प्रकृतिस्तथा ॥ २४ ॥&lt;br&gt;&#xA;सृष्ट्युन्मुखेन तद् ब्रह्म चांशेन पुरुषः स्मृतः ॥&lt;br&gt;&#xA;स एव सगुणो वत्स प्राकृतो विषयी स्मृतः ॥ २५ ॥&lt;br&gt;&#xA;त्रिगुणा सा हि तत्रैव परा च्छायामयी स्मृता॥२६॥&lt;br&gt;&#xA;यथा मृदा कुलालश्च घटं कर्तुं क्षमः सदा॥&lt;br&gt;&#xA;तथा प्रकृत्या तद्ब्रह्म सृष्टिं स्रष्टुं क्षमो मुने॥२७॥&lt;br&gt;&#xA;स्वर्णेन कुण्डलं कर्त्तुं स्वर्णकारः क्षमो यथा ॥&lt;br&gt;&#xA;तथा ब्रह्म तया सार्द्ध सृष्टिं कर्तुमिहेश्वरः ॥ २८ ॥&lt;br&gt;&#xA;कुलालसृष्टा न च मृन्नित्या चैव सनातनी ॥&lt;br&gt;&#xA;न स्वर्णकारसृष्टं तत्स्वर्णं वा नित्यमेव च ॥ २९ ॥&lt;br&gt;&#xA;नित्यं तत्परमं ब्रह्म नित्या च प्रकृतिः स्मृता ॥&lt;br&gt;&#xA;द्वयोः समं च प्राधान्यमिति केचिद्वदन्ति हि ॥ 1.28.३० ॥&lt;br&gt;&#xA;मृदं स्वर्णं समाहर्तुं कुलालस्वर्णकारकौ ॥&lt;br&gt;&#xA;न समर्थौ च मृत्स्वर्णं तयोराहरणे क्षमम् ॥ ३१ ॥&lt;br&gt;&#xA;तस्मात्तत्प्रकृतेर्ब्रह्म परमेव च नारद ॥&lt;br&gt;&#xA;इति केचिद्वदन्त्येवं द्वयोर्वै नित्यता ध्रुवम् ॥ ३२ ॥&lt;br&gt;&#xA;केचिद्वदन्ति तद्ब्रह्म स्वयं च प्रकृतिः पुमान् ॥&lt;br&gt;&#xA;ब्रह्मातिरिक्ता प्रकृतिर्वदन्तीति च केचन ॥ ३३ ॥&lt;br&gt;&#xA;तद्ब्रह्म परमं धाम सर्वकारणकारणम् ॥&lt;br&gt;&#xA;तद्ब्रह्मलक्षणं ब्रह्मन्निदं किञ्चिच्छ्रुतौ श्रुतम् ॥ ३४ ॥&lt;br&gt;&#xA;ब्रह्म चात्मा च सर्वेषां निर्लिप्तं साक्षिरूपि च ॥&lt;br&gt;&#xA;सर्वव्यापि च सर्वादि लक्षणं च श्रुतौ श्रुतम्॥३५॥&lt;br&gt;&#xA;तद्ब्रह्मशक्तिः प्रकृतिः सर्वबीजस्वरूपिणी ॥&lt;br&gt;&#xA;यतस्तच्छक्तिमद्ब्रह्म चेदं प्रकृतिलक्षणम् ॥ ३६ ॥&lt;br&gt;&#xA;तेजोरूपं च तद्ब्रह्म ध्यायन्ते योगिनः सदा ॥&lt;br&gt;&#xA;वैष्णवास्तन्न मन्यन्ते मद्भक्ताः सूक्ष्मबुद्धयः ॥ ३७ ॥&lt;br&gt;&#xA;तत्तेजः कस्य नाश्चर्य्यं ध्यायन्ते पुरुषं विना ॥&lt;br&gt;&#xA;कारणेन विना कार्य कुतो वा प्रभवेद्भुवि ॥ ३८ ॥&lt;br&gt;&#xA;ध्यायन्ते वैष्णवास्तस्मात्तत्र रूपं मनोहरम् ॥&lt;br&gt;&#xA;स्वेच्छामयस्य पुंसश्च साकारस्यात्मनः सदा ॥ ३९ ॥&lt;br&gt;&#xA;तत्तेजोमण्डलाकारे सूर्य्यकोटिसमप्रभे ॥&lt;br&gt;&#xA;नित्यं स्थलं च प्रच्छन्नं गोलोकाभिधमेव च ॥1.28.४०॥&lt;br&gt;&#xA;लक्षकोट्या योजनानां चतुरस्रं मनोहरम् ॥&lt;br&gt;&#xA;रत्नेन्द्रसारनिर्माणैर्गोपीभिश्चावृतं सदा ॥४१॥&lt;br&gt;&#xA;सुदृश्यं वर्तुलाकारं यथा चन्द्रस्य मण्डलम् ॥&lt;br&gt;&#xA;नानारत्नैश्च खचितं निराधारं तदिच्छया ॥ ४२ ॥&lt;br&gt;&#xA;ऊर्ध्वं च नित्यवैकुण्ठात्पञ्चाशत्कोटियोजनम् ॥&lt;br&gt;&#xA;गोगोपगोपीसंयुक्तं कल्पवृक्षसमन्वितम् ॥ ४३ ॥&lt;br&gt;&#xA;कामधेनुभिराकीर्णं रासमण्डलमण्डितम् ॥&lt;br&gt;&#xA;वृन्दावनवनाच्छत्रं विरजावेष्टितं मुने ॥ ४४ ॥&lt;br&gt;&#xA;शतशृङ्गं शातकुम्भैः सुदीप्तं श्रीमदीप्सितम् ॥ ।&lt;br&gt;&#xA;लक्षकोट्या परिमितैराश्रमैः सुमनोहरैः ॥ ४५ ॥&lt;br&gt;&#xA;शतमन्दिरसंयुक्तमाश्रमं सुमनोहरम् ॥&lt;br&gt;&#xA;प्राकारपरिखायुक्तं पारिजातवनान्वितम्॥ ॥ ४६ ॥&lt;br&gt;&#xA;कौस्तुभेन्द्रेण मणिना राजितं परमोज्ज्वलम् ॥&lt;br&gt;&#xA;हीरसारसुसङ्क्लृप्तसोपानैश्चातिसुन्दरैः ॥ ४७ ॥&lt;br&gt;&#xA;मणीन्द्रसाररचितैः कपाटैर्दर्पणान्वितैः ॥&lt;br&gt;&#xA;नानाचित्रविचित्राढ्यैराश्रमं च सुसंस्कृतम् ॥ ४८ ॥&lt;br&gt;&#xA;षोडशद्वारसंयुक्तं सुदीप्तं रत्नदीपकैः ॥&lt;br&gt;&#xA;रत्नसिंहासने रम्ये महार्घमणिनिर्मिते ॥ ४९ ॥&lt;br&gt;&#xA;नानाचित्रविचित्राढ्ये वसन्तं वरमीश्वरम् ॥&lt;br&gt;&#xA;नवीननीरदश्यामं किशोरवयसं शिशुम् ॥ 1.28.५० ॥&lt;br&gt;&#xA;शरन्मध्याह्नमार्त्तण्डप्रभामोचकलोचनम् ॥&lt;br&gt;&#xA;शरत्पार्वणपूर्णेन्दुशुभदीप्तिमदाननम् ॥ ५१ ॥&lt;br&gt;&#xA;कोटिकन्दर्पलावण्यलीलानिन्दितमन्मथम् ॥&lt;br&gt;&#xA;कोटिचन्द्रप्रभाजुष्टं पुष्टं श्रीयुक्तविग्रहम् ॥५२॥&lt;br&gt;&#xA;सस्मितं मुरलीहस्तं सुप्रशस्तं सुमङ्गलम् ॥&lt;br&gt;&#xA;परमोत्तमपीतांशुकयुगेन समुज्ज्वलम् ॥ ५३ ॥&lt;br&gt;&#xA;चन्दनोक्षितसर्वाङ्गं कौस्तुभेन विराजितम् ॥&lt;br&gt;&#xA;आजानु मालतीमालावनमालाविभूषितम् ॥ ५४ ॥&lt;br&gt;&#xA;त्रिभङ्गभङ्ग्या संयुक्तं मणिमाणिक्यभूषितम् ॥&lt;br&gt;&#xA;मयूरपुच्छचूडं च सद्रत्नमुकुटोज्ज्वलम् ॥५५॥&lt;br&gt;&#xA;रत्नकेयूरवलयरत्नमञ्जीररञ्जितम् ॥&lt;br&gt;&#xA;रत्नकुण्डलयुग्मेन गण्डस्थलसुशोभितम् ॥ ५६ ॥&lt;br&gt;&#xA;मुक्तापङ्क्तिसदृक्षाभदशनं सुमनोहरम् ॥&lt;br&gt;&#xA;पक्वबिम्बाधरोष्ठं च नासिकोन्नतिशोभनम् ॥ ॥ ५७ ॥&lt;br&gt;&#xA;वीक्षितं गोपिकाभिश्च वेष्टिताभिस्समन्ततः ॥&lt;br&gt;&#xA;स्थिरयौवनयुक्ताभिः सस्मिताभिश्च सादरम् ॥ ५८ ॥&lt;br&gt;&#xA;भूषिताभिश्च सद्रत्ननिर्मितैर्भूषणैः परम् ॥&lt;br&gt;&#xA;सुरेन्द्रैश्च मुनीन्द्रैश्च मुनिभिर्मानवेन्द्रकैः ॥ ५९ ॥&lt;br&gt;&#xA;ब्रह्मविष्णुशिवानन्तधर्माद्यैर्वन्दितं मुदा ॥&lt;br&gt;&#xA;भक्तप्रियं भक्तनाथं भक्तानुग्रहकारकम् ॥ 1.28.६० ॥&lt;br&gt;&#xA;रासेश्वरं सुरसिकं राधावक्षस्थलस्थितम् ॥&lt;br&gt;&#xA;एवंरूपमरूपं तं मुने ध्यायन्ति वैष्णवाः ॥ ॥ ६१ ॥&lt;br&gt;&#xA;सततं ध्येयमस्माकं परमात्मानमीश्वरम् ॥&lt;br&gt;&#xA;अक्षरं परमं ब्रह्म भगवन्तं सनातनम् ॥ ६२ ॥&lt;br&gt;&#xA;स्वेच्छामयं निर्गुणं च निरीहं प्रकृतेः परम् ॥&lt;br&gt;&#xA;सर्वाधारं सर्वबीजं सर्वज्ञं सर्वमेव च ॥ ६३ ॥&lt;br&gt;&#xA;सर्वेश्वरं सर्वपूज्यं सर्वसिद्धिकरं प्रदम् ॥&lt;br&gt;&#xA;स एव भगवानादिर्गोलोके द्विभुजः स्वयम् ॥ ६४ ॥&lt;br&gt;&#xA;गोपवेषश्च गोपालैः पार्षदैः परिवेष्टितः ॥&lt;br&gt;&#xA;परिपूर्णतमः श्रीमान् श्रीकृष्णो राधिकेश्वरः ॥ ६९ ॥&lt;br&gt;&#xA;सर्वान्तरात्मा सर्वत्र प्रत्यक्षः सर्वगः स्मृतः ॥&lt;br&gt;&#xA;कृषिश्च सर्ववचनो नकारश्चात्मवाचकः ॥&lt;br&gt;&#xA;सर्वात्मा च परं ब्रह्म तेन कृष्णः प्रकीर्तितः ॥ ६६ ॥&lt;br&gt;&#xA;कृषिश्च सर्ववचनो नकारश्चादिवाचकः ॥&lt;br&gt;&#xA;सर्वादिपुरुषो व्यापी तेन कृष्णः प्रकीर्तितः ॥ ६७ ॥&lt;br&gt;&#xA;स एवांशेन भगवान्वैकुण्ठे च चतुर्भुजः ॥&lt;br&gt;&#xA;चतुर्भुजैः पार्षदैस्तैरावृतः कमलापतिः ॥ ६८ ॥&lt;br&gt;&#xA;स एव कलया विष्णुः पाता च जगतां प्रभुः ॥&lt;br&gt;&#xA;श्वेतद्वीपे सिन्धुकन्यापतिरेव चतुर्भुजः ॥ ६९ ॥&lt;br&gt;&#xA;एतत्ते कथितं सर्वं परब्रह्मस्वरूपकम् ॥&lt;br&gt;&#xA;अस्माकं चिन्तनीयं च सेव्यं वन्दितमीप्सितम् ॥ 1.28.७० ॥&lt;br&gt;&#xA;इत्युक्त्वा शङ्करस्तत्र विरराम च शौनक ॥&lt;br&gt;&#xA;गन्धर्वराजस्तोत्रेण तुष्टुवे तं च नारदः ॥७१ ॥&lt;br&gt;&#xA;मुनिस्तोत्रेण सन्तुष्टो भगवानादिरच्युतः ॥&lt;br&gt;&#xA;ज्ञानं मृत्युञ्जयस्तस्मै प्रददौ वरमीप्सितम् ॥ ७२ ॥&lt;br&gt;&#xA;मुनीन्द्रस्तं सम्प्रणम्य प्रहृष्टवदनेक्षणः ॥&lt;br&gt;&#xA;तदाज्ञया पुण्यरूपं ययौ नारायणाश्रमम् ॥ ७३ ॥&lt;br&gt;&#xA;इति श्रीब्रह्मवैवर्त्ते महापुराणे ब्रह्मखण्डे सौतिशौनकसंवादे ब्रह्मस्वरूपवैकुण्ठादिवर्णनं नारदप्रस्थानं नामाष्टाविंशतितमोऽध्यायः ॥ २८ ॥&lt;/p&gt;</description>
    </item>
    <item>
      <title>०२९</title>
      <link>https://vishvAsa.github.io/purANam_vaiShNavam/brahma-vaivarta-purANam/01/029/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/01/029/</guid>
      <description>&lt;p&gt;सौतिरुवाच ॥&lt;br&gt;&#xA;ददर्शाश्रममाश्चर्य्यं देवर्षिर्नारदस्तथा ॥&lt;br&gt;&#xA;ऋषिर्नारायणस्यैव बदरीवनसंयुतम् ॥ १ ॥&lt;br&gt;&#xA;नानावृक्षफलाकीर्णं पुंस्कोकिलरुतश्रुतम् ॥&lt;br&gt;&#xA;शरभेन्द्रैः केसरीन्द्रैर्व्याघ्रौघैः परिवेष्टितम् ॥ २ ॥&lt;br&gt;&#xA;ऋषीन्द्रस्य प्रभावेण हिंसाभयविवर्जितम् ॥&lt;br&gt;&#xA;महारण्यमगम्यं च स्वर्गादपि मनोहरम् ॥ ३ ॥&lt;br&gt;&#xA;सिद्धेन्द्राणां मुनीन्द्राणामाश्रमाणां त्रिकोटिभिः ॥&lt;br&gt;&#xA;आवृतं चन्दनारण्यैः पारिजातवनान्वितम् ॥ ४ ॥&lt;br&gt;&#xA;ददर्श तमृषीन्द्रं च सभामध्ये मनोहरम् ॥&lt;br&gt;&#xA;रत्नसिंहासनस्थं च वसन्तं योगिनां गुरुम् ॥ ५ ॥&lt;br&gt;&#xA;जपन्तं परमं ब्रह्म कृष्णमात्मानमीश्वरम् ॥&lt;br&gt;&#xA;प्रणनाम च तं दृष्ट्वा ब्रह्मपुत्रश्च शौनक ॥ ६ ॥&lt;br&gt;&#xA;उत्थाय सहसाऽऽलिङ्ग्य युयुजे परमाशिषम् ॥&lt;br&gt;&#xA;पप्रच्छ कुशलं स्नेहाच्चकारातिथिपूजनम् ॥७॥&lt;br&gt;&#xA;रत्नसिंहासने रम्ये वासयामास नारदम् ॥&lt;br&gt;&#xA;निवसन्नासने रम्ये वर्त्मश्रमविवर्जितः ॥ ८ ॥&lt;br&gt;&#xA;उवाच तमृषिश्रेष्ठं भगवन्तं सनातनम् ॥&lt;br&gt;&#xA;अधीत्य वेदान्सर्वांश्च पितुः स्थाने सुदुर्गमान् ॥९॥&lt;br&gt;&#xA;ज्ञानं सम्प्राप्य योगीन्द्रान्मन्त्रं वै शङ्कराद्विभो ॥&lt;br&gt;&#xA;मनो मे न हि तृप्नोति दुर्निवारं च चञ्चलम् ॥1.29.१ ०॥&lt;br&gt;&#xA;दृष्टं मया त्वत्पदाब्जं मनसा प्रेरितेन च ॥&lt;br&gt;&#xA;किञ्चिज्ज्ञानविशेषं च लब्धुमिच्छामि साम्प्रतम् ॥ ११ ॥&lt;br&gt;&#xA;यत्र कृष्णगुणाख्यानं जन्ममृत्युजरापहम् ॥ १२ ॥&lt;br&gt;&#xA;ब्रह्मविष्णुशिवाद्याश्च सुरेन्द्रश्च सुरा विभो ॥&lt;br&gt;&#xA;कं चिन्तयन्ति मुनयो मनवश्च विचक्षणाः॥१३॥&lt;br&gt;&#xA;कस्मात्सृष्टिश्च भवति कुत्र वा सम्प्रलीयते॥&lt;br&gt;&#xA;को वा सर्वेश्वरो विष्णुः सर्वकारणकारकः॥१४॥&lt;br&gt;&#xA;तस्येश्वरस्य किं रूपं कर्म वा किं जगत्पते ॥&lt;br&gt;&#xA;विचार्य्य मनसा सर्वं तद्भवान्वक्तुमर्हति॥१५॥&lt;br&gt;&#xA;नारदस्य वचः श्रुत्वा प्रहस्य भगवानृषिः॥&lt;br&gt;&#xA;कथां कथितुमारेभे पुण्यां भुवनपावनीम् ॥ १६ ॥&lt;br&gt;&#xA;इति श्रीब्रह्मवैवर्त्ते महापुराणे ब्रह्मखण्डे सौतिशौनकसंवादे नारायणं प्रति नारदप्रश्नो नामैकोनत्रिंशत्तमो&lt;br&gt;&#xA;ऽध्यायः ॥ २९ ॥&lt;/p&gt;</description>
    </item>
    <item>
      <title>०३०</title>
      <link>https://vishvAsa.github.io/purANam_vaiShNavam/brahma-vaivarta-purANam/01/030/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/brahma-vaivarta-purANam/01/030/</guid>
      <description>&lt;p&gt;श्रीनारायण उवाच ॥&lt;br&gt;&#xA;लम्बोदरो हरिरुमापतिरीशशेषा ब्रह्मादयः सुरगणा मनवो मुनीन्द्राः ॥&lt;br&gt;&#xA;वाणीशिवात्रिपथगा कमलादिकाश्च सञ्चिन्तयेद्भगवतश्चरणारविन्दम् ॥ १ ॥&lt;br&gt;&#xA;संसारसागरमतीव गभीरघोरं दावाग्निसर्पपरिवेष्टितचेष्टिताङ्गम् ॥&lt;br&gt;&#xA;संलङ्घ्य गन्तुमभिवाञ्छति यो हि दास्यं सञ्चिन्तयेद्भगवतश्चरणारविन्दम् ॥ २ ॥&lt;br&gt;&#xA;गोवर्द्धनोद्धरणकीर्त्तिरतीव खिन्ना भूर्धारिता च दशनाग्रत एव चार्द्रा ॥&lt;br&gt;&#xA;विश्वानि लोमविवरेषु बिभर्तुरादेः सञ्चिन्तयेद्भगवतश्चरणारविन्दम् ॥ ३ ॥&lt;br&gt;&#xA;वेदाङ्गवेदमुखनिःसृतकीर्त्तिरंशैर्वेदाङ्गवेदजनकस्य हरेर्विधातुः॥&lt;br&gt;&#xA;जन्मान्तकादिभयशोकविदीर्णदेहः सञ्चिन्तयेद्भगवतश्चरणारविन्दम् ॥४॥&lt;br&gt;&#xA;गोपाङ्गनावदनपङ्कजषट्पदस्य रासेश्वरस्य रसिकारमणस्य पुंसः॥&lt;br&gt;&#xA;वृन्दावने विहरतो व्रजवेषविष्णोः सञ्चिन्तयेद्भगवतश्चरणारविन्दम्॥५॥&lt;br&gt;&#xA;चक्षुर्निमेषपतितो जगतां विधाता तत्कर्म वत्स कथितुं भुवि कः समर्थः॥&lt;br&gt;&#xA;त्वं चापि नारद मुने परमादरेण सञ्चिन्तनं कुरु हरेश्चरणारविन्दम् ॥६ ॥&lt;br&gt;&#xA;यूयं वयं तस्य कलाकलांशाः कलाकलांशा मनवो मुनीन्द्राः ॥&lt;br&gt;&#xA;कलाविशेषा भवपारमुख्या महान्विराड् यस्य कलाविशेषः ॥ ७ ॥&lt;br&gt;&#xA;सहस्रशीर्षा शिरसः प्रदेशे बिभर्त्ति सिद्धार्थसमं च विश्वम् ॥&lt;br&gt;&#xA;कूर्मे च शेषो मशको गजे यथा कूर्मश्च कृष्णस्य कलाकलांशः ॥ ८ ॥&lt;br&gt;&#xA;गोलोकनाथस्य विभोर्यशोऽमलं श्रुतौ पुराणे नहि किञ्चन स्फुटम् ॥&lt;br&gt;&#xA;न पाद्ममुख्याः कथितुं समर्थाः सर्वेश्वरं तं भज पाद्ममुख्यम् ॥ ९ ॥ ।&lt;br&gt;&#xA;विश्वेषु सर्वेषु च विश्वधाम्नः सन्त्येव शश्वद्विधिविष्णुरुद्राः ॥&lt;br&gt;&#xA;तेषां च सङ्ख्याः श्रुतयश्च देवाः परं न जानन्ति तमीश्वरं भज ॥1.30.१ ०॥ ।&lt;br&gt;&#xA;करोति सृष्टिं स विधेर्विधाता विधाय नित्यां प्रकृतिं जगत्प्रसूम् ॥&lt;br&gt;&#xA;ब्रह्मादयः प्राकृतिकाश्च सर्वे भक्तिप्रदां श्रीप्रकृतिं भजन्ति॥। १॥&lt;br&gt;&#xA;ब्रह्मस्वरूपा प्रकृतिर्न भिन्ना यया च सृष्टिं कुरुते सनातनः ॥&lt;br&gt;&#xA;श्रियश्च सर्वाः कलया जगत्सु माया च सर्वे च तया विमोहिताः॥१२॥&lt;br&gt;&#xA;नारायणी सा परमा सनातनी शक्तिश्च पुंसः परमात्मनश्च ॥&lt;br&gt;&#xA;आत्मेश्वरश्चापि यया च शक्तिमांस्तया विना स्रष्टुमशक्त एव ॥ १३ ॥&lt;br&gt;&#xA;गत्वा विवाहं कुरु वत्स साम्प्रतं कर्तुं प्रयुक्तश्च पितुर्निदेशः॥&lt;br&gt;&#xA;गुरोर्निदेशप्रतिपालको भवेः सर्वत्र पूज्यो विजयी च सन्ततम्॥१४॥&lt;br&gt;&#xA;स्वपत्नीं पूजयेद्यो हि वस्त्रालङ्कारचन्दनैः॥&lt;br&gt;&#xA;प्रकृतिस्तस्य सन्तुष्टा यथा कृष्णो द्विजार्च्चने॥१५॥&lt;br&gt;&#xA;सा च योषित्स्वरूपा च प्रतिविश्वेषु मायया ॥&lt;br&gt;&#xA;योषितामपमानेन पराभूता च सा भवेत् ॥ १६ ॥&lt;br&gt;&#xA;दिव्या स्त्री पूजिता येन पतिपुत्रवती सती ॥&lt;br&gt;&#xA;प्रकृतिः पूजिता तेन सर्वमङ्गलदायिनी॥१७॥&lt;br&gt;&#xA;मूलप्रकृतिरेका सा पूर्णब्रह्मस्वरूपिणी ॥&lt;br&gt;&#xA;सृष्टौ पञ्चविधा सा च विष्णुमाया सनातनी ॥ १८ ॥&lt;br&gt;&#xA;प्राणाधिष्ठातृदेवी या कृष्णस्य परमात्मनः ॥&lt;br&gt;&#xA;सर्वासां प्रेयसी कान्ता सा राधा परिकीर्तिता ॥ १९ ॥&lt;br&gt;&#xA;नारायणप्रिया लक्ष्मीः सर्वसम्पत्स्वरूपिणी ॥&lt;br&gt;&#xA;रागाधिष्ठातृदेवी या सा च पूज्या सरस्वती ॥ 1.30.२० ॥&lt;br&gt;&#xA;सावित्री वेदमाता च पूज्यरूपा विधेः प्रिया ॥&lt;br&gt;&#xA;शङ्करस्य प्रिया दुर्गा यस्याः पुत्रो गणेश्वरः ॥ २१ ॥&lt;br&gt;&#xA;इति श्रीब्रह्मवैवर्त्ते महापुराणे ब्रह्मखण्डे सौतिशौनकसंवादे भगवत्स्तुतितत्स्वरूपवर्णनं नाम त्रिंशत्तमो ऽध्यायः ॥ ३० ॥&lt;/p&gt;</description>
    </item>
  </channel>
</rss>
