<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०७ on पुराणे विश्वासटिप्पन्यः</title>
    <link>https://vishvAsa.github.io/purANam_vaiShNavam/gArga-saMhitA/07/</link>
    <description>Recent content in &#43;०७ on पुराणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/purANam_vaiShNavam/gArga-saMhitA/07/index.xml" rel="self" type="application/rss+xml" />
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/01/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/01/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - प्रथमोऽध्यायः&lt;br&gt;&#xA;मरुत्तोपाख्यानम् -&lt;/p&gt;&#xA;&lt;p&gt;श्री भगवानुवाच -&lt;br&gt;&#xA;नमो भगवते तुभ्यं वासुदेवाय साक्षिणे ॥&lt;br&gt;&#xA;प्रद्युम्नायानिरुद्धाय नमः सङ्कर्षणाय च ॥१॥&lt;br&gt;&#xA;अज्ञानतिमिरान्धस्य ज्ञानाञ्जनशलाकया ॥&lt;br&gt;&#xA;चक्षुरुन्मीलितं येन तस्मै श्रीगुरुवे नमः ॥२॥&lt;br&gt;&#xA;श्रीगर्ग उवाच -&lt;br&gt;&#xA;इत्थं श्रीकृष्णचरितं मया ते कथितं मुने ॥&lt;br&gt;&#xA;चतुष्पदार्थदं नॄणां किं भूयः श्रोतुमिच्छसि ॥३॥&lt;br&gt;&#xA;शौनक उवाच -&lt;br&gt;&#xA;बहुलाश्वो मैथिलेन्द्रः श्रीकृष्णेष्टो हरिप्रियः ॥&lt;br&gt;&#xA;किं पप्रच्छाथ देवर्षिं तन्मे ब्रूहि तपोधन ॥४॥&lt;br&gt;&#xA;श्रीगर्ग उवाच -&lt;br&gt;&#xA;उग्रसेनं यादवेन्द्रं श्रीकृष्णेन कृतं मुने ॥&lt;br&gt;&#xA;श्रुत्वातिविस्मितो राजा नारदं प्राह मैथिलः ॥५॥&lt;br&gt;&#xA;बहुलाश्व उवाच -&lt;br&gt;&#xA;को वायं मरुतो राजा केन पुण्येन भूतले ॥&lt;br&gt;&#xA;यादवेन्द्रो महाबुद्धिरुग्रसेनो बभूव ह ॥६॥&lt;br&gt;&#xA;यस्य श्रीकृष्णचन्द्रोऽपि सहायोऽभूद्धरिः स्वयम् ॥&lt;br&gt;&#xA;तस्याहो महिमानं मे ब्रूहि देवर्षिसत्तम ॥७॥&lt;br&gt;&#xA;श्रीनारद उवाच -&lt;br&gt;&#xA;सूर्यवंशोद्‌भवो राजा चक्रवर्ती कृते युगे ॥&lt;br&gt;&#xA;यज्ञं चकार विधिवन्मरुतो यो जगज्जितः ॥८॥&lt;br&gt;&#xA;महासम्भृतसम्भारैर्हिमाद्रेः पार्श्व उत्तरे ॥&lt;br&gt;&#xA;संवर्तं मुनिशार्दूलं गुरुं कृत्वा हि दीक्षितः ॥९॥&lt;br&gt;&#xA;पञ्चयोजनविस्तीर्णः कुण्डोऽभूद्यस्य चाध्वरे ॥&lt;br&gt;&#xA;योजनं ब्रह्मकुण्डस्तु गव्यूतिः पञ्च कुण्डकाः ॥१०॥&lt;br&gt;&#xA;मेखलागर्तविस्तारवेदीभिर्निर्मिता दश ॥&lt;br&gt;&#xA;सहस्रहस्तमुच्चाङ्‌गो यज्ञस्तम्भो बभौ महान् ॥११॥&lt;br&gt;&#xA;विंशद्योजनविस्तीर्णः सौवर्णो यज्ञमण्डपः ॥&lt;br&gt;&#xA;वितानतोरणै रेजे कदलीषण्डमण्डितः ॥१२॥&lt;br&gt;&#xA;ब्रह्मरुद्रादयो देवाः सगणास्तत्र चागताः ॥&lt;br&gt;&#xA;ऋषयो मुनयः सर्वे तस्य यज्ञं समाययुः ॥१३॥&lt;br&gt;&#xA;होतारो दश लक्षाणि दश लक्षाणि दीक्षिताः ॥&lt;br&gt;&#xA;अध्वर्यवः पञ्चलक्षमुद्‌गातारस्तथा परे ॥१४॥&lt;br&gt;&#xA;आहूतास्तत्र विद्वांसश्चतुर्वेदविदो द्विजाः ॥&lt;br&gt;&#xA;सर्वशास्त्रार्थ तत्वज्ञाः कोटिशोऽन्ये प्रपूजिताः ॥१५॥&lt;br&gt;&#xA;हस्तिशुण्डासमां धारां भुक्त्वाऽऽज्यस्य हुताशनः ॥&lt;br&gt;&#xA;अजिर्णं प्राप तद्यज्ञे न चित्रं विद्धि मैथिल ॥१६॥&lt;br&gt;&#xA;येभ्यो भागं वदन्तीह विश्वेदेवाः सभासदः ॥&lt;br&gt;&#xA;तेभ्यस्तेभ्यो ददुर्वा ताः परिवेष्टार एव ते ॥१७॥&lt;br&gt;&#xA;केऽपि जीवास्त्रिलोक्यां तु न बभूवुर्बुभुक्षिताः ॥&lt;br&gt;&#xA;सर्वे देवास्तु सोमेन ह्यजीर्णत्वमुपागताः ॥१८॥&lt;br&gt;&#xA;संवर्ताय ददौ राज्यं जम्बूद्वीपस्य चाध्वरे ॥&lt;br&gt;&#xA;गजानां हेमभाराणां नियुतानि चतुर्दश ॥१९॥&lt;br&gt;&#xA;शतार्बुदं हयानां तु यज्ञान्ते दक्षिणां नृप ॥&lt;br&gt;&#xA;कोटिशो नवरत्नानां महार्हाणां महात्मने ॥२०॥&lt;br&gt;&#xA;हयानां पञ्चसाहस्रं गजानां शतमेव च ॥&lt;br&gt;&#xA;शतभारं सुवर्णानां ब्राह्मणे ब्राह्मणे ददौ ॥२१॥&lt;br&gt;&#xA;जलभोजनपात्राणि हैमानि प्रस्फुरन्ति च ॥&lt;br&gt;&#xA;भुक्त्वा तानि विसृज्याशु गतास्तुष्टा द्विजातयः ॥२२॥&lt;br&gt;&#xA;विप्रत्यक्तैः स्वर्णपात्रैरुच्छिष्टैर्नृप वर्जितैः ॥&lt;br&gt;&#xA;हिमाद्रिपार्श्वे शैलोऽभूदद्यापि शतयोजनम् ॥२३॥&lt;br&gt;&#xA;मरुतस्य यथा यज्ञो न तथान्यस्य कर्हिचित् ॥&lt;br&gt;&#xA;त्रिलोक्यां शृणु राजेन्द्र न भूतो न भविष्यति ॥२४॥&lt;br&gt;&#xA;यज्ञकुण्डाद्विनिर्गत्य परिपूर्णतमः स्वयम् ॥&lt;br&gt;&#xA;आत्मानं दर्शयामास मरुताय महात्मने ॥२५॥&lt;br&gt;&#xA;तमालोक्य हरिं नत्वा कृताञ्जलिपुटो नृपः ॥&lt;br&gt;&#xA;गदितुं न समर्थोऽभूद्रोमाञ्ची प्रेमविह्वलः ॥२६॥&lt;br&gt;&#xA;तं प्रेमपूरितं दृष्ट्वा पतितं पादयोर्नतम् ॥&lt;br&gt;&#xA;उवाच भगवान्साक्षान्मेघगम्भीरया गिरा ॥२७॥&lt;br&gt;&#xA;श्रीभगवनुवाच -&lt;br&gt;&#xA;राजंस्त्वयाहं विनयेन तोषितो&lt;br&gt;&#xA;निष्कारणैर्यज्ञपरैः समर्चितः ॥&lt;br&gt;&#xA;वरं परं ब्रूहि महामते त्वरं&lt;br&gt;&#xA;दास्यामि देवैरपि दुर्लभं दिवि ॥२८॥&lt;br&gt;&#xA;श्रीनारद उवाच -&lt;br&gt;&#xA;श्रुत्वा तु राजा मरुतः कृताञ्जलिः&lt;br&gt;&#xA;प्रदक्षिणीकृत्य हरिं परमेश्वरम् ॥&lt;br&gt;&#xA;सम्पुज्य भक्त्या विशदोपचारकै-&lt;br&gt;&#xA;र्नत्वा भृशं गद्‌गदया गिराब्रवीत् ॥२९॥&lt;br&gt;&#xA;मरुत उवाच -&lt;br&gt;&#xA;न वेद्म्यहं त्वच्चरणारविन्दतो&lt;br&gt;&#xA;वरं परं श्रीपुरुषोत्तमोत्तम ॥&lt;br&gt;&#xA;समेत्य गङ्गा तृषितातिदुर्धियः&lt;br&gt;&#xA;खनन्ति कूपं हि यथा नरेतराः ॥३०॥&lt;br&gt;&#xA;तथापि याचे तव वाक्यगौरवा-&lt;br&gt;&#xA;त्पादारविन्दं हृदयारविन्दात् ॥&lt;br&gt;&#xA;कदापि मे मा व्रजतु व्रजेश्वर&lt;br&gt;&#xA;मूलं चतुर्णां विदुरर्थसम्पदाम् ॥३१॥&lt;br&gt;&#xA;श्रीभगवानुवाच -&lt;br&gt;&#xA;धन्यऽस्ति राजंस्तव निर्मला मतिः&lt;br&gt;&#xA;प्रलोभितस्यापि वरैर्न कामभृत् ॥&lt;br&gt;&#xA;तथापि मत्तो वरयेप्सितं वरं विना&lt;br&gt;&#xA;फलं भक्तसुखान्न मे सुखम् ॥३२॥&lt;br&gt;&#xA;मरुत उवाच -&lt;br&gt;&#xA;देयं यदा मे वरमीप्सितं प्रभो&lt;br&gt;&#xA;वैकुण्ठलोकं कुरुताद्धरातले ॥&lt;br&gt;&#xA;रक्ष स्थितं मां निजभक्तवत्सल&lt;br&gt;&#xA;तस्मिन्पुरे भक्तजनैः परैः सह ॥३३॥&lt;br&gt;&#xA;श्रीभगवानुवाच -&lt;br&gt;&#xA;अस्मिन्मनौ देवमनोरथाब्धिं&lt;br&gt;&#xA;गतेषु विंशेषु युगेषु चाष्टौ ॥&lt;br&gt;&#xA;गत्वाथ नाकं धरणीं समेत्य&lt;br&gt;&#xA;मया हि गोवत्सपदं करिष्यसि ॥३४॥&lt;br&gt;&#xA;श्रीनारद उवाच -&lt;br&gt;&#xA;इत्युक्त्वा भगवान्साक्षात्तत्रैवान्तरधीयत ॥&lt;br&gt;&#xA;सोऽयं तु मरुतो राजा ह्युग्रसेनो बभूव ह ॥३५॥&lt;br&gt;&#xA;तं यज्ञं कारयामास राजसूयं हरिः स्वयम् ॥&lt;br&gt;&#xA;किं दुर्लभं त्रिलोक्यां तु भक्तानां मैथिलेश्वर ॥३६॥&lt;br&gt;&#xA;मरुतस्यापि चरितं यः शृणोति नृपोत्तम ॥&lt;br&gt;&#xA;तस्य ज्ञानं सवैराग्यं भक्तियुक्तं प्रजायते ॥३७॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;श्रीमरुतोपाख्यानं नाम प्रथमोऽध्यायः ॥१॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/02/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/02/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - द्वितीयोऽध्यायः&lt;br&gt;&#xA;प्रद्युम्नविजयाभिषेकम् -&lt;/p&gt;&#xA;&lt;p&gt;बहुलाश्व उवाच -&lt;br&gt;&#xA;कथं चकार विधिवद्‌राजसूयाध्वरं नृप ॥&lt;br&gt;&#xA;श्रीकृष्णेन सहायेन वदैतन्नितरां मुने ॥१॥&lt;br&gt;&#xA;श्रीनारद उवाच -&lt;br&gt;&#xA;उग्रसेनः सुधर्मायां कृष्णं सम्पूज्य चैकदा ॥&lt;br&gt;&#xA;नत्वा प्राह प्रसन्नात्मा कृताञ्जलिपुटः शनैः ॥२॥&lt;br&gt;&#xA;उग्रसेन उवाच -&lt;br&gt;&#xA;भगवान्नारदमुखाच्छ्रुतं यस्य महत्फलम् ॥&lt;br&gt;&#xA;तं यज्ञं राजसूयाख्यं करिष्यामि तवाज्ञया ॥३॥&lt;br&gt;&#xA;त्वत्पादसेवया पूर्वे मनोरथमहार्णवे ॥&lt;br&gt;&#xA;तेरुर्जगत्तृणीकृत्य निर्भयाः पुरुषोत्तम ॥४॥&lt;br&gt;&#xA;श्रीभगवानुवाच -&lt;br&gt;&#xA;सम्यग्व्यवसितं राजन्भवता यादवेश्वर ॥&lt;br&gt;&#xA;यज्ञेन ते जगत्कीर्तिस्त्रिलोक्यां सम्भविष्यति ॥५॥&lt;br&gt;&#xA;आहूय यादवान्साक्षात्सभां कृत्वथ सर्वतः ॥&lt;br&gt;&#xA;ताम्बूलबीटिकां धृत्वा प्रतिज्ञां कारय प्रभो ॥६॥&lt;br&gt;&#xA;ममांशा यादवाः सर्वे लोकद्वयजिगीषवः ॥&lt;br&gt;&#xA;जित्वारीनागमिष्यन्ति हरिष्यन्ति बलिं दिशाम् ॥७॥&lt;br&gt;&#xA;श्रीनारद उवाच -&lt;br&gt;&#xA;अथान्धकादीनाहूय शक्रसिंहासने स्थितः ॥&lt;br&gt;&#xA;सुधर्मायां प्राह नृपो धृत्वा ताम्बूलबीटिकाम् ॥८॥&lt;br&gt;&#xA;उग्रसेन उवाच -&lt;br&gt;&#xA;यो जयेत्समरे सर्वाञ्जम्बूद्वीपस्थितान्नृपान् ॥&lt;br&gt;&#xA;मनस्वी शक्रकोदण्डी सोऽत्ति ताम्बूलबीटिकाम् ॥९॥&lt;br&gt;&#xA;श्रीनारद उवाच -&lt;br&gt;&#xA;नृपेषु तूष्णीं प्रगतेषु सत्सु&lt;br&gt;&#xA;श्रीरुक्मिणीनन्दन एव चागात् ॥&lt;br&gt;&#xA;जग्राह ताम्बूलचयं महात्मा&lt;br&gt;&#xA;नत्वा नृपं मैथिल शम्बरारिः ॥१०॥&lt;br&gt;&#xA;प्रद्मुम्न उवाच -&lt;br&gt;&#xA;विजित्य समरे सर्वाञ्जम्बूद्वीपस्थितान्नृपान् ॥&lt;br&gt;&#xA;गृहीत्वा च बलिं तेभ्य आगमिष्याम्यहं बलात् ॥११॥&lt;br&gt;&#xA;अगम्यागमनं बभ्रोर्ब्राह्मणस्य गुरोस्तथा ॥&lt;br&gt;&#xA;हत्या भ्रूणस्य मे भूयान्न कुर्यां कर्म चेदिदम् ॥१२॥&lt;br&gt;&#xA;श्रीनारद उवाच -&lt;br&gt;&#xA;श्रुत्वा वचः शम्बरारेः साधु साध्विति यूथपाः ॥&lt;br&gt;&#xA;ऊचुस्तेषां पश्यतां च तं जग्राह यदूत्तमः ॥१३॥&lt;br&gt;&#xA;गर्गाद्यदुकुलाचार्यान्मुहूर्तं बोध्य यत्नतः ॥&lt;br&gt;&#xA;तत्स्नानं कारयामास मुनिभिर्वेदसूक्तिभिः ॥१४॥&lt;br&gt;&#xA;उग्रसेनोऽथ तिलकं प्रद्युम्नस्य चकार ह ॥&lt;br&gt;&#xA;बलिं दत्वा नमश्चक्रुः सर्वे यादवयूथपाः ॥१५॥&lt;br&gt;&#xA;उग्रसेनो ददौ खड्गं प्रद्युम्नाय महात्मने ॥&lt;br&gt;&#xA;कवचं प्रददौ साक्षाद्‌बलदेवो महाबलः ॥१६॥&lt;br&gt;&#xA;स्वतूणाभ्यां विनिष्कृष्य तूणावक्षयसायकौ ॥&lt;br&gt;&#xA;धनुश्च शार्ङ्‌गधनुषः समुत्पाद्य ददौ हरिः ॥१७॥&lt;br&gt;&#xA;किरीटकुण्डले दिव्ये पीतं वासो मनोहरम् ॥&lt;br&gt;&#xA;छत्रं च चामरे साक्षाच्छूरो वृद्धो ददौ पुनः ॥१८॥&lt;br&gt;&#xA;शतचन्द्रं ददौ तस्मै वसुदेवो महामनाः ॥&lt;br&gt;&#xA;उद्धवः प्रददौ साक्षान्मालां किञ्जल्किनीं शुभाम् ॥१९॥&lt;br&gt;&#xA;अक्रूरो दक्षिणावर्तं शङ्खं विजयदं ददौ ॥&lt;br&gt;&#xA;श्रीकृष्णकवचं यन्त्रं गर्गाचार्यो ददौ मुनिः ॥२०॥&lt;br&gt;&#xA;तदैव ह्यागतः शक्रो लोकपालैः सकौतुकः ॥&lt;br&gt;&#xA;आजग्मतुर्ब्रह्मशिवौ देवर्षिगणसंवृतौ ॥२१॥&lt;br&gt;&#xA;प्रद्युम्नाय ददौ शूली त्रिशूलं ज्वलनप्रभम् ॥&lt;br&gt;&#xA;ब्रह्मा ददौ महाराज पद्मरागं शिरोमणिम् ॥ २२॥&lt;br&gt;&#xA;पाशी पाशं शक्तिधरः शक्तिं शत्रुविमर्दिनीम् ॥&lt;br&gt;&#xA;वायुश्च व्यजने दिव्ये यमो दण्डं ददौ पुनः ॥२३॥&lt;br&gt;&#xA;रविर्गदां महागुर्वीं कुबेरो रत्नमालिकाम् ॥&lt;br&gt;&#xA;चन्द्रकान्तमणिं चन्द्रः परिघं च तनूनपात् ॥२४॥&lt;br&gt;&#xA;क्षितिश्च पादुके प्रादाद्दिवे योगमये परे ॥&lt;br&gt;&#xA;प्रद्युम्नाय ददौ कुन्तं भद्रकाली तरस्विनी ॥२५॥&lt;br&gt;&#xA;हेमाढ्यमुच्चशिखरं सहस्रहयसंयुतम् ॥&lt;br&gt;&#xA;विश्वकर्मकृतं साक्षाद्ब्रह्माण्डान्तर्बहिर्गतम् ॥२६॥&lt;br&gt;&#xA;सहस्रचक्रसंयुक्तं मनोवेगं घनस्वनम् ॥&lt;br&gt;&#xA;मञ्जीरकिङ्किणीजालं घण्टाटङ्कारभूषणम् ॥२७॥&lt;br&gt;&#xA;रथं ददौ महादिव्यं सहस्रध्वजशोभितम् ॥&lt;br&gt;&#xA;जैत्रं रत्नमयं शुक्रः प्रद्युम्नाय महात्मने ॥२८॥&lt;br&gt;&#xA;शङ्खदुन्दुभयो नेदुस्तालवीणादयस्तदा ॥&lt;br&gt;&#xA;मृदङ्गवेणूसन्नादैर्जयध्वनिसमाकुलैः ॥२९॥&lt;br&gt;&#xA;वेदघोषैर्लाजपुष्पैर्मुक्तावर्षसमन्वितैः ॥&lt;br&gt;&#xA;प्रद्युम्नस्योपरि सुराः पुष्पवर्षं प्रचक्रिरे ॥३०॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;प्रद्युम्नविजयाभिषेको नाम द्वितीयोऽध्यायः ॥२॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/03/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/03/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - तृतीयोऽध्यायः&lt;br&gt;&#xA;दिग्विजये यादवसैन्याभियानम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;अथ नत्वा हरिं कार्ष्णिरुग्रसेनं बलं गुरुम् ॥&lt;br&gt;&#xA;नीत्वाज्ञां रथमारुह्य कुशस्थल्या विनिर्ययौ ॥१॥&lt;br&gt;&#xA;तथा तमनुगाः सर्वे यादवा उद्धवादयः ॥&lt;br&gt;&#xA;भोजवृष्ण्यन्धकमधु-शूरसेनदशार्हकाः ॥२॥&lt;br&gt;&#xA;तथा स्वभ्रातरः सर्वे गदाद्याः कृष्णनोदिताः ॥&lt;br&gt;&#xA;सपुत्रा सबलाः सर्वे साम्बाद्याश्च महारथाः ॥३॥&lt;br&gt;&#xA;किरीटिनः कुण्डलिनो लोहकञ्चुकमण्डिताः ॥&lt;br&gt;&#xA;चतुरङ्गबलोपेताः कोटिशस्ते विनिर्ययुः ॥४॥&lt;br&gt;&#xA;कलापिहंसगरुड-मीनतालध्वजै रथैः ॥&lt;br&gt;&#xA;सूर्यमण्डलसङ्काशैश्चञ्चलाश्वनियोजितैः ॥५॥&lt;br&gt;&#xA;हेमकुम्भैः सशिखरैर्मुक्तातोरणराजितैः ॥&lt;br&gt;&#xA;विडम्बयद्‌भिर्नितरां वायुवेगमतः परम् ॥६॥&lt;br&gt;&#xA;चामरान्दोलितैर्दिव्यैर्वीरमण्डलमण्डितैः ॥&lt;br&gt;&#xA;सौवर्णैर्देवधिष्णाभै रेजुर्वीरा मनोहराः ॥७॥&lt;br&gt;&#xA;मदच्युताश्चित्रमुखा हेमजालसमन्विताः ॥&lt;br&gt;&#xA;महोद्‌भटा गजा उच्चरणद्घण्टारुणाम्बराः ॥८॥&lt;br&gt;&#xA;गिरीन्द्रशिखरा भद्रा द्विपेन्द्रान् दिग्विभावितान् ॥&lt;br&gt;&#xA;विडम्बयन्तो दृश्यन्ते राजसैन्ये द्विपा नृप ॥९॥&lt;br&gt;&#xA;केचिद्‌भद्रास्तु कथिताः केचिद्‌भद्रमृगाः परे ॥&lt;br&gt;&#xA;विन्ध्याचलभवाः केचित्केचित्काश्मीरसम्भवाः ॥१०॥&lt;br&gt;&#xA;मलयप्रभवाः केचिद्धिमाद्रिप्रभवाः परे ॥&lt;br&gt;&#xA;मौरङ्गप्रभवाः केचित्कैलासवनसम्भवाः ॥११॥&lt;br&gt;&#xA;ऐरावतकुलेभाश्च चतुर्दन्ता कलापिनः ॥&lt;br&gt;&#xA;त्रिशुण्डा गरुडाभाश्च गच्छन्ति भुवि चाम्बरे ॥१२॥&lt;br&gt;&#xA;ध्वजयुक्ताः कोटिगजाः कोटिदुन्दुभिसंयुताः ॥&lt;br&gt;&#xA;कोटिसैन्या महामात्यै रत्नमण्डलमण्डिताः ॥१३॥&lt;br&gt;&#xA;गर्जयन्तो घनश्यामा नीडोदुम्बरराजिताः ॥&lt;br&gt;&#xA;इतस्ततो विरेजुस्ते बलेऽब्धौ मकरा इव ॥१४॥&lt;br&gt;&#xA;करैर्गुल्मान्समुत्पाट्य क्षेपयन्तोऽर्कमण्डलम् ॥&lt;br&gt;&#xA;कम्पयन्तो भुवं पादैर्मदैरार्द्रीकृताचलाः ॥१५॥&lt;br&gt;&#xA;दुर्गाद्रिगण्डशैलादीन्पातयन्तः शिरःस्थलेः ॥&lt;br&gt;&#xA;खण्डयन्तश्च शत्रूणां बलमेतादृशा गजाः ॥१६॥&lt;br&gt;&#xA;तुरङ्गा निर्गता राजन् केचिन्मात्स्याः कलिङ्गजाः ॥&lt;br&gt;&#xA;औशीनराः कौशलाश्च वैदर्भाः कुरुजाङ्गलाः ॥१७॥&lt;br&gt;&#xA;काम्बोजजाः सृञ्जयजाः कैकयाः कुन्तिसम्भवाः ॥&lt;br&gt;&#xA;दारदाः केरला आङ्गा बाङ्गा विकटसम्भवाः ॥१८॥&lt;br&gt;&#xA;कौङ्कणाः कोटकाः केचित्कर्णाटा गौर्जरा हयाः ॥&lt;br&gt;&#xA;सौवीराः सैन्धवाः केचित्पाञ्चाला अर्बुदाः परे ॥१९॥&lt;br&gt;&#xA;काच्छाश्च केचिदानर्ता गान्धारा मालवादयः ॥&lt;br&gt;&#xA;महाराष्ट्रभवाः केचित्तैलङ्गा जलसम्भवाः ॥२०॥&lt;br&gt;&#xA;परिपूर्णतमस्यापि श्रीकृष्णस्य महात्मनः ॥&lt;br&gt;&#xA;वाजिशालासु वर्त्तन्ते तेऽपि सर्वे विनिर्गताः ॥२१॥&lt;br&gt;&#xA;श्वेतद्वीपाश्च वैकुण्ठात्तथाऽजितपदा नृप ॥&lt;br&gt;&#xA;रमावैकुण्ठलोकाच्च प्राप्ता ये तेऽपि निर्गताः ॥।२२॥&lt;br&gt;&#xA;हेमहारसमायुक्ता मुक्तामालामनोहराः ॥&lt;br&gt;&#xA;शिखामणिमहारश्मिसेविताः सुपरिच्छदाः ॥२३॥&lt;br&gt;&#xA;चामरैर्मण्डिताः पुच्छमुखपादस्फुरत्प्रभाः ॥&lt;br&gt;&#xA;यादवानां महासैन्ये दृश्यन्ते चेदृशा हयाः ॥२४॥&lt;br&gt;&#xA;वायुवेगा मनोवेगा न स्पृशन्तः पदैर्भुवम् ॥&lt;br&gt;&#xA;अपक्वसूत्रेष्वतिगा बुद्बुदेष्वपि मैथिल ॥२५॥&lt;br&gt;&#xA;व्रजन्तः पारदमनु जालेषूर्णाभवेषु च ॥&lt;br&gt;&#xA;दृश्यन्तेऽपि निराधारा स्फारा वारिषु मैथिल ॥२६॥&lt;br&gt;&#xA;गण्डशैलनदीदुर्गगर्तप्रासादसञ्चयान् ॥&lt;br&gt;&#xA;विलङ्घयन्तः सततं चञ्चलास्ते तुरङ्गमाः ॥२७॥&lt;br&gt;&#xA;मायूरीं तैत्तरीं क्रौञ्चीं हंसी ये खाञ्जनीं गतिम् ॥&lt;br&gt;&#xA;कुर्वन्तो भुवि नृत्यन्तो मैथिलेन्द्र इतस्ततः ॥२८॥&lt;br&gt;&#xA;केचित्सपक्षा दिव्याङ्गाः श्यामकर्णा मनोहराः ॥&lt;br&gt;&#xA;पीतपुच्छाश्चन्द्रवर्णा वाजिशालाविनिर्गताः ॥२९॥&lt;br&gt;&#xA;उच्चैःश्रवःकुले जाताः सूर्यवाजिभवाः परे ॥&lt;br&gt;&#xA;आश्विनीसुतविद्याढ्या वरुणेन प्रयोजिताः ॥३०॥&lt;br&gt;&#xA;केचिन्मन्दारभाः केचिच्चित्रवर्णा मनोहराः ॥&lt;br&gt;&#xA;आश्विनीपुष्पसङ्काशाः स्वर्णाभा हरितप्रभाः ॥३१॥&lt;br&gt;&#xA;पद्मरागप्रभाः केचित्सर्वलक्षणलक्षिताः ॥।&lt;br&gt;&#xA;कोटिशः कोटिशो राजन्नन्येऽपि निर्गता हयाः ॥३२॥&lt;br&gt;&#xA;धनुर्भृतो भटाः सैन्ये सङ्ग्रामे लब्धकीर्तयः ॥&lt;br&gt;&#xA;शक्तित्रिशूलासिगदावर्मपाशधराः परे ॥३३॥&lt;br&gt;&#xA;वर्षन्तः शस्त्रधाराभिः प्रलयाब्धिसमा नृप ॥&lt;br&gt;&#xA;दिग्गजा इव दृश्यन्ते मर्दयन्तो ह्यरीन्मृधे ॥३४॥&lt;br&gt;&#xA;एवं विनिर्गतं राजन् यदूनां विपुलं बलम् ॥&lt;br&gt;&#xA;दृष्ट्वा सुरासुराः सर्वे विसिस्मुः परमाद्‌भुतम् ॥३५॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;यादवसैन्यगमनं नाम तृतीयोऽध्यायः ॥३॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/04/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/04/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - चतुर्थोऽध्यायः&lt;br&gt;&#xA;प्रद्युम्नस्य दिग्विजययात्रा -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;इत्थं सेनावृतं वीराः प्रद्युम्नं धन्विनां वरम् ॥&lt;br&gt;&#xA;श्रीकृष्णबलदेवाभ्यामुग्रसेन उवाच ह ॥१॥&lt;br&gt;&#xA;उग्रसेन उवाच -&lt;br&gt;&#xA;हे प्रद्युम्न महाप्राज्ञ श्रीकृष्णकृपया त्वरम् ॥&lt;br&gt;&#xA;विजित्य नृपतीन् सर्वान् द्वारकामागयिष्यसि ॥२॥&lt;br&gt;&#xA;मत्तं प्रमत्तमुन्मत्तं सुप्तं बालं जडं स्त्रियम् ॥&lt;br&gt;&#xA;प्रपन्नं विरथं भीतं न रिपुं हन्ति धर्मवित् ॥३॥&lt;br&gt;&#xA;राज्ञो हि परमो धर्म आर्तानामार्तिनिग्रहः ॥&lt;br&gt;&#xA;उत्पथानां वधश्चेत्थमाततायी वधार्हणः ॥४॥&lt;br&gt;&#xA;पुमान् योषिदुत क्लीब आत्मसम्भावितोऽधमः ॥&lt;br&gt;&#xA;भूतेषु निरनुक्रोशो नृपाणां तद्वधोऽवधः ॥५॥&lt;br&gt;&#xA;नैनो राज्ञः प्रजाभर्तु-र्धर्मयुद्धे वधो द्विषाम् ॥&lt;br&gt;&#xA;आदिराज्ञो नृपान्पूर्वं प्राह स्वायम्भुवो मनुः ॥६॥&lt;br&gt;&#xA;यो रणे निर्भयो भूत्वा कृत्वाङ्‌घ्रिं प्रागतो व्यसुः ॥&lt;br&gt;&#xA;स गच्छेद्धाम परमं भित्वा मार्तण्डमण्डलम् ॥७॥&lt;br&gt;&#xA;भयाद्‌रणादुपरतस्त्यक्त्वा युद्धे पतिं च यः ॥&lt;br&gt;&#xA;व्रजेद्यः क्षत्रियो भूत्वा स महारौरवं व्रजेत् ॥८॥&lt;br&gt;&#xA;सेनां रक्षेत्तु राजा हि सेना राजानमेव हि ॥&lt;br&gt;&#xA;सूतः कृच्छ्रगतं रक्षेद्‌रथिनं सारथिं रथी ॥९॥&lt;br&gt;&#xA;यूयं च यादवाः सर्वे समर्थबलवाहनाः ॥&lt;br&gt;&#xA;कार्ष्णिमेवाभीरक्षन्तु कार्ष्णिर्वः परिरक्षतु ॥१०॥&lt;br&gt;&#xA;गावो विप्राः सुरा धर्मच्छन्दांसि भुवि साधवः ॥&lt;br&gt;&#xA;पूजनीयाः सदा सर्वैर्मनुष्यैर्मोक्षकाङ्क्षिभिः ॥११॥&lt;br&gt;&#xA;वेदा विष्णुवचो विप्रा मुखं गावस्तनुर्हरेः ॥&lt;br&gt;&#xA;अङ्गानि देवताः साक्षात्साधवो ह्यसवः स्मृताः ॥१२॥&lt;br&gt;&#xA;श्रीकृष्णोऽयं हरिः साक्षात्परिपूर्णतमः प्रभुः ॥&lt;br&gt;&#xA;येषां चित्ते स्थितो भक्त्या तेषां तु विजयः सदा ॥१३॥&lt;br&gt;&#xA;श्रीनारद उवाच -&lt;br&gt;&#xA;शिरसा जगृहुः साक्षादुग्रसेनस्य शासनम् ॥&lt;br&gt;&#xA;प्रणेमुर्यादवाः सर्वे कृताञ्जलिपुटा नृप ॥१४॥&lt;br&gt;&#xA;उग्रसेनं नृपं शूरं वसुदेवं बलं हरिम् ॥&lt;br&gt;&#xA;ननाम कार्ष्णिः शिरसा गर्गाचार्यं महामुनिम् ॥१५॥&lt;br&gt;&#xA;श्रीकृष्णबलदेवाभ्यां पुरीं याते नृपेश्वर ॥&lt;br&gt;&#xA;दिग्जयार्थी हरेः पुत्रः प्रययौ यादवैः सह ॥१६॥&lt;br&gt;&#xA;चतुर्योजनलम्बीत्थं राजमार्गोऽपि यस्य वै ॥&lt;br&gt;&#xA;बभौ हेममयैः सर्वैः शिबिरैर्मैथिलेश्वर ॥१७॥&lt;br&gt;&#xA;अग्रतो वाहिनीयुक्तः कृतवर्मा महाबलः ॥&lt;br&gt;&#xA;ध्वजिनीसहितः पश्चादक्रूरो धन्विनां वरः ॥१८॥&lt;br&gt;&#xA;तत्पश्चादुद्धवो मन्त्री प्रतिमापञ्चसंयुतः ॥&lt;br&gt;&#xA;तत्पश्चात्कृष्णचन्द्रस्य सुतास्त्वष्टादश स्मृताः ॥१९॥&lt;br&gt;&#xA;ययुर्महारथा राजन् ये शताक्षौहिणीयुताः ॥&lt;br&gt;&#xA;प्रद्युम्नश्चानिरुद्धश्च दीप्तिमान्भानुरेव च ॥२०॥&lt;br&gt;&#xA;साम्बो मधुर्बृहद्‌भानुश्चित्रभानुर्वृकोऽरुणः ॥&lt;br&gt;&#xA;पुष्करो वेदबाहुश्च श्रुतदेवः सुनन्दनः ॥२१॥&lt;br&gt;&#xA;चित्रभानुर्विरूपश्च कविर्न्यग्रोध एव च ॥&lt;br&gt;&#xA;तत्पश्चात्प्रययुः सर्वे गदाद्याः कृष्णनोदिताः ॥२२॥&lt;br&gt;&#xA;भोजवृष्ण्यन्धकमधु-शूरसेनदशार्हकाः ॥&lt;br&gt;&#xA;ऋतुबाणकोटिसङ्ख्या यादवानां प्रकथ्यते ॥&lt;br&gt;&#xA;तत्सैन्यसङ्ख्यां नृपते कः करिष्यति भूमिषु ॥२३॥&lt;br&gt;&#xA;इत्थं यदूनां चलतां नृपाणां&lt;br&gt;&#xA;विकर्षतां तां महतीं च सेनाम् ॥&lt;br&gt;&#xA;कोदण्डटङ्कारयुतोऽभवत्कौ&lt;br&gt;&#xA;धुङ्कार आताडित दुन्दुभीनाम् ॥२४॥&lt;br&gt;&#xA;इभेन्द्रचीत्कारहयेन्द्रहेषणै-&lt;br&gt;&#xA;र्नदद्‌भुशुण्डीदृढवीरगर्जनैः ॥&lt;br&gt;&#xA;ढक्कानिनादैर्यदवस्तडित्स्वनैः&lt;br&gt;&#xA;प्रचण्डमेघा इव ते विडिण्डिरे ॥२५॥&lt;br&gt;&#xA;राजद्‌भुवो मण्डलमेव दिग्गजा&lt;br&gt;&#xA;महत्स्वनैस्ते बधिरीकृता इव ॥&lt;br&gt;&#xA;सद्योऽथ दुर्गं रिपवो विदुद्रुवु-&lt;br&gt;&#xA;र्निःसाहसाः कौ चलतां महात्मनाम् ॥२६॥&lt;br&gt;&#xA;कूर्मास्तु किं काविति के वदन्तः&lt;br&gt;&#xA;कुतः क्व गच्छाम इति द्रवन्तः ॥&lt;br&gt;&#xA;उपद्रवो ह्येष विधे क्व याति&lt;br&gt;&#xA;चचाल लोकैः सहिता चलेति ॥२७॥&lt;br&gt;&#xA;छलेन यज्ञस्य हरिः परेश्वरो&lt;br&gt;&#xA;भारं विदेहेश भुवोऽवतारयन् ॥&lt;br&gt;&#xA;योऽभूच्चतुर्व्यूहधरो यदोः कुले&lt;br&gt;&#xA;तस्मै नमोऽनन्तगुणाय भूभृते ॥२८॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;प्रद्युम्नदिग्विजयार्थं गमनं नाम चतुर्थोऽध्यायः ॥४॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/05/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/05/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - पञ्चमोऽध्यायः&lt;br&gt;&#xA;कच्छ तथा कलिङ्गदेशविजयम् -&lt;/p&gt;&#xA;&lt;p&gt;श्रीबहुलाश्व उवाच -&lt;br&gt;&#xA;कन्कान्देशान् ययौ जेतुं क्रमतः श्रीहरेः सुतः ॥&lt;br&gt;&#xA;तस्य कर्माण्युदाराणि ब्रूहि देवर्षिसत्तम ॥१॥&lt;br&gt;&#xA;अहो श्रीकृष्णचन्द्रस्य कृपा भक्तेषु चेदृशी ॥&lt;br&gt;&#xA;पुनाति प्रश्रुता ध्याता पापिनं सङ्कुलं जनम् ॥२॥&lt;br&gt;&#xA;श्रीनारद उवाच -&lt;br&gt;&#xA;साधु साधु त्वया पृष्टं साधु ते विमला मतिः ॥&lt;br&gt;&#xA;चरितं कृष्णभक्तानां पुनाति भुवनत्रयम् ॥३॥&lt;br&gt;&#xA;तत्काले मेघधाराश्च भूमेः सर्वरजांसि च ॥&lt;br&gt;&#xA;कविश्चेद्‌गणयेद्‌राजन् न हरेः श्रीमतो गुणान् ॥४॥&lt;br&gt;&#xA;चतुर्योजनमात्रं हि छाया यस्य प्रदृश्यते ॥&lt;br&gt;&#xA;तेन श्वेतातपत्रेण शोभितो रुक्मिणीसुतः ॥५॥&lt;br&gt;&#xA;रथेन शक्रदत्तेन स्वसैन्यपरिवारितः ॥&lt;br&gt;&#xA;कच्छदेशान् ययौ जेतुं त्रिपुरान्गिरिशो यथा ॥६॥&lt;br&gt;&#xA;कच्छदेशाधिपः शुभ्रो मृगयार्थी विनिर्गतः ॥&lt;br&gt;&#xA;सेनां समागतां ज्ञात्वा पुरीं हालां समाययौ ॥७॥&lt;br&gt;&#xA;प्रद्युम्नस्यागता सेना गजपादप्रताडनैः ॥&lt;br&gt;&#xA;चूर्णयन्ती तरून्देशान्पातयन्ती च मैथिल ॥८॥&lt;br&gt;&#xA;उत्थितैस्तद्‌रजोवृन्दै-रन्धीभूतं नभोऽभवत् ॥&lt;br&gt;&#xA;भयं प्रापुर्जनाः सर्वे कच्छदेशनिवासिनः ॥९॥&lt;br&gt;&#xA;तदातिहर्षितः शुभ्रो गजानां हेममालिनाम् ॥&lt;br&gt;&#xA;नीत्वा पञ्चशतं सद्यो हयानामयुतं तथा ॥१०॥&lt;br&gt;&#xA;विंशद्‌भारं सुवर्णानामागतस्यास्य सम्मुखे ॥&lt;br&gt;&#xA;दत्त्वा बलिं ननामाशु स्रजा बद्ध्वा करद्वयम् ॥ ११॥&lt;br&gt;&#xA;तस्मै तुष्टः शम्बरारिः प्रददौ रत्नमालिकाम् ॥&lt;br&gt;&#xA;संस्थाप्य राज्ये तं राजंस्तथा हि प्रकृतिः सताम् ॥१२॥&lt;br&gt;&#xA;कलिङ्गान्प्रययौ जेतुं रुक्मिणीनन्दनो बली ॥&lt;br&gt;&#xA;पतत्पताकैः सत्सैन्यैर्मेघैरिन्द्र इव व्रजन् ॥१३॥&lt;br&gt;&#xA;कलिङ्गराजः स्वबलैः समर्थद्विपवाहनैः ॥&lt;br&gt;&#xA;निर्ययौ सम्मुखे योद्धुं प्रद्युम्नस्य महात्मनः ॥१४॥&lt;br&gt;&#xA;कलिङ्गमागतं वीक्ष्यानिरुद्धो धन्विनां वरः ॥&lt;br&gt;&#xA;रथेनैकेन तत्सैन्यैर्युयुधे यादवाग्रतः ॥१५॥&lt;br&gt;&#xA;शतबाणैश्च कालिङ्गं दशभिर्दशभी रथान् ॥&lt;br&gt;&#xA;आतडयद्‌गजान् वीरश्चापं टङ्कारयन्मुहुः ॥१६॥&lt;br&gt;&#xA;स्वशत्रवश्च स्वे सर्वे साधु साध्विति वादिनः ॥&lt;br&gt;&#xA;आनिरुद्धः प्रयुयुधे प्रद्युम्नस्य प्रपश्यतः ॥१७॥&lt;br&gt;&#xA;अनिरुद्धस्य बाणौघैः केचिद्वीरा द्विधा कृताः ॥&lt;br&gt;&#xA;गजाश्च भिन्नशिरसः पादभिन्ना हया नृप ॥१८॥&lt;br&gt;&#xA;रथाश्च चूर्णचरणा हताश्वा हतनायकाः ॥&lt;br&gt;&#xA;रथिसारथयो वातैर्निपेतुः पादपा इव ॥१९॥&lt;br&gt;&#xA;पलायमानां तां सेनां कलिङ्गो वीक्ष्य मैथिल ॥&lt;br&gt;&#xA;आजगाम गजारूढो विच्छिन्नकवचो रुषा ॥२०॥&lt;br&gt;&#xA;द्विसप्ततिभारयुतां गदां चिक्षेप सत्वरम् ॥&lt;br&gt;&#xA;गजेन पातयन्वीरान् जगर्ज घनवद्बली ॥२१॥&lt;br&gt;&#xA;गदाप्रहारपतितं किञ्चिद्‌व्याकुलमानसम् ॥&lt;br&gt;&#xA;अनिरुद्धं मृधे वीक्ष्य यादवाः क्रोधपूरिताः ॥२२॥&lt;br&gt;&#xA;तदैव तेडुः कालिङ्गं बाणैस्तीक्ष्णैः स्फुरत्प्रभैः ॥&lt;br&gt;&#xA;समांसमुद्भटं श्येनं कुरराश्चञ्चुभिर्यथा ॥२३॥&lt;br&gt;&#xA;कालिङ्गोऽपि तदा क्रुद्धःसज्जं कृत्वा धनुः स्वयम् ॥&lt;br&gt;&#xA;टङ्कारयन्मुहुर्बाणैर्बाणांश्चूर्णीचकार ह ॥२४॥&lt;br&gt;&#xA;गदो गदां समादाय बलदेवानुजो बली ॥&lt;br&gt;&#xA;तद्‌गजं ताडयामास वामहस्तेन मैथिल ॥२५॥&lt;br&gt;&#xA;अर्धचन्द्रप्रहारेण विशीर्णोऽभूद्‌गजस्तथा ॥&lt;br&gt;&#xA;इन्द्रवज्रप्रहारेण गण्डशैलो यथा नृप ॥२६॥&lt;br&gt;&#xA;कालिङ्गः पतितो भूत्वा गृहीत्वा महतीं गदाम् ॥&lt;br&gt;&#xA;गदं च ताडयामास कालिङ्गं च गदस्तदा ॥२७॥&lt;br&gt;&#xA;कलिङ्गगदयोस्तत्र घोरं युद्धं बभूव ह ॥&lt;br&gt;&#xA;विस्फुलिङ्गान् क्षरन्त्यौ द्वे गदे चूर्णीबभूवतुः ॥२८॥&lt;br&gt;&#xA;गदो गृहीत्वा कालिङ्गं पातयित्वा रणाङ्गणे ॥&lt;br&gt;&#xA;चकर्ष स्वकरेणाशु फणिनं गरुडो यथा ॥२९॥&lt;br&gt;&#xA;गदाप्रहारव्यथितश्चूर्णितास्थिः कलिङ्गराट् ॥&lt;br&gt;&#xA;आययौ शरणं सोऽपि प्रद्युम्नस्य महात्मनः ॥३०॥&lt;br&gt;&#xA;दत्वा बलिं प्राह कलिङ्गराज-&lt;br&gt;&#xA;स्त्वं देवदेवः परमेश्वरोऽसि ॥&lt;br&gt;&#xA;कः क्रोधवन्तं प्रसहेत कौ त्वां&lt;br&gt;&#xA;जनो यथा दण्डधरं नमस्ते ॥३१॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;कच्छकलिङ्गविजयो नाम पञ्चमोऽध्यायः ॥५॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/06/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/06/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - षष्ठोऽध्यायः&lt;br&gt;&#xA;मरुधन्वा-मानस-माहिष्मती-जयम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;इत्थं जित्वाथ कालिङ्गं प्रद्युम्नो यादवेश्वरः ॥&lt;br&gt;&#xA;जगाम मरुधन्वानं जलं वैश्वानरो यथा ॥१॥&lt;br&gt;&#xA;गिरिदुर्गसमायुक्तं धन्वदेशाधिपं गयम् ॥&lt;br&gt;&#xA;उद्धवं प्रेषयामास ज्ञात्वा तं यादवेश्वरः ॥२॥&lt;br&gt;&#xA;गिरिदुर्गे गतः साक्षादुद्धवो बुद्धिसत्तमः ॥&lt;br&gt;&#xA;सभामेत्य गयं प्राह शृणु राजन्महामते ॥३॥&lt;br&gt;&#xA;उग्रसेनो यादवेन्द्रो राजराजेश्वरो महान् ॥&lt;br&gt;&#xA;जम्बूद्वीपनृपाञ्जित्वा राजसूयं करिष्यति ॥४॥&lt;br&gt;&#xA;परिपूर्णतमः साक्षाच्छ्रीकृष्णो भगवान्स्वयम् ॥&lt;br&gt;&#xA;असङ्ख्यब्रह्माण्डपतिर्मन्त्री तस्याभवद्धरिः ॥५॥&lt;br&gt;&#xA;तेन वै प्रेषितः साक्षात्प्रद्युम्नो धन्विनां वरः ॥&lt;br&gt;&#xA;शीघ्रं तस्मै बलिं नीत्वा कुलकौशलहेतवे ॥६॥&lt;br&gt;&#xA;श्रीनारद उवाच -&lt;br&gt;&#xA;श्रुत्वा किञ्चित्प्रकुपितो वीर्यशौर्यमदोद्धतः ॥&lt;br&gt;&#xA;उद्धवं प्राह नृपतिर्गयो नाम महाबलः ॥७॥&lt;br&gt;&#xA;गय उवाच -&lt;br&gt;&#xA;बलिं तस्मै न दास्यामि विना युद्धं महामते ॥&lt;br&gt;&#xA;अल्पकालेन यदवो गता वृद्धिं भवादृशाः ॥८॥&lt;br&gt;&#xA;इत्युक्त उद्धवो राजञ्च्छम्बरारिं समेत्य सः ॥&lt;br&gt;&#xA;सर्वेषां यादवानां च शृण्वतां प्रशशंस ह ॥९॥&lt;br&gt;&#xA;तदैव रुक्मिणीपुत्रो गिरिदुर्गं समाययौ ॥&lt;br&gt;&#xA;तत्सैन्यैर्यादवैः सार्द्धं घोरं युद्धं बभूव ह ॥१०॥&lt;br&gt;&#xA;चूर्णयन् गजपादैश्च नागरान् भूजनान्द्रुमान् ॥&lt;br&gt;&#xA;अक्षौहिणीभ्यां संयुक्तो गयो योद्धुं विनिर्ययौ ॥११॥&lt;br&gt;&#xA;रथिनो रथिभिस्तत्र गजवाहा गजैः सह ॥&lt;br&gt;&#xA;आश्ववाहैरश्ववाहा वीरा वीरैः परस्परम् ॥१२॥&lt;br&gt;&#xA;युयुधुस्तीक्ष्णबाणौघैश्चर्मखड्गगदर्ष्टिभिः ॥&lt;br&gt;&#xA;पाशैः परश्वधै राजञ्छतघ्नीभिर्भुशुण्डिभिः ॥१३॥&lt;br&gt;&#xA;मन्यमानाश्च यदुभिर्गयवीरा भयातुराः ॥&lt;br&gt;&#xA;सर्वे स्वं स्वं रथं त्यक्त्वा दुद्रुवुस्ते दिशो दश ॥१४॥&lt;br&gt;&#xA;पलायमाने स्वबले गयो नाम महाबलः ॥&lt;br&gt;&#xA;एकाकी प्रययौ योद्धुं धनुष्टङ्कारयन्मुहुः ॥१५॥&lt;br&gt;&#xA;दीप्तिमान् कृष्णपुत्रस्तु धनुर्बाणै रिपोर्हयान् ॥&lt;br&gt;&#xA;एकेन सारथिं जघ्ने द्वाभ्यां केतुं समुच्छ्रितम् ॥१६॥&lt;br&gt;&#xA;रथं च बाणविंशत्या कवचं पञ्चभिः पुनः ॥&lt;br&gt;&#xA;धनुस्तस्यापि चिच्छेद शतबाणैर्महाबलः ॥१७॥&lt;br&gt;&#xA;गयोऽन्यद्धनुरादाय दीप्तिमन्तं हरेः सुतम् ॥&lt;br&gt;&#xA;जघान बाणविंशत्या जगर्ज घनवद्‌बली ॥१८॥&lt;br&gt;&#xA;तत्प्रहारेण समरे किञ्चिद्‌व्याकुलमानसः ॥&lt;br&gt;&#xA;दीप्तिमानथ जग्राह शक्तिं ज्योतिर्मयीं दृढाम् ॥१९॥&lt;br&gt;&#xA;चिक्षेप भ्रामयित्वा तां गयाख्याय महात्मने ॥&lt;br&gt;&#xA;साऽपि तद्धृदयं भित्वा पपौ च रुधिरं महत् ॥२०॥&lt;br&gt;&#xA;गयोऽपि पतितो राजन्मूर्छितोऽभूद्‌रणाङ्गणे ॥&lt;br&gt;&#xA;दीप्तिमांश्च धनुष्कोट्या कर्षयंस्तद्‌गले रिपुम् ॥२१॥&lt;br&gt;&#xA;प्रद्युम्नस्य पुरः प्रागात्कद्रुजं गरुडो यथा ॥&lt;br&gt;&#xA;नरदुन्दुभयो नेदुर्देवदुन्दुभयस्तदा ॥&lt;br&gt;&#xA;आकाशाद्‌ववृषुर्देवाः पुष्पवर्षाणि पार्थिवाः ॥२२॥&lt;br&gt;&#xA;तदैव तेनापि समर्पिताङ्घ्रिः&lt;br&gt;&#xA;श्रीकृष्णपुत्रो नृप शम्बरारिः ॥&lt;br&gt;&#xA;अवन्तिकां सम्प्रययौ महात्मा&lt;br&gt;&#xA;श्रीकर्णिकां स्वर्णमयीमिवालिः ॥२३॥&lt;br&gt;&#xA;श्रुत्वाऽऽगतं तं जयसेनराजः&lt;br&gt;&#xA;समर्चयामास स मालवाधिपः ॥&lt;br&gt;&#xA;आनीय वृद्धान्सुबलिं महात्मने&lt;br&gt;&#xA;प्रधर्षितो मैथिल तत्प्रभाववित् ॥२४॥&lt;br&gt;&#xA;राजाधिदेवीं स्वपितुः पितुः स्वसां&lt;br&gt;&#xA;प्रणम्य तां कृष्णसुतो महामनाः ॥&lt;br&gt;&#xA;विन्दानुविन्दौ परिरभ्य तत्सुतौ&lt;br&gt;&#xA;बभौ वृतो मालवदेशसम्भवैः ॥२५॥&lt;br&gt;&#xA;प्रद्युम्नो धन्विनां श्रेष्ठः पुरीं माहिष्मतीं ययौ ॥&lt;br&gt;&#xA;यादवैः स्वबलैः सार्द्धं नर्मदां स ददर्श ह ॥२६॥&lt;br&gt;&#xA;राजितामम्बुकल्लोलैः शृङ्गारतिलकामिव ॥&lt;br&gt;&#xA;वहन्ती पुष्पनिचयमुष्णीषं मुद्रिकामिव ॥२७॥&lt;br&gt;&#xA;वेतसीवेणुतरुभिः पुष्पितैर्माधवैर्वृतैः ॥&lt;br&gt;&#xA;स्फुरद्‌भिर्मूर्तिमद्‌भिश्च देवैः स्वर्गनदीमिव ॥२८॥&lt;br&gt;&#xA;तत्तीरे शिबिरैर्युक्तः प्रद्युम्नो यादवेश्वरः ॥&lt;br&gt;&#xA;स्थितोऽभूद्यादवैः साकं देवैरिन्द्र इव प्रभुः ॥२९॥&lt;br&gt;&#xA;इन्द्रनीलो महाराज ज्ञानी माहिष्मतीपतिः ॥&lt;br&gt;&#xA;स्वदूतं प्रेषयामास प्रद्युम्नाय महात्मने ॥३०॥&lt;br&gt;&#xA;प्रद्युम्नराजशिबिरे दूतो गत्वा कृताञ्जलिः ॥&lt;br&gt;&#xA;उवाच वचनं तत्र सर्वेषां शृण्वतां नृप ॥३१॥&lt;br&gt;&#xA;दूत उवाच -&lt;br&gt;&#xA;हस्तिनापुरनाथेन धार्तराष्ट्रेण धीमता ॥&lt;br&gt;&#xA;स्थापितोऽतिबलो वीरो बलिं कस्मै न दास्यति ॥३२॥&lt;br&gt;&#xA;सुयोधनाय चेच्छाभिर्द्रव्यं यच्छति नो बलात् ॥&lt;br&gt;&#xA;योद्धव्यं च भवद्‌भिश्च विफलो हि रणोऽत्र वै ॥३३॥&lt;br&gt;&#xA;श्रीप्रद्युम्न उवाच -&lt;br&gt;&#xA;यथा गयो दूत कलिङ्गराड् यथा&lt;br&gt;&#xA;तथाभिभूतोऽपि बलिं प्रदास्यति ॥&lt;br&gt;&#xA;नृपं न जानाति महोग्रसेनकं&lt;br&gt;&#xA;माहिष्मतीशोऽयमतीव राजराट् ॥३४॥&lt;br&gt;&#xA;श्रीनारद उवाच -&lt;br&gt;&#xA;उक्तो दूतस्तदैवाशु गत्वा माहिष्मतीपतिम् ॥&lt;br&gt;&#xA;सभायां कथयामास प्रद्युम्नकथितं वचः ॥३५॥&lt;br&gt;&#xA;यदूनामुद्‌भटं सैन्यं वीक्ष्य माहिष्मतीपतिः ॥&lt;br&gt;&#xA;गजानां पञ्चसाहस्रं हयानां नियुतं शुभम् ॥३६॥&lt;br&gt;&#xA;रथानामयुतं जैत्रं नीत्वा राजा विनिर्गतः ॥&lt;br&gt;&#xA;बलिं ददौ समेत्याशु प्रद्युम्नाय महात्मने ॥३७॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;मरुधन्वमालवमाहिष्मतीदेशविजयो नाम षष्ठोऽध्यायः ॥६॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/07/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/07/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - सप्तमोऽध्यायः&lt;br&gt;&#xA;गुर्जराष्ट्र तथा चेदिदेश जयम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;प्रद्युम्नोऽथ महावीर्यो जित्वा माहिष्मतीपतिम् ॥&lt;br&gt;&#xA;विकर्षन्महतीं सेनां गुर्जराजं समाययौ ॥१॥&lt;br&gt;&#xA;गुर्जरस्याधिपं वीरमृष्यं नाम महाबलम् ॥&lt;br&gt;&#xA;जग्राह सेनया कार्ष्णिस्तुण्डयाहिं यथाविरट् ॥२॥&lt;br&gt;&#xA;सद्यस्तस्माद्‌बलिं नीत्वा यादवेन्द्रो महाबलः ॥&lt;br&gt;&#xA;विकर्षन्महतीं सेनां चेदिदेशांस्ततो ययौ ॥३॥&lt;br&gt;&#xA;दमघोषश्चेदिराजो वसुदेवस्वसुः पतिः ॥&lt;br&gt;&#xA;शिशुपालस्तस्य पुत्रः कृष्णशत्रुः प्रकीर्तितः ॥४॥&lt;br&gt;&#xA;आभीयाय महाबुद्धिर्दमघोषं महाबलम् ॥&lt;br&gt;&#xA;नत्वा प्राह महाबुद्धिमुद्धवो बुद्धिसत्तमः ॥५॥&lt;br&gt;&#xA;उद्धव उवाच -&lt;br&gt;&#xA;राजन्देहि बलिं तस्मा उग्रसेनाय भूभृते ॥&lt;br&gt;&#xA;विजित्य नृपतीन् योऽसौ राजसूयं करिष्यति ॥६॥&lt;br&gt;&#xA;श्रीनाराद उवाच -&lt;br&gt;&#xA;इत्थं निशम्य वचनं दमघोषसुतः खलः ॥&lt;br&gt;&#xA;स्फुरदोष्ठो मन्युपरः प्राहेदं सदसि त्वरम् ॥७॥&lt;br&gt;&#xA;शिशुपाल उवाच -&lt;br&gt;&#xA;दुरत्यया कालगतिरहो चित्रमिदं जगत् ॥&lt;br&gt;&#xA;विधेः कालात्मकस्यापि प्राजापत्ये भवेत्कलिः ॥८॥&lt;br&gt;&#xA;क्व राजहंसः काकः क्व क्व मूर्खः क्व च पण्डितः ॥&lt;br&gt;&#xA;भृत्या विजेष्यन्ति नृपं चक्रवर्तिनमीश्वरम् ॥९॥&lt;br&gt;&#xA;ययातिशापाद्यदवो भ्रष्टराज्यपदाः स्मृताः ॥&lt;br&gt;&#xA;राज्यं स्वल्पं जलं प्राप्य प्रोच्छलन्त्यापगा इव ॥१०॥&lt;br&gt;&#xA;अवंशसम्भवो राजा मूर्खपुत्रो हि पण्डितः ॥&lt;br&gt;&#xA;निर्धनश्च धनं प्राप्य तृणवन्मन्यते जगत् ॥११॥&lt;br&gt;&#xA;उग्रसेनः कतिदिनै राजत्वं समुपागतः ॥&lt;br&gt;&#xA;मन्त्रिणा वासुदेवेन पूजितः स बलान्नृपः ॥१२॥&lt;br&gt;&#xA;तस्य मन्त्री वासुदेवो जरासन्धभयाद्द्रुतम् ॥&lt;br&gt;&#xA;मथुरां स्वपुरीं त्यक्त्वा समुद्रं शरणं गतः ॥१३॥&lt;br&gt;&#xA;आभीरस्यापि नन्दस्य पूर्वं पुत्रः प्रकीर्तितः ॥&lt;br&gt;&#xA;वसुदेवो मन्यते तं मत्पुत्रोऽयं गतत्रपः ॥१४॥&lt;br&gt;&#xA;वसुदेवाद्‌गौरवर्णादयं श्यामः कुतोऽभवत् ॥&lt;br&gt;&#xA;पितामहोऽपि गौरश्च दुःखहास्यमिदं वचः ॥१५॥&lt;br&gt;&#xA;प्रद्युम्नं तत्सुतं जित्वा सबलं यादवैः सह ॥&lt;br&gt;&#xA;कुशस्थलीं गमिष्यामि महीं कर्तुमयादवीम् ॥१६॥&lt;br&gt;&#xA;श्रीनारद उवाच -&lt;br&gt;&#xA;इत्युक्त्वा धनुरादाय तूणौ चाक्षयसायकौ ॥&lt;br&gt;&#xA;गन्तुमभ्युद्यतं वीक्ष्य चेदिराजस्तमब्रवीत् ॥१७॥&lt;br&gt;&#xA;दमघोष उवाच -&lt;br&gt;&#xA;शृणु पुत्र प्रवक्ष्यामि क्रोधं मा कुरु मा कुरु ॥&lt;br&gt;&#xA;अकस्मादाचरेत्कार्यं न सिद्धिं विन्दते ह्यसौ ॥१८॥&lt;br&gt;&#xA;धर्मार्थकाममोक्षाणां साधनं न क्षमासमम् ॥&lt;br&gt;&#xA;तस्मात्साम प्रकर्तव्यं साम्नो न सदृशं सुखम् ॥१९॥&lt;br&gt;&#xA;दानेन राजते साम दानं सत्क्रियया पुनः ॥&lt;br&gt;&#xA;सत्क्रियापि तथा योग्यं गुणं सम्प्रेक्ष्य राजते ॥२०॥&lt;br&gt;&#xA;यादवाश्चेदिपाश्चैव ज्ञातिसम्बन्धिनः स्मृताः ॥&lt;br&gt;&#xA;चेदिपानां च वृष्णीनां कलिं नेच्छामि तत्वतः ॥२१॥&lt;br&gt;&#xA;श्रीनारद उवाच -&lt;br&gt;&#xA;शिशुपालो बोधितोऽपि दमघोषेण धीमता ॥&lt;br&gt;&#xA;नोवाच किञ्चिद्विमनास्तूष्णिम्भूतो महाखलः ॥२२॥&lt;br&gt;&#xA;श्रुतिश्रवाश्चेदिपराजराज्ञी&lt;br&gt;&#xA;स्वसा शुभा शूरसुतस्य राजन् ॥&lt;br&gt;&#xA;समेत्य पुत्रं शिशुपालसञ्ज्ञं&lt;br&gt;&#xA;प्रत्याह सम्यग्विनयान्विता सा ॥२३॥&lt;br&gt;&#xA;श्रुतिश्रवा उवाच -&lt;br&gt;&#xA;मा पुत्र खेदं कुरुतात्कदाचि-&lt;br&gt;&#xA;न्माभूत्कलिश्चेदिपयादवानाम् ॥&lt;br&gt;&#xA;ते मातुलोऽयं किल शूरसूनु-&lt;br&gt;&#xA;र्भ्राता च ते तत्सुत एव कृष्णः ॥॥२४॥&lt;br&gt;&#xA;तस्यात्मजा येऽत्र समागतास्ते&lt;br&gt;&#xA;प्रद्युम्नमुख्याः शतशो महान्तः ॥&lt;br&gt;&#xA;सम्पूजनीयाश्च मया भवद्‌भिः&lt;br&gt;&#xA;संलालनीया न हि युद्धयोग्याः ॥२५॥&lt;br&gt;&#xA;अहं गमिष्यामि सहार्द्रचित्ता&lt;br&gt;&#xA;नेतुं त्वया तात समागतांस्तान् ॥&lt;br&gt;&#xA;द्र्ष्टुं चिरोत्कण्ठमना महोत्सवै-&lt;br&gt;&#xA;र्नैतादृशोऽयं समयः कदाचित् ॥२६॥&lt;br&gt;&#xA;शिशुपाल उवाच -&lt;br&gt;&#xA;मम शत्रू रामकृष्णौ यदवः शत्रवश्च मे ॥&lt;br&gt;&#xA;घातयिष्यामि तान्सर्वान् यैरहं तु तिरस्कृतः ॥२७॥&lt;br&gt;&#xA;पुरा वै कुण्डिनपुरे याभ्यां मे हेलनं कृतम् ॥&lt;br&gt;&#xA;विवाहो वरितो मे वै रामकृष्णावरी मम ॥२८॥&lt;br&gt;&#xA;यदि तेषां यादवानां युवां पक्षं करिष्यथः ॥&lt;br&gt;&#xA;तदा त्वां सह पित्रा च निगृह्य निगडैर्दृढैः ॥२९॥&lt;br&gt;&#xA;कारागारे कारयामि कंसः स्वपितरौ यथा ॥&lt;br&gt;&#xA;अन्यथा चेद्‌वधिष्यामि शपथो मे तु दुर्घटः ॥३०॥&lt;br&gt;&#xA;श्रीनारद उवाच -&lt;br&gt;&#xA;तद्वचः परुषं श्रुत्वा तूष्णीं यातेऽथ चेदिपे ॥&lt;br&gt;&#xA;तद्वचः स्वबलं प्राप्य प्राह सर्वं यथोदितम् ॥३१॥&lt;br&gt;&#xA;वाहिनी ध्वजिनी चैव प्रतिमाक्षौहिणीयुता ॥&lt;br&gt;&#xA;चतुर्धा शिशुपालस्य सेना युक्ता बभूव ह ॥३२॥&lt;br&gt;&#xA;बहुलाश्व उवाच -&lt;br&gt;&#xA;वाहिन्याद्याश्च या सेनास्तत्सङ्ख्यां वद मे प्रभो ॥&lt;br&gt;&#xA;ऋषयो हि प्रजानन्ति भूतं भव्यं भवत्परम् ॥३३॥&lt;br&gt;&#xA;श्रीनारद उवाच -&lt;br&gt;&#xA;शतं द्विपानां रथिनां सहस्रं शतसंयुतम् ॥&lt;br&gt;&#xA;अयुतं तुरगाणां च पत्तीनां लक्षमेव च ॥३४॥&lt;br&gt;&#xA;सेनाया लक्षणं स्वल्पं द्विगुणं चतुरङ्गिणी ॥&lt;br&gt;&#xA;चतुःशतं द्विपानां च रथानामयुतं तथा ॥३५॥&lt;br&gt;&#xA;चतुर्लक्षं हयानां च पत्तीनामेककोटयः ॥&lt;br&gt;&#xA;लोहकञ्चुकसंयुक्ताः समर्थबलवाहनाः ॥३६॥&lt;br&gt;&#xA;शस्त्रास्त्रज्ञा यत्र शूरा वाहिनी सा बुधैः स्मृता ॥&lt;br&gt;&#xA;वाहिन्या द्विगुणीभुता ध्वजिनी सा प्रकीर्तिता ॥३७॥&lt;br&gt;&#xA;ध्वजिन्या द्विगुणी ज्ञेया पृतनां कथिता पुरा ॥&lt;br&gt;&#xA;ससाहसोऽपि शूरः स्यात्सामन्तः शतशूरभृत् ॥३८॥&lt;br&gt;&#xA;सामन्तानां शतं बिभ्रत्स गजी कथितो मृधे ॥&lt;br&gt;&#xA;समरे सारथिं चाश्वान् रथं रक्षेद्‌रथी च यः ॥३९॥&lt;br&gt;&#xA;सेनां रक्षिति यो बाणैः कथ्यते स महारथी ॥&lt;br&gt;&#xA;स्वसेनां रक्षयञ्शत्रून्सूदयन् रणमण्डले ॥४०॥&lt;br&gt;&#xA;योऽक्षौहिण्या समं युद्ध्येत्सदा सोऽतिरथी स्मृतः ॥४१॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;गुर्जरराष्ट्राचेदिदेशगमनं नाम सप्तमोऽध्यायः ॥७॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/08/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/08/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - अष्टमोऽध्यायः&lt;br&gt;&#xA;द्युमान् तथा शक्तवधम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;निर्गतः शिशुपालोऽसौ सबलश्चन्द्रकापुरात् ॥&lt;br&gt;&#xA;पितरौ तौ तिरस्कृत्य स्वभावो ह्यसतामयम् ॥१॥&lt;br&gt;&#xA;वाहिनीध्वजिनीभ्यां च द्युमच्छक्तौ विनिर्गतौ ॥&lt;br&gt;&#xA;पृतनाक्षौहिणीभ्यां तौ रङ्गपिङ्गौ च मन्त्रिणौ ॥२॥&lt;br&gt;&#xA;शिशुपालमहासैन्यं प्रलयाब्धिसमं नृप ॥&lt;br&gt;&#xA;संवीक्ष्य यदवस्तर्तुं चाजग्मुः कृष्णपोतकाः ॥३॥&lt;br&gt;&#xA;वाहिनीसहितः पश्चाद्द्युमान्नामा महाबलः ॥&lt;br&gt;&#xA;युयुधे यादवैः सार्द्धं शिशुपालप्रणोदितः ॥४॥&lt;br&gt;&#xA;द्वयोश्च सैन्ययोर्बाणैरन्धकारोऽभवद्‌रणे ॥&lt;br&gt;&#xA;हयपादरजोवृन्दैः प्रोत्थितैश्छादयन्नभः ॥५॥&lt;br&gt;&#xA;हयाश्च नृप धावन्तः प्रोत्पतन्तो द्विपान्प्रति ॥&lt;br&gt;&#xA;द्विपाश्च सक्षता युद्धे पातयन्तः पदैर्द्विषः ॥६॥&lt;br&gt;&#xA;शुण्डादण्डस्य फूत्कारैर्मर्दयन्त इतस्ततः ॥&lt;br&gt;&#xA;कस्तूरीपत्रसिन्दूर-रक्तकम्बलमण्डिताः ॥७॥&lt;br&gt;&#xA;बाणैर्गदाभिः परिघैः खड्गैः शूलैश्च शक्तिभिः ॥&lt;br&gt;&#xA;छिन्नाङ्गाः पत्तयः पेतुश्छिन्नबाह्वङ्घ्रिजानवः ॥८॥&lt;br&gt;&#xA;कश्चित्तीक्ष्णासिना राजन् हयान्युद्धे द्विधाकरोत् ॥&lt;br&gt;&#xA;केचिद्दन्तान् सङ्गृहीत्वा कुम्भेषु करिणां गताः ॥९॥&lt;br&gt;&#xA;अमात्यं हस्तिवाहं च मर्दयन्तो मृगेन्द्रवत् ॥&lt;br&gt;&#xA;उल्लङ्घयन्त सहसा गजवृन्दं महाबलाः ॥१०॥&lt;br&gt;&#xA;खड्गप्रहारं कुर्वन्तो विदार्य परसैनिकान् ॥&lt;br&gt;&#xA;हयस्पृष्टा न दृश्यन्ते दृश्यन्ते ते नटा इव ॥११॥&lt;br&gt;&#xA;सैन्यवेगं च शत्रूणां दृष्ट्वाक्रूरः समाययौ ॥&lt;br&gt;&#xA;चकार दुर्दिनं बाणैर्बाणौघैश्चापि निर्गतैः ॥&lt;br&gt;&#xA;छादयामास चाक्रूरं वर्षासूर्यमिवाम्बुदः ॥१२॥&lt;br&gt;&#xA;छित्वा तद्‌बाणपटलमसिना गान्दिनीसुतः ॥&lt;br&gt;&#xA;शक्त्या तताड तं वीरं द्युमन्तं क्रोधमूर्छितम् ॥१३॥&lt;br&gt;&#xA;तत्प्रहारेण भीन्नाङ्गो मूर्छितो घटिकाद्वयम् ॥&lt;br&gt;&#xA;पुनरुत्थाय युयुधे शिशुपालसखा बली ॥१४॥&lt;br&gt;&#xA;गृहीत्वाथ गदां गुर्वीं लक्षभारविनिर्मिताम् ॥&lt;br&gt;&#xA;तताड हृदि चाक्रूरं जगर्ज घनवद्द्युमान् ॥१५॥&lt;br&gt;&#xA;अक्रूरे तत्प्रहारेण किञ्चिद्व्याकुलमानसे ॥&lt;br&gt;&#xA;युयुधानस्तदा प्रागाज्ज्याशब्दं कारयन्मुहुः ॥१६॥&lt;br&gt;&#xA;शिरस्तस्याशु चिच्छेद बाणेनैकेन लीलया ॥&lt;br&gt;&#xA;पतिते द्युमति ह्याजौ वीरास्तस्य विदुद्रुवुः ॥१७॥&lt;br&gt;&#xA;तदैव शक्तः सम्प्राप्तो दृष्ट्वा सेनां पलायिताम् ॥&lt;br&gt;&#xA;शूलं चिक्षेप सहसा युयुधानाय धीमते ॥१८॥&lt;br&gt;&#xA;युयुधानश्च बाणौघैस्तच्छूलं शतधाकरोत् ॥&lt;br&gt;&#xA;शक्तो गृहीत्वा परिघं युयुधानं तताड ह ॥१९॥&lt;br&gt;&#xA;युयुधानोऽर्जुनसखः क्षणं मूर्च्छामवाप ह ॥&lt;br&gt;&#xA;तदैव वीरः सम्प्राप्तः कृतवर्मा महाबलः ॥२०॥&lt;br&gt;&#xA;शक्तस्यापि रथं साश्वं बाणैश्चूर्णीचकार ह ॥&lt;br&gt;&#xA;शक्तोऽपि चूर्णयामास गदया तद्‌रथं परम् ॥२१॥&lt;br&gt;&#xA;कृतवर्मा रथं त्यक्त्वा शक्तं जग्राह रोषतः ॥&lt;br&gt;&#xA;पातयित्वा भूजाभ्यां तं चिक्षेप नृप योजनम् ॥२२॥&lt;br&gt;&#xA;शक्ते च पतिते युद्धे शिशुपालप्रणोदितौ ॥&lt;br&gt;&#xA;रङ्गपिङ्गौ मन्त्रिणौ तौ पृतनाऽक्षौहिणीयुतौ ॥२३॥&lt;br&gt;&#xA;बाणवर्षं प्रकुर्वन्तौ मर्दयन्तावरीन्मृधे ॥&lt;br&gt;&#xA;आजग्मतुर्मैथिलेन्द्र यथा वातहुताशनौ ॥२४॥&lt;br&gt;&#xA;उद्‌भटं तद्‌बलं वीक्ष्य यादवेन्द्रपितुः समः ॥&lt;br&gt;&#xA;आदाय चापं सदसि प्रद्युम्नो वाक्यमब्रवीत् ॥२५॥&lt;br&gt;&#xA;प्रद्युम्न उवाच -&lt;br&gt;&#xA;अहं गमिष्यामि पुरो रङ्गपिङ्गमृधे जनाः ॥&lt;br&gt;&#xA;रङ्गपिङ्गौ च दृश्येते महाबलपराक्रमौ ॥२६॥&lt;br&gt;&#xA;श्रीनारद उवाच -&lt;br&gt;&#xA;एतच्छ्रुत्वा महाबाहुर्भानुः कृष्णसुतो बली ॥&lt;br&gt;&#xA;सर्वेषामग्रतो भूत्वा भ्रातरं प्राह नीतिवत् ॥२७॥&lt;br&gt;&#xA;भानुरुवाच -&lt;br&gt;&#xA;त्रैलोक्यं दृश्यते प्राप्तं यदा ते सम्मुखे प्रभो ॥&lt;br&gt;&#xA;तदा ते चापटङ्कारो भविष्यति न संशयः ॥२८॥&lt;br&gt;&#xA;केवलेनापि खड्गेन शिरसी रङ्गपिङ्गयोः ॥&lt;br&gt;&#xA;छित्वा चात्र प्रवेक्ष्यामि कलिङ्गशकलाविव ॥२९॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;द्युमच्छक्तवधो नामाष्टमोऽध्यायः ॥८॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/09/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/09/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - नवमोऽध्यायः&lt;br&gt;&#xA;चेदिदेशविजयम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;इत्युक्त्वा शत्रुहा भानुर्गृहीत्वा खड्गचर्मणी ॥&lt;br&gt;&#xA;पदातिः प्रययौ सैन्ये वने वन्यकरीव सः ॥१॥&lt;br&gt;&#xA;भानुः खड्गेन शत्रूंस्ताञ्छिन्नबाहूंश्चकार ह ॥&lt;br&gt;&#xA;द्विपान् हयान्सम्मुखस्थान् पार्श्वस्थांश्च द्विधाकरोत् ॥२॥&lt;br&gt;&#xA;खड्गद्वितीयो ह्येकाकी रेजे छिन्दन्नरीन्मृधे ॥&lt;br&gt;&#xA;नीहारमेघपटलैर्भानुर्भानुरिव स्फुरन् ॥३॥&lt;br&gt;&#xA;हस्तिनां छिन्नकुम्भानां भानुः खड्गेन मैथिल ॥&lt;br&gt;&#xA;मुक्ता निपेतुश्च यथा तारकाः क्षीणकर्मणाम् ॥४॥&lt;br&gt;&#xA;क्षणमात्रेण तत्सैन्यं पातयित्वा रणाङ्गणे ॥&lt;br&gt;&#xA;रङ्गपिङ्गोपरि प्रागाद्‌‌भानुर्वीरो महाबलः ॥५॥&lt;br&gt;&#xA;कृष्णदत्तेन खड्गेन रथौ तौ रङ्गपिङ्गयौ ॥&lt;br&gt;&#xA;छित्वा हयान्सनेतॄंश्च भानुयुद्धे द्विधाकरोत् ॥६॥&lt;br&gt;&#xA;खड्गौ नीत्वा रङ्गपिङ्गौ तेडतुस्तं महोद्‌भटौ ॥&lt;br&gt;&#xA;भानुचर्मगतौ खड्गौ भङ्गीभूतौ बभुवतुः ॥७॥&lt;br&gt;&#xA;भानुखड्गप्रहारेण शिरसी रङ्गपिङ्गयोः ॥&lt;br&gt;&#xA;युगपत्पेततुर्युद्धे तदद्‌भुतमिवाभवत् ॥८॥&lt;br&gt;&#xA;भानुस्तयोश्च शिरसी नीत्वा प्रद्युम्नसम्मुखे ॥&lt;br&gt;&#xA;आययौ विजयी वीरः श्लाघितः सैन्यनायकैः ॥९॥&lt;br&gt;&#xA;दिवि दुन्दुभयो नेदुर्नवदुन्दुभिभिः समम् ॥&lt;br&gt;&#xA;अभूज्जयजयारावः पुष्पवर्षाः सुरैः कृताः ॥१०॥&lt;br&gt;&#xA;रङ्गपिङ्गौ मृतौ श्रुत्वा शिशुपालो रुषान्वितः ॥&lt;br&gt;&#xA;जैत्रं रथं समारुह्य यदूनां सम्मुखं ययौ ॥११॥&lt;br&gt;&#xA;मदच्युद्‌भिर्गजैर्दिर्घै रत्नकम्बलमण्डितैः ॥&lt;br&gt;&#xA;स्वर्णनीडसमायुक्तैर्लोलघण्टाक्वणत्स्वनैः ॥१२॥&lt;br&gt;&#xA;रथैश्च देवधिष्ण्याभैर्वायुवेगैस्तुरङ्गमैः ॥&lt;br&gt;&#xA;विद्याधरसमैर्वीरैर्नादयन् वसुधातलम् ॥१३॥&lt;br&gt;&#xA;शिशुपालबलं दृष्ट्वा शक्रदत्तरथे ततः ॥&lt;br&gt;&#xA;सर्वेषामग्रतः कार्ष्णिः प्रययौ धन्विनां वरः ॥१४॥&lt;br&gt;&#xA;शङ्खं दघ्मौ हरेः पुत्रो दिशः खं नादयन्नृप ॥&lt;br&gt;&#xA;तेन नादेन शत्रूणां कम्पोऽभूद्धृदि मानद ॥१५॥&lt;br&gt;&#xA;शिशुपालमहासैन्ये प्रासाद इव दुर्गमे ॥&lt;br&gt;&#xA;चक्रे नाराचसोपानं सहसा रुक्मिणीसुतः ॥१६॥&lt;br&gt;&#xA;दमघोषसुतो धीमान् धनुष्टङ्कारयन्मुहुः ॥&lt;br&gt;&#xA;ब्रह्मास्त्रं सन्दधे यद्वै दत्तात्रेयेण शिक्षितम् ॥१७॥&lt;br&gt;&#xA;प्रचण्डं सर्वतस्तेजो दृष्ट्वा श्रीरुक्मिणीसुतः ॥&lt;br&gt;&#xA;ब्रह्मास्त्रेणापि तद्युद्धे सञ्जहार स लीलया ॥१८॥&lt;br&gt;&#xA;शिशुपालो महाधीमानङ्गारास्त्रं समादधे ॥&lt;br&gt;&#xA;जामदग्न्येन यद्दत्तं महेन्द्रे पर्वते नृप ॥१९॥&lt;br&gt;&#xA;तस्मादङ्गारवर्षाभिः कार्ष्णिसेनातिविह्वला ॥&lt;br&gt;&#xA;पर्जन्यास्त्रं महादिव्यं तदा कार्ष्णिः समादधे ॥२०॥&lt;br&gt;&#xA;स्थूलाभिर्मेघधाराभिरङ्गाराः शान्तिमाययुः ॥&lt;br&gt;&#xA;शिशुपालस्तदा क्रुद्धो गजास्त्रं तत्समादधे ॥२१॥&lt;br&gt;&#xA;यदगस्तेन मुनिना शिक्षितं मलयाचले ॥&lt;br&gt;&#xA;महोद्भटा गजा दीर्घाः कोटिशस्तद्विनिर्गताः ॥२२॥&lt;br&gt;&#xA;ते सैन्यं पातयामासुः प्रद्युम्नस्य महात्मनः ॥&lt;br&gt;&#xA;हाहाकारो महानासीद्‌यदूनां वाहिनीषु च ॥२३॥&lt;br&gt;&#xA;प्रद्युम्नोऽथ रणश्लाघी नृसिंहास्त्रं समादधे ॥&lt;br&gt;&#xA;नृसिंहो निर्गतस्तस्मान्नादयन् वसुधातलम् ॥२४॥&lt;br&gt;&#xA;स्फुरत्सटो दीर्घवालो नखलाङ्गूलभीषणः ॥&lt;br&gt;&#xA;ननाद हुङ्कृतैः शब्दैर्भक्षयंस्तान् गजान् रणे ॥२५॥&lt;br&gt;&#xA;विदार्य गजकुम्भान्तमुत्पतन् भगवान् हरिः ॥&lt;br&gt;&#xA;गजवृन्दं मर्दयित्वा तत्रैवान्तरधीयत ॥२६॥&lt;br&gt;&#xA;चिक्षेप परिघं रोषाच्छिशिशुपालो महाबलः ॥&lt;br&gt;&#xA;चिच्छेद परिघं तद्वै यमदण्डेन माधवः ॥२७॥&lt;br&gt;&#xA;ततश्चैद्यो रुषाविष्टो गृहीत्वा खड्गचर्मणी ॥&lt;br&gt;&#xA;प्रद्युम्नं तमुपाधावत्पतङ्ग इव पावकम् ॥२८॥&lt;br&gt;&#xA;कार्ष्णिस्तताड तं खड्गं यमदण्डेन वेगतः ॥&lt;br&gt;&#xA;चूर्णीबभूव तेनापि निस्त्रिंशश्चर्मणा सह ॥२९॥&lt;br&gt;&#xA;पाशिदत्तेन पाशेन सहसा यादवेश्वरः ॥&lt;br&gt;&#xA;दमघोषसुतं बद्ध्वा विचकर्ष रणाङ्गणे ॥३०॥&lt;br&gt;&#xA;शिशुपालं घातयितुं खड्गं जग्राह रोषतः ॥&lt;br&gt;&#xA;तदैव तत्करौ साक्षाद्‌गदो जग्राह वेगतः ॥३१॥&lt;br&gt;&#xA;गद उवाच -&lt;br&gt;&#xA;परिपूर्णतमेनापि श्रीकृष्णेन महात्मना ॥&lt;br&gt;&#xA;वध्योऽयं देववचनं वचनं मा वृथा कुरु ॥३२॥&lt;br&gt;&#xA;श्रीनारद उवाच -&lt;br&gt;&#xA;तदा कोलाहले जाते शिशुपालस्य बन्धने ॥&lt;br&gt;&#xA;दमघोषो बलिं नीत्वा प्रागात्प्रद्युम्नसम्मुखे ॥३३॥&lt;br&gt;&#xA;कार्ष्णिस्तमागतं दृष्ट्वा त्यक्त्वा शस्त्राणि शीघ्रतः ॥&lt;br&gt;&#xA;अग्रतश्चेदिपं शश्वन्ननाम शिरसा भुवि ॥३४॥&lt;br&gt;&#xA;मिलित्वा चाशिषं दत्वा प्रद्युम्नाय महात्मने ॥&lt;br&gt;&#xA;दमघोषो महाराजः प्राह गद्गदया गिरा ॥३५॥&lt;br&gt;&#xA;दमघोष उवाच -&lt;br&gt;&#xA;प्रद्युम्न त्वं तु धन्योऽसि श्रीयदूनां शिरोमणे ॥&lt;br&gt;&#xA;मत्पुत्रेण कृतं यद्वै तत्क्षमस्व दयानिधे ॥३६॥&lt;br&gt;&#xA;प्रद्युम्न उवाच -&lt;br&gt;&#xA;मम दोषो न ते चायं न ते पुत्रस्य हे प्रभो ॥&lt;br&gt;&#xA;सर्वं कालकृतं मन्ये प्रियमप्रियमेव वा ॥३७॥&lt;br&gt;&#xA;श्रीनारद उवाच -&lt;br&gt;&#xA;इत्युक्तो दमघोषोऽपि प्रद्युम्नेन प्रयन्त्रितः ॥&lt;br&gt;&#xA;शिशुपालं मोचयित्वा नीत्वागाच्चन्द्रकां पुरीम् ॥३८॥&lt;br&gt;&#xA;प्रद्युम्नस्य बलं श्रुत्वा साक्षाच्छ्रीकृष्णतेजसः ॥&lt;br&gt;&#xA;न केऽपि युयुधुस्तेन राजानश्च बलिं ददुः ॥३९॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;रङ्गपिङ्गवधे शिशुपालयुद्धे चेदिदेशविजयो नाम नवमोऽध्यायः ॥९॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/10/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/10/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - दशमोऽध्यायः&lt;br&gt;&#xA;यादवगणानां करूषदेशगमनम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;मनुतीर्थे ततः स्नात्वा प्रद्युम्नो यदुभिः सह ॥&lt;br&gt;&#xA;प्रययौ कौङ्कणान्देशान्दुन्दुभीन्नादयन्मुहुः ॥१॥&lt;br&gt;&#xA;कौङ्कणस्थोऽथ मेधावी गदायुद्धविशारदः ॥&lt;br&gt;&#xA;एकाकी मल्लयुद्धेन परीक्षन्नाययौ बलम् ॥२॥&lt;br&gt;&#xA;प्रद्युम्नं सबलं प्राह शृणु मे यादवेश्वर ॥&lt;br&gt;&#xA;गदायुद्धं देहि मह्यं मद्‌बलं नाशय प्रभो ॥३॥&lt;br&gt;&#xA;प्रद्युम्न उवाच -&lt;br&gt;&#xA;एकतो ह्येकतो वीरा बलवन्तो महीतले ॥&lt;br&gt;&#xA;मानं मा कुरु हे मल्ल विष्णुमायातिदुर्गमा ॥४॥&lt;br&gt;&#xA;वयं तु बहवो वीरास्त्वमेकाकी समागतः ॥&lt;br&gt;&#xA;अधमोऽयं महामल्ल दृश्यते याहि साम्प्रतम् ॥५॥&lt;br&gt;&#xA;मल्ल उवाच -&lt;br&gt;&#xA;यदा युद्धं न कुरुत भवन्तो बलशालिनः ॥&lt;br&gt;&#xA;मत्पादोऽधोऽत्र निर्यान्तु तदा यास्यामि साम्प्रतम् ॥६॥&lt;br&gt;&#xA;श्रीनारद उवाच -&lt;br&gt;&#xA;एवं वदति मल्ले वै सर्वे यादवपुङ्गवाः ॥&lt;br&gt;&#xA;बभूवुः क्रोधसंयुक्ताः पश्यतस्तस्य मैथिल ॥७॥&lt;br&gt;&#xA;गदो गदां समादाय बलदेवानुजो बली ॥&lt;br&gt;&#xA;तस्थौ सोऽपि गदां नीत्वा सर्वेषां पश्यतां नृप ॥८॥&lt;br&gt;&#xA;गदां वरिष्ठां चिक्षेप गदाय स महाबलः ॥&lt;br&gt;&#xA;गदोपरि गदां नीत्वा स्वगदां प्राक्षिपद्गदः ॥९॥&lt;br&gt;&#xA;गदस्य गदया सोऽपि ताडितः पतितो भुवि ॥&lt;br&gt;&#xA;मृधेच्छां न चकाराशु ह्युद्‌वमन् रुधिरं मुखात् ॥१०॥&lt;br&gt;&#xA;कोङ्कणस्थोऽथ मेधावी नत्वा प्राह हरेः सुतम् ॥&lt;br&gt;&#xA;परीक्षार्थं च भवतामेतत्कार्यं मया कृतम् ॥११॥&lt;br&gt;&#xA;त्वमेव भगवान्साक्षात्कुतोऽहं प्राकृतो जनः ॥&lt;br&gt;&#xA;क्षमस्व मेऽपराधं भो त्वामहं शरणं गतः ॥१२॥&lt;br&gt;&#xA;श्रीनारद उवाच -&lt;br&gt;&#xA;इत्युक्त्वाथ बलिं दत्वा नमस्कृत्य हरेः सुतम् ॥&lt;br&gt;&#xA;कोङ्कणस्थः पुरीं प्रागान्मेधावी क्षत्रियोत्तमः ॥१३॥&lt;br&gt;&#xA;कुटकाधिपतिं मौलिं मृगयायां विनिर्गतम् ॥&lt;br&gt;&#xA;जग्राह स महाबाहुः साम्बो जाम्बवतीसुतः ॥१४॥&lt;br&gt;&#xA;कार्ष्णिस्तस्माद्‌बलिं नीत्वा दण्डकाख्यं वनं ययौ ॥&lt;br&gt;&#xA;मुनीनामाश्रमान्पश्यन्स्वसैन्यपरिवारितः ॥१५॥&lt;br&gt;&#xA;निर्विन्ध्यां च पयोष्णीं च तापीं स्नात्वा हरेः सुतः ॥&lt;br&gt;&#xA;शूर्पारकं महाक्षेत्रमार्यां द्वैपायनीं ततः ॥१६॥&lt;br&gt;&#xA;ऋष्यमूकं ततः पश्यन्प्रवर्षणगिरिं गतः ॥&lt;br&gt;&#xA;पर्जन्यो भगवान्साक्षान्नित्यदा यत्र वर्षति ॥१७॥&lt;br&gt;&#xA;गोकर्णाख्यं शिवक्षेत्रं दृष्ट्वा कार्ष्णिः स्वसैन्यकैः ॥&lt;br&gt;&#xA;त्रिगर्तान्केरलान् देशान् ययौ जेतुं महाबलः ॥१८॥&lt;br&gt;&#xA;अम्बष्ठः केरलाधीशः श्रुत्वा वार्तां तु मन्मुखात् ॥&lt;br&gt;&#xA;ददौ तस्मै बलिं शीघ्रं प्रद्युम्नाय महात्मने ॥१९॥&lt;br&gt;&#xA;कृष्णां वेणीं तदोत्तीर्य तैलङ्गान् विषयान् ययौ ॥&lt;br&gt;&#xA;सैन्यपादरजोवृन्दैरन्धीकुर्वन्नभःस्थलम् ॥२०॥&lt;br&gt;&#xA;तैलङ्गस्याधिपो राजा विशालाक्षः प्रकीर्तितः ॥&lt;br&gt;&#xA;पुरस्योपवने रेमे सुन्दरीगणसंवृतः ॥२१॥&lt;br&gt;&#xA;मृदङ्गाद्यैश्च वादित्रैर्मधुरध्वनिसङ्कुलैः ॥&lt;br&gt;&#xA;परैरप्सरसां रागैर्गीयमानो द्युराडिव ॥२२॥&lt;br&gt;&#xA;तं प्राह सुन्दरी रामा राज्ञी मन्दारमालिनी ॥&lt;br&gt;&#xA;रजोव्याप्तं नभो वीक्ष्य शुष्यद्‌बिम्बाधरा परा ॥२३॥&lt;br&gt;&#xA;मन्दारमालिन्युवाच -&lt;br&gt;&#xA;राजन्न जानासि सदा विहारा-&lt;br&gt;&#xA;दहर्निशं कामविशाललोलः ॥&lt;br&gt;&#xA;अहं न जानामि कदापि दुःखं&lt;br&gt;&#xA;मुखालकालिभ्रमरास्तवेषा ॥२४॥&lt;br&gt;&#xA;द्वारावतीशाध्वरनागवल्ली-&lt;br&gt;&#xA;चयं समुत्थाप्य दिशो जयार्थम् ॥&lt;br&gt;&#xA;विजित्य सर्वान्नृप चेदिपान्स&lt;br&gt;&#xA;समागतोऽसौ यदुराजराजः ॥२५॥&lt;br&gt;&#xA;धुङ्कारशब्दं नृणु दुन्दुभीनां&lt;br&gt;&#xA;चित्कारफूत्कारयुतं द्विपानाम् ॥&lt;br&gt;&#xA;कोदण्डटङ्कारमयं पराणां&lt;br&gt;&#xA;कल्पान्तसारस्वतनादकारम् ॥२६॥&lt;br&gt;&#xA;त्वरं बलिं प्रेषय शम्बरारये&lt;br&gt;&#xA;प्रधावतीः पश्य नरेन्द्र सुन्दरीः ॥&lt;br&gt;&#xA;च्यूतप्रसूनाः श्रमवारिवर्षणी-&lt;br&gt;&#xA;र्वनप्रवेशास्फुटकेशमण्डनाः ॥२७॥&lt;br&gt;&#xA;पत्नीवाक्यं ततः श्रुत्वा विशालाक्षोऽतिहर्षितः ॥&lt;br&gt;&#xA;प्रद्युम्नसम्मुखे सोऽपि बलिं नीत्वा समाययौ ॥२८॥&lt;br&gt;&#xA;तेन सम्पूजितः साक्षात्प्रद्युम्नो धन्विनां वरः ॥&lt;br&gt;&#xA;स्नात्वा पम्पासरस्तीर्थे महाराष्ट्रं ततो ययौ ॥२९॥&lt;br&gt;&#xA;महाराष्ट्राधिपो राजा विमलो नाम वैष्णवः ॥&lt;br&gt;&#xA;भक्त्या परमया कार्ष्णिं पूजयामास सर्वतः ॥३०॥&lt;br&gt;&#xA;तथा हि कर्णाटपतिः सहस्रजि-&lt;br&gt;&#xA;त्स्वतः समानीय बलिं महात्मने ॥&lt;br&gt;&#xA;सम्पूजयामास शुभार्थहेतवे&lt;br&gt;&#xA;श्रीशम्बरारिं जगतः प्रभुं परम् ॥३१॥&lt;br&gt;&#xA;प्रद्युम्नो भगवान्साक्षाद्यादवैः सह मैथिल ॥&lt;br&gt;&#xA;करूषान् विषयान्प्रागाज्जेतुं योगीव देहजान् ॥३२॥&lt;br&gt;&#xA;महारङ्गपुरे तत्र वृद्धशर्मा महामतिः ॥&lt;br&gt;&#xA;भर्ताथ श्रुतदेवाया वसुदेवस्वसुर्नृप ॥३३॥&lt;br&gt;&#xA;तस्य पुत्रो दन्तवक्त्रः कृष्णशत्रुः प्रकीर्तितः ॥&lt;br&gt;&#xA;शिशुपाल इव क्रुद्धो योद्धुं चक्रे मनः स्वयम् ॥३४॥&lt;br&gt;&#xA;मात्रा पित्रा वारितोऽपि दैत्यो दैत्याननुव्रतः ॥&lt;br&gt;&#xA;यादवान् घातयिष्यामि कोऽयमित्थं चकार ह ॥३५॥&lt;br&gt;&#xA;आदाय स गदां गुर्वीं लक्षभारविनिर्मिताम् ॥&lt;br&gt;&#xA;एकाकी प्रययौ योद्धुं प्रद्युम्नबलसम्मुखे ॥३६॥&lt;br&gt;&#xA;दन्तवक्त्रः कृष्णवर्णं कज्जलाद्रिसमप्रभम् ॥&lt;br&gt;&#xA;ललज्जिह्वं घोररूपं तालवृक्षदशोच्छ्रितम् ॥३७॥&lt;br&gt;&#xA;किरीटकुण्डलधरं हेमवर्णविभूषितम् ॥&lt;br&gt;&#xA;किङ्किणीजालसंयुक्तं चलच्चरणनूपुरम् ॥३८॥&lt;br&gt;&#xA;कम्पयन्तं भुवं वेगात्पातयन्तं गिरीन्द्रुमान् ॥&lt;br&gt;&#xA;घातयन्तं स्वगदया कृतान्तमिव दुर्जनान् ॥३९॥&lt;br&gt;&#xA;तं दृष्ट्वा यादवाः सर्वे भयं प्रापुर्मृधाङ्गणे ॥&lt;br&gt;&#xA;आगते दन्तवक्त्रे च महान्कोलाहलो ह्यभूत् ॥४०॥&lt;br&gt;&#xA;प्रद्युम्नः प्रेषयामास तस्योपरि महद्‌बलम् ॥&lt;br&gt;&#xA;अष्टादशाक्षौहिणीनां धनुष्टङ्कारयन् मुहुः ॥४१॥&lt;br&gt;&#xA;बाणैः परश्वधैः राजञ्छतघ्नीभीर्भृशुण्डिभिः ॥&lt;br&gt;&#xA;तं तेडुर्यादवाः सर्वे सर्वतोऽद्रिं यथा गजाः ॥४२॥&lt;br&gt;&#xA;दन्तवक्रः स्वगदया करीन्द्रानुत्कटान्बहून् ॥&lt;br&gt;&#xA;पातयामास राजेन्द्र भिन्नकुम्भस्थलान् मृधे ॥४३॥&lt;br&gt;&#xA;कांश्चित्पादेषु चोन्नीय किङ्किणीजालनादितान् ॥&lt;br&gt;&#xA;सशृङ्खलान्सनीडांस्ताल्ँलोलघण्टारणत्स्वनान् ॥४४॥&lt;br&gt;&#xA;वातस्तूलमिवाकाशे चिक्षेप शतयोजनम् ॥&lt;br&gt;&#xA;शूण्डादण्डेषु कांश्चिद्वै गृहीत्वा दैत्यपुङ्गवः ॥४५॥&lt;br&gt;&#xA;भ्रामयित्वा गजान्दिक्षु नदतः प्राक्षिपद्‌रुषा ॥&lt;br&gt;&#xA;कांश्चिद्‌गजान्वंशयोश्च कक्षयोरुभयोरपि ॥४६॥&lt;br&gt;&#xA;पद्भ्यामाक्रम्य शुशुभे दैत्यः कालाग्निरुद्रवत् ॥&lt;br&gt;&#xA;रथान्ससूतान्साश्वांश्च सध्वजान्समहारथान् ॥&lt;br&gt;&#xA;चिक्षेप गगने वीरः पद्मानीव प्रभञ्जनः ॥४७॥&lt;br&gt;&#xA;तुरगांश्च पदातीश्च प्राक्षिपद्‌गगने बलात् ॥&lt;br&gt;&#xA;अधोमुखा ऊर्ध्वमुखा राजपुत्रा महाबलाः ॥४८॥&lt;br&gt;&#xA;सशत्रा रत्नकेयुरसंयुक्तास्तारका इव ॥&lt;br&gt;&#xA;आकाशात्प्रपतन्तस्ते वमन्तो रुधिरं मुखात् ॥४९॥&lt;br&gt;&#xA;बलं विलोडयामास गदया दैत्यपुङ्गवः ॥&lt;br&gt;&#xA;दंष्ट्रया प्रलयाब्धिं श्रीवराह इव मैथिल ॥५०॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;कोङ्कणकुटकत्रिगर्तकेरलतैलङ्गमहाराष्ट्रकर्णाटविजये कारूषदेशगमनं नाम दशमोऽध्यायः ॥१०॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/11/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/11/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - एकादशोऽध्यायः&lt;br&gt;&#xA;दन्तवक्त्र-करूषविजयम् -&lt;/p&gt;&#xA;&lt;p&gt;तदा श्रीकृष्णपुत्राणामष्टादश महारथाः ॥&lt;br&gt;&#xA;सक्षतं कारयामासुर्दन्तवक्त्रं महाबलम् ॥१॥&lt;br&gt;&#xA;दन्तवक्त्रोऽतिशुशुभे स क्षतो रक्तधारया ॥&lt;br&gt;&#xA;लाक्षयेव यथा सौधं प्रहारं नानुचिन्तयन् ॥२॥&lt;br&gt;&#xA;कृतवर्मा च बाणौघैस्तं जघान रणाङ्गणे ॥&lt;br&gt;&#xA;युयुधानश्च खड्गेन शक्त्याक्रूरो महाबलम् ॥३॥&lt;br&gt;&#xA;सारणस्तं कुठारेणाहनत्तं रोहिणीसुतः ॥&lt;br&gt;&#xA;दन्तवक्त्रोऽपि गदया युयुधानं तताड ह ॥४॥&lt;br&gt;&#xA;करेण कृतवर्माणमक्रूरं स्वाङ्घ्रिणाहनत् ॥&lt;br&gt;&#xA;सारणं भुजवेगेन कारूषो रणदुर्मदः ॥५॥&lt;br&gt;&#xA;अक्रूरः कृतवर्मा च युयुधानोऽथ सारणः ॥&lt;br&gt;&#xA;निपेतुर्मूर्छिता भूमौ मरुता पादपा इव ॥६॥&lt;br&gt;&#xA;ततो गदां समादाय साम्बो जाम्बवतीसुतः ॥&lt;br&gt;&#xA;गदोपरि गदां नीत्वा गदया तं तताड ह ॥७॥&lt;br&gt;&#xA;दन्तवक्रो गदां त्यक्त्वा साम्बं जाम्बवतीसुतम् ॥&lt;br&gt;&#xA;गृहीत्वा पातयामास भुजाभ्यां रणमण्डले ॥८॥&lt;br&gt;&#xA;साम्बस्तदा समुत्थाय गृहीत्वा पादयोश्च तम् ॥&lt;br&gt;&#xA;अपोथयद्भूमिपृष्ठे तदद्‌भुतमिवाभवत् ॥९॥&lt;br&gt;&#xA;दन्तवक्रः समुत्थाय साट्टहासं तदाकरोत् ॥&lt;br&gt;&#xA;ननाद तेन ब्रह्माण्डं सप्तलोकैर्बिलैः सह ॥१०॥&lt;br&gt;&#xA;पताकाढ्येन दिव्येन सहस्रादित्यवर्चसा ॥&lt;br&gt;&#xA;सहस्रहययुक्तेन प्रद्युम्नं धन्विनां वरम् ॥&lt;br&gt;&#xA;दन्तवक्त्रोऽपि तं वीक्ष्य प्राहेदं परुषं वचः ॥११॥&lt;br&gt;&#xA;दन्तवक्त्र उवाच -&lt;br&gt;&#xA;यूयं च यादवाः सर्वे वृष्णयो ह्यन्धकादयः ॥&lt;br&gt;&#xA;अल्पसत्वा जनास्तुच्छा विद्रुता युद्धभीरवः ॥१२॥&lt;br&gt;&#xA;ययातिशापसम्भ्रष्टा भ्रष्टराज्या गतत्रपाः ॥&lt;br&gt;&#xA;एकोऽहं बहवो युयं युष्माभिश्च कृतं मृधम् ॥१३॥&lt;br&gt;&#xA;अधर्मवर्तिभिस्तुच्छैर्धर्मशास्त्रविलोपिभिः ॥&lt;br&gt;&#xA;पूर्वं पिता ते श्रीकृष्णो नन्दस्य पशुरक्षकः ॥१४॥&lt;br&gt;&#xA;गोपालोच्छिष्टभोजी च सोऽद्य वै यादवेश्वरः ॥&lt;br&gt;&#xA;हय्यङ्गवीनदध्याज्यदुग्धतक्रादिकं रसम् ॥१५॥&lt;br&gt;&#xA;चोरयामास गोपीनां रसिको रासमण्डले ॥&lt;br&gt;&#xA;जरासन्धभयात्सोऽपि समुद्रं शरणं गतः ॥१६॥&lt;br&gt;&#xA;सोऽद्यैव यदुनाथोऽभूद्यो भीरुः कालसम्मुखे ॥&lt;br&gt;&#xA;तेन दत्तं स्वल्पराज्यमुग्रसेनः समेत्य सः ॥१७॥&lt;br&gt;&#xA;करिष्यत्यल्पसारार्थे राजसूयं क्रतूत्तमम् ॥&lt;br&gt;&#xA;दुरत्यया कालगतिर्जातं चित्रमहो जगत् ॥&lt;br&gt;&#xA;अध्यास्ते सिंहशार्दूलं शृगालो ह्यतिदुर्बलः ॥१८॥&lt;br&gt;&#xA;श्रीप्रद्युम्न उवाच -&lt;br&gt;&#xA;पुरा वै कुण्डिनपुरे यदूनां बलमूर्जितम् ॥&lt;br&gt;&#xA;त्वया दृष्टं न किं त्वत्र पश्याद्यैव विनिन्दक ॥१९॥&lt;br&gt;&#xA;युष्मान्सम्बन्धिनो ज्ञात्वा नेच्छे युद्धम् करूषप ॥&lt;br&gt;&#xA;बलात्त्वं युद्धमाकार्षीर्धर्मशास्त्रं त्वया कृतम् ॥२०॥&lt;br&gt;&#xA;नन्दो द्रोणो वसुः साक्षाज्जातो गोपकुलेऽपि सः ॥&lt;br&gt;&#xA;गोपाला ये च गोलोके कृष्णरोमसमुद्‌भवाः ॥२१॥&lt;br&gt;&#xA;राधारोमोद्‌भवा गोप्यस्ताश्च सर्वा इहागताः ॥&lt;br&gt;&#xA;काश्चित्पुण्यैः कृतैः पूर्वैः प्राप्ताः कृष्णं वरैः परैः ॥२२॥&lt;br&gt;&#xA;परिपूर्णतमः साक्षाच्छ्रीकृष्णो भगवान्स्वयम् ॥&lt;br&gt;&#xA;असङ्ख्यब्रह्माण्डपतिर्गोलोकेशः परात्परः ॥२३॥&lt;br&gt;&#xA;यस्मिन्सर्वाणि तेजांसि विलीयन्ते स्वतेजसि ॥&lt;br&gt;&#xA;तं वदन्ति परे साक्षात्परिपूर्णतमः स्वयम् ॥२४॥&lt;br&gt;&#xA;उग्रसेनोऽथ राजेन्द्रो मरुतो नाम यः पुरा ॥&lt;br&gt;&#xA;श्रीकृष्णस्य वरेणासौ यादवेन्द्रो बभूव ह ॥२५॥&lt;br&gt;&#xA;निरङ्कुशो महामूर्खो विनिन्दसि महद्गुणम् ॥&lt;br&gt;&#xA;स न प्रार्थयते किञ्चिद्यथा सिंहः शिवारुतम् ॥२६।&lt;br&gt;&#xA;श्रीनारद उवाच -&lt;br&gt;&#xA;एवं वचस्तदा श्रुत्वा दन्तवक्त्रो मदोत्कटः ॥&lt;br&gt;&#xA;गदां गुर्वीं समादाय प्राद्रवत्तद्‌रथोपरि ॥२७॥&lt;br&gt;&#xA;गदया पातयामास सहस्रं घोटकान्नदन् ॥&lt;br&gt;&#xA;घोटका दुद्रुवुः सर्वे दृष्ट्वा रूपं भयङ्करम् ॥२८॥&lt;br&gt;&#xA;प्रद्युम्नोऽपि गदां नीत्वा तं तताड दृढं हृदि ॥&lt;br&gt;&#xA;तत्प्रहारेण दैत्येद्रः किञ्चिद्व्याकुलमानसः ॥२९॥&lt;br&gt;&#xA;तयोश्च गदया युद्धं घोररूपं बभूव ह ॥&lt;br&gt;&#xA;गदाभ्यां प्रहरन्तौ द्वौ मर्दयन्तौ परस्परम् ॥३०॥&lt;br&gt;&#xA;दन्तवक्त्रो भुजाभ्यां तं गृहीत्वा श्रीहरेः सुतम् ॥&lt;br&gt;&#xA;भूमौ निपातयामास सिंहः सिंहमिवौजसा ॥३१॥&lt;br&gt;&#xA;प्रद्युम्नोऽपि समुत्थाय गृहीत्वा भुजयोर्बलात् ॥&lt;br&gt;&#xA;भ्रामयित्वा भुजाभ्यां तं पातयामास भूतले ॥३२॥&lt;br&gt;&#xA;प्रद्युम्नस्य प्रहारेण सोऽपतद्रुधिरं वमन् ॥&lt;br&gt;&#xA;चूर्णितास्थिः खिन्नगात्रो मूर्छितो विह्वलाकृतिः ॥&lt;br&gt;&#xA;गिरिन्द्र इव भूपृष्ठे रेजे शक्रायुधाहतः ॥&lt;br&gt;&#xA;तत्प्रहारेण वसुधा चचाल सजलाभवत् ॥३४॥&lt;br&gt;&#xA;विचेलुर्दिग्गजास्ताराः समुद्राश्च चकम्पिरे ॥&lt;br&gt;&#xA;पातशब्देन राजेन्द्र त्रिलोकी बधिरीकृता ॥३५॥&lt;br&gt;&#xA;तदैव कारूषापतिर्महात्मा&lt;br&gt;&#xA;श्रीवृद्धशर्मा श्रुतदेवया च ॥&lt;br&gt;&#xA;राज्ञ्या महारङ्गपुराद्यदूनां&lt;br&gt;&#xA;समाययौ सुन्दरसन्धिकारी ॥३६॥&lt;br&gt;&#xA;दत्वा बलिं मैथिल शम्बरारये&lt;br&gt;&#xA;सुतं गृहीत्वा कृतसन्धिरग्रतः ॥&lt;br&gt;&#xA;तथा यदूनां प्रवरैः प्रपूजितः&lt;br&gt;&#xA;पुनर्महारङ्गपुरं समाययौ ॥३७॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;दन्तवक्त्रयुद्धे करुषदेशविजयो नामैकादशोऽध्यायः ॥११॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/12/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/12/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - द्वादशोऽध्यायः&lt;br&gt;&#xA;प्रद्युम्नस्य अगस्त्यात् उपदेशप्रार्थना -&lt;/p&gt;&#xA;&lt;p&gt;श्रीनारद उवाच -&lt;/p&gt;&#xA;&lt;p&gt;अर्णवं दक्षिणं स्नात्वा प्रद्युम्नो यादवाधिपः ॥&lt;br&gt;&#xA;उशीनरांस्ततो जेतुमाजगाम बलैः सह ॥१॥&lt;br&gt;&#xA;कोटिशः कोटिशो गावो यत्र देशे चरन्ति हि ॥&lt;br&gt;&#xA;गोपालमण्डलैर्युक्ता व्रजन्त्यो भव्यमूर्तयः ॥२॥&lt;br&gt;&#xA;औशीनराः क्षीरपाना गौरवर्णा मनोहराः ॥&lt;br&gt;&#xA;हय्यङ्गवीनमादाय ते ययुः कार्ष्णिसम्मुखे ॥३॥&lt;br&gt;&#xA;तैः पूजितः शम्बरारिर्ददौ तेभ्यो महाधनम् ॥&lt;br&gt;&#xA;गजान् रथान् हयान् रत्नवस्त्रभूषादि हर्षितः ॥४॥&lt;br&gt;&#xA;चम्पावती नाम पुरी मणिरत्नसमन्विता ॥&lt;br&gt;&#xA;विराजते यत्र नृपैः सर्पैर्भोगवती यथा ॥५॥&lt;br&gt;&#xA;चम्पावतीपतिर्वीरो नाम्ना हेमाङ्गदो नृपः ॥&lt;br&gt;&#xA;नीत्वा बलिं समेत्याशु श्रीकार्ष्णिं प्रणनाम ह ॥६॥&lt;br&gt;&#xA;तस्मै तुष्टः शम्बरारिर्मालां किञ्जल्किनीं ददौ ॥&lt;br&gt;&#xA;सहस्रदलशोभाढ्यं पद्मं दिव्यं ददौ पुनः ॥७॥&lt;br&gt;&#xA;अथ कार्ष्णिर्महाबाहुः स्वसैन्यपरिवारितः ॥&lt;br&gt;&#xA;विदर्भान्प्रययौ धन्वी दुन्दुभीन्नादयन्मुहुः ॥८॥&lt;br&gt;&#xA;भीष्मकः कुण्डिनपतिरागतं रुक्मिणीसुतम् ॥&lt;br&gt;&#xA;आनीय पूजयामास ससैन्यं बहुभिर्धनैः ॥९॥&lt;br&gt;&#xA;मातामहं ततो नत्वा रुक्मिणीनन्दनो बली ॥&lt;br&gt;&#xA;कुन्तदेशांश्च दरदान्प्रययौ यादवेश्वरः ॥१०॥&lt;br&gt;&#xA;मलयाचलपाटीरवायुभिः परिसेवितः ॥&lt;br&gt;&#xA;श्रीखण्डकेतकीपुष्पगन्धाक्ते मलयाचले ॥११॥&lt;br&gt;&#xA;अगस्त्यं मुनिशार्दूलं पीताब्धिं स ददर्श ह ॥&lt;br&gt;&#xA;कृताञ्जलिपुटः कार्ष्णिर्नमस्कृत्य महामुनिम् ॥&lt;br&gt;&#xA;स्थितोऽभूदुटजे साक्षादाशीर्भिरभिनन्दितः ॥१२॥&lt;br&gt;&#xA;श्रीप्रद्युम्न उवाच -&lt;br&gt;&#xA;दृश्यं पदार्थ तु जगत्सत्यवद्वर्तते कथम् ॥&lt;br&gt;&#xA;मुक्तो ब्रह्मांशको भूत्वा बद्ध्यतेऽयं कथं गुणैः ॥१३॥&lt;br&gt;&#xA;एतत्प्रश्नं मम ब्रूहि नितरां मुनिसत्तम ॥&lt;br&gt;&#xA;त्वं सर्वविद्दिव्यचक्षुः सर्वब्रह्मविदां वरः ॥१४॥&lt;br&gt;&#xA;अगस्त्य उवाच -&lt;br&gt;&#xA;त्वं साक्षात्कृष्णचन्द्रस्य परिपूर्णतमस्य च ॥&lt;br&gt;&#xA;पुत्रोऽसि पृच्छसे मां वै लीलामात्रमिदं वचः ॥१५॥&lt;br&gt;&#xA;लोकसङ्ग्रहमेवार्थं कुर्वन्देवो हरिर्यथा ॥&lt;br&gt;&#xA;तथा नृणां च कल्याणं कुर्वन्विचरसि प्रभो ॥१६॥&lt;br&gt;&#xA;यथा सत्यस्य सूर्यस्य बिम्बं वारिषु सत्यवत् ॥&lt;br&gt;&#xA;दृश्यते सत्यवद्दृश्यं प्रधानपरयोस्तथा ॥१७॥&lt;br&gt;&#xA;काचे मुखं गुणे सर्पं सैकते जीवनं यथा ॥&lt;br&gt;&#xA;तथायं सन्देहगुणैर्बद्ध्यते प्रेक्षता स्वयम् ॥१८॥&lt;br&gt;&#xA;प्रद्युम्न उवाच -&lt;br&gt;&#xA;कथं न बद्ध्यते देही येनोपायेन तद्वद ॥&lt;br&gt;&#xA;वैराग्येण दृढेनापि ब्रूहि ब्रह्मविदां वर ॥१९॥&lt;br&gt;&#xA;अगस्त्य उवाच -&lt;br&gt;&#xA;विवेकं यः समाश्रित्य भजेद्ब्रह्म सनातनम् ॥&lt;br&gt;&#xA;मनोमयं जगन्मत्त्वा स व्रजेत्परमं पदम् ॥२०॥&lt;br&gt;&#xA;जन्ममृत्यू शोकमोहौ जराबालयुवादयः ॥&lt;br&gt;&#xA;अहं मदो व्याधिभयं दुःखं शोकः क्षुधा रतिः ॥२१॥&lt;br&gt;&#xA;आधिर्भयं तस्य राजन्न भवेत कदाचन ॥&lt;br&gt;&#xA;आत्मा निरीहो ह्यतनुः सर्वतश्चानहङ्कृतिः ॥&lt;br&gt;&#xA;शुद्धो गुणाश्रयः साक्षात्परो निष्कल आत्मदृक् ॥२२॥&lt;br&gt;&#xA;ज्ञानात्मकः सदा पूर्णो विदितो यो मुनीश्वरैः ॥&lt;br&gt;&#xA;तं ब्रह्म परमात्मनं ज्ञात्वायं विचरेत्सुखी ॥२३॥&lt;br&gt;&#xA;अस्मिञ्छयाने जागर्ति सर्वं पश्यति यः पुमान् ॥&lt;br&gt;&#xA;नायं तं वेत्ति पश्यन्तं न पश्यति कदाचन ॥२४॥&lt;br&gt;&#xA;नभोऽग्निपवनाः कोष्ठकाष्ठप्रोद्‌गतरेणुभिः ॥&lt;br&gt;&#xA;न सज्जन्ते गुणैर्ब्रह्म वर्णश्च स्फटिको यथा॥२५॥&lt;br&gt;&#xA;लक्षणाभिर्ध्वनिव्यङ्ग्यैर्ज्ञायते न कदाचन ॥&lt;br&gt;&#xA;कुतस्तु लौकिकैर्वाक्यैस्तस्मै श्रीब्रह्मणे नमः ॥२६॥&lt;br&gt;&#xA;केचित्कर्म वदन्त्येनं केचित्कालं तथाऽपरे ॥&lt;br&gt;&#xA;कर्तारं योगमपरे साङ्ख्यं ब्रह्म वदन्ति कम् ॥२७॥&lt;br&gt;&#xA;केचित्तं परमात्मानं वासुदेवं वदन्ति के ॥&lt;br&gt;&#xA;प्रत्यक्षेणानुमानेन निगमेनात्मसंविदा ॥२८॥&lt;br&gt;&#xA;विचार्य तद्ब्रह्म परं निःसङ्गो विचरेदिह ॥&lt;br&gt;&#xA;यथाम्भसा प्रचलता तरवोऽपि चला इव ॥२९॥&lt;br&gt;&#xA;चक्षुषा भ्राम्यमाणेन दृश्यते चलतीव भूः ॥&lt;br&gt;&#xA;तथा गुणानां भ्रमणो भ्रमता मनसा यतः ॥३०॥&lt;br&gt;&#xA;भ्राम्यमाणः सदा राजन्करेणालातचक्रवत् ॥&lt;br&gt;&#xA;करिष्यामि करोमीति ममेदं तव चाब्रुवन् ॥&lt;br&gt;&#xA;त्वमहं च सुखी दुःखी सदाज्ञानविमोहितः ॥३१॥&lt;br&gt;&#xA;सत्वं रजस्तम इति प्रकृतेर्नात्मनो गुणाः ॥&lt;br&gt;&#xA;तैरिदं जगदाव्याप्तमोतप्रोतपटं यथा ॥३२॥&lt;br&gt;&#xA;ऊर्ध्वं गच्छन्ति सत्वस्था मध्ये तिष्ठन्ति राजसाः ॥&lt;br&gt;&#xA;जघन्यगुणवृत्तिस्था अधो गच्छन्ति तामसाः ॥३३॥&lt;br&gt;&#xA;अन्धकारे गुणात्कार्ष्णे सर्पबुद्धिर्भवेद्यथा ॥&lt;br&gt;&#xA;आरान्मरीचिकां वारि तथेदं मन्यते जगत् ॥३४॥&lt;br&gt;&#xA;गतागतं सुखं विद्धि यथा मण्डलवर्तिनाम् ॥&lt;br&gt;&#xA;तथा नॄणां च तद्दुःखं यथा नरकवासिनाम् ॥&lt;br&gt;&#xA;घनावलिर्देहगुणा अहोरात्रमृतेर्यथा ॥३५॥&lt;br&gt;&#xA;यथा सार्थं तथा दृश्यं न किञ्चित्सर्वदैव हि ॥&lt;br&gt;&#xA;पक्षे जाते यथा नीडात्पारे याते यथोडुपात् ॥३६॥&lt;br&gt;&#xA;ज्ञाने प्राप्ते तथा लोकाद्दर्पणात्किं प्रयोजनम् ॥&lt;br&gt;&#xA;तथा मार्गं निधायाशु विचरेत्समदृङ्‌मुनिः ॥३७॥&lt;br&gt;&#xA;यथेन्दुरुदपात्रेषु यथाऽग्निः काष्ठसञ्चये ॥&lt;br&gt;&#xA;तथैको भगवान्साक्षात्परमात्मा व्यवस्थितः ॥३८॥&lt;br&gt;&#xA;घटे मठे यथाऽऽकाशो वर्ततेऽन्तर्बहिर्महान् ॥&lt;br&gt;&#xA;तथा परात्मा निर्लिप्तो देहिषु स्वकृतेषु च ॥३९॥&lt;br&gt;&#xA;यः कृष्णभक्तः शान्तात्मा ज्ञाननिष्ठो विरागवान् ॥&lt;br&gt;&#xA;तं न स्पृशन्तीह गुणाः कानीव बिसिनीदलम् ॥४०॥&lt;br&gt;&#xA;ज्ञानी सदानन्दमयो बालवद्विचरेत्तनुम् ॥&lt;br&gt;&#xA;न पश्यति धृतं वासो मदिरामदमत्तवत् ॥४१॥&lt;br&gt;&#xA;सूर्योदये यथा वस्तु गृहे राजन् प्रदृश्यते ॥&lt;br&gt;&#xA;दूरीकृत्य तथाज्ञानं साक्षात्तत्त्वं ततो बृहत् ॥४२॥&lt;br&gt;&#xA;यथेन्द्रियं पृथग्द्वारैरर्थो बहुगुणाश्रयः ॥&lt;br&gt;&#xA;नानेयते तथा ब्रह्म वाचिभिः शास्त्रवर्त्मभिः ॥४३॥&lt;br&gt;&#xA;परं पदं वदन्त्येतत्केचिद्वै वैष्णवं नृप ॥&lt;br&gt;&#xA;केचिद्वै व्याप्य वैकुण्ठं शान्तं केऽपि ततः परम् ॥४४॥&lt;br&gt;&#xA;कैवल्यं तद्ब्रह्म केचित्परमं धाम चाव्ययम् ॥&lt;br&gt;&#xA;अक्षरं च परां काष्ठां गोलोकं प्रकृतेः परम् ॥४५॥&lt;br&gt;&#xA;केचिन्निकुञ्जं विशदं वदन्तीह पुराविदः ॥&lt;br&gt;&#xA;ज्ञानवैराग्यभक्तिभ्यः प्राप्नोतीह न चान्यतः ॥४६॥&lt;br&gt;&#xA;श्रीकृष्णचण्द्रस्य हरेः परस्य&lt;br&gt;&#xA;कैवल्यनाथस्य परात्परस्य ॥&lt;br&gt;&#xA;व्रजेत्पदं श्रीपुरुषोत्तमस्य&lt;br&gt;&#xA;यत्प्राप्य भक्तो न निवर्ततेऽथ ॥४७॥&lt;br&gt;&#xA;श्रीनारद उवाच -&lt;br&gt;&#xA;इति भागवतं ज्ञानं श्रुत्वा कार्ष्णिर्महामुनिम् ॥&lt;br&gt;&#xA;अगस्त्यं पूजयामास भक्त्या नत्वा कृताञ्जलिः ॥४८॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;उशीनरविदर्भकुन्तदरददेशविजये अगस्त्यकार्ष्णिज्ञानप्रस्तावो नाम द्वादशोऽध्यायः ॥१२॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/13/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/13/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - त्रयोदशोऽध्यायः&lt;br&gt;&#xA;शाल्व-मालव-लङ्काविजयम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;कृतमालां ताम्रपर्णीं स्नात्वा श्रीयादवेश्वरः ॥&lt;br&gt;&#xA;यदुभिः सैनिकैः सार्द्धं राजन् राजपुरं ययौ ॥१॥&lt;br&gt;&#xA;शाल्वो राजपुराधीशः श्रुत्वा मन्मुखतो यदून् ॥&lt;br&gt;&#xA;आगतान् स ययौ शीघ्रं द्विविदं वानराधिपम् ॥२॥&lt;br&gt;&#xA;द्विविदो ह्यतिसङ्क्रुद्धो वीरो मित्रसहायकृत् ॥&lt;br&gt;&#xA;शम्बरारिबलं प्रागाच्चालयन् वसुधातलम् ॥३॥&lt;br&gt;&#xA;विददार नखैर्दन्तैः पताकाध्वजपट्टकान् ॥&lt;br&gt;&#xA;काश्मीरकम्बलैर्युक्तान्सामुद्रान्स्वर्णभूषितान् ॥४॥&lt;br&gt;&#xA;रथानुत्पातयामास गजानारुह्य वेगतः ॥&lt;br&gt;&#xA;अश्वान्विद्रावयामास भ्रूभङ्गैर्वानरस्वनैः ॥५॥&lt;br&gt;&#xA;इत्थं कोलाहले जाते प्रद्युम्नो धन्विनां वरः ॥&lt;br&gt;&#xA;आजगाम रथेनासौ धनुष्टङ्कारयन् मुहुः ॥६॥&lt;br&gt;&#xA;द्विविदस्तद्‌रथस्यारादुच्चक्राम मदोत्कटः ॥&lt;br&gt;&#xA;छत्रं ध्वजं स्वपुच्छेन कम्पयन्सहयं रथम् ॥७॥&lt;br&gt;&#xA;प्रद्युम्नः स्वधनुष्कोट्या धृत्वा कण्ठे चकर्ष ह ॥&lt;br&gt;&#xA;कपिस्तदातिकुपितो मुष्टिना तं तताड ह ॥८॥&lt;br&gt;&#xA;प्रद्युम्नो धनुरादय सज्जं कृत्वा विधानतः ॥&lt;br&gt;&#xA;आकृष्य कर्णपर्यन्तं विशिखेन तताड् तम् ॥९॥&lt;br&gt;&#xA;विशिखी भ्रामयित्वा तं गगने शतयोजनम् ॥&lt;br&gt;&#xA;प्रहरार्द्धेन राजेन्द्र लङ्काया सन्न्यपातयत् ॥१०॥&lt;br&gt;&#xA;रक्षोभिः सह तद्युद्धं बभूव घटिकाद्वयम् ॥&lt;br&gt;&#xA;न्यपातयत्स रक्षांसि प्रद्युम्नोऽथ यदूत्तमः ॥११॥&lt;br&gt;&#xA;नादयन्दुन्दुभिं राजन् विजित्य जगृहे बलिम् ॥&lt;br&gt;&#xA;दक्षिणां मथुरां दृष्ट्वा त्रिकूटं चारुरोह ह ॥१२॥&lt;br&gt;&#xA;प्रोच्चक्राम त्रिकूटात्स मैनाकशिखरोपरि ॥&lt;br&gt;&#xA;मैनाकात्सिंहलं चैत्य भारतं चाययौ पुनः ॥१३॥&lt;br&gt;&#xA;शनैः शनैर्वानरेन्द्रो हिमाचलगिरिं गतः ॥&lt;br&gt;&#xA;हिमाचलस्य शिखरात्प्राग्ज्योतिषपुरं ययौ ॥१४॥&lt;br&gt;&#xA;मत्सारदेशाधिपतिं प्रद्युम्नो यादवेश्वरः ॥&lt;br&gt;&#xA;महाक्षेत्रं रामकृष्णं प्रययौ सेतुबन्धनम् ॥१५॥&lt;br&gt;&#xA;शतयोजनविस्तीर्णं समुद्रं मकरालयम् ॥&lt;br&gt;&#xA;वीक्ष्य कार्ष्णिर्महावीरस्तस्थौ वेलां समेत्य सः ॥१६॥&lt;br&gt;&#xA;साम्बादीन्स समाहूयाक्रूराद्यान् यादवान्स्वकान् ॥&lt;br&gt;&#xA;सभायामुद्धवं प्राह कार्ष्णिर्योगेश्वरेश्वरः ॥१७॥&lt;br&gt;&#xA;प्रद्युम्न उवाच -&lt;br&gt;&#xA;बिभीषणो द्वीपपतिर्महोज्ज्वलो&lt;br&gt;&#xA;लङ्कापतिः कौणपवृन्दमुख्यः ॥&lt;br&gt;&#xA;वदाथ किं भोजवराय मन्त्रि-&lt;br&gt;&#xA;न्न चेद्‌बलिं यच्छति मे वदाशु ॥१८॥&lt;br&gt;&#xA;उद्धव उवाच -&lt;br&gt;&#xA;त्वं देवदेवः पुरुषोत्तमोत्तमः&lt;br&gt;&#xA;श्रीकृष्ण्चन्द्रः परमस्त्वमेव हि ॥&lt;br&gt;&#xA;त्वं पृच्छसे लोक इव प्रभो मां&lt;br&gt;&#xA;मायापि ते योगिवरैर्दुरत्यया ॥१९॥&lt;br&gt;&#xA;ब्रह्मादयो यस्य परानुशासनं&lt;br&gt;&#xA;वहन्ति मूर्ध्ना सततं प्रधर्षिताः ॥&lt;br&gt;&#xA;स एव साक्षात्पुरुषोऽसि भूमन्&lt;br&gt;&#xA;दासानुदासोऽस्मि वदामि किं ते ॥२०॥&lt;br&gt;&#xA;श्रीनारद उवाच -&lt;br&gt;&#xA;इत्युक्तः पश्यतां तेषां प्रद्युम्नो भगवान्हरिः ॥&lt;br&gt;&#xA;पत्रं गृहीत्वा व्यलिखत्सन्देशं मैथिलेश्वर ॥२१॥&lt;br&gt;&#xA;श्रीभोजराजाय बलिं प्रयच्छ&lt;br&gt;&#xA;बलान्न चेन्मे वचनं शृणु त्वम् ॥&lt;br&gt;&#xA;कोदण्डमुक्तैर्विशिखैश्च सेतुं&lt;br&gt;&#xA;बद्ध्वाऽऽगमिष्यामि ससैन्यसङ्घः ॥२२॥&lt;br&gt;&#xA;लिखित्वेदं समादाय कोदण्डं चण्डविक्रमः ॥&lt;br&gt;&#xA;बाणे पत्रं समाधाय कर्णान्तं तं ततान ह ॥२३॥&lt;br&gt;&#xA;प्रस्फुटं स्फोटते नैव टङ्कारोऽभूत्तडित्स्वनः ॥&lt;br&gt;&#xA;ननाद तेन ब्रह्माण्डं सप्तलोकैर्बिलैः सह ॥२४॥&lt;br&gt;&#xA;कोदण्डमुक्तो विशिखो द्योतयन्मण्डलं दिशाम् ॥&lt;br&gt;&#xA;विभीषणसभामध्ये सम्पपात तडित्स्वनः ॥२५॥&lt;br&gt;&#xA;तदैव राक्षासाः सर्वे प्रोत्थिताश्चकिता इव ॥&lt;br&gt;&#xA;सकञ्चुकानि शस्त्राणि जगृहुर्वेगतः खलाः ॥२६॥&lt;br&gt;&#xA;पत्रं बाणात्समाकृष्य पठित्वाथ बिभीषणः ॥&lt;br&gt;&#xA;विस्मितोऽभूत्सभामध्ये राक्षसेन्द्रो महाबलः ॥२७॥&lt;br&gt;&#xA;प्राप्तं तदैव सदसि शुक्राचार्यं बिभीषणः ॥&lt;br&gt;&#xA;पूजयामास पाद्याद्यैर्नत्वा प्राह कृताञ्जलिः ॥२८॥&lt;br&gt;&#xA;बिभीषण उवाच -&lt;br&gt;&#xA;भगवन्कस्य बाणोऽयं भोजराजस्तु कः क्षितौ ॥&lt;br&gt;&#xA;किं बलं तस्य मे ब्रूहि त्वं साक्षाद्दिव्यदर्शनः ॥२९॥&lt;br&gt;&#xA;श्रीशुक्र उवाच -&lt;br&gt;&#xA;अत्रैवोदाहरन्तीममितिहासं पुरातनम् ॥&lt;br&gt;&#xA;यस्य श्रवणमात्रेण राजन्पापं प्रशाम्यति ॥३०॥&lt;br&gt;&#xA;पुरा हि ब्रह्मणः पुत्राः सनकाद्या दिवं गताः ॥&lt;br&gt;&#xA;विष्णोर्लोकं ययुर्दिव्यं चरन्तो भुवनत्रयम् ॥३१॥&lt;br&gt;&#xA;दिगम्बराञ्छिशून्मत्वा जयो विजय एव तान् ॥&lt;br&gt;&#xA;द्वारपालौ रुरुधतुर्वेत्रेणान्तःपुरस्थितौ ॥३२॥&lt;br&gt;&#xA;अशपंस्तौ च ते क्रुद्धाः कृष्णदर्शनलालसाः ॥&lt;br&gt;&#xA;भूयास्तामसुरौ दुष्टौ शुद्धौ हि जन्मभिस्त्रिभिः ॥३३॥&lt;br&gt;&#xA;एवं शप्तौ स्वभवनात्पतन्तौ भूमिमण्डले ॥&lt;br&gt;&#xA;जज्ञाते तौ दितेः पुत्रौ दैत्यदानवपूजितौ ॥३४॥&lt;br&gt;&#xA;हिरण्यकशिपुर्ज्येष्ठो हिरण्याक्षोऽनुजस्तथा ॥&lt;br&gt;&#xA;भगवान् यज्ञवाराहो भूत्वा क्ष्मामुद्धरञ्जलात् ॥३५॥&lt;br&gt;&#xA;जघान मुष्टिना दैत्यं हिरण्याक्षं महाबलम् ॥&lt;br&gt;&#xA;हिरण्यकशिपुं साक्षान्नृसिंहश्चण्डविक्रमः ॥३६॥&lt;br&gt;&#xA;ददार जठरे तं वै कायाधवसहायकृत् ॥&lt;br&gt;&#xA;भ्रातरौ तौ पुनर्जातौ केशिन्यां विश्रवःसुतौ ॥३७॥&lt;br&gt;&#xA;रावणः कुम्भकर्णश्च सर्वलोकैकतापनौ ॥&lt;br&gt;&#xA;सायकै राघवस्यापि पेततुर्युद्धमण्डले ॥३८॥&lt;br&gt;&#xA;राक्षसेन्द्रौ महावेगौ ससैन्यौ पश्यतस्तव ॥&lt;br&gt;&#xA;तृतीयेऽस्मिन्भवे जातौ क्षत्रियाणां कुले किल ॥३९॥&lt;br&gt;&#xA;शिशुपालो दन्तवक्त्रो वर्तमानौ महाबलौ ॥&lt;br&gt;&#xA;परिपूर्णतमः साक्षाच्छ्रीकृष्णो भगवान्स्वयम् ॥४०॥&lt;br&gt;&#xA;असङ्ख्यब्रह्माण्डपतिर्गोलोकेशः परात्परः ॥&lt;br&gt;&#xA;जातस्तयोर्वधार्थाय यदुवंशे हरिः स्वयम् ॥४१॥&lt;br&gt;&#xA;यादवेन्द्रो भूरिलीलो द्वारकायां विराजते ॥&lt;br&gt;&#xA;युधिष्ठिरमहायज्ञे युद्धे शाल्वस्य माधवः ॥४२॥&lt;br&gt;&#xA;शिशुपालं दन्तवक्त्रं हनिष्यति न संशयः ॥&lt;br&gt;&#xA;तस्य पुत्रः शम्बरारिर्दिग्जयार्थं विनिर्गतः ॥४३॥&lt;br&gt;&#xA;विजेष्यति नृपान्सर्वाञ्जम्बूद्वीपस्थितान्नृपान् ॥&lt;br&gt;&#xA;जितेषु सत्सु देवेषु द्वारकायां यदूत्तमः ॥&lt;br&gt;&#xA;उग्रसेनो भोजराजो राजसूयं करिष्यति ॥४४॥&lt;br&gt;&#xA;तस्यैव कोदण्डविनिर्गतो बला-&lt;br&gt;&#xA;त्प्रचण्डवेगो विशिखस्त्विहागतः ॥&lt;br&gt;&#xA;तन्नामचिह्नोऽतितडित्स्वनो बभौ&lt;br&gt;&#xA;प्रद्योतयन् राक्षसमण्डलं दिशाम् ॥४५॥&lt;br&gt;&#xA;श्रीनारद उवाच -&lt;br&gt;&#xA;श्रीरामभक्तोऽथ बिभीषणोऽसौ&lt;br&gt;&#xA;विज्ञाय कृष्णं नृप रामचन्द्रम् ॥&lt;br&gt;&#xA;नीत्वा बलिं कौणपवृन्दमुख्यः&lt;br&gt;&#xA;समाययौ सुन्दरशत्रुसेनाम् ॥४६॥&lt;br&gt;&#xA;तदाऽवतीर्यार्शु महाम्बरात्स्फुर-&lt;br&gt;&#xA;द्घनद्युतिर्दीघवपुर्जयेक्षणः ॥&lt;br&gt;&#xA;प्रदक्षिणीकृत्य हरेः सुतं पुनः&lt;br&gt;&#xA;कृताञ्जलिः सम्मुख आस्थितोऽभूत् ॥४७॥&lt;br&gt;&#xA;विभीषण उवाच -&lt;br&gt;&#xA;नमो भगवते तुभ्यं वासुदेवाय वेधसे ॥&lt;br&gt;&#xA;प्रद्युम्नायानिरुद्धाय नमः सङ्कर्षणाय च ॥४८॥&lt;br&gt;&#xA;नमो मत्साय कूर्माय वराहय नमो नमः ॥&lt;br&gt;&#xA;नमः श्रीरामचन्द्राय भार्गवाय नमो नमः ॥४९॥&lt;br&gt;&#xA;वामनाय नमस्तुभ्यं नृसिंहाय नमो नमः ॥&lt;br&gt;&#xA;नमो बुद्धाय शुद्धाय कल्कये चार्तिहारिणे ॥५०॥&lt;br&gt;&#xA;श्रीनारद उवाच -&lt;br&gt;&#xA;इत्युक्त्वा श्रीहरेः पुत्रं पूजयामास मानदः ॥&lt;br&gt;&#xA;उपचारैः षोडशभिर्भक्त्या परमयाऽऽर्द्रवाक् ॥५१॥&lt;br&gt;&#xA;तस्मै तुष्टः शम्बरारिर्ददौ ज्ञानं विरक्तिमत् ॥&lt;br&gt;&#xA;भक्तिं शान्तिकरीं साक्षाद्यान्ति दुष्प्रेमलक्षणाम् ॥५२॥&lt;br&gt;&#xA;ब्रह्मदत्तं महादिव्यं पद्मरागं शिरोमणिम् ॥&lt;br&gt;&#xA;पौलस्त्येन पुरा दत्तं रत्नमालां स्फुरत्प्रभाम् ॥५३॥&lt;br&gt;&#xA;चन्द्रकान्तमणिं तस्मै चन्द्रदत्तं ददौ पुनः ॥&lt;br&gt;&#xA;पीताम्बरं परं साक्षात्प्रद्युम्नः परमः प्रभुः ॥५४॥&lt;br&gt;&#xA;बिभीषणोऽथ प्रद्युम्नं नत्वा दत्वा बलिं ततः ॥&lt;br&gt;&#xA;जगाम लङ्कां सगणो राक्षसेन्द्रो महाबलः ॥५५॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;शाल्वमत्सारलङ्काविजयो नाम त्रयोदशोऽध्यायः ॥१३॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/14/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/14/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - चतुर्दशोऽध्यायः&lt;br&gt;&#xA;द्रविडदेशजयम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;ऋषभाद्रिं ततो दृष्ट्वा श्रीरङ्गाख्यं हरेः सुतः ॥&lt;br&gt;&#xA;कामः कार्ष्णिः पुरीं काञ्चीं नदीं प्राचीं सरिद्वराम् ॥॥१॥&lt;br&gt;&#xA;कावेरीं च तदोत्तीर्य सह्याद्रिविषयं ययौ ॥&lt;br&gt;&#xA;यादवैः सहितः साक्षात्प्रद्युम्नो भगवान्हरिः ॥२॥&lt;br&gt;&#xA;शिबिरेषु समायान्तं मुक्तकेशं दिगम्बरम् ॥&lt;br&gt;&#xA;अवधूतं प्रधावन्तं पुष्टाङ्गं रजसाऽऽवृतम् ॥३॥&lt;br&gt;&#xA;बालास्तमनुधावन्तस्तलशब्दैरितस्ततः ॥&lt;br&gt;&#xA;कोलाहलं प्रकुर्वन्तो हसन्तो मैथिलेश्वर ॥४॥&lt;br&gt;&#xA;तं दृष्ट्वा चोद्धवं प्राह कर्ष्णिर्बुद्धिमतां वरः ॥५॥&lt;br&gt;&#xA;प्रद्युम्न उवाच -&lt;br&gt;&#xA;कोऽयं पुष्टवपुर्धावन्बालोन्मत्तपिशाचवत् ॥&lt;br&gt;&#xA;तिरस्कृतोऽपि हसति जनैरानन्दवान्महान् ॥६॥&lt;br&gt;&#xA;उद्धव उवाच -&lt;br&gt;&#xA;अयं परमहंसाख्योऽवधूतो वा हरेः कला ॥&lt;br&gt;&#xA;सदानन्दमयः साक्षद्दत्तात्रेयो महामुनिः ॥७॥&lt;br&gt;&#xA;यस्य प्रसादात्परमां सिद्धिं प्रापुः परे नृपाः ॥&lt;br&gt;&#xA;सहस्रार्जुनमुख्या ये यदुकायाधवादयः ॥८॥&lt;br&gt;&#xA;श्रीनारद उवाच -&lt;br&gt;&#xA;इति श्रुत्वा शम्बरारिर्नत्वा सम्पूज्य तं मुनिम् ॥&lt;br&gt;&#xA;संस्थाप्य चासने दिव्ये पप्रच्छेदं यदूत्तमः ॥९॥&lt;br&gt;&#xA;प्रद्युम्न उवाच -&lt;br&gt;&#xA;भगवन्मे हृदिस्थं वै सन्देहं नाशय प्रभो ॥&lt;br&gt;&#xA;जगतो ब्रह्ममार्गांश्च हेत्वन्तं ब्रूहि तत्वतः ॥१०॥&lt;br&gt;&#xA;दत्तात्रेय उवाच -&lt;br&gt;&#xA;दृश्यते न वसुर्यावत्तावदुल्काप्रयोजनम् ॥&lt;br&gt;&#xA;प्राप्ते वशे महानन्देऽथोल्कायाः किं प्रयोजनम् ॥११॥&lt;br&gt;&#xA;तावदास्ते जगत्साधो यावत्तत्वं न वेद्यते ॥&lt;br&gt;&#xA;परस्मिन्ब्रह्मणि प्राप्ते जगतः किं प्रयोजनम् ॥१२॥&lt;br&gt;&#xA;आस्यबिम्बो यथाऽऽदर्शे पश्यते न परं वपुः ॥&lt;br&gt;&#xA;प्रधानार्थे तथा जीवो ज्ञानेनासौ परात्परम् ॥१३॥&lt;br&gt;&#xA;यथा सूर्योदये सर्वं वस्तु नेत्रेण दृश्यते ॥&lt;br&gt;&#xA;तथा ज्ञानोदये ब्रह्मतत्वं जीवेन सर्वतः ॥१४॥&lt;br&gt;&#xA;श्रीनारद उवाच -&lt;br&gt;&#xA;इति श्रुत्वाथ तं नत्वा प्रद्युम्नो यादवेश्वरः ॥&lt;br&gt;&#xA;वैकुण्ठाद्रिं द्राविडेषु ययौ सेनासमन्वितः ॥१५॥&lt;br&gt;&#xA;सत्यवाग्धर्मतत्वज्ञो राजर्षिर्द्राविडेश्वरः ॥&lt;br&gt;&#xA;प्रद्युम्नं पूजयामास भक्त्या परमया युतः ॥१६॥&lt;br&gt;&#xA;श्रीशैलदर्शनं कृत्वा गिरिशालयमद्‌भुतम् ॥&lt;br&gt;&#xA;स्कन्दं वीक्ष्य ततो राजन् ययौ पम्पासरोवरे ॥१७॥&lt;br&gt;&#xA;गोदावरीं भीमरथीं गतः श्रीद्वारकेश्वरः ॥&lt;br&gt;&#xA;प्रदर्शयन्हरेस्तीर्थं महेन्द्राद्रिं ततो ययौ ॥१८॥&lt;br&gt;&#xA;महेन्द्राद्रिस्थितं रामं भार्गवं क्षत्रियान्तकम् ॥&lt;br&gt;&#xA;नत्वा प्रदक्षिणीकृत्य तत्र तस्थौ हरेः सुतः ॥१९॥&lt;br&gt;&#xA;रामस्तस्याशिषं दत्वा यादवानां बलाय वै ॥&lt;br&gt;&#xA;चतुरङ्गाय राजेन्द्र योगेनार्हणमाचरत् ॥२०॥&lt;br&gt;&#xA;भक्तसूपः प्रलेहश्च रुदिका दधिशाकजाः ॥&lt;br&gt;&#xA;शिखरिण्यवलेहश्च बलका चक्षुखेरिणी ॥२१॥&lt;br&gt;&#xA;त्रिकोणशर्करायुक्तो बटको मधुशीर्षकः ॥&lt;br&gt;&#xA;फेणिका चोपरिष्टश्च शतपत्र सछिद्रकः ॥२२॥&lt;br&gt;&#xA;चक्राभचिह्नकाश्चेत्थं सुधाकुण्डलिकाः स्मृताः ॥&lt;br&gt;&#xA;घृतपूरो वायुपूरस्तथा चन्द्रकला स्मृताः ॥२३॥&lt;br&gt;&#xA;दधिस्थलीश्च कर्पूरनाडीस्थं खण्डमण्डलम् ॥&lt;br&gt;&#xA;गोधूमपरिखाश्चैव सुफलाढ्यास्तथैव च ॥२४॥&lt;br&gt;&#xA;दधिरूपो मोदकश्च शाकसौधान एव च ॥&lt;br&gt;&#xA;मण्डकापायसं युक्तं दधि गोघृतमेव च ॥२५॥&lt;br&gt;&#xA;हैयङ्गवीनमण्डूरी कुपिका पर्पटस्तथा ॥&lt;br&gt;&#xA;शक्तिका लसिका चैव सुवृत्सन्धाय एव ही ॥२६॥&lt;br&gt;&#xA;सुफलैश्च सितायुक्तैः फलानि विविधनी च ॥&lt;br&gt;&#xA;यथा मोहनभोगैश्च लवणं च तथैव च ॥२७॥&lt;br&gt;&#xA;कषायो मधुरस्तिक्तः कटुरम्लस्त्वनेकधा ॥&lt;br&gt;&#xA;षट्पञ्चाशत्तमश्चैव ह्येते भोगाः प्रकीर्तिताः ॥२८॥&lt;br&gt;&#xA;एतेषां भार्गवः शैलानकार्षीद्योगमास्थितः ॥&lt;br&gt;&#xA;सैन्ये सम्भोजिते तत्र हस्तन्यूना न तेऽभवन् ॥२९॥&lt;br&gt;&#xA;वैभवं भार्गवस्यापि दृष्ट्वा सर्वेऽतिविस्मिताः ॥&lt;br&gt;&#xA;प्रद्युम्नस्तं नमस्कृत्य यादवैः सहितस्तदा ॥३०॥&lt;br&gt;&#xA;सर्वेषां शृण्वतां राजन् पप्रच्छेदं हरेः सुतः ॥&lt;br&gt;&#xA;प्रद्युम्न उवाच -&lt;br&gt;&#xA;भगवन्भवता दत्तं सर्वेभ्यो भोजनं परम् ॥३१॥&lt;br&gt;&#xA;समृद्धयः सिद्धयश्च त्वदङ्घ्रावास्थिताः प्रभो ॥&lt;br&gt;&#xA;सर्वेषां हरिभक्तानां प्रियो भक्तस्तु को हरेः ॥&lt;br&gt;&#xA;एतन्मे ब्रूहि विप्रेन्द्र त्वं परावरवित्तमः ॥३२॥&lt;br&gt;&#xA;परशुराम उवाच -&lt;br&gt;&#xA;त्वं प्रभो किं न जानासि लोकवत्पृच्छसेऽथ माम् ॥&lt;br&gt;&#xA;लोकसङ्ग्रहमेवारात्कुर्वन् विचरसि क्षितौ ॥३३॥&lt;br&gt;&#xA;निष्किञ्चनो हरिपदाब्जपरागलुब्धः&lt;br&gt;&#xA;श्रीमत्कथाश्रवणकीर्तनतत्परो यः ॥&lt;br&gt;&#xA;तद्‌रूपसिन्धुलहरीविनिमग्नचित्तः&lt;br&gt;&#xA;श्रीकृष्णचन्द्रदयितः कथितः स भक्तः ॥३४॥&lt;br&gt;&#xA;दान्तो महानखिलजङ्गमवत्सलोऽयं&lt;br&gt;&#xA;शान्तस्तितिक्षुरतिकारुणिकः सुहृत्सत् ॥&lt;br&gt;&#xA;लोकं पुनाति निजपादरजोभिरारा-&lt;br&gt;&#xA;च्छ्रीकृष्णचन्द्रदयितः कथितः परेश ॥३५॥&lt;br&gt;&#xA;यः पारमेष्ठ्यमखिलं न महेन्द्रधिष्ण्यं&lt;br&gt;&#xA;नो सार्वभौममनिशं न रसाधिपत्यम् ॥&lt;br&gt;&#xA;नो योगसिद्धिमभितो न पुनर्भवं वा&lt;br&gt;&#xA;वाञ्छत्यलं परमपादरजः स भक्तः ॥३६॥&lt;br&gt;&#xA;निष्किञ्चनाः स्वकृतकर्मफलैर्विरागा&lt;br&gt;&#xA;यत्तत्पदं हरिजना मुनयो महान्तः ॥&lt;br&gt;&#xA;भक्ता जुषन्ति हरिपादरजःप्रसक्ता&lt;br&gt;&#xA;अन्ये विदन्ति न सुखं किल नैरपेक्ष्यम् ॥३७॥&lt;br&gt;&#xA;भक्तात्प्रियो न विदितः पुरुषोत्तमस्य&lt;br&gt;&#xA;शम्भुर्विधिर्न च रमा न च रौहिणेयः ॥&lt;br&gt;&#xA;भक्ताननुव्रजति भक्तनिबद्धचित्त-&lt;br&gt;&#xA;चूडामणिः सकललोकजनस्य कृष्णः ॥३८॥&lt;br&gt;&#xA;गच्छन्निजं जनमनु प्रपुनाति लोका-&lt;br&gt;&#xA;नावेदयन्हरिजने स्वरुचिं महात्मा ॥&lt;br&gt;&#xA;तस्मादतीव भजतां भगवान्मुकुन्दो&lt;br&gt;&#xA;मुक्तिं ददाति न कदापि सुभक्तियोगम् ॥३९॥&lt;br&gt;&#xA;श्रीनारद उवाच -&lt;br&gt;&#xA;इति श्रुत्वा यादवेन्द्रो नत्वा श्रीभार्गवोत्तमम् ॥&lt;br&gt;&#xA;प्राच्यां दिशि ययौ राजन् गङ्गासागरसङ्गमम् ॥४०॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;द्राविडदेशविजयो नाम चतुर्दशोऽध्यायः ॥१४॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/15/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/15/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - पञ्चदशोऽध्यायः&lt;br&gt;&#xA;केकयविजयम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;दिग्जयस्य मिषेणासौ भूभारं हारयन्मुहुः ॥&lt;br&gt;&#xA;प्रद्युम्नो भगवान्साक्षादङ्गदेशं ततो ययौ ॥१॥&lt;br&gt;&#xA;अङ्गेशोऽन्तःपुराधीशो गृहीतो यादवैर्वने ॥&lt;br&gt;&#xA;सोऽपि तस्मै बलिं प्रादात्प्रद्युम्नाय महात्मने ॥२॥&lt;br&gt;&#xA;उड्डीशडामराधीशो बृहद्‌बाहुर्महाबलः ॥&lt;br&gt;&#xA;न ददौ स बलिं तस्मै प्रद्युम्नाय मदोत्कटः ॥३॥&lt;br&gt;&#xA;प्रद्युम्नप्रेषितो वीरः साम्बो जाम्बवतीसुतः ॥&lt;br&gt;&#xA;एकाकी प्रययौ धन्वी रथेनादित्यवर्चसा ॥४॥&lt;br&gt;&#xA;छादयामास बाणौघैर्डामरं नगरं नृप ॥&lt;br&gt;&#xA;गिरिं तुषारपटलैर्जीमूत इव सर्वतः ॥५॥&lt;br&gt;&#xA;तदा तु डामराधीशो धर्षितः सन्कृताञ्जलिः ॥&lt;br&gt;&#xA;बलिं ददौ नमस्कृत्य प्रद्युम्नाय महात्मने ॥६॥&lt;br&gt;&#xA;वङ्गदेशाधिपो वीरो वीरधन्वा मदोत्कटः ॥&lt;br&gt;&#xA;आययौ सम्मुखे योद्धुमक्षौहिण्याऽऽवृतो बलि ॥७॥&lt;br&gt;&#xA;चन्द्रभानुर्हरेः पुत्रः प्रद्युम्नस्य प्रपश्यतः ॥&lt;br&gt;&#xA;बिभेद तद्‌बलं बाणैः कुवाक्यैर्मित्रतामिव ॥८॥&lt;br&gt;&#xA;करिणां बाणभिन्नानां शिरसो मौक्तिकानि च ॥&lt;br&gt;&#xA;प्रस्फुरन्ति निपेतुः कौ रात्रौ तारागणा इव ॥९॥&lt;br&gt;&#xA;निपेतू रथिनोऽनेका गजाश्वाश्च पदातयः ॥&lt;br&gt;&#xA;तद्‌बाणैश्छिन्नशिरसः कूष्माण्डशकला इव ॥१०॥&lt;br&gt;&#xA;क्षणमात्रेण तत्सैन्यक्षतजानां नदी ह्यभूत् ॥&lt;br&gt;&#xA;मनस्विनां हर्षकरी त्रस्तानां भयकारिणी ॥११॥&lt;br&gt;&#xA;मुण्डैः कबन्धैर्धावद्‌भिर्हरिकेयुरकुण्डलैः ॥&lt;br&gt;&#xA;किरीटैः कङ्कणैः शस्त्रैर्महामारीव भूर्बभौ ॥१२॥&lt;br&gt;&#xA;कूष्माण्डोन्मादवेताला भैरवा ब्रह्मराक्षसाः ॥&lt;br&gt;&#xA;शिरांसि जगृहुर्वेगाद्धरमालार्थहेतवे ॥१३॥&lt;br&gt;&#xA;इत्थं निपातिते सैन्ये वीरधन्वा समागतः ॥&lt;br&gt;&#xA;चन्द्रभानुं तताडाशु गदया वज्रकल्पया ॥१४॥&lt;br&gt;&#xA;तद्‌गदातिप्रहारेण न चचाल हरेः सुतः ॥&lt;br&gt;&#xA;चन्द्रभानुर्गदां नीत्वा तं तताड भुजान्तरे ॥१५॥&lt;br&gt;&#xA;गदाप्रहारव्यथितो मूर्छितो धरणीतले ॥&lt;br&gt;&#xA;पपात पादप इव प्रोद्वमन् रुधिरं मुखात् ॥१६॥&lt;br&gt;&#xA;लब्धसञ्ज्ञो मुहूर्तेन वङ्गदेशाधिपो नृपः ॥&lt;br&gt;&#xA;प्रययौ शरणं सोऽपि प्रद्युम्नस्य महात्मनः ॥१७॥&lt;br&gt;&#xA;याते दत्तबलौ राजन्नगरं वीरधन्वनि ॥&lt;br&gt;&#xA;ब्रह्मपुत्रं समुत्तीर्य प्रद्युम्नोऽमितविक्रमः ॥१८॥&lt;br&gt;&#xA;आशीमाधिपतिं बिम्बं गृहीत्वा यादवेश्वरः ॥&lt;br&gt;&#xA;बलिमादाय यदुभिः कामरूपं समाययौ ॥१९॥&lt;br&gt;&#xA;कामरुपेश्वरः पुण्ड्र ऐन्द्रजालविशारदः ॥&lt;br&gt;&#xA;निर्गतः सेनया सार्द्धं योद्धुं प्रद्युम्नसम्मुखे ॥ २०॥&lt;br&gt;&#xA;आशीमानां यदूनां च घोरं युद्धं बभूव ह ॥&lt;br&gt;&#xA;बाणैः कुठारैः परिघैः शूलैः खड्गर्ष्टिशक्तिभिः ॥२१॥&lt;br&gt;&#xA;पुण्ड्रो विद्याश्चकाराशु पैशाचोरगराक्षसीः ॥&lt;br&gt;&#xA;ततो गुह्यकगन्धर्वाः सर्वतो मैथिलेश्वर ॥२२॥&lt;br&gt;&#xA;प्रधावन्तो रणे राजन्पिशाचाः पिशिताशनाः ॥&lt;br&gt;&#xA;कोटिशः कोटिशोंऽगारान् क्षेपयन्तो मुहुर्मुहुः ॥२३॥&lt;br&gt;&#xA;क्षणमात्रेण तत्सैन्यं वमन्तो गरलं मुखात् ॥&lt;br&gt;&#xA;फूत्कारमपि कुर्वन्तो दन्दशूकाः समागताः ॥२४॥&lt;br&gt;&#xA;खरारूढा दन्तवक्रा ललज्जिह्वाभयङ्कराः ॥&lt;br&gt;&#xA;चर्वयन्तो नरान् युद्धे धावन्तो राक्षसास्ततः ॥२५॥&lt;br&gt;&#xA;यक्षाश्च सिंहवदना तुरङ्गवदना नृप ॥&lt;br&gt;&#xA;छिन्धि भिन्धीति गर्जन्तः शूलहस्ता इतस्ततः ॥२६॥&lt;br&gt;&#xA;क्षणमात्रेण मेघानां समूहैश्छादितं नभः ॥&lt;br&gt;&#xA;अन्धकारो ह्यभूद्राजन् रजसा वातवेगतः ॥२७॥&lt;br&gt;&#xA;भोजवृष्ण्यन्धकमधुशूरसेनदशार्हकाः ॥&lt;br&gt;&#xA;भयं प्रापुर्महायुद्धे न्यस्तशस्त्रा यदूत्तमाः ॥२८॥&lt;br&gt;&#xA;कृष्णदत्तं धनुः कार्ष्णिरादाय प्रतिकारवित् ॥&lt;br&gt;&#xA;सत्त्वात्मिकां महाविद्यां बाणैः प्रायुङ्क्त मैथिल ॥२९॥&lt;br&gt;&#xA;बाणैः पिशाचानुरगान् सयक्षान्&lt;br&gt;&#xA;रक्षांसि गन्धर्वघनान्धकारान् ॥&lt;br&gt;&#xA;बिभेद दिव्यैः प्रभवैर्यथा हि&lt;br&gt;&#xA;नीहारमेघान् किरणैर्विवस्वान् ॥३०॥&lt;br&gt;&#xA;बाणैश्च पुण्ड्रं सरथं सवाहनं&lt;br&gt;&#xA;तं भ्रामयित्वा घटिकाद्वयं खे ॥&lt;br&gt;&#xA;निपातयामास रणे सपत्नं&lt;br&gt;&#xA;पद्मं पृथिव्यामिव मारुतः किल ।३१॥&lt;br&gt;&#xA;बुद्धस्तदा तं शरणं समेत्य&lt;br&gt;&#xA;प्रधर्षितः सद्य उपायनानि ॥&lt;br&gt;&#xA;लक्षैर्हयानामयुतैर्गजानां&lt;br&gt;&#xA;युतानि दत्त्वा प्रणनाम कार्ष्णिम् ॥३२॥&lt;br&gt;&#xA;विपाशां स तदोत्तीर्य सैन्यैः शोणनदं नृप ॥&lt;br&gt;&#xA;कैकयानाययौ धन्वी प्रद्युम्नो यदुनन्दनः ॥३३॥&lt;br&gt;&#xA;कैकयस्याधिपो राजा धृतकेतुर्महाबलः ॥&lt;br&gt;&#xA;वसुदेवस्वसुः साक्षाच्छ्रुतकीर्तेः पतिर्महान् ॥३४॥&lt;br&gt;&#xA;प्रद्युम्नमर्हयामास धृतकेतुः स यादवम् ॥&lt;br&gt;&#xA;भक्त्या परमया राजञ्छ्रीकृष्णस्य प्रभाववित् ॥३५॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;कैकयविजयो नाम पञ्चदशोऽध्यायः ॥१५॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/16/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/16/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - षोडशोऽध्यायः&lt;br&gt;&#xA;जनकोपाख्यानम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;दुन्दुभीन्नादयंस्तस्मात्प्रद्युम्नो यदुनन्दनः ॥&lt;br&gt;&#xA;मैथिलानाययौ राजंस्तव देशान् सुखावृतान् ॥१॥&lt;br&gt;&#xA;सुवर्णसौधैरत्युच्चैः सघटै राजितां पुरीम् ॥&lt;br&gt;&#xA;मिथिलां वीक्ष्य तामारादुद्धवं प्राह माधवः ॥२॥&lt;br&gt;&#xA;प्रद्युम्न उवाच -&lt;br&gt;&#xA;कस्यैषा नगरी मन्त्रिन् दृष्ययते साम्प्रतं मया ॥&lt;br&gt;&#xA;राजते बहुसौधैश्च पुरी भोगवती यथा ॥३॥&lt;br&gt;&#xA;उद्धव उवाच -&lt;br&gt;&#xA;जनकस्य पुरी ह्येषा मिथिला नाम मानद ॥&lt;br&gt;&#xA;मिथिलेन्द्रो धृतिस्तस्यां महाभागवतः कविः ॥४॥&lt;br&gt;&#xA;सर्वधर्मभृतां श्रेष्ठः श्रीकृष्णेष्टो हरिप्रियः ॥&lt;br&gt;&#xA;बहुलाश्वस्तस्य सुत आबाल्याद्‌भक्तिकृद्धरेः ॥५॥&lt;br&gt;&#xA;तस्मै स्वं दर्शनं दातुं भगवानागमिष्यति ॥&lt;br&gt;&#xA;बहुलाश्वं राजपुत्रं श्रुतदेवं द्विजं तथा ॥६॥&lt;br&gt;&#xA;स्मरत्यलं द्वारकायां श्रीकृष्णो भगवान् हरिः ॥&lt;br&gt;&#xA;जेतुं न शक्यो देवेन्द्रैर्मनुजैश्च कुतः प्रभो ॥&lt;br&gt;&#xA;धृतिः परमया भक्त्या श्रीकृष्णवशकारकः ॥७॥&lt;br&gt;&#xA;श्रीनारद उवाच -&lt;br&gt;&#xA;तच्छ्रुत्वा भगवान् कार्ष्णिरुद्धवेन समन्वितः ॥&lt;br&gt;&#xA;स्वशिष्यमुद्धवं कृत्वा धृतिं द्रष्टुं समाययौ ॥८॥&lt;br&gt;&#xA;भक्तेरेव परीक्षां हि कर्तुं तस्य नृपस्य च ॥&lt;br&gt;&#xA;ददर्श मिथिलां कार्ष्णिरुद्धवेन समन्वितः ॥९॥&lt;br&gt;&#xA;चर्मशस्त्रधृता वीरा मालातिलकशोभिताः ॥&lt;br&gt;&#xA;जपन्तः कृष्णनामानि सर्वे वै यत्र मालया ॥१०॥&lt;br&gt;&#xA;लिखितानि च नामानि द्वारि द्वारि हरेर्नृणाम् ॥&lt;br&gt;&#xA;तथा श्रीकृष्णचित्राणि लिखितानि शुभानि च ॥११॥&lt;br&gt;&#xA;कुड्ये कुड्ये गृहाणां च गदापद्मानि मानद ॥&lt;br&gt;&#xA;दशावतारचित्राणि शङ्खचक्राणि यत्र वै ॥१२॥&lt;br&gt;&#xA;तुलसीमन्दिराणीत्थं प्राङ्गणे च गृहे गृहे ॥&lt;br&gt;&#xA;एवं पश्यन्स सौधानि मिथिलायां जनान् बहून् ॥१३॥&lt;br&gt;&#xA;मालातिलकसंयुक्तान् सर्वान्भक्तान्ददर्श ह ॥&lt;br&gt;&#xA;तिलकैर्द्वादशाख्यैश्च युक्त्यैः कुङ्कुमजैर्वृतान् ॥१४॥&lt;br&gt;&#xA;गोपीचन्दनमुद्राभिश्चर्चिताञ्छान्तविग्रहान् ॥&lt;br&gt;&#xA;ऊर्ध्वपुण्ड्रधरान् विप्रान् हरिमन्दिरचित्रितान् ॥१५॥&lt;br&gt;&#xA;गदां मुद्रां ललाटे च ऊर्ध्वं वा हरिनामतः ॥&lt;br&gt;&#xA;चक्रं शङ्खं च कमलं कूर्मं मत्स्यं भुजद्वये ॥१६॥&lt;br&gt;&#xA;दधतश्च धनुर्बाणं मूर्ध्नि श्रीनन्दकं हृदि ॥&lt;br&gt;&#xA;मुसलं च हलं राजन्नथ कार्ष्णिर्ददश ह ॥१७॥&lt;br&gt;&#xA;यस्या वीथ्यां भागवतं केचिच्छृण्वन्ति मानवाः ॥&lt;br&gt;&#xA;इतिहासं भारतं च हरिवंशं तथापरे ॥१८॥&lt;br&gt;&#xA;सनत्कुमारवासिष्ठयाज्ञवल्क्यपराशराः ॥&lt;br&gt;&#xA;गर्गपौलस्त्यधर्मादिसंहिताः के पठन्ति वै ॥१९॥&lt;br&gt;&#xA;ब्राह्मं पाद्मं वैष्णवं च शैवं लैङ्गं सगारुडम् ॥&lt;br&gt;&#xA;नारदीयं भागवतमाग्नेयं स्कन्दसञ्ज्ञितम् ॥२०॥&lt;br&gt;&#xA;भविष्यं ब्रह्मवैवर्तं मार्कण्डेयं सवामनम् ॥&lt;br&gt;&#xA;वाराहमात्सकौर्माणि ब्रह्माण्डाख्यं तथैव च ॥२१॥&lt;br&gt;&#xA;वीथ्यां वीथ्यां स्म शृण्वन्ति जनाः सर्वे गृहे गृहे ॥&lt;br&gt;&#xA;वाल्मीकिकाव्यं केचिद्वै श्रीरामचरितामृतम् ॥२२॥&lt;br&gt;&#xA;स्मृतीः पठन्ति केचिद्वै केचिद्वेदत्रयीं द्विजाः ॥&lt;br&gt;&#xA;केचित्कुर्वन्ति यज्ञं वै वैष्णवं मङ्गलायनम् ॥२३॥&lt;br&gt;&#xA;राधाकृष्णेति कृष्णेति के वदन्ति मुहुर्मुहुः ॥&lt;br&gt;&#xA;केचिन्नृत्यन्ति गायन्ति हरिकीर्तनतत्पराः ॥२४॥&lt;br&gt;&#xA;मृदङ्गतालवादित्रैः कांस्यवीणामनोहरैः ॥&lt;br&gt;&#xA;मन्दिरे मन्दिरे विष्णोः कीर्तनं श्रूयते जनैः ॥२५॥&lt;br&gt;&#xA;नवलक्षणसंयुक्तां भक्तिं यां प्रेमलक्षणाम् ॥&lt;br&gt;&#xA;कुर्वन्ति मैथिला राजन् मिथिलायां गृहे गृहे ॥२६॥&lt;br&gt;&#xA;एवं तु नगरीं दृष्ट्वा प्रद्युम्नो भगवान्हरिः ॥&lt;br&gt;&#xA;राजद्वारं समेत्याशु मैथिलेशं ददर्श ह ॥२७॥&lt;br&gt;&#xA;मैथिलेशसभायां तु वेदव्यासः शुको मुनिः ॥&lt;br&gt;&#xA;याज्ञवल्क्यो वसिष्ठश्च गौतमोऽहं बृहस्पतिः ॥२८॥&lt;br&gt;&#xA;अन्ये च मुनयस्तत्र वेदमूर्तिधरा इव ॥&lt;br&gt;&#xA;दृश्यन्ते धर्मवक्तारो हरिनिष्ठा इतस्ततः ॥ २९॥&lt;br&gt;&#xA;मैथिलेन्द्रो धृतिस्तत्र भक्तिभावनताननः ॥&lt;br&gt;&#xA;बलस्य पादुकापूजां कुरुते विधिवन्नृप ॥३०॥&lt;br&gt;&#xA;जपन्मुक्तिकरं नाम श्रीकृष्णबलदेवयोः ॥&lt;br&gt;&#xA;दृष्ट्वोत्थाय नमश्चक्रे सशिष्यं ब्रह्मचारिणम् ॥३१॥&lt;br&gt;&#xA;तं पूजयित्वा विधिवत् पाद्याद्यैर्मैथिलेश्वरः ॥&lt;br&gt;&#xA;कृताञ्जलिपुटो राजा तदग्रे च स्थितोऽभवत् ॥३२॥&lt;br&gt;&#xA;जनक उवाच -&lt;br&gt;&#xA;अद्य मे सपलं जन्म मन्दिरं विशदीकृतम् ॥&lt;br&gt;&#xA;देवर्षिपितरः सर्वे सन्तुष्टा आगते त्वयि ॥३३॥&lt;br&gt;&#xA;निर्विकल्पाः समदृशस्त्वादृशाः साधवः क्षितौ ॥&lt;br&gt;&#xA;निःश्रेयसाय भगवन्दीनानां विचरन्ति हि ॥३४॥&lt;br&gt;&#xA;ब्रह्मचार्युवाच -&lt;br&gt;&#xA;धन्योऽसि राजशार्दूल धन्या ते मिथिलापुरी ॥&lt;br&gt;&#xA;धन्याः प्रजाश्च ते सर्वा विष्णुभक्तिसमन्विताः ॥३५॥&lt;br&gt;&#xA;जनक उवाच -&lt;br&gt;&#xA;ममेयं नगरी नास्ति न प्रजा न गृहं धनम्॥&lt;br&gt;&#xA;कलत्रपुत्रपौत्रादि सर्वं कृष्णस्य चैव हि ॥३६॥&lt;br&gt;&#xA;परिपूर्णतमः साक्षाच्छ्रीकृष्णो भगवान्स्वयम् ॥&lt;br&gt;&#xA;असङ्ख्यब्रह्माण्डपतिर्गोलोके धाम्नि राजते ॥३७॥&lt;br&gt;&#xA;वासुदेवः सङ्कर्षणः प्रद्युम्नः पुरुषः स्वयम् ॥&lt;br&gt;&#xA;अनिरुद्धस्तथा चैकश्चतुर्व्यूहोऽभवत् क्षितौ ॥३८॥&lt;br&gt;&#xA;कायेन मनसा वाचा बुद्ध्या वाचेन्द्रियैः कृतम् ॥&lt;br&gt;&#xA;तस्मै समर्पितं शौक्ल्यं मया ब्रह्मन्महामुने ॥३९॥&lt;br&gt;&#xA;ब्रह्मचार्युवाच -&lt;br&gt;&#xA;हे वैदेह महाभाग विष्णुभक्तिमतां वर ॥&lt;br&gt;&#xA;त्वद्‌भक्त्या तोषितः कृष्णस्तवैकत्वं प्रदास्यति ॥४०॥&lt;br&gt;&#xA;जनक उवाच -&lt;br&gt;&#xA;दासोऽहं कृष्णभक्तानां त्वादृशानां महात्मनाम् ॥&lt;br&gt;&#xA;मुक्तिं नेच्छामि हे ब्रह्मन्नेकतां हेतुवर्जितः ॥४१॥&lt;br&gt;&#xA;ब्रह्मचार्युवाच -&lt;br&gt;&#xA;करोष्यहैतुकीं भक्तिं राजंस्त्वं हेतुवर्जितः ॥&lt;br&gt;&#xA;निर्गुणैर्भक्तिभावैश्च प्रेमलक्षणसंयुतः ॥४२॥&lt;br&gt;&#xA;प्रद्युम्नो भगवान्साक्षाद्दिग्जयार्थं विनिर्गतः ॥&lt;br&gt;&#xA;नायातस्तव गेहेषु सन्देहो मे महानभूत् ॥४३॥&lt;br&gt;&#xA;जनक उवाच -&lt;br&gt;&#xA;प्रद्युम्नो भगवान्साक्षादन्तर्यामी हरिः स्वयम् ॥&lt;br&gt;&#xA;सर्वगः सर्वविच्छश्वदत्र नास्ति च किं प्रभो ॥४४॥&lt;br&gt;&#xA;ब्रह्मचार्युवाच -&lt;br&gt;&#xA;ज्ञानदृष्ट्यापि चेत्कार्ष्णिं मन्यसेऽत्र निरन्तरम् ॥&lt;br&gt;&#xA;तर्हि दर्शय तं देवं प्रह्लाद इव दिव्यदृक् ॥४५॥&lt;br&gt;&#xA;श्रीनारद उवाच -&lt;br&gt;&#xA;एतच्छ्रुत्वा तदा राजा महाभागवतो धृतिः ॥&lt;br&gt;&#xA;अश्रुपूर्णमुखो भूत्वा प्राह गद्‌गदया गिरा ॥४६॥&lt;br&gt;&#xA;जनक उवाच -&lt;br&gt;&#xA;यदि मे श्रीहरेर्भक्तिरनिमित्ता कृता भुवि ॥&lt;br&gt;&#xA;तर्हि कार्ष्णिर्हरेः पुत्रः प्रादुर्भूयान्ममाग्रतः ॥४७॥&lt;br&gt;&#xA;यदि श्रीकृष्णभक्तानां दासोऽहं यदि तत्कृपा ॥&lt;br&gt;&#xA;सर्वत्र यदि तद्‌भावस्तर्हि भूयान्मनोरथः ॥४८॥&lt;br&gt;&#xA;श्रीनारद उवाच -&lt;br&gt;&#xA;प्रादुर्बभूवाशु तदैव कार्ष्णि-&lt;br&gt;&#xA;र्विसृज्य सद्यः किल वर्णरूपम् ॥&lt;br&gt;&#xA;पश्यत्सु सर्वेषु जनेषु शिष्यः&lt;br&gt;&#xA;स गद्‌गदोऽभूद्धरिभक्तिनिष्ठः ॥४९॥&lt;br&gt;&#xA;घनप्रभं पद्मदलायतेक्षणं&lt;br&gt;&#xA;प्रलम्बबाहुं जगतां मनोहरम् ॥&lt;br&gt;&#xA;पीताम्बरं नीलगुडालकालिभीः&lt;br&gt;&#xA;स्वलङ्कृतं श्रीमुखपद्ममण्डलम् ॥५०॥&lt;br&gt;&#xA;शीतर्तुबालार्ककिरीटकुण्डलं&lt;br&gt;&#xA;काच्यङ्गदस्फूर्जितदिव्यविग्रहम् ॥&lt;br&gt;&#xA;विलोक्य तं कृष्णसुतं कृताञ्जलि-&lt;br&gt;&#xA;र्ननाम साष्टाङ्गमलं धृतिर्नृपः ॥५१॥&lt;br&gt;&#xA;जनक उवाच -&lt;br&gt;&#xA;अहोऽतिधन्यं मम भूरि भाग्यं&lt;br&gt;&#xA;दत्तं त्वया मे निजदर्शनं हि ॥&lt;br&gt;&#xA;जातोऽद्य कायाधवतुल्य आरा-&lt;br&gt;&#xA;द्गृहं कृतार्थोऽस्मि कुलेन भूमन् ॥५२॥&lt;br&gt;&#xA;श्रीप्रद्युम्न उवाच -&lt;br&gt;&#xA;धन्यस्त्वं नृपशार्दूल भक्तस्त्वं मत्प्रभाववित् ॥&lt;br&gt;&#xA;भक्तिभावपरीक्षार्थं प्राप्तोऽहं तव साम्प्रतम् ॥५३॥&lt;br&gt;&#xA;अद्यैव मम सारूप्यं भूयात्ते मैथिलेश्वर ॥&lt;br&gt;&#xA;बलमायुर्यशःकीर्तिरिह लोके भवत्वलम् ॥५४॥&lt;br&gt;&#xA;श्रीनारद उवाच -&lt;br&gt;&#xA;तव पित्रा च धृतिना पूजितः पश्यतां सताम् ॥&lt;br&gt;&#xA;प्रययौ शिबिरान् राजन् प्रद्युम्नो भक्तवत्सलः ॥५५॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;जनकोपाख्यानं नाम षोडशोऽध्यायः ॥१६॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/17/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/17/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - सप्तदशोऽध्यायः&lt;br&gt;&#xA;मागधविजयम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;अथातो मागधञ्जेतुं प्रद्युम्नो मीनकेतनः ॥&lt;br&gt;&#xA;गिरिव्रजं जगामाशु स्वसैन्यैः परिवारितः ॥१॥&lt;br&gt;&#xA;श्रुत्वाऽऽगतं हरेः पुत्रं दिग्जयार्थं विशेषतः ॥&lt;br&gt;&#xA;जरासन्धो मागधेन्द्रो महाकोपं चकार ह ॥२॥&lt;br&gt;&#xA;जरासन्ध उवाच -&lt;br&gt;&#xA;तुच्छा ये यादवाः सर्वे युधि विक्लवचेतसः ॥&lt;br&gt;&#xA;तेऽद्य वै जगतीं जेतुं निर्गता गतबुद्धयः ॥३॥&lt;br&gt;&#xA;मथुरां स्वपुरीं त्यक्त्वा मद्‌भयान्माधवोऽपिहि ॥&lt;br&gt;&#xA;समुद्रं शरणं प्रागात्पिता चास्य दुरात्मनः ॥४॥&lt;br&gt;&#xA;प्रवर्षणे रामकृष्णौ मया भस्मीकृतौ बलात् ॥&lt;br&gt;&#xA;छलाद्दुद्रुवतुस्तौ द्वौ द्वारकायां समाश्रितौ ॥५॥&lt;br&gt;&#xA;बद्ध्वा तौ चानयिष्यामि सोग्रसेनौ कुशस्थलीम् ॥&lt;br&gt;&#xA;अयादवीं करिष्यामि पृथ्वीं सागरमेखलाम् ॥६॥&lt;br&gt;&#xA;श्रीनारद उवाच -&lt;br&gt;&#xA;इत्युक्त्वा निर्गतो राजा गिरिव्रजपुराद्‌बहिः ॥&lt;br&gt;&#xA;अक्षौहिणीभिर्विंशत्या तिसृभिः संयुतो बली ॥७॥&lt;br&gt;&#xA;गोमूत्रचयसिन्दूरकस्तूरीपत्रभृन्मुखे ॥&lt;br&gt;&#xA;स्रवन्मदैश्चतुर्दन्तैरैरावतकुलोद्‌भवैः ॥८॥&lt;br&gt;&#xA;शुण्डादण्डस्य फूत्कारैः क्षेपयद्‌भिस्तरून्बहून् ॥&lt;br&gt;&#xA;बभौ गजैर्मागधेन्द्रो मेघैरिन्द्र इव प्रभुः ॥९॥&lt;br&gt;&#xA;रथैश्च देवधिष्ण्याभैः सध्वजैरश्वनेतृभिः ॥&lt;br&gt;&#xA;चामरैर्दोलितै राजंल्लोलचक्रध्वनिद्युतिः ॥१०॥&lt;br&gt;&#xA;तुरङ्गमैर्वायुवेगैश्चित्रवर्णैर्मदोत्कटैः ॥&lt;br&gt;&#xA;सौवर्णपट्टहाराद्यैः शिखारश्म्यूर्ध्वचामरैः ॥११॥&lt;br&gt;&#xA;सकञ्चुकैर्वीरजनैः खड्गचर्मधनुर्धरैः ॥&lt;br&gt;&#xA;विद्याधरसमैः प्रागान्मागधेन्द्रो महाबलः ॥१२॥&lt;br&gt;&#xA;धुङ्कारैर्दुन्दुभीनां च दिशो नेदुर्धनुःस्वनैः ॥&lt;br&gt;&#xA;चचाल वसुधा सैन्यै रजोभिश्छादितं नभः ॥१३॥&lt;br&gt;&#xA;जरासन्धस्य तत्सैन्यं प्रलयाब्धिमिवोल्बणम् ॥&lt;br&gt;&#xA;विस्मिता यादवाः सर्वे बभूवुर्वीक्ष्य मैथिल ॥१४॥&lt;br&gt;&#xA;प्रद्युम्नो भगवान्वीक्ष्य मागधेन्द्रबलार्णवम् ॥&lt;br&gt;&#xA;शङ्खं दघ्मौ दक्षिणाख्यं मा भैष्टेत्यभयं ददत् ॥१५॥&lt;br&gt;&#xA;ततः साम्बो महाबाहुः प्रद्युम्नस्य प्रपश्यतः ॥&lt;br&gt;&#xA;अक्षौहिणीनां दशभिर्युयुधे मागधेन सः ॥१६॥&lt;br&gt;&#xA;गजा गजैर्युयुधिरे रथिभी रथिनो मृधे ॥&lt;br&gt;&#xA;हया हयैः पत्तयश्च पत्तिभिर्मैथिलेश्वर ॥१७॥&lt;br&gt;&#xA;बभूव तुमुलं युद्धमद्‌भुतं रोमहर्षणम् ॥&lt;br&gt;&#xA;मागधानां यदूनां चासुराणां निर्जरैर्यथा ॥१८॥&lt;br&gt;&#xA;अश्वारुढाः केऽपि वीरा भल्लहस्ता इतस्ततः ॥&lt;br&gt;&#xA;मर्दयन्तो गजारूढाः करिकुम्भगतार्चयः ॥१९॥&lt;br&gt;&#xA;केचिच्छक्तीस्तडिद्वर्णा गृहीत्वा चिक्षिपुर्बलात् ॥&lt;br&gt;&#xA;ताः शक्तयस्त्वरीन् भित्वा दंशितान् धरणीं गताः ॥२०॥&lt;br&gt;&#xA;केचिद्वीरा नदन्तः कौ रथाङ्गानि च चिक्षुपुः ॥&lt;br&gt;&#xA;चिच्छिदुर्वीरपटलं नीहारं रवयो यथा ॥२१॥&lt;br&gt;&#xA;भिन्दिपालैर्मुद्‌गरैश्च कुठारैरसिपट्टिशैः ॥&lt;br&gt;&#xA;अच्छूरिकार्ष्टिभिस्तीक्ष्णैर्निस्त्रिंशैर्युयुधुश्च खे ॥२२॥&lt;br&gt;&#xA;तोमरैश्च गदभिश्च बाणैश्छिन्नानि भूतले ॥&lt;br&gt;&#xA;निपेतुर्वीरकरिणामश्वानां च शिरांसि च ॥२३॥&lt;br&gt;&#xA;कबन्धास्तत्र चोत्पेतुः पातयन्तो हयान्नरान् ॥&lt;br&gt;&#xA;खड्गहस्ताः प्रधावन्तः सङ्ग्रामेषु भयङ्करा ॥२४॥&lt;br&gt;&#xA;वीरोपरि गता वीरा निपेतुश्छिन्नबाहवः ॥&lt;br&gt;&#xA;हयोपरि हयाः केचिद्‌बाणैः सञ्छिन्नकन्धराः ॥२५॥&lt;br&gt;&#xA;विद्याधर्यश्च गन्धर्व्यो वव्रिरे ह्यम्बरे गतान् ॥&lt;br&gt;&#xA;वीरान्पतीन्समिच्छन्त्यस्तासां चाभूत्कलिर्महान् ॥२६॥&lt;br&gt;&#xA;क्षात्रधर्मापराः केचिद्युद्धदत्तासवो नृप ॥&lt;br&gt;&#xA;न चलन्तः पदं पृष्ठे सदा सङ्ग्रामशालिनः ॥२७॥&lt;br&gt;&#xA;जग्मुः परं पदं ते वै भीत्वा मार्तण्डमण्डलम् ॥&lt;br&gt;&#xA;ननृतुः शिशुमारे वै मण्डले च नटा इव ॥२८॥&lt;br&gt;&#xA;एवं साम्बमहावीरैर्मर्दितं मागधं बलम् ॥&lt;br&gt;&#xA;दुद्राव पश्यतां तेषां कृष्णभक्त्या यथाशुभम् ॥२९॥&lt;br&gt;&#xA;केचिद्वै वृक्णवर्माणश्छिन्नचापास्तथापरे ॥&lt;br&gt;&#xA;पलायमाना धावन्तस्त्यक्तखड्गर्ष्टिपाणयः ॥३०॥&lt;br&gt;&#xA;पलायमानं स्वबलं वीक्ष्य तन्मागधेश्वरः ॥&lt;br&gt;&#xA;धनुष्टङ्कारयन्प्राप्तो मा भैष्टेत्यभयं ददौ ॥३१॥&lt;br&gt;&#xA;स्वबलं नोदयामास जरासन्धो धनुर्ज्यया ॥&lt;br&gt;&#xA;महामात्यः प्रेरयति ह्यङ्कुशेन गजं यथा ॥३२॥&lt;br&gt;&#xA;साम्बस्तदैव सम्प्राप्तो दशभिश्चापनिर्गतैः ॥&lt;br&gt;&#xA;बाणैर्विव्याध समरे मागधेन्द्रं महाबलम् ॥३३॥&lt;br&gt;&#xA;धनुर्ज्यामब्धिकल्लोलभीमसङ्घर्षनादिनीम् ॥&lt;br&gt;&#xA;चिच्छेद दशभिर्बाणैः साम्बो जाम्बवीसुतः ॥३४॥&lt;br&gt;&#xA;धनुरन्यत्समादाय जरासन्धो महाबलः ॥&lt;br&gt;&#xA;धनुः साम्बस्य चिच्छेद बाणैर्दशभिरग्रतः ॥३५॥&lt;br&gt;&#xA;चतुर्भिश्चतुरो वाहान्द्वाभ्यां केतुं रथं त्रिभिः ॥&lt;br&gt;&#xA;एकेन सारथिं जघ्ने मागधेन्द्रो जरासुतः ॥३६॥&lt;br&gt;&#xA;स छिन्नधन्वा विरथो हताश्वो हतसारथिः ॥&lt;br&gt;&#xA;पुनरन्यं समास्थाय रथं साम्बो महाबलः ॥३७॥&lt;br&gt;&#xA;गृहीत्वा चापमत्युग्रं सज्जं कृत्वा विधानतः ॥&lt;br&gt;&#xA;तद्‌रथं चूर्णयामास साम्बो बाणशतैरपि ॥३८॥&lt;br&gt;&#xA;रथं त्यक्त्वा जरासन्धो गजमारुह्य वेगतः ॥&lt;br&gt;&#xA;बभौ गजे मागधेन्द्र इन्द्र ऐरावते यथा ॥३९॥&lt;br&gt;&#xA;चित्रपत्रविचित्राङ्गं कालान्तकयमोपमम् ॥&lt;br&gt;&#xA;साम्बाय नोदयमास मत्तेभं क्रुद्धमानसः ॥४०॥&lt;br&gt;&#xA;गृहीत्वा सरथं साम्बं शुण्डादण्डेन नागराट् ॥&lt;br&gt;&#xA;कुर्वंश्चीत्कारविकलश्चिक्षेप नवयोजनम् ॥४१॥&lt;br&gt;&#xA;तदा कोलाहले जाते साम्बसेनासु मैथिल ॥&lt;br&gt;&#xA;प्रद्युम्नपार्श्वाच्च गदः प्राप्तोऽभूद्वेगतो बलम् ॥४२॥&lt;br&gt;&#xA;विनाशयन्नन्धकारं यथार्क उदयाचलात् ॥&lt;br&gt;&#xA;जरासन्धस्यापि गजं मुष्टिना वसुदेवजः ॥४३॥&lt;br&gt;&#xA;जघान शक्रो वज्रेण यथा प्रोच्चदरीभृतम् ॥&lt;br&gt;&#xA;गजो मुष्टिप्रहारेण विह्वलो धरणीं गतः ॥४४॥&lt;br&gt;&#xA;जगाम पञ्चतां राजंस्तदद्‌भुतमिवावभवत् ॥&lt;br&gt;&#xA;जरासन्धः समुत्थाय गदामादाय वेगतः ॥४५॥&lt;br&gt;&#xA;गदं तताड सहसा जगर्ज घनवद्‌बली ॥&lt;br&gt;&#xA;तत्प्रहारेण स गदो न चचाल रणाङ्गणात् ॥४६॥&lt;br&gt;&#xA;त्वरं गदां समादाय लक्षभारविनिर्मिताम् ॥&lt;br&gt;&#xA;अताडयज्जरासन्धं सिंहनादमथाकरोत् ॥४७॥&lt;br&gt;&#xA;तत्प्रहारेण व्यथितो बृहद्‌रथसुतो बली ॥&lt;br&gt;&#xA;जरासन्धः समुत्थाय गृहित्वा सगदं गदम् ॥४८॥&lt;br&gt;&#xA;चिक्षेप रोषतो राजन्नाकाशे शतयोजनम् ॥&lt;br&gt;&#xA;गदोऽपि मागधं नीत्वा भ्रामयित्वा महाबलः ॥४९॥&lt;br&gt;&#xA;चिक्षेप गगने तं वै योजनानां सहस्रकम् ॥&lt;br&gt;&#xA;आकाशात्पतितो राजा मागधो विन्ध्यपर्वते ॥५०॥&lt;br&gt;&#xA;उत्थाय युयुधे तेन गदेनापि महाबलः ॥&lt;br&gt;&#xA;तदैव साम्बः सम्प्राप्तो गृहीत्वा मागधेश्वरम् ॥५१॥&lt;br&gt;&#xA;भूपृष्ठे पोथयामास सिंहः सिंहमिवौजसा ॥&lt;br&gt;&#xA;एकेन मुष्टिना साम्बं द्वितीयेन गदं तथा ५२॥&lt;br&gt;&#xA;तताड मागधो राजा जगर्जाशु रणाङ्गणे ॥&lt;br&gt;&#xA;मुष्टिप्रहारव्यथितौ गदः साम्बश्च मूर्छितौ ॥५३॥&lt;br&gt;&#xA;हाहाकारो महानासीत्तदैवाशु रणाङ्गणे ॥&lt;br&gt;&#xA;रथेनातिपताकेन प्रद्युम्नो यादवेश्वरः ॥५४॥&lt;br&gt;&#xA;अक्षौहिणीयुतः प्राप्तो मा भैष्टेत्यभयं ददौ ॥&lt;br&gt;&#xA;जरासन्धो गदां नीत्वा लक्षभारविनिर्मिताम् ॥५५॥&lt;br&gt;&#xA;विवेश यदुसेनायामरण्येऽग्निरिव प्रभुः ॥&lt;br&gt;&#xA;रथान्गजन्सवीरांश्च तुरङ्गान्सैन्धवान्बहून् ॥५६॥&lt;br&gt;&#xA;पातयमास राजेन्द्र पद्मानीव महागजः ॥&lt;br&gt;&#xA;जरासन्धस्य या सेना सापि सर्वा समागता ॥५७॥&lt;br&gt;&#xA;जघान निशितैर्बाणैर्यदूनां सर्वतो बलम् ॥&lt;br&gt;&#xA;प्रद्युम्नो युयुधे युद्धे निर्भयो यादवेश्वरः ॥५८॥&lt;br&gt;&#xA;निपातयन्नरीन्बाणैर्धनुष्टङ्कारयन्मुहुः ॥&lt;br&gt;&#xA;तदैव यदुपुर्यास्तु बलदेवः समागतः ॥५९॥&lt;br&gt;&#xA;प्रादुर्बभूव तत्रापि सर्वेषां पश्यतां सताम् ॥&lt;br&gt;&#xA;समाकृष्य हलाग्रेण मागधेन्द्रं महाबलम् ॥६०॥&lt;br&gt;&#xA;मुसलेनाहनत्क्रुद्धो बलदेवो महाबलः ॥&lt;br&gt;&#xA;शतयोजनपर्यन्तं रथाश्वगजपत्तयः ॥६१॥&lt;br&gt;&#xA;पतिता भिन्नशिरसः सर्वे वै निधनं गताः ॥&lt;br&gt;&#xA;देवदुन्दुभयो नेदुर्नरदुन्दुभयस्तथा ॥६२॥&lt;br&gt;&#xA;बलदेवोपरि सुराः पुष्पवर्षं प्रचकिरे ॥&lt;br&gt;&#xA;तदा जयजयारावो यदूनां स्वबले महान् ॥६३॥&lt;br&gt;&#xA;प्रद्युम्नाद्यास्ततो नेमुः कामपालं गतव्यथाः ॥&lt;br&gt;&#xA;इत्थं जित्वा मागधेन्द्रं बलदेवो महाबलः ॥६४॥&lt;br&gt;&#xA;प्रययौ द्वारकां राजन्भगवान्भक्तवत्सलः ॥&lt;br&gt;&#xA;जरासन्धसुतो धीमान् सहदेव उपायनम् ॥६५॥&lt;br&gt;&#xA;नीत्वा पुरः शम्बरारेर्गिरिदुर्गाद्विनिर्गतः ॥&lt;br&gt;&#xA;अश्वार्बुदं रथानां च द्विलक्षं हस्तिनां तथा ॥६६॥&lt;br&gt;&#xA;ददौ षष्टिसहस्रणि नत्वा कार्ष्णिं प्रभाववित् ॥६७॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;मागधविजयो नाम सप्तदशोऽध्यायः ॥१७॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/18/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/18/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - अष्टादशोऽध्यायः&lt;br&gt;&#xA;माथुर-शूरसेनविजयम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;अथ कार्ष्णिर्गयामेत्य फल्गुं स्नात्वा ससैनिकः ॥&lt;br&gt;&#xA;अन्यान्देशांस्ततो जेतुं प्रस्थानमकरोत्पुनः ॥१॥&lt;br&gt;&#xA;श्रुत्वा जितं जरासन्धं तदातङ्कान्नृपाः परे ॥&lt;br&gt;&#xA;उपायनं ददुस्ते वै भयार्ताः शरणं गताः ॥२॥&lt;br&gt;&#xA;गोमतीं सरयूं पुण्यामनुस्रोतं ततोऽगमत् ॥&lt;br&gt;&#xA;ततो भागीरथीतीरे काशीमभिजगाम ह ॥३॥&lt;br&gt;&#xA;पार्ष्णिग्राहः काशिराजो गृहीतो मृगयां गतः ॥&lt;br&gt;&#xA;सोऽपि तस्मै बलिं प्रादाच्छ्रुत्वा तस्य बलं महत् ॥४॥&lt;br&gt;&#xA;प्रद्युम्नः सैनिकैः सार्द्धं कोशलान्प्रगतो बली ॥&lt;br&gt;&#xA;अयोध्यानिकटे राजन्नन्दिग्रामे स्थितोऽभवत् ॥५॥&lt;br&gt;&#xA;कोशलेन्द्रो नग्नजिच्च तुरङ्गैश्च गजै रथैः ॥&lt;br&gt;&#xA;महाधनैः शम्बरारिमर्हयामास तत्त्ववित् ॥६॥&lt;br&gt;&#xA;उत्तरेशो दीपतमो नयपालाधिपो गजः ॥&lt;br&gt;&#xA;विशालेशो बर्हिणश्च एते वै तं बलिं ददुः ॥७॥&lt;br&gt;&#xA;नैमिषेशो हरेर्भक्तः श्रीकृष्णस्य प्रभाववित् ॥&lt;br&gt;&#xA;कृताञ्जलिपुटो भूत्वा ददौ तस्मै बलिं नृपः ॥८॥&lt;br&gt;&#xA;प्रयागं गतवान्कार्ष्णिस्त्रिवेणीं पापनाशिनीम् ॥&lt;br&gt;&#xA;स्नात्वा ददौ महादानं तीर्थराजप्रभाववित् ॥९॥&lt;br&gt;&#xA;गजा विंशतिसाहस्रमश्वानां दशलक्षकम् ॥&lt;br&gt;&#xA;रथानां च चतुर्लक्षं गवां तत्र दशार्बुदम् ॥१०॥&lt;br&gt;&#xA;हेममालासमायुक्तं हेमाम्बरसमन्वितम् ॥&lt;br&gt;&#xA;दशभारं सुवर्णानां मुक्तानां लक्षमेव हि ॥११॥&lt;br&gt;&#xA;द्विलक्षं नवरत्नानां वस्त्राणां दशलक्षकम् ॥&lt;br&gt;&#xA;काश्मीरकम्बलानां च द्विलक्षं नवकम्बलम् ॥१२॥&lt;br&gt;&#xA;ब्राह्मणेभ्यो ददौ कार्ष्णिस्तीर्थराजे हरिप्रिये ॥&lt;br&gt;&#xA;कारूषाधिपतिस्तत्र पौण्ड्रको नाम मैथिल ॥१३॥&lt;br&gt;&#xA;कृष्णशत्रुः सोऽपि कार्ष्णिं पूजयामास शङ्कितः ॥&lt;br&gt;&#xA;प्रद्युम्नं चागतं वीक्ष्य पाञ्चाले कान्यकुब्जके ॥१४॥&lt;br&gt;&#xA;भयं प्रापुर्नृपाः सर्वे दुर्गे दुर्गे कृतार्गलाः ॥&lt;br&gt;&#xA;विचेलुर्यादवात्सर्वे भयार्ता दुर्गमाश्रिताः ॥१५॥&lt;br&gt;&#xA;बिन्दुदेशाधिपो राजा दीर्घबाहुर्महाबलः ॥&lt;br&gt;&#xA;शम्बरारेः परं सन्धिं कर्तुं सैन्ये समाययौ ॥१६॥&lt;br&gt;&#xA;दीर्घबाहुरुवाच -&lt;br&gt;&#xA;यूयं सर्वे यादवेन्द्रा आगता जयिनो दिशाम् ॥&lt;br&gt;&#xA;मनोरथं मे कुरुतां भवेयं तुष्टमानसः ॥१७॥&lt;br&gt;&#xA;सजलस्यापि काचस्य पात्रस्य शरवेधतः ॥&lt;br&gt;&#xA;न क्षरेद्‌बिन्दुरेकोऽपि बाणस्तदधितिष्ठति ॥१८॥&lt;br&gt;&#xA;न पात्रं शकलीभूतं तन्मध्ये हस्तलाघवम् ॥&lt;br&gt;&#xA;ये कुर्वन्ति प्रतिज्ञां मे तेभ्यो दास्यामि कन्यकाः ॥१९॥&lt;br&gt;&#xA;यूयं सर्वे यादवेन्द्रा धनुर्वेदविशारदाः ॥&lt;br&gt;&#xA;मयापि नारदमुखाच्छ्रुता पूर्वं महाबलाः ॥२०॥&lt;br&gt;&#xA;सर्वेषां विस्मितानां च प्रद्युम्नो धन्विनां वरः ॥&lt;br&gt;&#xA;तथेत्युवाच सदसि बिन्दुदेशाधिपं नृप ॥२१॥&lt;br&gt;&#xA;दीर्घवंशौ सुविस्थाप्य गुणं बद्ध्वा तदन्तरे ॥&lt;br&gt;&#xA;गुणे बद्ध्वा काचकुम्भं सजलं पश्यतां सताम् ॥२२॥&lt;br&gt;&#xA;धनुर्गृहीत्वा तद्वीक्ष्य बाणं कार्ष्णिः समादधे ॥&lt;br&gt;&#xA;काचपात्रं शरो भित्वा तस्थौ मध्येऽर्द्धनिःसृतः ॥२३॥&lt;br&gt;&#xA;एकतो मुखपुङ्खाभ्यां रविरश्मिरिवाम्बुदे ॥&lt;br&gt;&#xA;काचपात्रे बभौ बाणस्तदद्‌भुतमिवाभवत् ॥२४॥&lt;br&gt;&#xA;न पात्रं शकलीभूतं त्रिकुशस्य फलं यथा ॥&lt;br&gt;&#xA;न चालनं कम्पनं च बिन्दुस्रावोऽपि नाभवत् ॥२५॥&lt;br&gt;&#xA;प्रद्युम्नो भगवान्बाणं द्वितीयं सन्दधे पुनः ॥&lt;br&gt;&#xA;सोऽपि पूर्वं समुत्सृज्य तत्र तस्थौ विदेहराट् ॥२६॥&lt;br&gt;&#xA;साम्बोऽपि धनुरादाय बाणान्पञ्च समाददे ॥&lt;br&gt;&#xA;काचपात्रं च ते भित्वा तस्थुस्तत्रार्धनिःसृताः ॥२७॥&lt;br&gt;&#xA;युयुधानो धनुर्नीत्वा बाणमेकं समाक्षिपत् ॥&lt;br&gt;&#xA;सर्वेषां पश्यतां तेषां पात्रं चूर्णीबभूव ह ॥२८॥&lt;br&gt;&#xA;उच्चकैर्जहसुः सर्वे यादवाः परसैनिकाः ॥&lt;br&gt;&#xA;त्वं महान्बाणधारीह कार्तवीर्यार्जुनो यथा ॥२९॥&lt;br&gt;&#xA;अर्जुनो भरतो रामस्त्रिपुरघ्नो हि वा भवान् ॥&lt;br&gt;&#xA;द्रोणो भीष्मोऽथवा कर्णो जामदग्न्य इवाभवत् ॥३०॥&lt;br&gt;&#xA;अन्यत्पात्रं समाधायानिरुद्धो धन्विनां वरः ॥&lt;br&gt;&#xA;अधो गत्वाऽथ तद्दृष्ट्वा बाणं चिक्षेप लाघवात् ॥३१॥&lt;br&gt;&#xA;सोऽपि पात्रतलं भित्वा तस्थौ तत्रापि निःसृतः ॥&lt;br&gt;&#xA;तत्पात्राद्धस्तपञ्चोर्ध्वं बद्ध्वा पाषाणमम्बरे ॥३२॥&lt;br&gt;&#xA;दीप्तिमान् धनुरादाय बाणमेकं समादधे ॥&lt;br&gt;&#xA;सोऽपि पात्रतलं भित्वा बाणमुत्सृज्य चाग्रतः ॥३३॥&lt;br&gt;&#xA;ताडयित्वा च पाषाणं पुनस्तत्र समाश्रितः ॥&lt;br&gt;&#xA;बाणवेगेन तदपि बिन्दुस्रावोऽपि नाभवत् ॥३४॥&lt;br&gt;&#xA;गतागतेन यावद्वै बिन्दुस्रावोऽपि नाभवत् ॥&lt;br&gt;&#xA;तदा वीराश्च ते सर्वे साधु साध्विति वादिनः ॥३५॥&lt;br&gt;&#xA;भानुर्धनुः सङ्गृहीत्वा वीक्ष्य मीलितलोचनः ॥&lt;br&gt;&#xA;आराच्चिक्षेप नाराचं सर्वेषां पश्यतां सताम् ॥३६॥&lt;br&gt;&#xA;सोऽपि पात्रं तदा भीत्त्वा पात्रं कृत्वा ह्यधोमुखम् ॥&lt;br&gt;&#xA;पुनरूर्ध्वमुखं कृत्वा तस्थौ तत्रार्द्धनिःसृतः ॥३७॥&lt;br&gt;&#xA;बाणवेगेन तदपि बिन्दुस्रावोऽपि नाभवत् ॥&lt;br&gt;&#xA;न पात्रं शकलीभूतं तदद्‌भुतमिवाभवत् ॥३८॥&lt;br&gt;&#xA;एवं श्रीकृष्णपुत्रा ये अष्टादश महारथाः ॥&lt;br&gt;&#xA;सर्वे ते बिभिदुः पात्रं जलस्रावोऽपि नाभवत् ॥३९॥&lt;br&gt;&#xA;बिन्दुदेशाधिपो राजा दीर्घबाहुः सुविस्मितः ॥&lt;br&gt;&#xA;तेभ्योऽदात्कन्यकाः सृष्टा अष्टादश सुलोचनाः ॥४०॥&lt;br&gt;&#xA;तेषां विवाहसमये शङ्खभेर्यानकादयः ॥&lt;br&gt;&#xA;नेदुर्जगुश्च गन्धर्वा ननृतुश्चाप्सरोगणाः ॥४१॥&lt;br&gt;&#xA;तेषामुपरि देवास्ते जयध्वनिसमाकुलाः ॥&lt;br&gt;&#xA;ववृषुः पुष्पवर्षाणि चक्रुः श्लाघां दिवी स्थिताः ॥४२॥&lt;br&gt;&#xA;गजान्षष्टिसहस्राणि हयानामर्बुदं तथा ॥&lt;br&gt;&#xA;दशलक्षं रथानां च दासीनां लक्षमेव च ॥४३॥&lt;br&gt;&#xA;शिबिकानां चतुर्लक्षं पारिबर्हे ददौ नृपः ॥&lt;br&gt;&#xA;ताः प्राहिणोद्द्वारावतीं बभौ कर्ष्णिर्यदूत्तमः ॥४४॥&lt;br&gt;&#xA;दीर्घबाहुमनुप्राप्य निषधान्प्रययौ ततः ॥&lt;br&gt;&#xA;निषधाधिपतिर्वीरसेनजिन्नाम मैथिल ॥४५॥&lt;br&gt;&#xA;उपायनं ददौ सोऽपि प्रद्युम्नाय महात्मने ॥&lt;br&gt;&#xA;तथाहि मद्राधिपतिः श्रीकृष्णेष्टो हरिप्रियः ॥४६॥&lt;br&gt;&#xA;पूजयामास सबलं बृहत्सेनो हरेः सुतम् ॥&lt;br&gt;&#xA;माथुरान्शूरसेनांश्च मधून्प्राप्तः ससैनिकः ॥४७॥&lt;br&gt;&#xA;स्वागतैः पूजितः कार्ष्णिर्मथुरायां ययौ पुनः ॥&lt;br&gt;&#xA;ततः प्रदक्षिणिकृत्य मथुरां सवनां किल ॥४८॥&lt;br&gt;&#xA;गोपान्गोपीं यशोदां च नन्दराजं व्रजेश्वरम् ॥&lt;br&gt;&#xA;वृषभानूपनन्दांश्च नत्वा कार्ष्णिर्बभौ नृप ॥४९॥&lt;br&gt;&#xA;बलिं च नन्दराजाय दत्वा दत्वा पुनः पुनः ॥&lt;br&gt;&#xA;तै पूजितः कतिदिनैः स्थितोऽभून्नन्दगोकुले ॥५०॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;माथुरशूरसेनदेशविजयो नामाष्टादशोऽध्यायः ॥१८॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/19/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/19/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - एकोनविंशोऽध्यायः&lt;br&gt;&#xA;कौरवोपाख्यानम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;अथ कार्ष्णिर्महाबाहुर्ध्वजिनीभिः समन्वितः ॥&lt;br&gt;&#xA;नादयन्दुन्दुभीन्दीर्घान्दीर्घवेगः कुरून् ययौ ॥१॥&lt;br&gt;&#xA;विंशतिर्योजनानां च मर्यादीकृततद्‌बले ॥&lt;br&gt;&#xA;तस्थौ तच्छिबिराणां च विस्तारो दशयोजनम् ॥२॥&lt;br&gt;&#xA;पञ्चयोजनमाश्रित्य तद्‌बले राजपद्धतिः ॥&lt;br&gt;&#xA;धनाढ्यानां च वैश्यानामापणानि सहस्रशः ॥३॥&lt;br&gt;&#xA;तथा रत्नपरीक्षाणां वस्त्रव्यापारकारिणाम् ॥&lt;br&gt;&#xA;काचकरा वायकाश्च रङ्गकाराः कुलालकाः ॥४॥&lt;br&gt;&#xA;कुन्दकारास्तूलकाराः पटकारास्तथैव च ॥&lt;br&gt;&#xA;टङ्ककाराश्चित्रकाराः पत्रकाराश्च नापिताः ॥५॥&lt;br&gt;&#xA;पट्टकारा रेतिकाराः पर्णकाराश्च शिल्पिनः ॥&lt;br&gt;&#xA;लाक्षाकारा मालिनश्च रजकास्तैलिनस्तथा ॥६॥&lt;br&gt;&#xA;ताम्बूलशोधिनस्तत्र चित्रपाषाणकर्मकाः ॥&lt;br&gt;&#xA;अन्नभर्जकरास्तत्र काचभेदिन एव हि ॥७॥&lt;br&gt;&#xA;मुक्तादीनां च रत्नानां सूक्ष्माणां रत्नवेधिनः ॥&lt;br&gt;&#xA;एते कारुजनाः सर्वे दृश्यन्ते राजपद्धतौ ॥८॥&lt;br&gt;&#xA;क्वचिद्‌भानुमतीर्लीला ऐन्द्रजालविधायकाः ॥&lt;br&gt;&#xA;क्वचिन्नटाश्च नृत्यन्ते युद्धं भल्लूकयोः क्वचित् ॥९॥&lt;br&gt;&#xA;क्वचित्तु वानरी लीला डमरूवाद्यसंयुताः ॥&lt;br&gt;&#xA;गायन्ति कुत्रचिद्राजन्सूतमागधवन्दिनः ॥१०॥&lt;br&gt;&#xA;वाराङ्गनाश्च नृत्यन्ति भूषैर्द्वादशभिर्युताः ॥&lt;br&gt;&#xA;दिव्यैः षोडशशृङ्गारैर्हरन्त्यप्सरसां मनः ॥११॥&lt;br&gt;&#xA;बन्धूनामपि सेनानां महान्तका गजाह्वये ॥&lt;br&gt;&#xA;चालनं सम्भ्रमोपेतं विह्वलैश्च जनैरभूत् ॥१२॥&lt;br&gt;&#xA;विदुद्रुवुर्जनाः सर्वे गृहेष्वापातितार्गलाः ॥&lt;br&gt;&#xA;कोलाहलो महानासीद्‌गेहे गेहे जने जने ॥१३॥&lt;br&gt;&#xA;वीर्य्यशौर्य्यबलोपेताः कौरवाश्चक्रवर्तिनः ॥&lt;br&gt;&#xA;आसमुद्राः क्षितीशेन्द्रा जातास्तेऽप्यतिशङ्किताः ॥१४॥&lt;br&gt;&#xA;प्रद्युम्नप्रेषितः साक्षादुद्धवो बुद्धिसत्तमः ॥&lt;br&gt;&#xA;कौरवेन्द्रपुरं प्राप्तो धृतराष्ट्रं ददर्श ह ॥१५॥&lt;br&gt;&#xA;मदच्युतामास्य नृपस्य दन्तिनां&lt;br&gt;&#xA;कस्तूरिकाकुङ्कुमगण्डशालिनाम् ॥&lt;br&gt;&#xA;सिन्दूरशुण्डास्पदकर्णताडितैः&lt;br&gt;&#xA;षडङ्‌घ्रिभिर्मण्डितमन्दिराजिरम् ॥१६॥&lt;br&gt;&#xA;यं भीष्मकर्णगुरुशल्यकृपैश्च भूरि-&lt;br&gt;&#xA;बाह्लीकधौम्यशकुनैः सह सञ्जयेन ॥&lt;br&gt;&#xA;दुःशासनेन विदुरेण च लक्ष्मणेन&lt;br&gt;&#xA;दुर्योधनेन च कृपीसुतसोमदत्तैः ॥१७॥&lt;br&gt;&#xA;श्रीयज्ञकेतुसहितैः सहितं नृपेन्द्रं&lt;br&gt;&#xA;लीलातपत्रसितचामरहेमपीठैः ॥&lt;br&gt;&#xA;संसेवितं परिसमेत्य गजाह्वयेशं&lt;br&gt;&#xA;नत्वोद्धवः प्रणत आह कृताञ्जलिस्तम् ॥१८॥&lt;br&gt;&#xA;उद्धव उवाच -&lt;br&gt;&#xA;प्रद्युम्नेन प्रकथितं शृणु राजेन्द्रसत्तम ॥&lt;br&gt;&#xA;उग्रसेनः क्षितीशेन्द्रो यादवेन्द्रो महाबलः ॥१९॥&lt;br&gt;&#xA;विजित्य नृपतीन्सर्वान् राजसूयं करिष्यति ॥&lt;br&gt;&#xA;प्रेषितस्तेन सेनाभिः प्रद्युम्नो रुक्मिणीसुतः ॥२०॥&lt;br&gt;&#xA;जेतुं महोद्‌भटान् वीराञ्जम्बुद्वीपस्थितान्नृपान् ॥&lt;br&gt;&#xA;चैद्यशाल्वजरासन्धदन्तवक्त्रादिभूपतीन् ॥२१॥&lt;br&gt;&#xA;विजित्य चागतः कार्ष्णिस्तस्मै यच्छ बलिं बहु ॥&lt;br&gt;&#xA;उपायनं च दातव्यं बन्धूनामैक्यकाम्यया ॥२२॥&lt;br&gt;&#xA;माभूत्कुरूणां वृष्णीनां कलिर्नोचेद्‌भविष्यति ॥&lt;br&gt;&#xA;तेनोदितं मे कथितं तत्क्षमस्व नृपेश्वर ॥&lt;br&gt;&#xA;दूतस्य हीनदोषस्य त्वयोक्तं यद्वदामि तत् ॥२३॥&lt;br&gt;&#xA;श्रीनारद उवाच -&lt;br&gt;&#xA;तच्छ्रुत्वा कौरवाः सर्वे राजन्सञ्जातमन्यवः ॥&lt;br&gt;&#xA;वीर्य्यशौर्य्यमदोन्नद्धा उचुः प्रस्फुरिताधराः ॥२४॥&lt;br&gt;&#xA;कौरवा ऊचुः&lt;br&gt;&#xA;दुरत्यया कालगतिरहो चित्रमिदं जगत् ॥&lt;br&gt;&#xA;सिंहोपरि प्रधावन्ति शृगाला दुर्बला वने ॥२५॥&lt;br&gt;&#xA;अस्मत्सकाशात्सम्बन्धा अस्मद्दत्तनृपासनाः ॥&lt;br&gt;&#xA;दातॄणां प्रतिकूलास्तु दातॄणां फणीनो यथा ॥२६॥&lt;br&gt;&#xA;वृष्णयो भीरवः सर्वे युधि विक्लवचेतसः ॥&lt;br&gt;&#xA;तथैव शासनं कर्तुं प्रवृत्ता हि गतह्रियः ॥२७॥&lt;br&gt;&#xA;उग्रसेनोऽल्पवीर्यश्च जम्बूद्वीपस्थितान्नृपान् ॥&lt;br&gt;&#xA;विजित्याहो बलिं नीत्वा राजसूयं करिष्यति ॥२८॥&lt;br&gt;&#xA;यत्र भीष्मश्च कर्णश्च द्रोणो दुर्योधनादयः ॥&lt;br&gt;&#xA;तत्र त्वं प्रेषितो मन्त्री प्रद्युम्नेन कुबुद्धिना ॥२९॥&lt;br&gt;&#xA;तस्माद्यात पुरीमध्ये यूयं वै जीवनेच्छया ॥&lt;br&gt;&#xA;न चेद्यास्यथ वः सर्वान्नयामो यमसादनम् ॥३०॥&lt;br&gt;&#xA;श्रीनारद उवाच -&lt;br&gt;&#xA;इत्थं श्रीकृष्णविमुखैः कौरवैः परिभाषितम् ॥&lt;br&gt;&#xA;श्रुत्वोद्धवः शम्बरारिमेत्य सर्वमुवाच ह ॥३१॥&lt;br&gt;&#xA;कौरवोक्तं वचः श्रुत्वा प्रद्युम्नो धन्विनां वरः ॥&lt;br&gt;&#xA;प्रतिशार्ङ्‌गं सङ्गृहीत्वा रोषात्प्रस्फुरिताधरः ॥३२॥&lt;br&gt;&#xA;प्रद्युम्न उवाच -&lt;br&gt;&#xA;कौरवान्घातयिष्यामि बन्धूनपि मदोद्धतान् ॥&lt;br&gt;&#xA;बाणैस्तीक्ष्णैर्यथा योगी नियमैर्देहजा रुजः ॥३३॥&lt;br&gt;&#xA;यदूनां सैन्यचक्रेषु बलिं यो न प्रदास्यति ॥&lt;br&gt;&#xA;कौरवेभ्योऽपि स पुमान् पितुर्मातुर्न चौरसः ॥३४॥&lt;br&gt;&#xA;श्रीनारद उवाच -&lt;br&gt;&#xA;तदैव यादवाः सर्वे भोजवृष्ण्यन्धकादयः ॥&lt;br&gt;&#xA;गजाह्वयं ययुः सैन्यै राजन्सञ्जातमन्यवः ॥३५॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;कौरवोपाख्यानं नामैकोनविंशोऽध्यायः ॥१९॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/20/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/20/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - विंशोऽध्यायः&lt;br&gt;&#xA;कौरव-यादवयुद्धम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;तदैव कौरवाः सर्वे निर्गता दीप्तमन्यवः ॥&lt;br&gt;&#xA;स्वैः स्वैर्बलैः समायुक्ता योद्धुं प्रद्युम्नसम्मुखे ॥१॥&lt;br&gt;&#xA;विजयध्वजसंयुक्ता रत्नकम्बलमण्डिताः ॥&lt;br&gt;&#xA;गजाः षष्टिसहस्राणि निर्ययुः स्वर्णशृङ्खलाः ॥२॥&lt;br&gt;&#xA;प्रलयाब्धिमहावर्तसङ्घर्षध्वनिकारिणाम् ॥&lt;br&gt;&#xA;गजाः षष्टिसहस्राणि दुन्दुभीनां विनिर्गताः ॥३॥&lt;br&gt;&#xA;गजा गावो बृहद्‌भल्ला लोहकञ्चुकमण्डिताः ॥&lt;br&gt;&#xA;शिरस्रङ्‌मौलिसंयुक्ता द्विलक्षाणि विनिर्ययुः ॥४॥&lt;br&gt;&#xA;हेमकङ्कणकेयूरकिरीटवरकुण्डलाः ॥&lt;br&gt;&#xA;गजस्थाश्च द्विलक्षाणि निर्ययुः स्वर्णकञ्चुकाः ॥५॥&lt;br&gt;&#xA;पीतकञ्चुकसंयुक्तास्तिर्यगुष्णीषशालिनः ॥&lt;br&gt;&#xA;गजस्थाश्च द्विलक्षाणि सङ्ग्रामे लब्धकीर्तयः ॥६॥&lt;br&gt;&#xA;रक्ताम्बरधराः केचिद्‌रक्तभूषणभूषिताः ॥&lt;br&gt;&#xA;रक्तकम्बलसंयुक्तैर्गजैरुच्चैर्विनिर्गताः ॥७॥&lt;br&gt;&#xA;कृष्णाम्बरधरा नागैर्हरिद्‌वस्त्रसमावृताः ॥&lt;br&gt;&#xA;केचिच्छुक्लाम्बराः केचिन्निर्ययुः पाटलाम्बराः ॥८॥&lt;br&gt;&#xA;रथैश्च देवधिष्ण्याभैर्मृगेन्द्रध्वजशोभितैः ॥&lt;br&gt;&#xA;पतत्पताकैरत्युच्चैर्निर्ययुः कोटिशो नृपाः ॥९॥&lt;br&gt;&#xA;आङ्गैर्बाङ्गैः सैन्धवैश्च चञ्चलैस्तुरगैर्नृपाः ॥&lt;br&gt;&#xA;मनोजवैः स्वर्णभूषैर्निर्ययुः शस्त्रसंवृताः ॥१०॥&lt;br&gt;&#xA;समन्तान्निर्ययुर्वीरा लोहकञ्चुकण्डीताः ॥&lt;br&gt;&#xA;विद्याधरसमा राजन्सङ्कुला युद्धशालिनः ॥११॥&lt;br&gt;&#xA;जगुर्यशः कौरवाणां सूतमागधवन्दिनः ॥&lt;br&gt;&#xA;भेरीमृदङ्गैः पटहैरानकैर्युद्धनिःस्वनैः ॥१२॥&lt;br&gt;&#xA;मृगेन्द्रध्वजसंयुक्तैः शुक्लवाहनियोजितैः ॥&lt;br&gt;&#xA;व्यजनैर्वज्रदण्डैश्च चामरान्दोलराजितैः ॥१३॥&lt;br&gt;&#xA;चतुर्योजनमात्रेण चन्द्रमण्डलचारुणा ॥&lt;br&gt;&#xA;छत्रेण मण्डिते राजभिर्दत्तेन मनोहरे ॥१४॥&lt;br&gt;&#xA;दुर्योधनो बभौ सैन्ये महति स्यन्दने स्थितः ॥&lt;br&gt;&#xA;तथाऽन्ये धार्तराष्ट्राश्च स्यन्दने स्यन्दने स्थिताः ॥१५॥&lt;br&gt;&#xA;चतुर्योजनमात्रैश्च छत्रैर्मुक्ताविलम्बिभिः ॥&lt;br&gt;&#xA;सुरथेनातिभीष्मेण कृपेण गुरुणा सह ॥१६॥&lt;br&gt;&#xA;बाह्लीककर्णशल्यैश्च सोमदत्तेन धीमता ॥&lt;br&gt;&#xA;अश्वत्थाम्ना च धौम्येन लक्ष्मणेन धनुष्मता ॥१७॥&lt;br&gt;&#xA;शकुनिना च वीरेण तथा दुःशासनेन च ॥&lt;br&gt;&#xA;सञ्जयेन तथा साक्षाद्भूरिणा यज्ञकेतुना ॥१८॥&lt;br&gt;&#xA;सुयोधनो नृपो रेजे यथा शक्रो मरुद्‌गणैः ॥&lt;br&gt;&#xA;इन्द्रप्रस्थात्पाण्डुपुत्रैः प्रेषितं पृतनाद्वयम् ॥१९॥&lt;br&gt;&#xA;तदैव चागतं राजन् कौरवाणां सहायकृत् ॥&lt;br&gt;&#xA;अक्षौहिणीभिः षोडशभिः कुरूणां चलतां तदा ॥२०॥&lt;br&gt;&#xA;चचाल भूर्दिशो नेदू रजोव्याप्तं नभोऽभवत् ॥&lt;br&gt;&#xA;तारकेव बभौ सूर्यो गजाश्वरथरेणूभिः ॥२१॥&lt;br&gt;&#xA;अन्धकारोऽभवद्भूमौ देवाः सर्वेऽपि शङ्किताः ॥&lt;br&gt;&#xA;यत्र तत्र गजानां च नोदनाभिश्च भूरुहाः ॥२२॥&lt;br&gt;&#xA;निपेतुस्तुरगैर्वीरैः क्षणं भूखण्डमण्डलम् ॥&lt;br&gt;&#xA;सेना कुरूणां वृष्णीनां युयुधुश्च परस्परम् ॥२३॥&lt;br&gt;&#xA;तीक्ष्णैः शस्त्रैर्यथा सप्त समुद्रास्तरलैर्लये ॥&lt;br&gt;&#xA;हया हयैरिभाश्चेभै रथिनो रथिभिः सह ॥२४॥&lt;br&gt;&#xA;श्येनैः श्येना इव क्रव्ये पत्तयः पत्तिभिर्मृधे ॥&lt;br&gt;&#xA;महामात्यैर्महामात्याः सूताः सूतैर्नृपैर्नृपाः ॥२५॥&lt;br&gt;&#xA;युयुधुः क्रोधसंयुक्ताः सिंहैः सिंहा इवौजसा ॥&lt;br&gt;&#xA;खड्गैः कुन्तैः शक्तिभिश्च भल्लैः पट्टिशमुद्‌गरैः ॥२६॥&lt;br&gt;&#xA;गदाभिर्मुसलैश्चक्रैस्तोमरैर्भिन्दिपालकैः ॥&lt;br&gt;&#xA;शतघ्नीभिर्भुशुण्डीभिः कुठारैश्च स्फुरत्प्रभैः ॥२७॥&lt;br&gt;&#xA;चिच्छिदुर्बाणपटलैः शिरांसि क्रोधमूर्च्छिताः ॥&lt;br&gt;&#xA;बाणान्धकारे सञ्जाते प्रद्युम्नो धन्विनां वरः ॥२८॥&lt;br&gt;&#xA;दुर्योधनेन युयुधे धनुष्टङ्कारयन्मुहुः ॥&lt;br&gt;&#xA;अनिरुद्धश्च भीष्मेण दीप्तिमांश्च कृपेण वै ॥२९॥&lt;br&gt;&#xA;भानुर्द्रोणेन साम्बास्तु बाह्लीकेन नृपेश्वरः ॥&lt;br&gt;&#xA;मधुः कर्णेन चायुध्यद्बृहद्‌भानुः शलेन वै ॥३०॥&lt;br&gt;&#xA;चित्रभानुर्हरेः पुत्रः सोमदत्तेन धीमता ॥&lt;br&gt;&#xA;अश्वत्थाम्ना वृकश्चैवारुणो धौम्येन मैथिल ॥३१॥&lt;br&gt;&#xA;पुष्करो लक्ष्मणेनाशु दुर्योधनसुतेन वै ॥&lt;br&gt;&#xA;वेदबाहुः कृष्णसुतः शकुनेन महामृधे ॥३२॥&lt;br&gt;&#xA;दुःशासनेन समरे श्रुतदेवो हरेः सुतः ॥&lt;br&gt;&#xA;तथा हि युयुधे युद्धे सञ्जयेन सुनन्दनः ॥३३॥&lt;br&gt;&#xA;विदुरेण गदः साक्षात्कृतवर्मा च भूरिणा ॥&lt;br&gt;&#xA;अक्रूरो युयुधे राजन्नाहवे यज्ञकेतुना ॥३४॥&lt;br&gt;&#xA;एवं परस्परं युद्धं बभूव तुमुलं महत् ॥&lt;br&gt;&#xA;कार्ष्णिर्विलोकयामास दुर्योधनबलं महत् ॥३५॥&lt;br&gt;&#xA;बाणसन्धेन वाराहो दंष्ट्रया च यथार्णवम् ॥&lt;br&gt;&#xA;बाणसम्भिन्नकुम्भानां करिणां प्रपतन्ति खात् ॥३६॥&lt;br&gt;&#xA;मुक्ताफलानि रेजुः कौ रात्रौ तारागणा इव ॥&lt;br&gt;&#xA;बाणैः सम्पातयामासू रथिनः सारथीन् रथान् ॥३७॥&lt;br&gt;&#xA;महामृधे मैथिलेन्द्र वेगैर्वातो यथा तरून् ॥&lt;br&gt;&#xA;दुर्योधनस्तदा प्राप्तो धनुष्टङ्कारयन्मुहुः ॥३८॥&lt;br&gt;&#xA;प्रद्युम्नं ताडयामास सायकैर्दशभिर्मृधे ॥&lt;br&gt;&#xA;तान्प्रचिच्छेद भगवान् प्रद्युम्नो यादवेश्वरः ॥३९॥&lt;br&gt;&#xA;दुर्योधनः पुनस्तस्य कवचे सायकान् दश ॥&lt;br&gt;&#xA;निचखान स्वर्णपुङ्खान् भित्वा वर्म तनौ गताः ॥४०॥&lt;br&gt;&#xA;सहस्रैर्बाणपटलैः सहस्राश्वाञ्जघान ह ॥&lt;br&gt;&#xA;चिच्छेद बाणशतकैः कोदण्डं सगुणं परम् ॥४१॥&lt;br&gt;&#xA;शम्बरारेर्महावीरो धृतराष्ट्रसुतो बली ॥&lt;br&gt;&#xA;प्रद्युम्नस्तं रथं त्यक्त्वाथान्यमारुह्य सत्वरम् ॥५२॥&lt;br&gt;&#xA;कृष्णदत्तं धनुर्नीत्वा सज्जं कृत्वा विधानतः ॥&lt;br&gt;&#xA;एकं बाणं समाधाय कर्णान्तं तञ्चकर्ष ह ॥४३॥&lt;br&gt;&#xA;भुजदण्डस्य वेगेन तद्‌रथे निचकर्ष ह ॥&lt;br&gt;&#xA;गृहीत्वा तद्‌रथं बाणो भ्रामयित्वा घटीद्वयम् ॥४४॥&lt;br&gt;&#xA;आकाशात्पातयामास कमण्डलुमिवार्भकः ।&lt;br&gt;&#xA;पतनेन रथः सद्यश्चूर्णीभूतो बभूव ह ॥४५॥&lt;br&gt;&#xA;ससूताश्च हयाः सर्वे पञ्चतां प्रापुरग्रतः ॥&lt;br&gt;&#xA;अन्यं रथं समास्थाय धार्तराष्ट्रो महाबलः ॥४६॥&lt;br&gt;&#xA;प्रद्युम्नं ताडयामास दशभिः सायकैमृधे ॥&lt;br&gt;&#xA;तैस्ताडितो हरेः पुत्रो मालाहत इव द्विपः ॥४७॥&lt;br&gt;&#xA;कृष्णदत्ते च कोदण्दे तथैकं बाणमादधे ॥&lt;br&gt;&#xA;बाणस्तं सरथं नीत्वा यावत्प्रागान्महाम्बरे ॥४८॥&lt;br&gt;&#xA;तावद्‌बाणो द्वितीयोऽपि तं गृहीत्वा ययौ त्वरम् ॥&lt;br&gt;&#xA;तावत्तृतीयः सम्प्राप्तो नीत्वा तं मन्दिराजिरे ॥४९॥&lt;br&gt;&#xA;धृतराष्ट्रसमीपे च सरथं साश्वसारथिम् ॥&lt;br&gt;&#xA;आकाशात्पातयामास पद्मकोशमिवानिलः ॥५०॥&lt;br&gt;&#xA;बाणस्तं पातयित्वा तु रणे कार्ष्णिं समाययौ ॥५१॥&lt;br&gt;&#xA;पतनेन विशीर्णोऽभूदङ्गार इव तद्‌रथः ॥&lt;br&gt;&#xA;सुयोधनो मूर्च्छितोऽभूदुद्वमन् रुधिरं मुखात् ॥५२॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;कौरवयुद्धवर्णनं नाम विंशोऽध्यायः ॥२०॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/21/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/21/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - एकविंशोऽध्यायः&lt;br&gt;&#xA;कौरव-सम्मेलनम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;दुर्योधने गते तत्र हाहाकारो महानभूत् ॥&lt;br&gt;&#xA;तदा देवव्रतो भीष्मो गाङ्गेयः प्रययौ त्वरम् ॥१॥&lt;br&gt;&#xA;यदूनां पश्यतां तेषां धनुष्टङ्कारयन्मुहुः ॥&lt;br&gt;&#xA;भस्मीकर्तुं यदुबलं वनं वह्निरिव ज्वलन् ॥२॥&lt;br&gt;&#xA;सर्वधर्मभृतां श्रेष्ठो महाभागवतः कविः ॥&lt;br&gt;&#xA;वीरयूथाग्रणीर्येन रामोऽपि युधि तोषितः ॥३॥&lt;br&gt;&#xA;शिरस्त्री मुकुटी गौरः सितश्मश्रुः पितामहः ॥&lt;br&gt;&#xA;यथा षोडशवर्षीयो युद्धान्तं विचरन्बलात् ॥४॥&lt;br&gt;&#xA;बाणैर्निपातयामासानिरुद्धस्य बलं महत् ॥&lt;br&gt;&#xA;करिणश्छिन्नशिरसो हयास्ते भिन्नकन्धराः ॥५॥&lt;br&gt;&#xA;खड्गहस्ता भिन्नबाणैः पत्तयोऽपि द्विधाभवन् ॥&lt;br&gt;&#xA;रथाश्चूर्णीकृता येन हतसूताश्वनायकाः ॥६॥&lt;br&gt;&#xA;अधोमुखा ऊर्ध्वमुखाश्छिन्नपादा नृपात्मजाः ॥&lt;br&gt;&#xA;खड्गहस्तधनुर्हस्ताः पतिताश्छिन्नबाहवः ॥७॥&lt;br&gt;&#xA;केचिद्वै छिन्नकवचा निपेतुर्भूमिमण्डले ॥&lt;br&gt;&#xA;अश्वैर्वीरैर्रथैर्नागैः पतितैः स्वर्णभूषितैः ॥८॥&lt;br&gt;&#xA;युद्धमण्डलमारेजे वनं वृक्षैर्हतैर्यथा ॥&lt;br&gt;&#xA;शस्त्रदन्ता बाणकेशा ध्वजवस्त्रा करिस्तना ॥९॥&lt;br&gt;&#xA;रथाङ्गकुशला राजन्महामारीव भूर्बभौ ॥&lt;br&gt;&#xA;क्षतजस्रावसम्भूता रथाश्वनरवाहिनी ॥१०॥&lt;br&gt;&#xA;आपगाभून्महादुर्गा नरैर्वैतरणी यथा ॥&lt;br&gt;&#xA;कूष्माण्डोन्मादवेताला नदन्तो भैरवं स्वनम् ॥११॥&lt;br&gt;&#xA;हरमालार्थमागत्य जगृहुर्नृशिरांसि च ॥&lt;br&gt;&#xA;रथेनातिपताकेनानिरुद्धो धन्विनां वरः ॥१२॥&lt;br&gt;&#xA;स्वबलं पतितं दृष्ट्वा प्रागाद्‌भीष्मं मृधे महान् ॥&lt;br&gt;&#xA;प्रलयाब्धिमहावर्तभीमसङ्घर्षनादिनीम् ॥१३॥&lt;br&gt;&#xA;धनुर्ज्यां तस्य चिच्छेद बाणेनैकेन कार्ष्णिजः ॥&lt;br&gt;&#xA;तुण्डया तीक्ष्णया राजन् गरुडः सर्पिणीं यथा ॥१४॥&lt;br&gt;&#xA;भीष्मोऽन्यद्धनुरादाय सज्जं कृत्वा तदात्मवान् ॥&lt;br&gt;&#xA;सर्वेषां पश्यतां तत्र ब्रह्मास्त्रं सन्दधे मृधे ॥१५॥&lt;br&gt;&#xA;ततः प्रादुष्कृतं तेजः प्रचण्डं वीक्ष्य माधवः ॥&lt;br&gt;&#xA;स्वबलस्यापि रक्षार्थं ब्रह्मास्त्रं सन्दधे स्वयम् ॥१६॥&lt;br&gt;&#xA;द्वादशादित्यसङ्काशे युयुधाते परस्परम् ॥&lt;br&gt;&#xA;त्रींल्लोकान्दहती द्वीपेऽनिरुद्धस्तं जहार ह ॥१७॥&lt;br&gt;&#xA;गाङ्गेयस्यापि कोदण्डं तडिद्वर्णं यदूत्तमः ॥&lt;br&gt;&#xA;चिच्छेद सायकैः सूर्यो नीहारमीव रश्मिभिः ॥१८॥&lt;br&gt;&#xA;भीष्मो गृहीत्वाथ गदां लक्षभारमयीं दृढाम् ॥&lt;br&gt;&#xA;प्राहिणोदनिरुद्धाय सिंहनादं तदाकरोत् ॥१९॥&lt;br&gt;&#xA;गृहीत्वा वामहस्तेन गरुत्मानिव पन्नगीम् ॥&lt;br&gt;&#xA;प्रद्युम्नो भगवान्साक्षात्प्राहिणोत्स्वगदां हृदि ॥२०॥&lt;br&gt;&#xA;गदाप्रहारव्यथितो मूर्च्छितः पतितो रथात् ॥&lt;br&gt;&#xA;बभौ सूर्यो यथाऽऽकाशाद्‌गाङ्गेयो मृधमण्डले ॥२१॥&lt;br&gt;&#xA;कृपाचार्योऽपि तत्रैवानिरुद्धाय महात्मने ॥&lt;br&gt;&#xA;शक्तिं चिक्षेप सहसा रुषा प्रस्फुरिताधरः ॥२२॥&lt;br&gt;&#xA;दीप्तिमान्कृष्णपुत्रस्तु पथि चिच्छेद तां नृप ॥&lt;br&gt;&#xA;खड्गेन शितधारेण कुवाक्येनेव मित्रताम् ॥२३॥&lt;br&gt;&#xA;द्रोणाचार्यो महाबाहुर्भानूपरि रुषान्वितः ॥&lt;br&gt;&#xA;चिक्षेप पार्वतं चास्त्रं धनुष्टङ्कारयन्मुहुः ॥२४॥&lt;br&gt;&#xA;पतन्तः पर्वता व्योम्नश्चूर्णयन्तो द्विषद्‌बलम् ॥&lt;br&gt;&#xA;तेषां पातेन राजेन्द्र हाहाकारो महानभूत् ॥२५॥&lt;br&gt;&#xA;तदा हरेः सुतो भानुर्वायव्यास्त्रं समादधे ॥&lt;br&gt;&#xA;तद्वातेनाद्रयः सर्वे उड्डीता ह्यभवन् रणात् ॥२६॥&lt;br&gt;&#xA;बाह्लीकस्तु तदा क्रुद्धो वह्न्यस्त्रं सन्दधे ततः ॥&lt;br&gt;&#xA;भस्मीभूतं बलं जातं वह्निनेव महद्वनम् ॥२७॥&lt;br&gt;&#xA;पार्जन्यमाददे तत्र साम्बो जाम्बवतीसुतः ॥&lt;br&gt;&#xA;तेन शान्तिं गतो वह्निर्ज्ञानेनेव त्वहङ्कृतिः ॥२८॥&lt;br&gt;&#xA;कर्णस्ततो मधुं हित्वा साम्बोपरि रुषान्वितः ॥&lt;br&gt;&#xA;जघान बाणविंशत्या जगर्ज घनवद्‌बली ॥२९॥&lt;br&gt;&#xA;तद्‌बाणैः सरथः साम्बो बभ्राम घटिकाद्वयम् ॥&lt;br&gt;&#xA;क्रोशं पुनः प्रपतितः किञ्चिद्व्याकुलमानसः ॥३०॥&lt;br&gt;&#xA;पुनर्गदां समादाय रथं त्यक्त्वा समेत्य सः ॥&lt;br&gt;&#xA;तताड गदया कर्णं साम्बो जाम्बवीसुतः ॥३१॥&lt;br&gt;&#xA;गदाप्रहारव्यथितः पतितो धरणीतले ॥&lt;br&gt;&#xA;मूर्च्छां प्राप रणे राजन्कर्णो वीरो महाबलः ॥३२॥&lt;br&gt;&#xA;साम्बोऽपि स्वधनुर्नीत्वा रथमारुह्य वेगतः ॥&lt;br&gt;&#xA;शलं जघान विंशत्या सोमदत्तं च पञ्चभिः ॥३३॥&lt;br&gt;&#xA;द्रौणिं च दशभिर्बाणैर्धौम्यं षोडशभिस्तथा ॥&lt;br&gt;&#xA;लक्ष्मणं दशभिस्तत्र शकुनिं पञ्चभिस्तथा ॥३४॥&lt;br&gt;&#xA;दुःशासनं च विंशत्या विंशत्या सञ्जयं पृथक् ॥&lt;br&gt;&#xA;भूरिं बाणशतै राजन्यज्ञकेतुं शतैः शितैः ॥३५॥&lt;br&gt;&#xA;बाणैर्जघान समरे जगर्ज घनवद्बली ॥&lt;br&gt;&#xA;दशभिर्दशभिर्नेतॄनेकैकेन गजान् हयान् ॥३६॥&lt;br&gt;&#xA;पञ्चभिः पञ्चभिर्वीरान् बाणैः साम्बस्तताड ह ॥&lt;br&gt;&#xA;वीक्ष्य जाम्बवतीसूनोः साम्बस्य करलाघवम् ॥३७॥&lt;br&gt;&#xA;स्वे परे सैनिकाः सर्वे विस्मयं परमं गताः ॥&lt;br&gt;&#xA;तदा भीष्मः समुत्थाय गृहीत्वा धनुरुत्तमम् ॥३८॥&lt;br&gt;&#xA;चिच्छेद दशभिर्बाणैः साम्बकोदण्डमुत्तमम् ॥&lt;br&gt;&#xA;भीष्मो महाबलो वीरो द्रोणाचार्यश्च सायकैः ॥३९॥&lt;br&gt;&#xA;कर्णः सद्यो यदुबलं जघ्नुर्ज्ञानं यथा गुणाः ॥&lt;br&gt;&#xA;दुर्योधनः पुनर्योद्धुं रथमारुह्य मानदः ॥४०॥&lt;br&gt;&#xA;अक्षौहिणीभिर्दशभिर्नादयन्नाययौ मृधे ॥४१॥&lt;br&gt;&#xA;देवौ पुरणौ पुरुषौ तदावि-&lt;br&gt;&#xA;र्बभूवतुर्मैथिल रामकृष्णौ ॥&lt;br&gt;&#xA;सुपर्णतालध्वजशालियानौ&lt;br&gt;&#xA;प्रद्योतयन्तौ परितौ हि शस्तौ ॥४२॥&lt;br&gt;&#xA;तदा जयारावसमाकुलाः सुरा&lt;br&gt;&#xA;गन्धर्वमुख्याश्च जगुर्मनोहरम् ॥&lt;br&gt;&#xA;सुरनका दुन्दुभयो विनेदुः&lt;br&gt;&#xA;श्रीलाजपुष्पैर्ववृषुः सुरस्त्रियः ॥४३॥&lt;br&gt;&#xA;तदैव नेमुर्यदवः परेश्वरौ&lt;br&gt;&#xA;दुर्योधनाद्याः कुरवस्तु सर्वतः ॥&lt;br&gt;&#xA;निघाय शस्त्राणि ददुर्बलिं परं&lt;br&gt;&#xA;सर्वे प्रसन्नाः कृतहस्तसम्पुटाः ॥४४॥&lt;br&gt;&#xA;प्रद्युम्नमुख्यान् स्वसुतान् मदोद्धतान्&lt;br&gt;&#xA;निर्भर्त्स्य वाग्भिः परमेश्वरो हरिः ॥&lt;br&gt;&#xA;प्रणम्य देवव्रतमुख्यकौरवान्&lt;br&gt;&#xA;समेत्य दुर्योधनमूचतुः परौ ॥४५॥&lt;br&gt;&#xA;श्रीरामकृष्णावूचतुः -&lt;br&gt;&#xA;राजन् यदेभिः किल बालबुद्धिभि-&lt;br&gt;&#xA;स्तत्क्षम्यतां मा भव दुर्मनाः स्वतः ॥&lt;br&gt;&#xA;यदा तु किञ्चित्परुषं प्रकीर्तितं&lt;br&gt;&#xA;प्रकीर्ततां नौ भवतां नृपेश्वर ॥४६॥&lt;br&gt;&#xA;माभूत्कुरूणां भुवि यादवानां&lt;br&gt;&#xA;कदापि किञ्चित्कलिरेव राजन् ॥&lt;br&gt;&#xA;सम्बन्धिनो ज्ञातय एव सर्वे&lt;br&gt;&#xA;निचौलवस्त्रान्तरवत्प्रियार्थाः ॥४७॥&lt;br&gt;&#xA;श्रीनारद उवाच -&lt;br&gt;&#xA;पूजितौ कुरुभिः शश्वद्‌रामकृष्णौ सुरेश्वरौ ॥&lt;br&gt;&#xA;प्रद्युम्नाद्यैः सयदुभी रेजतुर्मैथिलेश्वर ॥४८॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;श्रीरामकृष्णागमनं नामैकविंशोऽध्यायः ॥२१॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/22/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/22/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - द्वाविंशोऽध्यायः&lt;br&gt;&#xA;भारतजयानन्तरं प्रद्युम्नस्य पूर्वोत्तरदेशगमनम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;दुर्योधनं शान्तयित्वा सानुजैः कुरुभिः सह ॥&lt;br&gt;&#xA;जग्मतुः पाण्डवान्द्रष्टुमिन्द्रप्रस्थं यदूत्तमौ ॥१॥&lt;br&gt;&#xA;इन्द्रप्रस्थात्ततो राजाऽऽजातसत्रुर्युधिष्ठिरः ॥&lt;br&gt;&#xA;भ्रातृभिः स्वजनैः सार्द्धं नेतुं कृष्णं समाययौ ॥२॥&lt;br&gt;&#xA;शङ्खदुन्दुभिनादेन ब्रह्मघोषेण वेणुभिः ॥&lt;br&gt;&#xA;पुष्पवर्षं प्रकुर्वद्‌भिरिन्द्रप्रस्थनिवासिभिः ॥&lt;br&gt;&#xA;रामकृष्णौ परिष्वज्य दोर्भ्यां राजा युधिष्ठिरः ॥३॥&lt;br&gt;&#xA;परमां निर्वृतिं लेभे योगीवानन्दसंवृतः ॥&lt;br&gt;&#xA;प्रद्युम्नाद्या हरिसुताः प्रणेमुः श्रीयुधिष्ठिरम् ॥४॥&lt;br&gt;&#xA;युधिष्ठिरोऽनुजग्राह कराभ्यां तान्कृताशिषः ॥&lt;br&gt;&#xA;अर्जुनं भीमसेनं च परिरभ्य हरिः स्वयम् ॥५॥&lt;br&gt;&#xA;पप्रच्छ कुशलं तेषां यमाभ्यां चाभिवन्दितः ॥&lt;br&gt;&#xA;परिपूर्णतमौ साक्षाच्छ्रीकृष्णौ च स्वयं हरिः ॥६॥&lt;br&gt;&#xA;असङ्ख्यब्रह्माण्डपती हरिदासेन पूजितौ ॥&lt;br&gt;&#xA;प्रस्थाप्य यदुमुख्यांश्च प्रद्युम्नादीन् ससैनिकान् ॥७॥&lt;br&gt;&#xA;समग्रां जगतीं जेतुं चाज्ञां दत्त्वा विधानतः ॥&lt;br&gt;&#xA;मिलित्वा सानुजं धर्मं सर्वेशौ भक्तवत्सलौ ॥८॥&lt;br&gt;&#xA;द्वारकां जग्मतू राजन् गौरश्यामौ मनोहरौ ॥&lt;br&gt;&#xA;इत्थं श्रीकृष्णचरितं मया ते कथितं नृप ॥९॥&lt;br&gt;&#xA;चतुष्पदार्थदं नॄणां किं भूयः श्रोतुमिच्छसि ।&lt;br&gt;&#xA;बहुलाश्व उवाच -&lt;br&gt;&#xA;कुशस्थलीं गते कृष्णे सबले पुरुषोत्तमे ॥१०॥&lt;br&gt;&#xA;ततश्चकार किं साक्षात्प्रद्युम्नो भगवान्हरिः ॥&lt;br&gt;&#xA;अद्‌भुतं तस्य चरितं श्रवणीयं मनोहरम् ॥११॥&lt;br&gt;&#xA;मुक्तानामपि भक्तानां जिज्ञासूनां पुनः किमु ॥&lt;br&gt;&#xA;अर्थार्थिनामर्थदं सदार्तानामर्तिनाशनम् ॥१२॥&lt;br&gt;&#xA;चतुर्विधानां जीवानां सर्वेषां पापनाशनम् ॥&lt;br&gt;&#xA;कथं दिग्विजयं कृत्वा दिग्जयार्थी हरेः सुतः ॥१३॥&lt;br&gt;&#xA;आजगाम पुनः सैन्यैरेतन्मे वद तत्वतः ॥&lt;br&gt;&#xA;देवर्षे त्वं ब्रह्मसुतो भगवान्सर्वदर्शनः ॥&lt;br&gt;&#xA;श्रीकृष्णस्य मनः पूर्वं तस्मै ते हरये नमः ॥१४॥&lt;br&gt;&#xA;श्रीनारद उवाच -&lt;br&gt;&#xA;साधु पृष्टं त्वया राजन्धन्यस्त्वं तत्प्रभाववित् ॥&lt;br&gt;&#xA;श्रीकृष्णचरितं श्रोतुं पात्रं त्वमसि भूतले ॥१५॥&lt;br&gt;&#xA;कृष्णे यातेऽजातशत्रू रक्षार्थं स्नेहतो नृप ॥&lt;br&gt;&#xA;शत्रुभ्यः शङ्कितः कार्ष्णिं प्रायुङ्क्ताशुकिरीटिनम् ॥१६॥&lt;br&gt;&#xA;अथ कार्ष्णिर्यदुश्रेष्ठः फाल्गुनेन समं नृप ॥&lt;br&gt;&#xA;विकर्षन्महतीं सेनां त्रिगर्तान्प्रययौ त्वरम् ॥१७॥&lt;br&gt;&#xA;त्रिगर्ताधीश्वरो धन्वी सुशर्मा तेन शङ्कितः ॥&lt;br&gt;&#xA;उपायनं ददौ तस्मै प्रद्युम्नाय महात्मने ॥१८॥&lt;br&gt;&#xA;विराटेन तथा राज्ञा पूजितो यादवेश्वरः ॥&lt;br&gt;&#xA;सरस्वतीं नदीं स्नात्वा कुरुक्षेत्रं ददर्श ह ॥१९॥&lt;br&gt;&#xA;पृथूदकं बिन्दुसरस्त्रितं कूपं सुदर्शनम् ॥&lt;br&gt;&#xA;स्नात्वा सरस्वतीं प्रागाद्दत्वा दानान्यनेकशः ॥२०॥&lt;br&gt;&#xA;सारस्वताधिपो राजा कुशाम्बो न ददौ बलिम् ॥&lt;br&gt;&#xA;कौशाम्बीं नगरीमेत्य दुर्योधनवशानुगः ॥२१॥&lt;br&gt;&#xA;चारुदेष्णः सुदेष्णश्च चारुदेहश्च वीर्यवान् ॥&lt;br&gt;&#xA;सुचारुश्चारुगुप्तश्च भद्रचारुस्तथापरः ॥२२॥&lt;br&gt;&#xA;चारुचन्द्रो विचारुश्च चारुश्च दशमस्तथा ॥&lt;br&gt;&#xA;रुक्मिणीनन्दना ह्येते प्रद्युम्नेन प्रणोदिताः ॥२३॥&lt;br&gt;&#xA;सिन्धुदेशहयारूढाः सर्वेषां पश्यतां गताः ॥&lt;br&gt;&#xA;कौशाम्बीं नगरीमेत्य रुरुधुः सर्वतस्तदा ॥२४॥&lt;br&gt;&#xA;बाणैः प्रासादशिखरा ध्वजकुम्भादितोलिकाः ॥&lt;br&gt;&#xA;चूर्णीभूता निपेतुः कौ लङ्काट्टाला यथा मृगैः ॥२५॥&lt;br&gt;&#xA;बाणान्धकारे च कृते रुक्मिणीनन्दनैर्यदा ॥&lt;br&gt;&#xA;तदोपायनपाणिः सन्कुशाम्बो निर्गतः पुरात् ॥२६॥&lt;br&gt;&#xA;कृताञ्जलिः शम्बरारिं दत्वा नत्वा बलिं बहु ॥&lt;br&gt;&#xA;जुगोप नगरीं राजा भयार्तो भयविह्वलः ॥२७॥&lt;br&gt;&#xA;तदैव सौवीरपतिः सुदेव&lt;br&gt;&#xA;आभीरनाथोऽपि विचित्रनामा ॥&lt;br&gt;&#xA;चित्राङ्गदः सिन्धुपतिर्महौजाः&lt;br&gt;&#xA;काश्मीरपो जाङ्गलपः सुमेरुः ॥२८॥&lt;br&gt;&#xA;लाक्षेश्वरो धर्मपतिर्बिडौजा&lt;br&gt;&#xA;गान्धारमुख्योऽपि सुयोधनस्य ॥&lt;br&gt;&#xA;वशे स्थितास्तेऽपि भयात्किलैते&lt;br&gt;&#xA;दत्वा बलिं नेमुरतीव कार्ष्णिम् ॥२९॥&lt;br&gt;&#xA;ययौ कार्ष्णिर्महाबाहुः स्वसैन्यपरिवारितः ॥&lt;br&gt;&#xA;अर्बुदान्म्लेच्छदेशांश्च जेतुं कल्किरिवोद्‌भटः ॥३०॥&lt;br&gt;&#xA;कालस्यापि सुतश्चण्डो यवनेन्द्रो महाबलः ॥&lt;br&gt;&#xA;कार्ष्णिं समागतं श्रुत्वा सम्मुखात्कोपपूरितः ॥३१॥&lt;br&gt;&#xA;पितृहन्तुः सुतं हत्वा यास्याम्यपचितिं पितुः ॥&lt;br&gt;&#xA;इत्थं विचार्य्य मनसा म्लेच्छानां दशकोटिभिः ॥३२॥&lt;br&gt;&#xA;मदच्युतं प्रोन्नदन्तं गजमारुह्य रक्तदृक् ॥&lt;br&gt;&#xA;निर्ययौ सम्मुखे योद्धुं प्रद्युम्नस्य महात्मनः ॥३३॥&lt;br&gt;&#xA;आगतां महतीं सेनां शितबाणप्रवर्षिणीम् ॥&lt;br&gt;&#xA;चण्डप्रणोदितं दृष्ट्वा प्रद्युम्नो वाक्यमब्रवीत् ॥३४॥&lt;br&gt;&#xA;प्रद्युम्न उवाच -&lt;br&gt;&#xA;सेनां हत्वापि यश्चाण्डं शिरस्त्रसहितं शिरः ॥&lt;br&gt;&#xA;आनेष्यते तं स्वबले करिष्यामि ध्वजापतिम् ॥३५॥&lt;br&gt;&#xA;श्रीनारद उवाच -&lt;br&gt;&#xA;एवं कार्ष्णौ वदत्यारात्फाल्गुनो वानरध्वजः ॥&lt;br&gt;&#xA;एको विवेश गाण्डीवी धनुष्टङ्कारयन्मुहुः ॥३६॥&lt;br&gt;&#xA;वीरान् रथान् गजानश्वान्सम्मुखस्थान्द्विधाकरोत् ॥&lt;br&gt;&#xA;गाण्डीवमुक्तैर्विशिखैर्गाण्डीवी रणदुर्मदः ॥३७॥&lt;br&gt;&#xA;केचिच्छिन्नभुजाः पेतुः शक्तिखड्गर्ष्टिपाणयः ॥&lt;br&gt;&#xA;भिन्नपादा भिन्ननखाः केचिद्वीराः सकञ्चुकाः ॥३८॥&lt;br&gt;&#xA;दुद्रुवुः करिणो युद्धे भिन्नकक्षाश्च सक्षताः ॥&lt;br&gt;&#xA;गतघण्टाः श्लथन्नीडाः पातयन्तः करैर्गजान् ॥३९॥&lt;br&gt;&#xA;जिष्णुबाणैर्द्विधाभूतैर्गजैरश्वै रणाङ्गणम् ॥&lt;br&gt;&#xA;बभौ क्षेत्रं शङ्कुलया कूष्माण्डशकलैरिव ॥४०॥&lt;br&gt;&#xA;तदैव दुद्रुवुर्म्लेच्छास्त्यक्त्वा स्वं स्वं रणाङ्गणम् ॥&lt;br&gt;&#xA;नभोऽर्करश्मिसम्भिन्ना नीहारपटला इव ॥४१॥&lt;br&gt;&#xA;गजारूढो म्लेच्छपतिः शक्तिं चिक्षेप जिष्णवे ॥&lt;br&gt;&#xA;भ्रामयित्वा मैथिलेन्द्र सिंहनादमथाकरोत् ॥४२॥&lt;br&gt;&#xA;विद्युल्लतामिवायान्तीं बाणैः कृष्णसखो बली ॥&lt;br&gt;&#xA;गाण्डीवमुक्तै राजेन्द्र लीलया शतधाच्छिनत् ॥४३॥&lt;br&gt;&#xA;य़ावच्चण्डो महाम्लेच्छो धनुर्जर्ग्राह रोषतः ॥&lt;br&gt;&#xA;तावच्चिच्छेद गाण्डीवी बाणेनैकेन लीलया ॥४४॥&lt;br&gt;&#xA;द्वितीयं धनुरादाय स चण्डश्चण्डविक्रमः ॥&lt;br&gt;&#xA;प्रलयाब्धिमहावर्तभीमसङ्घर्षनादिनीम् ॥४५॥&lt;br&gt;&#xA;चिच्छेद सिञ्जनीं जिष्णोर्गरुत्मानिव पन्नगीम् ॥&lt;br&gt;&#xA;बीभत्सुः स्वमसिं नीत्वा स्फुरन्तं चर्मणा सह ॥४६॥&lt;br&gt;&#xA;जघान तद्‌गजं कुम्भे शैलमिन्द्रो यथा पविः ॥&lt;br&gt;&#xA;अग्निदत्तेन खड्गेन भिन्नकुम्भो गजो नदन् ॥४७॥&lt;br&gt;&#xA;जानुभ्यां धरणीं स्पृष्ट्वा कश्मलं परमं ययौ ॥&lt;br&gt;&#xA;चण्डः खड्गं गृहीत्वाथ प्राहत्य पाण्डुनन्दनम् ॥४८॥&lt;br&gt;&#xA;तत्खड्गं चर्मणोन्नीय प्राहिणोत्तं कुरूद्वहः ॥&lt;br&gt;&#xA;सशिरस्त्रं शिरस्तस्य देहाद्‌भिन्नं बभूव ह ॥४९॥&lt;br&gt;&#xA;सज्जं कृत्वा धनुर्जिष्णुर्निधाय विशिखे च तत् ॥&lt;br&gt;&#xA;आकृष्य पातयामास प्रद्युम्नस्य बले महत् ॥५०॥&lt;br&gt;&#xA;तदा दुन्दुभिनादोऽभूज्जयारावसमाकुलः ॥&lt;br&gt;&#xA;अर्जुनस्योपरि सुराः पुष्पवर्षं प्रचक्रिरे ॥५१॥&lt;br&gt;&#xA;तदैव कार्ष्णिः सबलस्य जिष्णुं&lt;br&gt;&#xA;चकार नाथं विजयध्वजस्य ॥&lt;br&gt;&#xA;संवीज्यमानं सितचामराद्यैः&lt;br&gt;&#xA;कपिध्वजं यादववृन्दमुख्यैः ॥५२॥&lt;br&gt;&#xA;वेगवानर्बुदाधीशः प्रद्युम्नं शरणं गतः ॥&lt;br&gt;&#xA;उपायनं ददौ भीरुर्नमस्कृत्य कृताञ्जलिः ॥५३॥&lt;br&gt;&#xA;मौरङ्गेशो मन्दहासो हयानां दशलक्षकम् ॥&lt;br&gt;&#xA;दत्वा भीरुर्नमश्चक्रे प्रद्युम्नाय महात्मने ॥५४॥&lt;br&gt;&#xA;इत्थं खण्डं भारताख्यं जित्वा कार्ष्णिर्यदूत्तमः ॥&lt;br&gt;&#xA;हिमाद्रिं दक्षिणीकृत्य प्रागुदीचीं दिशं ययौ ॥५५॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;बहुदिग्विजयो नाम द्वाविंशोऽध्यायः ॥२२॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/23/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/23/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - त्रयोविशोऽध्यायः&lt;br&gt;&#xA;यक्षदेशयात्रा -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;नदा नद्यः समुद्राश्च रथवीथिं ददुर्नृप ॥&lt;br&gt;&#xA;धर्षितास्तेजसा तस्मै ससैन्याय महात्मने ॥१॥&lt;br&gt;&#xA;कैलासगिरिपार्श्वे च वरवीरश्च मानुषः ॥&lt;br&gt;&#xA;बाणस्य शोणितपुरं प्रययौ यादवेश्वरः ॥२॥&lt;br&gt;&#xA;बाणासुरोऽतिसङ्क्रुद्धो यदून् वीक्ष्यागतान्पुनः ॥&lt;br&gt;&#xA;अक्षौहिणीभिर्द्वादशभिर्युद्धं कर्तुं मनो दधे ॥३॥&lt;br&gt;&#xA;तदेव साक्षात्पुरुषः पुराणो&lt;br&gt;&#xA;महेश्वरो नन्दिवृषस्थितोऽसौ ॥&lt;br&gt;&#xA;हिमाद्रिपुत्रीसहितस्त्रिशूली&lt;br&gt;&#xA;समेत्य बाणं नृपमाह देवः ॥४॥&lt;br&gt;&#xA;शिव उवाच -&lt;br&gt;&#xA;परिपूर्णतमः साक्षाच्छ्रीकृष्णो भगवान्स्वयम् ॥&lt;br&gt;&#xA;असङ्ख्यब्रह्माण्डपतिर्गोलोकेशः परात्परः ॥५॥&lt;br&gt;&#xA;त्रयो वयं तत्कला हि ब्रह्मविष्णुशिवादयः ॥&lt;br&gt;&#xA;मूर्ध्न्याज्ञां यस्य बिभ्रति त्वादृशानां च का कथा ॥६॥&lt;br&gt;&#xA;तस्य पौत्रस्त्वया बद्धोऽनिरुद्धो येन तेजसा ॥&lt;br&gt;&#xA;छिन्ना भुजा न जानासि सङ्ग्रामे तं हरिः स्वयम् ॥७॥&lt;br&gt;&#xA;तस्मात्तेषां दानवानां पूजनीया हरेः सुताः ॥&lt;br&gt;&#xA;अनिरुद्धः पूजनीयो जामाता ते न संशयः ॥८॥&lt;br&gt;&#xA;न ददामि त्वनुज्ञां ते युद्धायासुरपुङ्गव ॥&lt;br&gt;&#xA;न चेद्युद्धं कुरु बलाद्वृथा दृष्टं मनस्तव ॥९॥&lt;br&gt;&#xA;श्रीनारद उवाच -&lt;br&gt;&#xA;शिवप्रबोधितो बाणोऽनिरुद्धं धन्वीनां वरम् ॥&lt;br&gt;&#xA;समाहूय च सम्पूज्य पारिबर्हं ददौ पुनः ॥१०॥&lt;br&gt;&#xA;ससैन्यं सादरेणापि प्रद्युम्नं पूज्य बन्धुवत् ॥&lt;br&gt;&#xA;गजायुतं चाश्वकोटिं रथानां पञ्चलक्षकम् ॥११॥&lt;br&gt;&#xA;ददौ बाणो महाबाहुः प्रद्युम्नाय महात्मने ॥&lt;br&gt;&#xA;अथ कार्ष्णिर्महाराज स्वसैन्यैर्यदुभिः सह ॥१२॥&lt;br&gt;&#xA;अलकां प्रययौ धन्वी पुरीम् गुह्यकमण्डिताम् ॥&lt;br&gt;&#xA;श्रीनन्दालकनन्दाभ्यां गङ्गाभ्यां परिखीकृता ॥१३॥&lt;br&gt;&#xA;रत्नसोपानयुक्ताभ्यां यज्ञभिः परिशोभिताम् ॥&lt;br&gt;&#xA;विद्याधरीभिः परितः किन्नरीभिर्मनोहराम् ॥१४॥&lt;br&gt;&#xA;दिव्याभिर्नागकन्याभिः पुरीं भोगवतीमिव ॥&lt;br&gt;&#xA;धनदो न ददौ तस्मै प्रद्युम्नाय बलिं नृपः ॥१५॥&lt;br&gt;&#xA;हरेः प्रभवविदपि विष्णोर्मायाबलं त्वहो ॥&lt;br&gt;&#xA;लोकपालोऽस्म्यहं नित्यमित्यज्ञानविमोहितः ॥१६॥&lt;br&gt;&#xA;नोदितो बलिभिर्यक्षैर्युद्धं कर्तुं मनो दधे ॥&lt;br&gt;&#xA;निर्धनो हि धनं प्राप्य तृणवन्मन्यते जगत् ॥१७॥&lt;br&gt;&#xA;नवानां तु निधीनां कौ पतीनां किमु वर्णनम् ॥&lt;br&gt;&#xA;तदैव हेममुकुटो दूतो धनदनोदितः ॥&lt;br&gt;&#xA;कार्ष्णिमेत्य सभामध्ये नत्वेदं प्राह मानदः ॥१८॥&lt;br&gt;&#xA;हेममुकुट उवाच -&lt;br&gt;&#xA;धनेश्वरो राजराजो लोकपालोऽलकेश्वरः ॥&lt;br&gt;&#xA;तेन यत्कथितं राजञ्छृणु त्वं तद्यदूत्तम ॥१९॥&lt;br&gt;&#xA;देवराजो यथा शक्रः स्मृतो दिवी यथा प्रभुः ॥&lt;br&gt;&#xA;तथैको राजराजोऽहं कथितो भूतले महान् ॥२०॥&lt;br&gt;&#xA;मनुष्यधर्मा राजेद्रैः पूजितोऽहं सदा भुवि ॥&lt;br&gt;&#xA;उग्रसेनेन दातव्यं मह्यं सोपायनं परम् ॥२१॥&lt;br&gt;&#xA;पराक् तस्मै न दास्यामि यदुराजाय भूभृते ॥&lt;br&gt;&#xA;न मन्यसे चेत्सङ्ग्रामं करिष्यामि न संशयः ॥२२॥&lt;br&gt;&#xA;श्रीनारद उवाच -&lt;br&gt;&#xA;एवं दूतवचः श्रुत्वा प्रद्युम्नो भगवान्हरिः ॥&lt;br&gt;&#xA;चकार कोपं रक्ताक्षो रुषा प्रस्फुरिताधरः ॥२३॥&lt;br&gt;&#xA;प्रद्युम्न उवाच -&lt;br&gt;&#xA;वृष्णीन्द्र राजराजेन्द्रं राजराजो न वेत्ति तम् ॥&lt;br&gt;&#xA;शक्रादीनां तु यः साक्षान्मुकुटैर्घृष्टपादुकः ॥२४॥&lt;br&gt;&#xA;सुधर्मां पारिजातं च तस्मा इन्द्रो ददौ भयात् ॥&lt;br&gt;&#xA;श्यामवर्णान्हयान्पाशी तस्मै दत्वा ननाम ह ॥२५॥&lt;br&gt;&#xA;अनेन राजराजेन भीरुणा निधयो नव ॥&lt;br&gt;&#xA;प्राप्तास्तं हि न जानाति राजराजो महाबलम् ॥२६॥&lt;br&gt;&#xA;वर्तते तत्सभामध्ये परिपूर्णतमो हरिः ॥&lt;br&gt;&#xA;असङ्ख्यब्रह्माण्डपतिः श्रीकृष्णो भगवान्स्वयम् ॥२७॥&lt;br&gt;&#xA;यस्यैकमूर्ध्नि तिलकं दृश्यते मण्डलं भुवः ॥&lt;br&gt;&#xA;उग्रसेनसभामध्ये सोऽपि नित्यं विराजते ॥२८॥&lt;br&gt;&#xA;उग्रसेनप्रेषितोऽहं कुबेराय महात्मने ॥&lt;br&gt;&#xA;नाराचानां बलिं दातुं तत्करिष्यामि साम्प्रतम् ॥२९॥&lt;br&gt;&#xA;श्रीनारद उवाच -&lt;br&gt;&#xA;एवमुक्त्वा गृहीत्वा स्वं कोदण्डं चण्डविक्रमः ॥&lt;br&gt;&#xA;चकार भुजदण्डाभ्यां टङ्कारं वादयन् गुणम् ॥३०॥&lt;br&gt;&#xA;प्रत्यञ्चास्फोटनेनैव मण्डितोऽभूत्तडित्स्वनः ॥&lt;br&gt;&#xA;ननाद तेन ब्रह्माण्डं सप्तलोकैर्बिलैः सह ॥३१॥&lt;br&gt;&#xA;विचेलुर्दिग्गजास्तारा राजन्भूखण्डमण्डलम् ॥&lt;br&gt;&#xA;निषङ्गाच्छरमाकृष्य प्रद्युम्नो धन्विनां वरः ॥३२॥&lt;br&gt;&#xA;प्रतिशार्ङ्‌गे स्वधनुषि बाणमेकं समादधे ॥&lt;br&gt;&#xA;द्वादशादित्यसङ्काशं द्योतयन्मण्डलं दिशाम् ॥३३॥&lt;br&gt;&#xA;चिच्छेद गुह्यकेशस्य बाणं छत्रं च चामरे ॥&lt;br&gt;&#xA;तदा क्रुद्धो राजराजो दृष्ट्वा चित्रमिदं महत् ॥३४॥&lt;br&gt;&#xA;आरुह्य पुष्पकं सैन्यैर्युद्धकामो विनिर्ययौ ॥&lt;br&gt;&#xA;घण्टानादेन यक्षेण मन्त्रिणा पार्श्वमौलिना॥३५॥&lt;br&gt;&#xA;नलकूबरमणिग्रीवौ शुशुभाते ध्वजाग्रतः ॥&lt;br&gt;&#xA;तुरङ्गवदनाः केचिन्मृगेन्द्रवदनाः परे ॥३६॥&lt;br&gt;&#xA;शिशुमारमुखाः केचित्केचिन्नक्रमुखा इव ॥&lt;br&gt;&#xA;अर्द्धपिङ्गा अर्द्धकृष्णा ऊर्ध्वकेशा मदोत्कटाः ॥३७॥&lt;br&gt;&#xA;वक्रदन्ता ललज्जिह्वा बृहद्दंष्ट्रा महाबलाः ॥&lt;br&gt;&#xA;करालास्याः सकवचाः खड्गचर्मधराः पराः ॥३८॥&lt;br&gt;&#xA;शक्तिहस्ता ऋष्टिहस्ता भुशुण्डिपरिघायुधाः ।&lt;br&gt;&#xA;धनुर्बाणधरा यक्षाः केचित्परशुपाणयः ॥३९॥&lt;br&gt;&#xA;यक्षाणां हस्तिवाहानां रथिनामश्विनां तथा ॥&lt;br&gt;&#xA;विरेजुर्निर्गतानां च मण्डलानि सहस्रशः ॥४०॥&lt;br&gt;&#xA;शङ्खदुन्दुभिनादैश्च सूतमागधवन्दिभिः ॥&lt;br&gt;&#xA;रेजिरे श्रीदवीराः कौ मेघा इव तडित्स्वनैः ॥४१॥&lt;br&gt;&#xA;एवं यक्षेषु मत्तेषु कोटिशो निर्गतेषु च ॥&lt;br&gt;&#xA;दिव्यान्महायोगमयात्सिद्धक्षेत्राद्विदेहराट् ॥४२॥&lt;br&gt;&#xA;आययौ तत्सहायार्थं प्रमथानां बलं महत् ॥&lt;br&gt;&#xA;भूताश्च प्रमथाः केचित्करालास्या मदोत्कटाः ॥४३॥&lt;br&gt;&#xA;डाकिन्यो यातुधानाश्च वेतालाः सविनायकाः ॥&lt;br&gt;&#xA;कूष्माण्डोन्मादसंयुक्ताः प्रेता मातृगणाः परे ॥४४॥&lt;br&gt;&#xA;निशाचरपिशाचाश्च ब्रह्मराक्षभैरवाः ॥&lt;br&gt;&#xA;नदन्तो भैरवं नादं छिन्धि भिन्धीति वादिनः ॥४५॥&lt;br&gt;&#xA;इत्थं तु भूतावलयः कोटिशश्चाययुस्तदा ॥&lt;br&gt;&#xA;रोदस्याच्छादिते भूता मेघैः सांवर्तकैरिव ॥४६॥&lt;br&gt;&#xA;मयूरस्थः कार्तिकेयो मूषकस्थो गणेश्वरः ॥&lt;br&gt;&#xA;प्रमथैर्गीयमानौ तौ ढक्कावादित्रनिःस्वनैः ॥४७॥&lt;br&gt;&#xA;सर्वेषामग्रतः प्राप्तौ वीरभद्रेण संयुतौ ॥&lt;br&gt;&#xA;इत्थं पुण्यजनानां तु गणानां यदुभिः सह ॥४८॥&lt;br&gt;&#xA;बभूव तुमुलं युद्धमद्‌भुतं रोमहर्षणम् ॥&lt;br&gt;&#xA;रथिनो रथिभिस्तत्र पत्तिभिः सह पत्तयः ॥४९॥&lt;br&gt;&#xA;हया हयैरिभाश्चेभैर्युयुधुस्ते परस्परम् ॥&lt;br&gt;&#xA;रथेभाश्वपदातीनां चरणैरुत्थितं रजः ॥५०॥&lt;br&gt;&#xA;छादयामास राजेन्द्र ससूर्यं व्योममण्डलम् ॥५१॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;यक्षदेशप्रयाणं नाम त्रयोविंशोऽध्यायः ॥२३॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/24/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/24/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - चतुर्विंशोऽध्यायः&lt;br&gt;&#xA;यक्ष-युद्धम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;शस्त्रान्धकारे सञ्जाते मणिग्रीवो महाबलः ॥&lt;br&gt;&#xA;बिभेदारिबलं बाणैः कुवाक्यैर्मित्रतामिव ॥१॥&lt;br&gt;&#xA;मणिग्रीवस्य बाणौघैर्गजाश्वरथपत्तयः ॥&lt;br&gt;&#xA;निपेतुः सक्षता भूमौ वृक्षा वातहता इव ॥२॥&lt;br&gt;&#xA;चन्द्रभानुर्हरेः पुत्रो सत्यभामाऽऽत्मजो बली ॥&lt;br&gt;&#xA;मणिग्रीवस्य कोदण्डं पञ्चबाणैस्तदाच्छिनत् ॥३॥&lt;br&gt;&#xA;दशभीस्तद्‌रथं भित्वा जगर्ज घनवद्‌बली ॥&lt;br&gt;&#xA;मणिग्रीवोऽपि चिक्षेप शक्तिं स्वां चन्द्रभानवे ॥४॥&lt;br&gt;&#xA;भासयन्ती दिशः शश्वन्महोल्कामिव मैथिल ॥&lt;br&gt;&#xA;अग्रहीच्चन्द्रभानुस्तां वामहस्तेन लीलया ॥५॥&lt;br&gt;&#xA;तया जघान समरे मणिग्रीवं महाबलम् ॥&lt;br&gt;&#xA;पुनर्जगर्ज समरे चन्द्रभानुर्महाबलः ॥ ६॥&lt;br&gt;&#xA;तत्प्रहारेण पतिते मणिग्रीवे प्रमूर्छिते ॥&lt;br&gt;&#xA;चन्द्रभानुं बाणजालैर्नलकूबरनोदिताः ॥७॥&lt;br&gt;&#xA;छादयामासुरसुरा वर्षादित्यं यथाम्बुदाः ॥&lt;br&gt;&#xA;दीप्तिमान्कृष्णपुत्रस्तु खड्गमुद्यम्य वेगवान् ॥८॥&lt;br&gt;&#xA;विवेश यक्षसेनासु नीहारेषु यथा रविः ॥&lt;br&gt;&#xA;तस्य खड्गप्रहारेण केचिद्यक्षा द्विधाभवन् ॥९॥&lt;br&gt;&#xA;केचिद्वै छिन्नशिरसश्छिन्नपादांसबाहवः ॥&lt;br&gt;&#xA;भिन्नहस्ताश्छिन्नकर्णाश्छिन्नोष्ठाः पेतुराहवे ॥१०॥&lt;br&gt;&#xA;तेषां शिरोभिर्बीभत्सैः सकिरीटैः सकुण्डलैः ॥&lt;br&gt;&#xA;सशिरस्त्रैः स्रवद्‌रक्तैर्महामारीव भूर्बभौ ॥११॥&lt;br&gt;&#xA;शेषा विदुद्रुवुर्यक्षाः सक्षता भयविह्वलाः ॥&lt;br&gt;&#xA;हाहाकारस्तदा जातो यक्षसेनासु मैथिल ॥१२॥&lt;br&gt;&#xA;धनुष्टङ्कारयन्प्राप्तो दंशितो नलकूबरः ॥&lt;br&gt;&#xA;रथेनातिपताकेन मा भैष्टेत्यभयं ददौ ॥१३॥&lt;br&gt;&#xA;पञ्चभिः कृतवर्माणमर्जुनं दशभिः शरैः ॥&lt;br&gt;&#xA;दीप्तिमन्तं च विंशत्या तताड नलकूबरः ॥१४॥&lt;br&gt;&#xA;कृतवर्मा महाबाहुर्जघान नलकूबरम् ॥&lt;br&gt;&#xA;पञ्चभिर्विशिखै राजन्नादयन्मण्डलं दिशाम् ॥१५॥&lt;br&gt;&#xA;ते बाणाः कवचं भित्वा तनुं भित्वा धरातलम् ॥&lt;br&gt;&#xA;विविशुः पश्यतां तेषां वल्मीके फणिनो यथा ॥१६॥&lt;br&gt;&#xA;वीक्ष्य तद्‌बाणभिन्नाङ्गं मूर्च्छितं नलकूबरं ॥&lt;br&gt;&#xA;अपोवाह रणात्सूतो हेममालीति नामभाक् ॥१७॥&lt;br&gt;&#xA;घण्टानादः पार्श्वमौलिः कुबेरस्य च मन्त्रिणौ ॥&lt;br&gt;&#xA;जघ्नतुर्बाणपटलैर्यदूनामुद्‌भटं बलम् ॥१८॥&lt;br&gt;&#xA;स्वर्णपुङ्खैस्तीक्ष्णमुखैर्गृध्रपक्षैर्मनोजवैः ॥&lt;br&gt;&#xA;द्योतयद्‌भिर्दिशः सर्वा मार्तण्डकिरणैरिव ॥१९॥&lt;br&gt;&#xA;ततोऽर्जुनो महावीरः प्रतिबाणान्समादधे ॥&lt;br&gt;&#xA;बाणसङ्घर्षजा युद्धे विस्फुलिङ्गा सहस्रशः ॥२०॥&lt;br&gt;&#xA;विरेजुर्नृप खद्योतचञ्चलालातचक्रवत् ॥&lt;br&gt;&#xA;सर्वं तद्‌बाणपटलं क्षणमात्रेण चाच्छिनत् ॥२१॥&lt;br&gt;&#xA;गाण्डीवमुक्तविशिखैर्गाण्डीवी रणदुर्मदः ॥&lt;br&gt;&#xA;योजनद्वयमात्रेण तद्‌रथो सध्वजो बलात् ॥२२॥&lt;br&gt;&#xA;अर्जुनो बाणपटलैश्चकार शरपञ्जरे ॥&lt;br&gt;&#xA;हताविमाविति ज्ञात्वा सर्वे पुण्यजनास्त्वरम् ॥२३॥&lt;br&gt;&#xA;दुद्रुवुः स्वं रणं त्यक्त्वा परं हाहेति वादिनः ॥&lt;br&gt;&#xA;तदा तु भूतावलयः कोटिशश्चाययुर्मृधे ॥२४॥&lt;br&gt;&#xA;डाकिन्यः कोटिशो राजंश्चिक्षिपुर्वारणान्मृधे ॥&lt;br&gt;&#xA;भक्षयन्त्यो नरानश्वाँश्चर्वयन्त्यो रथान्पृथक् ॥२५॥&lt;br&gt;&#xA;नरे नरे पृथग्भूता धावन्तो दशभिर्दश ॥&lt;br&gt;&#xA;प्रमथाः पातयामासुः खट्वाङ्गेन जनान्मुहुः ॥२६॥&lt;br&gt;&#xA;यातुधानाश्चर्वयन्तः शिरांसि रणमण्डले ॥&lt;br&gt;&#xA;वेतालाश्च कपालेन पिबन्तो रुधिरं बहु ॥२७॥&lt;br&gt;&#xA;विनायकाश्च नृत्यन्तः प्रेता गायन्त एव हि ॥&lt;br&gt;&#xA;कूष्माण्डाश्च तथोन्मादाः शिरांसि जगृहुर्मृधे ॥२८॥&lt;br&gt;&#xA;शिवस्य मुण्डमालार्थं वीराणां स्वर्गगामिनाम् ॥&lt;br&gt;&#xA;तथा मातृगणा ब्रह्मराक्षसा भैरवा मृधे ॥२९॥&lt;br&gt;&#xA;शिरांसि कन्दुकानीव क्षेपयन्तो मुहुर्मुहुः ॥&lt;br&gt;&#xA;हसन्तः प्रहसन्तश्च साट्टहासं समाकुलाः ॥३०॥&lt;br&gt;&#xA;पिशाचा विकलास्याश्च कूर्दन्तः केऽपि कुत्सितम् ॥&lt;br&gt;&#xA;पिशाच्यः क्षतजं तूष्णं पाययन्त्यः शिशून्मृधे ॥३१॥&lt;br&gt;&#xA;मा रोदीरिति वादिन्यो नेत्राण्यपि ददाम उत् ॥&lt;br&gt;&#xA;इत्थं गणबलं दृष्ट्वा बलदेवानुजो बली ॥३२॥&lt;br&gt;&#xA;गदो गदां समादाय जगर्ज घनवद्‌बली ॥&lt;br&gt;&#xA;लक्षभारभृता मौर्व्या गदया तद्‌बलं महत् ॥३३॥&lt;br&gt;&#xA;पोथयामास हि गदो वज्रेणेन्द्रो यथा गिरीन् ॥&lt;br&gt;&#xA;कूष्माण्डोन्मादवेतालाः पिशाचा ब्रह्मराक्षसाः ॥३४॥&lt;br&gt;&#xA;निपेतुर्मूर्छिता भूमौ तद्‌गदाभिन्नमस्तकाः ॥&lt;br&gt;&#xA;डाकिनीभिन्नदन्ताश्च प्रमथाभिन्नकन्धराः ॥३५॥&lt;br&gt;&#xA;यातुधानांश्छिन्नमुखांश्चकार समरे गदः ॥&lt;br&gt;&#xA;गदया मर्दिताः प्रेता दुद्रुवुस्ते दिशो दश ॥३६॥&lt;br&gt;&#xA;वाराहदंष्ट्रया भग्ना लये दैत्या यथा नृप ॥&lt;br&gt;&#xA;पलायिते भूतगणे वीरभद्रः समागतः ॥३७॥&lt;br&gt;&#xA;गदं तताड गदया बलदेवानुजं बली ॥&lt;br&gt;&#xA;गदोपरि गदां नीत्वा गदः स्वां प्राहीणोद्‌गदाम् ॥३८॥&lt;br&gt;&#xA;तयोर्युद्धमभूद्‌घोरं गदाभ्यां मैथिलेश्वर ॥&lt;br&gt;&#xA;विस्फुलिङ्गान् क्षरन्त्यो द्वे गदे चूर्णिबभूवतुः ॥३९॥&lt;br&gt;&#xA;मल्लयुद्धं तयोरासीन्नोदयन्तं परस्परम् ॥&lt;br&gt;&#xA;भुजैश्च जानुभिः पादैः पातयन्तो गिरीन् बहून् ॥४०॥&lt;br&gt;&#xA;करवीरं समुत्पाट्य वीरभद्रो गिरिं बलात् ॥&lt;br&gt;&#xA;अट्टहासं तदा कुर्वन् गदोपरि समक्षिपत् ॥४१॥&lt;br&gt;&#xA;गदो गिरिं सङ्गृहीत्वा तस्योपरि समाक्षिपत् ॥&lt;br&gt;&#xA;गृहीत्वाथ गदं वीरं वीरभद्रो बलाद्‌बली ॥४२॥&lt;br&gt;&#xA;चिक्षेप चौजसा राजन्नाकाशे लक्षयोजनम् ॥&lt;br&gt;&#xA;गदोऽपि पतितो भूमौ किञ्चिद्व्याकुलमानसः ॥४३॥&lt;br&gt;&#xA;गृहीत्वा वीरभद्राख्यं भ्रामयित्वा महाबलः ॥&lt;br&gt;&#xA;ओजसा प्राक्षिपच्छीघ्रमाकाशे लक्षयोजनम् ॥४४॥&lt;br&gt;&#xA;वीरभद्रस्तु पतितः कैलासशिखरोपरि ॥&lt;br&gt;&#xA;गदाप्रहारव्यथितो मूर्छितो घटिकाद्वयम् ॥४५॥&lt;br&gt;&#xA;कार्तिकेयस्तदा प्राप्तः शक्तिमुद्यम्य वेगवान् ॥&lt;br&gt;&#xA;अनिरुद्धाय साम्बाय शक्तिं चिक्षेप सत्वरम् ॥४६॥&lt;br&gt;&#xA;अनिरुद्धरथं भित्वा साम्बं साम्बरथं पुनः ॥&lt;br&gt;&#xA;गजान् रथान्सहस्रं च वीरलक्षं मृधाङ्गणे ॥४७॥&lt;br&gt;&#xA;भित्वा नदन्ती स्फूर्जन्ती चपलेव दीशो दश ॥&lt;br&gt;&#xA;विवेश भूमौ फूत्कारं कुर्वती पन्नगीव सा ॥४८॥&lt;br&gt;&#xA;तदा क्रुद्धो महाबाहुः साम्बो जाम्बवतीसुतः ॥&lt;br&gt;&#xA;कृत्वाथ सिञ्जिनीघोषं निषङ्गाद्‌बाणमाददे ॥४९॥&lt;br&gt;&#xA;एकोऽपि सद्बहिस्तूणाद्दशरूपी बभूव ह ॥&lt;br&gt;&#xA;चापे शतं कर्षणे च सहस्रं रूपमादधे ॥५०॥&lt;br&gt;&#xA;मोक्षणे लक्षरूपाणि कोटिरूपाणि कोटिषु ॥&lt;br&gt;&#xA;अनेकरूपी विशिखः शिखिनं शिखिवाहनम् ॥५१॥&lt;br&gt;&#xA;भित्वा बिभेद वीराणां कोटिशः कोटिशो रणे ॥&lt;br&gt;&#xA;कार्तिकेये च भिन्नाङ्गे किञ्चिद्व्याकुलमानसे ॥&lt;br&gt;&#xA;गणेश्वरस्तदा प्राप्तो मूषकस्थो गजाननः ॥५२॥&lt;br&gt;&#xA;गोमूत्रपत्रमृगनाभिविचित्रकुम्भं&lt;br&gt;&#xA;श्रीकुङ्कुमाकलितसुन्दरवक्रतुण्डम् ॥&lt;br&gt;&#xA;सिन्दूरपूरितकपोलमनोहराभं&lt;br&gt;&#xA;कर्पूरधूलिधवलीकृतकर्णवर्णम् ॥५३॥&lt;br&gt;&#xA;व्यालोलकर्णहतमत्तमधुव्रतैस्तैः&lt;br&gt;&#xA;श्रीगण्डजातमदिरामदविह्वलाङ्गै ॥&lt;br&gt;&#xA;सङ्गीततालकुसुमाकरगीतरागैः&lt;br&gt;&#xA;संसेवितं गणपतिं कृतभालचन्द्रम् ॥५४॥&lt;br&gt;&#xA;बालार्कवर्णममलाङ्गदहेमहार-&lt;br&gt;&#xA;ग्रैवेयमौलिकिरणैः परितः स्फुरन्तम् ॥&lt;br&gt;&#xA;आखुस्थमेकदशनं गजभव्यमूर्तिं&lt;br&gt;&#xA;पाशाङ्कुशाम्बुजकुठारचयं दधानम् ॥५५॥&lt;br&gt;&#xA;प्रांशुं चतुर्भुजमतीव मृधे प्रवृत्तं&lt;br&gt;&#xA;कांश्चित्प्रगृह्य च करेण धृताङ्कुशेन ॥&lt;br&gt;&#xA;सम्मर्दयन्तमुरुधारपरश्वधेन&lt;br&gt;&#xA;श्रीभार्गवेन्द्रमिव शस्त्रभृतः समस्तान् ॥५६॥&lt;br&gt;&#xA;वीरेभवाजिरथसङ्घबलं निपात्य&lt;br&gt;&#xA;साम्बं प्रगृह्य सरथं प्रधनात्क्षिपन्तम् ॥&lt;br&gt;&#xA;तं वीक्ष्य विस्मितमनाः सगणोऽथ कार्ष्णिः&lt;br&gt;&#xA;पुत्रं सुबुद्धिमनिरुद्धमुवाच सम्यक् ॥५७॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;यक्षयुद्धवर्णनं नाम चतुर्विंशोऽध्यायः ॥२४॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/25/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/25/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - पञ्चविंशोऽध्यायः&lt;br&gt;&#xA;यक्षविजयम् -&lt;/p&gt;&#xA;&lt;p&gt;प्रद्युम्न उवाच -&lt;br&gt;&#xA;श्रीकृष्णस्य कला साक्षाद्‌गणेशोऽयं महाबलः ॥&lt;br&gt;&#xA;जेतुं न शक्यो दिविजैर्मनुष्यैस्तु कुतो भुवि ॥१॥&lt;br&gt;&#xA;वर्तते यस्य निकटे तस्य नास्ति पराजयः ॥&lt;br&gt;&#xA;श्रीकृष्णेन वरो दत्तः पुरास्मै शङ्करालये ॥२॥&lt;br&gt;&#xA;यद्ययं वर्तते चात्र तदा न स्याज्जयश्च नः ॥&lt;br&gt;&#xA;शत्रुपक्षगतोऽयं वै श्रीकृष्णस्य वरोर्जितः ॥३॥&lt;br&gt;&#xA;तस्मात्त्वं चण्डमार्जरो भूत्वा तं युद्धतो बलात् ॥&lt;br&gt;&#xA;विद्रावय महाबुद्धे फूत्कारैश्च दिशौ दश ॥४॥&lt;br&gt;&#xA;यावद्‌बलं विजेष्यामि तावदद्विद्रावय त्वरम् ॥&lt;br&gt;&#xA;श्रीनारद उवाच -&lt;br&gt;&#xA;अथानिरुद्धो भगवांश्चण्डमार्जाररूपधृक् ॥५॥&lt;br&gt;&#xA;अलक्षितो गणेशेन न ज्ञातो विष्णुमायया ॥&lt;br&gt;&#xA;फूत्कारमुत्कटं कुर्वन् सम्पपाताखुसम्मुखे ॥६॥&lt;br&gt;&#xA;विदारयन्मुखं राजन्सततं नखरैः खरैः ॥&lt;br&gt;&#xA;वीशेषण सहैवाखुर्दृष्ट्वाऽऽशु भयविह्वलः ॥ ७॥&lt;br&gt;&#xA;दुद्राव त्वरितं राजन् कम्पितो रणमण्डलात् ॥&lt;br&gt;&#xA;तमन्वगच्छत्कुपितो मार्जारः स्थूलरूपधृक् ॥८॥&lt;br&gt;&#xA;मूषकं स्वमपोवाह गणेशोऽपि मुहुर्मुहुः ॥&lt;br&gt;&#xA;नाययौ स्वं रणं चाखुश्चण्डमार्जारपीडितः ॥९॥&lt;br&gt;&#xA;सप्तद्वीपान्सप्तसिन्धून् दिशासु विदिशासु च ॥&lt;br&gt;&#xA;धावन् वै सप्तलोकेषु न लेभे शर्म मैथिल ॥१०॥&lt;br&gt;&#xA;यत्र यत्र गतश्चाखुर्गणेशेन समन्वितः ॥&lt;br&gt;&#xA;तत्र तत्र गतो राजन् मार्जारश्चण्डविक्रमः ॥११॥&lt;br&gt;&#xA;एवं समूषके याते गणेशे विदिशोत्तरम् ॥&lt;br&gt;&#xA;विस्मितेषु सपक्षेषु गणेषु प्रमथेषु च ॥१२॥&lt;br&gt;&#xA;पुष्पकस्थः कुबेरोऽसौ मायां चक्रेऽथ गौह्यकीम् ॥&lt;br&gt;&#xA;गृहीत्वा स्वधनुर्दिव्यं नमस्कृत्य महेश्वरम् ॥१३॥&lt;br&gt;&#xA;समन्त्रं कवचं धृत्वा बाणसङ्घं समादधे ॥&lt;br&gt;&#xA;तदैव छादितं व्योम मेघैः सांवर्तकैरिव ॥१४॥&lt;br&gt;&#xA;तडित्स्वनैर्महाभीमैस्तमोऽभूत्स्तनयित्नुभिः ॥&lt;br&gt;&#xA;बिन्दवो हस्तिसदृशा निपेतुः सोपला मृधे ॥१५॥&lt;br&gt;&#xA;धाराभिरतिघोराभिर्ववृषुर्वारिदास्ततः ॥&lt;br&gt;&#xA;क्षणेन सिन्धवः सर्वे प्लावयन्तो धरातलम् ॥१६॥&lt;br&gt;&#xA;पर्वतैर्जीवसहितैर्दृश्यन्ते रणमण्डले ॥&lt;br&gt;&#xA;प्राकृताः प्रलयं मत्वा यादवा भयविह्वलाः ॥१७॥&lt;br&gt;&#xA;त्यक्त्त्वा शस्त्राणि तेऽथोचुः श्रीकृष्णेति मुहुर्मुहुः ॥&lt;br&gt;&#xA;ज्ञात्वा तां गौह्यकीं मायां प्रद्युम्नो भगवान्हरिः ॥१८॥&lt;br&gt;&#xA;सत्वात्मिकां च स्वां विद्यां सर्वमायोपमर्दिनीम् ॥&lt;br&gt;&#xA;जप्त्वा कृत्वा कामबीजं बाणमध्ये निधाय तत् ॥१९॥&lt;br&gt;&#xA;मुखे च प्रणवं धृत्वा पुङ्खे श्रीबीजमेव च ॥&lt;br&gt;&#xA;आकृष्य कर्णपर्यन्तं कृष्णं स्मृत्वा चतुर्भुजम् ॥२०॥&lt;br&gt;&#xA;चिक्षेप विशिखं चापाद्दोर्दण्डाभ्यां तडित्स्वनात् ॥&lt;br&gt;&#xA;कोदण्डमुक्तो विशिखो द्योतयन्मण्डलं दिशाम् ॥२१॥&lt;br&gt;&#xA;जघान गौह्यकीं मायामन्धकारं यथा रविः ॥&lt;br&gt;&#xA;भयभितो राजराजो पुष्पकस्थो रणाङ्गणात् ॥२२॥&lt;br&gt;&#xA;पलायमानो यक्षैश्च कम्पितः स्वपुरीं ययौ ॥&lt;br&gt;&#xA;प्रद्युम्नस्योपरि सुराः पुष्पवर्षं प्रचक्रिरे ॥२३॥&lt;br&gt;&#xA;जहसुर्यादवाः सर्वे जयारावसमाकुलाः ॥&lt;br&gt;&#xA;तदातिहर्षितो राजन् राजराजः कृताञ्जलिः ॥२४॥&lt;br&gt;&#xA;बलिं नीत्वा ययौ शीघ्रं प्रद्युम्नस्यापि सम्मुखे ॥&lt;br&gt;&#xA;गजेन्द्राणां द्विलक्षं च द्विशुण्डादण्डशालिनाम् ॥२५॥&lt;br&gt;&#xA;दद्‌भिश्चतुर्भिर्युक्तानामद्रीन्स्पर्धयतां मदैः ॥&lt;br&gt;&#xA;दशलक्षं रथानां च मुक्तातोरणशालिनाम् ॥२६॥&lt;br&gt;&#xA;शताश्वयोजितानां च रौक्माणां सूर्यवर्चसाम् ॥&lt;br&gt;&#xA;दशार्बुदं तथा राजन्हयानां चन्द्रवर्चसाम् ॥२७॥&lt;br&gt;&#xA;शिबिकानां चतुर्लक्षं माणिक्यैरग्रवर्चसाम् ॥&lt;br&gt;&#xA;पञ्जरस्थायिनां राजञ्छार्दूलानां द्विलक्षकम् ॥२८॥&lt;br&gt;&#xA;चित्रकाणां मृगाणां च गवयानां तथैव च ॥&lt;br&gt;&#xA;मृगयासारमेयानां कोटिकोटिर्विदेहराट् ॥२९॥&lt;br&gt;&#xA;शुकानां सारिकाणां च कलकण्ठप्रवादिनाम् ॥&lt;br&gt;&#xA;हंसानां स्वर्णवर्णानामन्येषां चित्रपक्षिणाम् ॥३०॥&lt;br&gt;&#xA;पञ्जरस्थायिनां राजल्ँलक्षं लक्षं नृपेश्वर ॥&lt;br&gt;&#xA;विमानं विष्णुदत्ताख्यं मुक्तादामविलम्बितम् ॥३१॥&lt;br&gt;&#xA;अष्टयोजनमुच्चाङ्गं नवयोजनविस्तृतम् ॥&lt;br&gt;&#xA;लक्षकुम्भध्वजोपेतं निर्मितं विश्वकर्माणा ॥३२॥&lt;br&gt;&#xA;कामगं स्वर्णशिखरं सहस्रादित्यसुप्रभम् ॥&lt;br&gt;&#xA;सहस्रं कुलवृक्षाणां कामधेनुशतं तथा ॥३३॥&lt;br&gt;&#xA;चिन्तामणीनां च शतं शतं दिव्याश्मनां तथा ॥&lt;br&gt;&#xA;यत्स्पर्शेनापि लोहस्तु हेमत्वं याति मैथिल ॥३४॥&lt;br&gt;&#xA;छत्राणां चामराणां च हेमसिंहासनं शतम् ॥&lt;br&gt;&#xA;तथाहि दिव्यपद्मानां मालाङ्किञ्जल्किनीं शुभाम् ॥३५॥&lt;br&gt;&#xA;पीयूषस्य शतं द्रोणं फलानि विविधानि च ॥&lt;br&gt;&#xA;खचिद्‌रत्नसुवर्णानां भूषणानां तु वाससाम् ॥३६॥&lt;br&gt;&#xA;दिव्यानां कम्बलानां च कोटीशः पात्रसञ्चयम् ॥&lt;br&gt;&#xA;अमोघानां च शस्त्राणां कोटिसौवर्णशालिनाम् ॥३७॥&lt;br&gt;&#xA;गजैर्नरैर्भारवाहैः प्रेरिता निधयो नव ॥&lt;br&gt;&#xA;दत्त्वा बलिं राजराजः प्रद्युम्नाय महात्मने ॥३८॥&lt;br&gt;&#xA;दक्षिणीकृत्य तं नत्वा प्राहेदं हर्षपूरितः ॥&lt;br&gt;&#xA;कुबेर उवाच -&lt;br&gt;&#xA;नमस्तुभ्यं भगवते पुरुषाय महात्मने ॥३९॥&lt;br&gt;&#xA;अनादये सर्वविदे निर्गुणाय महात्मने ॥&lt;br&gt;&#xA;प्रधानपुरुषेशाय प्रत्यग्धाम्ने नमो नमः ॥४०॥&lt;br&gt;&#xA;स्वयञ्ज्योतिःस्वरूपाय श्यामलाङ्गाय ते नमः ॥&lt;br&gt;&#xA;नमस्ते वासुदेवाय नमः सङ्कर्षणाय च ॥४१॥&lt;br&gt;&#xA;प्रद्युम्नायानिरुद्धाय सात्वतां पतये नमः ॥&lt;br&gt;&#xA;मदनाय च माराय कन्दर्पाय नमो नमः ॥४२॥&lt;br&gt;&#xA;दर्पकाय च कामाय पञ्चबाणाय ते नमः ॥&lt;br&gt;&#xA;अनङ्गाय नमस्तुभ्यं नमस्ते शम्बरारये ॥४३॥&lt;br&gt;&#xA;हे मन्मथ नमस्तुभ्यं नमस्ते मीनकेतन ॥&lt;br&gt;&#xA;मनोभवाय देवाय नमस्ते कुसुमेषवे ॥४४॥&lt;br&gt;&#xA;अनन्यज नमस्तेऽस्तु रतिभर्त्रे नमो नमः ॥&lt;br&gt;&#xA;नमस्ते पुष्पधनुषे मकरध्वज ते नमः ॥४५॥&lt;br&gt;&#xA;स्मराय प्रभवे नित्यं जगद्विजयकारिणे ॥&lt;br&gt;&#xA;नमो रुक्मवतीभर्त्रे सुन्दरीपतये नमः ॥४६॥&lt;br&gt;&#xA;इदं करिष्यामि करोमि भूम-&lt;br&gt;&#xA;न्ममेदमस्तीति तवेदमाब्रुवन् ॥&lt;br&gt;&#xA;अहं सुखी दुःखयुतः सुहृज्जनो&lt;br&gt;&#xA;लोको ह्यहङ्कारविमोहितोऽखिलः ॥४७॥&lt;br&gt;&#xA;प्रधानकालाशयदेहजैर्गुणैः&lt;br&gt;&#xA;कुर्वन् विकर्माणि जनो निबद्ध्यते ॥&lt;br&gt;&#xA;काचेऽर्भकं सैकत एव जीवनं&lt;br&gt;&#xA;गुणे च सर्पं प्रतनोति सोऽक्षिभिः ॥४८॥&lt;br&gt;&#xA;कृतं मया हेलनमद्य मौढ्य-&lt;br&gt;&#xA;तस्त्वन्मायया मोहितचेतसा प्रभो ॥&lt;br&gt;&#xA;न मन्यसे बालकृतं पितेव हि&lt;br&gt;&#xA;माभूत्पुनर्मे मतिरीदृशी मनाक् ॥४९॥&lt;br&gt;&#xA;सदा भवेत्त्वच्चरणारविन्दयो-&lt;br&gt;&#xA;र्भक्तिं परां यां च विदुर्गरीयसीम् ॥&lt;br&gt;&#xA;ज्ञानं च वैराग्ययुतं शिवास्पदं&lt;br&gt;&#xA;देहि प्रशस्तं निजसाधुसङ्गमम् ॥५०॥&lt;br&gt;&#xA;श्रीनारद उवाच -&lt;br&gt;&#xA;प्रद्युम्नस्य शुभं स्तोत्रं प्रातरुत्थाय यः पठेत् ॥&lt;br&gt;&#xA;सङ्कटे तस्य सततं सहायः स्याद्धरिः स्वयम् ॥५१॥&lt;br&gt;&#xA;इत्युक्तवन्तं यक्षेशं प्रद्युम्नो भगवान्हरिः ॥&lt;br&gt;&#xA;तथास्तूक्त्वा ददौ राजन्पद्मरागशिरोमणिम् ॥५२॥&lt;br&gt;&#xA;मा भैष्टेत्यभयं दत्वा लीलाछत्रं सचामरम् ॥&lt;br&gt;&#xA;सिंहासनं मणिमयं प्रादाच्छ्रीयादवेश्वरः ॥५३॥&lt;br&gt;&#xA;कार्ष्णिं प्रदक्षिणीकृत्य राजराजो धनेश्वरः ॥&lt;br&gt;&#xA;जितं श्रुत्वा राजराजं प्रद्युम्नेन महात्मना ॥५४॥&lt;br&gt;&#xA;न केऽपि युयुधुस्तेन राजानश्च बलिं ददुः ॥&lt;br&gt;&#xA;अथ कार्ष्णिर्महाबाहु-र्नादयन्दुन्दुभीन्बहून् ॥५५॥&lt;br&gt;&#xA;समस्तवाहिनीयुक्तः प्राग्ज्योतिषपुरं ययौ ॥&lt;br&gt;&#xA;भौमासुरसुतो नीलो धर्षितस्तस्य तेजसा ॥५६॥&lt;br&gt;&#xA;सद्यस्तस्मै बलिं प्रादात्प्रद्युम्नाय महात्मने ॥&lt;br&gt;&#xA;प्राग्ज्योतिषपुरद्वारि द्विविदो नाम वानरः ॥५७॥&lt;br&gt;&#xA;पुरा प्रद्युम्नबाणेन ताडितो यो महाबलः ॥&lt;br&gt;&#xA;समुत्थाय रुषाविष्टो दशनैर्नखरैः खरैः ॥५८॥&lt;br&gt;&#xA;विदार्य वीरानश्वांश्च भ्रूभङ्गैः प्रजगर्ज ह ॥&lt;br&gt;&#xA;लाङ्गूलेन रथान्बद्ध्वा प्राक्षिपल्लवणाम्भसि ॥ ५९॥&lt;br&gt;&#xA;गृहीत्वा स गजान्दोर्भ्यां विचिक्षेपाम्बरे बलात् ॥&lt;br&gt;&#xA;शत्रुं ज्ञात्वा कपिं कार्ष्णिः प्रतिशार्ङ्‌गे शरं दधे ॥६०॥&lt;br&gt;&#xA;नीत्वा शरस्तं सहसा भ्रामयित्वाम्बरे बलात् ॥&lt;br&gt;&#xA;पूर्ववत्पातयामास किष्किन्धायां महाकपिम् ॥६१॥&lt;br&gt;&#xA;पुनरागतवान्बाणः प्रद्युम्नस्येषुधौ स्फुरन् ॥६२॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;यक्षदेशविजयो नाम पञ्चविंशोऽध्यायः ॥२५॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/26/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/26/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - षड्‌विंशोऽध्यायः&lt;br&gt;&#xA;किम्पुरुषखण्ड विजयम् -&lt;/p&gt;&#xA;&lt;p&gt;श्रीनारद उवाव -&lt;br&gt;&#xA;अथ कार्ष्णिं परान्देशान्दिव्यद्रुमलताकुलान् ॥&lt;br&gt;&#xA;सहस्रपत्रवद्‌भिश्च सरोभिः शोभितान् ययौ ॥१॥&lt;br&gt;&#xA;अक्षौहीणीशतयुतः प्रद्युम्नश्चण्डविक्रमः ॥&lt;br&gt;&#xA;यक्षैर्दिष्टेन मार्गेण खण्डं किम्पुरुषं ययौ ॥२॥&lt;br&gt;&#xA;रङ्गवल्लीपुरं यत्र हेमकूटगिरेरधः ॥&lt;br&gt;&#xA;तस्य किम्पुरुषा उचुः शम्बरारेश्च शृण्वतः ॥३॥&lt;br&gt;&#xA;किम्पुरुषा ऊचुः -&lt;br&gt;&#xA;अहोऽतिधन्या मथुरापुरी वरा&lt;br&gt;&#xA;बभूव यस्यां परमेश्वरो हरिः ॥&lt;br&gt;&#xA;अहोऽतिधन्यं सततं यदोः कुलं&lt;br&gt;&#xA;जातो हि यस्मिन्नखिलाण्डपालकः ॥४॥&lt;br&gt;&#xA;धन्यं च तच्छूरसुतस्य मन्दिरं&lt;br&gt;&#xA;गोलोकनाथेन मनोहरं कृतम् ॥&lt;br&gt;&#xA;धन्यं परं माथुरमण्डलं सुरैः&lt;br&gt;&#xA;सुदुर्लभं यत्र चचार माधवः ॥५॥&lt;br&gt;&#xA;महावनं धन्यतमं मनोहरं&lt;br&gt;&#xA;पितुर्गृहाद्यत्र गतो हरिः शिशुः ॥&lt;br&gt;&#xA;चचार कृष्णः शिशुना बलेन हि&lt;br&gt;&#xA;यशोदया दुग्धमुखः सुलालितः ॥६॥&lt;br&gt;&#xA;वृन्दावनं पुण्यतमं परात्पर-&lt;br&gt;&#xA;श्रीकृष्णपादाम्बुजरेणुराजितम् ॥&lt;br&gt;&#xA;गाः पालयन् यत्र चचार बलो&lt;br&gt;&#xA;गोपालबालैः सबलः स्वयं हरिः ॥७॥&lt;br&gt;&#xA;यो दानलीलां किल मानलीलां&lt;br&gt;&#xA;श्रीरासलीलां व्रजसुन्दरीभिः ॥&lt;br&gt;&#xA;वृन्दावने यत्र चचार कृष्णो&lt;br&gt;&#xA;यस्यापि गायन्ति यशस्त्रिलोकाः ॥८॥&lt;br&gt;&#xA;अहोऽतिधन्या वृषभानुनन्दिनी&lt;br&gt;&#xA;लीलावती सा निजलोकशालिनी ॥&lt;br&gt;&#xA;चचार कृष्णेन कलिन्दनन्दिनी-&lt;br&gt;&#xA;तटे मिलिन्दध्वनिसङ्कुले वने ॥९॥&lt;br&gt;&#xA;अहोऽतिधन्याऽस्ति कलिन्दनन्दिनी&lt;br&gt;&#xA;श्रीकृष्णवामांससमुद्‌भवा या ॥&lt;br&gt;&#xA;तटे मिलिन्दध्वनिसङ्कुले वटे&lt;br&gt;&#xA;तत्स्पर्शनाद्याति नरः कृतार्थताम् ॥१०॥&lt;br&gt;&#xA;समुद्‌भवो यो हरिवक्षसो गिरि-&lt;br&gt;&#xA;र्गोवर्द्धनो नाम गिरीन्द्रराजराट् ॥&lt;br&gt;&#xA;विराजते स व्रजमण्डले परो&lt;br&gt;&#xA;यद्दर्शनाञ्जन्म पुनर्न विद्यते ॥११॥&lt;br&gt;&#xA;अहोऽतिधन्या यदुमण्डलीभि-&lt;br&gt;&#xA;र्विराजते भूमितले मनोहरा ॥&lt;br&gt;&#xA;वैकुण्ठलीलाधिकृता कुशस्थली&lt;br&gt;&#xA;यथा तडिद्‌भिर्जलदावलिर्दिवि ॥१२॥&lt;br&gt;&#xA;यत्रैव साक्षात्पुरुषः परेश्वरो&lt;br&gt;&#xA;धृत्वा चतुर्व्यूहमलं विराजते ॥&lt;br&gt;&#xA;यस्तूग्रसेनाय ददौ नृपेशतां&lt;br&gt;&#xA;कृष्णाय तस्मै हरये नमो नमः ॥१३॥&lt;br&gt;&#xA;प्रणोदितस्तेन नृपेण धीमता&lt;br&gt;&#xA;जगद्विजेतुं मकरध्वजो महान् ॥&lt;br&gt;&#xA;कृत्वाथ तद्दर्शनमद्य दुर्लभं&lt;br&gt;&#xA;वयं कृतार्था हि भवेम सर्वतः ॥१४॥&lt;br&gt;&#xA;श्रीनारद उवाच -&lt;br&gt;&#xA;इत्थं हरिर्नृपयशो विशदैश्चरित्रै-&lt;br&gt;&#xA;रुद्यत्त्रिलोकमलं विशदीचकार ॥&lt;br&gt;&#xA;पूर्णेन्दुरश्मिमिलितैस्तरलैः स्फुरद्‌भिः&lt;br&gt;&#xA;प्रोद्यद्‌भिरुद्‌गज इवामलसिन्धुदुग्धम् ॥१५॥&lt;br&gt;&#xA;इत्थं यशः स्वममलं नृप शम्बरारिः&lt;br&gt;&#xA;श्रुत्वातिहर्षिततनुः प्रददौ धनानि ॥&lt;br&gt;&#xA;केयुरहारनवरत्नमनोहराणि&lt;br&gt;&#xA;तेभ्यः किरीटमणिकुण्डलकङ्कणानि ॥१६॥&lt;br&gt;&#xA;रङ्गवल्लीपुराधीशः सुबाहुश्चन्द्रवंशजः ॥&lt;br&gt;&#xA;नत्वा बलिं ददौ सोऽपि प्रद्युम्नाय महात्मने ॥१७॥&lt;br&gt;&#xA;तस्मै प्रसन्नो भगवान् प्रद्युम्नो मीनकेतनः ॥&lt;br&gt;&#xA;दत्वा चूडामणिं दिव्यं पप्रच्छेदं महामनाः ॥१८॥&lt;br&gt;&#xA;श्रीप्रद्युम्न उवाच -&lt;br&gt;&#xA;रङ्गवल्लीपुरस्यापि नाम केन प्रकाशितम् ॥&lt;br&gt;&#xA;एतद्ब्रूहि सुबाहो मे श्रुतं पूर्वं त्वया किल ॥१९॥&lt;br&gt;&#xA;सुबाहुरुवाच -&lt;br&gt;&#xA;देवासुरैः पुरा राजन्मथितः क्षीरसागरः ॥&lt;br&gt;&#xA;विनिर्गतानि मथनाद्‌रत्नानि च चतुर्दश ॥२०॥&lt;br&gt;&#xA;निःसृतं कलशं तस्मात्सुधापूर्णं मनोहरम् ॥&lt;br&gt;&#xA;तं ददर्श हरिः साक्षान्नेत्राभ्यां पुष्करेक्षणः ॥२१॥&lt;br&gt;&#xA;तन्नेत्रहर्षबिन्दुश्च कलशे निपपात ह ॥&lt;br&gt;&#xA;तस्माद्वृक्षः समुद्भुतस्तुलसीति प्रकथ्यते ॥२२॥&lt;br&gt;&#xA;रङ्गवल्लीति तन्नाम चकार मधुसूदनः ॥&lt;br&gt;&#xA;अत्र किम्पुरुषे खण्डे हेमकूटगिरेरधः ॥२३॥&lt;br&gt;&#xA;तस्याश्च रङ्गवल्याः कौ स्थापनां स चकार ह ॥&lt;br&gt;&#xA;रङ्गवल्लीमहावृक्षः सदात्रैव विराजते ॥२४॥&lt;br&gt;&#xA;तन्नाम्ना प्रसिद्धमभूद्‌रङ्गवल्लीपुरं त्विदम् ॥&lt;br&gt;&#xA;अत्र नित्यं हि हनुमानार्ष्टिषेणेन रागिणा ॥२५॥&lt;br&gt;&#xA;दर्शनार्थं समायाति महात्मा रामपूजकः ॥&lt;br&gt;&#xA;श्रीनारद उवाच -&lt;br&gt;&#xA;इति श्रुत्वा शम्बरारी रङ्गवल्लीं मनोहरम् ॥२६॥&lt;br&gt;&#xA;दृष्ट्वा प्रदक्षिणीकृत्य देशानन्याञ्जगाम ह ॥&lt;br&gt;&#xA;हेमकूटतटीभूतं वनं प्राप्तं भयङ्करम् ॥२७॥&lt;br&gt;&#xA;झिल्लीझङ्कारसंयुक्तं सिंहचित्रकनादितम् ॥&lt;br&gt;&#xA;वन्यैः करीन्द्रैः संयुक्तं शिवोलूकरुतावृतम् ॥२८॥&lt;br&gt;&#xA;कीचकाश्वत्थमन्दार-वटभूर्जसमाकुलम् ॥&lt;br&gt;&#xA;कृष्णाहरीतकीवल्ली-बदरैः सघनं वनम् ॥२९॥&lt;br&gt;&#xA;तस्माद्विनिर्गतः सर्पो दशयोजनलम्बितः ॥&lt;br&gt;&#xA;अग्रसद्‌गजवृन्दानि फूत्कारं कारयन्मुहुः ॥३०॥&lt;br&gt;&#xA;हाहाकारे तदा जाते सेनायां मैथिलेश्वर ॥&lt;br&gt;&#xA;प्रचण्डगरलैर्वातैर्भस्मीभूते दिशान्तरे ॥३१॥&lt;br&gt;&#xA;भानुः सुभानुः स्वर्भानुः प्रभानुर्भानुमांस्तथा ॥&lt;br&gt;&#xA;चन्द्रभानुर्बृहद्‌भानुरतिभानुस्तथाऽष्टमः ॥३२॥&lt;br&gt;&#xA;श्रीभानुः प्रतिभानुश्च सत्यभामात्मजा दश ॥&lt;br&gt;&#xA;एते जघ्नुः शरैस्तीक्ष्णैः सर्पं रौद्रं मदोत्कटम् ॥३३॥&lt;br&gt;&#xA;बाणैः सम्भिन्नसर्वाङ्गः पतितो धरणीतले ॥&lt;br&gt;&#xA;सर्परूपं विहायाशु गन्धर्वोऽभूत्स्फुरद्द्युति ॥३४॥&lt;br&gt;&#xA;नत्वा श्रीकृष्णपुत्रांस्तान् द्योतयन् मण्डलं दिशाम् ॥&lt;br&gt;&#xA;पुष्पैर्वर्षत्सु देवेषु विमानेन दिवं ययौ ॥३५॥&lt;br&gt;&#xA;बहुलाश्व उवाच -&lt;br&gt;&#xA;गन्धर्वोऽयं तु कः पूर्वं केन पापेन सर्पताम् ॥&lt;br&gt;&#xA;प्राप्तः कथं वद मुने त्वं परावरवित्तमः ॥३६॥&lt;br&gt;&#xA;श्रीनारद उवाच -&lt;br&gt;&#xA;आर्ष्टिषेणस्य यो भ्राता सुमतिर्नाम सुन्दरः ॥&lt;br&gt;&#xA;रामायणं हनुमता पठितुं स समागतः ॥३७॥&lt;br&gt;&#xA;हेमकूटे हनुमतः कुर्वतो रामसेवनम् ॥&lt;br&gt;&#xA;प्रातःकालात्समारभ्य घटिकाश्च चतुर्दश ॥३८॥&lt;br&gt;&#xA;सलक्ष्मणं रामचन्द्रं ध्यायतो जानकीपतिम् ॥&lt;br&gt;&#xA;फूत्कारैः सर्पवत्तस्य ध्यानभङ्गं चकार ह ॥३९॥&lt;br&gt;&#xA;तदा क्रुद्धो महावीरो हनुमान् वानरेश्वरः ॥&lt;br&gt;&#xA;शापं ददौ सुमतये त्वं सर्पो भव दुर्मते ॥ ४०॥&lt;br&gt;&#xA;तदैव तस्य चरणौ नत्वा प्राह कृताञ्जलिः ॥&lt;br&gt;&#xA;हे देव पाहि पाहीति दीनं मां शरणं गतम् ॥४१॥&lt;br&gt;&#xA;अथ प्रसन्नो भगवान्सुमतिं प्राह धर्मवित् ॥&lt;br&gt;&#xA;द्वापारान्ते शरैस्तीक्ष्णैर्हरिपुत्रधनुश्च्युतैः ॥&lt;br&gt;&#xA;भिन्नदेहः स्वां प्रकृतिं यास्यसि त्वं न संशयः ॥४२॥&lt;br&gt;&#xA;गन्धर्वः सुमतिर्नाम विमुक्तोऽभूद्‌विदेहराट् ॥&lt;br&gt;&#xA;सतां शापोऽपि वरवद्‌वरो मोक्षार्थदः किमु ॥४३॥&lt;br&gt;&#xA;अथ कार्ष्णिर्महाबाहुश्चैत्रदेशान्मनोहरान् ॥&lt;br&gt;&#xA;वसन्तमाधवीवृन्दैः शोभीतान्स जगाम ह ॥४४॥&lt;br&gt;&#xA;सहस्रदलपद्मानां षट्पदध्वनिशालिनाम् ॥&lt;br&gt;&#xA;पतन्ति रेणवो यत्र सरःस्वाबीरचूर्णवत् ॥४५॥&lt;br&gt;&#xA;एलालवङ्गलतिका क्षुण्णाः सैन्याङ्‌घ्रिभिः पथि ॥&lt;br&gt;&#xA;तेन भृङ्गावली रेजे करिकर्णप्रताडिता ॥४६॥&lt;br&gt;&#xA;यत्र वै पुरुषा राजन्नागायुतसमा बले ॥&lt;br&gt;&#xA;वलीपलितदौर्गन्ध्यस्वेदक्लमविवर्जिताः ॥४७॥&lt;br&gt;&#xA;त्रेतायुगसमाः कालो वर्तते यत्र नित्यशः ॥&lt;br&gt;&#xA;आयुश्चायुतवर्षाणां दिव्यौषधिनदीगुणैः ॥४८॥&lt;br&gt;&#xA;पीयूषतुल्यं तोयं च हेमभूमिर्विराजते ॥&lt;br&gt;&#xA;मुक्ताविद्रुमवैडूर्य-रत्नोत्पत्तिश्च यत्र वै ॥४९॥&lt;br&gt;&#xA;सुन्दर्यः प्रमदा रामा नित्ययौवनभूषिताः ॥&lt;br&gt;&#xA;स्फुरन्त्युपवनेष्वारात्सौदामिन्यो घनेष्विव ॥५०॥&lt;br&gt;&#xA;यत्र वै नगरी रम्या वसन्ततिलका शुभा ॥&lt;br&gt;&#xA;शृङ्‌गारतिलको नाम राजा यत्र महाबलः ॥५१॥&lt;br&gt;&#xA;जैत्रान् वीरान् समाहूय गजमारुह्य दंशितः ॥&lt;br&gt;&#xA;योद्धुं विनिर्ययौ यश्च प्रद्युम्नस्यापि सम्मुखे ॥५२॥&lt;br&gt;&#xA;साम्बः सुमित्रः पुरुजिच्छतजिच्च सहस्रजित् ॥&lt;br&gt;&#xA;विजयश्चित्रकेतुश्च वसुमान्द्रविडः क्रतुः ॥५३॥&lt;br&gt;&#xA;जाम्बवत्याः सुता ह्येते चक्रुर्नाराचदुर्दिनम् ॥&lt;br&gt;&#xA;पलायितेषु चैतेषु बाणैर्भिन्नेषु मैथिल ॥५४॥&lt;br&gt;&#xA;बाणान्धकारे सञ्जाते महान्कोलाहलो ह्यभूत् ॥&lt;br&gt;&#xA;तदा शृङ्गारतिलको गजारूढो महाबलः ॥५५॥&lt;br&gt;&#xA;त्रिशूलेन तद साम्बं हृदि विव्याध रोषतः ।&lt;br&gt;&#xA;अन्यान्सम्पातयामास शरैः कोदण्डनिर्गतैः ॥५६॥&lt;br&gt;&#xA;एकाकी विचरन् युद्धे वने वैश्वानरो यथा ॥&lt;br&gt;&#xA;तदा गदः समागत्य तद्‌गजं सुमदोत्कटम् ॥५७॥&lt;br&gt;&#xA;शुण्डादण्डे सङ्गृहीत्वा पातयामास भूतले ॥&lt;br&gt;&#xA;दूरे प्रपतितः शीघ्रं शृङ्गारतिलको नृपः ॥५८॥&lt;br&gt;&#xA;सद्यो भयातुरो भूत्वा युद्धे बद्धाञ्जलिः स्वतः ॥&lt;br&gt;&#xA;तुरङ्गाणामर्बुदं च रथानां लक्षमेव च ॥५९॥&lt;br&gt;&#xA;गजानामयुतं राजा प्रद्युम्नाय बलिं ददौ ॥&lt;br&gt;&#xA;इत्थं किम्पुरुषं खण्डं जित्वा कार्ष्णिर्महाबलः ॥६०॥&lt;br&gt;&#xA;निषाददर्शितैर्मार्गैर्हरिवर्षं ततो ययौ ॥६१॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;किम्पुरुषखण्डविजयो नाम षड्‌विंशोऽध्यायः ॥२६॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/27/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/27/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - सप्तविंशोऽध्यायः&lt;br&gt;&#xA;दशार्णदेशविजयम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;हरिवर्षं नाम खण्डं सर्वसम्पत्तिसंयुतम् ॥&lt;br&gt;&#xA;तस्य सीमागिरिः साक्षान्निषधो नाम मैथिल ॥१॥&lt;br&gt;&#xA;वीरकोदण्डटङ्कारघोषैर्व्याप्तवनान्तरात् ॥&lt;br&gt;&#xA;उड्डीतास्तु महागृध्राः क्रोशमात्रवपुर्धराः ॥२॥&lt;br&gt;&#xA;तीक्ष्णतुण्डाः सगरुडाः सर्वे दीर्घायुषो नृप ॥&lt;br&gt;&#xA;अग्रसन्सैनिकान्नगान्हयांस्तेऽपि बुभुक्षिताः ॥३॥&lt;br&gt;&#xA;आकाशे पक्षिभिर्व्याप्ते जाते पक्षप्रभञ्जने ॥&lt;br&gt;&#xA;सेनायामन्धकारेण हाहाकारो महानभूत् ॥४॥&lt;br&gt;&#xA;तदा कार्ष्णिर्महाबाहुस्तार्क्ष्यमस्त्रं समादधे ॥&lt;br&gt;&#xA;तद्‌बाणान्निर्गतः साक्षाद्वैनतेनयः खगेश्वरः ॥५॥&lt;br&gt;&#xA;सेनायामन्धकारेण व्याप्तायां पतगेश्वरः ॥&lt;br&gt;&#xA;कांश्चित्तुण्डप्रहारेण कांश्चित्पक्षैः स्फुरत्प्रभैः ॥६॥&lt;br&gt;&#xA;गृध्रान्कुलिङ्गान्गरुडो पातयामास भूतले ॥&lt;br&gt;&#xA;भग्नदर्पाश्छिन्नपक्षा भक्षिताः पक्षिणश्च ते ॥७॥&lt;br&gt;&#xA;भयातुरा दुद्रुवस्ते तार्क्ष्येणापि दिशो दश ॥&lt;br&gt;&#xA;ततः कार्ष्णिर्महाबाहुर्दशार्णान् विषयान् ययौ ॥८॥&lt;br&gt;&#xA;दशार्णदेशाधिपतिः शुभाङ्गः सूर्यवंशजः ॥&lt;br&gt;&#xA;नागायुतसमो युद्धे निष्कौशाम्बीपुरीपतिः ॥९॥&lt;br&gt;&#xA;वेदव्यासमुखाच्छ्रुत्वा प्रद्युम्नं चण्डपौरुषम् ॥&lt;br&gt;&#xA;दशार्णां तां नदीं दीर्घां समुत्तीर्य समाययौ ॥१०॥&lt;br&gt;&#xA;कृताञ्जलिः शुभाङ्गोऽसौ किरीटेन नताननः ॥&lt;br&gt;&#xA;ददौ बलिं सुरत्नानां प्रद्युम्नाय महात्मने ॥११॥&lt;br&gt;&#xA;प्रद्युम्नो भगवान् साक्षात्सर्वगः सर्वदर्शनः ॥&lt;br&gt;&#xA;पप्रच्छेदं शुभाङ्गं तं लोकसङ्ग्रहकाम्यया ॥१२॥&lt;br&gt;&#xA;प्रद्युम्न उवाच -&lt;br&gt;&#xA;दशार्णोऽयं कथं देशः केन नाम्ना बभूव ह ॥&lt;br&gt;&#xA;एतन्मे ब्रूहि हे राजन्निष्कौशाम्बीपुरीपते ॥१३॥&lt;br&gt;&#xA;शुभाङ्ग उवाच -&lt;br&gt;&#xA;हिरण्यकशिपुं हत्वा नृसिंहो भगवान्पुरा ॥&lt;br&gt;&#xA;प्रह्लादेन त्विहागत्य हरिवर्षे स्थितोऽभवत् ॥१४॥&lt;br&gt;&#xA;प्रह्लादं भगवान्प्राह नृसिंहो भक्तवत्सलः ॥&lt;br&gt;&#xA;नृसिंह उवाच -&lt;br&gt;&#xA;शान्तस्य तव भक्तस्य मया पुत्र पिता हतः ॥&lt;br&gt;&#xA;तस्मान्न घातयिष्यामि वंशं ते हि महामते ॥१५॥&lt;br&gt;&#xA;शुभाङ्ग उवाच -&lt;br&gt;&#xA;इति प्रवदतोऽक्षिभ्यामानन्दजलबिन्दवः ॥&lt;br&gt;&#xA;पतिता कौ च तै राजन् सरोऽभून्मङ्गलायनम् ॥१६॥&lt;br&gt;&#xA;तदा प्राप्तवरो राजन् प्रह्लादो हर्षविह्वलः ॥&lt;br&gt;&#xA;नृसिंहं प्राह धर्मात्मा नत्वा भूत्वा कृताञ्जलिः ॥१७॥&lt;br&gt;&#xA;प्रह्लाद उवाच -&lt;br&gt;&#xA;मातुः पितुर्मया सेवा न कृता सात्वताम्पते ॥&lt;br&gt;&#xA;ऋणात्तयोः कथं मुच्ये वदैतत्परमेश्वर ॥१८॥&lt;br&gt;&#xA;नृसिंह उवाच -&lt;br&gt;&#xA;मन्नेत्रजलसम्भूते तीर्थे वै मङ्गलायने ॥&lt;br&gt;&#xA;स्नानं कुरु महाभाग मुच्यसे दशभिर्ऋणैः ॥१९॥&lt;br&gt;&#xA;मातुः पितुश्च भार्यायाः सुतानां गुरुदेवयोः ॥&lt;br&gt;&#xA;विप्राणां च प्रपन्नानामृषीणां पितृणामृणम् ॥२०॥&lt;br&gt;&#xA;यः स्नास्यति महातीर्थे सर्वहेलनतत्परः ॥&lt;br&gt;&#xA;ऋणैश्च दशभिः सोऽपि मुच्यते नात्र संशयः ॥२१॥&lt;br&gt;&#xA;शुभाङ्ग उवाच -&lt;br&gt;&#xA;दशार्णमोचने तीर्थे स्नात्वा कायाधवोऽनृणी ॥&lt;br&gt;&#xA;भूत्वाद्यापि समायाति स्नातुं तन्निषधाद्‌गिरेः ॥२२॥&lt;br&gt;&#xA;दशार्णमोचने तीर्थे दशार्णो देश उच्यते ॥&lt;br&gt;&#xA;तत्स्रोतःसु समुद्‌भूता दशार्णेयं नदी स्मृता ॥२३॥&lt;br&gt;&#xA;श्रीनारद उवाच -&lt;br&gt;&#xA;तच्छ्रुत्वा भगवान्कार्ष्णिः सर्वैः परिचरैः सह ॥&lt;br&gt;&#xA;दशार्णमोचने तीर्थे दानं स्नानं चकार ह ॥२४॥&lt;br&gt;&#xA;दशार्णमोचनस्यापि कथां यः शृणुयान्नृप ॥&lt;br&gt;&#xA;ऋणैश्च दशभिः सोऽपि मुच्यते मुक्तिभाग्भवेत् ॥२५॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;दशार्णदेशविजयो नाम सप्तविंशोऽध्यायः ॥२७॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/28/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/28/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - अष्टाविंशोऽध्यायः&lt;br&gt;&#xA;उत्तरकुरुविजयम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;अथ कार्ष्णिर्महाबाहुः सुमेरोरुत्तरान्कुरुन् ॥&lt;br&gt;&#xA;ययौ शृङ्गवतः पार्श्वे विचित्रानृद्धिसंवृतान् ॥१॥&lt;br&gt;&#xA;भद्रां गङ्गां ततः स्नात्वा वाराहीं नगरी ययौ ॥&lt;br&gt;&#xA;कुरुखण्डाधिपस्तस्यां चक्रवर्ती गुणाकरः ॥२॥&lt;br&gt;&#xA;महासम्भृतसम्भारो देवर्षिगणसंवृतः ॥&lt;br&gt;&#xA;अश्वमेधं समारेभे दशमं स गुणाकरः ॥३॥&lt;br&gt;&#xA;तेनोत्सृष्टं हयं श्वेतं श्यामकर्णं मनोहरम् ॥&lt;br&gt;&#xA;तस्य पुत्रो वीरधन्वा रक्षितुं निर्गतोऽभवत् ॥४॥&lt;br&gt;&#xA;अक्षौहिणीभिर्दशभिर्मण्डितश्चण्डविक्रमः ॥&lt;br&gt;&#xA;विचचार महावीरो वीक्ष्यमाणस्तुरङ्गमम् ॥५॥&lt;br&gt;&#xA;वीरश्चन्द्रश्च सेनश्च चित्रगुर्वेगवान्नृपः ॥&lt;br&gt;&#xA;आमः शङ्कुर्वसुः श्रीमान्कुन्तो नाग्नजितेः सुताः ॥६॥&lt;br&gt;&#xA;सर्वतस्तं हयं शुभ्रं गृहीत्वा हर्षपूरिताः ॥&lt;br&gt;&#xA;कस्योत्सृष्टं वदन्तस्ते कार्ष्णिसैन्यं समाययुः ॥७॥&lt;br&gt;&#xA;प्रद्युम्नस्तद्‌भालपत्रं पठित्वा विस्मितोऽभवत् ॥&lt;br&gt;&#xA;सर्वे विसिस्मुर्यदवो गृहीतपरमायुधाः ॥८॥&lt;br&gt;&#xA;तदैव सेना सम्प्राप्ता विचिन्वन्ती हयं नृप ॥&lt;br&gt;&#xA;दृष्ट्वा रजो यदुबलाद्दूरे तस्थौ सुविस्मिता ॥९॥&lt;br&gt;&#xA;गुणाकरे राजनि चण्डविक्रमे&lt;br&gt;&#xA;न दस्यवः स्युः कुरुखण्डमण्डले ॥&lt;br&gt;&#xA;गवां न कलो न हि चक्रवातकः&lt;br&gt;&#xA;कुतो रजः प्राप्तमहोऽर्कमण्डलम् ॥१०॥&lt;br&gt;&#xA;एवं वदन्ती परवाहिनी स्वतः&lt;br&gt;&#xA;कोदण्डघोषं दरदस्वनं परम् ॥&lt;br&gt;&#xA;करीन्द्रचीत्कारतुरङ्गहेषणं&lt;br&gt;&#xA;वादित्रमिश्रं समुपाश्रृणोत्ततः ॥११॥&lt;br&gt;&#xA;तदोद्धवः कृष्णसुतप्रणोदितो&lt;br&gt;&#xA;बलं समेत्याशु स वीरधन्वनः ॥&lt;br&gt;&#xA;प्रणम्य तं प्राह रथस्थितं नृप&lt;br&gt;&#xA;गुणाकरस्यौरसमर्कतेजसम् ॥१२॥&lt;br&gt;&#xA;उग्रसेनः क्षितिशेन्द्रो द्वारकेशो यदूत्तमः ॥&lt;br&gt;&#xA;जम्बूद्वीपनृपाञ्जित्वा राजसूयं करिष्यति ॥१३॥&lt;br&gt;&#xA;तेन प्रणोदितो वीरः प्रद्युम्नो धन्विनां वरः ॥&lt;br&gt;&#xA;जित्वा तं भारतं खण्डं तथा किम्पुरुषं नृपः ॥१४॥&lt;br&gt;&#xA;हरिवर्षं ततो जित्वा कुरुखण्डं समागतः ॥&lt;br&gt;&#xA;प्रदास्यति बलिं सोऽपि प्रद्युम्नाय महात्मने ॥१५॥&lt;br&gt;&#xA;अक्षौहिणीदशयुतो धनदेनापि पूजितः ॥&lt;br&gt;&#xA;उपायनं त्वया देयं प्रद्युम्नाय महात्मने ॥॥१६॥&lt;br&gt;&#xA;तेन नीतं यज्ञपशुमाहर्तुं कः क्षमः क्षितौ ॥&lt;br&gt;&#xA;श्रीकृष्णचन्द्रो भगवान्सहायस्तस्य विद्यते ॥१७॥&lt;br&gt;&#xA;शुभं स्याद्दानमानाभ्यां न चेद्‌युद्धं भविष्यति ॥&lt;br&gt;&#xA;वीरधन्वोवाच -&lt;br&gt;&#xA;गुणाकरो नृपेशो यः शक्रेणापि प्रपूजितः ॥१८॥&lt;br&gt;&#xA;न दास्यति बलिं सोऽपि प्रद्युम्नाय महात्मने ॥&lt;br&gt;&#xA;शृङ्गवत्पर्वते रम्ये वाराहो विद्यते हरिः ॥१९॥&lt;br&gt;&#xA;यस्य सेवां सदा भूमिः करोति परमादरात् ॥&lt;br&gt;&#xA;तस्य क्षेत्रे तपस्तेपे ध्यात्वा देवं गुणाकरः ॥२०॥&lt;br&gt;&#xA;वर्षाणामयुते पूर्णे हरिर्वाराहरूपधृक् ॥&lt;br&gt;&#xA;सन्तुष्टो नृपतिं भक्तं वरं ब्रूहीत्युवाच ह ॥२१॥&lt;br&gt;&#xA;राजोवाच हरिं नत्वा रोमाञ्ची प्रेमविह्वलः ॥&lt;br&gt;&#xA;भगवंस्त्वामृते देवोऽसुरोऽन्योऽपि नरोऽथवा ॥२२॥&lt;br&gt;&#xA;मां जेता न भवेद्‌भूमावीप्सितोऽयं वरो मम ॥&lt;br&gt;&#xA;तथास्तु चोक्त्वा भगवांस्तत्रैवान्तरधीयत ॥२३॥&lt;br&gt;&#xA;तस्मात्तस्य यशः शीघ्रं कर्तव्यं मोचनं स्वतः ॥&lt;br&gt;&#xA;नचेद्‌भवद्‌भिश्च कलिं करिष्यामि न संशयः ॥२४॥&lt;br&gt;&#xA;श्रीनारद उवाच -&lt;br&gt;&#xA;इत्युक्त उद्धवस्तस्मात्स्वां सेनामेत्य भूपते ॥&lt;br&gt;&#xA;शशंस सर्वं यद्भूतं यदूनां सदसि त्वरम् ॥२५॥&lt;br&gt;&#xA;श्रुतकर्मा वृषो वीरः सुबाहुर्भद्र एकलः ॥&lt;br&gt;&#xA;शान्तिर्दर्शः पूर्णमासः सोमको वर एव च ॥२६॥&lt;br&gt;&#xA;कालिन्दीनन्दना ह्येते प्रद्युम्नस्य प्रपश्यतः ॥&lt;br&gt;&#xA;अक्षौहिणीभिर्दशभिर्वृता योद्धुं समागताः ॥२७॥&lt;br&gt;&#xA;उत्तरैः कुरुभिः सार्द्धं यदूनां चण्डविक्रमैः ॥&lt;br&gt;&#xA;बभूव तुमुलं युद्धमब्धीनामब्धिभिर्यथा ॥२८॥&lt;br&gt;&#xA;स्फुरद्‌भिर्निशितैः शस्त्रै रेजिरे वीरपुङ्गवाः ॥&lt;br&gt;&#xA;क्षणमात्रेण रुधिरप्रभवा रौद्ररूपिणी ॥२९॥&lt;br&gt;&#xA;नदी बभूव राजेन्द्र शतयोजनविस्तृता ॥&lt;br&gt;&#xA;विदुद्रुवुस्तदा शेषा उत्तराः कुरवो जनाः ॥३०॥&lt;br&gt;&#xA;शरत्काले यथा प्राप्ते मेघसङ्घा इतस्ततः ॥&lt;br&gt;&#xA;पूर्णमासो महावीरः कालिन्दीनन्दनो बली ॥३१॥&lt;br&gt;&#xA;चूर्णयामास बाणौघैः स्यन्दनं वीरधन्वनः ॥&lt;br&gt;&#xA;वीरधन्वापि विरथो धनुष्टङ्कारयन्मुहुः ॥३२॥&lt;br&gt;&#xA;जघान बाणविंशत्या पूर्णमासं महाबलम् ॥&lt;br&gt;&#xA;पूर्णमासः स्वबाणेन मध्यतस्तान्द्विधाकरोत् ॥३३॥&lt;br&gt;&#xA;वीरधन्वाथ चिच्छेद धनुर्ज्यां तस्य नादिनीम् ॥&lt;br&gt;&#xA;बाणेनैकेन राजेन्द्र कुवाक्येनेव मित्रताम् ॥३४॥&lt;br&gt;&#xA;लक्षभारमयीं गुर्वीं गदामादाय सत्वरम् ॥&lt;br&gt;&#xA;जघान वीरधन्वानं पूर्णमासो महाबलः ॥३५॥&lt;br&gt;&#xA;गदाप्रहारव्यथितो वीरधन्वा मदोत्कटः ॥&lt;br&gt;&#xA;परिघेण जघानाशु पूर्णमासं हरेः सुतम् ॥३६॥&lt;br&gt;&#xA;पूर्णमासः समुत्थाय पवनं नाम पर्वतम् ॥&lt;br&gt;&#xA;समुत्पाट्य स्थितो भूत्वा हस्ताभ्यां श्रीहरेः सुतः ॥३७॥&lt;br&gt;&#xA;भ्रामयित्वाथ चिक्षेप वाराह्यां पुरि वेगतः ॥३८॥&lt;br&gt;&#xA;वीरधन्वा प्रपतितो गुणाकरक्रतुस्थले ॥&lt;br&gt;&#xA;मूर्च्छितो भग्नवेगोऽभूदुद्वमन् रुधिरं मुखात् ॥३९॥&lt;br&gt;&#xA;हाहाकारो महानासीद्‌वाराह्यां पुरि दुःखतः ॥&lt;br&gt;&#xA;देवदुन्दुभयो नेदुर्नरदुन्दुभयस्तदा ॥४०॥&lt;br&gt;&#xA;पूर्णमासोपरि सुराः पुष्पवर्षं प्रचक्रिरे ॥&lt;br&gt;&#xA;यज्ञादुत्थाय नृपतिः पुत्रं दृष्ट्वा च मूर्च्छितम् ॥४१॥&lt;br&gt;&#xA;गृहीत्वा दिव्यकोदण्डं युद्धं कर्तुं मनो दधे ॥&lt;br&gt;&#xA;होता धर्मविदां श्रेष्ठो मुनीन्द्रः सर्ववित्कविः ॥&lt;br&gt;&#xA;गन्तुमभ्युत्थितं वीक्ष्य वामदेवस्तमब्रवीत् ॥४२॥&lt;br&gt;&#xA;वामदेव उवाच -&lt;br&gt;&#xA;राजंस्त्वं हि न जानासि परिपूर्णतमं हरिम् ॥&lt;br&gt;&#xA;सुराणां महदर्थाय जातं यदुकुले स्वयम् ॥&lt;br&gt;&#xA;भुवो भारावताराय भक्तानां रक्षणाय च ॥४३॥&lt;br&gt;&#xA;भूत्वा यदुकुले साक्षाद्द्वारकायां विराजते ॥&lt;br&gt;&#xA;तेन कृष्णेन पुत्रोऽयं प्रद्युम्नो यादवेश्वरः ॥&lt;br&gt;&#xA;उग्रसेनमखार्थाय जगज्जेतुं प्रणोदितः ॥४४॥&lt;br&gt;&#xA;गुणाकर उवाच -&lt;br&gt;&#xA;परिपूर्णतमस्यापि श्रीकृष्णस्य महात्मनः ॥&lt;br&gt;&#xA;लक्षणं वद मे ब्रह्मंस्त्वं परावरवित्तमः ॥४५॥&lt;br&gt;&#xA;वामदेव उवाच -&lt;br&gt;&#xA;यस्मिन्सर्वाणि तेजांसि विलीयन्ते स्वतेजसि ॥&lt;br&gt;&#xA;तं वदन्ति परं साक्षात्परिपूर्णतमं हरिम् ॥४६॥&lt;br&gt;&#xA;अंशाशोंऽशस्तथावेशः कलापूर्णः प्रकथ्यते ॥&lt;br&gt;&#xA;व्यासाद्यैश्च स्मृतः षष्ठः परिपूर्णतमः स्वयम् ॥४७॥&lt;br&gt;&#xA;परिपूर्णतमः साक्षाच्छ्रीकृष्णो नान्य एव हि ॥&lt;br&gt;&#xA;एककार्यार्थमागत्य कोटिकार्यं चकार ह ॥४८॥&lt;br&gt;&#xA;श्रीनारद उवाच -&lt;br&gt;&#xA;श्रुत्वा कृष्णस्य माहात्म्यं बलिं नीत्वा गुणाकरः ॥&lt;br&gt;&#xA;वैरं विसृज्य प्रद्युम्नदर्शनार्थं समाययौ ॥४९॥&lt;br&gt;&#xA;कार्ष्णिं प्रदक्षिणीकृत्य नत्वा दत्वा बलिं ततः ॥&lt;br&gt;&#xA;अश्रुपूर्णमुखो भूत्वा प्राह गद्‌गदया गिरा ॥५०॥&lt;br&gt;&#xA;गुणाकर उवाच -&lt;br&gt;&#xA;अद्य मे सफलं जन्म कुलं मेऽद्य दिने शुभम् ॥&lt;br&gt;&#xA;अद्य क्रतुक्रिया सर्वाः सफलास्तव दर्शनात् ॥५१॥&lt;br&gt;&#xA;त्वदङ्घ्रिभक्तिः परमार्थलक्षणा&lt;br&gt;&#xA;सदा भवेत्सज्जनसङ्गमात्परा ॥&lt;br&gt;&#xA;त्वमेव साक्षान्निजभक्तवत्सलः&lt;br&gt;&#xA;परेश भूमन् परिपाहि पाहि ॥५२॥&lt;br&gt;&#xA;प्रद्युम्न उवाच -&lt;br&gt;&#xA;ज्ञानवैराग्यसंयुक्ता भक्तिस्ते प्रेमलक्षणा ॥&lt;br&gt;&#xA;मद्‌भक्तसङ्गमो भूयाच्छ्री स्याद्‌भागवतां त्विह ॥५३॥&lt;br&gt;&#xA;श्रीनारद उवाच -&lt;br&gt;&#xA;इत्युक्त्वा भगवान् कार्ष्णिः प्रसन्नो भक्तवत्सलः ॥&lt;br&gt;&#xA;ददौ तस्मै नृपतये हयमेधतुरङ्गमम् ॥५४॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;उत्तरकुरुखण्डविजयो नामाष्टाविंशोऽध्यायः ॥२८॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/29/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/29/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - एकोनत्रिंशोऽध्यायः&lt;br&gt;&#xA;हिरण्यखण्डविजयम् -&lt;/p&gt;&#xA;&lt;p&gt;श्री नारद उवाच -&lt;br&gt;&#xA;प्रद्युम्नोऽथ महाबाहुर्जित्वाऽऽरादुत्तरान्कुरुन् ॥&lt;br&gt;&#xA;हिरण्मयं नाम खण्डं जेतुं कार्ष्णिर्जगाम ह ॥१॥&lt;br&gt;&#xA;यत्र सीमागिरिर्दीर्घः स्रोतो नाम स्फुरद्द्युतिः ॥&lt;br&gt;&#xA;तत्र कूर्मो हरिः साक्षादर्यमा यस्य देशिकः ॥२॥&lt;br&gt;&#xA;पुष्पमालानदीतीरे नाम्ना चित्रवनं महत् ॥&lt;br&gt;&#xA;सपुष्पफलभाराढ्यं कन्दमूलनिधिः स्वतः ॥३॥&lt;br&gt;&#xA;वानराः सन्ति तत्रापि वंशजा नलनीलयोः ॥&lt;br&gt;&#xA;न्यस्ताः श्रीरामचन्द्रेण त्रेतायां मैथिलेश्वर ॥४॥&lt;br&gt;&#xA;सैन्यघोषं च तं श्रुत्वा युद्धकामा विनिर्गताः ॥&lt;br&gt;&#xA;प्रद्युम्नसैन्ये चोत्पेतुर्भ्रूभङ्गैः क्रोधमूर्च्छिताः ॥५॥&lt;br&gt;&#xA;नखैर्दन्तैश्च लाङ्गूलैर्गजानश्वान्नरान्नृप ॥&lt;br&gt;&#xA;लाङ्गूलैश्च रथान्बध्वा चिक्षिपुश्चाम्बरे बलात् ॥६॥&lt;br&gt;&#xA;विजयध्वजनाथस्य विजयश्चार्जुनस्य च ॥&lt;br&gt;&#xA;रथं बद्ध्वाथ लाङ्गूले केचिदुत्पेतुरम्बरे ॥७॥&lt;br&gt;&#xA;कपिध्वजध्वजे साक्षात्कपीन्द्रो भगवान्प्रभुः ॥&lt;br&gt;&#xA;क्रोधाढ्यः फाल्गुनसखः समग्रं सर्वतो दिशम् ॥८॥&lt;br&gt;&#xA;लाङ्गूलेन च तान्बद्ध्वा पातयामास भूतले ॥&lt;br&gt;&#xA;तदा प्रहर्षिताः सर्वे ज्ञात्वा श्रीरामकिङ्कराः ॥९॥&lt;br&gt;&#xA;नेमुस्तं सर्वतो राजन् कृताञ्जलिपुटाः शनैः ॥&lt;br&gt;&#xA;केचिदालिङ्गनं चक्रुः केचिदुत्पेतुरोजसा ॥१०॥&lt;br&gt;&#xA;केचिच्चुचुम्बुर्लाङ्गूलं केचित्पादं च वानराः ॥&lt;br&gt;&#xA;तानालिङ्ग्य महावीराः स्पृष्ट्वा सत्पाणिना पुनः ॥११॥&lt;br&gt;&#xA;दत्वाऽऽशिषं तत्कुशलं पप्रच्छाथाञ्जनीसुतः ॥&lt;br&gt;&#xA;नत्वा तं वानराः सर्वे जग्मुश्चित्रवनं नृप ॥१२॥&lt;br&gt;&#xA;हनुमानर्जुनस्यापि ध्वजे ह्यन्तरधीयत ॥&lt;br&gt;&#xA;मकराख्यात्ततो देशात्प्रद्युम्नो मीनकेतनः ॥१३॥&lt;br&gt;&#xA;ययौ वृष्णिवरैः सार्द्धं दुन्दुभीन् वादयन्मुहुः ॥&lt;br&gt;&#xA;मकरस्य गिरेः पार्श्वे दुन्दुभिध्वनिभिस्ततः ॥१४॥&lt;br&gt;&#xA;मधुभक्ष्या मधुकराः कोटिशः प्रोथिताः किल ॥&lt;br&gt;&#xA;तैर्दंशितं बलं सर्वं हस्तिचीत्कारसंयुतम् ॥१५॥&lt;br&gt;&#xA;तदा कार्ष्णिर्महाबाहुः पवनास्त्रं समादधे ॥&lt;br&gt;&#xA;तद्‌वातताडीता राजन्गतास्तेऽपि दिशो दश ॥१६॥&lt;br&gt;&#xA;तत्र देशे जना राजन् सर्वे वै मकराननाः ॥&lt;br&gt;&#xA;ततस्तु डिण्डिभो देशस्तत्र हस्तिमुखा जनाः ॥१७॥&lt;br&gt;&#xA;एवं देशांस्ततः पश्यंस्त्रिशृङ्गविषयान्गतः ॥&lt;br&gt;&#xA;कार्ष्णिर्ददर्श तत्रापि मनुष्या शृङ्गधारिणः ॥१८॥&lt;br&gt;&#xA;त्रिशृङ्गस्य गिरेः पार्श्वे नगरीं स्वर्णचर्चिकाम् ॥&lt;br&gt;&#xA;हेमसौधमयीं दिव्यां रत्नप्राकारमण्डिताम् ॥१९॥&lt;br&gt;&#xA;हिरण्यवर्णैः पुरुषैः स्त्रीजनैश्च तडिद्द्युभिः ॥&lt;br&gt;&#xA;नागैश्च नागकन्याभिः पुरीं भोगवतीमिव ॥२०॥&lt;br&gt;&#xA;चन्द्रकान्तानदीतीरे शोभितां मङ्गलालयाम् ॥&lt;br&gt;&#xA;कार्ष्णिः समाययौ राजन् यथा शक्रोऽमरावतीम् ॥२१॥&lt;br&gt;&#xA;तत्र राजा महावीरो नाम्ना देवसखो बली ॥&lt;br&gt;&#xA;स मन्मुखाद्‌बलं श्रुत्वा बलिं नीत्वा हिरण्मयम् ॥२२॥&lt;br&gt;&#xA;प्रद्युम्नं पूजयामास भक्त्या परमया पुनः ॥&lt;br&gt;&#xA;तं पप्रच्छ महाबाहुः प्रद्युम्नो भगवान्हरिः ॥२३॥&lt;br&gt;&#xA;चन्द्रवत्ते कथं शोभा सर्वेषां च वदाशु मे ॥&lt;br&gt;&#xA;देवसखा उवाच -&lt;br&gt;&#xA;अर्यम्णा पितृपतिना कूर्मरूपस्य मापतेः ॥२४॥&lt;br&gt;&#xA;अङ्घ्रीप्रक्षलितौ तेन वारिणाभून्महानदी ॥&lt;br&gt;&#xA;श्वेतपर्वतशृङ्गाच्चावतरन्ती यदूत्तम ॥२५॥&lt;br&gt;&#xA;प्रमेधाख्यो मनुसुतो गोपालो गुरुणा कृतः ॥&lt;br&gt;&#xA;जघान कपिलां रात्रावसितां सिंहशङ्कया ॥२६॥&lt;br&gt;&#xA;वसिष्ठेन तदा शप्तः शूद्रत्वं समुपागतः ॥&lt;br&gt;&#xA;कुष्ठेन पीडिततनुः पर्यटंस्तीर्थमाचरन् ॥२७॥&lt;br&gt;&#xA;अस्यां नद्यां यदा स्नातो गलत्कुष्ठान्मनोः सुतः ॥&lt;br&gt;&#xA;मुक्तोऽभूच्चन्द्रवत्तस्य देहशोभा बभूव ह ॥२८॥&lt;br&gt;&#xA;चन्द्रकान्ता नदी चेयं प्रसिद्धाऽभूद्धिरण्मये ॥&lt;br&gt;&#xA;तस्यां मुक्तो यतः स्नात्वा गलत्कुष्ठान्मनोः सुतः ॥२९॥&lt;br&gt;&#xA;ततः स्नानं च कर्तारो वयं सर्वे नृपोत्तम ॥&lt;br&gt;&#xA;रूपेण चन्द्रतुल्याः कौ भवामोऽत्र न संशयः ॥३०॥&lt;br&gt;&#xA;श्रीनारद उवाच -&lt;br&gt;&#xA;इति श्रुत्वा महाबाहु प्रद्युम्नो यादवैः सह ॥&lt;br&gt;&#xA;चन्द्रकान्तां नदीं स्नात्वा ददौ दानान्यनेकशः ॥३१॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;हिरण्मयखण्डविजयो नामैकोनत्रिंशोऽध्यायः ॥२९॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/30/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/30/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - त्रिंशोऽध्यायः&lt;br&gt;&#xA;मानवदेशविजयम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;एवं हिरण्मयं खण्डं जित्वा कार्ष्णिर्महाबलः ॥&lt;br&gt;&#xA;जगाम रम्यकं खण्डं देवलोकमिव स्फुरन् ॥१॥&lt;br&gt;&#xA;तस्य सीमागिरिः साक्षान्नीलो नाम नगाधिराट् ॥&lt;br&gt;&#xA;तत्रोत्तरे कालदेशे नगरी भीमनादिनी ॥२॥&lt;br&gt;&#xA;कालनेमिसुतस्तत्र कलङ्को नाम राक्षसः ॥&lt;br&gt;&#xA;त्रेतायुगे रामचन्द्राद्‌भीतो युद्धात्पलायितः ॥३॥&lt;br&gt;&#xA;लङ्कापुर्य्या इहागत्य वासकृद्‌राक्षसैः सह ॥&lt;br&gt;&#xA;रक्षसामयुतेनासौ युद्धाय कृतनिश्चयः ॥४॥&lt;br&gt;&#xA;खरारूढः कृष्णवर्णो यदूनां बलमाययौ ॥&lt;br&gt;&#xA;यदूनां राक्षसानां च घोरं युद्धं बभूव ह ॥५॥&lt;br&gt;&#xA;प्रघोषो गात्रवान् सिंहो बलः प्रबल ऊर्ध्वगः ॥&lt;br&gt;&#xA;सह ओजो महाशक्तिरपराजित एव च ॥६॥&lt;br&gt;&#xA;लक्ष्मणानन्दना ह्येते श्रीकृष्णस्य सुताः शुभाः ॥&lt;br&gt;&#xA;सर्वेषामग्रतः प्राप्ता बाणैस्तीक्ष्णैः स्फुरत्प्रभैः ॥७॥&lt;br&gt;&#xA;राक्षसानां बलं जघ्नुर्वायुवेगैर्यथा घनम् ॥&lt;br&gt;&#xA;बाणौघैश्छिन्नभिन्नाङ्गा राक्षसा रणदुर्मदाः ॥८॥&lt;br&gt;&#xA;त्रिशूलानां मुद्‌गराणां वर्षं चक्रुर्मदोत्कटाः ॥&lt;br&gt;&#xA;कलङ्कस्तु तदा प्राप्तश्चर्वयन्वारणान् रथान् ॥९॥&lt;br&gt;&#xA;हयान्नरान्सशस्त्रास्त्रान्मुखे चिक्षेप सत्वरम् ॥&lt;br&gt;&#xA;गजान्पादेषु चोन्नीय सनीडान् रत्नकम्बलान् ॥१०॥&lt;br&gt;&#xA;घण्टानादसमायुक्तान्प्राक्षिपच्चाम्बरे बलात् ॥&lt;br&gt;&#xA;प्रघोषः श्रीहरेः पुत्रः कपीन्द्रास्त्रं समादधे ॥११॥&lt;br&gt;&#xA;तद्‌बाणनिर्गतः साक्षाद्वायुपुत्रो महाबलः ॥&lt;br&gt;&#xA;वातस्तूलमिवाकाशे चिक्षेप शतयोजनम् ॥१२॥&lt;br&gt;&#xA;हनुमन्तं तदा ज्ञात्वा कलङ्को राक्षसेश्वरः ॥&lt;br&gt;&#xA;लक्षभारमयीं गुर्वीं गदां चिक्षेप नादयन् ॥१३॥&lt;br&gt;&#xA;उत्पपात कपिर्वेगाद्‌गदा भूमौ पपात ह ॥&lt;br&gt;&#xA;ऊत्पतन् वानराधीशो भ्रूभङ्गं कारयन्मुहुः ॥१४॥&lt;br&gt;&#xA;मुष्टिना घातयित्वा तं किरीटं तस्य चाददे ॥&lt;br&gt;&#xA;कलङ्कोऽपि तदा तस्मै त्रिशूलं स्वं समाददे ॥१५॥&lt;br&gt;&#xA;उत्पतन्स कपिर्वेगात् पृष्ठिदेशं पपात ह ॥&lt;br&gt;&#xA;हनुमांस्तं तदा दोर्भ्यां पातयित्वा महीतले ॥१६॥&lt;br&gt;&#xA;वैदूर्यपर्वतं नीत्वा तस्योपरि समाक्षिपत् ॥&lt;br&gt;&#xA;गिरिपातेन चूर्णाङ्गो मर्दितः पञ्चतां ययौ ॥१७॥&lt;br&gt;&#xA;तदा जयजयारावः शङ्खध्वनियुतोऽभवत् ॥&lt;br&gt;&#xA;हनुमान् भगवान् साक्षात्तत्रैवान्तरधीयत ॥१८॥&lt;br&gt;&#xA;प्रद्युम्नस्योपरि सुराः पुष्पवर्षं प्रचक्रिरे ॥&lt;br&gt;&#xA;अथ कार्ष्णिर्महाबाहुः स्वसैन्यपरिवारितः ॥१९॥&lt;br&gt;&#xA;मनोहरां स्वर्णमयीं मानवीं नगरीं ययौ ॥&lt;br&gt;&#xA;नैःश्रेयसवनं तत्र कल्पवृक्षलतावृतम् ॥२०॥&lt;br&gt;&#xA;हरिचन्दनमन्दारपारिजातोपशोभितम् ॥&lt;br&gt;&#xA;सन्तानमोदसम्मिश्रवायुभिः सुरभीकृतम् ॥२१॥&lt;br&gt;&#xA;केतकीचम्पकलताकुटजैः परिसेवितम् ॥&lt;br&gt;&#xA;माधवीनां लताजालैः पुष्पितैः सफलैर्वृतम् ॥२२॥&lt;br&gt;&#xA;नदद्विहङ्गालिकुलैर्वैकुण्ठमिव सुन्दरम् ॥&lt;br&gt;&#xA;योजनानां पञ्चशतं लम्बितं चारुधिं गिरिम् ॥२३॥&lt;br&gt;&#xA;अधोऽधः शोभितं राजञ्छतयोजनविस्तृतम् ॥&lt;br&gt;&#xA;पुंस्कोकिलैः कोकिलैश्च मयूरैः सारसैः शुकैः ॥२४॥&lt;br&gt;&#xA;चक्रवाकैश्चकोरैश्च हंसैर्दात्यूहकूजितम् ॥&lt;br&gt;&#xA;सर्वर्तुपुष्पशोभाढ्यमाक्षिपन्नन्दनं वनम् ॥ २५॥&lt;br&gt;&#xA;मृगशावा रमन्ते वै शार्दूलैः सह मैथिल ॥&lt;br&gt;&#xA;नकुलाः फणिभिः सार्द्धं यत्र वैरविवर्जिताः ॥२६॥&lt;br&gt;&#xA;अयुतं सरसां यत्र भ्रमरध्वनिसंयुतम् ॥&lt;br&gt;&#xA;सहस्रपत्रैः कमलैः शतपत्रैः स्फुरत्प्रभैः ॥२७॥&lt;br&gt;&#xA;इतस्ततो वर्तमानमानन्दमिव मूर्तिमत् ॥&lt;br&gt;&#xA;तद्वनं सुन्दरं दृष्ट्वा निर्गतान्नगरीजनान् ॥&lt;br&gt;&#xA;पप्रच्छ वाञ्छितं साक्षात्प्रद्युम्नः सर्ववित्कविः ॥२८॥&lt;br&gt;&#xA;श्रीप्रद्युम्न उवाच -&lt;br&gt;&#xA;कस्येयं नगरी रम्या कस्येदं वनमद्‌भुतम् ॥&lt;br&gt;&#xA;वदताशु सविस्तारं हे लोकाः पुण्यशासनाः ॥२९॥&lt;br&gt;&#xA;जना ऊचुः -&lt;br&gt;&#xA;वैवस्वतो मनुर्नाम यो ह्येवं वर्तते नृप ॥&lt;br&gt;&#xA;मानवे च गिरौ रम्ये मत्स्यं नारायणं हरिम् ॥३०॥&lt;br&gt;&#xA;वर्तमानं सदा नत्वा करोति विपुलं तपः ॥&lt;br&gt;&#xA;तस्येयं नगरी रम्या तस्य नैःश्रेयसं वनम् ॥३१॥&lt;br&gt;&#xA;वैकुण्ठाच्च समानीता भूमिश्चायं गिरिस्तथा ॥&lt;br&gt;&#xA;यूयं सर्वेऽपि राजानस्तस्य वंशभवाः क्षितौ ॥&lt;br&gt;&#xA;सूर्यवंशान्तरे राजंश्चन्द्रवंशान्तरे हि भोः ॥३२॥&lt;br&gt;&#xA;श्रीनारद उवाच -&lt;br&gt;&#xA;क्षत्रियाणां च सर्वेषां वृद्धं तं प्रपितामहम् ॥&lt;br&gt;&#xA;श्राद्धदेवं मनुं ज्ञात्वा विस्मितोऽभूद्धरेः सुतः ॥३३॥&lt;br&gt;&#xA;श्रुत्वा वचस्तदा सद्यो भ्रातृभिर्यदुभिर्वृतः ॥&lt;br&gt;&#xA;मानवाद्रिं समारुह्य श्राद्धदेवं ददर्श ह ॥३४॥&lt;br&gt;&#xA;शतसूर्यप्रभं कान्त्या द्योतयन्तं दिशो दश ॥&lt;br&gt;&#xA;महायोगमयं साक्षाद्‌राजेन्द्रं शान्तरूपिणम् ॥३५॥&lt;br&gt;&#xA;वेदव्यासशुकाद्यैश्च वसिष्ठधिषणादिभिः ॥&lt;br&gt;&#xA;परस्परं महाराज शृण्वन्तं श्रीहरेर्यशः ॥३६॥&lt;br&gt;&#xA;ननाम कर्ष्णिर्यदुभिः सहैव तं&lt;br&gt;&#xA;कृताञ्जलिस्तत्र समास्थितोऽभवत् ॥&lt;br&gt;&#xA;मनुः समुत्थाय हरेः प्रभाववि-&lt;br&gt;&#xA;द्दत्त्वाऽऽसनं गद्‌गदया गिराब्रवीत् ॥३७॥&lt;br&gt;&#xA;मनुरुवाच -&lt;br&gt;&#xA;नमस्ते वासुदेवाय नमः सङ्कर्षणाय च ॥&lt;br&gt;&#xA;प्रद्युम्नायानिरुद्धाय सात्वतां पतये नमः ॥३८॥&lt;br&gt;&#xA;अनादिरात्मा पुरुषस्त्वमेव&lt;br&gt;&#xA;त्वं निर्गुणोऽसि प्रकृतेः परस्त्वम् ॥&lt;br&gt;&#xA;सदा वशीकृत्य बलात्प्रधानं&lt;br&gt;&#xA;गुणैः सृजस्यत्सि च पासि विश्वम् ॥३९॥&lt;br&gt;&#xA;ततो विवेकं स विहाय सर्वतो&lt;br&gt;&#xA;मत्वाखिलं चात्र मनोमयं जगत् ॥&lt;br&gt;&#xA;मायापरं निर्गुणमादिपूरुषं&lt;br&gt;&#xA;सर्वज्ञमाद्यं पुरुषं सनातनम् ॥४०॥&lt;br&gt;&#xA;जागर्ति योऽस्मिञ्छयनं गते सति&lt;br&gt;&#xA;नायं जनो वेद सतः परं तम् ॥&lt;br&gt;&#xA;पश्यन्तमाद्यं पुरुषं हि यज्जनो&lt;br&gt;&#xA;न पश्यति स्वच्छमलं च तं भजे ॥४१॥&lt;br&gt;&#xA;यथा नभोऽग्निः पवनो न सज्जते&lt;br&gt;&#xA;घटे न काष्ठे न रजोभिरावृतैः ॥&lt;br&gt;&#xA;तथा भवान्सर्वगुणैश्च निर्मलो&lt;br&gt;&#xA;वर्णैर्यथा स्यात्स्फटिको महोज्ज्वलः ॥४२॥&lt;br&gt;&#xA;व्यङ्गेन वा लक्षणया च वाक्पथै-&lt;br&gt;&#xA;रर्थं पदं स्फोटपरायणैः परम् ॥&lt;br&gt;&#xA;न ज्ञायते यद्धनिनोत्तमेन स-&lt;br&gt;&#xA;द्वाच्येन तद्ब्रह्म कुतस्तु लौकिकैः ॥४३॥&lt;br&gt;&#xA;वदन्ति केचिद्भुवि कर्मकतृ य-&lt;br&gt;&#xA;त्कालं च केचित्परयोगमेव तत् ॥&lt;br&gt;&#xA;केचिद्विचारं प्रवदन्ति यच्च त-&lt;br&gt;&#xA;द्ब्रह्मेति वेदान्तविदो वदन्ति ॥४४॥&lt;br&gt;&#xA;यं न स्पृशन्तीह गुणा न कालजा&lt;br&gt;&#xA;ज्ञानेन्द्रियं चित्तमनो न बुद्धयः ॥&lt;br&gt;&#xA;महन्न वेदो वदतीति तत्परं&lt;br&gt;&#xA;विशन्ति सर्वेऽनलविस्फुलिङ्गवत् ॥४५॥&lt;br&gt;&#xA;हिरण्यगर्भं परमात्मतत्वं&lt;br&gt;&#xA;यद्वासुदेवं प्रवदन्ति सन्तः ॥&lt;br&gt;&#xA;एवंविधं त्वां पुरुषोत्तमोत्तमं&lt;br&gt;&#xA;मत्वा सदाहं विचराम्यसङ्गः ॥४६॥&lt;br&gt;&#xA;श्रीनारद उवाच -&lt;br&gt;&#xA;मनोर्वाक्यं तदा श्रुत्वा प्रद्युम्नो भगवान्हरिः ॥&lt;br&gt;&#xA;मन्दस्मितो मनुं प्राह गीर्भिः सम्मोहयन्निव ॥४७॥&lt;br&gt;&#xA;प्रद्युम्न उवाच -&lt;br&gt;&#xA;त्वं नो गुरुः क्षत्रियाणामादिराजः पितामहः ॥&lt;br&gt;&#xA;मत्पूजनीयो वृद्धोऽसि श्लाघ्यो धर्मधुरन्धरः ॥४८॥&lt;br&gt;&#xA;वः प्रजाश्च वयं राजन् रक्ष्याः पाल्याश्च सर्वतः ॥&lt;br&gt;&#xA;भवता तप्यते दिव्यं तपस्तेन जगत्सुखम् ॥४९॥&lt;br&gt;&#xA;मृग्यस्त्वत्सदृशः साधुः परमात्मा हरिः स्वयम् ॥&lt;br&gt;&#xA;नृणामन्तस्तमोहारी साधुरेव न भास्करः ॥५०॥&lt;br&gt;&#xA;श्रीनारद उवाच -&lt;br&gt;&#xA;इत्युक्त्वा भगवान् कार्ष्णिरनुज्ञाप्य प्रणम्य तम् ॥&lt;br&gt;&#xA;परिक्रम्य मनुं राजन् स्वयं भूमौ जगाम ह ।५१॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;मानवदेशविजयो नाम त्रिंशोऽध्यायः ॥३०॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/31/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/31/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - अथैकत्रिंशोऽध्यायः&lt;br&gt;&#xA;मन्मथदेशविजयम् -&lt;/p&gt;&#xA;&lt;p&gt;श्रीनारद ऊचुः -&lt;br&gt;&#xA;इत्थं तु रम्यकं खण्डं जित्वा कार्ष्णिर्महाबलः ॥&lt;br&gt;&#xA;सुमेरोः पूर्वदिग्भागे केतुमालं जगाम ह ॥१॥&lt;br&gt;&#xA;तस्य सीमागिरिः साक्षान्माल्यवान्नाम मैथिल ॥&lt;br&gt;&#xA;चतुर्नाम्नी यत्र गङ्गा महापातकनाशिनी ॥२॥&lt;br&gt;&#xA;गिरेर्माल्यावतः पार्श्वे पुरी मन्मथशालिनी ॥&lt;br&gt;&#xA;रत्नप्राकारसौधेश्च देवधानीव शोभिता ॥३॥&lt;br&gt;&#xA;यत्र वै पुरुषा राजन्कामदेवसमप्रभाः ॥&lt;br&gt;&#xA;शारदेन्दीवरश्यामाः पद्मपत्रनिभेक्षणाः ॥४॥&lt;br&gt;&#xA;पीताम्बरधरा नार्यः पुष्पहारमनोहराः ॥&lt;br&gt;&#xA;क्रीडन्ति कन्दुकैर्यत्र कामिन्यो नवयौवनाः ॥५॥&lt;br&gt;&#xA;यद्देहामोदपवनो मत्तालिकुलनादितः ॥&lt;br&gt;&#xA;गन्धीकरोति भूभागं समन्ताच्छतयोजनाम् ॥६॥&lt;br&gt;&#xA;तत्पुरीवासिनो लोका निर्गतास्ते बहुश्रुतः ॥&lt;br&gt;&#xA;जगुर्यशः श्रीमुरारेः प्रद्युम्नस्यापि शृण्वताः ॥७॥&lt;br&gt;&#xA;केतुमालवासिन ऊचुः -&lt;br&gt;&#xA;आसीत्तु शेषशयनो जगदार्त्तिहारी&lt;br&gt;&#xA;साक्षात्प्रधानपुरुषेश्वर आदिदेवः ॥&lt;br&gt;&#xA;यः प्रार्थितः सुरवरैर्भुवनावनाय&lt;br&gt;&#xA;तस्मै नमो भगवते पुरुषोत्तमाय ॥८॥&lt;br&gt;&#xA;जातो गतः पितृगृहात्पितरौ विमोक्ष्य&lt;br&gt;&#xA;नन्दालयं शिशुतनुः स तु नन्दपत्न्या ॥&lt;br&gt;&#xA;संलालितः सघृणया बहुमङ्गलश्रीः&lt;br&gt;&#xA;प्राणप्रहारमकरोत्किल पूतनायाः ॥९॥&lt;br&gt;&#xA;बालो बभञ्ज शकटं शयनं प्रकुर्व-&lt;br&gt;&#xA;न्दैत्यं निपात्य महदद्‌भुतकं च पृष्ठे ॥&lt;br&gt;&#xA;मात्रे प्रदर्श्य निजरूपमलङ्कृतोऽभू-&lt;br&gt;&#xA;द्‌गर्गेण सङ्कथितसुन्दरभाग्यलक्ष्मीः ॥१०॥&lt;br&gt;&#xA;संलालितो व्रजजनैर्नवनीतचौरः&lt;br&gt;&#xA;श्यामो मनोहरवपुर्मृदुलः स बालः ॥&lt;br&gt;&#xA;भित्वा जघास दधिपात्रमतीव दध्नो&lt;br&gt;&#xA;वृक्षौ बभञ्ज जननीलघुदामबद्धः ॥११॥&lt;br&gt;&#xA;वृन्दावने स विचरन् सह वत्सगोपै-&lt;br&gt;&#xA;र्वत्सासुरं च विनिपात्य कपित्थवृक्षैः ॥&lt;br&gt;&#xA;सद्यो विगृह्य खरतुण्डपुटे च दोर्भ्यां&lt;br&gt;&#xA;दैत्यं ददार स बकं तृणवत्तटिन्याम् ॥१२॥&lt;br&gt;&#xA;सन्धारयंश्च शिशुभिर्बहुवत्ससङ्घान्&lt;br&gt;&#xA;वेणुं क्वणन्मदनमोहनवेषभृद्यः ॥&lt;br&gt;&#xA;गोपानघासुरमुखे प्रहिताञ्जुगोप&lt;br&gt;&#xA;गोगोपवत्सपवपुः स चकार सद्यः ॥१३॥&lt;br&gt;&#xA;क्षेत्रज्ञ आत्मपुरुषो भगवाननन्तः&lt;br&gt;&#xA;पूर्णः प्रधानपुरुषेश्वर आदिदेवः ॥&lt;br&gt;&#xA;धृत्वा वपुः स विहरन्व्रजबालकेषु&lt;br&gt;&#xA;सम्मोहयन्विधिमजो विचचार कृष्णः ॥१४॥&lt;br&gt;&#xA;चिक्षेप धेनुकमसौ बलिनं बलेन&lt;br&gt;&#xA;ताले प्रगृह्य सहसा फणिकालियाख्यम् ॥&lt;br&gt;&#xA;बभ्राम वह्निमपिबद्दनुजं प्रलम्बं&lt;br&gt;&#xA;सद्यो जघान स बली दृढमुष्टिना च ॥१५॥&lt;br&gt;&#xA;सञ्चारयन्व्रजवधूर्मधुरं क्वणन् यो&lt;br&gt;&#xA;वेणुं वने व्रजवधूनिजगीतकीर्तिः ॥&lt;br&gt;&#xA;दिव्याम्बराणि स जहार वराङ्गनानां&lt;br&gt;&#xA;विप्राङ्गनाभिरभितः कृतभक्तभोजः ॥१६॥&lt;br&gt;&#xA;देवे च वर्षति पशून्कृपया रिरक्षु-&lt;br&gt;&#xA;र्गोवर्धनं प्रकृतबाल इवोच्छिलीन्ध्रम् ॥&lt;br&gt;&#xA;बिभ्रद्‌गिरिं स गजराडिव कञ्जमेक-&lt;br&gt;&#xA;हस्ते शचीपतिवचोभिरतः स्तुतोऽभूत् ॥१७॥&lt;br&gt;&#xA;नन्दं जुगोप वरुणात्स्वजनाय लोकं&lt;br&gt;&#xA;दिव्यं परं च तमसो दिवि दर्शयित्वा ॥&lt;br&gt;&#xA;श्रीरासमण्डलगतो व्रजसुन्दरीणां&lt;br&gt;&#xA;रेमे पुलिन्दतटिनीपुलिनेऽङ्‌गनाभिः ॥१८॥&lt;br&gt;&#xA;मानं हरन्मदनयौवनमानिनीना-&lt;br&gt;&#xA;मन्तर्दधे व्रजवधूनिजगीतकीर्तिः ॥&lt;br&gt;&#xA;स्रग्वी मनोहरवपुर्विरहातुराणां&lt;br&gt;&#xA;साक्षाद्धरिर्मदनमोहन आविरासीत् ॥१९॥&lt;br&gt;&#xA;वृन्दावने शबरराजवराङ्गनाभि-&lt;br&gt;&#xA;र्विष्णुर्विभूतिभिरिव द्युभिरादिदेवः ॥&lt;br&gt;&#xA;रेमे स्तुतः सुरवरैः स च रासरङ्गे&lt;br&gt;&#xA;केयूरकुण्डलकिरीटविटङ्कवेषः ॥२०॥&lt;br&gt;&#xA;नन्दं विमोक्ष्य फणिने प्रददौ च मोक्षं&lt;br&gt;&#xA;दिव्यं मणिं स च जहार ह शङ्खचूडात् ॥&lt;br&gt;&#xA;गोपस्तुतो वृषभरूपधरं ह्यरिष्टं&lt;br&gt;&#xA;भूमौ निपात्य निजघान करेण शृङ्गे ॥२१॥&lt;br&gt;&#xA;कंसः परं भयमवाप च तेन केशी&lt;br&gt;&#xA;सम्प्रेषितः सघनमेघवपुः प्रचण्डः ॥&lt;br&gt;&#xA;उत्सृज्य तं च तरसा पुनरापतन्तं&lt;br&gt;&#xA;श्रीबाहुना मुखगतेन जघान कृष्णः ॥२२॥&lt;br&gt;&#xA;यो नारदेन बहुवर्णितभाग्यलक्ष्मी-&lt;br&gt;&#xA;र्व्योमसुरो व्यसुरकारि परेण येन ॥&lt;br&gt;&#xA;अक्रूरवर्णितमहोदय आदिदेवो&lt;br&gt;&#xA;गोपीजनातिविरहातुरचित्तचौरः ॥२३॥&lt;br&gt;&#xA;श्वाफल्कये हितकराय निजं स्वरुप-&lt;br&gt;&#xA;मन्तर्दधे जलचये स च दर्शयित्वा ॥&lt;br&gt;&#xA;स प्राप तत्र मथुरोपवनं परेशो&lt;br&gt;&#xA;गोपालकैश्च सबलो मथुरां ददर्श ॥२४॥&lt;br&gt;&#xA;स्वैरं चरन्मधुपुरे रजकं निकृत्य&lt;br&gt;&#xA;कृष्णः प्रदाय च वरानथ वायकाय ॥&lt;br&gt;&#xA;मालाकृतं समनुकम्प्य चकार कुब्जा-&lt;br&gt;&#xA;मृज्वीं धनुश्च सहसा नमयन्बभञ्ज ॥२५॥&lt;br&gt;&#xA;द्वारि द्विपञ्च विनिहत्य नरेन्द्र मल्लौ&lt;br&gt;&#xA;हत्वा प्रगृह्य विनिपात्य स रङ्गभूमौ ॥&lt;br&gt;&#xA;कंसं हरिस्तु पितरावथ मोचयित्वा&lt;br&gt;&#xA;बन्धान्नृपं पुरि चकार महोग्रसेनम् ॥२६॥&lt;br&gt;&#xA;नन्दं प्रसाद्य बहुदानकरो यदूस्ता-&lt;br&gt;&#xA;नाहूय तर्प्य सुधनैश्च निवेदयित्वा ॥&lt;br&gt;&#xA;विद्यामधीत्य स ददौ प्रमृतं ह्यपत्यं&lt;br&gt;&#xA;कृत्वा वधं दनुजपञ्चजनस्य कृष्णः ॥२७॥&lt;br&gt;&#xA;गोपीजनान्समनुगृह्य स चोद्धवेना-&lt;br&gt;&#xA;क्रूरेण हास्तिनपुरे त्वथ पाण्डुपुत्रान् ॥&lt;br&gt;&#xA;कृष्णो विजित्य बलिनं च जरासुतं च&lt;br&gt;&#xA;भस्मीचकार मुचकुन्ददृशाऽऽत्मकालम् ॥२८॥&lt;br&gt;&#xA;निर्माय चाद्भुतपुरं स्थितयेऽत्र कृष्णो&lt;br&gt;&#xA;निन्ये च कुण्डिनपुरात्किल भीष्मकन्याम् ॥&lt;br&gt;&#xA;पुत्रेण शम्बरमरिं निजघान चादाद्‌-&lt;br&gt;&#xA;राज्ञे मणीं युधि विजित्य स ऋक्षराजम् ॥२९॥&lt;br&gt;&#xA;भामापतिः स च शिरः शतधन्वनस्तु&lt;br&gt;&#xA;हृत्वा ह्युवाह सवितुश्च सुतां परेशः ॥&lt;br&gt;&#xA;आवन्त्यराजतनुजां स जहार कृष्णः&lt;br&gt;&#xA;सत्यां स्वयंवरगृहे वृषभान्दमित्वा ॥३०॥&lt;br&gt;&#xA;कैकेयराजतनुजां स जहार भद्रां&lt;br&gt;&#xA;श्रीलक्ष्मणामखिलभद्रपते सुतां च ॥&lt;br&gt;&#xA;भौमं विजित्य सबलं युधि शस्त्रसङ्घै-&lt;br&gt;&#xA;र्निन्ये च षोडश-सहस्रवराङ्गनाश्च ॥३१॥&lt;br&gt;&#xA;भामेच्छया सुरतरुं च सभां सुधर्मां&lt;br&gt;&#xA;शक्रं विजित्य स जहार कलत्रमित्रः ॥&lt;br&gt;&#xA;यो रुक्मिणं च निजघान बलेन गोष्ठ्यां&lt;br&gt;&#xA;बाणस्य बाहुनिचयं शतधाच्छिनत्सः ॥३२॥&lt;br&gt;&#xA;तेनोग्रसेनक्रतवेऽथ जगद्विजेतुं&lt;br&gt;&#xA;सम्प्रेषितो निजसुतः किल शम्बरारिः ॥&lt;br&gt;&#xA;योऽत्रागतो भुवि विजित्य नृपान्समस्तान्&lt;br&gt;&#xA;श्रीकेतुमालपतये च नमोऽस्तु तस्मै ॥३३॥&lt;br&gt;&#xA;श्रीनारद उवाच -&lt;br&gt;&#xA;प्रसन्नः श्रीहरिः कार्ष्णिः कुण्डले कटकानि च ॥&lt;br&gt;&#xA;हीरान् मणीन् गजानश्वान् ददौ तेभ्यो महामनाः ॥३४॥&lt;br&gt;&#xA;पुर्यां मन्मथशालिन्यां व्यतिसंवत्सरो महान् ॥&lt;br&gt;&#xA;प्रद्युम्नाय बलिं प्रादान्नमस्कृत्य प्रजापतिः ॥३५॥&lt;br&gt;&#xA;अथ कार्ष्णिर्महाबाहुर्दिव्यं कामवनं ययौ ॥&lt;br&gt;&#xA;जनैरगम्यं गम्यं च प्रजापतिदुहितृभिः ॥३६॥&lt;br&gt;&#xA;सुन्दरं मन्मथाक्रीडं वृतं कामास्त्रतेजसा ॥&lt;br&gt;&#xA;नारीणां यत्र पतति व्यसुर्गर्भो न वत्सरम् ॥३७॥&lt;br&gt;&#xA;तदा परात्कामवनाद्विनिर्गतः&lt;br&gt;&#xA;श्रीपुष्पधन्वा नृप पञ्चसायकः ॥&lt;br&gt;&#xA;पीताम्बरश्यामतनुर्मनोहर-&lt;br&gt;&#xA;स्ततान कोदण्डगुणध्वनिं स्मरः ॥३८॥&lt;br&gt;&#xA;यद्‌बाणतो यादवपुङ्गवाः स्वतः&lt;br&gt;&#xA;ससैनिकाः साश्वगजाः पदातिभिः ॥&lt;br&gt;&#xA;निपेतुरारात्किल कामविह्वला-&lt;br&gt;&#xA;स्तद्‌बाणवेगस्य न वर्णनं भवेत् ॥३९॥&lt;br&gt;&#xA;अथाशु कार्ष्णिर्जगदीश्वरेश्वरः&lt;br&gt;&#xA;प्रलीनतां प्राप जले जलं यथा ॥&lt;br&gt;&#xA;सद्यो विसिस्मुर्यदवः ससैनिका&lt;br&gt;&#xA;विज्ञाय पूर्णं नृप रुक्मिणीसुतम् ॥४०॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;मन्मथदेश विजयो नामैकत्रिंशोऽध्यायः ॥३१॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/32/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/32/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - द्वात्रिंशोऽध्यायः&lt;br&gt;&#xA;हृष्टदैत्यवधम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;अथ कार्ष्णिर्महाबाहुः केतुमालं विजित्य सः ॥&lt;br&gt;&#xA;भद्राश्वं प्रययौ धन्वी खण्डं योगसमृद्धिमत् ॥१॥&lt;br&gt;&#xA;यस्य सीमागिरिः साक्षाद्‌राजते गन्धमादनः ॥&lt;br&gt;&#xA;सीतानाम्नी यत्र गङ्गा वहन्ती पापनाशिनी ॥२॥&lt;br&gt;&#xA;वेदक्षेत्रे महातीर्थे सर्वपापप्रमोचने ॥&lt;br&gt;&#xA;हयग्रीवो महाबाहुर्यत्र सन्निहितो हरिः ॥३॥&lt;br&gt;&#xA;भद्रश्रवा धर्मसुतस्तस्य सेवां करोति हि ॥&lt;br&gt;&#xA;गङ्गातीरस्य पुलिने प्रद्युम्नस्य महात्मनः ॥&lt;br&gt;&#xA;बभूवुः शिबिरव्यूहा हेमाम्बरमनोहराः ॥४॥&lt;br&gt;&#xA;भद्रश्रवा धर्मसुतो महात्मा&lt;br&gt;&#xA;भद्राश्वदेशाधिपतिर्महौजाः ॥&lt;br&gt;&#xA;प्रदक्षिणीकृत्य ननाम भक्त्या&lt;br&gt;&#xA;दत्वा बलिं कृष्णसुताय चाह ॥५॥&lt;br&gt;&#xA;भद्रश्रवा उवाच -&lt;br&gt;&#xA;त्वं साक्षाद्‌भगवान्पूर्णः परिपूर्णतमः स्वयम् ॥&lt;br&gt;&#xA;साधूनां रक्षणार्थाय जगज्जेतुं विनिर्गतः ॥६॥&lt;br&gt;&#xA;भगवञ्छम्बरो नाम दैत्यः पूर्वं जितस्त्वया ॥&lt;br&gt;&#xA;तस्य भ्राता महादुष्टः कनीयानुत्कचः स्मृतः ॥७॥&lt;br&gt;&#xA;गोकुले कृष्णचन्द्रेण मारितः शकटस्थितः ॥&lt;br&gt;&#xA;तस्य भ्राता महादुष्टो ज्येष्ठोऽस्ति शकुनिर्बली ॥८॥&lt;br&gt;&#xA;जेतुं योग्यस्त्वया देव नान्यैरपि कदाचन ॥&lt;br&gt;&#xA;श्रीप्रद्युम्न उवाच -&lt;br&gt;&#xA;कस्य वंशे समुद्भूतः शकुनिर्नाम दैत्यराट् ॥९॥&lt;br&gt;&#xA;कस्मिन्पुरे स्थितिस्तस्य बलं किं वद धर्मज ॥&lt;br&gt;&#xA;भद्रश्रवा उवाच -&lt;br&gt;&#xA;कश्यपस्य मुनेर्दित्यामादिदैत्यौ बभूवतुः ॥१०॥&lt;br&gt;&#xA;हिरण्यकशिपुर्ज्येष्ठो हिरण्याक्षोऽनुजस्तथा ॥&lt;br&gt;&#xA;हिरण्याक्षस्य तस्यापि बभूवुर्नव पुत्रकाः ॥११॥&lt;br&gt;&#xA;शकुनिः शम्बरो हृष्टो भूतसन्तापनो वृकः ॥&lt;br&gt;&#xA;कालनाभो महानाभो हरिश्मश्रुस्तथोत्कचः ॥१२॥&lt;br&gt;&#xA;देवकूटाद्दक्षिणे हि जठरस्य गिरेरधः ॥&lt;br&gt;&#xA;पुरी चन्द्रावती नाम दैत्यानां दुर्गमण्डिता ॥१३॥&lt;br&gt;&#xA;शकुनिस्तत्र वसति भ्रातृभिः षड्‌भिरावृतः ॥&lt;br&gt;&#xA;यदा यदा हि मुनयो यज्ञारम्भं प्रकुर्वते ॥१४॥&lt;br&gt;&#xA;तदा तदा हि तेनापि भङ्गोऽकारि यदूत्तम ॥&lt;br&gt;&#xA;यस्माच्च सन्ति शक्राद्या उद्विग्नाः सात्वताम्पते ॥१५॥&lt;br&gt;&#xA;जेतुं योग्यस्त्वया देव देवध्रुग्दैत्यपुङ्गवः ॥&lt;br&gt;&#xA;त्वया जितं जगत्सर्वं भक्तानां शान्तिकारणात् ॥१६॥&lt;br&gt;&#xA;प्रद्युम्नाय नमस्तुभ्यं चतुर्व्यूहाय ते नमः ॥&lt;br&gt;&#xA;गोविप्रसुरसाधूनां छन्दसां पतये नमः ॥१७॥&lt;br&gt;&#xA;श्रीनारद उवाच -&lt;br&gt;&#xA;एवं सम्प्रार्थितः साक्षात्प्रद्युम्नो भगवान् हरिः ॥&lt;br&gt;&#xA;देवाय भद्रश्रवसे मा भैष्टेत्यभयं ददौ ॥१८॥&lt;br&gt;&#xA;अथ कार्ष्णिर्महाबाहुः स्वसैन्यपरिवारितः ॥&lt;br&gt;&#xA;पुरीं चन्द्रावतीं गन्तुं प्रस्थानमकरोत्तदा ॥१९॥&lt;br&gt;&#xA;मन्मुखाच्छकुनिः श्रुत्वा प्रागच्छन्तं यदूत्तमम् ॥&lt;br&gt;&#xA;दैत्यानां सदसि प्राह शूलमुद्यम्य दैत्यराट् ॥२०॥&lt;br&gt;&#xA;शकुनिरुवाच -&lt;br&gt;&#xA;दिष्ट्या दिष्ट्या हि शत्रुर्मे प्रद्युम्नोऽत्र समागतः ॥&lt;br&gt;&#xA;जेतुं योग्यो मय दैत्या भ्रातुर्मय्यस्ति प्रागृणम् ॥२१॥&lt;br&gt;&#xA;भ्राता मे शम्बरो नाम येन पूर्वं च मारितः ॥&lt;br&gt;&#xA;तस्मात्तं घातयिष्यामि प्रद्युम्नं यदुभिः सह ॥ २२॥&lt;br&gt;&#xA;तस्माद्यात बलं तस्य विध्वस्तं कुरुतासुराः ॥&lt;br&gt;&#xA;पश्चात्पुरन्दराधीशं घातयिष्यामि निर्जरान् ॥२३॥&lt;br&gt;&#xA;श्रीनारद उवाच -&lt;br&gt;&#xA;इति श्रुत्वा वचस्तस्य दैत्यो हृष्टो महाबलः ॥&lt;br&gt;&#xA;आययौ सम्मुखे योद्धुं दैत्यकोटिसमावृतः ॥२४॥&lt;br&gt;&#xA;प्रद्युम्नो भगवान्साक्षाल्लीलामानुषविग्रहः ॥&lt;br&gt;&#xA;महत्याः सर्वसेनाया गृध्रव्यूहं चकार ह ॥२५॥&lt;br&gt;&#xA;गृध्रचञ्चौ वर्तमानोऽनिरुद्धो धन्विनां वरः ॥&lt;br&gt;&#xA;ग्रीवायामर्जुनः पृष्ठे साम्बो जाम्बवतीसुतः ॥२६॥&lt;br&gt;&#xA;पादयोरुभयो राजन्नास्थितौ दीप्तिमद्गदौ ॥&lt;br&gt;&#xA;कार्ष्णिः साक्षात्तदुदरे पुच्छे भानुर्हरेः सुतः ॥२७॥&lt;br&gt;&#xA;बभूव तुमुलं युद्धं सीतागङ्गातटे नृप ॥&lt;br&gt;&#xA;दैत्यानां यदुभिः सार्द्धमब्धीनामब्धिभिर्यथा ॥२८॥&lt;br&gt;&#xA;बाणैस्त्रिशूलैर्मुसलैर्मुद्गरैस्तोमरर्ष्टिभिः ॥&lt;br&gt;&#xA;ववृर्षुर्दानवाः सर्वे धाराभिरिव वारिदाः ॥२९॥&lt;br&gt;&#xA;रुरोध सूर्यं चाकाशं सैन्यपादरजो भृशम् ॥&lt;br&gt;&#xA;राजन्स्वबाणं च यथा वारिदाः प्रावृडुद्‌भवाः ॥३०॥&lt;br&gt;&#xA;वृको हर्षोऽनिलो गृध्रो वर्द्धनोऽन्नाद एव च ॥&lt;br&gt;&#xA;महाशः पवनो वह्निः क्षुदिश्च दशमः स्मृतः ॥३१॥&lt;br&gt;&#xA;मित्रविन्दात्मजा ह्येते युयुधुर्दानवैः सह ॥&lt;br&gt;&#xA;बाणान्धकारे सञ्जाते वृको नाम हरेः सुतः ॥३२॥&lt;br&gt;&#xA;सर्वेषामग्रतः प्राप्तो धनुष्टङ्कारयन्मुहुः ।&lt;br&gt;&#xA;दैत्यान्बिभेद बाणौघैः कुवाक्यैर्मित्रतामिव ॥३३॥&lt;br&gt;&#xA;गजान् रथान् हयान् वीरान्पातयामास भूतले ॥&lt;br&gt;&#xA;निपेतुश्छिन्नकवचाश्छिन्नचापा रणाङ्गणे ॥३४॥&lt;br&gt;&#xA;वृकबाणैर्भिन्नपादा वृक्षा वातहता इव ॥&lt;br&gt;&#xA;अधोमुखा ऊर्ध्वमुखा बाणौघैश्छिन्नबाहवः ॥३५॥&lt;br&gt;&#xA;रेजू रणाङ्गणे राजन् भाण्डव्यूहा इवाहताः ॥&lt;br&gt;&#xA;द्विधाभूता गजा बाणैः पतिता रणमण्डले ॥३६॥&lt;br&gt;&#xA;विरेजुश्छुरिकाविद्धाः कूष्माण्डशकला इव ॥&lt;br&gt;&#xA;तदैव हृष्टः सम्प्राप्तः सिंहारूढो महाबलः ॥३७॥&lt;br&gt;&#xA;बिभेद कवचं तस्य सिञ्जिनीं दशभिः शरैः ॥&lt;br&gt;&#xA;चतुर्भिश्चतुरो वाहान्द्वाभ्यां सूतं ध्वजं तथा ॥३८॥&lt;br&gt;&#xA;त्रिभी रथं च बाणानां विंशत्या दनुजाधिपः ॥&lt;br&gt;&#xA;छिन्नधन्वा वृको भूत्वा हताश्वो हतसारथिः ॥३९॥&lt;br&gt;&#xA;अन्यं रथं समारूढो धनुर्जग्राह रोषतः ॥&lt;br&gt;&#xA;तावत्तस्य धनुर्हृष्टश्चिच्छेद समरेऽसुरः ॥४०॥&lt;br&gt;&#xA;तदा गदां समादाय वृको यादवपुङ्गवः ॥&lt;br&gt;&#xA;तताड मूर्ध्नि पञ्चास्यं दैत्यं पृष्ठस्थितं पुनः ॥४१॥&lt;br&gt;&#xA;मृगेन्द्रः क्रोधसम्पूर्णः समुत्पत्य रणाङ्गणे ॥&lt;br&gt;&#xA;अनेकान्पातयामास नखैर्दन्तैः करैरपि ॥४२॥&lt;br&gt;&#xA;हुङ्कारं भीषणं कृत्वा ललज्जिह्वः स्फुरत्सटः ॥&lt;br&gt;&#xA;वृकं सम्पातयामास रम्भादण्डं गजो यथा ॥४३॥&lt;br&gt;&#xA;गृहीत्वा तु वृको दोर्भ्यां पातयित्वा महीतले ॥&lt;br&gt;&#xA;तस्योपरि नदंस्तस्थौ मल्लो मल्लं यथा नृप ॥४४॥&lt;br&gt;&#xA;उत्पतन्तं पुनः सिंहं चर्वयन्तं तनुं बलात् ॥&lt;br&gt;&#xA;तताड मुष्टिना तं वै मित्रविन्दात्मजो बली ॥४५॥&lt;br&gt;&#xA;तस्य मुष्टिप्रहारेण केसरी पञ्चतां गतः ॥&lt;br&gt;&#xA;तदा क्रुद्धो हृष्टदैत्यः शूलं चिक्षेप सत्वरम् ॥४६॥&lt;br&gt;&#xA;शूलं स्फुरन्महोल्काभं चिच्छेद त्वसिना वृकः ॥&lt;br&gt;&#xA;तीक्ष्णया तुण्डया राजन्फणिनं गरुडो यथा ॥४७॥&lt;br&gt;&#xA;हृष्टोऽपि स्वमसिं नीत्वा नादयन् स्वं महाबलम् ॥&lt;br&gt;&#xA;जघान तं वृकं मूर्धि कम्पयन् वसुधातलम् ॥४८॥&lt;br&gt;&#xA;खड्गकोशे ततः खड्गमुपधार्य वृको बली ॥&lt;br&gt;&#xA;कन्धरे स्वेन खड्गेन तं तताड स्फुरच्छुचम् ॥४९॥&lt;br&gt;&#xA;खड्गच्छिन्नं शिरस्तस्य दैतस्य पतितं भुवि ॥&lt;br&gt;&#xA;रेजे कमण्डलुमिव सकिरीटं सकुण्डलम् ॥ ५०॥&lt;br&gt;&#xA;हृष्टे मृते तदा दैत्याः शेषा सर्वे पलायिताः ॥&lt;br&gt;&#xA;भयातुरा महाराज ययुश्चन्द्रावतीं पुरीम् ॥५१॥&lt;br&gt;&#xA;देवदुन्दुभयो नेदुर्नरदुन्दुभयस्तदा ॥&lt;br&gt;&#xA;श्रीवृकस्योपरि सुराः पुष्पवर्षं प्रचक्रिरे ॥५२॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;हृष्टदैत्यवधो नाम द्वात्रिंशोऽध्यायः ॥३२॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/33/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/33/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - त्रयस्त्रिंशोऽध्यायः&lt;br&gt;&#xA;भूतसन्तापनदैत्यवधम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;हृष्टं निपतितं श्रुत्वा शकुनिः क्रोधमुर्छितः ॥&lt;br&gt;&#xA;भ्रातॄन्सम्प्रेषयामास देवानां भयकारकान् ॥१॥&lt;br&gt;&#xA;भूतसन्तापनो नाम गजमारुह्य निर्गतः ॥&lt;br&gt;&#xA;वृकः खरं समारुह्य कालनाभोऽथ सूकरम् ॥२॥&lt;br&gt;&#xA;महानाभो मत्तपुष्टं हरिश्मश्रुस्तिमिङ्गिलम् ॥&lt;br&gt;&#xA;वैजयन्तं रथं जैत्रं मयदैत्यविनिर्मितम् ॥३॥&lt;br&gt;&#xA;पञ्चयोजनविस्तीर्णं सहस्राश्वनियोजितम् ॥&lt;br&gt;&#xA;मायामयं कामगं च पताकाशतसंवृतम् ॥४॥&lt;br&gt;&#xA;सहस्रकलशाढ्यं च मुक्तादामविलम्बितम् ॥&lt;br&gt;&#xA;रत्नभूषणभूषाढ्यं शतचन्द्रसमोज्ज्वलम् ॥५॥&lt;br&gt;&#xA;सहस्रचक्रसंयुक्तम् घण्टाकारविभूषणम् ॥&lt;br&gt;&#xA;आरुह्य शकुनिः पश्चाद्योद्धुकामो विनिर्ययौ ॥६॥&lt;br&gt;&#xA;अक्षौहिणीभिर्द्वादशभिर्दैत्यानां मैथिलेश्वर ॥&lt;br&gt;&#xA;धनुःस्वनैर्वीरशब्दैरश्वहेषारथस्वनैः ॥७॥&lt;br&gt;&#xA;चीत्कारैर्हस्तिनामाशामण्डलं तु जगर्ज ह ॥&lt;br&gt;&#xA;दैत्यसेनाप्रयाणेन चकम्पे मण्डलं भुवः ॥८॥&lt;br&gt;&#xA;निपेतुर्गिरयोऽनेका विचेलुः सिन्धवो नृप ॥&lt;br&gt;&#xA;निपातितार्गला देवैर्बभूवाश्वमरावती ॥९॥&lt;br&gt;&#xA;तत्सैन्यं भीषणं दृष्ट्वा प्रद्युम्नो धन्विनां वरः ॥&lt;br&gt;&#xA;बली धैर्यधरः कार्ष्णिः प्राहेदं यदुपुङ्गवान् ॥१०॥&lt;br&gt;&#xA;प्रद्युम्न उवाच -&lt;br&gt;&#xA;इदं शरिरं भुवि पाञ्चभौतिकं&lt;br&gt;&#xA;फेनोपमं कर्मगुणादिनिर्मितम् ॥&lt;br&gt;&#xA;गतागतं कालवशं कदापि&lt;br&gt;&#xA;बुधा न शोचन्ति यथार्भकैः कृतम् ॥११॥&lt;br&gt;&#xA;गच्छन्ति चोर्ध्वं किल सात्विका जना&lt;br&gt;&#xA;मध्ये च तिष्ठन्ति हि राजसा नराः ॥&lt;br&gt;&#xA;अधः प्रगच्छन्ति हि तामसाः परे&lt;br&gt;&#xA;मुहुर्मुहुस्ते विचरन्ति कर्मभिः ॥१२॥&lt;br&gt;&#xA;बिभेत्ययं वा किल सर्वतो यथा&lt;br&gt;&#xA;नेत्रभ्रमेणाचलतीव भूर्वृथा ॥&lt;br&gt;&#xA;तथा च सर्वं मनसा कृतं जग-&lt;br&gt;&#xA;त्काचेऽर्भकं ह्यभर्क आवृतो यथा ॥१३॥&lt;br&gt;&#xA;यथा सुखं मण्डलवर्तिनां चलं&lt;br&gt;&#xA;तथास्ति पातालनिवासिनामपि ॥&lt;br&gt;&#xA;तथामराणां क्रतुभिः कृतं स्मरे-&lt;br&gt;&#xA;त्सर्वं त्यजेत्ततृणवत्परो जनाः ॥१४॥&lt;br&gt;&#xA;ऋतोर्गुणा देहगुणाः स्वभावा&lt;br&gt;&#xA;अहर्दिनं यान्ति यथा तथा जनः ॥&lt;br&gt;&#xA;दृश्यं च यद्यन्न हि किञ्चिदस्ति&lt;br&gt;&#xA;यथा व्रजे गच्छति पान्थसङ्गमम् ॥१५॥&lt;br&gt;&#xA;दृष्टं यथा वस्तु यदोल्कया तथा&lt;br&gt;&#xA;परे गते किं ह्युभयप्रयोजनम् ॥&lt;br&gt;&#xA;विधाय मार्गं विचरेच्छिवस्य&lt;br&gt;&#xA;पश्यन्हि सर्वत्र हरिं परेश्वरम् ॥१६॥&lt;br&gt;&#xA;यथेन्दुरेको जलपात्रवृन्दगो&lt;br&gt;&#xA;यथाग्निरेको विदितः समिच्चये ॥&lt;br&gt;&#xA;तथा परात्मा भगवाननेकव-&lt;br&gt;&#xA;त्सोऽन्तर्बहिः स्यात्सुकृतेषु देहिषु ॥१७॥&lt;br&gt;&#xA;यो ज्ञाननिष्ठोऽतिविरागमाश्रितः&lt;br&gt;&#xA;श्रीकृष्णभक्तस्त्वनपेक्षकोऽपि यः ॥&lt;br&gt;&#xA;तपोवनं वापि गृहं गृहं वनं&lt;br&gt;&#xA;स्पृशन्ति तं ते त्रिगुणा न सर्वतः ॥१८॥&lt;br&gt;&#xA;ततो यतिस्त्वध्यगमत्परात्परं&lt;br&gt;&#xA;सुखी सदाऽऽनन्दमयस्तु बालवत् ॥&lt;br&gt;&#xA;देहेन पश्यत्युत सर्वकारणं&lt;br&gt;&#xA;धृतं च वासो मदिरामदान्धवत् ॥१९॥&lt;br&gt;&#xA;सूर्योदये सर्वतमो विलियते&lt;br&gt;&#xA;प्रदृश्यते वस्तु गृहे यथा जनैः ॥&lt;br&gt;&#xA;ज्ञानोदयेऽज्ञानतमः प्रलीयते&lt;br&gt;&#xA;सम्भ्राजते ब्रह्म परं तनौ तथा ॥२०॥&lt;br&gt;&#xA;यथेन्द्रियाणां च पृथक् च वर्त्मभि-&lt;br&gt;&#xA;र्नोन्नीयतेऽर्थस्त्रिगुणाश्रयः परः ॥&lt;br&gt;&#xA;एकं ह्यनन्तस्य परस्य धाम त-&lt;br&gt;&#xA;त्तथा मुनीनां किल शास्त्रवर्त्मिभिः ॥२१॥&lt;br&gt;&#xA;परं पदं केऽपि वदन्ति वैष्णवं&lt;br&gt;&#xA;के वापि वैकुण्ठपरं परेशम् ॥&lt;br&gt;&#xA;शान्तिं च यत्केऽपि तमःपरं बृह-&lt;br&gt;&#xA;त्कैवल्यमेके प्रवदन्ति धामके ॥२२॥&lt;br&gt;&#xA;यदक्षरं केऽपि दिशं वदन्ति के&lt;br&gt;&#xA;गोलोकमाद्यं प्रवदन्त्यथापरे ॥&lt;br&gt;&#xA;केचिन्निकुञ्जं निजलीलयाऽऽवृतं&lt;br&gt;&#xA;प्राप्नोति कृष्णस्य पदं च तन्मुनिः ॥२३॥&lt;br&gt;&#xA;श्रीनारद उवाच -&lt;br&gt;&#xA;इति कार्ष्णेर्वचः श्रुत्वा सर्वे यादवपुङ्गवाः ॥&lt;br&gt;&#xA;शस्त्राणि जगृहुर्हृष्टा तज्ज्ञाने धैर्यवर्द्धने ॥२४॥&lt;br&gt;&#xA;बभूव तुमुलं युद्धं दैत्यानां यदुभिः सह ॥&lt;br&gt;&#xA;सीतागङ्गातटे चाब्धौ रक्षसां कपिभिर्यथा ॥२५॥&lt;br&gt;&#xA;रथिनो रथिभिस्तत्र पत्तिभिः पत्तयो नृप ॥&lt;br&gt;&#xA;अश्ववाहैरश्ववाहा युयुधुश्च गजा गजैः ॥२६॥&lt;br&gt;&#xA;केचित्करीन्द्रा उन्मत्ता महामात्यैः प्रणोदिताः ॥&lt;br&gt;&#xA;गिरीन्द्रा इव दृश्यन्ते मुक्तानां मेघडम्बरैः ॥२७॥&lt;br&gt;&#xA;शुण्डादण्डैश्च फूत्कारैः सचीत्कारैः सशृङ्खलैः ॥&lt;br&gt;&#xA;पातयन्तो रथानश्वान् वीरान् राजन् रणाङ्गणे ॥२८॥&lt;br&gt;&#xA;शुण्डादण्डैः सङ्गृहीत्वा रथान्साश्वान्ससारथीन् ॥&lt;br&gt;&#xA;निपात्य भूमावुत्थाप्य चिक्षिपुश्चाम्बरे बलात् ॥२९॥&lt;br&gt;&#xA;कांश्चिन्ममर्दुः पादाभ्यां संविदार्य करैर्दृढैः ॥&lt;br&gt;&#xA;सक्षताश्च गजा राजन्प्रधावन्तो रणाङ्गणे ॥३०॥&lt;br&gt;&#xA;सपक्षतुरगा राजन्नश्ववाहप्रणोदिताः ॥&lt;br&gt;&#xA;उल्लङ्घयन्तोऽथ रथान् गजकुम्भान्तरे गताः ॥३१॥&lt;br&gt;&#xA;केचिदश्वैर्महावीराः शक्तिहस्ता मदोत्कटाः ॥&lt;br&gt;&#xA;जघ्नुर्गजस्थान्नृपतीन्मृगेन्द्रा इव यूथपान् ॥३२॥&lt;br&gt;&#xA;अश्वारूढाः केऽपि सेनां संविदार्य विनिर्गताः ॥&lt;br&gt;&#xA;खड्गवेगैः पद्मवनं लीलाभिर्वायवो यथा ॥३३॥&lt;br&gt;&#xA;केचित्परस्परं साश्वैरुत्पतन्तो रणाङ्गणे ॥&lt;br&gt;&#xA;खड्गैर्जघ्नुर्यथा क्रव्ये चञ्चुभिः पक्षिणोऽम्बरे ॥३४॥&lt;br&gt;&#xA;केचित्खड्गैः परशुभिः केचिच्चक्रैः पदातयः ॥&lt;br&gt;&#xA;चिच्छिदुर्निशितैर्भल्लैर्फलानीव शिरांसि च ॥३५॥&lt;br&gt;&#xA;सङ्ग्रामजिद्बृहत्सेनः शूरः प्रहरणो विजित् ॥&lt;br&gt;&#xA;जयः सुभद्रो वामश्च सत्यकोऽश्वयुरेव हि ॥३६॥&lt;br&gt;&#xA;भद्रायाश्च सुता ह्येते श्रीकृष्णस्यौरसाः शुभाः ॥&lt;br&gt;&#xA;सर्वेषामग्रतः प्राप्ता युयुधुर्दैत्यपुङ्गवैः ॥३७॥&lt;br&gt;&#xA;भूतसन्तापनो नाम गजारूढो महासुरः ॥&lt;br&gt;&#xA;यदुसैन्ये महाराज चक्रे नाराचदुर्दिनम् ॥३८॥&lt;br&gt;&#xA;बाणान्धकारे च कृते भूतसन्तापनेन वै ॥&lt;br&gt;&#xA;सङ्ग्रामजित्तदा प्राप्तः श्रीकृष्णस्य सुतो बली ॥३९॥&lt;br&gt;&#xA;विव्याध बाणशतकैर्भूतसन्तापनो बली ॥&lt;br&gt;&#xA;प्रलयार्णवसङ्घोष-भीमसङ्घट्टनादिनीम् ॥४०॥&lt;br&gt;&#xA;धनुर्ज्यां तस्य चिच्छेद भूतसन्तापनो बली ॥&lt;br&gt;&#xA;सङ्ग्रामजिद्धनुश्चान्यद्‌-गृहीत्वा स्वं तडित्प्रभम् ॥४१॥&lt;br&gt;&#xA;सज्जं कृत्वा विधानेन शतं बाणान्समादधे ॥&lt;br&gt;&#xA;ते बाणास्तद्धनुर्ज्यां च कवचं लोहनिर्मितम् ॥४२॥&lt;br&gt;&#xA;भित्वा छित्वा तनुं तस्य गजं भित्वावनिं गताः ॥&lt;br&gt;&#xA;बाणप्रहारव्यथितः किञ्चिद्व्याकुलमानसः ॥४३॥&lt;br&gt;&#xA;गजं स्वं नोदयामास भूतसन्तापनो बली ॥&lt;br&gt;&#xA;कालान्तकसमं नागं दृष्ट्वा सङ्ग्रामजिद्‌बली ॥४४॥&lt;br&gt;&#xA;गृहीत्वा स्वमसिं दिव्यं सञ्जघान रणाङ्गणे ॥&lt;br&gt;&#xA;तस्य खड्गप्रहारेण शूण्डादण्डो द्विधाभवत् ॥४५॥&lt;br&gt;&#xA;चीत्कारमुत्कटं कुर्वन् मदं संस्रावयन्कटात् ॥&lt;br&gt;&#xA;भूतसन्तापनं त्यक्त्वा भुवनं कम्पयन् गजः ॥४६॥&lt;br&gt;&#xA;निपातयन्महावीरान्घण्टानादैर्नदन्मुहुः ॥&lt;br&gt;&#xA;न बलात्स्तम्भितो दैत्यैः पुरीं चन्द्रावतीं ययौ ॥४७॥&lt;br&gt;&#xA;कोलाहलो महानासीद्व्रजन्नेवं गजे च्युते ॥&lt;br&gt;&#xA;भूतसन्तापनश्चक्रं श्रीकृष्णस्य सुताय वै ॥४८॥&lt;br&gt;&#xA;चिक्षेप निशितं शीघ्रं ग्रीष्ममार्तण्डवत्स्फुरत् ॥&lt;br&gt;&#xA;तदागतं भ्रमद्दृष्ट्वा चक्रं भद्रात्मजो बली ॥४९॥&lt;br&gt;&#xA;स्वचक्रेण महाराज लीलया शतधाच्छिनत् ॥&lt;br&gt;&#xA;जठरस्य गिरेः शृङ्गं समुत्पाट्य महासुरः ॥५०॥&lt;br&gt;&#xA;चिक्षेप कृष्णपुत्राय नादयन् व्योममण्डलम् ॥&lt;br&gt;&#xA;सङ्ग्रामजिच्च तच्छृङ्गं गृहीत्वा भुजयोर्बलात् ॥५१॥&lt;br&gt;&#xA;तताड तेन राजेन्द्र भूतसन्तापनं रणे ॥&lt;br&gt;&#xA;भूतसन्तापनो दैत्यः सम्पूर्णं जठरं गिरिम् ॥५२॥&lt;br&gt;&#xA;गृहीत्वा सङ्गरे तस्थावुद्‌भटो दैत्यपुङ्गवः ॥&lt;br&gt;&#xA;अनेन घातयिष्यामि त्वां रणे प्रवदन्मुखात् ॥५३॥&lt;br&gt;&#xA;देवकूटं समुत्पाट्य गिरिं च श्रीहरेः सुतः ॥&lt;br&gt;&#xA;अनेन घातयिष्यामि त्वां रणे प्रवदन्मुखात् ॥५४॥&lt;br&gt;&#xA;तस्थौ तत्सम्मुखे राजंस्तदद्‌भुतमिवामवत् ॥&lt;br&gt;&#xA;क्षिपन्तं पर्वतं दैत्यं भूतसन्तापनं नृप ॥५५॥&lt;br&gt;&#xA;तताड गिरिणा स्वेन रणे सङ्ग्रामजिद्‌बली ॥&lt;br&gt;&#xA;जठरो देवकूटश्च द्वौ गिरी दैत्यमस्तके ॥५६॥&lt;br&gt;&#xA;पतितौ भूरिभाराढ्यौ वज्रसङ्घर्षनादिनौ ॥५७॥&lt;br&gt;&#xA;भूतसन्तापनस्ताभ्यां पतितः पञ्चतां गतः ॥&lt;br&gt;&#xA;तज्ज्योतिः सङ्ग्रामजिति लीनं जातं विदेहराट् ॥ ५८॥&lt;br&gt;&#xA;श्रीसङ्ग्रामजितः सैन्ये नेदुर्दुन्दुभयस्तदा ॥&lt;br&gt;&#xA;भद्रात्मजोपरी सुराः पुष्पवर्षं प्रचक्रिरे ॥५९॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;भूतसन्तापनदैत्यवधो नाम त्रयस्त्रिंशोऽध्यायः ॥३३॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/34/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/34/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - चतुस्त्रिंशोऽध्यायः&lt;br&gt;&#xA;वृकदैत्यवधम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;सङ्ग्रामजिन्महायुद्धे भूतसन्तापने मृते ॥&lt;br&gt;&#xA;हाहाकारो महानासीद्दैत्यसेनासु मैथिल ॥१॥&lt;br&gt;&#xA;शकुनिर्वृकः कालनाभो महानाभस्तथैव च ॥&lt;br&gt;&#xA;हरिश्मश्रुश्च पञ्चैते सम्प्राप्ता रणमण्डले ॥२॥&lt;br&gt;&#xA;कार्ष्णिः शकुनिनायुद्ध्यदनिरुद्धो वृकेण वै ॥&lt;br&gt;&#xA;कालनाभेन साम्बस्तु महानाभेन दीप्तिमान् ॥३॥&lt;br&gt;&#xA;हरिश्मश्र्वसुरेणापि भानुः कृष्णसुतो बली ॥&lt;br&gt;&#xA;सर्वेषामग्रतः प्राप्तोऽनिरुद्धो धन्विनां वरः ॥४॥&lt;br&gt;&#xA;विभेद बाणैर्दैत्यांश्च वज्रेणेन्द्रो यथा गिरीन् ॥&lt;br&gt;&#xA;अनिरुद्धशरैर्दैत्याश्छिन्नपादांसजानवः ॥५॥&lt;br&gt;&#xA;निपेतुर्मूर्च्छिता भूमौ वृक्षा वातहता इव ॥&lt;br&gt;&#xA;अनिरुद्धशरैस्तीक्ष्णैः सञ्छिन्ना मेघडम्बराः ॥६॥&lt;br&gt;&#xA;छिन्नकुम्भा भिन्नशुण्डाः पतिता रणमण्डले ॥&lt;br&gt;&#xA;रुग्णदन्ताश्छिन्नकक्षाः शैला वज्रहता इव ॥७॥&lt;br&gt;&#xA;द्विधाभूता गजाः पेतुः स्फुरत्काश्मीरकम्बलाः ॥&lt;br&gt;&#xA;करिणां भिन्नकुम्भानां मुक्ता रेजुः स्फुरत्प्रभाः ॥८॥&lt;br&gt;&#xA;बाणान्धकारे राजेन्द्र रात्रौ तारागणा इव ॥&lt;br&gt;&#xA;प्रधर्षिताः केऽपि वीरा अनिरुद्धशरान्विता ॥९॥&lt;br&gt;&#xA;निपेतुर्मूर्छिता भूमौ तदद्‌भुतमिवाभवत् ॥&lt;br&gt;&#xA;केचित्कौ रथिनः पेतुस्तेषां शून्या रथाः स्थिताः ॥१०॥&lt;br&gt;&#xA;कपित्थस्य फलानीव हस्तकोष्ठगतानि च ॥&lt;br&gt;&#xA;क्षणमात्रेण राजेन्द्र दैत्यानां वाहिनीषु च ॥११॥&lt;br&gt;&#xA;नदी बभूव सङ्ग्रामे भीषणा क्षतजस्रवात् ॥&lt;br&gt;&#xA;द्विपग्राहा चोष्ट्रखरकबन्धास्यादिकच्छपा ॥१२॥&lt;br&gt;&#xA;शिशुमाररथा केशशैवाला भुजसर्पिणी ॥&lt;br&gt;&#xA;करमीना मौलिरत्नहारकुण्डलशर्करा ॥१३॥&lt;br&gt;&#xA;शस्त्रशक्तिच्छत्रशङ्खा चामरध्वजसैकता ॥&lt;br&gt;&#xA;रथाङ्गवर्तसंयुक्ता सेनाद्वयतटावृता ॥१४॥&lt;br&gt;&#xA;शतयोजनविस्तीर्णा बभौ वैतरणी यथा ॥&lt;br&gt;&#xA;प्रमथा भैरवा भूता वेताला योगिनीगणाः ॥१५॥&lt;br&gt;&#xA;अट्टहासं प्रकृर्वन्तो नृत्यन्तो रणमण्डले ॥&lt;br&gt;&#xA;पिबन्तो रुधिरं शश्वत्कपालेन नृपेश्वर ॥१६॥&lt;br&gt;&#xA;हरस्य मुण्डमालार्थं जगृहुस्ते शिरांसि च ॥&lt;br&gt;&#xA;सिंहारूढा भद्रकाली डाकिनीशतसंवृता ॥१७॥&lt;br&gt;&#xA;भक्ष्ययन्ती रणे दैत्यानट्टहासं चकार ह ॥&lt;br&gt;&#xA;विद्याधर्यस्त्वम्बरस्था गन्धर्व्योऽप्सरसस्तथा ॥१८॥&lt;br&gt;&#xA;क्षात्रधर्मस्थितान् वीरान् वव्रिरे देवरूपिणः ॥&lt;br&gt;&#xA;परस्परं कलिर्भूत्वा तासां पत्यर्थमम्बरे ॥१९॥&lt;br&gt;&#xA;ममानुरुपो नायं व इति विह्वलचेतसाम् ॥&lt;br&gt;&#xA;केचिद्वीरा धर्मपरा रणरङ्गान्न चालिताः ॥२०॥&lt;br&gt;&#xA;ययुर्विष्णुपदं दिव्यं भित्वा मार्तण्डमण्डलम् ॥&lt;br&gt;&#xA;अनिरुद्धं रिपुं दृष्ट्वा केचिद्दैत्याः पलायिताः ॥२१॥&lt;br&gt;&#xA;केचित्स्वं स्वं रणं त्यक्त्वा दुद्रुवुस्ते दिशो दश ॥&lt;br&gt;&#xA;तदा वृको महादैत्यः खरारूढो भयङ्करः ॥२२॥&lt;br&gt;&#xA;आजगाम नदन् युद्धे धनुष्टङ्कारयन्मुहुः ॥&lt;br&gt;&#xA;अनिरुद्धस्यापि चायं सिञ्जिनीसहितं धनुः ॥२३॥&lt;br&gt;&#xA;चिच्छेद दशभिर्बाणैर्वृकोऽपि रणदुर्मदः ॥&lt;br&gt;&#xA;छिन्नधन्वानिरुद्धस्तु द्वितीयं धनुराददे ॥२४॥&lt;br&gt;&#xA;चिच्छेद दशभिर्बाणैर्वृकचापं महाबलः ॥&lt;br&gt;&#xA;वृकस्त्रिशूलमुद्यम्य रुषा प्रस्फुरिताधरः ॥&lt;br&gt;&#xA;ललज्जिह्वः प्रत्युवाचानिरुद्धं धन्विनां वरम् ॥२५॥&lt;br&gt;&#xA;वृकदैत्य उवाच -&lt;br&gt;&#xA;अद्यैव त्वां हनिष्यामि क्षत्रियं स्वस्थविक्रमम् ॥&lt;br&gt;&#xA;त्वया सेना हता मेऽद्य पश्य विक्रममद्‌भुतम् ॥२६॥&lt;br&gt;&#xA;अनिरुद्ध उवाच -&lt;br&gt;&#xA;ये वदन्ति मुखेनेह ते कुर्वन्ति न किञ्चन ॥&lt;br&gt;&#xA;अद्यैव त्वां हनिष्यामि पश्य मे विक्रमं परम् ॥२७॥&lt;br&gt;&#xA;न चेत्त्वां घातयिष्यामि शृणुताच्छपथं मम ॥&lt;br&gt;&#xA;विप्रगोभ्रूणबालानां हत्या मे स्यात्सदैव हि ॥२८॥&lt;br&gt;&#xA;श्रीनारद उवाच -&lt;br&gt;&#xA;वृकोऽपि शपथं कृत्वा खरारूढो महाबलः ॥&lt;br&gt;&#xA;जघान तं त्रिशूलेनानिरुद्धं धन्विनां वरम् ॥२९॥&lt;br&gt;&#xA;तच्छूलं वामहस्तेन गृहीत्वा कार्ष्णिनन्दनः ॥&lt;br&gt;&#xA;तताड सहसा राजन् वृकदैत्यं महाबलम् ॥३०॥&lt;br&gt;&#xA;तदासुरः कोपपूर्णो मुक्त्वाथ महतीं गदाम् ॥&lt;br&gt;&#xA;चूर्णयामास सहसा चानिरुद्धरथं बलात् ॥३१॥&lt;br&gt;&#xA;प्राद्युम्निः शितधारेण खड्गेनारिभुजद्वयम् ॥&lt;br&gt;&#xA;चिच्छेद भिदुरेणाशु शैलपक्षौ यथा वृषा ॥३२॥&lt;br&gt;&#xA;तदाभिन्नभुजो दैत्यः पद्‌भ्यामाकम्पयन्भुवम् ॥३३॥&lt;br&gt;&#xA;विस्तीर्णं वदनं कृत्वा ललज्जिह्वं भयङ्करम् ॥&lt;br&gt;&#xA;करालदंष्ट्रः प्रपिबन्नाकाशं दैत्यपुङ्गवः ॥३४॥&lt;br&gt;&#xA;तिमिं तिमिङ्गिल इव प्राग्रसत्कार्ष्णिनन्दनम् ॥&lt;br&gt;&#xA;दैत्योदरे कृष्णपौत्रः श्रीकृष्णस्यानुकम्पया ॥३५॥&lt;br&gt;&#xA;न ममार महाराज कार्ष्णिर्मीनोदरे यथा ॥&lt;br&gt;&#xA;वृकोदरे यथा कृष्णो यथा गोपा ह्यघोदरे ॥३६॥&lt;br&gt;&#xA;बकोदरे यथा कृष्णो यथा वृत्रोदरे वृषा ॥&lt;br&gt;&#xA;हाहाकारे तदा जाते यदुसैन्ये विदेहराट् ॥३७॥&lt;br&gt;&#xA;गदो गदां समादाय बलदेवानुजो बली ॥&lt;br&gt;&#xA;तताड मस्तके दैत्यं वृकं नाम महाबलम् ॥३८॥&lt;br&gt;&#xA;तदा हतशिरा दैत्यो रेजे क्षतजबिन्दुभिः ॥&lt;br&gt;&#xA;गरिकैर्जलधाराभिर्यथा विन्ध्याचलो नृप ॥३९॥&lt;br&gt;&#xA;फाल्गुनः स्वमसिं नीत्वा तत्पादौ चाञ्जसाहरत् ॥&lt;br&gt;&#xA;छिन्नाङ्घ्रिः स पपातोर्व्यां छिन्नपक्षो यथा गिरिः ॥४०॥&lt;br&gt;&#xA;अनिरुद्धस्तदुदरं भीत्वा खड्गेन निर्गतः ॥&lt;br&gt;&#xA;जहार तच्छिरश्चायं यथा वज्रेण वृत्रहा ॥४१॥&lt;br&gt;&#xA;तदा जयजयारावो यदुसैन्ये बभूव ह ॥&lt;br&gt;&#xA;देवदुन्दुभयो नेदुर्नरदुन्दुभयस्तथा ॥४२॥&lt;br&gt;&#xA;अनिरुद्धोपरि सुराः पुष्पवर्षं प्रचक्रिरे ॥&lt;br&gt;&#xA;कथितं ह्यद्भुतं चैतत्किं भूयः श्रोतुमिच्छसि ॥४३॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;वृकदैत्यवधो नाम चतुस्त्रिंशोऽध्यायः ॥३४॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/35/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/35/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - पञ्चत्रिंशोऽध्यायः&lt;br&gt;&#xA;कालनाभदैत्यवधम् -&lt;/p&gt;&#xA;&lt;p&gt;बहुलाश्व उवाच -&lt;br&gt;&#xA;अहो अत्यद्‌भुतं युद्धं मुने प्राद्युम्निना कृतम् ॥&lt;br&gt;&#xA;वृके हते महादैत्ये किं बभूव रणे पुनः ॥१॥&lt;br&gt;&#xA;श्रीनारद उवाच -&lt;br&gt;&#xA;वृकदैत्यं हतं वीक्ष्य कालनाभो महासुरः ॥&lt;br&gt;&#xA;क्रोडारूढो रणं प्रागद्धनुष्टङ्कारयन्मुहुः ॥२॥&lt;br&gt;&#xA;अक्रूरं बाणविंशत्या गदं च दशभिः शरैः ॥&lt;br&gt;&#xA;अर्जुनं दशभिर्बाणैर्युयुधानं च पञ्चभिः ॥३॥&lt;br&gt;&#xA;दशभिः कृतवर्माणं कार्ष्णिं बाणशतेन वै ॥&lt;br&gt;&#xA;अनिरुद्धं च विंशत्या दीप्तिमन्तं च पञ्चभिः ॥४॥&lt;br&gt;&#xA;साम्बं च शतबाणैश्च विव्याध समरेऽसुरः ॥&lt;br&gt;&#xA;तद्‌बाणैर्व्याकुला वीरा बभूवुर्घटिकाद्वयम् ॥५॥&lt;br&gt;&#xA;हयाश्च पञ्चतां प्राप्ताश्चूर्णीभूता रणाङ्गणे ॥&lt;br&gt;&#xA;तद्धस्तलाघवं दृष्ट्वा प्रसन्नो रुक्मिणीसुतः ॥६॥&lt;br&gt;&#xA;कालनाभं साधुपदैः पूजयामास सङ्गरे ॥&lt;br&gt;&#xA;प्रद्युम्नः स्वं धनुर्नीत्वा बाणमेकं समादधे ॥७॥&lt;br&gt;&#xA;कोदण्डमुक्तो विशिखस्तत्क्रोडं दीर्घरूपिणम् ॥&lt;br&gt;&#xA;समुन्नीय भ्रामयित्वा स्वर्लोके लक्षयोजनम् ॥८॥&lt;br&gt;&#xA;आकाशात्पातयामास समुद्रे भीमनादिनि ॥&lt;br&gt;&#xA;प्रद्युम्नो भगवान्साक्षाद्‌द्वितीयं बाणमादधे ॥९॥&lt;br&gt;&#xA;सोऽपि बाणः समुन्नीय कालनाभं महाबलम् ॥&lt;br&gt;&#xA;भ्रामयन्पातयामास चन्द्रावत्यां बलात्पुरि ॥१०॥&lt;br&gt;&#xA;कालनाभः प्रपतितः किञ्चिद्व्याकुलमानसः ॥&lt;br&gt;&#xA;गृहीत्वाऽथ गदां गुर्वीं लक्षभारविनिर्मिताम् ॥११॥&lt;br&gt;&#xA;रणं प्राप्तो यदुबलं पोथयामास दैत्यराट् ॥&lt;br&gt;&#xA;गजान् रथान्हयान् वीरान् गदया वज्रकल्पया ॥१२॥&lt;br&gt;&#xA;पातयामास वेगेन महावातो यथा तरून् ॥&lt;br&gt;&#xA;कांश्चित्कराभ्यां प्रोन्नीय चिक्षेप गगने बलात् ॥१३॥&lt;br&gt;&#xA;अम्बरात्ते निपेतुः कौ राजन् वर्षोपला इव ॥&lt;br&gt;&#xA;तदा गदां समादाय साम्बो जाम्बवतीसुतः ॥१४॥&lt;br&gt;&#xA;तताड मूर्ध्नि तं दैत्यं कालनाभं महासुरम् ॥&lt;br&gt;&#xA;तयोर्युद्धमभूद्घोरं गदाभ्यां रणमण्डले ॥१५॥&lt;br&gt;&#xA;विस्फुलिङ्गान्क्षरन्त्यौ द्वे गदे चूर्णीबभूवतुः ॥&lt;br&gt;&#xA;अन्ये गदे समादाय तस्थतुः सङ्गरे च तौ ॥१६॥&lt;br&gt;&#xA;कालनाभस्तदा प्राह साम्बं जाम्बवतीसुतम् ॥&lt;br&gt;&#xA;एकेनापि प्रहारेण हन्मि त्वां नात्र संशयः ॥१७॥&lt;br&gt;&#xA;पूर्वं प्रहार कुरु मे इति साम्बोऽवदद्‌रणे ॥&lt;br&gt;&#xA;कालनाभोऽथ गदया साम्बमूर्ध्नि तताड ह ॥१८॥&lt;br&gt;&#xA;गदोपरि गदां नीत्वा साम्बो जाम्बवतीसुतः ॥&lt;br&gt;&#xA;जघान गदया दैत्यं कालनाभमुरःस्थले ॥१९॥&lt;br&gt;&#xA;गदया भिन्नहृदय उद्वमन् रुधिरं मुखात् ॥&lt;br&gt;&#xA;व्यसुः पपात भूपृष्ठे वज्राहत इवाचलः ॥२०॥&lt;br&gt;&#xA;अभूज्जयजयारावः साधुवादः सतां नृप ॥&lt;br&gt;&#xA;देवदुन्दुभयो नेदुर्नरदुन्दुभयस्तथा ॥२१॥&lt;br&gt;&#xA;साम्बसेनोपरि सुराः पुष्पवर्षं प्रचक्रिरे ॥&lt;br&gt;&#xA;विद्याधर्यश्च गन्धर्वा ननृतुश्च जगुर्मुदा ॥२२॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;कालनाभदैत्यवधो नाम पञ्चस्त्रिंशोऽध्यायः ॥३५॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/36/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/36/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - षट्‌त्रिंशोऽध्यायः&lt;br&gt;&#xA;महानाभदैत्यवधम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;कालनाभेऽथ पतिते महान् कोलाहलोऽभवत् ॥&lt;br&gt;&#xA;उष्ट्रारूढो महानाभो दैत्यः प्राप्तो रणाङ्गणे ॥१॥&lt;br&gt;&#xA;मुखादग्निं समसृजन्मायावी दैत्यपुङ्गवः ॥&lt;br&gt;&#xA;तेनाग्निना भूमिवृक्षा जज्वलुश्च दिशो दश ॥२॥&lt;br&gt;&#xA;वीराणां कञ्चुकोष्णीष-कटिबन्धाङ्गरक्षकाः ॥&lt;br&gt;&#xA;प्रजज्वलुर्महाराज मुञ्जपुष्पप्रतूलवत् ॥३॥&lt;br&gt;&#xA;समुद्रपट्टनभवैः पीतारुणसितासितैः ॥&lt;br&gt;&#xA;हरितैश्चित्रवर्णैश्च सूक्ष्मैः काश्मीरजैरपि ॥४॥&lt;br&gt;&#xA;हेमरत्नखचद्‌भिश्च कम्बलैः सहिता गजाः ॥&lt;br&gt;&#xA;प्रजज्वलुर्मृधे राजन् वृक्षैः शैला इवाग्निना ॥५॥&lt;br&gt;&#xA;शिखा रत्नैश्चामरैश्च हारैर्हैमैः परिच्छदैः ॥&lt;br&gt;&#xA;उत्पतन्तो हया युद्धे मृगा इव दवाग्निना ॥६॥&lt;br&gt;&#xA;सैन्यं भयातुरं दृष्ट्वा दीप्तिमान् कृष्णनन्दनः ॥&lt;br&gt;&#xA;मायावह्निप्रशान्त्यर्थं पर्जन्यास्त्रं समादधे ॥७॥&lt;br&gt;&#xA;बाणाद्विनिर्गता मेघाः सांवर्तकगणा इव ॥&lt;br&gt;&#xA;ववृषुर्जलधाराभिर्नदन्तो भैरवं रवम् ॥८॥&lt;br&gt;&#xA;आसारेण महाराज प्रावृट्कालोऽभवत्क्षितौ ॥&lt;br&gt;&#xA;पुंस्कोकिलाः कोकिलाश्च मयूराः सारसादयः ॥९॥&lt;br&gt;&#xA;मण्डूकाः प्रजगुर्गीर्भिरिद्रगोपाश्च रेजिरे ॥&lt;br&gt;&#xA;इन्द्रचापेन दामिन्या मैथिलेन्द्र बभौ नभः ॥१०॥&lt;br&gt;&#xA;इत्थं शान्तिं गते वह्नौ महानाभो महासुरः ॥&lt;br&gt;&#xA;प्राहीणोन्निशितं शूलं रुषा दीप्तिमते त्वरम् ॥११॥&lt;br&gt;&#xA;शूलं सर्पमिवायान्तं दीप्तिमान् रोहिणीसुतः॥&lt;br&gt;&#xA;चिच्छेद त्वसिना युद्धे फणिनं गरुडो यथा ॥१२॥&lt;br&gt;&#xA;दशन्तं चोद्‌भटं चोष्ट्रं महानाभस्य वाहनम् ॥&lt;br&gt;&#xA;दीप्तिमान् स्वेन खड्गेन सञ्जघान रणाङ्गणे ॥१३॥&lt;br&gt;&#xA;द्विधाभूतः पपातोर्व्यां खड्गसञ्छिन्नकन्धरः ॥&lt;br&gt;&#xA;जगाम पञ्चतामुष्ट्रो महानाभस्य पश्यतः ॥१४॥&lt;br&gt;&#xA;महानाभो महादैत्यो गजमारुह्य वेगतः ॥&lt;br&gt;&#xA;शूलहस्तः पुनः प्रागान्नादयन्व्योममण्डलम् ॥१५॥&lt;br&gt;&#xA;दीप्तिमानश्वमारुह्य सैन्धवं चञ्चलासितम् ॥&lt;br&gt;&#xA;तडित्प्रभेण खड्गेन बभौ श्रीकृष्णनन्दनः ॥१६॥&lt;br&gt;&#xA;तुरङ्गं पार्ष्णिघातेन प्रोत्पतन् धरणीतलात् ॥&lt;br&gt;&#xA;आरूढो गजकुम्भान्तं गिरिशृङ्गं यथा हरिः ॥१७॥&lt;br&gt;&#xA;खड्गेन शितधारेण दीप्तिमान्कृष्णनन्दनः ॥&lt;br&gt;&#xA;महानाभस्य सहसा शिरः कायादपाहरत् ॥१८॥&lt;br&gt;&#xA;बाणवर्षं प्रकुर्वन्तीं सेनां तस्य दुरात्मनः ॥&lt;br&gt;&#xA;जघान दीप्तिमान् सिंहो गजयूथं यथासिना ॥१९॥&lt;br&gt;&#xA;केचित्खड्गेनाभिहताः शेषा दैत्याः पलायिताः ॥&lt;br&gt;&#xA;देवा दीप्तिमतो मूर्ध्निं पुष्पवर्षं प्रचक्रिरे ॥२०॥&lt;br&gt;&#xA;जगुः किन्नरगन्धर्वा ननृतुश्चाप्सरोगणाः ॥&lt;br&gt;&#xA;ऋषयो मुनयो देवास्तुष्टुवुर्श्रीहरेः सुतम् ॥२१॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;महानाभवधो नाम षट्‌त्रिंशोऽध्यायः ॥३६॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/37/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/37/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - सप्तत्रिशोऽध्यायः&lt;br&gt;&#xA;हरिश्मश्रु दैत्यवधम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;महानाभं मृतं श्रुत्वा सेनां वीक्ष्य पलायिताम् ॥&lt;br&gt;&#xA;दैत्यस्तिमिङ्गिलारूढो हरिश्मश्रुः समाययौ ॥१॥&lt;br&gt;&#xA;हरिश्मश्रुस्तदा दैत्यो रुषा प्रस्फुरिताधरः ॥&lt;br&gt;&#xA;उवाच परुषं वाक्यं यादवानां च शृण्वताम् ॥२॥&lt;br&gt;&#xA;हरिश्मश्रुरुवाच -&lt;br&gt;&#xA;यूयं सर्वेऽपि मे शक्त्या मनुष्याः स्वल्पविक्रमाः ॥&lt;br&gt;&#xA;शस्त्रैर्जयन्तो दीना वै पौरुषं किं भवादृशे ॥३॥&lt;br&gt;&#xA;भवतां बलवान् कोऽपि विना शस्त्रं मया सह ॥&lt;br&gt;&#xA;करोतु मल्लयुद्धं वै पौरुषं येन दृश्यते ॥४॥&lt;br&gt;&#xA;श्रीनारद उवाच -&lt;br&gt;&#xA;इत्थं दैत्यवचः श्रुत्वा दृष्ट्वा तत्प्रोद्‌भटं वपुः ॥&lt;br&gt;&#xA;सर्वे बभूवुस्ते तूष्णीं प्रशंसन्तः परस्परम् ॥५॥&lt;br&gt;&#xA;सर्वेषां पश्यतां भानुः सत्यभामात्मजो बली ॥&lt;br&gt;&#xA;त्यक्त्वा शस्त्राणी सहसा तस्थौ कृष्णं स्मरन् रणे ॥६॥&lt;br&gt;&#xA;तिमिङ्गिलात्समुत्तीर्य हरिश्मश्रुर्महाबलः ॥&lt;br&gt;&#xA;तस्थौ तत्सम्मुखे राजन् भुजमास्फोट्य यत्नतः ॥७॥&lt;br&gt;&#xA;भुजाभ्यां च भुजौ बद्ध्वा नोदनां चक्रतुर्बलात् ॥&lt;br&gt;&#xA;दन्तैर्गजाविव वने प्रहरन्तौ परस्परम् ॥८॥&lt;br&gt;&#xA;नोदयामास तं भानुं स दैत्यः शतयोजनम् ॥&lt;br&gt;&#xA;भुजाभ्यां राजराजेद्र सिंहः सिंहमिवौजसा ॥९॥&lt;br&gt;&#xA;ततः पुनः कृष्णसुतो हरिश्मश्रुं महासुरम् ॥&lt;br&gt;&#xA;नोदयामास सहसा सहस्रं योजनं बलात् ॥१०॥&lt;br&gt;&#xA;कन्धरे स्वभुजां कृत्वा कटौ च विनिधाय तम् ॥&lt;br&gt;&#xA;भानुं जानौ सङ्गृहीत्वा पातयामास दैत्यराट् ॥११॥&lt;br&gt;&#xA;भानुस्तं पृष्ठदेशेऽपि सन्निधाय भुजौजसा ॥&lt;br&gt;&#xA;गृहीत्वा जङ्घयोर्दैत्यं पातयामास भूतले ॥१२॥&lt;br&gt;&#xA;अथ तौ पुनरुत्थाय भुजवास्फोट्य तस्थतुः ॥&lt;br&gt;&#xA;त्वरं तौ बलिनौ राजन्सुपर्णफणिनाविव ॥१३॥&lt;br&gt;&#xA;दैत्यो भुजौजसा नीत्वा भानुं श्रीकृष्णनन्दनम् ॥&lt;br&gt;&#xA;चिक्षेप धृत्वा चरणावाकाशे लक्षयोजनम् ॥१४॥&lt;br&gt;&#xA;आकाशात्पतितो भानुः किञ्चिद्व्याकुलमानसः ॥&lt;br&gt;&#xA;प्रह्लाद इव शैलाङ्गाद्‌रक्षिता कृपया हरेः ॥१५॥&lt;br&gt;&#xA;हरिश्मश्रुं सङ्गृहीत्वा दीर्घश्मश्रौ हरेः सुतः ॥&lt;br&gt;&#xA;भ्रामयित्वाथ चिक्षेप व्योम्नि तं लक्षयोजनम् ॥१६॥&lt;br&gt;&#xA;आकाशात्पतितः सोऽपि किञ्चिद्व्याकुलमानसः ॥&lt;br&gt;&#xA;मुखे कृत्वा स्वकं कूर्चं मुष्टिना तं तताड ह ॥१७॥&lt;br&gt;&#xA;मुष्टामुष्टि रणं राजन् बभूव घटिकाद्वयम् ॥&lt;br&gt;&#xA;निष्पिष्टाङ्गो हरिश्मश्रुर्ग्रावाणं भानुमूर्द्धनि ॥१८॥&lt;br&gt;&#xA;चिक्षेप च महावेगाद्‌रक्ताक्षः क्रोधमूर्च्छितः ॥&lt;br&gt;&#xA;भानुर्द्रुमं सङ्गृहीत्वा प्राक्षिपत्तस्य मस्तके ॥१९॥&lt;br&gt;&#xA;सोऽपि द्रुमं सङ्गृहीत्वा प्राहिणोद्‌भानुमूर्द्धनि ॥&lt;br&gt;&#xA;हरिश्मश्रुर्महादैत्यो रक्ताक्षः क्रोधमूर्च्छितः ॥२०॥&lt;br&gt;&#xA;गजं गृहीत्वा शुण्डायां तेन भानुं तताड ह ॥&lt;br&gt;&#xA;भानुश्चान्यं गजं नीत्वा गृहीत्वा तद्‌गजं करे ॥२१॥&lt;br&gt;&#xA;हरिश्मश्रुं महादैत्यं गजेनाभ्यहनद्दृढम् ॥&lt;br&gt;&#xA;चीत्कारमथ कुर्वन्तं गजं नीत्वा निपात्य तम् ॥२२॥&lt;br&gt;&#xA;तस्य दन्तौ समुत्पाट्य ताभ्यां भानुं तताड ह ॥&lt;br&gt;&#xA;भानुमाकाशवागाह कूर्चे मृत्युः किलास्य च ॥२३॥&lt;br&gt;&#xA;वरेण शिवदत्तेन प्रोज्झितोऽयं महासुरः ॥&lt;br&gt;&#xA;इति श्रुत्वा वचो भानुर्धावन् क्रोधप्रपूरितः ॥२४॥&lt;br&gt;&#xA;सङ्गृहीत्वा भुजाभ्यां तं पादयोः प्रणदन्मुहुः ॥&lt;br&gt;&#xA;भ्रामयित्वा महाराज सर्वेषां पश्यतां सताम् ॥२५॥&lt;br&gt;&#xA;पातयामास भूपृष्ठे कमण्डलुमिवार्भकः ॥&lt;br&gt;&#xA;मुखात्कूर्चं समुन्नीय समुत्पाट्य करौजसा ॥२६॥&lt;br&gt;&#xA;तताड मुष्टिना मूर्ध्नि हरिश्मश्रुं महासुरम् ॥&lt;br&gt;&#xA;तदा मृत्युं गते दैत्ये हरिश्मश्रौ नृपेश्वरः ॥२७॥&lt;br&gt;&#xA;देवदुन्दुभयो नेदुर्नरदुन्दुभयस्तथा ॥&lt;br&gt;&#xA;अभूज्जयजयरावो ननृतुर्देवनायकाः ॥ २८॥&lt;br&gt;&#xA;प्रसन्ना दिविजा राजन्पुष्पवर्षं प्रचक्रिरे ॥&lt;br&gt;&#xA;इत्थं श्रीकृष्णपुत्राणां विक्रमः परमाद्‌भुतः ॥२९॥&lt;br&gt;&#xA;मया ते कथितः पुण्यः किं भूयः श्रोतुमिच्छसि ॥३०॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;हरिश्मश्रुदैत्यवधो नाम सप्तत्रिंशोऽध्यायः ॥३७॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/38/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/38/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - अष्टत्रिंशोऽध्यायः&lt;br&gt;&#xA;शकुनि-युद्धवर्णनम् -&lt;/p&gt;&#xA;&lt;p&gt;बहुलाश्व उवाच -&lt;br&gt;&#xA;हरिश्मश्र्वादिकान् भ्रातॄन् मृतान् ज्ञात्वा महासुरः ॥&lt;br&gt;&#xA;शकुनिः किं चकाराग्रे वद तन्मुनिसत्तम ॥१॥&lt;br&gt;&#xA;श्रीनारद उवाच -&lt;br&gt;&#xA;हरिश्मश्रौ हते राजन् शकुनिः क्रोधमूर्च्छितः ॥&lt;br&gt;&#xA;रणाङ्गणे प्राह दैत्यान् भ्रातृशोकपरिप्लुतः ॥२॥&lt;br&gt;&#xA;शकुनिरुवाच -&lt;br&gt;&#xA;हे पौलोमकालकेयाः सर्वे शृणुतु मद्वचः ॥&lt;br&gt;&#xA;अहो दैवबलं येन किन्न भुयाद्विपर्ययः ॥३॥&lt;br&gt;&#xA;कालनाभेन मे भ्रात्रा समुद्रमथने यमः ॥&lt;br&gt;&#xA;जितः पूर्वं सोऽपि दैवान्मनुष्यैरिह मारितः ॥४।&lt;br&gt;&#xA;शम्बरः सूर्यजित्साक्षात्कार्ष्णिना शिशुना जितः ॥&lt;br&gt;&#xA;उत्कचः शक्रजेतापि महाबल महाबलः ॥५॥&lt;br&gt;&#xA;सोऽपि बालेन कृष्णेन मारितो नारदाच्छ्रुतम् ॥&lt;br&gt;&#xA;समुद्रमथने पूर्वमसुराणां च पश्यताम् ॥६॥&lt;br&gt;&#xA;वह्निर्जितो हि येनापि हृष्टः सोऽपि निपातितः ॥&lt;br&gt;&#xA;यस्याग्रे वरुणः पूर्वं युद्धभीतः पलायितः ॥७॥&lt;br&gt;&#xA;भूतसन्तापनः सोऽपि मारितस्तुच्छविक्रमैः ॥&lt;br&gt;&#xA;येन पूर्वं महायुद्धे विक्रमैस्तोषितः शिवः ॥८॥&lt;br&gt;&#xA;स वृको वृष्णिभिस्तुच्छैर्मारितः सङ्गरेऽत्र वै ॥&lt;br&gt;&#xA;महानाभेन मे भ्रात्रा दिवि वायुर्विनिर्जितः ॥९॥&lt;br&gt;&#xA;मानुषैर्यादवैरत्र मारितः सोऽपि साम्प्रतम् ॥&lt;br&gt;&#xA;हा दैव येन स्वर्लोके जितः शक्रसुतो बली ॥१०॥&lt;br&gt;&#xA;निपातितः सोऽपि चात्र हरिश्मश्रुश्च मानवैः ॥&lt;br&gt;&#xA;तस्मादयादवीं पृथ्वीं करिष्ये शपथो मम ॥११॥&lt;br&gt;&#xA;जरासन्धेन शाल्वेन दन्तवक्त्रेण धीमता ॥&lt;br&gt;&#xA;शिशुपालेन मित्रेण युष्माभिः सहितो ह्यहम् ॥१२॥&lt;br&gt;&#xA;सुतलाच्च समाहूतै-र्दानवैश्चण्डविक्रमैः ॥&lt;br&gt;&#xA;देवान् जेतुं गमिष्यामि बाणासुरसमन्वितः ॥१३॥&lt;br&gt;&#xA;कार्ष्ण्यादीनुद्‌भटान्सर्वान्वृष्णीञ्जित्वा दुरात्मनः ॥&lt;br&gt;&#xA;सस्त्रीकानमरान्बद्ध्वा क्षिपे मेरुगुहामुखे ॥१४॥&lt;br&gt;&#xA;गोविप्रसुरसाधूंश्च छन्दांसि च तपस्विनः ॥&lt;br&gt;&#xA;यज्ञं श्राद्धं तितिक्षूंश्च नानातीर्थकरान्पुनः ॥१५॥&lt;br&gt;&#xA;हनिष्यामि न सन्देहश्चरिष्यामि सुखं ततः ॥&lt;br&gt;&#xA;धन्यः कंसो महावीर्यो देवानां विजयी बली ॥१६॥&lt;br&gt;&#xA;न विद्यते भूमितले मित्रं मे परमः सुहृत् ॥&lt;br&gt;&#xA;श्रीनारद उवाच -&lt;br&gt;&#xA;इत्युक्त्वा शकुनिर्युद्धे दानवेन्द्रो महाबलः ॥१७॥&lt;br&gt;&#xA;आययौ सहसा दैत्यः प्रद्युम्नस्यापि सम्मुखे ॥&lt;br&gt;&#xA;महाधनुः समादाय लक्षभारसमं दृढम् ॥१८॥&lt;br&gt;&#xA;मयेन निर्मितं तज्ज्याटङ्कारं स चकार ह ॥&lt;br&gt;&#xA;धनुष्टङ्कारशब्देन दिग्गजा बधिरीकृताः ॥१९॥&lt;br&gt;&#xA;निपेतुर्गिरयोऽनेका विचेलुः सिन्धवो नृप ॥&lt;br&gt;&#xA;ननाद सर्वं ब्रह्माण्डं चकम्पे मण्डलं भुवः ॥२०॥&lt;br&gt;&#xA;वीरोपरि गता वीरा ज्याघोषेणातिविह्वलाः ॥&lt;br&gt;&#xA;रणाद्विदुद्रुवुर्नागा उत्पतन्तो हया मृधे ॥२१॥&lt;br&gt;&#xA;एवं पलायिताः सर्वे ह्यकस्माद्‌भयविह्वलाः ॥&lt;br&gt;&#xA;तदा गदादयो वीरा आजग्मुः स्यन्दने स्थिताः ॥२२॥&lt;br&gt;&#xA;धनुष्टङ्कारयन्तस्ते महाबलपराक्रमाः ॥&lt;br&gt;&#xA;शकुनिर्दशभीर्बाणै-र्विव्याधार्जुनमाहवे ॥२३॥&lt;br&gt;&#xA;गाण्डीवी सरथस्तस्माच्चतुष्क्रोशे पपात ह ॥&lt;br&gt;&#xA;गदं च बाणविंशत्या शकुनिर्युद्धदुर्मदः ॥२४॥&lt;br&gt;&#xA;चिक्षेप सरथं राजन्नादयन् व्योममण्डलम् ॥&lt;br&gt;&#xA;चत्वारिंशच्छरैर्वीरोऽनिरुद्धं धन्विनां वरम् ॥२५॥&lt;br&gt;&#xA;विव्याध सरथं राजन्नादयन् व्योममण्डलम् ॥&lt;br&gt;&#xA;साश्वो रथोऽनिरुद्धस्य षोडशक्रोशमास्थितः ॥२६॥&lt;br&gt;&#xA;साम्बं च शितबाणैश्च तताड शकुनिर्मृधे ॥&lt;br&gt;&#xA;साम्बोऽपि सरथो राजन्नम्बरे समराङ्गणात् ॥२७॥&lt;br&gt;&#xA;द्वात्रिंशद्योजनं मार्गं निपपात विदेहराट् ॥&lt;br&gt;&#xA;कार्ष्णिं समागतं दृष्ट्वा शकुनिः क्रोधपूरितः ॥२८॥&lt;br&gt;&#xA;सहसा बाणपटलैः सञ्जघान रणाङ्गणे ॥&lt;br&gt;&#xA;प्रद्युम्नस्य रथो राजन्सम्भ्रमन्घटिकाद्वयम् ॥२९॥&lt;br&gt;&#xA;शतक्रोशे पपातोर्व्यां कमण्डलुरिवाहतः ॥&lt;br&gt;&#xA;सर्वे विसिस्मुः शकुनेर्बलं दृष्ट्वाथ यादवाः ॥३०॥&lt;br&gt;&#xA;जघ्नुर्नानाविधैः शस्त्रैर्दैत्यमद्रिं यथा गजाः ॥&lt;br&gt;&#xA;गदोऽर्जुनोऽनिरुद्धस्तु साम्बो जाम्बवतीसुतः ॥३१॥&lt;br&gt;&#xA;धनुष्टङ्कारयन्तस्ते पुनर्युद्धं समागताः ॥&lt;br&gt;&#xA;अथ कार्ष्णिर्महाबाहुर्वायुवेगे रथे स्थितः ॥३२॥&lt;br&gt;&#xA;धनुष्टङ्कारयन् राजन् प्राप्तोऽभूद्‌रणमण्डले ॥&lt;br&gt;&#xA;प्रलयार्णवसङ्घट्ट-भीमसङ्घर्षनादिनीम् ॥३३॥&lt;br&gt;&#xA;धनुर्ज्यां शकुनेः कार्ष्णिश्चिच्छेद दशभिः शरैः ॥&lt;br&gt;&#xA;सहस्रैश्च सहस्राश्वान् रथं च विशिखैः शतैः ॥३४॥&lt;br&gt;&#xA;सारथिं बाणविंशत्या पातयामास भूतले ॥&lt;br&gt;&#xA;ततो रथं समुत्थाप्य हयैरर्न्यैर्नियोजितम् ॥३५॥&lt;br&gt;&#xA;अन्यसूतं रथे कृत्वा रथमारुह्य दैत्यराट् ॥&lt;br&gt;&#xA;सन्दधे सिञ्जनीं राजन् कोदण्डे चण्डविक्रमे ॥३६॥&lt;br&gt;&#xA;शतं बाणान्समाकृष्य निषङ्गात्पृष्ठतो गतान् ॥&lt;br&gt;&#xA;चापे निधाय कर्णान्तमाकृष्य प्राह मन्मथम् ॥३७॥&lt;br&gt;&#xA;शकुनिरुवाच -&lt;br&gt;&#xA;सर्वेषां घातयिष्यामि शत्रुमुख्यं मदोत्कटम् ॥&lt;br&gt;&#xA;पश्चात्सेनां हनिष्यामि यदूनां स्वस्थतेजसाम् ॥३८॥&lt;br&gt;&#xA;प्रद्युम्न उवाच -&lt;br&gt;&#xA;सदा वयः कालबलेन देहिनां&lt;br&gt;&#xA;प्रयाति छायेव सुखे मुहुर्मुहुः ॥&lt;br&gt;&#xA;तथा च दुःखं च सुखं गतागतं&lt;br&gt;&#xA;घनावलिर्वायुबलेन खे यथा ॥३९॥&lt;br&gt;&#xA;कृतां कृषिं सिञ्चति यां हि सर्वत-&lt;br&gt;&#xA;श्छिनत्ति दात्रेण यथा कृषीवलः ॥&lt;br&gt;&#xA;तथा हि कालः स्वकृतां जनावलिं&lt;br&gt;&#xA;दुरत्ययः पाति गुणैर्विलुम्पति ॥४०॥&lt;br&gt;&#xA;इदं करिष्यामि करोमि भूयो&lt;br&gt;&#xA;ममेदमस्तीति तदेवमाब्रुवन् ॥&lt;br&gt;&#xA;अहं सुखी दुःखयुतः सुहृज्जनो&lt;br&gt;&#xA;लोकस्त्वहङ्कारविमोहितोऽसुर ॥४१॥&lt;br&gt;&#xA;धन्यस्त्वं राजशार्दूल मुनीन् वाग्भिर्विडम्बयन् ॥&lt;br&gt;&#xA;स्वभावो दुस्त्यजो नॄणां पृथग्भूतस्त्रिभिर्गुणैः ॥४२॥&lt;br&gt;&#xA;श्रीनारद उवाच -&lt;br&gt;&#xA;एवं ब्रुवाणावन्योन्यं प्रद्युम्नशकुनी मृधे ॥&lt;br&gt;&#xA;युयुधाते मैथिलेन्द्र शक्रवृत्राविव स्थितौ ॥४३॥&lt;br&gt;&#xA;इति तौ धनुषो मुक्तान् विशिखान्सूर्यरश्मिवत् ॥&lt;br&gt;&#xA;चिच्छेद कार्ष्णिर्बाणेन कुवाक्येनेव मित्रताम् ॥४४॥&lt;br&gt;&#xA;लक्षभारमयीं गुर्वीं गृहीत्वा महतीं गदाम् ॥&lt;br&gt;&#xA;जघान मूर्ध्नि प्रद्युम्नं शकुनिर्युद्धदुर्मदः ॥४५॥&lt;br&gt;&#xA;प्रद्युम्नो भगवान्साक्षाद्‌गदया वज्रकल्पया ॥&lt;br&gt;&#xA;काचपात्रं यथा दण्डस्तद्‌गदां शतधाऽकरोत् ॥४६॥&lt;br&gt;&#xA;अथ दैत्यो रुषाविष्टस्त्रिशूलं च स्फुरद्रुचा ॥&lt;br&gt;&#xA;प्रद्युम्नस्याहनन्मूर्ध्नि शब्दमुच्चैः समुच्चरन् ॥४७॥&lt;br&gt;&#xA;त्रिशूलेन हरेः पुत्रस्त्रिशूलं शतधाच्छिनत् ॥&lt;br&gt;&#xA;कुन्तं तीक्ष्णं शकुनये प्राहिणोद्‌रुक्मिणीसुतः ॥४८॥&lt;br&gt;&#xA;कुन्तेन विद्धहृदयः किञ्चिद्व्याकुलमानसः ॥&lt;br&gt;&#xA;परिघेण हरेः पुत्रं सन्तताड रणाङ्गणे ॥४९॥&lt;br&gt;&#xA;यमदण्डं ततो नीत्वा रुक्मिणीनन्दनो बली ॥&lt;br&gt;&#xA;चूर्णीचकार दैत्यस्य परिघं परमाद्‌भुतम् ॥५०॥&lt;br&gt;&#xA;चञ्चलाश्वांश्च सहसा यमदण्डेन वेगतः ॥&lt;br&gt;&#xA;सारथिं स्यन्दनं दिव्यं पातयामास भूतले ॥५१॥&lt;br&gt;&#xA;सूते मृत्युं गते साश्वे चूर्णीभूते रथे नृप ॥&lt;br&gt;&#xA;परिघे च महादैत्यः खड्गं जग्राह रोषतः ॥५२॥&lt;br&gt;&#xA;प्रद्युम्नोऽपि महावीरो यमदण्डेन मैथिल ॥&lt;br&gt;&#xA;द्विधा चकार तत्खड्गं पन्नगं गरुडो यथा ॥५३॥&lt;br&gt;&#xA;यमदण्डेन तं दैत्यं स्कन्धे कार्ष्णिस्तताड ह ॥&lt;br&gt;&#xA;तस्याघातेन शकुनिः सद्यो मूर्च्छामवाप ह ॥५४॥&lt;br&gt;&#xA;दैत्यसेनां विशेशाशु श्रीकृष्णः क्रोधमूर्च्छितः ॥&lt;br&gt;&#xA;निपातयन् महावीरान्वनं वैश्वानरो यथा ॥५५॥&lt;br&gt;&#xA;गजांस्तुरङ्गांश्च रथान्दैत्यांस्तानाततायिनः ॥&lt;br&gt;&#xA;पातयामास यमवद्यमदण्डेन माधवः ॥५६॥&lt;br&gt;&#xA;छिन्नपादाश्छिन्नमुखाश्छिन्नाङ्गाश्छिन्नबाहवः ॥&lt;br&gt;&#xA;द्वैतेया दनुजा युद्धे मूर्च्छिता निधनं गताः ॥५७॥&lt;br&gt;&#xA;यमरूपधरं दृष्ट्वा प्रद्युम्नं भीमविक्रमम् ॥&lt;br&gt;&#xA;त्यक्त्वा स्वं स्वं रणं केचिद्दुद्रुवस्ते दिशो दश ॥५८॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;शकुनियुद्धवर्णनं नामाष्टात्रिंशोऽध्यायः ॥३८॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/39/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/39/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - एकोनचत्वारिंशोऽध्यायः&lt;br&gt;&#xA;शकुनियुद्धे कृष्णागमनम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;शकुनिः पुनरुत्थाय स्वबलं वीक्ष्य पोथितम् ॥&lt;br&gt;&#xA;जग्राह स महाराज लक्षभारसमं धनुः ॥१॥&lt;br&gt;&#xA;निधाय बाणं निशितं कोदण्डे चण्डविक्रमे ॥&lt;br&gt;&#xA;कार्ष्णिं प्राह रणे राजञ्छकुनिर्दैत्यराड्बली ॥२॥&lt;br&gt;&#xA;शकुनिरुवाच -&lt;br&gt;&#xA;कर्म प्रधानं जगतीतले मह-&lt;br&gt;&#xA;त्कर्मैव साक्षाद्‌गुरुरीश्वरः प्रभुः ॥&lt;br&gt;&#xA;उच्चावचत्वं भवतीह कर्मणा&lt;br&gt;&#xA;तेनैव राजन् विजयः पराजयः ॥३॥&lt;br&gt;&#xA;गवां सहस्रेषु यथा हि वत्सकः&lt;br&gt;&#xA;स्वमातरं विन्दति पश्यतां सताम् ॥&lt;br&gt;&#xA;तथा हि येनापि कृतं शुभाशुभं&lt;br&gt;&#xA;नरेषु तिष्ठत्सु तमेव गच्छति ॥४॥&lt;br&gt;&#xA;ततो विजेष्यामि दृढेन कर्मणा&lt;br&gt;&#xA;रिपुं भवन्तं शपथः कृतो मया ॥&lt;br&gt;&#xA;सद्यः कुरु त्वं प्रतिकारमेव त-&lt;br&gt;&#xA;द्येनापि न स्याद्‌भुवि ते पराजयः ॥५॥&lt;br&gt;&#xA;श्रीप्रद्युम्न उवाच -&lt;br&gt;&#xA;कर्म प्रधानं यदि मन्यसे भवान्&lt;br&gt;&#xA;कालं विना तर्हि फलं न विद्यते ॥&lt;br&gt;&#xA;कृते च पाके यदि विघ्नता क्वचित्&lt;br&gt;&#xA;सदा बलिष्ठं समयं विदुः परे ॥६॥&lt;br&gt;&#xA;पाकप्रकारे सति पाकसाधनं&lt;br&gt;&#xA;कदापि कर्तारमृते न जायते ॥&lt;br&gt;&#xA;वदन्ति कर्तारमतः परं परे&lt;br&gt;&#xA;न कर्म कालं शृणु दैत्यपुङ्गव ॥७॥&lt;br&gt;&#xA;योगं विदुः केऽपि यदा ह्ययोगतः&lt;br&gt;&#xA;कथं भवेत्कौ किल पाकसाधनम् ॥&lt;br&gt;&#xA;सर्वं हि वा योगमृते वृथा भवे-&lt;br&gt;&#xA;त्काले तथा कर्मणी कर्तरि स्थिते ॥८॥&lt;br&gt;&#xA;योगं तथा कर्मणि कर्तरि स्थिते&lt;br&gt;&#xA;काले विधिः साङ्ख्यमृते वृथा भवेत् ॥&lt;br&gt;&#xA;पाकप्रकाराद्यविचारकृद्यदा&lt;br&gt;&#xA;न तर्हि पाकस्य यथा प्रसाधनम् ॥९॥&lt;br&gt;&#xA;योगकर्मविधिकारकसङ्ख्यै-&lt;br&gt;&#xA;र्ब्रह्मपूरुषमृते न हि किञ्चित् ॥&lt;br&gt;&#xA;तं नमामि परिपूर्णतमांशं&lt;br&gt;&#xA;येन विश्वमखिलं विदितं खे ॥१०॥&lt;br&gt;&#xA;शकुनिरुवाच -&lt;br&gt;&#xA;हे प्रद्युम्न महाबाहो त्वं साक्षाज्ज्ञानशेवधिः ॥&lt;br&gt;&#xA;तव दर्शनमात्रेण नरो याति कृतार्थताम् ॥११॥&lt;br&gt;&#xA;ये त्वसङ्गं समासाद्य वार्तां कुर्वन्ति नित्यशः ॥&lt;br&gt;&#xA;तेषां तु महिमानं हि वक्तुं नालं चतुर्मुखः ॥१२॥&lt;br&gt;&#xA;श्रीनारद उवाच -&lt;br&gt;&#xA;इत्युक्त्वा शकुनिर्दैत्यो मायावी दैत्यराड्बली ॥&lt;br&gt;&#xA;शिक्षितं मयदैत्येन रौरवास्त्रं समादधे ॥१३॥&lt;br&gt;&#xA;महोरगा दन्दशूका वृश्चिकाश्च विषोत्कटाः ॥&lt;br&gt;&#xA;कोटिशो गरुडा बाणान्नीलकण्ठाः कलापिनः ॥१४॥&lt;br&gt;&#xA;तैर्दर्शितं बलं सर्वं फूत्कारैर्मत्ततां गतम् ॥&lt;br&gt;&#xA;वीक्ष्य कार्ष्णीर्महाबुद्धिर्गरुडास्त्रं समादधे ॥१५॥&lt;br&gt;&#xA;कोटिशो गरुडा बाणान्नीलकण्ठाः कलापिनः ॥&lt;br&gt;&#xA;अन्ये च पक्षिणो भीमा निर्गतास्तस्य पश्यतः ॥१६॥&lt;br&gt;&#xA;अग्रसन्नुरगान्युद्धे दन्दशूकान्सवृश्चिकान् ॥&lt;br&gt;&#xA;तीक्ष्णतुण्डा बृहत्पक्षाः क्षणात्तेऽदृश्यतां गताः ॥१७॥&lt;br&gt;&#xA;दैत्योऽपि राक्षसीं मायां गान्धर्वी गौह्यकीं पुनः ॥&lt;br&gt;&#xA;पैशाचीं सन्दधे राजञ्छकुनिर्युद्धदुर्मदः ॥१८॥&lt;br&gt;&#xA;तद्‌बाणनिर्गता भूतास्तथा प्रेताश्च कोटिशः ॥&lt;br&gt;&#xA;अङ्गारान्मुमुचुस्ते वै करालाः कृष्णरूपिणः ॥१९॥&lt;br&gt;&#xA;ज्ञात्वाथ तामसीं मायां पैशाचीं मीनकेतनः ॥&lt;br&gt;&#xA;सत्त्वास्त्रं सन्दधे बाणे युद्धकाङ्क्षी हरेः सुतः ॥२०॥&lt;br&gt;&#xA;तस्माद्विनिर्गता राजन् कोटिशो विष्णुपार्षदाः ॥&lt;br&gt;&#xA;जघ्नुः पिशाचीं तां मायां पन्नगीं गरुडो यथा ॥२१॥&lt;br&gt;&#xA;मायां दैत्योऽपि मायावी गौह्यकीं सन्दधे पुनः ॥&lt;br&gt;&#xA;सम्भूताः कोटिशो मेघा गर्जतो भीमरूपिणः ॥२२॥&lt;br&gt;&#xA;विष्ठां मूत्रं च रुधिरं मेदोमज्जास्थिवर्षिणः ॥&lt;br&gt;&#xA;ज्ञात्वाथ गौह्यकीं मायां प्रद्युम्नो भगवान्हरिः ॥२३॥&lt;br&gt;&#xA;तन्नाशार्थं महाराज कोलास्त्रं सन्दधे त्विषौ ॥&lt;br&gt;&#xA;तद्‌गणाद्यज्ञवाराहो निर्गतो घर्घरस्वनः ॥२४॥&lt;br&gt;&#xA;सटा विधूय वेगेन दंष्ट्रया तीक्ष्णया घनान् ॥&lt;br&gt;&#xA;विदारयन्रणे रेजे वेणून्मत्तगजो यथा ॥२५॥&lt;br&gt;&#xA;दैत्योऽथ मायां गान्धर्वीं चकार रणमण्डले ॥&lt;br&gt;&#xA;युद्धं न दृश्यते तद्वद्धेमसौधानि कोटिशः ॥२६॥&lt;br&gt;&#xA;वस्त्रालङ्कारयुक्तानि बभूवुः पश्यतां सताम् ॥&lt;br&gt;&#xA;विद्याधर्यश्च गन्धर्वा गायन्तो नृत्यतत्पराः ॥२७॥&lt;br&gt;&#xA;मृदङ्गतालवादित्रैर्मोहनै रागमिश्रितैः ॥&lt;br&gt;&#xA;हावभावकटाक्षैश्च तोषयन्त्यो जनान्नृप ॥२८॥&lt;br&gt;&#xA;मोहिन्यः सुन्दरी रामाः श्यामाः कमललोचनाः ॥&lt;br&gt;&#xA;तासां लावण्यरागाभ्यां मोहं यातेषु वृष्णिषु ॥२९॥&lt;br&gt;&#xA;गान्धर्वीं मोहिनीं मायां ज्ञात्वा कार्ष्णिर्महाबलः ॥&lt;br&gt;&#xA;सन्दधे तत्प्रहारार्थे ज्ञानास्त्रं रणमण्डले ॥३०॥&lt;br&gt;&#xA;ज्ञानोदये तदा जाते मोहनाशो नृपेश्वर ॥&lt;br&gt;&#xA;नाशं गतायां मायायां शकुनिः क्रोधमूर्च्छितः ॥३१॥&lt;br&gt;&#xA;राक्षसीं सन्दधे मायां मायावी दैत्यपुङ्गवः ॥&lt;br&gt;&#xA;सपक्षैः पर्वतै राजन् क्षणात्तच्छादितं नभः ॥३२॥&lt;br&gt;&#xA;महान्धकारोऽभूत्पृथ्व्यां परार्द्धं च घनैरिव ॥&lt;br&gt;&#xA;दग्धवृक्षशिलास्थीनि कबन्धरुधिराणि च ॥३३॥&lt;br&gt;&#xA;गदापरिघनिस्त्रिंशमुसलादीनि सर्वतः ॥&lt;br&gt;&#xA;अम्बराद्‌बभ्रमुः शैला मेघा इव विदेहराट् ॥३४॥&lt;br&gt;&#xA;रक्षोगणाः शूलहस्ताश्छिन्धि भिन्धीति वादिनः ॥&lt;br&gt;&#xA;यातुधानाश्च शतशो भक्षयन्तो द्विपान्हयान् ॥३५॥&lt;br&gt;&#xA;सिंहव्याघ्रवराहाश्च दृश्यन्ते रणमण्डले ॥&lt;br&gt;&#xA;मर्दयन्तो नखैर्नागांश्चर्वयन्तो वपूंषि वै ॥३६॥&lt;br&gt;&#xA;पलायमानं स्वबलं दृष्ट्वा कार्ष्णीर्महाबलः ॥&lt;br&gt;&#xA;जेतुं तां राक्षसीं मायां नृसिंहास्त्रं समादधे ॥३७॥&lt;br&gt;&#xA;आविर्भूतो हरिः साक्षान्नृसिंहो रौद्ररूपधृक् ॥&lt;br&gt;&#xA;स्फुरत्सटो ललज्जिह्वो नखलाङ्गूलभूषितः ॥३८॥&lt;br&gt;&#xA;चलद्‌बालो भीषणास्यो हुङ्कारेणातिभीषणः ॥&lt;br&gt;&#xA;सिंहनादं च कुर्वन् वै संस्थितो रणमण्डले ॥३९॥&lt;br&gt;&#xA;ननाद तेन ब्रह्माण्डं सप्तलोकैर्बिलैः सह ॥&lt;br&gt;&#xA;विचेलुर्दिग्गजास्तारा राजद्‌भूखण्डमण्डलम् ॥४०॥&lt;br&gt;&#xA;गृहीत्वा ह्यम्बरे शैलान्सवृक्षान्नखरः खरैः ॥&lt;br&gt;&#xA;पातयामास भूपृष्ठे दैत्यानां च प्रपश्यताम् ॥४१॥&lt;br&gt;&#xA;रक्षोगणान्सङ्गृहीत्वा पाटयामास वेगतः ॥&lt;br&gt;&#xA;यातुधानगणान्पद्‌भ्यां स ममर्द हरिर्मृधे ॥४२॥&lt;br&gt;&#xA;सिंहान्व्याघ्रान्वराहांश्च संविदार्य नखैः खरैः ॥&lt;br&gt;&#xA;चिक्षेप गगने विष्णुस्तत्रैवान्तर्दधे पुनः ॥४३॥&lt;br&gt;&#xA;नाशं गतायां मयायां राक्षस्यां रुक्मिणीसुतः ॥&lt;br&gt;&#xA;शङ्खं दघ्मौ विजयदं मौलेन्द्रं च रणाङ्गणे ॥४४॥&lt;br&gt;&#xA;अभूज्जयजयारावो दुन्दुभिध्वनिमिश्रितः ॥&lt;br&gt;&#xA;प्रद्युम्नस्योपरि सुराः पुष्पवर्षं प्रचक्रिरे ॥४५॥&lt;br&gt;&#xA;स्वमायायां निर्गतायां शकुनिर्दैत्यपुङ्गवः ॥&lt;br&gt;&#xA;सरथः सैनिकैः सार्द्धं तत्रैवान्तर्हितोऽभवत् ॥४६॥&lt;br&gt;&#xA;मायां चकार दैतेयीं मयदैत्यप्रदर्शिताम् ॥&lt;br&gt;&#xA;हस्तिशुण्डासमां धारां वर्षतोऽतितडित्स्वनाः ॥४७॥&lt;br&gt;&#xA;सांवर्त्तकगणा मेघा आजग्मुः पश्यतां सताम् ॥&lt;br&gt;&#xA;क्षणात्सर्वे समुद्रास्ते चण्डवातेन वेपिताः ॥४८॥&lt;br&gt;&#xA;क्षुभिता उर्मिसङ्घर्षावर्तैः प्लावितभूरुजाः ॥&lt;br&gt;&#xA;भूमण्डलं सपदि तत्प्लावितं चात्मभिः समम् ॥४९॥&lt;br&gt;&#xA;दृष्ट्वाथ यादवाः सर्वे प्रापुस्तत्र भयं बहु ॥&lt;br&gt;&#xA;वदन्तो रामकृष्णेति विस्मृतस्वपराक्रमाः ॥५०॥&lt;br&gt;&#xA;क्षणमात्रेण राजेन्द्र तूष्णीम्भूताः पराजिताः ॥&lt;br&gt;&#xA;तदा कार्ष्णिर्महाबाहुः कोदण्डे चण्डविक्रमे ॥&lt;br&gt;&#xA;बाणं निधाय सहसा श्रीकृष्णास्त्रं समादधे ॥५१॥&lt;br&gt;&#xA;नवार्ककोटिद्युतिमन्महन्महो&lt;br&gt;&#xA;वीरं जयन्मैथिल वै दिशो दश ॥&lt;br&gt;&#xA;समागतं तत्र कुशस्थलीपुरः&lt;br&gt;&#xA;स्वयं परं स्वार्थमिवात्मवाञ्छितम् ॥५२॥&lt;br&gt;&#xA;तस्मिन्परे तेजसि नूतनाम्बुद-&lt;br&gt;&#xA;च्छविं सुवर्णाम्बुजरेणुवाससम् ॥&lt;br&gt;&#xA;भृङ्गावलीकूजितकुन्तलावलिं&lt;br&gt;&#xA;स्रजं दधानं नववैजयन्तीम् ॥५३॥&lt;br&gt;&#xA;श्रीवत्सरत्नोत्तमचारुवक्षसमं&lt;br&gt;&#xA;चतुर्भुजं पद्मविशालवीक्षणम् ॥&lt;br&gt;&#xA;स्फुरत्किरीटं वरहारनूपुरं&lt;br&gt;&#xA;लसन्नवार्कद्युतिहेमकुण्डलम् ॥५४॥&lt;br&gt;&#xA;विलोक्य देवं यदवोऽतिहर्षिताः&lt;br&gt;&#xA;परं प्रणेमुः कृतहस्तसम्पुटाः ॥&lt;br&gt;&#xA;प्रचक्रिरे मैथिल पुष्पवर्षिणो-&lt;br&gt;&#xA;ऽमरा जयारावमतीव सर्वतः ॥५५॥&lt;br&gt;&#xA;स दैत्यशकुनेः सज्जं कोदण्डं प्राच्छिनद्रुषा ॥&lt;br&gt;&#xA;शार्ङ्‌गमुक्तेन तच्छार्ङ्‌गी बाणेनैकेन लीलया ॥५६॥&lt;br&gt;&#xA;स छिन्नधन्वा शकुनिस्त्यक्त्वा युद्धं प्रधर्षितः ॥&lt;br&gt;&#xA;हेतिसंहतिमानेतुं ययौ चन्द्रावतीं पुरीम् ॥५७॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;श्रीकृष्णागमनं नामैकोनचत्वारिंशोऽध्यायः ॥३९॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/40/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/40/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - चत्वारिंशोऽध्यायः&lt;br&gt;&#xA;शकुनियुद्धे गरुडागमनम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;दैत्ये गतेऽथ शकुनौ भगवान्कमलेक्षणः ॥&lt;br&gt;&#xA;कार्ष्ण्यादियादवान्सर्वा-नाहूयेत्थमुवाच ह ॥१॥&lt;br&gt;&#xA;श्रीभगवानुवाच -&lt;br&gt;&#xA;दैत्योऽयं शकुनिः पूर्वं सुमेरोः पार्श्व उत्तरे ॥&lt;br&gt;&#xA;चतुर्युगं वर्जितान्नस्तपसातोषयच्छिवम् ॥२॥&lt;br&gt;&#xA;चतुर्युगे व्यतीते तु साक्षाद्देवो महेश्वरः ॥&lt;br&gt;&#xA;प्रसन्नो दर्शनं दत्वा वरम् ब्रूहीत्युवाच ह ॥२॥&lt;br&gt;&#xA;नत्वाथ शकुनिर्दैत्यः कृताञ्जलिपुटः शनैः ॥&lt;br&gt;&#xA;हृष्टरोमाश्रुपूर्णाक्षः प्राह गद्‌गदया गिरा ॥४॥&lt;br&gt;&#xA;मृतः सन्भूमिसंस्पर्शाद्भूयात्सञ्जीवितः प्रभो ॥&lt;br&gt;&#xA;आकाशे मे मृतिर्देव मा भूयाद्‌घटिकाद्वयम् ॥५॥&lt;br&gt;&#xA;दैत्येनोक्तो हरः साक्षाद्दत्वा तस्मै वरद्वयम् ॥&lt;br&gt;&#xA;पञ्जरस्थं शुकं दत्वा प्राह दैत्यं नताननम् ॥६॥&lt;br&gt;&#xA;जीवकल्पं शुकं चैनं रक्ष दैत्य सदानघ ॥&lt;br&gt;&#xA;अस्मिन्मृते च ज्ञातव्यं निधनं स्वं त्वयासुर ॥७॥&lt;br&gt;&#xA;इति दत्त्वा वरं तस्मै रुद्रश्चान्तरधीयत ॥&lt;br&gt;&#xA;तस्मात्तस्य वधो दुर्गे भविष्यति शुके मृते ॥८॥&lt;br&gt;&#xA;श्रीनारद उवाच -&lt;br&gt;&#xA;इत्युक्त्वा वीरसदसि भगवान्देवकीसुतः ॥&lt;br&gt;&#xA;सुपर्णं शीघ्रमाहूय प्राह प्रहसिताननः ॥९॥&lt;br&gt;&#xA;श्रीभगवानुवाच -&lt;br&gt;&#xA;शृणु तार्क्ष्य महाबुद्धे गच्छ चन्द्रावतीं पुरीम् ॥&lt;br&gt;&#xA;शतयोजनविस्तीर्णां दैत्यसेनासमाकुलाम् ॥१०॥&lt;br&gt;&#xA;प्रासादैर्गगनस्पर्शै-र्हेमरत्नमनोहरैः ॥&lt;br&gt;&#xA;विचित्रोपवनारामैः शोभितां दैत्यपुङ्गवैः ॥११॥&lt;br&gt;&#xA;दुर्गे दुर्गे द्वारदेशे रक्षितां दैत्यपुङ्गवैः ॥&lt;br&gt;&#xA;तां द्रष्टुं गरुडो राजन्सूक्ष्मरूपं दधार ह ॥१२॥&lt;br&gt;&#xA;अलक्षितो दैत्यवृन्दैः पश्यन्प्रासादतोलिकाः ॥&lt;br&gt;&#xA;तेषूत्पतन्नुत्पतंश्च शकुनेर्मन्दिरे गतः ॥१३॥&lt;br&gt;&#xA;प्रेक्षञ्छुकं दैत्यजीवं क्षणं तत्र स्थितोऽभवत् ॥&lt;br&gt;&#xA;युद्धार्थं दंशितं तत्र शकुनिं दैत्यपुङ्गवम् ॥१४॥&lt;br&gt;&#xA;नानाशस्त्रधरं वीरं क्रोधपूरितमानसम् ॥&lt;br&gt;&#xA;गृहीत्वा तं परिकरे प्राह राजन्मदालसा ॥१५॥&lt;br&gt;&#xA;मदालसोवाच -&lt;br&gt;&#xA;राजन्सर्वेऽपि सुहृदोऽनुकूला भ्रातरस्तव ॥&lt;br&gt;&#xA;मारिताः सङ्गरे भर्त्तः प्रोद्‌भटा दैत्यपुङ्गवाः ॥१६॥&lt;br&gt;&#xA;मा याहि योद्धुं यदुभिरागतो भगवान्हरिः ॥&lt;br&gt;&#xA;देहि तस्मै बलिं सद्यो येन श्रेयो ह्यवाप्स्यसि ॥१७॥&lt;br&gt;&#xA;शकुनिरुवाच -&lt;br&gt;&#xA;हनिष्यामि यदून्सैन्यैर्मे हता भ्रातरो बलात् ॥&lt;br&gt;&#xA;मृत्युर्मे नास्ति भूमध्ये शिवस्यापि वरेण मे ॥१८॥&lt;br&gt;&#xA;उपद्वीपे चन्द्रनाम्नि मतङ्गे पर्वते शुभे ॥&lt;br&gt;&#xA;मे जीवरूपी तु शुको वर्तते साम्प्रतं प्रिये ॥१९॥&lt;br&gt;&#xA;शङ्खचूडेन सर्पेण रक्षितोऽहर्निशं शुकः ॥&lt;br&gt;&#xA;एतत्कोऽपि न जानाति कथं मृत्युश्च मे भवेत् ॥२०॥&lt;br&gt;&#xA;श्रीनारद उवाच -&lt;br&gt;&#xA;शुकवार्तां ततः श्रुत्वा गरुडो दिव्यवाहनः ॥&lt;br&gt;&#xA;उपद्वीपं तु चन्द्राख्यं गन्तुं तस्मान्मनो दधे ॥२१॥&lt;br&gt;&#xA;उत्पतन् गरूडो वेगात्समुद्रस्य तटे गतः ॥&lt;br&gt;&#xA;द्वीपं विचिन्वंश्चन्द्राख्यमाकाशे विचरन् खगः ॥२२॥&lt;br&gt;&#xA;शतयोजनविस्तीर्णे समुद्रे भीमनादिनि ॥&lt;br&gt;&#xA;पक्षिराट् सिंहलं प्राप लतावृन्दमनोहरम् ॥२३॥&lt;br&gt;&#xA;तत्र पप्रच्छ गरुडः किं नामास्य जनान्प्रति ॥&lt;br&gt;&#xA;सिंहलोऽयमिति श्रुत्वा गरुडः प्रोत्पतन् खगः ॥२४॥&lt;br&gt;&#xA;लङ्का प्राप्तो महावेगात्त्रिकूटशिखरे नृप ॥&lt;br&gt;&#xA;लङ्कां प्राप्य ततो वेगात्पाञ्चजन्यं जगाम ह ॥२५॥&lt;br&gt;&#xA;पाञ्चजन्याब्धिनिकटे क्षुधितः पक्षिराड् बली ॥&lt;br&gt;&#xA;प्रसह्य मीनान् जग्राह तीक्ष्णया तुण्डया भृशम् ॥२६॥&lt;br&gt;&#xA;तत्र चैको महान्नक्रो लम्बितो योजनद्वयम् ॥&lt;br&gt;&#xA;प्रचण्डवेगो गरुडस्तीक्ष्णया तुण्डया च तम् ॥२७॥&lt;br&gt;&#xA;बलेन गरुडस्तस्य चकाराकर्षणं तटे ॥&lt;br&gt;&#xA;तयोराकर्षणं राजन्मिथोऽभूद्‌घटिकाद्वयम् ॥२८॥&lt;br&gt;&#xA;प्रचण्डवेगो गरुडस्तीक्ष्णया तुण्डया च तम् ॥&lt;br&gt;&#xA;तताड पृष्ठे धृष्टाङ्गं दण्डेन यमराड्यथा ॥२९॥&lt;br&gt;&#xA;नक्ररूपं विहायाशु सोऽभूद्विद्याधरो महान् ॥&lt;br&gt;&#xA;नत्वा श्रीगरुडं साक्षात्प्राह प्रहसिताननः ॥३०॥&lt;br&gt;&#xA;विद्याधर उवाच -&lt;br&gt;&#xA;अहं विद्याधरः पूर्वं नाम्ना वै हेमकुण्डलः ॥&lt;br&gt;&#xA;आकाशगङ्गायां स्नातुं गतो दिविजमण्डले ॥३१॥&lt;br&gt;&#xA;तत्र स्नानं प्रकुर्वन्तं ककुत्थं मुनिसत्तम् ॥&lt;br&gt;&#xA;पादे गृहीत्वा हास्येन जलान्तर्गतवानहम् ॥३२॥&lt;br&gt;&#xA;मां शशाप ककुत्थोऽपि त्वं नक्रो भव दुर्मते ॥&lt;br&gt;&#xA;मया प्रसादितः शीघ्रं प्रसन्नः सन् वरं ददौ ॥३३॥&lt;br&gt;&#xA;तार्क्ष्यतुण्डप्रहारेण नक्रत्वात्त्वं विमुच्यसे ॥&lt;br&gt;&#xA;तस्य शापादद्य मुक्तः कृपया तव सुव्रत ॥३४॥&lt;br&gt;&#xA;श्रीनारद उवाच -&lt;br&gt;&#xA;इत्युक्त्वा च गते स्वर्गे विद्याध्रे हेमकुण्डले ॥&lt;br&gt;&#xA;उड्डितो गरुडस्तस्मात्पक्षाभ्यां व्योममण्डले ॥३५॥&lt;br&gt;&#xA;हरिणाख्यं चोपद्वीपं प्राप्तवान् वेगतः खगः ॥&lt;br&gt;&#xA;अपान्तरतमास्तत्र करोति विपुलं तपः ॥३६॥&lt;br&gt;&#xA;तस्याश्रमे खगेशस्य पक्षचन्द्रं पपात ह ॥&lt;br&gt;&#xA;तं दृष्ट्वा प्राह गरुडमपान्तरतमा मुनिः ॥३७॥&lt;br&gt;&#xA;पक्षं निधाय मे मूर्ध्नि गच्छ पक्षिन्यथासुखम् ॥&lt;br&gt;&#xA;पक्षं नीत्वा गतस्तर्क्ष्यो धृत्वा तन्मस्तके च तम् ॥३८॥&lt;br&gt;&#xA;तत्समानान्पक्षचन्द्राननेकान्स ददर्श ह ॥&lt;br&gt;&#xA;प्राहातिविस्मितं तार्क्ष्यमपान्तरमा मुनिः ॥३९॥&lt;br&gt;&#xA;यदा यदा हि श्रीकृष्णावतारोऽभूत्तदा तदा ॥&lt;br&gt;&#xA;पक्षोऽपि गरुडस्यात्र पतत्येकः सदा खग ॥४०॥&lt;br&gt;&#xA;कल्पे कल्पे कृष्णचन्द्रावतारः&lt;br&gt;&#xA;पक्षः पक्षो मूर्ध्नि मे सोऽपि सोऽपि ॥&lt;br&gt;&#xA;आनन्त्याद्वाऽऽद्यन्तवन्तं वदन्ति&lt;br&gt;&#xA;पक्षिन्मूर्ध्ना नौमि कृष्णाय तस्मै ॥४१॥&lt;br&gt;&#xA;श्रीनारद उवाच -&lt;br&gt;&#xA;तच्छ्रुत्वा विस्मितस्तार्क्ष्यो नत्वा तं मुनिपुङ्गवम् ॥&lt;br&gt;&#xA;द्वीपं रमणकं प्रागादुत्पतन् व्योममण्डलात् ॥४२॥&lt;br&gt;&#xA;सर्पेभ्योऽपि बलिं नीत्वा द्वीपमावर्तकं गतः ॥&lt;br&gt;&#xA;तत्र दिव्ये सुधाकुण्डे सुधां पीत्वा विराड्बली ॥४३॥&lt;br&gt;&#xA;शुक्लद्वीपं तु सम्प्राप्तः प्रपच्छ द्वीपचन्द्रभाक् ॥&lt;br&gt;&#xA;मया प्रणोदितः पक्षी प्रययावुत्तरां दिशम् ॥४४॥&lt;br&gt;&#xA;चन्द्रद्वीपं तु सम्प्राप्तः पर्वते पतगेश्वरः ॥&lt;br&gt;&#xA;जलदुर्गं वह्निदुर्गं वैनतेयो ददर्श ह ॥४५॥&lt;br&gt;&#xA;जलदुर्गं चञ्चुपटे सर्वं कृत्वा विराड्बली ॥&lt;br&gt;&#xA;वह्निदुर्गं च तेनापि सान्त्वयामास मैथिल ॥४६॥&lt;br&gt;&#xA;दरीमुखे शयाना ये दैत्या लक्षं समुत्थिताः ॥&lt;br&gt;&#xA;तैः सार्द्धं समभूद्युद्धं तार्क्ष्यस्य घटिकाद्वयम् ॥४७॥&lt;br&gt;&#xA;कांश्चित्पादनखैर्युद्धे विददार खगेश्वरः ।&lt;br&gt;&#xA;कांश्चिद्दैत्यान्स्वपक्षाभ्यां पातयामास भूतले ॥४८॥&lt;br&gt;&#xA;कांश्चिच्चञ्चुपुटेनापि गृहीत्वा पक्षिराड्बली ॥&lt;br&gt;&#xA;पातयित्वा गिरेः पृष्ठे चिक्षेप गगने बलात् ॥४९॥&lt;br&gt;&#xA;केचिन्मृतास्तथा शेषा दुद्रुवुस्ते दिशो दश ॥&lt;br&gt;&#xA;इत्थं दैत्यवधं कृत्वा दरीमध्ये गतः खगः ॥५०॥&lt;br&gt;&#xA;चकार पादविक्षेपं शङ्खचूडोपरि स्फुरत् ॥&lt;br&gt;&#xA;शङ्खचूडोऽपि गरुडं दृष्ट्वा सोऽतिप्रधर्षितः ॥५१॥&lt;br&gt;&#xA;शुकं जले पञ्जरस्थं शीघ्रं त्यक्त्वा पलायितः ॥&lt;br&gt;&#xA;चञ्चुदेशेन तं नीत्वा शुकं सद्यः सपञ्जरम् ॥५२॥&lt;br&gt;&#xA;प्रोत्पतन्नम्बरे राजन् युद्धे गन्तुं मनो दधे ॥&lt;br&gt;&#xA;पलायितानां दैत्यानां तावत्कोलाहलो महान् ॥५३॥&lt;br&gt;&#xA;शुको नीतः शुको नीतो वदतामम्बरे नृप ॥&lt;br&gt;&#xA;तच्छब्दो दिक्षु सैन्यानां गतशब्दस्तु शृण्वताम् ॥५४॥&lt;br&gt;&#xA;दिवि भूमौ सर्वतोऽपि ब्रह्माण्डेऽपि प्रपूरितः ॥&lt;br&gt;&#xA;शुको नीत इति श्रुत्वा शकुनिः शङ्कितोऽसुरैः ॥५५॥&lt;br&gt;&#xA;शूलं धृत्वा ततः सद्यश्चन्द्रावत्यां समुत्थितः ॥&lt;br&gt;&#xA;गरुडेन शुको नीतः श्रुत्वा क्रुद्धः समन्वयात् ॥५६॥&lt;br&gt;&#xA;तच्छूलताडितस्तार्क्ष्यो न जहौ मुखतः शुकम् ॥&lt;br&gt;&#xA;सप्तद्वीपान्सप्तसिन्धून्निरीक्षन्स गतः खगः ॥५७॥&lt;br&gt;&#xA;तमन्वधावद्दैत्येन्द्रो दिक्षु दिक्षु नभोन्तरे ॥&lt;br&gt;&#xA;भ्रमन्नागान्तको राजन्नाकाशे कोटियोजनम् ॥५८॥&lt;br&gt;&#xA;दैत्यत्रिशूलक्षतभृन्न जहौ मुखतः शुकम् ॥&lt;br&gt;&#xA;सपञ्जरः शुको राजन्नाकाशे लक्षयोजनम् ॥५९॥&lt;br&gt;&#xA;पपातोपलवद्वेगात्सुमेरोर्गिरिमूर्द्धनि ॥&lt;br&gt;&#xA;पञ्जरोऽगात्खगस्तत्र विशीर्णोऽभूद्व्यसुः शुकः ॥६०॥&lt;br&gt;&#xA;गरुडोऽथ महायुद्धे कृष्णपार्श्वं समागतः ॥&lt;br&gt;&#xA;दैत्यः खिन्नमना राजन्पुरीं चन्द्रावतीं ययौ ॥६१॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;गरुडागमो नाम चत्वारिंशोऽध्यायः ॥४०॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/41/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/41/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - एकचत्वारिंऽशोध्यायः&lt;br&gt;&#xA;शकुनिदैत्यवधम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;दैत्यान शेषान् समानीय नानायुद्धधरो बली ॥&lt;br&gt;&#xA;उच्चैःश्रवसमूहाय हयं दिव्य मनोहरम् ॥१॥&lt;br&gt;&#xA;धनुष्टङ्कारयन्वीरः शकुनिः क्रोधमूर्च्छितः ॥&lt;br&gt;&#xA;आययौ सम्मुखे योद्धुं श्रीकृष्णस्यापि सम्मुखे ॥२॥&lt;br&gt;&#xA;पुनः प्राप्तं दैत्यसैन्यं शकुनिं युद्धदुर्मदम् ॥&lt;br&gt;&#xA;तं वीक्ष्य वृष्णयः सर्वे जगृहुः स्वायुधानि च ॥३॥&lt;br&gt;&#xA;दैत्यानां यदुभिः सार्द्धं घोरं युद्धं बभूव ह ॥&lt;br&gt;&#xA;वीरैः संयुयुधुर्वीराः सिंहाः सिंहैरिवाहवे ॥४॥&lt;br&gt;&#xA;सर्वेषामग्रतः प्राप्तः कोदण्डं नादयन्मुहुः ॥&lt;br&gt;&#xA;शकुनिर्मेघवद्‌राजन् चक्रे नाराचदुर्दिनम् ॥५॥&lt;br&gt;&#xA;बाणान्धकारे सञ्जाते भगवान् गरुडध्वजः ॥&lt;br&gt;&#xA;शार्ङ्‌गी शार्ङ्‌गेण धनुषा यथेन्द्रेण घनो बभौ ॥६॥&lt;br&gt;&#xA;श्रीकृष्णो भगवान्साक्षाच्छकुनेरसुरस्य च ॥&lt;br&gt;&#xA;चिच्छेद बाणपटलं बाणेनैकेन लीलया ॥७॥&lt;br&gt;&#xA;आकृष्य कर्णपर्यन्तं कोदण्डं शकुनिर्मृधे ॥&lt;br&gt;&#xA;तताड दशभिर्बाणैः श्रीकृष्णहृदि मैथिल ॥८॥&lt;br&gt;&#xA;प्रलयाब्धिमहावर्त-भीमसङ्घर्षनादिनीम् ॥&lt;br&gt;&#xA;धनुर्ज्यां शकुनैः शौरिश्चिच्छेद दशभिः शरैः ॥ ९॥&lt;br&gt;&#xA;मायावी शकुनिर्दैत्यः शतरुपी बभूव ह ॥&lt;br&gt;&#xA;युयोध हरिणा युद्धे सर्वेषां पश्यतां नृप ॥१०॥&lt;br&gt;&#xA;सहस्राणि स्वरूपाणि धृत्वा साक्षाद्धरिः स्वयम् ॥&lt;br&gt;&#xA;युयुधे तेन दैत्येन तदद्भुतनिवाभवत् ॥११॥&lt;br&gt;&#xA;मयदैत्येन रचितं त्रिशूलं ज्वलनप्रभम् ॥&lt;br&gt;&#xA;भ्रामयित्वाथ हरये प्राहिणोद्दैत्यराड् बली ॥१२॥&lt;br&gt;&#xA;ततः क्रुद्धो महाबाहुः परिपूर्णतमो हरिः ॥&lt;br&gt;&#xA;चिच्छेद तं तीक्ष्णतुण्डं पन्नगं गरुडो यथा ॥१३॥&lt;br&gt;&#xA;ततः क्रुद्धो महाबाहुर्गदां चिक्षेप मूर्द्धनि ॥&lt;br&gt;&#xA;हयात्तं पातयामास गदया वज्रकल्पया ॥१४॥&lt;br&gt;&#xA;गदाप्रहारव्यथितः क्षणं मूर्च्छां गतोऽसुरः ॥&lt;br&gt;&#xA;गृहीत्वा स्वां गदां युद्धे युयुधे माधवेन वै ॥१५॥&lt;br&gt;&#xA;तयोर्युद्धमभूद्‌घोरं गदाभ्यां रणमण्डले ॥&lt;br&gt;&#xA;अभुच्चटचटारावो वज्रनिष्पेषवत्किल ॥१६॥&lt;br&gt;&#xA;श्रीकृष्णगदया तस्य चूर्णीभूता गदा भुवि ॥&lt;br&gt;&#xA;विरेजेऽङ्‌गारवत्तत्र सर्वेषां पश्यतां मृधे ॥१७॥&lt;br&gt;&#xA;गिरिदर्यां यथा सिंहौ वने मत्तौ गजावुभौ ॥&lt;br&gt;&#xA;रणमध्ये तथा तौ द्वौ युयुधाते परस्परम् ॥१८॥&lt;br&gt;&#xA;श्रीकृष्णं नोदयामास शकुनिः शतयोजनम् ॥&lt;br&gt;&#xA;हरिस्तं प्रेषयामास सहस्रयोजनं भुवि ॥१९॥&lt;br&gt;&#xA;गृहीत्वा भुजयोस्तं वै जङ्घाभ्यां भुवनेश्वरः ॥&lt;br&gt;&#xA;पातयामास भूपृष्ठे कमण्डलुमिवार्भकः ॥२०॥&lt;br&gt;&#xA;किञ्चिद्व्यथां गतो दैत्यो गृहीत्वा जारुधिङ्गिरिम् ॥&lt;br&gt;&#xA;प्राहिणोच्च दुराचारः शकुनिर्युद्धदुर्मदः ॥२१॥&lt;br&gt;&#xA;समागतं गिरिं वीक्ष्य भगवान्कमलेक्षणः ॥&lt;br&gt;&#xA;जयशब्दं प्रकुर्वन्तावन्योन्यं ताडयन् गिरिम् ॥२२॥&lt;br&gt;&#xA;चूर्णयामासतू राजंस्तथा चन्द्रावतीं पुरीम् ॥&lt;br&gt;&#xA;तदा दैत्योऽतिसङ्क्रुद्धो गृहीत्वा खड्गचर्मणी ॥२३॥&lt;br&gt;&#xA;आययौ सम्मुखे राजञ्छ्रीकृष्णस्य महात्मनः ॥&lt;br&gt;&#xA;शार्ङ्‌गी शांर्ङ्‌गं सङ्गृहीत्वाथार्द्धचन्द्रमुखं शरम् ॥२४॥&lt;br&gt;&#xA;सन्दधे सहसा युद्धे ग्रीष्ममार्तण्डसन्निभम् ॥&lt;br&gt;&#xA;शार्ङ्‌गमुक्तो दिव्यबाणो द्योतयन्मण्डलं दिशाम् ॥२४॥&lt;br&gt;&#xA;शकुनेर्मस्तकं छित्त्वा भूमिं भित्वा तलं गतः ॥&lt;br&gt;&#xA;व्यसुर्भूत्वा तदा दैत्यः पतितो रणमण्डले ॥२६॥&lt;br&gt;&#xA;भूमिस्पर्शात्सजीवोऽभूत्क्षणमात्रेण मैथिल ॥&lt;br&gt;&#xA;करेणादाय मुण्डं स्वं स्वकबन्धे निधाय सः ॥२७॥&lt;br&gt;&#xA;युद्धं कर्तुं समुत्तस्थौ तदद्‌भुतमिवाभवत् ॥&lt;br&gt;&#xA;इत्थं कृष्णेन निहतः सप्तवारं महासुरः ॥२८॥&lt;br&gt;&#xA;भूमिस्पर्शात्सजीवोऽभूद्‌राहुवत्पुनरुत्थितः ॥&lt;br&gt;&#xA;एकाकी यादवकुलं संहारं कर्तुमुद्यतः ॥२९॥&lt;br&gt;&#xA;विवेशाशु महादैत्यो वने वह्निरिव प्रभुः ॥&lt;br&gt;&#xA;सतुरङ्गान्महावीरा-न्सशस्त्रानुत्कटान् गजान् ॥३०॥&lt;br&gt;&#xA;सङ्गृहीत्वा भुजाभ्यां खं प्राक्षिपल्लक्षयोजनम् ॥&lt;br&gt;&#xA;कांश्चिद्‌गजान्मुखे धृत्वा स्कन्धयोरुभयोरपि ॥३१॥&lt;br&gt;&#xA;कक्षयोरुभयोर्दैत्यो बभौ कालाग्निरुद्रवत् ॥&lt;br&gt;&#xA;पद्‌भ्यां कराभ्यां दैत्यस्य त्रासं याते महामृधे ॥३२॥&lt;br&gt;&#xA;हाहाकारो महानासीच्छ्रीकृष्ण्स्य महात्मनः ॥&lt;br&gt;&#xA;तदैव भगवान्साक्षाच्छ्रीकृष्णो विश्वरक्षकः ॥&lt;br&gt;&#xA;सुदर्शनास्त्रं प्रायुङ्क्त साधूनां रक्षणाय वै ॥३३॥&lt;br&gt;&#xA;तद्धस्तमुक्तं निशितं सुदर्शनं&lt;br&gt;&#xA;लयार्ककोटिद्युतिमज्ज्वलत्प्रभम् ॥&lt;br&gt;&#xA;जहार सद्यः शकुनेर्दृढं शिरो&lt;br&gt;&#xA;यथा च वृत्रस्य पविर्महामृधे ॥३४॥&lt;br&gt;&#xA;तावद्गृहीत्वा शकुनिं महामृधे&lt;br&gt;&#xA;चिक्षेप सद्यो मृतमम्बरे बलात् ॥&lt;br&gt;&#xA;उत्क्षेपणं भोः कुरुतेषुभिर्दिवि&lt;br&gt;&#xA;यदून् गिरा श्रीपतिरित्युवाच ॥३५॥&lt;br&gt;&#xA;श्रीनारद उवाच -&lt;br&gt;&#xA;इत्थं हरेर्वचः श्रुत्वा सर्वे यादवपुङ्गवाः ॥&lt;br&gt;&#xA;अम्बरात्प्रपतन्तं ते तेडुर्बाणैः स्फुरत्प्रभैः ॥३६॥&lt;br&gt;&#xA;दैत्यो दीप्तिमतो बाणैरम्बरे शतयोजनम् ॥&lt;br&gt;&#xA;गतः कन्दुकवद्‌राजन्नूर्ध्वं लोकस्य पश्यतः ॥३७॥&lt;br&gt;&#xA;साम्बस्यापि स बाणेन सहस्रं योजने गतः ॥&lt;br&gt;&#xA;पुनस्तमापतन्तं खाञ्जघान त्विषुणार्जुनः ॥३८॥&lt;br&gt;&#xA;तेन बाणेन दैत्येन्द्रो योजनं चायुतं गतः ॥&lt;br&gt;&#xA;अनिरुद्धस्य बाणेन लक्षयोजनमास्थितः ॥३९॥&lt;br&gt;&#xA;प्रद्युम्नस्यापि बाणेन नियुतं योजनं गतः ॥&lt;br&gt;&#xA;पुनस्तमापतन्तं खाद्विक्ष्य योगेश्वरेश्वरः ॥४०॥&lt;br&gt;&#xA;बाणं समादधे तेन गतः खे कोटियोजनम् ॥&lt;br&gt;&#xA;एवं खे संस्थिते दैत्ये व्यतीते प्रहरद्वये ॥४१॥&lt;br&gt;&#xA;द्वितीयेनापि बाणेन तं जघान हरिः स्वयम् ॥&lt;br&gt;&#xA;सबाणस्तं भ्रामयित्वा दिक्षु वै कोटियोजनम् ॥४२॥&lt;br&gt;&#xA;समुद्रे पातयामास वातः पद्ममिव प्रभुः ॥&lt;br&gt;&#xA;एवं मृते तदा दैत्ये तज्ज्योतिर्निर्गतं स्फुरत् ॥४३॥&lt;br&gt;&#xA;सर्वतोऽपि भ्रमद्‌राजन् श्रीकृष्णे लीनतां गतम् ॥&lt;br&gt;&#xA;तदा जयजयारावो दिवि भूमाववर्तत ॥४४॥&lt;br&gt;&#xA;विद्याधर्यश्च गधर्व्यो ननृतुः खे सुखान्विताः ॥&lt;br&gt;&#xA;जगुः किन्नरगन्धर्वास्तुष्टुवुः सिद्धचारणाः ॥४५॥&lt;br&gt;&#xA;ऋषयो मुनयः सर्वे प्रशशंसुर्हरिं परम् ॥&lt;br&gt;&#xA;ब्रह्मरुद्रेन्द्रसूर्याद्याः सर्वे तत्र समागताः ॥४६॥&lt;br&gt;&#xA;श्रीकृष्णस्योपरि सुराः पुष्पवर्षं प्रचक्रिरे ॥४७॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;शकुनिदैत्यवधो नामैकचत्वारिंशोऽध्यायः ॥४१॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/42/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/42/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - द्विचत्वारिंशोऽध्यायः&lt;br&gt;&#xA;भद्राश्वखण्डविजयम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;पलायितेषु शेषेषु दैत्येषु रणमण्डलात् ॥&lt;br&gt;&#xA;वीणावेणुमृदङ्गादीन्नादयन्दुन्दुभीन्हरिः ॥१॥&lt;br&gt;&#xA;गीयमानो यादवेन्द्रः सूतमागधवन्दिभिः ॥&lt;br&gt;&#xA;स्वपुत्रैर्यादवैः सार्द्धं स्वसैन्यपरिवारितः ॥२॥&lt;br&gt;&#xA;शङ्खचक्रगदापद्म-शार्ङ्‌गचापविराजितः ॥&lt;br&gt;&#xA;प्रविवेश सुरैः सार्द्धं पुरीं चन्द्रावतीं प्रभुः ॥३॥&lt;br&gt;&#xA;दुःखार्ता भर्तरि मृते रुदन्ती करुणं बहु ॥&lt;br&gt;&#xA;अङ्के गृहीत्वा शकुनेः सुतं राज्ञी मदालसा ॥४॥&lt;br&gt;&#xA;श्रीकृष्णचरणे बालं निधायाशु कृताञ्जलिः ॥&lt;br&gt;&#xA;अश्रुपूर्णमुखी दीना हरिं नत्वा जगाद ह ॥५॥&lt;br&gt;&#xA;मदालसोवाच -&lt;br&gt;&#xA;भारावताराय भुवि प्रभो त्वं&lt;br&gt;&#xA;जातो यदूनां कुल अदिदेव ॥&lt;br&gt;&#xA;ग्रसिष्यसे यानि भवं निधाय&lt;br&gt;&#xA;गुणैर्न लिप्तोऽसि नमामि तुभ्यम् ॥६॥&lt;br&gt;&#xA;मदात्मजं पालय भीतभीत-&lt;br&gt;&#xA;ममुष्य हस्तं कुरु शीर्ष्णि देव ॥&lt;br&gt;&#xA;भर्त्रा कृतं मे किल तेऽपराधं&lt;br&gt;&#xA;क्षमस्व देवेश जगन्निवास ॥७॥&lt;br&gt;&#xA;श्रीनारद उवाच -&lt;br&gt;&#xA;इत्युक्त्वो भगवांस्तस्य मूर्ध्नि कृत्वा करद्वयम् ॥&lt;br&gt;&#xA;सर्वं चन्द्रावतीराज्यं ददौ तस्मै महामुनिः ॥८॥&lt;br&gt;&#xA;दत्वा कल्पान्तमायुष्यं भक्तिज्ञानं विरक्तिमत् ॥&lt;br&gt;&#xA;शकुनेः शिशवे कृष्णः स्वमालां प्रददौ शुभाम् ॥९॥&lt;br&gt;&#xA;उच्चैःश्रवो हयो रत्नं कामधेनुः सुरद्रुमः ॥&lt;br&gt;&#xA;आहृता ये शकुनिना पुरा युद्धे पुरन्दरात् ॥१०॥&lt;br&gt;&#xA;पुरन्दराय तान्प्रादात्प्रयत्नाच्छ्रीजनार्दनः ॥&lt;br&gt;&#xA;गोविप्रसुरसाधूनां छन्दसां पालकः स्वयम् ॥११॥&lt;br&gt;&#xA;बहुलाश्व उवाच -&lt;br&gt;&#xA;केऽमी दैत्याः पूर्वकाले शकुन्याद्या महाबलाः ॥&lt;br&gt;&#xA;देवर्षे मे परं चित्रं कस्मान्मोक्षमुपागताः ॥१२॥&lt;br&gt;&#xA;श्रीनारद उवाच -&lt;br&gt;&#xA;ब्रह्मकल्पे पुरा राजन् गन्धर्वेशः पुरावसुः ॥&lt;br&gt;&#xA;आसीत्तस्य शुभाः पुत्रा बभूवुर्नुव चौरसाः ॥१३॥&lt;br&gt;&#xA;कन्दर्पसमलावण्या दिव्यभूषणभूषिताः ॥&lt;br&gt;&#xA;नित्यं जगुर्ब्रह्मलोके गीतवाद्यविशारदाः ॥१४॥&lt;br&gt;&#xA;मन्दारो मन्दरो मन्दो मन्दहासो महाबलः ॥&lt;br&gt;&#xA;सुदेवः सुधनः सौधः श्रीभानुरिति विश्रुताः ॥१५॥&lt;br&gt;&#xA;एकदा मोहतः पुत्रीं वाग्देवीं वीक्ष्य वेधसः ॥&lt;br&gt;&#xA;जहसुस्ते स्वमनसि पुरावसुसुताश्च ये ॥१६॥&lt;br&gt;&#xA;सुरज्येष्ठापराधेन गता योनिं च तामसीम् ॥&lt;br&gt;&#xA;वाराहेऽथ हिरण्याक्षपत्न्यां ते जज्ञिरे नव ॥१७॥&lt;br&gt;&#xA;शकुनिः शम्बरो हृष्टो भूतसन्तापनो वृकः ॥&lt;br&gt;&#xA;कालनाभो महानाभो हरिश्मश्रुस्तथोत्कचः ॥१८॥&lt;br&gt;&#xA;एकदा गृहमायान्तमपान्तरतमं मुनिम् ॥&lt;br&gt;&#xA;नत्वा सम्पूज्य विधिवत्पप्रच्छुरिदमादरात् ॥१९॥&lt;br&gt;&#xA;दैत्या ऊचुः&lt;br&gt;&#xA;शृणु त्वं स्वमुखाद्ब्रह्मन् कैवल्येशो हरिः स्वयम् ॥&lt;br&gt;&#xA;ददाति मोक्षं भगवान् भक्तानां भक्तवत्सलः ॥२०॥&lt;br&gt;&#xA;अस्माभिर्न कृता भक्तिरासुरीं योनिमास्थितैः ॥&lt;br&gt;&#xA;दुःसङ्गनिरतैर्दुष्टैः कथं मोक्षो भवेदिह ॥२१॥&lt;br&gt;&#xA;उपायं वद नो ब्रह्मन्कल्याणस्य परस्य च ॥&lt;br&gt;&#xA;कल्याणार्थं विचरसि दीनानां जगति प्रभो ॥२२॥&lt;br&gt;&#xA;अपान्तरतमा उवाच -&lt;br&gt;&#xA;गुणानामपृथग्भावैर्ये भजन्ति हरिं परम् ॥&lt;br&gt;&#xA;ते ते प्रापुः परं दैत्या निर्गुणं मोक्षनायकम् ॥२३॥&lt;br&gt;&#xA;ऐक्यं च सौहृदं स्नेहं भयं क्रोधं स्मयं तथा ॥&lt;br&gt;&#xA;विधाय पूर्वं सततं श्रीकृष्णे लीनतां गताः ॥२४॥&lt;br&gt;&#xA;पृश्निगर्भस्य सम्बन्धात्प्रजानां पतयो यथा ॥&lt;br&gt;&#xA;कायाधवः सौहृदाच्च स्नेहाच्च सुतपा मुनिः ॥२५॥&lt;br&gt;&#xA;भयाद्धिरण्यकशिपुः क्रोधाद्वश्च पितासुरः ॥&lt;br&gt;&#xA;स्मयाच्च श्रुतयः प्रापुर्योगिनां दुर्लभं परम् ॥२६॥&lt;br&gt;&#xA;येन केनापि भावेन श्रीकृष्णे धारयेन्मनः ॥&lt;br&gt;&#xA;भक्तियोगेन तद्धाम यदेभिः प्राप्यते सुराः ॥२७॥&lt;br&gt;&#xA;श्रीनारद उवाच -&lt;br&gt;&#xA;इत्युक्त्वान्तर्हिते राजन्नपान्तरतमे मुनौ ॥&lt;br&gt;&#xA;चक्रुर्वैरं शकुन्याद्याः परिपूर्णतमे हरौ ॥२८॥&lt;br&gt;&#xA;ते प्रापुर्वैरभावेन श्रीकृष्णं परमेश्वरम् ॥&lt;br&gt;&#xA;न चित्रं विद्धि राजेन्द्र कीटः पेशस्कृतं यथा ॥२९॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;शकुन्यादिदैत्यानां पूर्वजन्मपरिचयो नाम द्विचत्वारिंशोऽध्यायः ॥४२॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/43/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/43/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - त्रिचत्वारिंशोऽध्यायः&lt;br&gt;&#xA;वेदनगरवर्णनम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;इत्थं खण्डं तु भद्राश्चं जित्वा श्रीयादवेश्वरः ॥&lt;br&gt;&#xA;यदुभीः सैनिकैः सार्द्धमिलावृतमथाययौ ॥१॥&lt;br&gt;&#xA;विभाति यत्रैव गिरीन्द्रराजो&lt;br&gt;&#xA;भूपद्मगोलस्य च कर्णिकेव ॥&lt;br&gt;&#xA;स्फुरद्द्युतिः स्वर्णमयः सुमेरुः&lt;br&gt;&#xA;सुरालयो मैथिल रत्नसानुः ॥२॥&lt;br&gt;&#xA;तं सर्वतो मन्दरमेरुसुन्दरौ&lt;br&gt;&#xA;सुपार्श्व एवं कुमुदश्चतुर्थकः ॥&lt;br&gt;&#xA;विभाति सैको गिरिभिर्नगेश्वर-&lt;br&gt;&#xA;श्चतुष्पदार्थैश्च मनोरथा इव ॥३॥&lt;br&gt;&#xA;जाम्बूनदं जम्बुभवं हि यत्र&lt;br&gt;&#xA;यतः स्वतः सिद्धिभवं सुवर्णम् ॥&lt;br&gt;&#xA;यत्रारुणोदाख्यनदी च जाता&lt;br&gt;&#xA;यद्वारिपानाद्भुवि नामयित्वम् ॥४॥&lt;br&gt;&#xA;कदम्बजा मधुधाराश्च पञ्च&lt;br&gt;&#xA;यासां तु पानेन नृणां कदापि ॥&lt;br&gt;&#xA;शीतोष्णवैवर्ण्यपरिश्रमाद्या&lt;br&gt;&#xA;दौर्गन्ध्यभावा न भवन्ति राजन् ॥५॥&lt;br&gt;&#xA;यदुद्‌भवाः कामदुघा नदाश्च&lt;br&gt;&#xA;रत्नान्नवासःशुभभूषणानि ॥&lt;br&gt;&#xA;शय्यासनादीनि फलानि यानि&lt;br&gt;&#xA;दिव्यानि तानि त्वथ चार्पयन्ति ॥६॥&lt;br&gt;&#xA;एवं च यत्रोर्ध्ववनं प्रसिद्धं&lt;br&gt;&#xA;सङ्कर्षणो यत्र विराजतेऽथ ॥&lt;br&gt;&#xA;शिवः सदासौ रमते प्रियाभिः&lt;br&gt;&#xA;स्त्रीभावतां यान्ति जनास्तु तत्र ॥७॥&lt;br&gt;&#xA;हैमाम्बुजैः शीतवसन्तवायुभिः&lt;br&gt;&#xA;काश्मीरवृक्षैश्च लवङ्गजालैः ॥&lt;br&gt;&#xA;देवद्रुमामोदमदान्धषट्पदै-&lt;br&gt;&#xA;रिलावृतं खण्डमतीव रेजे ॥८॥&lt;br&gt;&#xA;पश्यन् भुवं स्वर्णमयीं मनोहरां&lt;br&gt;&#xA;वैदूर्यरत्नाङ्कुरवृन्दचित्रिताम् ॥&lt;br&gt;&#xA;इलावृतं पूर्णमलङ्कृतैः सुरै-&lt;br&gt;&#xA;र्विजित्य खण्डं जगृहे बलिं हरिः ॥९॥&lt;br&gt;&#xA;श्रीशोभनो नाम पुरा कृतेन&lt;br&gt;&#xA;जामातृकोऽभून्मुचुकुन्दभूभृतः ॥&lt;br&gt;&#xA;एकादशीं यः समुपोष्य भारते&lt;br&gt;&#xA;प्राप्तः स देवैः किल मन्दराचले ॥१०॥&lt;br&gt;&#xA;अद्यापि राज्यं कुरुते कुबेरवद्‌-&lt;br&gt;&#xA;राज्ञः सुतोऽसौ किल चन्द्रभागया ॥&lt;br&gt;&#xA;नीत्वा बलिं देववरस्य सम्मुखे&lt;br&gt;&#xA;समाययौ मैथिल सुन्दरः परः ॥११॥&lt;br&gt;&#xA;प्रदक्षिणीकृत्य हरिं यदूत्तमं&lt;br&gt;&#xA;पादारविन्दे पतितोऽथ शोभनः ॥&lt;br&gt;&#xA;भक्त्या प्रणम्याशु बलिं महात्मने&lt;br&gt;&#xA;दत्वा ययौ मैथिल मन्दराचलम् ॥१२॥&lt;br&gt;&#xA;बहुलाश्व उवाच -&lt;br&gt;&#xA;शोभने च नृपे याते भगवान्मधुसूदनः ॥&lt;br&gt;&#xA;अग्रे चकार किं देवो वद देवर्षिसत्तम ॥१३॥&lt;br&gt;&#xA;श्रीनारद उवाच -&lt;br&gt;&#xA;सरोवरं परं दिव्यं तस्मिन्मन्दरसानुनि ॥&lt;br&gt;&#xA;सौवर्णपङ्कजं वीक्ष्य किरीटी प्राह माधवम् ॥१४॥&lt;br&gt;&#xA;अर्जुन उवाच -&lt;br&gt;&#xA;काञ्चनीभिर्लताभिश्च सौवर्णेः पङ्कजैर्वृतम् ॥&lt;br&gt;&#xA;वद मां देवकीपुत्र कस्येदं कुण्डमद्‌भुतम् ॥१५॥&lt;br&gt;&#xA;श्रीभगवानुवाच -&lt;br&gt;&#xA;पृथुः पूर्वो राजराजः स्वायम्भुवकुलोद्‌भवः ॥&lt;br&gt;&#xA;तताप स तपो दिव्यं तस्येदं कुण्डमद्‌भुतम् ॥१६॥&lt;br&gt;&#xA;अस्य पीत्वा जलं सद्यः सर्वपापैः प्रमुच्यते ॥&lt;br&gt;&#xA;स्नात्वा तद्धाम परमं याति पार्थ नरेतरः ॥१७॥&lt;br&gt;&#xA;श्रीनारद उवाच -&lt;br&gt;&#xA;अत्रैव भगवान्साक्षात्तपोभूमिं जगाम ह ॥&lt;br&gt;&#xA;सरूपास्तत्र नृत्यन्ति सर्वास्ता ह्यष्टसिद्धयः ॥१८॥&lt;br&gt;&#xA;ता वीक्ष्य चोद्धवः प्राह भगवन्तं सनातनम् ॥&lt;br&gt;&#xA;उद्धव उवाच -&lt;br&gt;&#xA;कस्येयं सुतपोभूमिर्मन्दराचलसन्निधौ ॥&lt;br&gt;&#xA;मूर्तिमत्यो विराजन्त्यः काः स्त्रियो वद हे प्रभो ॥१९॥&lt;br&gt;&#xA;श्रीभगवानुवाच -&lt;br&gt;&#xA;स्वायम्भुवेन मनुना तपश्चात्र कृतं पुरा ॥&lt;br&gt;&#xA;तस्येयं सुतपोभूमिरद्यापि श्रेयसी बहु ॥२०॥&lt;br&gt;&#xA;सदात्रैव हि वर्तन्ते नारीरूपाष्टसिद्धयः ॥&lt;br&gt;&#xA;अत्र प्राप्तस्य कस्यापि ततस्ताश्च भवन्ति हि ॥२१॥&lt;br&gt;&#xA;अत्र क्षणेन तपसा देवत्वं याति मानवः ॥&lt;br&gt;&#xA;तपोभूमेश्च माहात्म्यं वक्तुं नालं चतुर्मुखः ॥२२॥&lt;br&gt;&#xA;श्रीनारद उवाच -&lt;br&gt;&#xA;इत्युक्त्वा भगवान्कृष्णः स्वसैन्यपरिवारितः ॥&lt;br&gt;&#xA;जगाम प्रोत्कटान्देशान्दुन्दुभीन्नादयन्मुहुः ॥२३॥&lt;br&gt;&#xA;हिरण्यकशिपुर्दैत्यो यत्र तेपे तपः पुरा ॥&lt;br&gt;&#xA;यत्र लीलावती नाम वर्तते काञ्चनी पुरी ॥२४॥&lt;br&gt;&#xA;लीलावतीश्वरः साक्षाद्वीतिहोत्रो हुतासनः ॥&lt;br&gt;&#xA;नित्यं राज्यं प्रकुरुते मूर्तिमान् भुवि सुव्रतः ॥ २५॥&lt;br&gt;&#xA;सोऽपि श्रीकृष्णचन्द्राय पुरुषाय महात्मने ॥&lt;br&gt;&#xA;बलिं दत्वा परां शश्वत्स्तुतिं चक्रे धनञ्जयः ॥२६॥&lt;br&gt;&#xA;इत्थं पश्यन्देवदेवः सर्वं वर्षमिलावृतम् ॥&lt;br&gt;&#xA;जगाम वेदनगरं जम्बूद्वीपं मनोरमम् ॥२७॥&lt;br&gt;&#xA;मूर्तिमान् यत्र निगमो दृश्यते सर्वदैव हि ॥&lt;br&gt;&#xA;तत्सभायां सदा वाणी वीणापुस्तकधारिणी ॥२८॥&lt;br&gt;&#xA;गायन्ती कृष्णचरितं सुभगं मङ्गलायनम् ॥&lt;br&gt;&#xA;उर्वशीपूर्वचित्याद्या नृत्यन्त्यप्सरसो नृप ॥२९॥&lt;br&gt;&#xA;हावभावकटाक्षैश्च तोषयन्त्यः श्रुतीश्वरम् ॥&lt;br&gt;&#xA;अहं विश्वावसुश्चैव तुम्बरुश्च सुदर्शनः ॥३०॥&lt;br&gt;&#xA;तथा चित्ररथो ह्येते वादित्राणि मुहुर्मुहुः ॥&lt;br&gt;&#xA;वेणुवीणामृदङ्गानि मुरुयष्टियुतानि च ॥३१॥&lt;br&gt;&#xA;तालदुन्दुभिभिः सार्द्धं वादयन्ति यथाविधि ॥&lt;br&gt;&#xA;ह्रस्वदीर्घप्लुतोदात्तानुदात्तस्वरिता नृप ॥३२॥&lt;br&gt;&#xA;सानुनासिकभेदश्च तथा निरनुनासिकः ॥&lt;br&gt;&#xA;एतैरष्टादशैर्भैदैर्गीयन्ते श्रुतयः परैः ॥३३॥&lt;br&gt;&#xA;मूर्तिमन्तो विराजन्ते तत्र वेदपुरे नृप ॥&lt;br&gt;&#xA;अष्टौ तालाः स्वराः सप्त तथा ग्रामत्रयं नृप ॥३४॥&lt;br&gt;&#xA;वसन्ति वेदनगरे मूर्तिमन्तः सदैव हि ॥&lt;br&gt;&#xA;भैरवो मेघमल्लारो दीपको मालकंसकः ॥३५॥&lt;br&gt;&#xA;श्रीरागश्चापि हिण्डोलो रागाः षट् सम्प्रकीर्तिताः ॥&lt;br&gt;&#xA;पञ्चभिश्च प्रियाभिश्च तनुजैरष्टभिः पृथक् ॥३६॥&lt;br&gt;&#xA;मूर्तिमन्तस्तु ते तत्र विचरन्ति नरेश्वर ॥&lt;br&gt;&#xA;भैरवो बभ्रूवर्णश्च मालकंसः शुकद्युतिः ॥३७॥&lt;br&gt;&#xA;मयूरद्युतिसंयुक्तो मेघमल्लार एव हि ॥&lt;br&gt;&#xA;सुवर्णाभो दीपकश्च श्रीरागोऽरुणवर्णभृत् ॥&lt;br&gt;&#xA;हिण्डोलो दिव्यहंसाभो राजते मिथिलेश्वर ॥३८॥&lt;br&gt;&#xA;बहुलाश्व उवाच -&lt;br&gt;&#xA;तालानां च स्वराणां च ग्रामाणां मुनिसत्तम ॥&lt;br&gt;&#xA;नृत्यानां कति भेदा वै नामभिः सहितान् वद ॥३९॥&lt;br&gt;&#xA;श्रीनारद उवाच -&lt;br&gt;&#xA;रूपकश्चञ्चरीकश्च तालः परमठः स्मृतः ॥&lt;br&gt;&#xA;विराटकमठश्चैव मल्लकश्च झटिज्जुटा ॥४०॥&lt;br&gt;&#xA;निषादर्षभगान्धार-षड्जमध्यमधैवताः ॥&lt;br&gt;&#xA;पञ्चमश्चेत्यमी राजन् स्वराः सप्त प्रकीर्तिताः ॥४१॥&lt;br&gt;&#xA;माधुर्यमथ गान्धारं ध्रौव्यं ग्रामत्रयं स्मृतम् ॥&lt;br&gt;&#xA;रासं च ताण्डवं नाट्यं गान्धर्वं कैन्नरं तथा ॥४२॥&lt;br&gt;&#xA;वैद्याधरं गौह्यकं च नृत्यमाक्रूरसं नृप ॥&lt;br&gt;&#xA;हावभावानुभावैश्च दशभिश्चाष्टभेदवत् ॥४३॥&lt;br&gt;&#xA;सारेगमपधनीति स्वरगम्यं पदं स्मृतम् ॥&lt;br&gt;&#xA;एतत्ते कथितं राजन् किं भूयः श्रोतुमिच्छसि ॥४४॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;वेदनगरवर्णनं नाम त्रिचत्वारिंशोऽध्यायः ॥४३॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/44/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/44/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - चतुश्चत्वारिंशोऽध्यायः&lt;br&gt;&#xA;वेदादिकृत कृष्णस्तुतिः -&lt;/p&gt;&#xA;&lt;p&gt;बहुलाश्व उवाच -&lt;br&gt;&#xA;रागिणीनां च नामानि वद देवऋषे मम ॥&lt;br&gt;&#xA;तथा वै रागपुत्राणां त्वं परावरवित्तमः ॥१॥&lt;br&gt;&#xA;श्रीनारद उवाच -&lt;br&gt;&#xA;कालेन देशभेदेन क्रियया स्वरमिश्रया ॥&lt;br&gt;&#xA;भेदा बुधैः षट्पञ्चाशत्कोट्यो गीतस्य कीर्तिताः ॥२॥&lt;br&gt;&#xA;अन्तर्भेदा अनन्ताहि तेषां सन्ति नृपेश्वर ॥&lt;br&gt;&#xA;विद्ध्येनं रागमानन्दं शब्दब्रह्ममयं हरिम् ॥३॥&lt;br&gt;&#xA;तस्मान्मुख्याश्च भेदाः कौ वदिष्यामि तवाग्रतः ॥&lt;br&gt;&#xA;भैरवी पिङ्गला शङ्की लीलावत्यगरी तथा ॥४॥&lt;br&gt;&#xA;भैरवस्यापि रागस्य रागिण्यः पञ्च कीर्तिताः ॥&lt;br&gt;&#xA;महर्षिश्च समृद्धश्च पिङ्गलो मागधस्तथा ॥५॥&lt;br&gt;&#xA;बिलावलश्च वैशाखो ललितः पञ्चमस्तथा ॥&lt;br&gt;&#xA;भैरवस्याष्ट पुत्रा ये गीयन्ते च पृथक् पृथक् ॥६॥&lt;br&gt;&#xA;चित्रा जयजयावन्ती विचित्रा कथिता पुनः ॥&lt;br&gt;&#xA;वृजल्लार्ष्यन्धकाकारी रागिण्योऽपि मनोहराः ॥७॥&lt;br&gt;&#xA;मेघमल्लाररागस्य कथिता पञ्च मैथिल ॥&lt;br&gt;&#xA;श्यामकारः सोरठश्च नटो डायन एव च ॥८॥&lt;br&gt;&#xA;केदारो व्रजरंहस्यो जलधारस्तथैव च ॥&lt;br&gt;&#xA;विहागश्चेत्यष्ट पुत्रा कथिताः पूर्वसूरिभिः ॥९॥&lt;br&gt;&#xA;कञ्चुकी मञ्जरी टोडी गुर्जरी शाबरी तथा ॥१०॥&lt;br&gt;&#xA;दीपकस्यापि रागस्य रागिण्यः पञ्च विश्रुताः ॥&lt;br&gt;&#xA;कल्याणः शुभकामश्च गौडकल्याण एव च ॥११॥&lt;br&gt;&#xA;कामरूपः कान्हरेति रामसञ्जीवनस्तथा ॥&lt;br&gt;&#xA;सुखनामा मन्दहासः पुत्राश्चाष्टौ विदेहराट् ॥१२॥&lt;br&gt;&#xA;रागस्य दीपकस्यापि कथिता रागपण्डितैः ॥&lt;br&gt;&#xA;गान्धारी वेदगान्धारी धनाश्री स्वर्मणिस्तथा ॥१३॥&lt;br&gt;&#xA;गुणागरीति रागिण्यः पञ्चैता मैथिलेश्वर ॥&lt;br&gt;&#xA;मालकोशस्य रागस्य कथिता रागमण्डले ॥१४॥&lt;br&gt;&#xA;मेघश्चमचलो मारुमाचारः कौशिकस्तथा ॥&lt;br&gt;&#xA;चन्द्रहारो घुङ्घुटश्च विहारो नन्द एव च ॥॥१५॥&lt;br&gt;&#xA;मालकोशस्य रागस्य चाष्टपुत्राः प्रकीर्तिताः ॥&lt;br&gt;&#xA;वैराटि चैव कर्णाटी गौरी गौरावटी तथा ॥१६॥&lt;br&gt;&#xA;चतुश्चन्द्रकला चैव रागिण्यः पञ्च विश्रुताः ॥&lt;br&gt;&#xA;श्रीरागस्यापि राजेन्द्र कथिताः पूर्वसूरिभिः ॥१७॥&lt;br&gt;&#xA;सारङ्गः सागरो गौरो मरुत्पञ्चशरस्तथा ॥&lt;br&gt;&#xA;गोविन्दश्च हमीरश्च गीर्भीरश्च तथैव च ॥१८॥&lt;br&gt;&#xA;श्रीरागस्यापि राजेन्द्र ह्यष्टौ पुत्रा मनोहराः ॥&lt;br&gt;&#xA;वसन्ती ऐरजा हेरी तैलङ्गी सुन्दरी तथा ॥१९॥&lt;br&gt;&#xA;हिण्डोलस्यापि रागस्य रागिण्यः पञ्च विश्रुताः ॥&lt;br&gt;&#xA;मङ्गलश्च वसन्तश्च विनोदः कुमुदस्तथा ॥२०॥&lt;br&gt;&#xA;एवं च विहितो नाम विभासः स्वरमण्डलः ॥&lt;br&gt;&#xA;पुत्राश्चाष्टौ समाख्याता मैथिलेन्द्र विचक्षणैः ॥२१॥&lt;br&gt;&#xA;बहुलाश्व उवाच -&lt;br&gt;&#xA;शब्दब्रह्म हरेः साक्षान्निगमस्य महात्मनः ॥&lt;br&gt;&#xA;रागमण्डल इत्येवं हिण्डोलस्य पृथक् पृथक् ॥२२॥&lt;br&gt;&#xA;अङ्गानि वद मे देव कानि कानि महीतले ॥&lt;br&gt;&#xA;श्रीनारद उवाच -&lt;br&gt;&#xA;मुखं व्याकरणं प्रोक्तं पिङ्गलः पाद उच्यते ॥२३॥&lt;br&gt;&#xA;मीमांसशास्त्रं हस्तौ च ज्योतिर्नेत्रं प्रकीर्तितम् ॥&lt;br&gt;&#xA;आयुर्वेदः पृष्ठदेशो धनुर्वेद उरःस्थलम् ॥२४॥&lt;br&gt;&#xA;गान्धर्वं रसनं विद्धि मनो वैशेषिकं स्मृतम् ॥२५॥&lt;br&gt;&#xA;साङ्ख्यं बुद्धिरहङ्कारो न्यायवादः प्रकीर्तितः ॥&lt;br&gt;&#xA;वेदान्तं तस्य चित्तं हि वेदस्यापि महात्मनः ॥२६॥&lt;br&gt;&#xA;रागरूपमिमं राजन् विहारं विद्धि मैथिल ॥&lt;br&gt;&#xA;एतत्ते कथितं राजन् किं भूयः श्रोतुमिच्छसि ॥२७॥&lt;br&gt;&#xA;बहुलाश्व उवाच -&lt;br&gt;&#xA;तस्मिन्वेदपुरे रम्ये किं चकार हरिः स्वयम् ॥&lt;br&gt;&#xA;एतन्मे वद देवर्षे त्वं साक्षाद्दिव्यदर्शनः ॥२८॥&lt;br&gt;&#xA;श्रीनारद उवाच -&lt;br&gt;&#xA;आयान्तं वेदनगरं श्रीकृष्णं यादवेश्वरम् ॥&lt;br&gt;&#xA;निगमोऽपि बलिं नीत्वा सरस्वत्या तया सह ॥२९॥&lt;br&gt;&#xA;गन्धर्वैरप्सरोभिश्च ग्रामतालैः स्वरैः सह ॥&lt;br&gt;&#xA;रागैः सभेदैः सहितः प्रणनाम कृताञ्जलिः ॥३०॥&lt;br&gt;&#xA;प्रसन्नो भगवान्साक्षाद्देवदेवो जनार्दनः ॥&lt;br&gt;&#xA;वेदं प्राह यदूनां च सर्वेषां शृण्वतां सताम् ३१॥&lt;br&gt;&#xA;श्रीभगवानुवाच -&lt;br&gt;&#xA;निगम त्वं वरं ब्रूहि यत्ते मनसि वर्तते ॥&lt;br&gt;&#xA;दुर्लभं किं त्रिलोकेषु भक्तानां हर्षिते मयि ॥३२॥&lt;br&gt;&#xA;वेद उवाच -&lt;br&gt;&#xA;यदि देव प्रसन्नोऽसि सर्वे ये मे सुपार्षदाः ॥&lt;br&gt;&#xA;तेषां देव निजं रूपं दर्शयात्र परेश्वर ॥३३॥&lt;br&gt;&#xA;यद्‌रूपं ते च गोलोके स्वधाम्नि प्रस्फुरद्द्युतौ ॥&lt;br&gt;&#xA;वृन्दावने च तद्‌रासे तस्य दर्शनकाङ्क्षिणः ॥३४॥&lt;br&gt;&#xA;श्रीनारद उवाच -&lt;br&gt;&#xA;श्रुत्वा वेदवचः कृष्णः परिपूर्णतमः स्वयम् ॥&lt;br&gt;&#xA;स्वरूपं दर्शयामास राधया सहितं परम् ॥३५॥&lt;br&gt;&#xA;तद्‌रूपं सुन्दरं दृष्ट्वा सर्वे वै मूर्च्छनां गताः ॥&lt;br&gt;&#xA;पूरिताः सात्त्विकैर्भावै-र्विस्मृत्य स्वतनोः सुखम् ॥३६॥&lt;br&gt;&#xA;तदापि हर्षिताः सर्वे वादित्रैर्मधुरस्वनैः ॥&lt;br&gt;&#xA;जगुस्तत्पुरतो राजन्ननृतुः पश्यतां सताम् ॥३७॥&lt;br&gt;&#xA;यथा श्रुतं तथा दृष्टं माधुर्यं रूपमद्‌भुतम् ॥&lt;br&gt;&#xA;तथैव चक्रुर्वेदाद्या वर्णनं मैथिलेश्चर ॥३८॥&lt;br&gt;&#xA;वेद उवाच -&lt;br&gt;&#xA;सज्ज्ञानमात्रं सदसत्परं बृह-&lt;br&gt;&#xA;च्छश्वत्प्रशान्तं विभवं समं महत् ॥&lt;br&gt;&#xA;त्वां ब्रह्म वन्दे वसुदुर्गमं परां&lt;br&gt;&#xA;सदा स्वधाम्ना परिभूतकैतवम् ॥३९॥&lt;br&gt;&#xA;सरस्वत्युवाच -&lt;br&gt;&#xA;महः परं त्वां किल योगिनो विदुः&lt;br&gt;&#xA;सविग्रहं तत्र वदन्ति सात्वताः ॥&lt;br&gt;&#xA;दृष्टं तु यत्ते पदयोर्द्वयं मे&lt;br&gt;&#xA;क्षेमस्य भूयान्महसामधीश्वरम् ॥४०॥&lt;br&gt;&#xA;गन्धर्वा उचुः -&lt;br&gt;&#xA;श्यामं च गौरं विदितं स्वधाम्ना&lt;br&gt;&#xA;कृतं त्वया धाम निजेच्छया हि ॥&lt;br&gt;&#xA;विराजसे नित्यमलं च ताभ्यां&lt;br&gt;&#xA;घनो यथा मेचकदामिनीभ्याम् ॥४१॥&lt;br&gt;&#xA;अप्सरस ऊचुः -&lt;br&gt;&#xA;यथा तमालः कलधौतवल्ल्या&lt;br&gt;&#xA;घनो यथा चञ्चलया चकास्ति ॥&lt;br&gt;&#xA;नीलोऽद्रिराजो निकषाश्मखन्या&lt;br&gt;&#xA;श्रीराधयाऽऽद्यस्तु तथा रमण्या ॥४२॥&lt;br&gt;&#xA;ग्रामा ऊचुः -&lt;br&gt;&#xA;यस्य पदस्य परागं शम्भू रमा कविदेवैः ॥&lt;br&gt;&#xA;इच्छति चेतासि राधा तं भज माधवपादम् ॥४३॥&lt;br&gt;&#xA;ताला ऊचुः -&lt;br&gt;&#xA;येन बलिः सद्विहरेत्तद्‌बलिमेव हरेत् ॥&lt;br&gt;&#xA;तं भज पादं तु हरेश्चेतसि तप्ते कुहरे ॥४४॥&lt;br&gt;&#xA;गाना ऊचुः -&lt;br&gt;&#xA;ऊत्क्षिपन्ति बहिर्दुःखं सन्तो यच्छरणं गताः ॥&lt;br&gt;&#xA;राधामाधवयोर्दिव्यं दधाम पदपङ्कजम् ॥४५॥&lt;br&gt;&#xA;स्वरा ऊचुः -&lt;br&gt;&#xA;शरद्विकचपङ्कजश्रियमतीव विद्वेषकं&lt;br&gt;&#xA;मिलीन्दमुनिलेढितं कुलिशकजचिह्नावृतम् ॥&lt;br&gt;&#xA;स्फुरत्कनकनूपुरं दलितभक्ततापत्रयं&lt;br&gt;&#xA;चलद्द्युतिपदद्वयं हृदि दधामि राधापते ॥४६॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;वेदादिस्तुतिवर्णनं नाम चतुश्चत्वारिंशोऽध्यायः ॥४४॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/45/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/45/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - पञ्चचत्वारिंशोऽध्यायः&lt;br&gt;&#xA;रागरागिणीकृतं कृष्णध्यानम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;भैरवाद्या रागगणाः पुरः प्राप्ता हरेः प्रभोः ॥&lt;br&gt;&#xA;रूपानुरूपावयवां तनुं दृष्ट्वातिहर्षिताः ॥१॥&lt;br&gt;&#xA;यत्र यत्र च तेषां वै दृष्टिः प्राप्ता हरेस्तनौ ॥&lt;br&gt;&#xA;तत्र स्थिता च निर्गन्तुं लावण्यान्न शशाक ह ॥२॥&lt;br&gt;&#xA;अहो श्रीकृष्णचन्द्रस्य रूपमत्यद्‌भुतं हरेः ॥&lt;br&gt;&#xA;दृष्टोपवर्णनं तस्य चक्रुस्तेऽपि पृथक् पृथक् ॥३॥&lt;br&gt;&#xA;भैरव उवाच -&lt;br&gt;&#xA;भज हरिजानुद्वयमिति लक्ष्मीः ॥&lt;br&gt;&#xA;भजति सदाङ्के कमलकराभ्याम् ॥४॥&lt;br&gt;&#xA;मेघमल्लार उवाच -&lt;br&gt;&#xA;ऊरू विष्णो रम्भाखण्डौ हेमस्तम्भौ ध्याये वन्द्यौ ॥&lt;br&gt;&#xA;ओजः पूर्णौ शोभायुक्तौ वस्त्रपीतौ कृष्णस्योभौ ॥५॥&lt;br&gt;&#xA;दीपक उवाच -&lt;br&gt;&#xA;सकलसुखकरं कनकरुचिधरम् ॥&lt;br&gt;&#xA;प्रथितहरिपदं भजत कटितले ॥६॥&lt;br&gt;&#xA;मालकोश उवाच -&lt;br&gt;&#xA;कटी केशवाद्या हरेरस्ति तत्र&lt;br&gt;&#xA;नृणां नेत्रयोर्दृष्टिमानं हरन्ति ॥&lt;br&gt;&#xA;परं कम्पिता मन्दगच्छत्समीरैः&lt;br&gt;&#xA;सुनम्रेण सा सर्वचेतोहरेत्थम् ॥७॥&lt;br&gt;&#xA;श्रीराग उवाच -&lt;br&gt;&#xA;नाभेः सरः पुष्करकुण्डवच्च&lt;br&gt;&#xA;तल्लसत्त्रिवल्ल्यूर्मिमनोहरं पदम् ॥&lt;br&gt;&#xA;रोमावलिप्रोज्झितकामकाननं&lt;br&gt;&#xA;भजामि नित्यं हृदि राधिकापतेः ॥८॥&lt;br&gt;&#xA;हिण्डोल उवाच -&lt;br&gt;&#xA;अक्षरपङ्क्तिः किन्न्वलिपङ्क्तिः पिप्पलपत्रे मोहनमाला ॥&lt;br&gt;&#xA;किं कमले यच्छ्यामलरेखा किं ह्युदरे रोमावलिरेखा ॥९॥&lt;br&gt;&#xA;भैरवरागिण्य ऊचुः&lt;br&gt;&#xA;पीतपटं यत्कृष्णहरेरिन्द्रधनुर्वद्दीप्तियुतम् ॥&lt;br&gt;&#xA;काञ्चनशिल्पैश्चारुचितद्‌भजन्नॄणां दुःखहरम् ॥१०॥&lt;br&gt;&#xA;भैरवपुत्रा ऊचुः&lt;br&gt;&#xA;चतुःसमुद्रा इव विश्वपूरका आनन्ददा एव चतुष्पदार्थवत् ॥&lt;br&gt;&#xA;ते बाहवो लोकवितानदण्डवज्जयन्ति भूधारणदिग्गजा इव ॥११॥&lt;br&gt;&#xA;मेघमल्लाररागिण्य ऊचुः&lt;br&gt;&#xA;अरुणबिम्बफलद्युतिमण्डितं&lt;br&gt;&#xA;भज हरेरधरं मधुरं मनः ॥&lt;br&gt;&#xA;नवजपादलमल्लसुविग्रहं&lt;br&gt;&#xA;सकलवल्लभभूमिपतेः प्रभोः ॥१२॥&lt;br&gt;&#xA;मेघमल्लारपुत्रा ऊचुः&lt;br&gt;&#xA;कर्पूरकेतकसुमौक्तिकहीरकाणां&lt;br&gt;&#xA;श्रीखण्डचन्द्रचपलामृतमल्लिकानम् ॥&lt;br&gt;&#xA;तेषां रुचेश्च परिभावमकारि पूर्वं&lt;br&gt;&#xA;या दन्तपङ्क्तिरमला स्मरतां परस्य ॥१३॥&lt;br&gt;&#xA;दीपकरागिण्य ऊचुः&lt;br&gt;&#xA;नयनयुगलजातं पातु नोऽहर्निशं ते&lt;br&gt;&#xA;मदनशरपरोक्षं सर्वलावण्यदीक्षम् ॥&lt;br&gt;&#xA;परिहृतसुरवृक्षं कोटिशो लक्षलक्षं&lt;br&gt;&#xA;निजजनकृतरक्षं दानदक्षं कटाक्षम् ॥१४॥&lt;br&gt;&#xA;दीपकपुत्रा ऊचुः&lt;br&gt;&#xA;किं वा कुलिङ्गयुगलं नवपद्ममध्ये&lt;br&gt;&#xA;दुःखक्षायाय वसतां निशितासियुग्मम् ॥&lt;br&gt;&#xA;जैत्रं धनुर्जयति किं मकरध्वजस्य&lt;br&gt;&#xA;भ्रूमण्डलं किमथ चन्द्रमुखे परस्य ॥१५॥&lt;br&gt;&#xA;मालकोशरागिण्य ऊचुः&lt;br&gt;&#xA;परिनृत्यति इन्दुमण्डले फणिपत्न्याविव लोलकुण्डले ॥&lt;br&gt;&#xA;कमले मकरन्दनिर्भरे भ्रमरालीव सुगण्डमण्डले ॥१६॥&lt;br&gt;&#xA;मालकोशपुत्रा ऊचुः&lt;br&gt;&#xA;रविरेव खमण्डले किमु यदुभर्तुस्त्वथवा घने तडित् ॥&lt;br&gt;&#xA;अधितिष्ठति गण्डमण्डलं द्युतिखण्डं कलधौतकुण्डलम् ॥१७॥&lt;br&gt;&#xA;श्रीरागिण्य ऊचुः&lt;br&gt;&#xA;कलिङ्गयोः खञ्जनयोः किलारादापत्यतां युद्धमभूदलीनाम् ॥&lt;br&gt;&#xA;तेषां गतः कीर उषःप्रफुल्ले चकास्ति पद्मेऽरुणबिम्बलिप्सुः ॥१८॥&lt;br&gt;&#xA;श्रीरागपुत्रा ऊचुः&lt;br&gt;&#xA;परिकरीकृतपीतपटं हरिं शिखिकिरीटनतीकृतकन्धरम् ॥&lt;br&gt;&#xA;लगुडवेणुकरं चलकुण्डलं पटुतरं नतवेषधरं भजे ॥१९॥&lt;br&gt;&#xA;हिण्डोलरागिण्य ऊचुः&lt;br&gt;&#xA;अतसीकुसुमोपमेयकान्ति-र्यमुनाकूलकदम्बमध्यवर्ती ॥&lt;br&gt;&#xA;नवगोपवधूविहारशाली वनमाली वितनोतु मङ्गलानि ॥२०॥&lt;br&gt;&#xA;हिण्डोलपुत्रा ऊचुः -&lt;br&gt;&#xA;हरे मत्समः पातकी नास्ति भूमौ      तथा त्वत्समो नास्ति पापापहारी ॥&lt;br&gt;&#xA;इति त्वां च मत्वा जगन्नाथदेवं      यथेच्छा भवेत्ते तथा मां कुरु त्वम् ॥२१॥&lt;br&gt;&#xA;श्रीनारद उवाच -&lt;br&gt;&#xA;इति रागकृतं ध्यानं यः शृणोति पठेत्सदा ॥&lt;br&gt;&#xA;तन्नेत्रगोचरो याति भगवान् भक्तवत्सलः ॥२२॥&lt;br&gt;&#xA;इत्थं स्वं दर्शनं दत्वा वेदादिभ्यो हरिः स्वयम् ॥&lt;br&gt;&#xA;बभूव पश्यतं तेषां शार्ङ्‌गपाणिश्चतुर्भुजः ॥२३॥&lt;br&gt;&#xA;कृत्वा तु दर्शनं विष्णोर्गते देवे गणैः सह ॥&lt;br&gt;&#xA;सैन्ये सुतं शम्बरारिं स्थापयित्वा यदूत्तमम् ॥२४॥&lt;br&gt;&#xA;द्वारकां स्वां पुरीं गन्तुं मनश्चक्रे परात्परः ॥२५॥&lt;br&gt;&#xA;मञ्जीरघण्टाकलकिङ्किणीकलं&lt;br&gt;&#xA;सुकांस्यपात्रध्वनिना रथेन ॥&lt;br&gt;&#xA;सुग्रीवमुख्यैः स च चञ्चलाश्वै-&lt;br&gt;&#xA;र्नियोजितैर्मैथिल दारुकेण ॥२६॥&lt;br&gt;&#xA;युतेन सद्‌रत्नमता श्रुतिस्वनैः&lt;br&gt;&#xA;प्रभञ्जनैजद्‌गरुडध्वजेन ॥&lt;br&gt;&#xA;विहाय तां वेदपुरीं परात्मा&lt;br&gt;&#xA;ययौ पुरीं यादववृन्दमण्डिताम् ॥२७॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;श्रीकृष्णध्यानवर्णनं नाम पञ्चचत्वारिंशोऽध्यायः ॥४५॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/46/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/46/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - षट्चत्वारिंशोऽध्यायः&lt;br&gt;&#xA;बलरामकृतं वसन्तमालतीपुरीकर्षणम् -&lt;/p&gt;&#xA;&lt;p&gt;अथ कृष्णे भगवति पुरीं द्वारावतीं गते ॥&lt;br&gt;&#xA;प्रद्युम्नः सैनिकैः सार्द्धं नदं कामदुघं ययौ ॥१॥&lt;br&gt;&#xA;शतयोजनविस्तीर्णा गन्धर्वाणां मनोहरा ॥&lt;br&gt;&#xA;वसन्तमालति नाम्ना हेमरत्नमयी पुरी ॥२॥&lt;br&gt;&#xA;लवङ्गलतिकाजालै-रेलाकाश्मीरदेशकैः ॥&lt;br&gt;&#xA;जातीफलादिजावित्री-श्रीखण्डपारिजातकैः ॥३॥&lt;br&gt;&#xA;मत्तालिनादिता भृङ्गैः शब्दिता चित्रपक्षिभिः ॥&lt;br&gt;&#xA;गन्धर्वै राजिता भव्यैर्नागैर्भोगवती यथा ॥४॥&lt;br&gt;&#xA;पतङ्गो नाम तत्रैव गन्धर्वेशो महाबलः ॥&lt;br&gt;&#xA;करोति राज्यं सुकृती शक्रवद्‌बलपौरुषम् ॥५॥&lt;br&gt;&#xA;श्रुत्वा प्रद्युम्नमायातं दिग्जयार्थं विनिर्गतम् ॥&lt;br&gt;&#xA;गन्धर्वैरुद्‌भटैर्युक्तो युद्धं कर्तुं मनो दधे ॥६॥&lt;br&gt;&#xA;रथाश्वगजवीरैश्च गन्धर्वैर्दशकोटिभिः ॥&lt;br&gt;&#xA;पतङ्ग आगतो योद्धुं प्रद्युम्नस्यापि सम्मुखे ॥७॥&lt;br&gt;&#xA;गन्धर्वैर्यदुभिः सार्द्धं घोरं युद्धं बभूव ह ॥&lt;br&gt;&#xA;भल्लैर्गदाभिः परिघैर्मुद्‌गरैस्तोमरर्ष्टिभिः ॥८॥&lt;br&gt;&#xA;बाणान्धकारे सञ्जाते पतङ्गोऽतिरथो बली ॥&lt;br&gt;&#xA;धनुष्टङ्कारयन् प्राप्तो जगर्ज घनवद्‌बली ॥९॥&lt;br&gt;&#xA;गदो गदां समादाय बलदेवानुजो बली ॥&lt;br&gt;&#xA;तद्‌बलं पोथयामास वज्रेणेन्द्रो यथा गिरिन् ॥१०॥&lt;br&gt;&#xA;गदस्य गदया केचिद्‌गन्धर्वाः पतिता रणे ॥&lt;br&gt;&#xA;रथाश्चूर्णीकृताः सर्वे मातङ्गा भिन्नमस्तकाः ॥११॥&lt;br&gt;&#xA;अश्वारूढाः केऽपि वीराः पतिता रणमूर्द्धनि ॥&lt;br&gt;&#xA;अधोमुखा ऊर्ध्वमुखा गन्धर्वाश्छिन्नबाहवः ॥१२॥&lt;br&gt;&#xA;क्षणमात्रेण तत्सैन्ये रुधिराणां नदी ह्यभूत् ॥&lt;br&gt;&#xA;प्रमथा हरमालार्थं शिरांसि जगृहुर्मृधे ॥१३॥&lt;br&gt;&#xA;सिंहारूढा भद्रकाली डाकिनी शतसंवृता ॥&lt;br&gt;&#xA;कपालेनापि रुधिरं पिबन्ति दृश्यते मृधे ॥१४॥&lt;br&gt;&#xA;एवं युद्धे गदकृते गन्धर्वाणां पलायताम् ॥&lt;br&gt;&#xA;गन्धर्वेशस्तदा प्राप्तो हस्तिलक्षबलान्वितः ॥१५॥&lt;br&gt;&#xA;गदं तताड गदया पतङ्गो हृदि मैथिल ॥&lt;br&gt;&#xA;गदोऽपि तं स्वगदया पतङ्गं हृदि चौजसा ॥१६॥&lt;br&gt;&#xA;तयोश्च गदया युद्धं बभूव घटिकाद्वयम् ॥&lt;br&gt;&#xA;विस्फुलिङ्गान् क्षरन्त्यौ द्वे गदे चूर्णीबभूवतुः ॥१७॥&lt;br&gt;&#xA;लक्षभारमयीं गुर्वीं गदामादाय सत्वरम् ॥&lt;br&gt;&#xA;गदं तताड शिरसि पतङ्गो रणदुर्मदः ॥१८॥&lt;br&gt;&#xA;गदाप्रहारेण गदः क्षणं मूर्छामवाप ह ॥&lt;br&gt;&#xA;एवं कृते घोरमृधे पतङ्गेन महात्मना ॥१९॥&lt;br&gt;&#xA;तदैव द्वारकापुर्य्यास्तेजः सङ्घट्टमागतम् ॥&lt;br&gt;&#xA;ददृशुर्यादवाः सर्वे कोटिमार्तण्डसन्निभम् ॥२०॥&lt;br&gt;&#xA;तस्मिंस्तेजसि गौराङ्गो बलदेवो महाबलः ॥&lt;br&gt;&#xA;आविर्बभूव सहसा भगवान् भक्तवत्सलः ॥२१॥&lt;br&gt;&#xA;गन्धर्वाणां बलं सर्वं समाकृष्य हलेन वै ॥&lt;br&gt;&#xA;तताड मुसलं क्रुद्धो बलो नीलाम्बरो बली ॥२२॥&lt;br&gt;&#xA;रथान् गजांस्तुरङ्गांश्च वीराः शस्त्रभृतां वराः ॥&lt;br&gt;&#xA;निपेतुर्युगपत्सर्वे चूर्णिताश्चोपला इव ॥२३॥&lt;br&gt;&#xA;पतङ्गो विरथस्तस्माद्‌भीतभीतः पुरीं ययौ ॥&lt;br&gt;&#xA;पुनर्योद्धुं यादवैश्च सेनाव्यूहं चकार ह ॥२४॥&lt;br&gt;&#xA;शतयोजनविस्तीर्णां गन्धर्वाणां महापुरीम् ॥&lt;br&gt;&#xA;वसन्तमालतीं सर्वामुद्विदार्य हलेन वै ॥२५॥&lt;br&gt;&#xA;विचकर्ष बलः क्रुद्धो नदे कामदुघे नृप ॥&lt;br&gt;&#xA;हाहाकारस्तदैवासीन्नगर्यां पतित्तैर्गृहे ॥२६॥&lt;br&gt;&#xA;तिर्यक्पोतमिवाघूर्णां नगरी वीक्ष्य सत्वरम् ॥&lt;br&gt;&#xA;पतङ्गः सर्वगन्धर्वैर्हषितः सन्कृताञ्जलिः ॥२७॥&lt;br&gt;&#xA;खचिद्धेमसुवर्णानां मुक्तातोरणशालिनाम् ॥&lt;br&gt;&#xA;दशयोजनविस्तीर्णीकृतानां विश्वकर्मणा ॥२८॥&lt;br&gt;&#xA;कामगानां पताकाभिर्युतानां कुम्भकोटिभिः ॥&lt;br&gt;&#xA;सहस्रार्कप्रकाशानां विमानानां द्विलक्षकम् ॥२९॥&lt;br&gt;&#xA;चतुर्लक्षं गवां चैव तुरङ्गाणां दशार्बुदम् ॥&lt;br&gt;&#xA;एलालवङ्गकाश्मीरजातीफलफलैः सह ॥३०॥&lt;br&gt;&#xA;सुधाफलानां दिव्यानां कोटिशो भाजनानि च ॥&lt;br&gt;&#xA;नीत्वा बलिं समादाय दत्वा नत्वा प्रधर्षितः ॥३१॥&lt;br&gt;&#xA;कृताञ्जलिः प्राह बलं बलभद्रप्रसादवित् ॥&lt;br&gt;&#xA;पतङ्ग उवाच -&lt;br&gt;&#xA;राम राम महावीर्य न जाने तव विक्रमम् ॥&lt;br&gt;&#xA;यस्यैकमूर्ध्नि तिलकं दृश्यते भूमिमण्डलम् ॥३२॥&lt;br&gt;&#xA;देवाधिदेव भगवन् कामपाल नमोऽस्तु ते ॥&lt;br&gt;&#xA;नमोऽनन्ताय शेषाय साक्षाद्‌रामाय ते नमः ॥३३॥&lt;br&gt;&#xA;जयजयाच्युत देव परात्पर&lt;br&gt;&#xA;स्वयमनन्तदिगन्तगतश्रुते ॥&lt;br&gt;&#xA;सुरमुनीन्द्रफणीन्द्रवराय ते&lt;br&gt;&#xA;मुसलिने बलिनै हलिने नमः ॥३४॥&lt;br&gt;&#xA;श्रीनारद उवाच -&lt;br&gt;&#xA;एवं स्तुतः पतङ्गेन बलभद्रो महाबलः ॥&lt;br&gt;&#xA;प्रसन्नचेता गन्धर्वं मा भैष्टेत्यभयं ददौ ॥३५॥&lt;br&gt;&#xA;स्थापयित्वा बले कार्ष्णिं प्रणतं यादवेश्वरः ॥&lt;br&gt;&#xA;यादवैः प्रस्तुतः शीघ्रं पुरीं द्वारावतीं ययौ ॥३६॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;वसन्तमालतीकर्षणं नाम षट्चत्वारिंशोऽध्यायः ॥४६॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/47/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/47/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - सप्तचत्वारिंऽशोध्यायः&lt;br&gt;&#xA;शक्रसखासहितं प्रद्युम्नस्य युद्धम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;प्रद्युम्नोऽथ महावीरो नादयन् जयदुन्दुभिम् ॥&lt;br&gt;&#xA;यदुभिः सैनिकैः सार्द्धं मधुधारातटं ययौ ॥१॥&lt;br&gt;&#xA;सुवर्णाद्रितटीभूते वने वैश्रवसे शुभे ॥&lt;br&gt;&#xA;सुवर्णवर्णहंसाढ्ये काञ्चनीलतिकावृते ॥२॥&lt;br&gt;&#xA;हेमावतीषु द्रोणीषु देवदुर्गासु मैथिल ॥&lt;br&gt;&#xA;दानवानामगम्यासु गङ्गावेत्रवतीषु च ॥३॥&lt;br&gt;&#xA;दानवेभ्यः प्रभीतानां क्वचित्स्वर्गात्पलायिनाम् ॥&lt;br&gt;&#xA;अष्टानां लोकपालानां निधयो यत्र सन्ति हि ॥४॥&lt;br&gt;&#xA;तत्र शक्रसखो देव आधिपत्याभिरक्षकः ॥&lt;br&gt;&#xA;श्रुत्वाऽऽगतं च प्रद्युम्नं युद्धं कर्तुं मनो दधे ॥५॥&lt;br&gt;&#xA;प्रद्युम्नप्रेषितः साक्षादुद्धवो बुद्धिसत्तमः ॥&lt;br&gt;&#xA;पप्रच्छ दृष्टमार्गैश्च जनैस्तस्य पुरं ययौ ॥६॥&lt;br&gt;&#xA;नत्वा देवं शक्रसखं सभायामुद्धवः प्रभुः ॥&lt;br&gt;&#xA;प्रद्युम्नकथितं प्राह विस्तरान्मन्त्रिणां वरः ॥७॥&lt;br&gt;&#xA;उद्धव उवाच -&lt;br&gt;&#xA;उग्रसेनो यादवेन्द्रो द्वारकेशो नृपेश्वरः ॥&lt;br&gt;&#xA;जम्बूद्वीपनृपान् जित्वा राजसूयं करिष्यति ॥८॥&lt;br&gt;&#xA;तेन प्रणोदितो जेतुं रुक्मिणीनन्दनो बली ॥&lt;br&gt;&#xA;जित्वा स भारतादीनि खण्डानि स्वस्य तेजसा ॥९॥&lt;br&gt;&#xA;अद्यैवेलावृतं प्राप्तो जेतुं कार्ष्णिर्महाबलः ॥&lt;br&gt;&#xA;तस्मै यच्छ बलिं शीघ्रं कुलकौशलहेतवे ॥&lt;br&gt;&#xA;न चेद्युद्धं हि भवता राजन्सर्वविदां वर ॥१०॥&lt;br&gt;&#xA;शक्रसख उवाच -&lt;br&gt;&#xA;शृणु दूत सदा देवैः पूजितोऽहं नरैः किमु ॥&lt;br&gt;&#xA;सिद्धोऽहं वै महावीरो नागलक्षसमो बले ॥११॥&lt;br&gt;&#xA;अष्टानां लोकपालानामाधिपत्याभिरक्षकः ॥&lt;br&gt;&#xA;कुबेर इव कोशाढ्यः पुरन्दर इवोद्‌भटः ॥१२॥&lt;br&gt;&#xA;उग्रसेनेन दातव्यं मह्यं चोपायनं परम् ॥&lt;br&gt;&#xA;पुरा तस्मै न दास्यामि यदुराजाय भूभृते ॥१३॥&lt;br&gt;&#xA;उद्धव उवाच -&lt;br&gt;&#xA;यथा तिरस्कृतिं प्राप्तः कुबेरो यदुतेजसा ॥&lt;br&gt;&#xA;यथा शृङ्गारतिलकश्चैत्रदेशाधिपो बली ॥१४॥&lt;br&gt;&#xA;शुभाङ्गो हरिवर्षेश उत्तरेशो गुणाकरः ॥&lt;br&gt;&#xA;यथा दैत्यसखो राजा लङ्केशो राक्षसेश्वरः ।१५॥&lt;br&gt;&#xA;संवत्सरः केतुमालः शकुन्याद्या महासुराः ॥&lt;br&gt;&#xA;तथाभूतस्त्वं हि राजन् बलिं तस्मै प्रदास्यसि ॥१६॥&lt;br&gt;&#xA;श्रीनारद उवाच -&lt;br&gt;&#xA;इत्युद्धववचः श्रुत्वा क्रुद्धः शक्रसखो बली ॥&lt;br&gt;&#xA;उद्धवं प्रत्युवाचाथ शृणु भागवतोत्तम ॥१७॥&lt;br&gt;&#xA;यावद्‌बलिं प्रदस्यामि तावत्त्वं संस्थितो भव ॥&lt;br&gt;&#xA;अन्यथा ते गतिर्नास्ति सत्यं सत्यं महामते ॥१८॥&lt;br&gt;&#xA;उद्धव उवाच -&lt;br&gt;&#xA;वयं तु मन्त्रिप्रवराः पूर्णज्ञानप्रदा वराः ॥&lt;br&gt;&#xA;मच्छिक्षणं न मन्यन्ते तेषां नो मङ्गलं भवेत् ॥१९॥&lt;br&gt;&#xA;श्रीनारद उवाच -&lt;br&gt;&#xA;एवं स दृष्टरोधेन रोधयामास चोद्धवम् ॥&lt;br&gt;&#xA;उद्धवं नागतं राजन् यदूनामनुशोचताम् ॥२०॥&lt;br&gt;&#xA;दिनानि कतिचित्तत्र व्यतीयुस्तमपश्यताम् ॥&lt;br&gt;&#xA;मन्मुखात्तदुपाकर्ण्य प्रद्युम्नो भगवान्हरिः ॥२१॥&lt;br&gt;&#xA;जेतुं शक्रसखं प्रागात्त्रिपुरं त्र्यम्बको यथा ॥&lt;br&gt;&#xA;यदुभिर्भ्रातृभिः सार्द्धं स सैन्यपरिवारितः ॥२२॥&lt;br&gt;&#xA;सुवर्णाद्रिगुहाद्वारात्सम्प्राप्तो मकरध्वजः ॥&lt;br&gt;&#xA;वीरकोदण्डटङ्कारैर्दुन्दुभिध्वनिमिश्रितैः ॥२३॥&lt;br&gt;&#xA;अश्वहेषैर्हस्तिनादैर्विनेदुश्च दिशो दश ॥&lt;br&gt;&#xA;सैन्यपादरजोभिश्च युयुधे यादवैः सह ॥२४॥&lt;br&gt;&#xA;बभूव तुमुलं युद्धं छादितं व्योममण्डलम् ॥&lt;br&gt;&#xA;वीक्ष्य सर्वे मेरुदेवा भयं प्रापुर्नृपेश्वर ॥२५॥&lt;br&gt;&#xA;अथ शक्रसखः क्रुद्धो रथारूढो महाबलः ॥&lt;br&gt;&#xA;अक्षौहिणीभिर्दशभिर्युयुधे यादवैः सह ॥२६॥&lt;br&gt;&#xA;बभूव तुमुलं युद्धं देवानां यदुभिः सह ॥&lt;br&gt;&#xA;प्राकृतप्रलये राजन्नुदधीनां ध्वनिर्यथा ॥२७॥&lt;br&gt;&#xA;शस्त्रान्धकारे सञ्जाते सारणो रोहिणीसुतः ॥&lt;br&gt;&#xA;बलदेवानुजो वीरो दंशितो गजसंस्थितः ॥२८॥&lt;br&gt;&#xA;सर्वेषामग्रतः प्राप्तो धनुष्टङ्कारयन्मुहुः ॥&lt;br&gt;&#xA;तद्‌बलं पोथयामास बाणैः कोदण्डनिर्गतैः ॥२९॥&lt;br&gt;&#xA;श्रीसारणस्य बाणौघैः केचिद्वीरा द्विधाकृताः ॥&lt;br&gt;&#xA;तिर्यग्भूता रथा युद्धे निपेतुः पादपा इव ॥३०॥&lt;br&gt;&#xA;गजानां भिन्नकुम्भानां मौक्तिकान्यपतंस्तदा ।&lt;br&gt;&#xA;बाणान्धकारे सञ्जाते रात्रौ तारागणा इव ॥३१॥&lt;br&gt;&#xA;सञ्छिद्यमानैरश्वैश्च वीरैर्नागै रणाङ्गणम् ॥&lt;br&gt;&#xA;बभौ भूतगणैर्युक्तं यथाऽऽक्रीडमुमापतेः ॥३२॥&lt;br&gt;&#xA;सारणस्य बलं दृष्ट्वा सर्वे देवाः पलायिताः ॥&lt;br&gt;&#xA;सञ्छिन्नभिन्नकोदण्डा अभितः शीर्णकञ्चुकाः ॥३३॥&lt;br&gt;&#xA;पलायमानं स्वबलं दृष्ट्वा शक्रसखो बली ॥&lt;br&gt;&#xA;धनुष्टङ्कारयन्प्राप्तो जगर्ज घनवद्‌बलात् ॥३४॥&lt;br&gt;&#xA;अर्जुनं दशभिर्बाणैर्विंशत्या भानुमेव च ॥&lt;br&gt;&#xA;साम्बं बाणशतैर्युद्धेऽनिरुद्धं च शतैः शरैः ॥३५॥&lt;br&gt;&#xA;द्विशतैश्च गदं वीरं सहस्रैः सारणं तथा ॥&lt;br&gt;&#xA;तताड समरे वीरो धन्वी शक्रसखो बली ॥३६॥&lt;br&gt;&#xA;तद्‌बाणैः सरथा वीरा बभ्रमुर्घटिकाद्वयम् ॥&lt;br&gt;&#xA;चक्रवत्कुम्भकारस्य तदद्‌भूतमिवाभवत् ॥३७॥&lt;br&gt;&#xA;हयाश्च पञ्चतां प्राप्ताः श्लथद्बन्धा रथा भ्रमात् ॥&lt;br&gt;&#xA;रथिनः खिन्नमनसः सूत मूर्च्छां गता मृधे ॥३८॥&lt;br&gt;&#xA;स चान्यं रथमारुह्य धनुष्टङ्कारयन्बलात् ॥&lt;br&gt;&#xA;धनुः शक्रसखस्यापि चिच्छेद दशभीः शरैः ॥३९॥&lt;br&gt;&#xA;द्वाभ्यां सूतं शतैरश्वान्सहस्रैस्तद्‌रथं शरैः ॥&lt;br&gt;&#xA;चूर्णयामास राजेन्द्र साम्बो जाम्बवतीसुतः ॥४०॥&lt;br&gt;&#xA;स च्छिन्नधन्वा विरथो हताश्वो हतसारथिः ॥&lt;br&gt;&#xA;नागेन्द्रं मत्तमारुह्य शूलं जग्राह रोषतः ॥४१॥&lt;br&gt;&#xA;विव्याध साम्बं शूलेन हृदि शक्रसखो बली ॥&lt;br&gt;&#xA;तेन घातेन साम्बोऽपि किञ्चिद्व्याकुलमानसः ॥४२॥&lt;br&gt;&#xA;योजने पादविक्षेपं कज्जलाद्रिसमप्रभम् ॥&lt;br&gt;&#xA;चतुर्योजनमुच्चाङ्गं योजनार्द्धरदद्वयम् ॥४३॥&lt;br&gt;&#xA;महच्चीत्कारं कुर्वन्तं त्रिशूण्डादण्डमण्डलैः ॥&lt;br&gt;&#xA;श्रृङ्खले पातयन्तं तं चतुर्योजनविस्तृतैः ॥४४॥&lt;br&gt;&#xA;गजान् वीरान्मर्दयन्तं रथानश्वानितस्ततः ॥&lt;br&gt;&#xA;दन्तैः पादैर्घातयन्तं कालान्तकयमोपमम् ॥४५॥&lt;br&gt;&#xA;आगतं वीक्ष्य नागेन्द्रं शत्रुणा नोदितं परम् ॥&lt;br&gt;&#xA;विचरन्तं मृधाद्‌भीता यदुसेना विदुद्रुवुः ॥४६॥&lt;br&gt;&#xA;गदो गदां समादाय बलदेवानुजो बली ॥&lt;br&gt;&#xA;जघान तद्‌गजं कुम्भे गदया वज्रकल्पया ॥४७॥&lt;br&gt;&#xA;तद्घातभिन्नकुम्भो हि गजो युद्धे पपात ह ॥&lt;br&gt;&#xA;छिन्नपक्षो यथा शैलस्तदद्भुतमिवाभवत् ॥४८॥&lt;br&gt;&#xA;अथ शक्रसखो यावद्‌गदां जग्राह रोषतः ॥&lt;br&gt;&#xA;तावत्तताड गदया गदः शक्रसखं हृदि ॥४९॥&lt;br&gt;&#xA;तेन घातेन सगजो पतितो मूर्छितोऽभवत् ॥&lt;br&gt;&#xA;पुनरुत्थाय स गदं भुजाभ्यां जगृहे मृधे ॥५०॥&lt;br&gt;&#xA;गदशक्रसखौ युद्धे युयुधाते परस्परम् ॥&lt;br&gt;&#xA;रङ्गे मल्लाविव वन्ये वन्यौ तौ वारणाविव ।५१॥&lt;br&gt;&#xA;भुजाभ्यां तं समुत्थाप्य बलदेवानुजो बली ॥&lt;br&gt;&#xA;चिक्षेप तत्पुरे वीरं बलात्तं शतयोजनम् ॥५२॥&lt;br&gt;&#xA;तदा जयजयारावो यदुसैन्ये बभूव ह ॥&lt;br&gt;&#xA;जयदुन्दुभयो नेदुः प्रशशंसुर्मुहुर्जनाः ॥५३॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;शक्रसखयुद्धं नाम सप्तचत्वारिंशोऽध्यायः ॥४७॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/48/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/48/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - अष्टचत्वारिंशोऽध्यायः&lt;br&gt;&#xA;प्रद्युम्नस्य द्वारकाप्रत्यावर्तनम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;स्वपुरे पतितो मूर्च्छां गतः शक्रसखो भृशम् ॥&lt;br&gt;&#xA;उत्तस्थौ च क्षणं तत्र किञ्चिद्व्याकुलमानसः ॥१॥&lt;br&gt;&#xA;अथ कार्ष्णिं परं ब्रह्म ज्ञात्वा शक्रसखस्त्वरन् ॥&lt;br&gt;&#xA;स्वसकाशाद्‌बलं नीत्वा यदूनां च बलं ययौ ॥२॥&lt;br&gt;&#xA;ऐरावतकुलेभाश्च त्रिशुण्डा दण्डदन्तिनः ॥&lt;br&gt;&#xA;चतुर्दन्ता श्वेतवर्णाः सहस्राणि मदच्युतः ॥३॥&lt;br&gt;&#xA;हेमाद्रिप्रभवा नागा योजनद्वयविग्रहाः ॥&lt;br&gt;&#xA;कोटिशः पर्वताकारा उन्मत्ता दिग्गजा इव ॥४॥&lt;br&gt;&#xA;दिव्यास्या दिव्यगतयः कोटिशः कोटिशो नृप ॥&lt;br&gt;&#xA;शतार्बुदा रथा दिव्याः शातकौम्भमयाः पराः ॥५॥&lt;br&gt;&#xA;अयुतानि विमानानां योजनद्वयशालिनाम् ॥&lt;br&gt;&#xA;नियुतं कामधेनूनां पारिजातसहस्रकम् ॥६॥&lt;br&gt;&#xA;करिदन्तखचित्स्तम्भ-हेमरत्नखचित्पदाः ॥&lt;br&gt;&#xA;मुक्तास्तडागसंवृद्धा गुणयन्त्रस्फुरत्प्रभाः ॥७॥&lt;br&gt;&#xA;मल्लिकामकरन्दार्द्राः शिरीषकुसुमाकुलाः ॥&lt;br&gt;&#xA;पयःफेननिभाः शय्याः कोटिशः सोपबर्हणाः ॥८॥&lt;br&gt;&#xA;वितानानि विचित्राणि भित्तिवस्त्राणि कोटिशः ॥&lt;br&gt;&#xA;आसनानि मृदुस्पर्श-चित्रवर्णानि सर्वशः ॥९॥&lt;br&gt;&#xA;दीर्घाणि चोपबर्हाणि विश्वकर्मकृतानि च ॥&lt;br&gt;&#xA;मुक्तास्तबकहेमाद्यैः खचितानि सहस्रशः ॥१०॥&lt;br&gt;&#xA;सहस्रशो जवनिकाः शिबिकाश्चैव कोटिशः ॥&lt;br&gt;&#xA;छत्राणां चामराणां च दिव्यसिंहासनैः सह ॥११॥&lt;br&gt;&#xA;व्यजनानां तथा कोटी राज्यश्रीभूषणानि च ॥&lt;br&gt;&#xA;पीयूषाणां द्रोणकोटिः सुधर्मा च सभा तथा ॥१२॥&lt;br&gt;&#xA;एवं च सर्वतोभद्रपद्मानीति सहस्रकम् ॥&lt;br&gt;&#xA;हीरकाणां च हरितां मुक्तानां च तथैव हि ॥१३॥&lt;br&gt;&#xA;गोमेदानां कोटिभारा नीलकानां तथैव च ॥&lt;br&gt;&#xA;अदित्यचन्द्रकान्तीनां वैदूर्याणां सहस्रशः ॥१४॥&lt;br&gt;&#xA;स्यमन्तकमणीनां च कोटिभाराः समागताः ॥&lt;br&gt;&#xA;तथा वै पद्मरागाणां भारा विद्ध्यर्बुदं नृप ॥१५॥&lt;br&gt;&#xA;जाम्बूनदसुवर्णानां हाटकानां तथैव च ॥&lt;br&gt;&#xA;सुवर्णाद्रिसुवर्णानां कोटिभारश्च कोटिशः ॥१६॥&lt;br&gt;&#xA;राज्यं नवविधीन्सर्वान्देवानां मैथिलेश्वर ॥&lt;br&gt;&#xA;अष्टानां लोकपालानामाधिपत्याधिरक्षकः ॥१७॥&lt;br&gt;&#xA;नीत्वोद्धवं शक्रसखो दत्त्वैवं बलिमद्‌भुतम् ॥&lt;br&gt;&#xA;कौशल्यहेतवे कार्ष्णिं प्रणनाम कृताञ्जलिः ॥१८॥&lt;br&gt;&#xA;तस्मै तुष्टः शम्बरारिः प्रददौ रत्नमालिकाम् ॥&lt;br&gt;&#xA;संस्थाप्य राज्ये तं राजन्नेषा हि प्रकृतिः सताम् ॥१९॥&lt;br&gt;&#xA;इत्थं शक्रसखं जित्वा प्रद्युम्नाय बलिं ददौ ॥&lt;br&gt;&#xA;शिबिराणां समूहोऽभूदरुणोदानदीमनु ॥२०॥&lt;br&gt;&#xA;महाधनखचिद्‌भिश्च वितानैः शतयोजनम् ॥&lt;br&gt;&#xA;पतत्पताकैर्दिव्याभैर्भून्यस्तविजयध्वजैः ॥२१॥&lt;br&gt;&#xA;विरेजे शिबिरव्यूहो लहरीभिः पयोदधिः ॥&lt;br&gt;&#xA;आकाशादागतं तत्र गजारूढं पुरन्दरम् ॥२२॥&lt;br&gt;&#xA;ससैन्यं सहसा राजन्दुन्दुभिध्वनिसंयुतम् ॥&lt;br&gt;&#xA;संवीक्ष्य वेगतो वीरा जगृहुः शस्त्रसंहतिम् ॥२३॥&lt;br&gt;&#xA;पुनरिन्द्रं च तं ज्ञात्वा बभूवुर्हर्षिता नृपाः ॥&lt;br&gt;&#xA;श्रीप्रद्युम्नं सभामध्ये कथयन्मघवा तदा ॥२४॥&lt;br&gt;&#xA;शृणु राजन्महाबाहो त्वं परावरवित्तमः ॥&lt;br&gt;&#xA;लीलावती नाम पुरी शुभा हेमाद्रिसानुषु ॥२५॥&lt;br&gt;&#xA;विद्याधरेशः सुकृती तत्र राज्यं करोति हि ॥&lt;br&gt;&#xA;तत्कन्या सुन्दरीनामा शतचन्द्रनिभा शुभा ॥२६॥&lt;br&gt;&#xA;आगता देवताः सर्वास्तस्या राजन्स्वयंवरे ॥&lt;br&gt;&#xA;लोकपालास्तथा सर्वे सम्प्राप्ता दिव्यविग्रहाः ॥२७॥&lt;br&gt;&#xA;यं दृष्ट्वा मूर्च्छिताहं स्यां स मे भर्ता भविष्यति ॥&lt;br&gt;&#xA;गिरेत्येवं प्रजल्पन्ती सुन्दरं वरमिच्छती ॥२८॥&lt;br&gt;&#xA;तत्रापि गच्छ सहसा भ्रातृभिः सह कौतुके ॥&lt;br&gt;&#xA;स्वयंवरं पश्य वरं देवलोकैश्च मण्डितम् ॥२९॥&lt;br&gt;&#xA;श्रीनारद उवाच -&lt;br&gt;&#xA;तच्छ्रुत्वा भगवान्कार्ष्णि-र्यादवैर्भ्रातृभिः सह ॥&lt;br&gt;&#xA;पुरन्दरेण सहसा पुरीं लीलावतीं ययौ ॥३०॥&lt;br&gt;&#xA;विशालाजिरसंयुक्ते खचिद्‌रत्नमनोहरे ॥&lt;br&gt;&#xA;चन्दनागुरुकस्तूरीकुङ्कुमद्रवचर्चिते ॥३१॥&lt;br&gt;&#xA;मुक्तायुक्तैस्तोरणैश्च वितानैः सुमहाधनैः ॥&lt;br&gt;&#xA;जाम्बूनदासनैः साक्षादिन्द्रलोक इवापरे ॥३२॥&lt;br&gt;&#xA;तस्मिन्स्वयंवरे तस्थौ प्रद्युम्नो दिव्य आसने ॥&lt;br&gt;&#xA;गिरिशशृङ्गे यथा सिंहः सर्वेषां पश्यतां नृप ॥३३॥&lt;br&gt;&#xA;व्रजेशा मुनयस्तत्र देवा रुद्रगणास्तथा ॥&lt;br&gt;&#xA;मरुतो रवयश्चैव वसवो ह्यग्नयोऽश्विनौ ॥३४॥&lt;br&gt;&#xA;यमोऽथ वरुणः सोमो धनदः शक्र एव हि ॥&lt;br&gt;&#xA;सिद्धा विद्याधराश्चैव गन्धर्वः किन्नरास्तथा ॥३५॥&lt;br&gt;&#xA;अन्ये समागताः सर्वे रत्नाभरणभूषिताः ॥&lt;br&gt;&#xA;जहुर्वैवाहिकीमाशां प्रद्युम्नं वीक्ष्य मैथिल ॥३६॥&lt;br&gt;&#xA;सा सुन्दरी तत्र सुरत्नमालया&lt;br&gt;&#xA;रतिं च रम्भां क्षिपतीव निर्गता ॥&lt;br&gt;&#xA;वाणी रमां रुपवतीं पुलोमजां&lt;br&gt;&#xA;विडम्बयन्तीव बभौ वराङ्गना ॥३७॥&lt;br&gt;&#xA;यां वीक्ष्य सर्वेषु सदःसु सर्वतो&lt;br&gt;&#xA;मोहं प्रयातेषु तथैव मैथिल ॥&lt;br&gt;&#xA;श्रीः सर्वलोकस्य च पश्यतो वरं&lt;br&gt;&#xA;विचिन्वती सा चपलेव चाम्बुदम् ॥३८॥&lt;br&gt;&#xA;दिव्याम्बरं पद्मदलायतेक्षणं&lt;br&gt;&#xA;प्रद्युम्नवीरं नरलोकसुन्दरम् ॥&lt;br&gt;&#xA;समेत्य मूर्च्छां समवाप सुन्दरी&lt;br&gt;&#xA;विद्याधरी सा पुनराप सञ्ज्ञाम् ॥३९॥&lt;br&gt;&#xA;समुत्थिता सात्वतहर्षविह्वला&lt;br&gt;&#xA;तस्थौ सुमालां विनिधाय तद्‌गले ॥&lt;br&gt;&#xA;विद्याधरेशः सुकृती च सुन्दरीं&lt;br&gt;&#xA;सुतां ददौ मैथिल शम्बरारये ॥४०॥&lt;br&gt;&#xA;नदत्सु तूर्य्येषु तदैव निर्जरा&lt;br&gt;&#xA;न सेहिरे वीक्ष्य विवाहमङ्गलम् ॥&lt;br&gt;&#xA;तं सर्वतः संरुरुधुः स्वयंवरं&lt;br&gt;&#xA;प्रचण्डमेघा इव भास्करं परम् ॥४१॥&lt;br&gt;&#xA;क्रोधावृतांस्तानमरान्धनुर्धरान्&lt;br&gt;&#xA;मदोद्धतान् वीक्ष्य हरेः स्वयंवरम् ॥&lt;br&gt;&#xA;श्रीकृष्णदत्तं सशरं धनुः स्वयं&lt;br&gt;&#xA;वरं गृहीत्वा यदुभिर्जगर्ज ह ॥४२॥&lt;br&gt;&#xA;तच्चापमुक्तैर्विशिखैः स्फुरत्प्रभै-&lt;br&gt;&#xA;श्छिन्नायुधा मैथिल शीर्णकञ्चुकाः ॥&lt;br&gt;&#xA;विदुद्रुवुस्ते च दिशो दशामरा&lt;br&gt;&#xA;नीहारमेघा इव सूर्यरश्मिभिः ॥४३॥&lt;br&gt;&#xA;प्रद्युम्नो भगवान्साक्षादित्थं जित्वा स्वयंवरम् ॥&lt;br&gt;&#xA;विजित्येलावृतं खण्डं भारतं गन्तुमुद्यतः ॥४४॥&lt;br&gt;&#xA;भातृभिर्यदुभिः सैन्यैः सर्वमन्त्रिजनैः सह ॥&lt;br&gt;&#xA;आययौ भारतं खण्डं नादयन् जयदुन्दुभीन् ॥४५॥&lt;br&gt;&#xA;पश्यन्देशाननेकांश्च जम्बूद्वीपजयो बली ॥&lt;br&gt;&#xA;आनर्तान्द्वारकान्देशान् प्राप्तोऽभूत्स हरेः सुतः ॥४६॥&lt;br&gt;&#xA;प्रद्युम्नप्रेषितः साक्षादुद्धवो बुद्धिसत्तमः ॥&lt;br&gt;&#xA;प्रणनामोग्रसेनं तं सभायां श्रीहरिं बली ॥४७॥&lt;br&gt;&#xA;वर्षे वर्षेऽपि यज्जातं जम्बुद्विपजयं तथा ॥&lt;br&gt;&#xA;तत्सर्वं हि यथायोग्यं कथयामास चोद्धवः ॥४८॥&lt;br&gt;&#xA;श्रीकृष्णबलदेवाभ्यां सर्वैर्वृद्धजनैः सह ॥&lt;br&gt;&#xA;प्रद्युम्नं तं समानेतुमुग्रसेनो विनिर्गतः ॥४९॥&lt;br&gt;&#xA;गीतवादित्रघोषेण ब्रह्मघोषेण भूयसा ॥&lt;br&gt;&#xA;मुक्तावर्षैर्लाजपुष्पैः पाठारावैः सुमङ्गलैः ॥५०॥&lt;br&gt;&#xA;वारणेन्द्रं पुरस्कृत्य सौवर्णैः कलशैर्नृप ॥&lt;br&gt;&#xA;गन्धर्वैर्वारमुख्याभिः शङ्खदुन्दुभिवेणुभिः ॥५१॥&lt;br&gt;&#xA;गन्धाक्षतैर्हेमपात्रैः पुष्पधूपैर्यवाङ्कुरैः ॥&lt;br&gt;&#xA;उग्रसेनः शम्बरारेः सम्मुखं चाजगाम ह ॥५२॥&lt;br&gt;&#xA;खड्गं नीत्वोग्रसेनस्य पुरो धृत्वा कृताञ्जलिः ॥&lt;br&gt;&#xA;ननाम कार्ष्णिर्यदुभिर्भ्रातृभिः सह मैथिल ॥५३॥&lt;br&gt;&#xA;श्रीकृष्णं सबलं नत्वा सर्वान् वृद्धान्प्रणम्य च ॥&lt;br&gt;&#xA;गर्गाचार्यं ननामाशु प्रद्युम्नो मीनकेतनः ॥५४॥&lt;br&gt;&#xA;संश्लाघ्याभ्यर्च्य विधिवद्ब्राह्मणैर्वेदसूक्तिभिः ॥&lt;br&gt;&#xA;आरोप्य वारणे कार्ष्णिमुग्रसेनः पुरीं ययौ ॥५५॥&lt;br&gt;&#xA;मङ्गलं द्वारकायां च सर्वत्राभूद्गृहे गृहे ॥&lt;br&gt;&#xA;इत्थं नृप ते कथितं किं भूयः श्रोतुमिच्छसि ॥५६॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;प्रद्युम्नद्वारकागमनं नामाष्टचत्वारिंशोऽध्यायः ॥४८॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/49/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/49/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - एकोनपञ्चाशत्तमोऽध्यायः&lt;br&gt;&#xA;राजसूययज्ञे उग्रसेनकृतं स्वजननिमन्त्रणम् -&lt;/p&gt;&#xA;&lt;p&gt;बहुलाश्व उवाच -&lt;br&gt;&#xA;कथं चकार विधिवद्‌राजसूयाध्वरं नृपः ॥&lt;br&gt;&#xA;एतन्मे ब्रूही विप्रेन्द्र त्वं परावरवित्तमः ॥१॥&lt;br&gt;&#xA;श्रीनारद उवाच -&lt;br&gt;&#xA;अथोग्रसेनो नृपतिः सर्वधर्मभृतां वरः ॥&lt;br&gt;&#xA;श्रीकृष्णेन सहायेन क्रतुराजं चकार ह ॥२॥&lt;br&gt;&#xA;गर्गाद्यदुकुलाचार्यान्मुहूर्तं बोध्य यत्नतः ॥&lt;br&gt;&#xA;बन्धुभ्यः प्रददौ राजन्सुहृद्‌भ्योऽपि निमन्त्रणम् ॥३॥&lt;br&gt;&#xA;भक्त्या परमयाऽऽहूता ऋषयो मुनयो द्विजाः ॥&lt;br&gt;&#xA;आजग्मुर्द्वारकां सर्वे पुत्रशिष्यैः समावृताः ॥४॥&lt;br&gt;&#xA;वेदव्यासः शुकः साक्षान्मैत्रेयोऽथ पराशरः ॥&lt;br&gt;&#xA;पैलः सुमन्तुर्दुर्वासा वैशम्पायन इत्यपि ॥५॥&lt;br&gt;&#xA;जैमिनिर्भार्गवो रामो दत्तात्रेयोऽसितो मुनिः ॥&lt;br&gt;&#xA;अङ्गिरा वामदेवोऽत्रिर्वसिष्ठः कण्व एव च ॥६॥&lt;br&gt;&#xA;विश्वामित्रः शतानन्दो भारद्वाजोऽथ गौतमः ॥&lt;br&gt;&#xA;कपिलः सनकाद्याश्च विभाण्डश्च पतञ्जलिः ॥७॥&lt;br&gt;&#xA;द्रोणः कृपः प्राड्‌विपाकः शाण्डिल्यो मुनिसत्तमः ॥&lt;br&gt;&#xA;अन्ये च मुनयो राजन्सशिष्याश्च समागताः ॥८॥&lt;br&gt;&#xA;ब्रह्मा शिवो जम्भभेदी देवा रुद्रगणास्तथा ॥&lt;br&gt;&#xA;आदित्या मरुतः सर्वे वसवो ह्यग्नयोऽश्विनौ ॥९॥&lt;br&gt;&#xA;यमोऽथ वरुणः सोमो धनदो गणनायकः ॥&lt;br&gt;&#xA;सिद्धा विद्याधराश्चैव गन्धर्वाः किन्नरादयः ॥१०॥&lt;br&gt;&#xA;गन्धर्वाप्सरसः सर्वा विद्याधर्य्यः समागताः ॥&lt;br&gt;&#xA;वेताला दानवा दैत्याः प्रल्हादो बलिना सह ॥११॥&lt;br&gt;&#xA;रक्षोभिर्भीषणैः सार्द्धं लङ्काधीशो विभीषणः ॥&lt;br&gt;&#xA;सर्वैश्च वानरैः सार्द्धं हनुमान् वायुनन्दनः ॥१२॥&lt;br&gt;&#xA;ऋक्षैश्च दंष्ट्रिभिः सार्द्धं जाम्बवानृक्षराड्बली ॥&lt;br&gt;&#xA;सर्वैश्च पक्षिभिः सार्द्धं गरुडः पक्षिराड्बली ॥१३॥&lt;br&gt;&#xA;सर्वैः सरीसृपैः सार्द्धं वासुकिर्नागराड्बली ॥&lt;br&gt;&#xA;गोरूपधारिणी पृथ्वी सर्वाभिः कामधेनुभिः ॥१४॥&lt;br&gt;&#xA;सर्वैः शैलैर्मूर्तिमद्‌भिः सुमेरुश्च हिमाचलः ॥&lt;br&gt;&#xA;गुल्मवृक्षलताभिश्च वटः साक्षात्प्रयागराट् ॥१५॥&lt;br&gt;&#xA;महानदीभिः सहिता श्रीगङ्गा यमुनानदी ॥&lt;br&gt;&#xA;पारावाराः सप्त तथा रत्नोपायनसंयुताः ॥१६॥&lt;br&gt;&#xA;आजग्मुरुग्रसेनस्य राजसूयस्य चाध्वरे ॥&lt;br&gt;&#xA;सप्तस्वरास्त्रयो ग्रामा नवारण्या नवोषराः ॥१७॥&lt;br&gt;&#xA;चतुर्दशैव गुह्यानि विख्यातानि महीतले ॥&lt;br&gt;&#xA;तीर्थराजः प्रयागश्च पुष्करं बद्रिकाश्रमः ॥१८॥&lt;br&gt;&#xA;सिद्धाश्रमो विनशनं कुण्डैः सर्वैः सरोवरैः ॥&lt;br&gt;&#xA;वनानि दण्डकादीनि सर्वैश्चोपवनैः सह ॥१९॥&lt;br&gt;&#xA;क्षेत्रैः समग्रैर्विमलैरेते तत्र समाययुः ॥&lt;br&gt;&#xA;श्रीमद्‌गोवर्धनो नाम गिरिराजो व्रजाद्धरिम् ॥२०॥&lt;br&gt;&#xA;वृन्दावनव्रजवनैः सरः कुण्डैः समाययौ ॥&lt;br&gt;&#xA;कीर्तिर्यशोमतिः साक्षाद्‌गोपीभिर्गोपिकेश्वरी ॥२१॥&lt;br&gt;&#xA;श्रीराधा शिबिकारूढा सखीसङ्घैश्च कोटिभिः ॥&lt;br&gt;&#xA;शतयूथश्च गोपीनां द्वारकां प्रययौ मुदा ॥२२॥&lt;br&gt;&#xA;तासां वासो यत्र यत्र गोपीभूमिश्च साभवत् ॥&lt;br&gt;&#xA;तदङ्गराज सञ्जातं गोपीचन्दनमेव हि ॥२३॥&lt;br&gt;&#xA;गोपीचन्दनलिप्ताङ्गो नरो नारायणो भवेत् ॥&lt;br&gt;&#xA;चतुर्वर्णास्तथा सर्वे आजग्मुस्तस्य चाध्वरे ॥२४॥&lt;br&gt;&#xA;धृतराष्ट्रो बुद्धिचक्षुः साक्षद्दुर्योधनः कलिः ॥&lt;br&gt;&#xA;शाल्वो भीष्मश्च कर्णश्च कुन्तीपुत्रो युधिष्ठिरः ॥२५॥&lt;br&gt;&#xA;भीमोऽर्जुनोऽथ नकुलः सहदेवस्तथापरे ॥&lt;br&gt;&#xA;दमघोषो वृद्धशर्मा जयसेनो महानृपः ॥२६॥&lt;br&gt;&#xA;धृष्टकेतुर्भीष्मकश्च नाग्नजित्कौशलेश्वरः ॥&lt;br&gt;&#xA;बृहत्सेनो धृतिः साक्षान्मैथिलेशः पितामहः ॥२६॥&lt;br&gt;&#xA;अन्येऽपि तत्र राजानः सुहृत्सम्बन्धिबान्धवाः ॥&lt;br&gt;&#xA;सहस्त्रीभिस्तथा पौत्रेः पुत्रैराजग्मुरध्वरम् ॥२८॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;स्वजननिमन्त्रणं नामैकोनपञ्चाशत्तमोऽध्यायः ॥४९॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/07/50/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/07/50/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;विश्वजित्खण्डः - पञ्चाशत्तमोऽध्यायः&lt;br&gt;&#xA;उग्रसेनस्य राजसूयमहोत्सवम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;अर्थसिद्धेरिव द्वारे रैवताद्रिसमुद्रयोः ॥&lt;br&gt;&#xA;मध्ये पिण्डारके क्षेत्रे यज्ञारम्भो बभूव ह ॥१॥&lt;br&gt;&#xA;पञ्चयोजनविस्तीर्णः कुण्डोऽभूद्यस्य चाध्वरे ॥&lt;br&gt;&#xA;योजनं ब्रह्मकुण्डस्तु गव्यूतिः पञ्च कुण्डकाः ॥२॥&lt;br&gt;&#xA;मेखलागर्त्तविस्तारवेदीभिनिर्मिताः शुभाः ॥&lt;br&gt;&#xA;सहस्रहस्तमुच्चाङ्गो यज्ञस्तम्भो बभौ महान् ॥३॥&lt;br&gt;&#xA;पञ्चयोजनविस्तीर्णः सौवर्णो यज्ञमण्डपः ॥&lt;br&gt;&#xA;वितानतोरणे रेजे कदलीखण्डमण्डितः ॥४॥&lt;br&gt;&#xA;भोजवृष्ण्यन्धकमधुशूरसेनदशार्हकैः ॥&lt;br&gt;&#xA;देवैश्च सहितो राजा बभौ शक्र इवाध्वरे ॥५॥&lt;br&gt;&#xA;यज्ञावतारः श्रीकृष्णः परिपूर्णतमोऽध्वरे ॥&lt;br&gt;&#xA;बभौ पुत्रैश्च पौत्रैश्च परमात्मेव भूतिभिः ॥६॥&lt;br&gt;&#xA;महासम्भृतसम्भारे राजसूयेऽध्वरे वरे ॥&lt;br&gt;&#xA;गर्गाचार्यं गुरुं कृत्वा यदुराजो हि दीक्षितः ॥७॥&lt;br&gt;&#xA;होतारो दश लक्षाणि दश लक्षाणि दीक्षिताः॥&lt;br&gt;&#xA;अध्वर्य्यवः पञ्चलक्ष-मुद्‌गातारस्तथापरे ॥८॥&lt;br&gt;&#xA;हस्तिशुण्डासमा धारा भुक्त्वाऽऽज्यस्य हुताशनः ॥&lt;br&gt;&#xA;अजीर्णं प्राप्य तद्यज्ञे चित्रं विबुध मैथिल ॥९॥&lt;br&gt;&#xA;केऽपि जीवास्त्रिलोक्यां तु न बभूवुर्बुभुक्षिताः ॥&lt;br&gt;&#xA;सर्वे देवास्तु सोमेन ह्यजीर्णत्वमुपागताः ॥१०॥&lt;br&gt;&#xA;रुचिमत्या धर्मपत्न्योग्रसेनो यदुराड् बली ॥&lt;br&gt;&#xA;अध्वरावभृथस्नानं तीर्थे पिण्डारकेऽकरोत् ॥११॥&lt;br&gt;&#xA;व्यासाद्यैर्मुनिभिः स्नातो विधिवद्‌वेदसूक्तिभिः ॥&lt;br&gt;&#xA;यथा दक्षिणया यज्ञो रुचिमत्या बभौ नृप ॥१२॥&lt;br&gt;&#xA;देवदुन्दुभयो नेदुर्नरदुन्दुभयस्तथा ॥&lt;br&gt;&#xA;उग्रसेनोपरि सुराः पुष्पवर्षं प्रचक्रिरे ॥१३॥&lt;br&gt;&#xA;गजानां हेमभाराणां नियुतानि चतुर्दश ॥&lt;br&gt;&#xA;शतार्बुदं हयानां तु यज्ञान्ते दक्षिणां पराम् ॥१४॥&lt;br&gt;&#xA;कोटिशो नवरत्नानां महाहाराम्बरैः सह ॥&lt;br&gt;&#xA;गर्गाचार्याय मुनये गृहोपस्करसंयुताम् ॥१५॥&lt;br&gt;&#xA;उग्रसेनो ददौ राजा यादवेन्द्रो महामनाः ॥&lt;br&gt;&#xA;गजानां तत्र साहस्रं हयानामयुतं तथा ॥१६॥&lt;br&gt;&#xA;विंशद्‌भारं सुवर्णानां ब्राह्मणे ब्राह्मणे ददौ ॥&lt;br&gt;&#xA;मरुत्तस्य महायज्ञे त्यक्तपात्रा यथा द्विजाः ॥१७॥&lt;br&gt;&#xA;तथोग्रसेनस्य क्रतौ सन्तुष्टा हर्षिता गताः ॥&lt;br&gt;&#xA;सन्तुष्टा देवताः सर्वाः प्राप्तभागा दिवं गताः ॥१८॥&lt;br&gt;&#xA;भूरिद्रव्या वन्दिनश्च जयरावा गृहं गताः ॥&lt;br&gt;&#xA;रक्षोदैत्या वानराश्च दंष्ट्रिणः पक्षिणस्तथा ॥१९॥&lt;br&gt;&#xA;नागाः सन्तुष्टमनसः सर्वे स्वं स्वं गृहं ययुः ॥&lt;br&gt;&#xA;गावाः शैला वृक्षसङ्घा नद्यस्तीर्थाश्च सिन्धवः ॥२०॥&lt;br&gt;&#xA;सन्तुष्टाः प्राप्तभागा ये ते सर्वे स्वं गृहं ययुः ॥&lt;br&gt;&#xA;राजानो ये समाहूताः पारिबर्हेण भूयसा ॥२१॥&lt;br&gt;&#xA;पूजिता दानमानाभ्यां तेऽपि स्वं स्वं गृहं गताः ॥&lt;br&gt;&#xA;नन्दाद्या गोपमुख्या ये श्रीकृष्णेन प्रपूजिताः ॥२२॥&lt;br&gt;&#xA;हर्षिताः प्रेमदानाभ्यां तेऽपि सर्वे व्रजं ययुः ॥&lt;br&gt;&#xA;एतत्ते कथितं राजन्महायज्ञस्य मण्डलम् ॥२३॥&lt;br&gt;&#xA;यत्र श्रीकृष्णचन्द्रोऽस्ति तत्र किं सफलं न हि ॥&lt;br&gt;&#xA;ये शृण्वन्ति कथामेतां पठन्ति सततं नराः ॥२४॥&lt;br&gt;&#xA;धर्मश्चार्थश्च कामश्च मोक्षस्तेषां प्रजायते ॥२५॥&lt;br&gt;&#xA;पूर्णः परेशः परमेश्वरः प्रभुः&lt;br&gt;&#xA;पुनातु वो यः पुरुषः पुराणः ॥&lt;br&gt;&#xA;शृण्वन्ति ये तस्य कथां विचित्रां&lt;br&gt;&#xA;कुर्वन्ति तीर्थं स्वकुलं नरास्ते ॥२६॥&lt;br&gt;&#xA;छलेन यज्ञस्य हरिः परेश्वरो&lt;br&gt;&#xA;भारं विदेहेश भुवोऽवतारयत् ॥&lt;br&gt;&#xA;योऽभूच्चतुर्व्यूहधरो यदोः कुले&lt;br&gt;&#xA;तस्मै नमोऽनन्तगुणाय भूभृते ॥२७॥&lt;br&gt;&#xA;इति श्रीगर्गसंहितायां श्रीविश्वजित्खण्डे श्रीनारदबहुलाश्वसंवादे&lt;br&gt;&#xA;राजसूय-यज्ञोत्सववर्णनं नाम पञ्चाशत्तमोऽध्यायः ॥५०॥&lt;/p&gt;</description>
    </item>
  </channel>
</rss>
