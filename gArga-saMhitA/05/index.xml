<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०५ on पुराणे विश्वासटिप्पन्यः</title>
    <link>https://vishvAsa.github.io/purANam_vaiShNavam/gArga-saMhitA/05/</link>
    <description>Recent content in &#43;०५ on पुराणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/purANam_vaiShNavam/gArga-saMhitA/05/index.xml" rel="self" type="application/rss+xml" />
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/05/01/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/05/01/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;मथुराखण्डः - प्रथमोऽध्यायः&lt;br&gt;&#xA;श्रीकृष्ण आनयनाय कंसस्य मन्त्रणा -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;वसुदेवसुतं देवं कंसचाणूरमर्दनम् ।&lt;br&gt;&#xA;देवकीपरमानन्दं कृष्णं वन्दे जगद्गुरुम् ॥ १ ॥&lt;br&gt;&#xA;बहुलाश्व उवाच -&lt;br&gt;&#xA;मथुरायां किं चरित्रं कृतवान्भगवान्मुने ।&lt;br&gt;&#xA;कथं जघान कंसाख्यमेतन्मे ब्रूहि तत्त्वतः ॥ २ ॥&lt;br&gt;&#xA;श्रीनारद उवाच -&lt;br&gt;&#xA;अथैकदाऽहं मथुरां पुरीं परां&lt;br&gt;&#xA;विलोकितुं चागतवान्नृपेश्वर ।&lt;br&gt;&#xA;कर्त्तुं परं दैत्यवधोद्यमं हरेः&lt;br&gt;&#xA;परस्य साक्षान्मनसा प्रणोदितः ॥ ३ ॥&lt;br&gt;&#xA;सिंहासने च प्रहृते पुरन्दरा-&lt;br&gt;&#xA;त्सितातपत्रे चलचारुचामरे ।&lt;br&gt;&#xA;स्थितं नृपं कंसमुरङ्गदुःसहं&lt;br&gt;&#xA;प्रावोचमेवं शृणु तत्प्रपूजितः ॥ ४ ॥&lt;br&gt;&#xA;यशोदायाः सुता जाता या त्वद्धस्ताद्दिवं गता ।&lt;br&gt;&#xA;देवक्यां कृष्ण उत्पन्नो रोहिणीनन्दनो बलः ॥ ५ ॥&lt;br&gt;&#xA;स्वमित्रे नन्दराजे च न्यस्तौ पुत्रौ भवद्‌भयात् ।&lt;br&gt;&#xA;तवारी रामकृष्णौ द्वौ वसुदेवेन दैत्यराट् ॥ ६ ॥&lt;br&gt;&#xA;पूतनाद्या ह्यरिष्टान्ता दैत्या ये त्वद्‌बलोत्कटाः ।&lt;br&gt;&#xA;याभ्यां हता वनोद्देशे ते मृत्यू तौ स्मृतौ किल ॥ ७ ॥&lt;br&gt;&#xA;एवमुक्तो भोजपतिः क्रोधाच्चलितविग्रहः ।&lt;br&gt;&#xA;जग्राह निशितं खड्गं शौरिं हन्तुं सभातले ॥ ८ ॥&lt;br&gt;&#xA;मया निवारितः सोऽपि विस्तृतैर्निगडैर्दृढैः ।&lt;br&gt;&#xA;बद्ध्वा तं भार्यया सार्द्धं कारागारे रुरोध ह ॥ ९ ॥&lt;br&gt;&#xA;इत्युक्त्वा तं मयि गते केशिनं दैत्यपुङ्गवम् ।&lt;br&gt;&#xA;रामकृष्णवधार्थाय प्रेषयामास दैत्यराट् ॥ १० ॥&lt;br&gt;&#xA;चाणूरादीन् समाहूय महामात्रं द्विपस्य च ।&lt;br&gt;&#xA;कार्यभारकराल्ँलोकान् प्राहेदं भोजराड् बली ॥ ११ ॥&lt;br&gt;&#xA;कंस उवाच -&lt;br&gt;&#xA;हे कूट हे तोशलक हे चाणूर महाबल ।&lt;br&gt;&#xA;रामकृष्णौ च मे मृत्यू दर्शितौ नारदेन तु ॥ १२ ॥&lt;br&gt;&#xA;भवद्‌भिरिह सम्प्राप्तौ हन्येतां मल्ललीलया ।&lt;br&gt;&#xA;मल्लभूमिं च संयुक्तां कुरुताशु शुभावहाम् ॥ १३ ॥&lt;br&gt;&#xA;द्विपं कुवलयापीडं रङ्गद्वारि मदोत्कटम् ।&lt;br&gt;&#xA;प्रस्थाप्य तेन हन्तव्यौ महामात्र ममाहितौ ॥ १४ ॥&lt;br&gt;&#xA;चतुर्दश्यां तु कर्तव्यो धनुर्यागः प्रशान्तये ।&lt;br&gt;&#xA;अमावास्यादिने लोका मल्लयुद्धं भवेदिह ॥ १५ ॥&lt;br&gt;&#xA;श्रीनारद उवाच -&lt;br&gt;&#xA;इत्युक्त्वा स्वजनान् कंसोऽक्रूरमाहूय सत्वरम् ।&lt;br&gt;&#xA;रहसि प्राह राजेन्द्र मन्त्रं मन्त्रिजनप्रियम् ॥ १६ ॥&lt;br&gt;&#xA;कंस उवाच -&lt;br&gt;&#xA;भो भो दानपते मन्त्रिन् श्रृणु मे परमं वचः ।&lt;br&gt;&#xA;गच्छ नन्दव्रजं प्रातः कुरु कार्यं महामते ॥ १७ ॥&lt;br&gt;&#xA;आसाते तत्र मे शत्रू वसुदेवसुतौ किल ।&lt;br&gt;&#xA;दर्शितौ नारदेनापि देवदेवर्षिणा भृशम् ॥ १८ ॥&lt;br&gt;&#xA;सोपायनैर्गोपगणैर्नन्दराजादिभिः सह ।&lt;br&gt;&#xA;मथुरादर्शनमिषाद्‌रथेनानय मा चिरम् ॥ १९ ॥&lt;br&gt;&#xA;द्विपेन वा महामल्लैर्घातयिष्यामि तौ शिशू ।&lt;br&gt;&#xA;तत्पश्चान्नन्दराजं च वसुदेवसहायकम् ॥ २० ॥&lt;br&gt;&#xA;वृषभानुवरं पश्चान्नवनन्दोपनन्दकान् ।&lt;br&gt;&#xA;पश्चाच्छौरिं हनिष्यामि देवकं तत्सहायकम् ॥ २१ ॥&lt;br&gt;&#xA;उग्रसेनं च पितरं वृद्धं राज्यसमुत्सुकम् ।&lt;br&gt;&#xA;तत्पश्चाद्‌यादवान्सर्वान् हनिष्यामि न संशयः ॥ २२ ॥&lt;br&gt;&#xA;एते देवगणाः सर्वे जाता मन्त्रिन् महीतले ।&lt;br&gt;&#xA;शकुनिर्मे महामित्रो बली चन्द्रावतीपतिः ॥ २३ ॥&lt;br&gt;&#xA;भूतसन्तापनो हृष्टो वृकः शम्बर एव च ।&lt;br&gt;&#xA;कालनाभो महानाभो हरिश्मश्रुस्तथैव च ॥ २४ ॥&lt;br&gt;&#xA;एते मित्राणि मे सन्ति मदर्थं प्राणदा बलात् ।&lt;br&gt;&#xA;श्वशुरोऽपि जरासन्धो द्विविदो मे सखा स्मृतः ॥ २५ ॥&lt;br&gt;&#xA;बाणासुरश्च नरको मय्येव कृतसौहृदः ।&lt;br&gt;&#xA;एते सर्वां महीं जित्वा बद्ध्वा देवान्सवासवान् ॥ २‌६ ॥&lt;br&gt;&#xA;क्षिप्त्वा मेरुगुहादुर्गे कुबेरं द्रव्यनायकम् ।&lt;br&gt;&#xA;त्रैलोक्यराज्यं तु सदा करिष्यन्ति न संशयः ॥ २७ ॥&lt;br&gt;&#xA;कवीनां त्वं कविरिव गिरां गीष्पतिवद्भुवि ।&lt;br&gt;&#xA;एतत्कार्यं च कर्तव्यं त्वया दानपते त्वरम् ॥ २८ ॥&lt;br&gt;&#xA;अक्रूर उवाच -&lt;br&gt;&#xA;त्वया कृतो यदुपते मनोरथमहार्णावः ।&lt;br&gt;&#xA;दैवेच्छयाऽयं भवति गोष्पदं तद्विनार्णवः ॥ २९ ॥&lt;br&gt;&#xA;कंस उवाच -&lt;br&gt;&#xA;विसृज्य दैवं कुरुते बलिष्ठो&lt;br&gt;&#xA;दैवं समाश्रित्य हि निर्बलश्च ।&lt;br&gt;&#xA;कालात्मनोर्नित्यगयोः प्रभावा-&lt;br&gt;&#xA;न्निराकुलस्तिष्ठतु कर्मयोगी ॥ ३० ॥&lt;br&gt;&#xA;श्रीनारद उवाच -&lt;br&gt;&#xA;एवमुक्त्वा मन्त्रिवरं समुत्थाय सभास्थलात् ।&lt;br&gt;&#xA;किञ्चित्प्रकुपितः कंसः शनैरन्तःपुरं ययौ ॥ ३१ ॥&lt;br&gt;&#xA;इति श्रीगर्गसंहितायां मथुराखण्डे श्रीनारदबहुलाश्वसंवादे&lt;br&gt;&#xA;कंसमन्त्रो नाम प्रथमोऽध्यायः ॥ १ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/05/02/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/05/02/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;मथुराखण्डः - द्वितीयोऽध्यायः&lt;br&gt;&#xA;कृष्णकृतं केशिवधम् -&lt;/p&gt;&#xA;&lt;p&gt;श्री नारद उवाच -&lt;br&gt;&#xA;अथ केशी महादैत्यो हयरूपी मदोत्कटः ।&lt;br&gt;&#xA;एत्य वृदावनं रम्यं जगर्ज्ज घनवद्‌बली ॥ १ ॥&lt;br&gt;&#xA;यस्य पादप्रताडेन निपेतुः शाखिनो दृढाः ।&lt;br&gt;&#xA;पुच्छघातेन गगने खण्डं खण्डं ययुर्घनाः ॥ २ ॥&lt;br&gt;&#xA;तं वीक्ष्य दुःसहजवं गोपगोपीगणा भृशम् ।&lt;br&gt;&#xA;भयातुरा मैथिलेन्द्र श्रीकृष्णं शरणं ययुः ॥ ३ ॥&lt;br&gt;&#xA;मा भैष्टेत्यभयं दत्वा भगवान्वृजिनार्दनः ।&lt;br&gt;&#xA;कटौ पीताम्बरं बद्ध्वा हन्तुं दैत्यं प्रचक्रमे ॥ ४ ॥&lt;br&gt;&#xA;हरिं पश्चिमपादाभ्यां सन्तताड महासुरः ।&lt;br&gt;&#xA;चालयन्पृथिवीं राजन्नादयन् व्योममण्डलम् ॥ ५ ॥&lt;br&gt;&#xA;गृहीत्वा पादयोर्दैत्यं भ्रामयित्वा भुजेन खे ।&lt;br&gt;&#xA;चिक्षेप योजनं कृष्णो वातः पद्ममिवोद्धृतम् ॥ ६ ॥&lt;br&gt;&#xA;पुनरागतवान् सोऽपि क्रोधपूरितविग्रहः ।&lt;br&gt;&#xA;पुच्छेन श्रीहरिं देवं सन्तताड व्रजाङ्गणे ॥ ७ ॥&lt;br&gt;&#xA;पुच्छे गृहीत्वा तं कृष्णो भ्रामयित्वा भुजौजसा ।&lt;br&gt;&#xA;योजनानां शतं राजन् चिक्षेप गगने बलात् ॥ ८ ॥&lt;br&gt;&#xA;आकाशात्पतितः सोऽपि किञ्चिद्व्यायाकुलमानसः ।&lt;br&gt;&#xA;समुत्थाय पुनर्दैत्यो जगर्ज घनवद्‌बली ॥ ९ ॥&lt;br&gt;&#xA;सटा विधुन्वन् रोमाणि बालं खे चालयन्मुहुः ।&lt;br&gt;&#xA;महीं विदारयन्पादैरुत्पपात हरेः पुरः ॥ १० ॥&lt;br&gt;&#xA;तताड मुष्टिना तं वै भगवान्मधुसूदनः ।&lt;br&gt;&#xA;तस्य मुष्टिप्रहारेण मूर्छितो घटिकाद्वयम् ॥ ११ ॥&lt;br&gt;&#xA;मस्तकेन गलोद्देशे समुद्धृत्य हरिं हयः ।&lt;br&gt;&#xA;भूमण्डलादुत्पपात गगने लक्षयोजनम् ॥ १२ ॥&lt;br&gt;&#xA;तयोर्युद्धमभूत् घोरं गगने प्रहरद्वयम् ।&lt;br&gt;&#xA;पदैर्दद्‌भिः सटाभिश्च पुच्छतीक्ष्णखुरैर्नृप ॥ १३ ॥&lt;br&gt;&#xA;गृहीत्वा तं हरिर्दोर्भ्यां भ्रामयित्वा त्वितस्ततः ।&lt;br&gt;&#xA;आकशात्पातयामास कमण्डलुमिवार्भकः ॥ १४ ॥&lt;br&gt;&#xA;भुजं प्रवेशयामास तन्मुखे भगवान् हरिः ।&lt;br&gt;&#xA;तस्योदरे गतो बाहुः ववृधे रोगवद्‌भृशम् ॥ १५ ॥&lt;br&gt;&#xA;तदा तु लेण्डं कृतवान् रुद्धवायुर्महासुरः ।&lt;br&gt;&#xA;खण्डीभूतोदरः सद्यो ममार हयरूपधृक् ॥ १६ ॥&lt;br&gt;&#xA;देहाद्‌विनिर्गतः सद्यो मुकुटी कुण्डलान्वितः ।&lt;br&gt;&#xA;दिव्यरूपधरं कृष्णं प्राञ्जलिः प्रणनाम ह ॥ १७ ॥&lt;br&gt;&#xA;कुमुद उवाच -&lt;br&gt;&#xA;शक्रस्यानुचरोऽहं वै कुमुदो नाम माधव ।&lt;br&gt;&#xA;तेजस्वी रूपवान् वीरो जिष्णुश्छत्रभ्रमिं दधन् ॥ १८ ॥&lt;br&gt;&#xA;वृत्रासुरवधे पूर्वं ब्रह्महत्याप्रशान्तये ।&lt;br&gt;&#xA;यज्ञं चक्रार नाकेशो वाजिमेधं क्रतूत्तमम् ॥ १९ ॥&lt;br&gt;&#xA;अश्वमेधहयं शुभ्रं श्यामकर्णं मनोजवम् ।&lt;br&gt;&#xA;तमारुरुक्षुर्दुष्टोऽहं चोरयित्वा तलं गतः ॥ २० ॥&lt;br&gt;&#xA;ततो मरुद्‌गणैर्नीतं पाशबद्धं महाखलम् ।&lt;br&gt;&#xA;शशाप मां बलारातिः त्वं रक्षो भव दुर्मते ॥ २१ ॥&lt;br&gt;&#xA;हयाकृतिस्ते सम्भूयाद्‌भूमौ मन्वन्तरद्वयम् ।&lt;br&gt;&#xA;तच्छापादद्य मुक्तोऽहं सद्यस्त्वत् स्पर्शनात्प्रभो ॥ २२ ॥&lt;br&gt;&#xA;किङ्करं कुरु मां देव त्वदङ्घ्रौ लग्नमानसम् ।&lt;br&gt;&#xA;नमस्तुभ्यं भगवते सर्वलोकैकसाक्षिणे ॥ २३ ॥&lt;br&gt;&#xA;श्रीनारद उवाच -&lt;br&gt;&#xA;प्रदक्षिणीकृत्य हरिं परेश्वरं&lt;br&gt;&#xA;विमानमारुह्य महोज्ज्वलं परम् ।&lt;br&gt;&#xA;वैकुण्ठलोकं कुमुदो ययौ त्वरं&lt;br&gt;&#xA;विराजयन्मैथिल मण्डलं दिशाम् ॥ २४ ॥&lt;br&gt;&#xA;इति श्रीगर्गसंहितायां मथुराखण्डे श्रीनारदबहुलाश्वसंवादे&lt;br&gt;&#xA;केशिवधो नाम द्वितीयोऽध्यायः ॥ २ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/05/03/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/05/03/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;मथुराखण्डः - तृतीयोऽध्यायः&lt;br&gt;&#xA;वृन्दावने अक्रूरागमनम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;अक्रूरो रथमारुह्य कर्तुं कार्यं नृपस्य वै ।&lt;br&gt;&#xA;प्रहर्षितो मैथिलेन्द्र प्रययौ नन्दगोकुलम् ॥ १ ॥&lt;br&gt;&#xA;परां भक्तिं ह्युपगतः श्रीकृष्णे पुरुषोत्तमे ।&lt;br&gt;&#xA;एवं विचारयन्बुद्ध्या पथि गच्छन्महामतिः ॥ २ ॥&lt;br&gt;&#xA;अक्रूर उवाच -&lt;br&gt;&#xA;किं भारते वा सुकृतं कृतं मया&lt;br&gt;&#xA;निष्कारणं दानमलं क्रतूत्तमम् ।&lt;br&gt;&#xA;तीर्थाटनं वा द्विजसेवनं शुभं&lt;br&gt;&#xA;येनाद्य द्रक्ष्यामि हरिं परेश्वरम् ॥ ३ ॥&lt;br&gt;&#xA;तपः सुतप्तं किमलं पुरा कृतं&lt;br&gt;&#xA;सत्सेवनं भक्तियुतं मया कृतम् ।&lt;br&gt;&#xA;येनैव मे दर्शनमद्य दुर्लभं&lt;br&gt;&#xA;श्रीकृष्णदेवस्य पुरो भविष्यति ॥ ४ ॥&lt;br&gt;&#xA;तेषां भवो वै सफलो महीतले&lt;br&gt;&#xA;यन्नेत्रगामी भगवान्सुरेश्वरः ।&lt;br&gt;&#xA;कृत्वाऽथ तद्दर्शनमद्य दुर्लभं&lt;br&gt;&#xA;सद्यः कृतार्थो भविताऽस्मि सर्वतः ॥ ५ ॥&lt;br&gt;&#xA;श्रीनारद उवाच -&lt;br&gt;&#xA;इत्थं सञ्चितयन्कृष्णं पश्यन्शकुनमुत्तमम् ।&lt;br&gt;&#xA;सन्ध्यायां गोकुलं प्राप्तो रथस्थो गान्दिनीसुतः ॥ ६ ॥&lt;br&gt;&#xA;कृष्णपादाब्जचिह्नानि यवाङ्कुशयुतानि च ।&lt;br&gt;&#xA;तद्‌रागयुक्परागाणि रजांसि स ददर्श कौ ॥ ७ ॥&lt;br&gt;&#xA;तद्दर्शन्नौत्सुक्यभक्तिभावानन्दसमाकुलः ।&lt;br&gt;&#xA;रथात्समुत्पत्य तेषु लुठंश्चाश्रु मुमोच सः ॥ ८ ॥&lt;br&gt;&#xA;येषां श्रीकृष्णदेवस्य भक्तिः स्याद्धृदि मैथिल ।&lt;br&gt;&#xA;तेषामाब्रह्मणः सर्वं तृणवज्जगतः सुखम् ॥ ९ ॥&lt;br&gt;&#xA;रथारुढस्ततोऽक्रूरः क्षणान्नन्दपुरं गतः ।&lt;br&gt;&#xA;घोषेषु सबलं कृष्णमागच्छन्तं ददर्श ह ॥ १० ॥&lt;br&gt;&#xA;देवौ पुराणौ पुरुषौ परेशौ&lt;br&gt;&#xA;पद्मेक्षणौ श्यामलगौरवर्णौ ।&lt;br&gt;&#xA;यथेन्द्रनीलध्वजवज्रशैलौ&lt;br&gt;&#xA;समाश्रितौ तौ पथि रामकृष्णौ ॥ ११ ॥&lt;br&gt;&#xA;बालार्कमौली वसनं तडिद्युती&lt;br&gt;&#xA;वर्षाशरन्मेघरुचं दधानौ ।&lt;br&gt;&#xA;दृष्ट्वा स तूर्णं स्वरथाद्‌गतोऽधो&lt;br&gt;&#xA;तयोर्नतो भक्तियुतः पपात ॥ १२ ॥&lt;br&gt;&#xA;तदाननं बाष्पकलाकुलेक्षणं&lt;br&gt;&#xA;रोमाञ्चितं वीक्ष्य हरिः परेश्वरः ।&lt;br&gt;&#xA;दोर्भ्यां समुत्थाप्य घृणातुरोऽश्रु&lt;br&gt;&#xA;मुमोच भक्तं परिरभ्य माधवः ॥ १३ ॥&lt;br&gt;&#xA;एवं मिलित्वा सबलश्च तं हरिः&lt;br&gt;&#xA;सद्यः समानीय वरासनं ददौ ।&lt;br&gt;&#xA;निवेद्य गां चातिथये सुभोजनं&lt;br&gt;&#xA;रसावृतं प्रेमयुतो ह्युपाहरत् ॥ १४ ॥&lt;br&gt;&#xA;तमाह नन्दः परिरभ्य दोर्भ्या-&lt;br&gt;&#xA;महो कथं जीवसि कंसराज्ये ।&lt;br&gt;&#xA;गतत्रपो यो निजघान बालान्&lt;br&gt;&#xA;स्वसुः कथं सोऽन्यजनेषु मोही ॥ १५ ॥&lt;br&gt;&#xA;गृहं गते नन्दवरे हरिस्तं&lt;br&gt;&#xA;प्रपच्छ सर्वं कुशलं स्वपित्रोः ।&lt;br&gt;&#xA;तथा यदूनां किल बान्धवानां&lt;br&gt;&#xA;कंसस्य सर्वां विपरीतबुद्धिम् ॥ १६ ॥&lt;br&gt;&#xA;अक्रूर उवाच -&lt;br&gt;&#xA;परश्वोऽहनि हे देव हन्तुं शौरिं समुद्यतः ।&lt;br&gt;&#xA;खड्गपाणिर्भोजराजो नारदेन निवारितः ॥ १७ ॥&lt;br&gt;&#xA;दुःखिता बान्धवाः सर्वे यादवा भयविह्वलाः ।&lt;br&gt;&#xA;सकुटुम्बाः कंसभयाद्‌भूमन्देशान्तरं गताः ॥ १८ ॥&lt;br&gt;&#xA;अद्यैव यादवान्हन्तुं देवाञ्जेतुं समुद्यतः ।&lt;br&gt;&#xA;अन्यत्किमपि कौ कर्तुमिच्छते दैत्यराड्बली ॥ १९ ॥&lt;br&gt;&#xA;तस्माद्‌भवद्‌भ्यां गन्तव्यं कुशलं कर्तुमव्ययम् ।&lt;br&gt;&#xA;भवन्तौ हि विना कार्यं किञ्चिन्न स्यात्सतां प्रभू ॥ २० ॥&lt;br&gt;&#xA;श्रीनारद उवाच -&lt;br&gt;&#xA;अथ तस्य वचः श्रुत्वा सबलो भगवान् हरिः ।&lt;br&gt;&#xA;नन्दराजमतेनाह गोपान् कार्यकरानिदम् ॥ २१ ॥&lt;br&gt;&#xA;श्रीभगवानुवाच -&lt;br&gt;&#xA;नन्दराजोऽपि सबलो वृद्धैर्गोपगणैरहम् ।&lt;br&gt;&#xA;नन्दा नवोपनन्दाश्च तथा षड् वृषभानवः ॥ २२ ॥&lt;br&gt;&#xA;मथुरां तु गमिष्यन्ति सर्वे प्रातः समुत्थिताः ।&lt;br&gt;&#xA;सर्वे तु गोरसं तस्माद्दधिदुग्धघृतादिकम् ॥ २३ ॥&lt;br&gt;&#xA;गृहीत्वैकत्र कर्तव्यं सोपायनमतः परम् ।&lt;br&gt;&#xA;रथांश्च शकटैः सार्द्धं समर्थान्कुरुताशु वै ॥ २४ ॥&lt;br&gt;&#xA;श्रीनारद उवाच -&lt;br&gt;&#xA;इति श्रुत्वा कार्यकरा गोपाः सर्वे गृहे गृहे ।&lt;br&gt;&#xA;शृण्वन्तीनां गोपिकानामूचुः सर्वं यथोदितम् ॥ २५ ॥&lt;br&gt;&#xA;तच्छ्रुत्वोद्विग्नहृदया गोप्यो विरहविह्वलाः ।&lt;br&gt;&#xA;परस्परं वाक्यमूचुः सर्वास्ता हि गृहे गृहे ॥ २६ ॥&lt;br&gt;&#xA;प्रस्थानस्य च वार्तेयं श्रीकृष्णस्य महात्मनः ।&lt;br&gt;&#xA;वृषभानुवरस्यापि गृहे प्राप्ता नृपेश्वर ॥ २७ ॥&lt;br&gt;&#xA;गमिष्यतो भर्तुरतीव दुःखिताः&lt;br&gt;&#xA;श्रुत्वाऽथ वार्तां सदसि ह्यकस्मात् ।&lt;br&gt;&#xA;सम्प्राप मूर्च्छां वृषभानुनन्दिनी&lt;br&gt;&#xA;रम्भेव भूमौ पतिता मरुद्धता ॥ २८ ॥&lt;br&gt;&#xA;काश्चित्परिम्लानमुखश्रियोऽभवन्&lt;br&gt;&#xA;प्रकङ्कणीभूत कराङ्गुलीयकाः ।&lt;br&gt;&#xA;सद्यः श्लथद्भूषणकेशबन्धनाः&lt;br&gt;&#xA;चित्रार्पितारम्भ इवावतस्थिरे ॥ २९ ॥&lt;br&gt;&#xA;श्रीकृष्ण गोविन्द हरे मुरारे&lt;br&gt;&#xA;काश्चिद्‌वदन्त्यः स्वगृहेऽतिविह्वलाः ।&lt;br&gt;&#xA;विसृज्य कर्माणि गृहस्य सर्वतो&lt;br&gt;&#xA;योगीव चानन्दगता नृपेश्वर ॥ ३० ॥&lt;br&gt;&#xA;काश्चित्समर्थास्तु परस्परं वचः&lt;br&gt;&#xA;समेत्य राजन् युगपत्सखीजनम् ।&lt;br&gt;&#xA;उचुः स्खलद्‌‌गद्‌गदकण्ठवाचः&lt;br&gt;&#xA;स्वतः स्रवद्‌बाष्पकलावहदृशः ॥ ३१ ॥&lt;br&gt;&#xA;गोप्य उचुः -&lt;br&gt;&#xA;अहोऽतिनिर्भोहिजनस्य चित्रं&lt;br&gt;&#xA;परं चरित्रं गदितुं न योग्यम् ।&lt;br&gt;&#xA;मुखेन चान्यं हृदि भाव्यमन्य-&lt;br&gt;&#xA;द्देवो न जानाति कुतो मनुष्यः ॥ ३२ ॥&lt;br&gt;&#xA;रासेऽपि यद्यद्‌गदितं तु तत्त-&lt;br&gt;&#xA;द्‌विहाय गन्तुं समवस्थितोऽयम् ।&lt;br&gt;&#xA;गते पुरीं प्राणपतावहोऽस्मिन्&lt;br&gt;&#xA;किं किं न कष्टं बत नोऽभविष्यत् ॥ ३३ ॥&lt;br&gt;&#xA;इति श्रीगर्गसंहितायां मथुराखण्डे श्रीनारदबहुलाश्वसंवादे&lt;br&gt;&#xA;अक्रूरागमनं नाम तृतीयोऽध्यायः ॥ ३ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/05/04/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/05/04/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;मथुराखण्डः - चतुर्थोऽध्यायः&lt;br&gt;&#xA;नन्दादिभ्यां सह कृष्णस्य मथुरा-यात्रा -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;राजन्नेवं वदन्तीनां गोपिनां विरहं परम् ।&lt;br&gt;&#xA;विज्ञाय भगवान्देवः शीघ्रं तासां गृहान्ययौ ॥ १ ॥&lt;br&gt;&#xA;यावन्त्यो योषितो राजंस्तावद्‌रूपधरो हरिः ।&lt;br&gt;&#xA;स्वयं सम्बोधयामास वाग्भिः सर्वाः पृथक् पृथक् ॥ २ ॥&lt;br&gt;&#xA;श्रीराधामन्दिरं गत्वा दृष्ट्वा राधां च मूर्च्छिताम् ।&lt;br&gt;&#xA;रहःस्थितां सखीसङ्घे ननाद मुरलीं कलम् ॥ ३ ॥&lt;br&gt;&#xA;श्रुत्वा वंशीध्वनिं राधा सहसोत्थाय चातुरा ।&lt;br&gt;&#xA;नेत्र उन्मील्य ददृशे श्रीगोविन्दं समागतम् ॥ ४ ॥&lt;br&gt;&#xA;पद्मिनीव गतानन्दं पद्मिनी पद्मिनीपतिम् ।&lt;br&gt;&#xA;वीक्ष्योत्थायागता तस्मै सादरेणासनं ददौ ॥ ५ ॥&lt;br&gt;&#xA;अश्रुपूर्णमुखीं दीनां राधां कमललोचनाम् ।&lt;br&gt;&#xA;शोचन्तीं भगवानाह मेघगम्भीरया गिरा ॥ ६ ॥&lt;br&gt;&#xA;श्रीभगवानुवाच -&lt;br&gt;&#xA;विमनास्त्वं कथं भद्रे मा शोचं कुरु राधिके ।&lt;br&gt;&#xA;अथवा गन्तुकामं मां श्रुत्वाऽसि विरहातुरा ॥ ७ ॥&lt;br&gt;&#xA;भुवो भारावताराय कंसादीनां वधाय च ।&lt;br&gt;&#xA;ब्रह्मणा प्रार्थितः साक्षाज्जातोऽहं वै त्वया सह ॥ ८ ॥&lt;br&gt;&#xA;मथुरां हि गमिष्यामि हरिष्यामि भुवो भरम् ।&lt;br&gt;&#xA;शीघ्रमत्रागमिष्यामि करिष्यामि शुभं तव ॥ ९ ॥&lt;br&gt;&#xA;श्रीनारद उवाच -&lt;br&gt;&#xA;इत्युक्तवन्तं जगदीश्वरं हरिं&lt;br&gt;&#xA;राधा पतिं प्राह वियोगविह्वला ।&lt;br&gt;&#xA;दावाग्निना दावलतेव मूर्च्छिता&lt;br&gt;&#xA;सुकम्परोमाञ्चित भावसंवृता ॥ १० ॥&lt;br&gt;&#xA;श्रीराधोवाच -&lt;br&gt;&#xA;भुवो भरं हर्तुमलं पुरीं व्रज&lt;br&gt;&#xA;कृतं परं मे शपथं शृणु त्वतः ।&lt;br&gt;&#xA;गते त्वयि प्राणपते च विग्रहं&lt;br&gt;&#xA;कदाचिदत्रैव न धारयाम्यहम् ॥ ११ ॥&lt;br&gt;&#xA;यदात्थ मे त्वं शपथं न मन्यसे&lt;br&gt;&#xA;द्वितीयवारं प्रददामि वाक्पथम् ।&lt;br&gt;&#xA;प्राणोऽधरे गन्तुमतीव विह्वलः&lt;br&gt;&#xA;कर्पूरधूलेः कणवद्‌गमिष्यति ॥ १२ ॥&lt;br&gt;&#xA;श्रीभगवानुवाच -&lt;br&gt;&#xA;वचनं वै स्वनिगमं दूरीकर्तुं क्षमोऽस्म्यहम् ।&lt;br&gt;&#xA;भक्तानां वचनं राधे दूरीकर्तुं न च क्षमः ॥ १३ ॥&lt;br&gt;&#xA;श्रीदाम शापात्पूर्वस्माद्‌‌गोलोके कलहान्मम ।&lt;br&gt;&#xA;शतवर्षं ते वियोगो भविष्यति न संशयः ॥ १४ ॥&lt;br&gt;&#xA;मा शोकं कुरु कल्याणि वरं मे स्मर राधिके ।&lt;br&gt;&#xA;मासं मासं वियोगे ते दर्शनं मे भविष्यति ॥ १५ ॥&lt;br&gt;&#xA;श्रीराधोवाच -&lt;br&gt;&#xA;मासं प्रति वियोगे मे दातुं स्वं दर्शनं हरे ।&lt;br&gt;&#xA;चेन्नागमिष्यसि तदाऽसून्दुःखात् सन्त्यजाम्यहम् ॥ १६ ॥&lt;br&gt;&#xA;लोकाभीराम जनभूषण विश्वदीप&lt;br&gt;&#xA;कन्दर्पमोहन जगद्वृजिनार्तिहारिन् ।&lt;br&gt;&#xA;आनन्दकन्द यदुनन्दन नन्दसूनो&lt;br&gt;&#xA;अद्यागमस्य शपथं कुरु मे पुरस्त्वम् ॥ १७ ॥&lt;br&gt;&#xA;श्रीभगवानुवाच -&lt;br&gt;&#xA;रम्भोरु मासं प्रति ते वियोगे&lt;br&gt;&#xA;चेन्नागमिष्ये शपथं गवां मे ।&lt;br&gt;&#xA;निःसंशयं निष्कपटं वचस्त्व-&lt;br&gt;&#xA;मवेहि राधे कथितं मया यत् ॥ १८ ॥&lt;br&gt;&#xA;यो मित्रतां निष्कपटं करोति&lt;br&gt;&#xA;निष्कारणो धन्यतमः स एव ।&lt;br&gt;&#xA;विधाय मैत्रीं कपटं विदध्यात्&lt;br&gt;&#xA;तं लम्पटं हेतुपटं नटं धिक् ॥ १९ ॥&lt;br&gt;&#xA;कर्मेन्द्रियाणीह यथा रसादीं-&lt;br&gt;&#xA;स्तथा सकामा मुनयः सुखं यत् ।&lt;br&gt;&#xA;मनाङ् न जानन्ति हि नैरपेक्षं&lt;br&gt;&#xA;गूढं परं निर्गुणलक्षणं तत् ॥ २० ॥&lt;br&gt;&#xA;जानन्ति सन्तः समदर्शिनो ये&lt;br&gt;&#xA;दान्ता महान्तः किल नैरपेक्षाः ।&lt;br&gt;&#xA;ते नैरपेक्ष्यं परमं सुखं मे&lt;br&gt;&#xA;ज्ञानेन्द्रियादीनि यथा रसादीन् ॥ २१ ॥&lt;br&gt;&#xA;सर्वं हि भावं मनसः परस्परं&lt;br&gt;&#xA;न ह्येकतो भामिनि जायते ततः ।&lt;br&gt;&#xA;प्रेमैव कर्तव्यमतो मयि स्वतः&lt;br&gt;&#xA;प्रेम्णा समानं भुवि नास्ति किञ्चित् ॥ २२ ॥&lt;br&gt;&#xA;यथा हि भाण्डीरवटे मनोरथो&lt;br&gt;&#xA;बभूव राधे हि तथा भविष्यति ।&lt;br&gt;&#xA;अहैतुकं प्रेम च सद्‌भिराश्रितं&lt;br&gt;&#xA;तच्चापि सन्तः किल निर्गुणं विदुः ॥ २३ ॥&lt;br&gt;&#xA;ये राधिकायां त्वयि केशवे मयि&lt;br&gt;&#xA;भेदं न कुर्वन्ति हि दुग्धशौक्ल्यवत् ।&lt;br&gt;&#xA;त एव मे ब्रह्मपदं प्रयान्ति&lt;br&gt;&#xA;तदहैतुकस्फूर्जितभक्तिलक्षणाः ॥ २४ ॥&lt;br&gt;&#xA;ये राधिकायां त्वयि केशवे मयि&lt;br&gt;&#xA;पश्यन्ति भेदं कुधियो नरा भुवि ।&lt;br&gt;&#xA;ते कालसूत्रं प्रपतन्ति दुःखिता&lt;br&gt;&#xA;रम्भोरु यावत्किल चन्द्रभास्करौ ॥ २५ ॥&lt;br&gt;&#xA;श्रीनारद उवाच -&lt;br&gt;&#xA;एवमाश्वास्य तां राधां सर्वं गोपीगणं तथा ।&lt;br&gt;&#xA;आययौ नन्दभवनं भगवान्नयकोविदः ॥ २६ ॥&lt;br&gt;&#xA;अथ सूर्योदये जाते नन्दाद्याः शकटैर्बलिम् ।&lt;br&gt;&#xA;नीत्वा रथान्समारुह्य सर्वे श्रीमथुरां ययुः ॥ २७ ॥&lt;br&gt;&#xA;आरुह्य रामकृष्णाभ्यां स्वं रथं गान्दिनीसुतः ।&lt;br&gt;&#xA;प्रयाणमकरोद्‌राजन्मथुरां द्रष्टुमुद्यतः ॥ २८ ॥&lt;br&gt;&#xA;कौटिशःकोटिशो गोप्यो मार्गे मार्गे समास्थिताः ।&lt;br&gt;&#xA;पश्यन्त्यस्तन्निर्गमनं क्रोधाढ्या मोहविह्वलाः ॥ २९ ॥&lt;br&gt;&#xA;क्रूर क्रूरेति चाक्रूरं वदन्त्यः परुषं वचः ।&lt;br&gt;&#xA;रुरुधुः सर्वतो यानं यथार्कं सरथं घनाः ॥ ३० ॥&lt;br&gt;&#xA;अक्रूरस्य रथं राजन् निजघ्नुर्यष्टिभिर्भृशम् ।&lt;br&gt;&#xA;अश्वांस्तथा सारथिं च भगवद्‌विरहातुराः ॥ ३१ ॥&lt;br&gt;&#xA;अश्वास्तत्र समुत्पेतुस्ताडितास्त इतस्ततः ।&lt;br&gt;&#xA;गोपीद्व्यङ्गुलिघातेन सारथिः पतितो रथात् ॥ ३२ ॥&lt;br&gt;&#xA;विहाय लज्जां लोकस्य समाकृष्य रथाद्‌बलात् ।&lt;br&gt;&#xA;कङ्कणैस्तेडुरक्रूरं पश्यतोः कृष्णरामयोः ॥ ३३ ॥&lt;br&gt;&#xA;गोपीयूथबलं दृष्ट्वा सबलो भगवान् हरिः ।&lt;br&gt;&#xA;गोपीः सम्बोधयामास रक्षित्वा गान्दिनीसुतम् ॥ ३४ ॥&lt;br&gt;&#xA;सन्ध्यायामागमिष्यामि मा शोकं कुरुताङ्गनाः ।&lt;br&gt;&#xA;पश्यतश्चास्य मद्धास्यं मा कुर्वन्तु व्रजौकसः ॥ ३५ ॥&lt;br&gt;&#xA;इत्येवमुक्त्वा सरथः समागतो&lt;br&gt;&#xA;ऽक्रूरेण कृष्णो बलदेवसंयुतः ।&lt;br&gt;&#xA;तुरङ्गमैर्वेगमयैर्मनोहरैः&lt;br&gt;&#xA;ययौ पुरीं यादववृन्दमण्डिताम् ॥ ३६ ॥&lt;br&gt;&#xA;यावद्‌रथः केतुरुताश्वरेणुः&lt;br&gt;&#xA;आलक्ष्यते तावदतीव मोहात् ।&lt;br&gt;&#xA;स्थिता ह्यभूवन्पथि चित्रवत्ताः&lt;br&gt;&#xA;स्मृत्वा हरेर्वाक्यमुतागताशाः ॥ ३७ ॥&lt;br&gt;&#xA;इति श्रीगर्गसंहितायां मथुराखण्डे श्रीनारदबहुलाश्वसंवादे&lt;br&gt;&#xA;श्रीमथुराप्रयाणं नाम चतुर्थोऽध्यायः ॥ ४ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/05/05/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/05/05/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;मथुराखण्डः - पञ्चमोऽध्यायः&lt;br&gt;&#xA;यमुनाजलमध्ये अक्रूरस्य भगवद्दर्शनं कृष्णस्य मथुराप्रवेशं रजकवधं तथा वस्त्रग्रहणम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;हरिरक्रूरामाभ्यां मथुरोपवनं गतः ।&lt;br&gt;&#xA;यमुनानिकटं स्थित्वा वारि पीत्वा रथं ययौ ॥ १ ॥&lt;br&gt;&#xA;अक्रूरस्तावनुज्ञाप्य स्नातुं श्रीयमुनां गतः ।&lt;br&gt;&#xA;नित्यनैमित्तिकं कर्तुं विवेश विमले जले ॥ २ ॥&lt;br&gt;&#xA;जले चागाधगम्भीरे महावर्तसमाकुले ।&lt;br&gt;&#xA;ददर्श रामकृष्णौ तौ वदन्तौ गान्दिनीसुतः ॥ ३ ॥&lt;br&gt;&#xA;विस्मतस्तौ रथेऽपश्यत्पुनर्वारि स्थितौ नृप ।&lt;br&gt;&#xA;ददर्श तत्र सर्पेन्द्रं कुण्डलीभूतमास्थितम् ॥ ४ ॥&lt;br&gt;&#xA;तस्योत्सङ्गे महालोकं गोलोकं लोकवन्दितम् ।&lt;br&gt;&#xA;गोवर्धनाद्रिं यमुनां वृन्दारण्यं मनोहरम् ॥ ५ ॥&lt;br&gt;&#xA;असङ्ख्यकोटिमार्तण्डज्योतिषां मण्डलं प्रभुम् ।&lt;br&gt;&#xA;परिपूर्णतमं साक्षाच्छ्रीकृष्णं पुरुषोत्तमम् ॥ ६ ॥&lt;br&gt;&#xA;कोटिमन्मथलावण्यं रासमण्डलमध्यगम् ।&lt;br&gt;&#xA;राधया सहितं देवं तत्राक्रूरो ददर्श ह ॥ ७ ॥&lt;br&gt;&#xA;ज्ञात्वा कृष्णं परं ब्रह्म नत्वा नत्वा पुनः पुनः ।&lt;br&gt;&#xA;कृताञ्जलिपुटोऽक्रूरः स्तुतिं चक्रेऽतिहर्षितः ॥ ८ ॥&lt;br&gt;&#xA;अक्रूर उवाच -&lt;br&gt;&#xA;नमः श्रीकृष्णचन्द्राय परिपूर्णतमाय च ।&lt;br&gt;&#xA;असङ्ख्याण्डाधिपतये गोलोकपतये नमः ॥ ९ ॥&lt;br&gt;&#xA;श्रीराधापतये तुभ्यं व्रजधीशाय ते नमः ।&lt;br&gt;&#xA;नमः श्रीनन्दपुत्राय यशोदानन्दनाय च ॥ १० ॥&lt;br&gt;&#xA;देवकीसुत गोविन्द वासुदेव जगत्पते ।&lt;br&gt;&#xA;यदूत्तम जगन्नाथ पाहि मां पुरुषोत्तम ॥ ११ ॥&lt;br&gt;&#xA;वाणी सदा ते गुणवर्णने स्यात्&lt;br&gt;&#xA;कर्णौ कथायां मम दोश्च कर्मणि ।&lt;br&gt;&#xA;मनः सदा त्वच्चरणारविन्दयो-&lt;br&gt;&#xA;र्दृशौ स्फुरद्धामविशेषदर्शने ॥ १२ ॥&lt;br&gt;&#xA;श्रीनारद उवाच -&lt;br&gt;&#xA;एवं संस्तुवतस्तस्य पश्यतो विस्मितस्य च ।&lt;br&gt;&#xA;तत्रैवान्तर्दधे कृष्णः सलोको भगवान्प्रभुः ॥ १३ ॥&lt;br&gt;&#xA;नत्वा तं च तदाक्रूरः कृत्वा नैमित्तिकं विधिम् ।&lt;br&gt;&#xA;ज्ञात्वा कृष्णं परं ब्रह्म विस्मितो रथमाययौ ॥ १४ ॥&lt;br&gt;&#xA;दिनात्यये रामकृष्णावानयद्‌गान्दिनीसुतः।&lt;br&gt;&#xA;रथेन वायुवेगेन स्निग्धगम्भीरनादिना ॥ १५ ॥&lt;br&gt;&#xA;पुरस्योपवने तत्र वीक्ष्य नन्दं यदूत्तमः ।&lt;br&gt;&#xA;अक्रूरं प्राह विहसन्मेघगम्भीरया गिरा ॥ १६ ॥&lt;br&gt;&#xA;श्रीभगवानुवाच -&lt;br&gt;&#xA;मथुरायां हि गन्तव्यं भवता स्वरथेन वै ।&lt;br&gt;&#xA;गोपालैः सहितः पश्चादागमिष्यामि मानद ॥ १७ ॥&lt;br&gt;&#xA;अक्रूर उवाच -&lt;br&gt;&#xA;देवदेव जगन्नाथ गोविन्द पुरुषोत्तम ।&lt;br&gt;&#xA;सहाग्रजः सगोपालो गच्छ मे मन्दिरं प्रभो ॥ १८ ॥&lt;br&gt;&#xA;पादारविन्दरजसा पवित्रीकुरु मद्गृहम् ।&lt;br&gt;&#xA;त्वां विना न गमिष्यामि मन्दिरं स्वं जगत्पते ॥ १९ ॥&lt;br&gt;&#xA;श्रीभगवानुवाच -&lt;br&gt;&#xA;गृहं तवागमिष्यामि हत्वा वै यादवाहितम् ।&lt;br&gt;&#xA;सबलो बान्धवैः सार्द्धं करिष्यामि तव प्रियम् ॥ २० ॥&lt;br&gt;&#xA;श्रीनारद उवाच -&lt;br&gt;&#xA;अथ तत्र स्थिते कृष्णे सोऽक्रूरो मथुरां गतः ।&lt;br&gt;&#xA;निवेद्य चेदं कंसाय ततः स्वभवनं ययौ ॥ २१ ॥&lt;br&gt;&#xA;अथापराह्णे सबलं गोविन्दं बालकैः पुरीम् ।&lt;br&gt;&#xA;द्रष्टुमभ्युदितं वीक्ष्य नन्दो वाक्यमथाब्रवीत् ॥ २२ ॥&lt;br&gt;&#xA;आर्जवेन पुरीं वीक्ष्यागन्तव्यं भवता किल ।&lt;br&gt;&#xA;न गोकुलं विद्धि चैनां कंसराज्ये महाभये ॥ २३ ॥&lt;br&gt;&#xA;तथाऽस्तु चोक्त्वा भगवान् वृद्धैर्नन्दप्रणोदितैः ।&lt;br&gt;&#xA;गोपालैर्बालकैः सार्द्धं सबलो गतवान्पुरीम् ॥ २४ ॥&lt;br&gt;&#xA;प्रासादैर्गगनस्पर्शैर्हेमरत्नखचिद्गृहैः ।&lt;br&gt;&#xA;शोभितां दुर्गसंयुक्तां देवधानीमिव स्थिताम् ॥ २५ ॥&lt;br&gt;&#xA;कालिन्दीं रत्नसोपानैश्चलदूर्मिकुतूहलैः ।&lt;br&gt;&#xA;अलकामिव शोभाढ्यां दिव्यनारीनरैर्युताम् ॥ २६ ॥&lt;br&gt;&#xA;प्रेक्षञ्छ्रीमथुरां कृष्णो धनिनां मन्दिराणी च ।&lt;br&gt;&#xA;पश्यन् गोपालकैः सार्द्धं राजमार्गं विवेश ह ॥ २७ ॥&lt;br&gt;&#xA;श्रुत्वाऽऽगतं तं वसुदेवनन्दनं&lt;br&gt;&#xA;बहुश्रुता वै मथुरापुराङ्गनाः ।&lt;br&gt;&#xA;त्यक्त्वाऽथ कर्माणि विसृज्य ताः शिशून्&lt;br&gt;&#xA;द्रष्टुं व्यधावन्नुदधिं यथाऽऽपगाः ॥ २८ ॥&lt;br&gt;&#xA;काश्चित्तु हर्म्यात्किल जालदेशात्&lt;br&gt;&#xA;कुड्यात्तु काश्चित्पटतो गवाक्षात् ।&lt;br&gt;&#xA;विनिर्गता द्वारकपाटदेशात्&lt;br&gt;&#xA;तच्चत्वरात्तं ददृशुः पुरन्ध्र्यः ॥ २९ ॥&lt;br&gt;&#xA;एकं चलत्कुन्तलमानने स्वे&lt;br&gt;&#xA;किमग्रगानां तु मनांसि हर्तुम् ।&lt;br&gt;&#xA;पश्चात्कृतं मौलितले दधानं&lt;br&gt;&#xA;किं पृष्ठगानां हरणं द्वितीयम् ॥ ३० ॥&lt;br&gt;&#xA;पीताम्बरार्द्धं बलिनं स्फुरत्कटा-&lt;br&gt;&#xA;वर्द्धं तदंसे जलदे यथा तडित् ।&lt;br&gt;&#xA;पद्मं करे स्वे हृदि वैजयन्तीं&lt;br&gt;&#xA;स्रजं दधानं वसुदेवनन्दनम् ॥ ३१ ॥&lt;br&gt;&#xA;विलोक्य सर्वा मुमुहुः पुरस्त्रियो&lt;br&gt;&#xA;विलोलपाठिननवीनकुण्डलम् ।&lt;br&gt;&#xA;बालार्कहेमाङ्गदबाहुमण्डलं&lt;br&gt;&#xA;राजन्नसङ्ख्याण्डपतिं परात्परम् ॥ ३२ ॥&lt;br&gt;&#xA;पुरन्ध्र्य उचुः -&lt;br&gt;&#xA;अहो वृदावनं रम्यं यत्र सन्निहितो ह्ययम् ।&lt;br&gt;&#xA;धन्या गोपगणाः सर्वे पश्यन्त्येनं मनोहरम् ॥ ३३ ॥&lt;br&gt;&#xA;धन्या गोपरमण्यस्तास्ताभिः किं सुकृतं कृतम् ।&lt;br&gt;&#xA;पिबन्ति या रासरङ्गे मुहुश्चास्याधरामृतम् ॥ ३४ ॥&lt;br&gt;&#xA;श्रीनारद उवाच -&lt;br&gt;&#xA;राजमार्गे रङ्गकारं रजकं यान्तमुन्मदम् ।&lt;br&gt;&#xA;गोपालानुमतेनैव प्राह तं मधुसूदनः ॥ ३५ ॥&lt;br&gt;&#xA;देहि नो मित्र वासांसि रुचिराणि महामते ।&lt;br&gt;&#xA;दातुस्ते हि परं श्रेयो भविष्यति न संशयः ॥ ३६ ॥&lt;br&gt;&#xA;प्रज्वलन्कृष्णवाक्येन धृतेनाग्निर्यथा भृशम् ।&lt;br&gt;&#xA;कंसभृत्यो महादुष्टः प्राहेदं पथि माधवम् ॥ ३७ ॥&lt;br&gt;&#xA;रजक उवाच -&lt;br&gt;&#xA;ईदृशान्येव वस्त्राणि पितृभिर्वः पितामहैः ।&lt;br&gt;&#xA;धारितानि किमुद्वृत्तास्ते तु कौपीनधारकाः ॥ ३८ ॥&lt;br&gt;&#xA;याताशु वन्या नगरात्सर्वे वै जीवितेच्छया ।&lt;br&gt;&#xA;कारागारे कारयामि युष्मान् वस्त्रहरानहम् ॥ ३९ ॥&lt;br&gt;&#xA;श्रीनारद उवाच -&lt;br&gt;&#xA;एवं प्रवदतस्तस्य रजकस्य यदूत्तमः ।&lt;br&gt;&#xA;जहार मस्तकं सद्यः कराग्रेणैव लीलया ॥ ४० ॥&lt;br&gt;&#xA;तज्ज्योतिः श्रीघनश्यामे लीनं जातं विदेहराट् ।&lt;br&gt;&#xA;सद्यस्तदनुगाः सर्वे वासःकोशान् विसृज्य वै ॥ ४१ ॥&lt;br&gt;&#xA;दुद्रुवुः सर्वतो राजन् शरत्काले यथा घनाः ।&lt;br&gt;&#xA;गृहित्वाऽऽत्मप्रिये वस्त्रे स्थितयो रामकृष्णयोः ॥ ४२ ॥&lt;br&gt;&#xA;जगृहुर्गोपबालास्ते राजमार्गजना अपि ।&lt;br&gt;&#xA;तद्धारणविदो बाला वासांसि रुचिराणि च ।&lt;br&gt;&#xA;अस्तव्यस्तं परिदधुः श्रीकृष्णस्य प्रपश्यतः ॥ ४३ ॥&lt;br&gt;&#xA;वीक्ष्य तौ वायकः कश्चिच्छ्रीकृष्णबलदेवयोः ।&lt;br&gt;&#xA;विचित्रवर्णैर्वासोभिर्दिव्यं वेषं चकार ह ॥ ४४ ॥&lt;br&gt;&#xA;तथाऽन्येषां शिशूनां च यथायोग्यं विधाय सः ।&lt;br&gt;&#xA;राजन्परमया भक्त्या पुनः कृष्णं ददर्श ह ॥ ४५ ॥&lt;br&gt;&#xA;प्रसन्नो भगवांस्तस्मै प्रादात्सारूप्यमात्मनः ।&lt;br&gt;&#xA;बलं श्रियं तथैश्वर्यं बलदेवो ददौ पुनः ॥ ४६ ॥&lt;br&gt;&#xA;इति श्रीगर्गसंहितायां मथुराखण्डे श्रीनारदबहुलाश्वसंवादे&lt;br&gt;&#xA;मथुरायां श्रीकृष्णप्रवेशो नाम पञ्चमोऽध्यायः ॥ ५ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/05/06/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/05/06/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;मथुराखण्डः - षष्ठोऽध्यायः&lt;br&gt;&#xA;मालाकारगृहगमनं कुब्जा-विकुब्जीकरणं कंसधनुर्भङ्गं च -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;अथ गोपालकैः सार्द्धं श्रीकृष्णो नन्दनन्दनः ।&lt;br&gt;&#xA;गृहं जगाम सबलः सुदाम्नो दाममालिनः ॥ १ ॥&lt;br&gt;&#xA;दृष्ट्वा तौ स समुत्थाय नमस्कृत्य कृताञ्जलिः ।&lt;br&gt;&#xA;पुष्पसिंहासने स्थाप्य प्राह गद्‌गदया गिरा ॥ २ ॥&lt;br&gt;&#xA;सुदामोवाच -&lt;br&gt;&#xA;धन्यं कुलं मे भवनं च जन्म&lt;br&gt;&#xA;त्वयय्यागते देवकुलानि सप्त ।&lt;br&gt;&#xA;मातुः पितुः सप्त प्रियया&lt;br&gt;&#xA;वैकुण्ठलोकं गतवन्ति मन्ये ॥ ३ ॥&lt;br&gt;&#xA;भूभारमाहर्तुमलं यदोः कुले&lt;br&gt;&#xA;जातौ युवां पूर्णतमौ परेश्वरौ ।&lt;br&gt;&#xA;नमो युवाभ्यां मम दीनदीनं&lt;br&gt;&#xA;गृहं गताभ्यां जगदीश्वरौ परौ ॥ ४ ॥&lt;br&gt;&#xA;श्रीनारद उवाच -&lt;br&gt;&#xA;इत्युक्त्वा पुष्परचनालङ्कारान् मधुपध्वनीन् ।&lt;br&gt;&#xA;निवेद्य मकरन्दांश्च मालाकारो ननाम ह ॥ ५ ॥&lt;br&gt;&#xA;धृत्वा तत्पुष्पनिचयं सबलो भगवान् हरिः ।&lt;br&gt;&#xA;दत्त्वा गोपेभ्य आरात्तं प्राह प्रहसिताननः ॥ ६ ॥&lt;br&gt;&#xA;गरीयसी मत्पदाब्जे भक्तिर्भूयात्सदा तव ।&lt;br&gt;&#xA;मद्‌भक्तानां तु सङ्गः स्यान्मत्स्वरूपमिहैव हि ॥ ७ ॥&lt;br&gt;&#xA;बलदेवो ददौ तस्मै श्रियं चान्वयवर्धिनीम् ।&lt;br&gt;&#xA;उत्थाय तौ ततो राजन्नन्यां वीथीं प्रजग्मतुः ॥ ८ ॥&lt;br&gt;&#xA;यान्तीं स्त्रियं पद्मनेत्रां पाटीरालेपभाजनम् ।&lt;br&gt;&#xA;विभ्रतीं युवतीं कुब्जां पथि पप्रच्छ माधवः ॥ ९ ॥&lt;br&gt;&#xA;श्रीभगवानुवाच -&lt;br&gt;&#xA;का त्वं कस्य प्रिया सुभ्रु कस्यार्थं चन्दनं त्विदम् ।&lt;br&gt;&#xA;देह्यावयोर्येन तव चिरं श्रेयो भविष्यति ॥ १० ॥&lt;br&gt;&#xA;सैरन्ध्र्युवाच -&lt;br&gt;&#xA;दास्यस्मि सुन्दरवर कुब्जानाम महामते ।&lt;br&gt;&#xA;मद्धस्तोत्थं च पाटीरं जातं भोजपतेः प्रियम् ॥ ११ ॥&lt;br&gt;&#xA;अद्यापि कंसदास्यस्मि साम्प्रतं तव चाग्रतः ।&lt;br&gt;&#xA;हस्तिशुण्डादण्डसमे भुजदण्डेऽस्ति मे मनः ॥ १२ ॥&lt;br&gt;&#xA;युवां विना कोऽन्यतमोऽनुलेपं कर्तुमर्हति ।&lt;br&gt;&#xA;युवयोस्तु समं रूपं त्रैलोक्ये न हि विद्यते ॥ १३ ॥&lt;br&gt;&#xA;श्रीनारद उवाच -&lt;br&gt;&#xA;उभाभ्यां सा ददौ सान्द्रं हर्षिता ह्यनुलेपनम् ।&lt;br&gt;&#xA;अथ तावङ्गरागेण रामकृष्णौ विरेजतुः ॥ १४ ॥&lt;br&gt;&#xA;जगृहुश्चन्दनं दिव्यं किञ्चित्किञ्चिद्‌व्रजार्भकाः ।&lt;br&gt;&#xA;त्रिवक्रामथ तां कृष्णो ऋज्वीं कर्तुं मनो दधे ॥ १५ ॥&lt;br&gt;&#xA;आक्रम्य पद्‌भ्यां प्रपदेऽङ्गुलिद्वयं&lt;br&gt;&#xA;प्रोत्तानहस्तेन विभुः परेश्वरः ।&lt;br&gt;&#xA;प्रगृह्य नॄणां चुबुके प्रपश्यतां&lt;br&gt;&#xA;वक्रां तनुं तामुदनीनमद्धरिः ॥ १६ ॥&lt;br&gt;&#xA;तदैव सा यष्टिसमानविग्रहा&lt;br&gt;&#xA;दीप्त्या च रम्भां क्षिपतीव रूपिणी ।&lt;br&gt;&#xA;भूत्वा गृहीत्वाऽऽह हरिं तु वाससि&lt;br&gt;&#xA;शुचिस्मिता जातमनोजविह्वला ॥ १७ ॥&lt;br&gt;&#xA;सैरन्ध्र्युवाच -&lt;br&gt;&#xA;गच्छाशु हे सुन्दरवर्य मद्गृहं&lt;br&gt;&#xA;त्यक्तुं भवन्तं किल नोत्सहेऽहम् ।&lt;br&gt;&#xA;प्रसीद सर्वज्ञ रसज्ञ मानद&lt;br&gt;&#xA;त्वया भृशं प्रोन्मथितं मनो मम ॥ १८ ॥&lt;br&gt;&#xA;श्रीनारद उवाच -&lt;br&gt;&#xA;तदैव गोपा जहसुः परस्पर-&lt;br&gt;&#xA;महो किमेतत्करतालनिःस्वनैः ।&lt;br&gt;&#xA;प्रहस्य रामस्य हरिः प्रपश्यत-&lt;br&gt;&#xA;स्तद्याच्यमानो ह्यवदत्परं वचः ॥ १९ ॥&lt;br&gt;&#xA;श्रीभगवानुवाच -&lt;br&gt;&#xA;अहोऽतिधन्या मथुरा पुरीयं&lt;br&gt;&#xA;वसन्ति यत्रैव जनास्तु सौम्याः ।&lt;br&gt;&#xA;येऽज्ञातपान्थान्स्वगृहं नयन्ति&lt;br&gt;&#xA;दृष्ट्वा पुरीं धाम तवागमिष्ये ॥ २० ॥&lt;br&gt;&#xA;श्रीनारद उवाच -&lt;br&gt;&#xA;एवमुक्त्वोत्तरीयान्तं समाकृष्य गिरार्द्रया ।&lt;br&gt;&#xA;राजमार्गं व्रजन्कृष्णो वैश्यानाढ्यान्ददर्श ह ॥ २१ ॥&lt;br&gt;&#xA;पुष्पताम्बूलगन्धाढ्यैः फलैर्दुग्धफलैर्हरिम् ।&lt;br&gt;&#xA;सम्पूज्य स्वासने स्थाप्य नेमुरग्र्यधियो विशः ॥ २२ ॥&lt;br&gt;&#xA;वैश्या उचुः -&lt;br&gt;&#xA;भवेच्चेदत्र ते राज्यं तावकान्सरतात्तदा ।&lt;br&gt;&#xA;वयं तव प्रजा देव राज्ये प्राप्ते न कः स्मरेत् ॥ २३ ॥&lt;br&gt;&#xA;श्रीनारद उवाच -&lt;br&gt;&#xA;पप्रच्छ सुस्मितो वैश्यान्कोदण्डस्थानमच्युतः ।&lt;br&gt;&#xA;न ते तमूचुः सुधियः कोदण्डे भङ्गशङ्कया ॥ २४ ॥&lt;br&gt;&#xA;तद्‌रूपगुणमाधुर्यमोहिता ये च माथुराः ।&lt;br&gt;&#xA;कुमार पश्यैहि धनुरित्यूचुस्तद्दिदृक्षवः ॥ २५ ॥&lt;br&gt;&#xA;तैर्दृष्टेन पथा कृष्णः प्रविष्टो धनुषः स्थलम् ।&lt;br&gt;&#xA;मैत्रीं कुर्वन् वयस्यैश्च माथुरैः पुरबालकैः ॥ २६ ॥&lt;br&gt;&#xA;यथैद्रं हेमचित्राढ्यं कोदण्डं सप्ततालकम् ।&lt;br&gt;&#xA;पुरुषैः पञ्चसाहस्रैर्नेतुं योग्यं बृहृद्‌भरम् ॥ २७ ॥&lt;br&gt;&#xA;अष्टधातुमयं क्लिष्टं लक्षभारसमं परम् ।&lt;br&gt;&#xA;चतुर्दश्यां पौरजनैरर्चितं यज्ञमण्डपे ॥ २८ ॥&lt;br&gt;&#xA;भार्गवेण पुरा दत्तं यदुराजाय माधवः ।&lt;br&gt;&#xA;ददर्श कुण्डलीभूतं साक्षाच्छेषमिव स्थितम् ॥ २९ ॥&lt;br&gt;&#xA;वार्यमाणो नृभिः कृष्णः प्रसह्य धनुराददे ।&lt;br&gt;&#xA;पश्यतां तत्र पौराणां सज्जं कृत्वाऽथ लीलया ॥ ३० ॥&lt;br&gt;&#xA;आकृष्य कर्णपर्यन्तं दोर्दण्डाभ्यां हरिर्धनुः ।&lt;br&gt;&#xA;बभञ्ज मध्यतो राजन्निक्षुदण्डं गजो यथा ॥ ३१ ॥&lt;br&gt;&#xA;भज्यमानस्य धनुषष्टङ्कारोऽभूत्तडित्स्वनः ।&lt;br&gt;&#xA;ननाद तेन ब्रह्माण्डं सप्तलोकैर्बिलैः सह ॥ ३२ ॥&lt;br&gt;&#xA;विचेलुर्दिग्गजास्तारा राजद्भूखण्डमण्डलम् ।&lt;br&gt;&#xA;तदैव बधिरीभूता पृथिव्यां जनमण्डली ॥ ३३ ॥&lt;br&gt;&#xA;कंसस्य हृदयं शब्दो विददार घटीद्वयम् ।&lt;br&gt;&#xA;तद्‌रक्षिणः प्रकुपिता उत्थिता आततायिनः ॥ ३४ ॥&lt;br&gt;&#xA;गृहीतुकामाः श्रीकृष्णं प्रत्यूचुर्बध्यतामिति ।&lt;br&gt;&#xA;अथ तानागतान् वीक्ष्य सशस्त्रान्बलकेशवौ ॥ ३५ ॥&lt;br&gt;&#xA;कोदण्दशकले नीत्वा जघ्नतुर्दुर्मदान्भृशम् ।&lt;br&gt;&#xA;शकलातिप्रहारेण केचिद्‌वीरास्तु मूर्छिताः ॥ ३६ ॥&lt;br&gt;&#xA;भिन्नपादा भिन्ननखाः केचिच्छिन्नांसबाहवः ।&lt;br&gt;&#xA;वीराः पञ्च सहस्राणि निपेतुर्भूमिमण्डले ॥ ३७ ॥&lt;br&gt;&#xA;विचेलुर्माथुराः सर्वे दुद्रुवुस्तद्दिदृक्षवः ।&lt;br&gt;&#xA;पुर्यां कोलाहले जाते नृणां जातं महद्‌भयम् ॥ ३८ ॥&lt;br&gt;&#xA;भोजराजसभाछत्रमकस्मान्निपपात ह ।&lt;br&gt;&#xA;गोपालैः सबलः कृष्णो धावञ्चापस्थलान्नृप ।&lt;br&gt;&#xA;आययौ नन्दनिकटे सन्ध्याकालेऽतिभीतवत् ॥ ३९ ॥&lt;br&gt;&#xA;निरीक्ष्य गोविन्दसुरूपमद्‌भुतं&lt;br&gt;&#xA;विमोहिता वै मथुरापुराङ्गनाः ।&lt;br&gt;&#xA;विस्रस्तवासःकबराः स्मराधयः&lt;br&gt;&#xA;परस्परं प्राहुरिदं सखीजनम् ॥ ४० ॥&lt;br&gt;&#xA;पुरन्ध्र्य ऊचुः -&lt;br&gt;&#xA;कन्दर्पकोटिद्युतिमाहरंस्त्वरं&lt;br&gt;&#xA;स्वैरं चरन्वै मथुरापुरे हरिः ।&lt;br&gt;&#xA;निरीक्ष्यते याभिरतीव साक्षा-&lt;br&gt;&#xA;दङ्गेषु सर्वेष्वपि नः समाविशत् ॥ ४१ ॥&lt;br&gt;&#xA;कुशला ऊचुः -&lt;br&gt;&#xA;क्रूराः स्त्रियः किं न हि सन्ति पत्तने&lt;br&gt;&#xA;निरीक्ष्यते याभिरनङ्गमोहनः ।&lt;br&gt;&#xA;अङ्गेषु सर्वेष्वपि सर्वसुन्दरो&lt;br&gt;&#xA;नास्माभिरानन्दमयो निरीक्ष्यते ॥ ४२ ॥&lt;br&gt;&#xA;कस्यैकदेशे मधुरत्वमीक्ष्यते&lt;br&gt;&#xA;तत्रास्ति नेत्रं प्रपतत्पतङ्गवत् ।&lt;br&gt;&#xA;यस्त्वेव सर्वाङ्गमनोहरः सखि&lt;br&gt;&#xA;स एव नेत्रेण कथं समीक्ष्यते ॥ ४३ ॥&lt;br&gt;&#xA;अङ्गे ह्यङ्गे सुन्दरे नन्दसूनोः&lt;br&gt;&#xA;प्राप्तं प्राप्तं यत्र यत्रापि नेत्रम् ।&lt;br&gt;&#xA;तस्मात्तस्मान्नामवल्लब्धसौख्यं&lt;br&gt;&#xA;लावण्याब्धौ मग्नवल्लग्नचित्तम् ॥ ४४ ॥&lt;br&gt;&#xA;श्रीनारद उवाच -&lt;br&gt;&#xA;दृष्ट्वा दिने यं व्रजराजनन्दनं&lt;br&gt;&#xA;स्वप्नेऽपि तद्‌ददृशुः पुरस्त्रियः ।&lt;br&gt;&#xA;गोप्यः कथं तं मधुरं न सस्मरु-&lt;br&gt;&#xA;र्याभिः कृतं मैथिल रासमण्डलम् ॥ ४५ ॥&lt;br&gt;&#xA;इति श्रीगर्गसंहितायां मथुराखण्डे श्रीनारदबहुलाश्वसंवादे&lt;br&gt;&#xA;श्रीमथुरादर्शनं नाम षष्ठोऽध्यायः ॥ ६ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/05/07/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/05/07/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;मथुराखण्डः - सप्तमोऽध्यायः&lt;br&gt;&#xA;कृष्णकृतं कुवलयापीडवधं तथा कंस-मल्लगण-युद्धम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;रजकस्य शिरश्छेदं कंसो वै रक्षिणां वधम् ।&lt;br&gt;&#xA;धनुर्भङ्गं ततः श्रुत्वा परं त्रासमुपागमत् ॥ १ ॥&lt;br&gt;&#xA;तत्क्षणाद्दुर्निमित्तानि वामाङ्गस्फुरणानि च ।&lt;br&gt;&#xA;प्रपश्यन्नङ्गभङ्गानि न निद्रां प्राप दैत्यराट् ॥ २ ॥&lt;br&gt;&#xA;स्वप्ने प्रेतैः समायुक्तस्तैलाभ्यक्तो दिगम्बरः ।&lt;br&gt;&#xA;जपास्रङ्‌महिषारुढो दक्षिणाशां जगाम सः ॥ ३ ॥&lt;br&gt;&#xA;प्रातःकाले समुत्थाय कार्यभारकराञ्जनान् ।&lt;br&gt;&#xA;आहूय कारयामास मल्लक्रीडामहोत्सवम् ॥ ४ ॥&lt;br&gt;&#xA;विशालाजिरसंयुक्ते हेमस्तम्भसमन्विते ।&lt;br&gt;&#xA;सभामण्डपदेशाग्रे रङ्गभूमिर्बभूव ह ॥ ५ ॥&lt;br&gt;&#xA;वितानैर्हेमसङ्काशैर्मुक्तादामविलम्बिभिः ।&lt;br&gt;&#xA;सोपानैर्हेममञ्चैश्च रङ्गभूमिर्बभौ नृप ॥ ६ ॥&lt;br&gt;&#xA;राजमञ्चे रत्नमये मकरन्दार्चिते शुभे ।&lt;br&gt;&#xA;शक्रसिंहासनं तत्र सोपबर्हणमण्डलम् ॥ ७ ॥&lt;br&gt;&#xA;आतपत्रेण दिव्येन चन्द्रमण्डलचारुणा ।&lt;br&gt;&#xA;हंसाभैर्व्यजनैर्युक्तश्चामरैर्वज्रमुष्टिभिः ॥ ८ ॥&lt;br&gt;&#xA;दशहस्तोच्छ्रितं शश्वद्‌विश्वकर्मविनिर्मितम् ।&lt;br&gt;&#xA;तदारुह्य बभौ कंसोऽद्रिशृङ्गे मृगराडिव ॥ ९ ॥&lt;br&gt;&#xA;गायकाः प्रजगुस्तत्र ननृतुर्वारयोषितः ।&lt;br&gt;&#xA;नेदुर्मृदङ्गपटहतालभेर्यानकादयः ॥ १० ॥&lt;br&gt;&#xA;राजानो मण्डलेशाश्च पौरा जानपदा नृप ।&lt;br&gt;&#xA;ददृशुर्मल्लयुद्धं ते मञ्चे मञ्चे समास्थिताः ॥ ११ ॥&lt;br&gt;&#xA;चाणूरो मुष्टिकः कूटः शलस्तोशल एव च ।&lt;br&gt;&#xA;व्यायाममुद्‌गरैर्युक्ता युयुधुस्ते परस्परम् ॥ १२ ॥&lt;br&gt;&#xA;नन्दराजादयो गोपाः कंसाहूता नताननाः ।&lt;br&gt;&#xA;दत्वा बलिं परं तस्मा एकस्मिन्मञ्च आश्रिताः ॥ १३ ॥&lt;br&gt;&#xA;बाणासुरजरासन्धनरकाणां पुरान्नृप ।&lt;br&gt;&#xA;अन्येषां शम्बरादीनां सकाशाद्भूभुजां तथा ॥ १४ ॥&lt;br&gt;&#xA;बलयश्चाययू राजन् यदुराजाय तत्र वै ।&lt;br&gt;&#xA;अथ तौ रामकृष्णौ द्वौ मायाबालकविग्रहौ ॥ १५ ॥&lt;br&gt;&#xA;मल्ललीलादर्शनार्थं ययतू रङ्गमण्डपम् ।&lt;br&gt;&#xA;गोमूत्रचयसिन्दूरकस्तूरीपत्रभृन्मुखम् ।&lt;br&gt;&#xA;स्रवन्मदमहामत्तं रत्नकुण्डलमण्डितम् ॥ १६ ॥&lt;br&gt;&#xA;गजं कुवलयापीडं रङ्गद्वारमवस्थितम् ।&lt;br&gt;&#xA;वीक्ष्य कृष्णो महामात्रं प्राह गम्भीरया गिरा ॥ १७ ॥&lt;br&gt;&#xA;आकर्षयाङ्ग नागेन्द्रं मार्गं कुरु ममेच्छया ।&lt;br&gt;&#xA;नोचेत्वां पातयिष्यामि सनागं भूमिमण्डले ॥ १८ ॥&lt;br&gt;&#xA;महामात्रस्तदा क्रुद्धो नोदयामास तं गजम् ।&lt;br&gt;&#xA;चीत्कारमुत्कटं दिक्षु कुर्वन्तं नन्दसूनवे ॥ १९ ॥&lt;br&gt;&#xA;गृहीत्वा तं हरिं सद्यः शुण्डादण्डेन नागराट् ।&lt;br&gt;&#xA;उज्जहार ततस्तस्मान्निर्गतो भारभृद्धरिः ॥ २० ॥&lt;br&gt;&#xA;तत्पादेषु विलीनोऽभूत्प्रभ्रन्सन्नितस्ततः ।&lt;br&gt;&#xA;वृन्दावननिकुञ्जेषु वृक्षेषु च यथा हरिः ॥ २१ ॥&lt;br&gt;&#xA;करे जग्राह तं नागः शुण्डादण्डेन चाङ्घ्रिषु ।&lt;br&gt;&#xA;निष्पीड्य शुण्डां हस्तभ्यां हरिः पश्चाद्‌विनिर्गतः ॥ २२ ॥&lt;br&gt;&#xA;तिर्यग्भूतश्च तं नागो गृहीतुमुपचक्रमे ।&lt;br&gt;&#xA;मुष्टिना तं घातयित्वा पुरो दुद्राव माधवः ॥ २३ ॥&lt;br&gt;&#xA;तमन्वधावन्नागेन्द्रो मथुरायां विदेहराट् ।&lt;br&gt;&#xA;कोलाहले तदा जाते हरिस्तस्मादितो ययौ ॥ २४ ॥&lt;br&gt;&#xA;पुच्छे गृहीत्वा तं नागं बलदेवो महाबलः ।&lt;br&gt;&#xA;चकर्ष भुजदण्डाभ्यां फणिनं गरुडो यथा ॥ २५ ॥&lt;br&gt;&#xA;प्रहसन्भगवान्कृष्णो गृहीत्वा तं करे बलात् ।&lt;br&gt;&#xA;चकर्ष भुजदण्डाभ्यां कूपरज्जुं यथा नरः ॥ २६ ॥&lt;br&gt;&#xA;द्वयोराकर्षणान्नागो विह्वलोऽभून्नृपेश्वर ।&lt;br&gt;&#xA;महामात्रास्तदा सप्त रुरुहुस्तं गजं बलात् ॥ २७ ॥&lt;br&gt;&#xA;नीता गजास्तथा चान्यैः कृष्णं हन्तुं शतत्रयम् ।&lt;br&gt;&#xA;अङ्कुशास्फालनात्क्रुद्धं मत्तेभं पुनरागतम् ॥ २८ ॥&lt;br&gt;&#xA;श्रीकृष्णो भगवान्साक्षाद्‌बलदेवस्य पश्यतः ॥ २९ ॥&lt;br&gt;&#xA;शुण्डादण्डे सङ्गृहीत्वा भ्रामयित्वा त्वितस्ततः ।&lt;br&gt;&#xA;पातयामास भूपृष्ठे कमण्डलुमिवार्भकः ॥ ३० ॥&lt;br&gt;&#xA;दूरे प्रपतितास्तस्य महामात्रा इतस्ततः ।&lt;br&gt;&#xA;सतां प्रपश्यतां नागः सद्यो वै निधनं गतः ॥ ३१ ॥&lt;br&gt;&#xA;तज्ज्योतिः श्रीघनश्यामे लीनं जातं विदेहराट् ।&lt;br&gt;&#xA;दन्तावुत्पाट्य तस्यापि रामकृष्णौ महाबलौ ।&lt;br&gt;&#xA;निजघ्नतुर्महामात्रान् मृगान्केसरिणो यथा ॥ ३२ ॥&lt;br&gt;&#xA;द्विपे हतेऽपि ये चान्ये महामात्रा इतस्ततः ।&lt;br&gt;&#xA;विदुद्रुवुर्यथा मेघा वर्षाकाले गते सति ॥ ३३ ॥&lt;br&gt;&#xA;एवं हत्वा द्विपं गोपैः शेषैस्तैः प्रेक्षणोत्सुकैः ।&lt;br&gt;&#xA;जयारावै रामकृष्णौ श्रमवारिमदाङ्कितौ ॥ ३४ ॥&lt;br&gt;&#xA;परिश्रमारुणमुखौ रङ्गं विविशतुस्त्वरम् ।&lt;br&gt;&#xA;दन्तपाणी महावेगौ यथाशामनिलानलौ ॥ ३५ ॥&lt;br&gt;&#xA;मल्लाश्च मल्लं च नरा नरेन्द्रं&lt;br&gt;&#xA;स्त्रियः स्मरं गोपगणा व्रजेशम् ।&lt;br&gt;&#xA;पिता सुतं दण्डधरं ह्यसन्तो&lt;br&gt;&#xA;मृत्यं च कंसो विवुधा विराजम् ॥ ३६ ॥&lt;br&gt;&#xA;तत्त्वं परं योगिवराश्च भोजा&lt;br&gt;&#xA;देवं तदा रङ्गगतं बलेन ।&lt;br&gt;&#xA;पृथक् पृथग्भावनया ह्यपश्य-&lt;br&gt;&#xA;न्सर्वे जनास्तं परिपूर्णदेवम् ॥ ३७ ॥&lt;br&gt;&#xA;हतं द्विपं वीक्ष्य च तौ महाबलौ&lt;br&gt;&#xA;कंसो मनस्वी भयमाप चेतसि ।&lt;br&gt;&#xA;मञ्चस्थिता हर्षितमानसाश्च&lt;br&gt;&#xA;चन्द्रं चकोरा इव ते सुखं ययुः ॥ ३८ ॥&lt;br&gt;&#xA;कर्णे च कर्णं विनिधाय नागरा&lt;br&gt;&#xA;महोत्सुकास्ते ह्यवदन्परस्परम् ।&lt;br&gt;&#xA;एतौ हि साक्षात्परमेश्वरौ परौ&lt;br&gt;&#xA;बभूवतुर्वै वसुदेवनन्दनौ ॥ ३९ ॥&lt;br&gt;&#xA;अहोऽतिरम्यं व्रजमण्डलं परं&lt;br&gt;&#xA;यत्रैष साक्षाद्‌विचचार माधवः ।&lt;br&gt;&#xA;कृत्वा हि यद्दर्शनमद्य दुर्लभं&lt;br&gt;&#xA;वयं कृतार्थास्तु भवेम सर्वतः ॥ ४० ॥&lt;br&gt;&#xA;श्रीनारद उवाच -&lt;br&gt;&#xA;वदत्सु पौरलोकेषु नदत्तूर्येषु मैथिल ।&lt;br&gt;&#xA;चाणुरस्तावुपव्रज्य रामकृष्णावुवाच ह ॥ ४१ ॥&lt;br&gt;&#xA;चाणूर उवाच -&lt;br&gt;&#xA;हे राम हे कृष्ण युवां महाबलौ&lt;br&gt;&#xA;राज्ञः पुरो वै कुरुतं मृधं बलात् ।&lt;br&gt;&#xA;प्रहर्षिते राजनि चेद्‌यदूत्तमे&lt;br&gt;&#xA;किं कीं न भद्रं भवतीह वश्च नः ॥ ४२ ॥&lt;br&gt;&#xA;श्रीभगवानुवाच -&lt;br&gt;&#xA;पुरैव भद्रं नृपतेः प्रसादतो&lt;br&gt;&#xA;बाला वयं तुल्यबलैश्च बालकैः ।&lt;br&gt;&#xA;भूयान्मृधो नो बलवान् यथोचित-&lt;br&gt;&#xA;मधर्मयुद्धं किल मा भवेदिह ॥ ४३ ॥&lt;br&gt;&#xA;चाणूर उवाच -&lt;br&gt;&#xA;भवान्न बालो न च वा किशोरो&lt;br&gt;&#xA;बलश्च साक्षाद्‌बलिनां बलीयान् ।&lt;br&gt;&#xA;सहस्रमत्तेभबलं दधानो&lt;br&gt;&#xA;द्विपो भवद्‌भ्यां निहतः सलीलम् ॥ ४४ ॥&lt;br&gt;&#xA;श्रीनारद उवाच -&lt;br&gt;&#xA;एवं तस्य वचः श्रुत्वा भगवान्वृजिनार्दनः ।&lt;br&gt;&#xA;चाणूरेणापि युयुधे मुष्टिकेन बलो बली ॥ ४५ ॥&lt;br&gt;&#xA;आकर्षणं नोदनं च भुजाभ्यां भुजदण्डयोः ।&lt;br&gt;&#xA;चक्रतुः पश्यतां नॄणां गजाविव जिगीषया ॥ ४६ ॥&lt;br&gt;&#xA;हस्ताभ्यां वपुरुत्थाप्य चाणूरस्य हरिः स्वयम् ।&lt;br&gt;&#xA;अतोलयद्‌देहभारं पुण्यभारं यथा विधिः ॥ ४७ ॥&lt;br&gt;&#xA;चाणूरस्तं हरिं देवं करणैकेन लीलया ।&lt;br&gt;&#xA;उज्जहार महावीरो भूखण्डं नागराडिव ॥ ४८ ॥&lt;br&gt;&#xA;ग्रीवायां किल चाणूरं भुजवेगेन माधवः ।&lt;br&gt;&#xA;कट्यां चोद्धृत्य सहसा पातयामास भूतले ॥ ४९ ॥&lt;br&gt;&#xA;हस्तैश्च जानुभिः पादैर्भुजोरोऽङ्गुलिमुष्टिभिः ।&lt;br&gt;&#xA;जघ्नतुः कृष्णचाणूरौ तथैव बलमुष्टिकौ ॥ ५० ॥&lt;br&gt;&#xA;श्रमवारियुते दृष्ट्वा श्रीमुखे रामकृष्णयोः ।&lt;br&gt;&#xA;सानुकम्पास्तदा प्राहुर्गवाक्षस्था नृपस्त्रियाः ॥ ५१ ॥&lt;br&gt;&#xA;स्त्रिय उचुः -&lt;br&gt;&#xA;अहो अधर्मः सुमहत्सभायां&lt;br&gt;&#xA;जातः पुरो राजनि वर्तमाने ।&lt;br&gt;&#xA;क्व वज्रतुल्याङ्गवृतौ हि मल्लौ&lt;br&gt;&#xA;क्व पुष्पतुल्यौ बत रामकृष्णौ ॥ ५२ ॥&lt;br&gt;&#xA;अहो ह्यभाग्यं हि पुरौकसां नो&lt;br&gt;&#xA;युद्धे तयोर्दर्शनमद्य जातम् ।&lt;br&gt;&#xA;अहोऽतिधन्यं बत भूरि भाग्यं&lt;br&gt;&#xA;वनौकसां रासरसेन जातम् ॥ ५३ ॥&lt;br&gt;&#xA;अहो स्थिते राजनि दुष्टचित्ते&lt;br&gt;&#xA;न कोऽपि वक्तुं क्षम एव सख्यः ।&lt;br&gt;&#xA;तस्माद्धि नः पुण्यबलेन चेत्तौ&lt;br&gt;&#xA;त्वरं मृधे वै जयतामरीन्स्वान् ॥ ५४ ॥&lt;br&gt;&#xA;इति श्रीगर्गसंहितायां मथुराखण्डे श्रीनारदबहुलाश्वसंवादे&lt;br&gt;&#xA;कुवलयापीडवधो नाम सप्तमोऽध्यायः ॥ ७ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/05/08/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/05/08/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;मथुराखण्डः - अष्टमोऽध्यायः&lt;br&gt;&#xA;कंसवधम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;आर्द्रचित्तं नन्दराजं वनितानां मनोरथम् ।&lt;br&gt;&#xA;स्मृत्वा शत्रून् हन्तुकामः चक्रे युद्धं बलाद्धरिः ॥ १ ॥&lt;br&gt;&#xA;गृहीत्वा भुजदण्डाभ्यां चाणूरं गगने बलात् ।&lt;br&gt;&#xA;चिक्षेप सहसा कृष्णो वातः पद्ममिवोद्धृतम् ॥ २ ॥&lt;br&gt;&#xA;आकाशात्पतितः सोऽपि तारकेव ह्यधोमुखः ।&lt;br&gt;&#xA;उत्थाय मुष्टिना कृष्णं ताडयामास वेगतः ॥ ३ ॥&lt;br&gt;&#xA;तस्य मुष्टिप्रहारेण न चचाल परात्परः ।&lt;br&gt;&#xA;सद्यो गृहीत्वा चाणूरं पातयामास भूतले ॥ ४ ॥&lt;br&gt;&#xA;भिन्नदन्तस्तु चाणूरः क्रोधयुक्तो मदोत्कटः ।&lt;br&gt;&#xA;मुष्टिद्वयेन श्रीकृणं तताड हृदि मैथिल ॥ ५ ॥&lt;br&gt;&#xA;गृहीत्वा करयोस्तं वै कराभ्यां भगवान्स्वयम् ।&lt;br&gt;&#xA;कंसस्याग्रे भ्रामयित्वा सर्वेषां पश्यतां नृप ॥ ६ ॥&lt;br&gt;&#xA;पातयामास भूपृष्ठे कमण्डलुमिवार्भकः ।&lt;br&gt;&#xA;श्रीकृष्णस्य प्रहारेण चाणूरो भिन्नमस्तकः ॥ ७ ॥&lt;br&gt;&#xA;उद्वमन् रुधिरं राजन्सद्यो वै निधनं गतः ।&lt;br&gt;&#xA;तथैव मुष्टिकं मल्लं मुष्टिभिर्युधि दुर्गमम् ॥ ८ ॥&lt;br&gt;&#xA;धृत्वाङ्घ्रौ भ्रामयित्वा खे बलदेवो महाबलः ।&lt;br&gt;&#xA;पातयामास भूपृष्ठे फणिनं गरुडो यथा ।&lt;br&gt;&#xA;मुष्टिको निधनं प्राप प्रोद्वमन् रुधिरं मुखात् ॥ ९ ॥&lt;br&gt;&#xA;कूटं समागतं वीक्ष्य बलदेवो महाबलः ।&lt;br&gt;&#xA;मुष्टिना पातयामास वज्रेणेन्द्रो यथा गिरिम् ॥ १० ॥&lt;br&gt;&#xA;प्राप्तं शलं नन्दसूनुर्लत्तया तं तताड ह ।&lt;br&gt;&#xA;तीक्ष्णया तुण्डया राजन्कद्रुजं गरुडो यथा ॥ ११ ॥&lt;br&gt;&#xA;गृहीत्वा तोशलं कृष्णो मध्यतः संविदार्य्य च ।&lt;br&gt;&#xA;प्राक्षिपत्कंसमञ्चाग्रे विटपं सिन्धुरो यथा ॥ १२ ॥&lt;br&gt;&#xA;एते निपातिता रङ्गे सद्यो वै निधनं गताः ।&lt;br&gt;&#xA;तेषां ज्योतींषि वैकुण्ठे विविशुः पश्यतां सताम् ॥ १३ ॥&lt;br&gt;&#xA;एवं श्रीरामकृष्णाभ्यां मल्लेषु निहतेषु च ।&lt;br&gt;&#xA;शेषाः प्रदुद्रुवुर्मल्ला भयार्ता जीवनेच्छया ॥ १४ ॥&lt;br&gt;&#xA;श्रीदामादीन् वयस्यांश्च गोपानाकृष्य माधवः ।&lt;br&gt;&#xA;तै सार्द्धं युद्धमारेभे सर्वेषां पश्यतां सताम् ॥ १५ ॥&lt;br&gt;&#xA;किरीटकुण्डलधरौ रामकृष्णौ सहार्भकैः ।&lt;br&gt;&#xA;विहरन्तौ वीक्ष्य रङ्गे विसिस्मुः पुरवासिनः ॥ १६ ॥&lt;br&gt;&#xA;कंसं विना सर्वमुखाज्जयशब्दो विनिर्गतः ।&lt;br&gt;&#xA;साधु साध्विति वादोऽभून्नेदुर्दुन्दुभयस्ततः ॥ १७ ॥&lt;br&gt;&#xA;स्वस्याजयं वीक्ष्य कंसो महाक्रोधसमाकुलः ।&lt;br&gt;&#xA;वर्जयित्वा तूर्यघोषं प्राह प्रस्फुरिताधरः ॥ १८ ॥&lt;br&gt;&#xA;कंस उवाच -&lt;br&gt;&#xA;दुर्बुद्धियुक्तौ वसुदेवनन्दनौ&lt;br&gt;&#xA;प्रसह्य निःसारयताशु मत्पुरात् ।&lt;br&gt;&#xA;हरन्तु सर्वं व्रजवासिनां धनं&lt;br&gt;&#xA;बध्नीत नन्दं सहसाऽतिदुर्मतिम् ॥ १९ ॥&lt;br&gt;&#xA;अद्योग्रसेनस्य पितुः कुबुद्धेः&lt;br&gt;&#xA;शौरेः शिरश्चाशु हि छिन्धि छिन्धि ।&lt;br&gt;&#xA;कौ यत्र तत्रापि तथाऽत्र वृष्णि-&lt;br&gt;&#xA;जातान्सुरांशान् किल सूदयध्वम् ॥ २० ॥&lt;br&gt;&#xA;श्रीनारद उवाच -&lt;br&gt;&#xA;एवं विकत्थमानस्य कंसस्य यदुनन्दनः ।&lt;br&gt;&#xA;सहसोत्पत्य तं मञ्चमारुहत्क्रोधपूरितः ॥ २१ ॥&lt;br&gt;&#xA;मृत्युं स्मागतं वीक्ष्य मञ्चादुत्थाय सत्वरम् ।&lt;br&gt;&#xA;मदोद्धतो भर्त्सयंस्तं जगृहे खड्गचर्म्मणी ॥ २२ ॥&lt;br&gt;&#xA;अग्रहीत्सहसा कंसं दोर्भ्यां चर्मासिसंयुतम् ।&lt;br&gt;&#xA;यथा तुण्डविभागाभ्यां सविषं फणिनं विराट् ॥ २३ ॥&lt;br&gt;&#xA;पतत्खड्गश्चलच्चर्मा भुजबन्धाद्‌बलाद्‌बली ।&lt;br&gt;&#xA;विनिर्ययौ तार्क्ष्यतुण्डात्पुण्डरीको यथा फणी ॥ २४ ॥&lt;br&gt;&#xA;मञ्चे तौ बलिनौ वेगान्मर्दयन्तौ परस्परम् ।&lt;br&gt;&#xA;शैलशृङ्गे यथा सिंहौ शुशुभाते यथातथम् ॥ २५ ॥&lt;br&gt;&#xA;उत्पतन्तं बलात्कंसं शतहस्तं महाम्बरे ।&lt;br&gt;&#xA;अग्रहिच्चोत्पतन् कृष्णः श्येनं श्येनो यथाम्बरे ॥ २६ ॥&lt;br&gt;&#xA;गृहीत्वा भुजदण्डाभ्यां प्रचण्डं दैत्यपुङ्गवम् ।&lt;br&gt;&#xA;त्रैलोक्यबलधृग्देवो भ्रामयित्वा त्वितस्ततः ॥ २७ ॥&lt;br&gt;&#xA;आकाशात्पातयामास मञ्चोपरि रुषान्वितः ।&lt;br&gt;&#xA;भग्नदण्डोऽभवन्मञ्चस्तडित्पाते यथा द्रुमः ॥ २८ ॥&lt;br&gt;&#xA;पतितोऽपि स वज्राङ्ग किञ्चिद्‌व्यायाकुलमानसः ।&lt;br&gt;&#xA;सहसोत्थाय युयुधे श्रीकृष्णेन महात्मना ॥ २९ ॥&lt;br&gt;&#xA;नीत्वा तं भुजदण्डाभ्यां मञ्चे क्षिप्त्वा पुनः प्रभुः ।&lt;br&gt;&#xA;आरुह्य हृदयं तस्य मौलिं जग्राह माधव ॥ ३० ॥&lt;br&gt;&#xA;सद्यः प्रगृह्य केशेषु रङ्गोपरि हरिः स्वयम् ।&lt;br&gt;&#xA;मञ्चात्तं पातयामास शैलाद्गण्डशिलामिव ॥ ३१ ॥&lt;br&gt;&#xA;तस्योपरिष्ठाच्छ्रीकृष्णः सर्वाधारः सनातनः ।&lt;br&gt;&#xA;निपपात स्वयं वेगादनन्तोऽनन्तविक्रमः ॥ ३२ ॥&lt;br&gt;&#xA;इत्थं द्वयोर्निपातेन निम्नं भूखण्डमण्डलम् ।&lt;br&gt;&#xA;स्थालीव सहसा राजञ्चकम्पे घटिकाद्वयम् ॥ ३३ ॥&lt;br&gt;&#xA;सम्परेतं भोजराजं भूमौ तं विचकर्ष ह ।&lt;br&gt;&#xA;यथा मृगेन्द्रो नागेन्द्रं सर्वेषां पश्यतां नृप ॥ ३४ ॥&lt;br&gt;&#xA;हाहाकारस्तदैवासीद्धावतां भूभुजां नृप ।&lt;br&gt;&#xA;वैरभावेन देवेशं भजन्कंसो महाबलः ॥ ३५ ॥&lt;br&gt;&#xA;जगाम तस्य सारूप्यं भृङ्गिणः कीटको यथा ।&lt;br&gt;&#xA;कंसं प्रपतितं दृष्ट्वा भ्रातरोऽष्टौ महाबलाः ।&lt;br&gt;&#xA;सुनामसृष्टिन्यग्रोधतुष्टिमद्राष्ट्रपालकाः ॥ ३६ ॥&lt;br&gt;&#xA;सुहुना कङ्कशङ्कुभ्यां क्रोधप्रस्फुरिताधराः ।&lt;br&gt;&#xA;खड्गचर्मधरा योद्धुं कृष्णोपरि समाययुः ॥ ३७ ॥&lt;br&gt;&#xA;वीक्ष्य तान्मुद्‌गरं नीत्वा रोहिणीनन्दनो बलः ।&lt;br&gt;&#xA;आराच्चकार हुङ्कारं यथा सिंहो मृगान्प्रति ॥ ३८ ॥&lt;br&gt;&#xA;हुङ्कारेणैव शस्त्राणि तेषां हस्तेभ्य आभयात् ।&lt;br&gt;&#xA;पेतुराम्रफलानीव दण्डघातैश्च मैथिल ॥ ३९ ॥&lt;br&gt;&#xA;निःशस्त्रास्ते महावीरा मुष्टिभिः सर्वतो बलम् ।&lt;br&gt;&#xA;तेडुः शैलं यथा नागा शुण्डादण्डैरितस्ततः ॥ ४० ॥&lt;br&gt;&#xA;सृष्टिं तथा सुनामानं मुद्‌गरेण बलोऽहनत् ।&lt;br&gt;&#xA;न्यग्रोधं भुजवेगेन कङ्कं वामकरेण वै ॥ ४१ ॥&lt;br&gt;&#xA;शङ्कुं सुहुं तुष्टिमन्तं वामपादेन माधवः ।&lt;br&gt;&#xA;राष्ट्रपालं दक्षिणेन पादेनाभिजघान ह ॥ ४२ ॥&lt;br&gt;&#xA;अष्टौ निपेतुः सहसा वृक्षा वातहता इव ।&lt;br&gt;&#xA;तेषां ज्योतिर्भगवति लीनं जातं विदेहराट् ॥ ४३ ॥&lt;br&gt;&#xA;देवदुन्दुभयो नेदुर्जयध्वनिरभूत्तदा ।&lt;br&gt;&#xA;सद्यो वै ववृषुर्देवाः पुष्पैर्नन्दनसम्भवैः ॥ ४४ ॥&lt;br&gt;&#xA;विद्याधर्यश्च गन्धर्व्यो ननृतुर्हर्षविह्वलाः ।&lt;br&gt;&#xA;विद्याधरश्च गन्धर्वाः किन्नरास्तद्‌यशो जगुः ॥ ४५ ॥&lt;br&gt;&#xA;ब्रह्माद्या मुनयः सिद्धा विमानैर्द्रष्टुमागताः ।&lt;br&gt;&#xA;तुष्टुवू रामकृष्णौ तौ वाग्भिः श्रुतिपरायणाः ॥ ४६ ॥&lt;br&gt;&#xA;ताडयन्त्य उरो हस्तैः अस्तिप्राप्त्यादयः स्त्रियः ।&lt;br&gt;&#xA;विनिर्गतास्ता रुरुदुर्जातवैधव्यदुःखिताः ॥ ४७ ॥&lt;br&gt;&#xA;स्त्रिय उचुः -&lt;br&gt;&#xA;हा नाथ हे युद्धपते क्व गतोऽसि महाबल।&lt;br&gt;&#xA;त्रैलोक्यविजयी साक्षाद्देवानामपि दुर्जयः ॥ ४८ ॥&lt;br&gt;&#xA;जातमात्राः स्वसुः पुत्रा निर्घृणेन त्वया हताः ।&lt;br&gt;&#xA;अनिर्दशा निर्दशाश्चापरेऽपि निहता बलात् ॥ ४९ ॥&lt;br&gt;&#xA;तेन पापेन घोरेण दशामेतादृशीं गतः ॥ ५० ॥&lt;br&gt;&#xA;श्रीनारद उवाच -&lt;br&gt;&#xA;एवमश्रुमुखीर्दीना आश्वास्य नृपयोषितः ।&lt;br&gt;&#xA;विधाय यमुनातीरे चिताः श्रीखण्डसंयुताः ॥ ५१ ॥&lt;br&gt;&#xA;हतानां कारयित्वाऽसौ क्रियां वै पारलौकिकीम् ।&lt;br&gt;&#xA;सर्वान्सम्बोधयामास भगवाल्ँलोकभावनः ॥ ५२ ॥&lt;br&gt;&#xA;इति श्रीगर्गसंहितायां मथुराखण्डे श्रीनारदबहुलाश्वसंवादे&lt;br&gt;&#xA;कंसवधो नाम अष्टमोऽध्यायः ॥ ८ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/05/09/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/05/09/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;मथुराखण्डः - नवमोऽध्यायः&lt;br&gt;&#xA;रामकृष्णयोः वसुदेव-देवकी साक्षात्कारं उपनयनं सान्दीपनिगृहे अध्ययनं गुरोः मृतपुत्रानयनम् च-&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;अथ देवौ रामकृष्णौ देवकीवसुदेवयोः ।&lt;br&gt;&#xA;समीपं जग्मतुः साक्षाद्‌वृष्णिभिः परिवारितौ ॥ १ ॥&lt;br&gt;&#xA;स्वतस्तयोर्बन्धनानि ययुः शिथिलतां नृप ।&lt;br&gt;&#xA;तौ वीक्ष्य गरुडं प्राप्तं नागपाशगुणा यथा ॥ २ ॥&lt;br&gt;&#xA;स्वप्रभावविदौ वीक्ष्य पितरौ सबलो हरिः ।&lt;br&gt;&#xA;सद्यस्ततान स्वां मायां जगन्मोहकरीं बलात् ॥ ३ ॥&lt;br&gt;&#xA;रामकृष्णौ सुतौ ज्ञात्वा शौरिर्मोहसमाकुलः ।&lt;br&gt;&#xA;देवक्या सहासोत्थाय सस्वजे चाश्रुपूरितः ॥ ४ ॥&lt;br&gt;&#xA;तावाश्वास्य हरिः सद्यो वृष्णिभिः परिवारितः ।&lt;br&gt;&#xA;मातामहं तूग्रसेनं चकार मथुराधिपम् ॥ ५ ॥&lt;br&gt;&#xA;आहूय यादवान्कंसभयाद्देशान्तरं गतान् ।&lt;br&gt;&#xA;प्रेम्णा निवासयामास सकुटुम्बान् यदोः पुरि ॥ ६ ॥&lt;br&gt;&#xA;नन्दराजं गोपगणैः स्वगृहान् गन्तुमुद्यतम् ।&lt;br&gt;&#xA;नत्वा तं सबलः प्राह मोहयन्निव मायया ॥ ७ ॥&lt;br&gt;&#xA;अत्रैव वासं कुरु तात पुर्यां&lt;br&gt;&#xA;गन्तुं यदीच्छा मनसोत्थिता स्यात् ।&lt;br&gt;&#xA;पश्चादहं वै सबलो यदून् वा&lt;br&gt;&#xA;विधाय पार्श्वं तव चागमिष्ये ॥ ८ ॥&lt;br&gt;&#xA;श्रीनारद उवाच -&lt;br&gt;&#xA;एवं श्रीरामकृष्णाभ्यां नन्दराजः प्रपूजितः ।&lt;br&gt;&#xA;आलिङ्ग्य शौरिं गोपालैर्ययौ प्रेमातुरो व्रजम् ॥ ९ ॥&lt;br&gt;&#xA;दत्तं श्रीकृष्णजन्मर्क्षे धेनूनां नियुतं पुरा ।&lt;br&gt;&#xA;ब्राह्मणेभ्यो ददौ शौरिर्वस्त्रमालास्वलङ्कृतम् ॥ १० ॥&lt;br&gt;&#xA;शौरिर्गर्गं समाहूय श्रीकृष्णबलदेवयोः ।&lt;br&gt;&#xA;यज्ञोपवीतं विधिवत्कारयामास धर्मवित् ॥ ११ ॥&lt;br&gt;&#xA;रामकृष्णौ सर्वविद्याध्ययनं कर्तुमुद्यतौ ।&lt;br&gt;&#xA;गुरोः सान्दीपनेः पार्श्वं जग्मतुर्जनवत्परौ ॥ १२ ॥&lt;br&gt;&#xA;कृत्वा परां गुरोः सेवां लघुकालेन माधवौ ।&lt;br&gt;&#xA;सर्वविद्यां जगृहतुः सर्वविद्याविदां वरौ ॥ १३ ॥&lt;br&gt;&#xA;गुरवे दक्षिणां दातुमुद्यतौ तौ कृताञ्जली ।&lt;br&gt;&#xA;मृतं पुत्रं दक्षिणायां ताभ्यां वव्रे गुरुर्द्विजः ॥ १४ ॥&lt;br&gt;&#xA;रथमारुह्य तौ दान्तौ शातकुम्भपरिच्छदम् ।&lt;br&gt;&#xA;प्रभासे चाब्धिनिकटं जग्मतुर्भीमविक्रमौ ॥ १५ ॥&lt;br&gt;&#xA;सद्यः प्रकम्पितः सिन्धू रत्नोपायनमुत्तमम् ।&lt;br&gt;&#xA;नित्वा तच्चरणोपान्ते निपपात कृताञ्जलिः ॥ १६ ॥&lt;br&gt;&#xA;तमाह भगवाञ्छीघ्रं पुत्रं देहि गुरोर्मम ।&lt;br&gt;&#xA;प्रचण्डोर्मिघटाटोपैस्त्वया तद्ग्रहणं कृतम् ॥ १७ ॥&lt;br&gt;&#xA;समुद्र उवाच -&lt;br&gt;&#xA;भगवन् देवदेवेश न मया बालको हृतः ।&lt;br&gt;&#xA;हृतः पञ्चजनेनासौ शङ्खरूपासुरेण वै ॥ १८ ॥&lt;br&gt;&#xA;वसन् सदा मदुदरे बलिष्ठो दैत्यपुङ्गवः ।&lt;br&gt;&#xA;जेतुं योग्यस्त्वया देव देवानां भयकारकः ॥ १९ ॥&lt;br&gt;&#xA;श्रीनारद उवाच -&lt;br&gt;&#xA;तेनेक्तो भगवान्कृष्णो वासो बद्ध्वा कटौ दृढम् ।&lt;br&gt;&#xA;निपपात महावेगात्समुद्रे भीमनादिनि ॥ २० ॥&lt;br&gt;&#xA;श्रीकृष्णस्य निपातेन त्रिलोकीभारधारिणः ।&lt;br&gt;&#xA;चकम्पेऽब्धिर्भृशं वज्रकूटेनेव विदेहराट् ॥ २१ ॥&lt;br&gt;&#xA;ततः पञ्चजनो दैत्यो योद्धुं श्रीकृष्णसम्मुखे ।&lt;br&gt;&#xA;आगतः सहसा वीरः शूलं चिक्षेप माधवे ॥ २२ ॥&lt;br&gt;&#xA;हस्ते गृहीत्वा तच्छूलं तेनैवाभिजघान तम् ।&lt;br&gt;&#xA;तद्घातेन प्रपतितो मूर्च्छितो वारिमण्डले ॥ २३ ॥&lt;br&gt;&#xA;सहसोत्थाय देवेशं किञ्चिद्‌व्यायाकुलमानसः ।&lt;br&gt;&#xA;मूर्ध्ना तताड पक्षीन्द्रं स्वफणेन फणी यथा ॥ २४ ॥&lt;br&gt;&#xA;परिपूर्णतमः साक्षाच्छ्रीकृष्णो भगवान् हरिः ।&lt;br&gt;&#xA;क्रुद्धो मूर्द्धनि वेगेन मुष्टिना तं तताड ह ॥ २५ ॥&lt;br&gt;&#xA;कृष्णमुष्टिप्रहारेण सद्यो वै निधनं गतः ।&lt;br&gt;&#xA;तज्ज्योतिः श्रीघनश्यामे लीनं जातं विदेहराट् ॥ २६ ॥&lt;br&gt;&#xA;एवं हत्वा पञ्चजनं शङ्खं नीत्वा तदङ्गजम् ।&lt;br&gt;&#xA;महार्णवान्निर्गतोऽसौ सहसा रथमागमत् ॥ २७ ॥&lt;br&gt;&#xA;वायुवेगेन यानेन रामकृष्णौ मनोहरौ ।&lt;br&gt;&#xA;जग्मतुः शमनस्यापि दीर्घां संयमनीं पुरीम् ॥ २८ ॥&lt;br&gt;&#xA;पाञ्चजन्यध्वनिर्लोकं प्रचण्डो मेघघोषवत् ।&lt;br&gt;&#xA;पूरयामास तं श्रुत्वा चकम्पे ससभो यमः ॥ २९ ॥&lt;br&gt;&#xA;चतुरशीतिलक्षेषु नरकेषु निपातिताः ।&lt;br&gt;&#xA;यैर्यैः श्रुता ध्वनिस्ते ते जग्मुर्मोक्षं तु पापिनः ॥ ३० ॥&lt;br&gt;&#xA;यमः सद्यो बलिं नीत्वा श्रीकृष्णबलदेवयोः ।&lt;br&gt;&#xA;पपात चरणोपान्ते धर्षितः सन्कृताञ्जलिः ॥ ३१ ॥&lt;br&gt;&#xA;यम उवाच -&lt;br&gt;&#xA;हे हरे हे कृपासिन्धो राम राम महाबल ।&lt;br&gt;&#xA;असङ्ख्यब्रह्माण्डपती परिपूर्णतमौ युवाम् ॥ ३२ ॥&lt;br&gt;&#xA;देवौ पुराणौ पुरुषौ महान्तौ&lt;br&gt;&#xA;सर्वेश्वरौ सर्वजगज्जनेशौ ।&lt;br&gt;&#xA;अद्यैव सर्वोपरि वर्तमानौ&lt;br&gt;&#xA;गिरा निजाज्ञां वदतं परेशौ ॥ ३३ ॥&lt;br&gt;&#xA;श्रीभगवानुवाच -&lt;br&gt;&#xA;गुरुपुत्रं लोकपाल आनयस्व महामते ।&lt;br&gt;&#xA;राज्यं कुरु यथान्यायं मदुक्तं मानयन् क्वचित् ॥ ३४ ॥&lt;br&gt;&#xA;श्रीनारद उवाच -&lt;br&gt;&#xA;तदैव तेनोपानीतं गुरुपुत्रं हरिः स्वयम् ।&lt;br&gt;&#xA;गृहीत्वाऽवन्तिकामेत्य ददौ श्रीगुरवे शिशुम् ॥ ३५ ॥&lt;br&gt;&#xA;गुर्वाशिषा संयुतौ तौ नत्वा तं हि कृताञ्जली ।&lt;br&gt;&#xA;रथमारुह्य मथुरामागतौ यदुपूजितौ ॥ ३६ ॥&lt;br&gt;&#xA;एकदा सबलः कृष्णः सर्वकारणकारकः ।&lt;br&gt;&#xA;पाण्डवान्संस्मरन्भक्तानक्रूरभवनं ययौ ॥ ३७ ॥&lt;br&gt;&#xA;अक्रूरः सहसोत्थाय परिरभ्य मुदान्वितः ।&lt;br&gt;&#xA;उपचारैः षोडशभिः पूजयित्वाऽथ तौ नृप ॥ ३८ ॥&lt;br&gt;&#xA;कृताञ्जलिः पुरः स्थित्वा जातपूर्णमनोरथः ।&lt;br&gt;&#xA;उवाचानन्दजनितां मुञ्चन्बाष्पकलां नृप ॥ ३९ ॥&lt;br&gt;&#xA;अक्रूर उवाच -&lt;br&gt;&#xA;युवाभ्यां रामकृष्णाभ्यां ताभ्यां नित्यं नमो नमः ।&lt;br&gt;&#xA;याभ्यां मार्गे यदुक्तं मे पूर्णं तच्च कृतं प्रभू ॥ ४० ॥&lt;br&gt;&#xA;लोकाभिरामौ जनभूषणोत्तमौ&lt;br&gt;&#xA;चान्तर्बहिःसर्वजगत्प्रदीपकौ ।&lt;br&gt;&#xA;गोविप्रसाधुश्रुतिधर्मदेवता-&lt;br&gt;&#xA;रक्षार्थमद्यैव यदोः कुले गतौ ॥ ४१ ॥&lt;br&gt;&#xA;कंसादिदैत्येन्द्रविनाशहेतवे&lt;br&gt;&#xA;गोलोकलोकात्परिपूर्णतेजसौ ।&lt;br&gt;&#xA;समागतौ भारतभूमिमण्डले&lt;br&gt;&#xA;युवां परेशौ सततं नतोऽस्म्यहम् ॥ ४२ ॥&lt;br&gt;&#xA;श्रीभगवानुवाच -&lt;br&gt;&#xA;त्वमार्यवृद्धो धृतिमानहं तव पुरः शिशुः ।&lt;br&gt;&#xA;सन्तो नः स्वात्मनः श्लाघ्यं कुर्वन्ति हि महामते ॥ ४३ ॥&lt;br&gt;&#xA;पाण्डवानां हि कुशलं द्रष्टुं गच्छ गजाह्वयम् ।&lt;br&gt;&#xA;शीघ्रमागच्छ तान्दृष्ट्वा सर्वान् दानपते भवान् ॥ ४४ ॥&lt;br&gt;&#xA;श्रीनारद उवाच -&lt;br&gt;&#xA;एवमुक्त्वा तदाऽक्रूरं भगवान् भक्तवत्सलः ।&lt;br&gt;&#xA;सबलः शौरिभवनमाययौ सर्वकार्यकृत् ॥ ४५ ॥&lt;br&gt;&#xA;कौरवेन्द्रपुरं गत्वाऽक्रूरो दृष्ट्वाऽथ पाण्डवान् ।&lt;br&gt;&#xA;पुनरागत्य कृष्णाय वार्तां सर्वामवर्णयत् ॥ ४६ ॥&lt;br&gt;&#xA;अक्रूर उवाच -&lt;br&gt;&#xA;विना युवां कोऽपि न पाण्डवानां&lt;br&gt;&#xA;सहायकृत्कौरव दुःखभोगिनाम् ।&lt;br&gt;&#xA;मृते च पाण्डौ भवतोः पदाम्बुजे&lt;br&gt;&#xA;विलग्नचित्ता हि पृथात्मजा ये ॥ ४७ ॥&lt;br&gt;&#xA;श्रीनारद उवाच -&lt;br&gt;&#xA;इति श्रुत्वाऽक्रूरमुखाच्छ्रीकृष्णो भगवान्हरिः ।&lt;br&gt;&#xA;अर्धं राज्यं पाण्डवेभ्यः कौरवाणां बलाद्ददौ ॥ ४८ ॥&lt;br&gt;&#xA;अथोक्तं वचनं स्मृत्वा तदोद्धवसमन्वितः ।&lt;br&gt;&#xA;महामङ्गलसंयुक्तं कुब्जाया भवनं ययौ ॥ ४९ ॥&lt;br&gt;&#xA;दृष्ट्वाराच्छ्रीहरिं प्राप्तं कुब्जा रूपवती त्वरम् ।&lt;br&gt;&#xA;भक्त्या समर्हयामास पाद्याद्यैः प्राणवल्लभम् ॥ ५० ॥&lt;br&gt;&#xA;हेमरत्नखचित्कुड्ये कुब्जाया भवनोत्तमे ।&lt;br&gt;&#xA;बभौ हरी रूपवत्या वैकुण्ठे रमया यथा ॥ ५१ ॥&lt;br&gt;&#xA;परिपूर्णतमः साक्षाच्छ्रीकृष्णो भगवान्स्वयम् ।&lt;br&gt;&#xA;यस्याः पतिरभूद्‌राजन्नहो तस्यास्तपो महत् ॥ ५२ ॥&lt;br&gt;&#xA;तत्र स्थित्वा हरिर्देवो दिनान्यष्टौ विदेहराट् ।&lt;br&gt;&#xA;आययौ शौरिभवनं लीलामानुषविग्रहः ॥ ५३ ॥&lt;br&gt;&#xA;इति श्रीकृष्णचरितं मथुरायां विदेहराट् ।&lt;br&gt;&#xA;सर्वपापहरं पुण्यमायुर्वर्द्धनमुत्तमम् ॥ ५४ ॥&lt;br&gt;&#xA;चतुष्पदार्थदं नॄणां श्रीकृष्णवशकारकम् ।&lt;br&gt;&#xA;मया ते कथितं पृष्टं किं भूयः श्रोतुमिच्छसि ॥ ५५ ॥&lt;br&gt;&#xA;इति श्रीगर्गसंहितायां मथुराखण्डे श्रीनारदबहुलाश्वसंवादे&lt;br&gt;&#xA;यदुसौख्यं नाम नवमोऽध्यायः ॥ ९ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/05/10/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/05/10/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;मथुराखण्डः - दशमोऽध्यायः&lt;br&gt;&#xA;रजक-तन्तुवायक-सुदामा-उपाख्यानम् -&lt;/p&gt;&#xA;&lt;p&gt;बहुलाश्व उवाच -&lt;br&gt;&#xA;श्रीकृष्णचरितं पुण्यं मया तव मुखाच्छ्रुतम् ।&lt;br&gt;&#xA;पुनः श्रोतुं मनश्चाद्य तृषितो वा जलं गतः ॥ १ ॥&lt;br&gt;&#xA;कंसस्य जन्मकर्माणि त्वयोक्तानि श्रुतानि मे ।&lt;br&gt;&#xA;केश्यादिदैत्यवर्याणां पूर्वजन्मकृतं श्रुतम् ॥ २ ॥&lt;br&gt;&#xA;कोऽयं तु रजकः पूर्वमवधीद्यं हरिः कथम् ।&lt;br&gt;&#xA;अहो यस्य महज्ज्योतिः कृष्णे लीनं बभूव ह ॥ ३ ॥&lt;br&gt;&#xA;श्रीनारद उवाच -&lt;br&gt;&#xA;त्रेतायुगे त्वयोध्यायां रामराज्ये विदेहराट् ।&lt;br&gt;&#xA;चाराणां शृण्वतां कश्चिद्‌रजको ह्यवदत्प्रियाम् ॥ ४ ॥&lt;br&gt;&#xA;नाहं बिभर्मि त्वां दुष्टामुशतीं परवेश्मगाम् ।&lt;br&gt;&#xA;स्त्रीलोभी बिभृयात्सीतां रामो नाहं भजे पुनः ॥ ५ ॥&lt;br&gt;&#xA;इति लोकाद्‌बहुमुखाद्‌वाक्यं श्रुत्वाऽथ राघवः ।&lt;br&gt;&#xA;सीतां तत्याज सहसा वने लोकापवादतः ॥ ६ ॥&lt;br&gt;&#xA;तस्मै दण्डं दातुमिच्छां न चक्रे राघवोत्तमः ।&lt;br&gt;&#xA;मथुरायां द्वापरान्ते रजकः स बभूव ह ॥ ७ ॥&lt;br&gt;&#xA;कुवाक्यदोषशान्त्यर्थं तं जघान हरिः स्वयम् ।&lt;br&gt;&#xA;तदपि प्रददौ मोक्षं तस्मै श्रीकरुणानिधिः ॥ ८ ॥&lt;br&gt;&#xA;दयालोः कृष्णचन्द्रस्य चरित्रं परमाद्‌भुतम् ।&lt;br&gt;&#xA;एतत्ते कथितं राजन् किं भूयः श्रोतुमिच्छसि ॥ ९ ॥&lt;br&gt;&#xA;बहुलाश्व उवाच -&lt;br&gt;&#xA;पुरा वै वायकः कोऽयं नितरां मुनिसत्तम ।&lt;br&gt;&#xA;यस्मै ददौ च सारूप्यं श्रीकृष्णो भगवान्हरिः ॥ १० ॥&lt;br&gt;&#xA;श्रीनारद उवाच -&lt;br&gt;&#xA;मिथिलानगरे पूर्वं वायको हरिभक्तिकृत् ।&lt;br&gt;&#xA;श्रीरामोद्वाहसमये सीरध्वजनृपाज्ञया ॥ ११ ॥&lt;br&gt;&#xA;रामलक्ष्मणवेषार्थं वासांसि रचयन् किल ।&lt;br&gt;&#xA;लघुसूत्रैः परिवयन् कुशलो वस्त्रकर्मसु ॥ १२ ॥&lt;br&gt;&#xA;कोटिकन्दर्पलावण्यौ सुन्दरौ रामलक्ष्मणौ ।&lt;br&gt;&#xA;तौ वीक्ष्य वायको राजन्मोहितोऽभून्महामनाः ॥ १३ ॥&lt;br&gt;&#xA;अहं स्वहस्तैर्वस्त्राणि तयोरङ्गेषु सर्वतः ।&lt;br&gt;&#xA;परिधानं कारयामि चक्रे चेत्थं मनोरथम् ॥ १४ ॥&lt;br&gt;&#xA;मनसाऽपि वरं रामो ददौ तस्मा अशेषवित् ।&lt;br&gt;&#xA;द्वापरान्ते भारते च भविष्यति मनोरथः ॥ १५ ॥&lt;br&gt;&#xA;श्रीरामस्य वरात्सोऽयं मथुरायां बभूव ह ।&lt;br&gt;&#xA;तयोर्वेषं कारयित्वा तत्सारूप्यं जगाम ह ॥ १६ ॥&lt;br&gt;&#xA;बहुलाश्व उवाच -&lt;br&gt;&#xA;सुदाम्ना मालिना ब्रह्मन् किं कृतं सुकृतं वद ।&lt;br&gt;&#xA;यद्गृहं जग्मतुः साक्षाद्‌रामकृष्णौ मनोहरौ ॥ १७ ॥&lt;br&gt;&#xA;श्रीनारद उवाच -&lt;br&gt;&#xA;राजराजवनं रम्यं नाम्ना चैत्ररथं शुभम् ।&lt;br&gt;&#xA;तस्य वै पुष्पबटुको हेममालीति नामभाक् ॥ १८ ॥&lt;br&gt;&#xA;विष्णुभक्तिरतः शान्तो दानी सत्सङ्गकृन्महान् ।&lt;br&gt;&#xA;श्रीविष्णुदेवप्राप्त्यर्थं देवपूजां चकार ह ॥ १९ ॥&lt;br&gt;&#xA;समाः पञ्चसहस्राणि पद्मानां च शतत्रयम् ।&lt;br&gt;&#xA;नित्यं नीत्वा धूर्जटये पुरो धृत्वा ननाम ह ॥ २० ॥&lt;br&gt;&#xA;एकदाऽतिप्रसन्नोऽभूत्त्र्यम्बकः करुणानिधिः ।&lt;br&gt;&#xA;मालाकार महाबुद्धे वरं ब्रूहीत्युवाच ह ॥ २१ ॥&lt;br&gt;&#xA;हेममाली तदा देवं नमस्कृत्य कृताञ्जलिः ।&lt;br&gt;&#xA;प्रदक्षिणीकृत्य पुरः स्थित्वा प्राह नताननः ॥ २२ ॥&lt;br&gt;&#xA;हेममाल्युवाच -&lt;br&gt;&#xA;परिपूर्णतमं कृष्णं क्वचिन्नो गृहमागतम् ।&lt;br&gt;&#xA;पश्यामि दृग्भ्यां तं साक्षात्त्वद्वरेण भवेदिदम् ॥ २३ ॥&lt;br&gt;&#xA;श्रीमहादेव उवाच -&lt;br&gt;&#xA;द्वापरान्ते भारते च मथुरायां महामते ।&lt;br&gt;&#xA;मनोरथस्ते सफलो भविष्यति न संशयः ॥ २४ ॥&lt;br&gt;&#xA;श्रीनारद उवाच -&lt;br&gt;&#xA;महेश्वरवरेणासौ हेममाली महामनाः ।&lt;br&gt;&#xA;मालाकारो द्वापरान्ते सुदामा सम्बभूव ह ॥ २५ ॥&lt;br&gt;&#xA;तस्मादस्य गृहं साक्षात् जग्मतू रामकेशवौ ।&lt;br&gt;&#xA;शिववाक्यामृतं कर्तुं किं भूयः श्रोतुमिच्छसि ॥ २६ ॥&lt;br&gt;&#xA;इति श्रीगर्गसंहितायां मथुराखण्डे श्रीनारदबहुलाश्वसंवादे&lt;br&gt;&#xA;रजकवायकसुदामोपाख्यानं नाम दशमोऽध्यायः ॥ १० ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/05/11/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/05/11/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;मथुराखण्डः - एकादशोऽध्यायः&lt;br&gt;&#xA;कुब्जायाः कुवलयापीडस्य पूर्वजन्म -&lt;/p&gt;&#xA;&lt;p&gt;बहुलाश्व उवाच -&lt;br&gt;&#xA;सैरन्ध्र्या किं कृतं पूर्वं तपः परमदुर्घटम् ।&lt;br&gt;&#xA;येन प्रसन्नः श्रीकृष्णो देवैरपि सुदुर्लभः ॥ १ ॥&lt;br&gt;&#xA;श्रीनारद उवाच -&lt;br&gt;&#xA;पञ्चवट्या स्थितं रामं कोटिकन्दर्पसन्निभम् ।&lt;br&gt;&#xA;वीक्ष्य शूर्पणखा नाम्नी राक्षसी मोहिता भृशम् ॥ २ ॥&lt;br&gt;&#xA;निर्मोहं राघवं दृष्ट्वाऽथैकपत्निव्रतस्थितम् ।&lt;br&gt;&#xA;क्रोधात्सीतां भक्षयितुं धावती रावणस्वसा ॥ ३ ॥&lt;br&gt;&#xA;खड्गेन शितधारेण लक्ष्मणो राघवानुजः ।&lt;br&gt;&#xA;जहार तस्याः कर्णौ च नासां सद्यो रुषान्वितः ॥ ४ ॥&lt;br&gt;&#xA;छिन्ननासा गता लङ्कां रावणाय न्यवेदयत् ।&lt;br&gt;&#xA;भूयः पुष्करतीर्थे सा जगाम विमना भृशम् ॥ ५ ॥&lt;br&gt;&#xA;तपश्चक्रे शूर्पणखा वर्षाणामयुतं जले ।&lt;br&gt;&#xA;ध्यायन्ती त्र्यम्बकं देवं श्रीरामं वरमिच्छती ॥ ६ ॥&lt;br&gt;&#xA;ततः प्रसन्नो भगवान्देवदेव उमापतिः ।&lt;br&gt;&#xA;एत्य तत्पुष्करं तीर्थं वरं ब्रूहीत्युवाच ह ॥ ७ ॥&lt;br&gt;&#xA;शूर्पणखोवाच -&lt;br&gt;&#xA;श्रीरामो मे वरो भूयाद्वरं देहि सतां प्रियः ।&lt;br&gt;&#xA;त्वं देवदेव परमः सर्वासां आशिषां प्रभुः ॥ ८ ॥&lt;br&gt;&#xA;श्रीशिव उवाच -&lt;br&gt;&#xA;अद्यैव सफलो न स्याद्वरस्ते शृणु राक्षसि ।&lt;br&gt;&#xA;द्वापरान्ते माथुरे च भविष्यति न संशयः ॥ ९ ॥&lt;br&gt;&#xA;श्रीनारद उवाच -&lt;br&gt;&#xA;सैव शूर्पणखा नाम राक्षसी कामरूपिणी ।&lt;br&gt;&#xA;अभूच्छ्रीमथुरायां तु कुब्जानाम महामते ॥ १० ॥&lt;br&gt;&#xA;महादेव वरेणापि श्रीकृष्णस्य प्रियाऽभवत् ।&lt;br&gt;&#xA;इदं मया ते कथितं किं भूयः श्रोतुमिच्छसि ॥ ११ ॥&lt;br&gt;&#xA;बहुलाश्व उवाच -&lt;br&gt;&#xA;कोऽयं कुवलयापीडः पूर्वजन्मनि नारद ।&lt;br&gt;&#xA;कथं गजत्वं आपन्नः श्रीकृष्णे लीनतां गतः ॥ १२ ॥&lt;br&gt;&#xA;श्रीनारद उवाच -&lt;br&gt;&#xA;बलिपुत्रो महाकायो नाम्ना मन्दगतिर्बली ।&lt;br&gt;&#xA;सर्वशस्त्रभृतां श्रेष्ठो लक्षनागसमो बली ॥ १३ ॥&lt;br&gt;&#xA;एकदा निर्गतः सोऽपि रङ्गयात्रां जनेषु च ।&lt;br&gt;&#xA;मत्ते भवज्जनान्वेगाद्‌भुजाभ्यां परिमर्दयन् ॥ १४ ॥&lt;br&gt;&#xA;तद्‌बाहुवेगात्पतितः पथि वृद्धस्त्रितो मुनिः ।&lt;br&gt;&#xA;क्रुद्धः शशाप तं मत्तं बलिष्ठं बलिनन्दनम् ॥ १५ ॥&lt;br&gt;&#xA;त्रित उवाच -&lt;br&gt;&#xA;गजवत्त्वं मदोन्मत्तोऽभूर्जनान्परिमर्दयन् ।&lt;br&gt;&#xA;विचरन् रङ्गयात्रायां त्वं गजो भव दुर्मते ॥ १६ ॥&lt;br&gt;&#xA;एवं शप्तस्तदा दैत्यो नाम्ना मन्दगतिर्बली ।&lt;br&gt;&#xA;पतत् कञ्चुकवद्देहो भ्रष्टतेजा बभूव ह ॥ १७ ॥&lt;br&gt;&#xA;मुनेः प्रभाववित्सद्यो दैत्यो भूत्वा कृताञ्जलिः ।&lt;br&gt;&#xA;नत्वा प्रदक्षिणीकृत्य त्रितं मुनिमुवाच ह ॥ १८ ॥&lt;br&gt;&#xA;मन्दगतिरुवाच -&lt;br&gt;&#xA;हे मुने हे कृपासिन्धो त्वं योगीन्द्रो द्विजोत्तमः ।&lt;br&gt;&#xA;गजत्वान्मे कदामुक्तिर्भविष्यति वदाशु माम् ॥ १९ ॥&lt;br&gt;&#xA;त्वादृशानां सतां माभूत् हेलनं मे क्वचिन्मुने ।&lt;br&gt;&#xA;त्वादृशा मुनयो ब्रह्मन् समर्था वरशापयोः ॥ २० ॥&lt;br&gt;&#xA;श्रीनारद उवाच -&lt;br&gt;&#xA;एवं प्रसादितस्तेन त्रितो नाम महामुनिः ।&lt;br&gt;&#xA;गतक्रोधोऽब्रवीद्दैत्यं कृपालुर्ब्राह्मणोत्तमः ॥ २१ ॥&lt;br&gt;&#xA;त्रित उवाच -&lt;br&gt;&#xA;वचनं मे मृषा न स्यात् त्वद्‌भक्त्या हर्षितोऽस्म्यहम् ।&lt;br&gt;&#xA;ते दास्याभि वरं दिव्यं देवानामपि दुर्लभम् ॥ २२ ॥&lt;br&gt;&#xA;मा शोकं कुरु दैत्येन्द्र मथुरायां हरेः पुरि ।&lt;br&gt;&#xA;श्रीकृष्णहस्तात्ते मुक्तिर्भविष्यति न संशयः ॥ २३ ॥&lt;br&gt;&#xA;श्रीनारद उवाच -&lt;br&gt;&#xA;सोऽयं मन्दगतिर्दैत्यो गजोऽभूद्‌विन्ध्यपर्वते ।&lt;br&gt;&#xA;नाम्ना कुवलयापीडो नागायुतसमो बले ॥ २४ ॥&lt;br&gt;&#xA;गृहीतो मागधेन्द्रेण बलाल्लक्षगजैर्वने ।&lt;br&gt;&#xA;सोऽयं दत्तस्तु कंसाय पारिबर्हे विदेहराट् ॥ २५ ॥&lt;br&gt;&#xA;त्रितवाक्यात्तस्य धाम श्रीकृष्णे लीनतां गतम् ।&lt;br&gt;&#xA;इदं मया ते कथितं किं भूयः श्रोतुमिच्छसि ॥ २६ ॥&lt;br&gt;&#xA;इति श्रीगर्गसंहितायां मथुराखण्डे श्रीनारदबहुलाश्वसंवादे&lt;br&gt;&#xA;कुब्जाकुवलयापीडवर्णनं नामैकादशोऽध्यायः ॥ ११ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/05/12/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/05/12/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;मथुराखण्डः - द्वादशोऽध्यायः&lt;br&gt;&#xA;चाणूरादीनां पूर्वजन्मकथा -&lt;/p&gt;&#xA;&lt;p&gt;बहुलाश्व उवाच -&lt;br&gt;&#xA;चाणूराद्याश्च ये मल्लास्ते के पूर्वमिहागताः ।&lt;br&gt;&#xA;अहो श्रीकृष्णचन्द्रेण येषां युद्धं बभूव ह ॥ १ ॥&lt;br&gt;&#xA;श्रीनारद उवाच -&lt;br&gt;&#xA;राजन् पुराऽमरावत्यामुतथ्योऽस्ति महामुनिः ।&lt;br&gt;&#xA;तस्याभवन् पञ्च पुत्राः कामदेवसमप्रभाः ॥ २ ॥&lt;br&gt;&#xA;हित्वा विद्यां चाध्ययनं जपं तेन सहैव ते ।&lt;br&gt;&#xA;गत्वा बलेर्मल्लयुद्धं सदाऽशिक्षन् मदोद्धताः ॥ ३ ॥&lt;br&gt;&#xA;ब्रह्मकर्मपरिभ्रष्टान्वेदाध्ययनवर्जितान् ।&lt;br&gt;&#xA;रुषा प्राह स तान्मत्तानुतथ्यो मुनिसत्तमः ॥ ४ ॥&lt;br&gt;&#xA;उतथ्य उवाच -&lt;br&gt;&#xA;शमो दमस्तपः शौचं क्षान्तिरार्जवमेव च ।&lt;br&gt;&#xA;ज्ञानं विज्ञानमास्तिक्यं ब्रह्मकर्म स्वभावजम् ॥ ५ ॥&lt;br&gt;&#xA;शौर्यं तेजो धृतिर्दाक्ष्यं युद्धे चाप्यपलायनम् ।&lt;br&gt;&#xA;दाननीश्वरभावश्च क्षात्रं कर्म स्वभावजम् ॥ ६ ॥&lt;br&gt;&#xA;कृषिगोरक्ष्यवाणिज्यं वैश्यकर्मस्वभावजम् ।&lt;br&gt;&#xA;परिचर्यात्मकं कर्म शूद्रस्यापि स्वभावजम् ॥ ७ ॥&lt;br&gt;&#xA;ब्रह्मकर्म परित्यक्ता भवन्तो ब्रह्मणः सुताः ।&lt;br&gt;&#xA;मल्लयुद्धं क्षात्रयुद्धं कथं कुरुत दुर्जनाः ॥ ८ ॥&lt;br&gt;&#xA;तस्माद्‌भवन्तो श्रूयासुर्मल्ला वै भारताजिरे ।&lt;br&gt;&#xA;असुराणां प्रसङ्गेन दुर्जना भवताशु हि ॥ ९ ॥&lt;br&gt;&#xA;श्रीनारद उवाच -&lt;br&gt;&#xA;उतथ्यस्य सुतास्ते वै जाता मल्ला महीतले ।&lt;br&gt;&#xA;श्रीकृष्णाङ्गस्पर्शमात्रात्परं मोक्षं ययुर्नृप ॥ १० ॥&lt;br&gt;&#xA;चाणूरो मुष्टिकः कूटः शलस्तोशल एव च ।&lt;br&gt;&#xA;एषां चरित्रं कथितं किं भूयः श्रोतुमिच्छसि ॥ ११ ॥&lt;br&gt;&#xA;बहुलाश्व उवाच -&lt;br&gt;&#xA;कंसानुजा भ्रातरोऽष्टौ कङ्कन्यग्रोधकादयः ।&lt;br&gt;&#xA;ते के पूर्वं वद मुने येऽपि मोक्षं परं गताः ॥ १२ ॥&lt;br&gt;&#xA;श्रीनारद उवाच -&lt;br&gt;&#xA;अलकायां पुरा यक्षो देवयक्ष इति स्मृतः ।&lt;br&gt;&#xA;ज्ञानी ज्ञानपरो मान्यः शिवभक्त्या महाद्युतिः ॥ १३ ॥&lt;br&gt;&#xA;तस्य चाष्टौ सुता जाता देवकूटो महागिरिः ।&lt;br&gt;&#xA;गण्डो दण्डः प्रचण्डश्च खण्डदण्डः पृथुस्तथा ॥ १४ ॥&lt;br&gt;&#xA;एकदा शिवपूजायां देवयक्षेण नोदिताः ।&lt;br&gt;&#xA;सहस्रं पुण्डरीकाणि चाहर्तुमरुणोदये ॥ १५ ॥&lt;br&gt;&#xA;पुष्पाणि मानसान्नीत्वा शब्दितानि मधुव्रतैः ।&lt;br&gt;&#xA;आघ्राय गन्धलोभेन ददुस्ते जनकाय वै ॥ १६ ॥&lt;br&gt;&#xA;उच्छिष्टीकृतदोषेण शिवपूजा तिरस्कृता ।&lt;br&gt;&#xA;आसुरीं योनिमापन्ना मूढास्ते जन्मभिस्त्रिभिः ॥ १७ ॥&lt;br&gt;&#xA;हस्ताभ्यां शङ्कराभ्यां च बलदेवस्य मैथिल ।&lt;br&gt;&#xA;परं मोक्षं गतास्ते वै दोषान्मुक्ता विदेहराट् ॥ १८ ॥&lt;br&gt;&#xA;कंसानुजानां व्याख्यानं पूर्वजन्मभवं नृप ।&lt;br&gt;&#xA;इदं मया ते कथितं किं भूयः श्रोतुमिच्छसि ॥ १९ ॥&lt;br&gt;&#xA;श्रीबहुलाश्व उवाच -&lt;br&gt;&#xA;कोयं पुरा पञ्चजनो दैत्यः शङ्खवपुर्धरः ।&lt;br&gt;&#xA;तस्य शङ्खो बभौ ब्रह्मन् श्रीकृष्णकरपङ्कजे ॥ २० ॥&lt;br&gt;&#xA;श्रीनारद उवाच -&lt;br&gt;&#xA;पुरैवैतान्युपाङ्गानि चक्रादीनि विदेहराट् ।&lt;br&gt;&#xA;त्रैलोक्यनाथस्य हरेर्बभूवुस्तेजसा हताः ॥ २१ ॥&lt;br&gt;&#xA;तेषां शङ्खः पाञ्चजन्यः प्राप्तो राजन्महत्पदम् ।&lt;br&gt;&#xA;पपौ तन्मुखलग्नोऽसौ श्रीकृष्णस्याधरामृतम् ॥ २२ ॥&lt;br&gt;&#xA;अकरोच्चैकदा मानं मनसि प्राह शङ्खराट् ।&lt;br&gt;&#xA;गृहीतोऽहं हि हरिणा राजहंससमद्युतिः ॥ २३ ॥&lt;br&gt;&#xA;श्रीकृष्णो दक्षिणावर्तं दघ्मौ मां विजये सति ।&lt;br&gt;&#xA;यद्दुर्लभं चाब्धिपुत्र्याः श्रीकृष्णस्याधरामृतम् ॥ २४ ॥&lt;br&gt;&#xA;तत्तस्मात्सर्वमुख्योऽस्मि पिबाम्यहमहर्निशम् ।&lt;br&gt;&#xA;इति मानयुतं शङ्खं पाञ्चजन्यं विदेहराट् ॥ २५ ॥&lt;br&gt;&#xA;शशाप लक्ष्मीस्तं क्रोधात्त्वं दैत्यो भव दुर्मते ।&lt;br&gt;&#xA;सोऽयं पञ्चजनो नाम दैत्योऽभूत्सरितां पतौ ॥ २६ ॥&lt;br&gt;&#xA;वैरभावेन देवेशं पुनः प्राप्तो दरेश्वरः ।&lt;br&gt;&#xA;ज्योतिर्लीनं तु देवेशे वपुर्यस्य करे वभौ ।&lt;br&gt;&#xA;अहोभाग्यं विद्धि तस्य किं भूयः श्रोतुमिच्छसि ॥ २७ ॥&lt;br&gt;&#xA;इति श्रीगर्गसंहितायां मथुराखण्डे श्रीनारदबहुलाश्वसंवादे&lt;br&gt;&#xA;चाणूरादिकंसभ्रातृपञ्चजनपूर्वाख्यानं नाम द्वादशोऽध्यायः ॥ १२ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/05/13/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/05/13/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;मथुराखण्डः - त्रयोदशोऽध्यायः&lt;br&gt;&#xA;व्रजे उद्धवागमनम् -&lt;/p&gt;&#xA;&lt;p&gt;बहुलाश्व उवाच -&lt;br&gt;&#xA;अग्रे चकार किं कार्यं मथुरायां यदूत्तमः ।&lt;br&gt;&#xA;निवासयित्वा स्वज्ञातीन् वदैतन्मुनिसत्तम ॥ १ ॥&lt;br&gt;&#xA;श्रीनारद उवाच -&lt;br&gt;&#xA;परिपूर्णतमः साक्षाद्‌ भगवान् भक्तवत्सलः ।&lt;br&gt;&#xA;सस्मार गोकुलं दीनं गोपगोपालसङ्कुलम् ॥ २ ॥&lt;br&gt;&#xA;एकदाऽऽहूय रहसि सखायं भक्तमुद्धवम् ।&lt;br&gt;&#xA;उवाच भगवान्देवः प्रेमगद्‌गदया गिरा ॥ ३ ॥&lt;br&gt;&#xA;श्रीभगवानुवाच -&lt;br&gt;&#xA;गच्छ शीघ्रं व्रजं हे सखे सुन्दरं&lt;br&gt;&#xA;श्रीलताकुञ्जपुञ्जादिभिर्मण्डितम् ।&lt;br&gt;&#xA;शैलकृष्णप्रभाचारुवृदावनं&lt;br&gt;&#xA;गोपगोपीगणैर्गोकुलं सङ्कुलम् ॥ ४ ॥&lt;br&gt;&#xA;एकपत्रं तु नन्दाय वै दीयतां वा&lt;br&gt;&#xA;द्वितीयं यशोदाकरे चैव भोः ।&lt;br&gt;&#xA;वा तृतीयं त्विदं राधिकायै सखे&lt;br&gt;&#xA;तत्र गत्वा हि तन्मन्दिरं सुन्दरम् ॥ ५ ॥&lt;br&gt;&#xA;वा चतुर्थं सखिभ्यः शिशुभ्यः शुभं कौशलं&lt;br&gt;&#xA;दीयतां पत्रमेवं पृथक् भोः सखे ।&lt;br&gt;&#xA;गोपिकानां शतेभ्यश्च यूथेभ्य&lt;br&gt;&#xA;उन्मोहितानां च देयानि पत्राणी च ॥ ६ ॥&lt;br&gt;&#xA;मे पिता नन्दराजो घृणी मन्मना मे च&lt;br&gt;&#xA;माता यशोदा स्मरत्याशु माम् ।&lt;br&gt;&#xA;वाक्यवृन्दैः शुभैर्नीतिवित्वं तयोर्मे&lt;br&gt;&#xA;परां प्रीतिमाराद्द्वयोरावह ॥ ७ ॥&lt;br&gt;&#xA;मत्प्रिया राधिका मद्वियोगातुरा&lt;br&gt;&#xA;मन्यते मां विना खं जगन्मोहतः ।&lt;br&gt;&#xA;मद्वियोगाधिमस्या मदुक्तैः पदैर्मोचय&lt;br&gt;&#xA;त्वं भवान् दक्षिणो वाक्पथे ॥ ८ ॥&lt;br&gt;&#xA;गोपबालाः सुदामादयो मत्प्रिया मां&lt;br&gt;&#xA;सखायं विना तेऽपि मोहातुराः ।&lt;br&gt;&#xA;देहि तेषां सुखं मित्रवच्छ्रीव्रजे&lt;br&gt;&#xA;स्वल्पकालेन तत्रागमिष्याम्यहम् ॥ ९ ॥&lt;br&gt;&#xA;गोपिका मद्वियोगाधिवेगातुरा&lt;br&gt;&#xA;मन्मनस्काश्च मत्प्राप्तदेहासवः ।&lt;br&gt;&#xA;या मदर्थे च सन्त्यक्तलोकाबलास्ताः&lt;br&gt;&#xA;कथं नात्र मन्त्रिन् बिभर्मि स्वतः ॥ १० ॥&lt;br&gt;&#xA;ता असून् त्यक्तुमत्रोद्यता उद्धव&lt;br&gt;&#xA;याभिरद्यापि कृच्छ्रैर्धृताश्चासवः ।&lt;br&gt;&#xA;मद्वियोगाधिमासां मदुक्तः पदैर्मोचय&lt;br&gt;&#xA;त्वं भवान्दक्षिणो वाक्पथे ॥ ११ ॥&lt;br&gt;&#xA;येन पूर्वं व्रजादागतोऽहं सखे तं&lt;br&gt;&#xA;रथं साश्वसूतं रणद्घण्टिकं वै ।&lt;br&gt;&#xA;मे च सारूप्यमद्यैव पीताम्बरं&lt;br&gt;&#xA;वैजयन्तीसहस्रच्छदं पङ्कजम् ॥ १२ ॥&lt;br&gt;&#xA;कुण्डले दिव्यरत्नप्रभामण्डिते&lt;br&gt;&#xA;कोटिबालार्कदीप्तं मणिं कौस्तुभम् ।&lt;br&gt;&#xA;मे महानादिनीं चारुवंशीं शुभां&lt;br&gt;&#xA;पुष्पयुक्तां च यष्टिं जगन्मोहिनीम् ॥ १३ ॥&lt;br&gt;&#xA;चन्दनं सुन्दरं दिव्यगन्धावृतं&lt;br&gt;&#xA;बर्हमल्लादिवेषं क्वणन्नूपुरम् ।&lt;br&gt;&#xA;मौलिमेवं गृहाणाङ्गदे उद्धव&lt;br&gt;&#xA;गच्छ गच्छाशु चाद्यैव मद्वाक्यतः ॥ १४ ॥&lt;br&gt;&#xA;श्रीनारद उवाच -&lt;br&gt;&#xA;इत्युक्त उद्धवः शीघ्रं नमस्कृत्य कृताञ्जलिः ।&lt;br&gt;&#xA;कृष्णं प्रदक्षिणीकृत्य रथारुढो व्रजं ययौ ॥ १५ ॥&lt;br&gt;&#xA;कोटिशः कोटिशो गावो यत्र यत्र मनोहराः ।&lt;br&gt;&#xA;श्वेतपर्वतसङ्काशा दिव्यभूषणभूषिताः ॥ १६ ॥&lt;br&gt;&#xA;पयस्विन्यस्तरुण्यश्च शीलरूपगुणैर्युताः ।&lt;br&gt;&#xA;सवत्साः पीतपुच्छाश्च व्रजन्त्यो भव्यमूर्तिकाः ॥ १७ ॥&lt;br&gt;&#xA;घण्टामञ्जीरझङ्काराः किङ्किणीजालमण्डिताः ।&lt;br&gt;&#xA;हेमतुल्या हेमशृङ्ग्यो हारमालाः स्फुरत्प्रभाः ॥ १८ ॥&lt;br&gt;&#xA;पाटला हरितास्ताम्राः पीताः श्यामा विचित्रिताः ।&lt;br&gt;&#xA;धूम्राः कोकिलवर्णाश्च यत्र गावस्त्वनेकधा ॥ १९ ॥&lt;br&gt;&#xA;समुद्रवद्दुग्धदाश्च तरुणीकरचित्रिताः ।&lt;br&gt;&#xA;कुरङ्गवद्विलङ्घद्‌भिर्गोवत्सैर्मण्डिताः शुभाः ॥ २० ॥&lt;br&gt;&#xA;इतस्ततश्चलन्तश्च गोगणेषु महावृषाः ।&lt;br&gt;&#xA;दीर्घकन्धरशृङ्गाढ्या यत्र धर्मधुरन्धराः ॥ २१ ॥&lt;br&gt;&#xA;गोपाला वेत्रहस्ताश्च श्यामवंशीधराः पराः ।&lt;br&gt;&#xA;कृष्णलीलाः प्रगायन्तो रागैर्मदनमोहनैः ॥ २२ ॥&lt;br&gt;&#xA;दूरात्तमागतं वीक्ष्य ज्ञात्वा कृष्णं व्रजार्भकाः ।&lt;br&gt;&#xA;उचुः परस्परं ते वै कृष्णदर्शनलालसाः ॥ २३ ॥&lt;br&gt;&#xA;गोपा उचुः -&lt;br&gt;&#xA;नन्दसूनूः किलायाति सखा योऽयं न संशयः ।&lt;br&gt;&#xA;मेघश्यामः पीतवासाः स्रग्वी कुण्डलमण्डितः ॥ २४ ॥&lt;br&gt;&#xA;कौस्तुभि कुण्डली बिभ्रत्सत्सहस्रदलपङ्कजम् ।&lt;br&gt;&#xA;तदेव मुकुटं बिभ्रत्कोटिमार्तण्डसन्निभम् ॥ २५ ॥&lt;br&gt;&#xA;त एवाश्वा रथः सोऽयं किङ्किणीजालमण्डितः ।&lt;br&gt;&#xA;बलो नास्ति रथे चास्मिन्नेकाकी नन्दनन्दनः ॥ २६ ॥&lt;br&gt;&#xA;श्रीनारद उवाच -&lt;br&gt;&#xA;एवं वदन्तो गोपालाः श्रीदामाद्या विदेहराट् ।&lt;br&gt;&#xA;कृष्णाकृतिं कृष्णसखमाययुः सर्वतो रथम् ॥ २७ ॥&lt;br&gt;&#xA;कृष्णो नास्तीति वदतः कोऽयं साक्षात्तदाकृतिः ।&lt;br&gt;&#xA;तान्नमस्कृत्यौपगविः परिरभ्यावदत्पथि ॥ २८ ॥&lt;br&gt;&#xA;उद्धव उवाच -&lt;br&gt;&#xA;गृहाण पत्रं श्रीदामन् कृष्णदत्तं न संशयः ।&lt;br&gt;&#xA;शोकं मा कुरु गोपालैः कुशल्यास्ते हरिः स्वयम् ॥ २९ ॥&lt;br&gt;&#xA;यादवानां महत्कार्यं कृत्वाऽथ सबलः प्रभुः ।&lt;br&gt;&#xA;ह्रस्वकालेन चात्रापि भगवानागमिष्यति ॥ ३० ॥&lt;br&gt;&#xA;श्रीनारद उवाच -&lt;br&gt;&#xA;पठित्वा तद्धस्तपत्रं श्रीदामाद्या व्रजार्भकाः ।&lt;br&gt;&#xA;भृशमश्रूणि मुञ्चन्तः प्राहुर्गद्‌गदया गिरा ॥ ३१ ॥&lt;br&gt;&#xA;गोपा उचुः -&lt;br&gt;&#xA;पान्थेति निर्मोहिनि नन्दसूनौ&lt;br&gt;&#xA;तनुर्विभूतिश्च धनं बलं च ।&lt;br&gt;&#xA;सर्वा धियः कृष्णमृते व्रजे नः&lt;br&gt;&#xA;शून्यं प्रजातं हि जगत्समस्तम् ॥ ३२ ॥&lt;br&gt;&#xA;क्षणो युगत्वं च घटी महामते&lt;br&gt;&#xA;प्रयाति मन्वन्तरतां व्रजौकसाम् ।&lt;br&gt;&#xA;यामश्च कल्पं च दिनं विना हरिं&lt;br&gt;&#xA;वियोगदुःखैर्द्विपरार्धतां गतम् ॥ ३३ ॥&lt;br&gt;&#xA;अहर्निशं तं न हि विस्मरामहे&lt;br&gt;&#xA;दुष्टा घटी सा प्रययौ यया हि सः ।&lt;br&gt;&#xA;मनो हरन्नुद्धव नो वनौकसां&lt;br&gt;&#xA;वयस्यभावेन सदा कृतागसाम् ॥ ३४ ॥&lt;br&gt;&#xA;इति श्रीगर्गसंहितायां मथुराखण्डे श्रीनारदबहुलाश्वसंवादे&lt;br&gt;&#xA;उद्धवागमनं नाम त्रयोदशोऽध्यायः ॥ १३ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/05/14/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/05/14/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;मथुराखण्डः - चतुर्दशोऽध्यायः&lt;br&gt;&#xA;नन्देन सह उद्धवस्य मिलनं कृष्णस्य कुशलवर्णनम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;एवं प्रेमभरान् गोपान् श्रीकृष्णविरहातुरान् ।&lt;br&gt;&#xA;उवाच प्रेमसंयुक्त उद्धवो गतविस्मयः ॥ १ ॥&lt;br&gt;&#xA;उद्धव उवाच -&lt;br&gt;&#xA;अहं श्रीकृष्णोदासोऽस्मि तत्प्रियस्तद्‌रहस्करः ।&lt;br&gt;&#xA;भवतां कुशलं द्रष्टुं प्रेषितो हरिणा त्वरम् ॥ २ ॥&lt;br&gt;&#xA;पुरीं गत्वाऽथ हरये निवेद्य विरहं तु वः ।&lt;br&gt;&#xA;तं प्रसन्नं करिष्यामि तदङ्घ्रौ नेत्रवारिभिः ॥ ३ ॥&lt;br&gt;&#xA;नात्वा हरिं हि भवतां समीपं हे व्रजौकसः ।&lt;br&gt;&#xA;आगमिष्याम्यहं शीघ्रं शपथो न मृषा मम ॥ ४ ॥&lt;br&gt;&#xA;यूयं प्रसन्ना भवत मा शोकं कुरुताथ वै ।&lt;br&gt;&#xA;अस्मिन्व्रजेऽपि गोपाला द्रक्ष्यथ श्रीपतिं हरिम् ॥ ५ ॥&lt;br&gt;&#xA;श्रीनारद उवाच -&lt;br&gt;&#xA;एवमाश्वास्य गोपालान् रथस्थो यदुनन्दनः ।&lt;br&gt;&#xA;श्रीदामाद्यैश्व गोपालैः सहितो हर्षपूरितः ॥ ६ ॥&lt;br&gt;&#xA;विवेश नन्दनगरं सूर्ये सिन्धुगते सति ।&lt;br&gt;&#xA;आगतं ह्युद्धवं श्रुत्वा नन्दराजो महामतिः ।&lt;br&gt;&#xA;परिरभ्य मुदा शीघ्रं पूजयामास हर्षितः ॥ ७ ॥&lt;br&gt;&#xA;कशिपुस्थं स्थितं शान्तमुद्धवं कृतभोजनम् ।&lt;br&gt;&#xA;कशिपुस्थो नन्दराजः प्राह गद्‌गदया गिरा ॥ ८ ॥&lt;br&gt;&#xA;नन्द उवाच -&lt;br&gt;&#xA;कच्चित्सखा मे पुरि शूरसेन&lt;br&gt;&#xA;आस्ते स्वपुत्रैः कुशली महामते ।&lt;br&gt;&#xA;कंसे मृते यादवपुङ्गवानां&lt;br&gt;&#xA;जातं सखे सौख्यमतः परं भुवि ॥ ९ ॥&lt;br&gt;&#xA;कच्चित्कदाचित्सबलो हि माधवः&lt;br&gt;&#xA;स्मरत्यसौ वा जननीं यशोमतीम् ।&lt;br&gt;&#xA;गोपालगोवर्धनगोगणान्व्रजं&lt;br&gt;&#xA;वृन्दावनं वा पुलिनं तरङ्गिणीम् ॥ १० ॥&lt;br&gt;&#xA;हा दैव कस्मिन्समये स्वनन्दनं&lt;br&gt;&#xA;बिम्बाधरं सुन्दरमम्बुजेक्षणम् ।&lt;br&gt;&#xA;द्रक्ष्याम्यहं मन्दिरचत्वाराजिरे&lt;br&gt;&#xA;ऽर्भकैर्लुठन्तं सबलं मुहुर्मुहुः ॥ ११ ॥&lt;br&gt;&#xA;कुञ्जो निकुञ्जो यमुना महानदी&lt;br&gt;&#xA;गोवर्धनोऽरण्यमिदं वनानि ।&lt;br&gt;&#xA;गृहैर्लतावृक्षगवां गणैः सह&lt;br&gt;&#xA;विना मुकुन्दं विषवत्त्विदं जगत् ॥ १२ ॥&lt;br&gt;&#xA;धिग्जीवनं मे शयनं च भोजनं&lt;br&gt;&#xA;कृष्णं विना पद्मदलायतेक्षणम् ।&lt;br&gt;&#xA;चन्द्रं विना भूमितले चकोरव-&lt;br&gt;&#xA;ज्जीवामि तस्यागमनाशया भृशम् ॥ १३ ॥&lt;br&gt;&#xA;हर्तुं भुवो भरमतीव दैवतैः&lt;br&gt;&#xA;सम्प्रार्थितं पूर्णतमं महामते ।&lt;br&gt;&#xA;जातं सतां रक्षणतत्परं स्वयं&lt;br&gt;&#xA;मन्ये हि कृष्णं सबलं परात्परम् ॥ १४ ॥&lt;br&gt;&#xA;श्रीनारद उवाच -&lt;br&gt;&#xA;संस्मृत्य संस्मृत्य हरिं परेशं&lt;br&gt;&#xA;बभूव तूष्णीं नवनन्दराजः ।&lt;br&gt;&#xA;शिरो निधायाप्युपबर्हणे स्वे&lt;br&gt;&#xA;ह्युत्कण्ठरोमाञ्चितविह्वलाङ्गः ॥ १५ ॥&lt;br&gt;&#xA;श्रीनन्दनेत्राम्बुजवारिसन्तती&lt;br&gt;&#xA;राजंस्तदा कृष्णसखस्य पश्यतः ।&lt;br&gt;&#xA;शय्यां सवस्त्रामुपबर्हणान्तां&lt;br&gt;&#xA;कृत्वाऽऽर्द्रतां प्राङ्गण आचचाल ॥ १६ ॥&lt;br&gt;&#xA;श्रुत्वोद्धवं श्रीमथुरापुरागतं&lt;br&gt;&#xA;कपाटमेत्याशु यशोमती सती ।&lt;br&gt;&#xA;शृण्वन्त्यलं स्वस्य सुतस्य वर्णनं&lt;br&gt;&#xA;स्नेहस्रवत् सुस्तननेत्रपङ्कजा ॥ १७ ॥&lt;br&gt;&#xA;विहाय लज्जां घृणया सुतस्य&lt;br&gt;&#xA;सा पप्रच्छ सर्वं कुशलं तदोद्धवम् ।&lt;br&gt;&#xA;आप्रोक्ष्य वस्त्रेण दृगश्रुतसन्ततिं&lt;br&gt;&#xA;स्थिते च नन्दे हरिभावविह्वले ॥ १८ ॥&lt;br&gt;&#xA;श्रीयशोदोवाच -&lt;br&gt;&#xA;क्वचित्स्मरति मां कृष्णो नन्दराजमथापि वा ।&lt;br&gt;&#xA;भ्रातरं नन्दराजस्य सन्नन्दं दर्शनोत्सुकम् ॥ १९ ॥&lt;br&gt;&#xA;नन्दानवोपनन्दांश्च वृषभानून् व्रजेषु षट् ।&lt;br&gt;&#xA;येषामारोहमास्थाय बालकेलिर्वने वने ॥ २० ॥&lt;br&gt;&#xA;कन्दुकक्रीडया रेमे सानन्दं नन्दनन्दनः ।&lt;br&gt;&#xA;तान्गोपान् स्नेहसंयुक्तान्कदाचित्स्मरति स्वतः ॥ २१ ॥&lt;br&gt;&#xA;एकोऽयं मे सुतः प्राप्तो न सुता बहवश्च मे ।&lt;br&gt;&#xA;सोऽपि मां जननीं दीनां ययौ त्यक्त्वा दिगन्तरम् ॥ २२ ॥&lt;br&gt;&#xA;अहो कष्टं स्नेहवतां दुर्निवारं महामते ।&lt;br&gt;&#xA;किं करोमि विना पुत्रं कथं जीवामि मानद ॥ २३ ॥&lt;br&gt;&#xA;मातर्मह्यं देहि दधि मातर्हैयङ्गवं नवम् ।&lt;br&gt;&#xA;एवं वदन्स मधुरं हठं चक्रे सदा गृहे ॥ २४ ॥&lt;br&gt;&#xA;मध्याह्ने स कथं कृष्णो भोजनं कर्तुमर्हति ।&lt;br&gt;&#xA;ममात्मजोऽयं श्रीकृष्णो जीवनं व्रजवासिनाम् ।&lt;br&gt;&#xA;व्रजे धनं कुले दीपो मोहनो बाललीलया ॥ २५ ॥&lt;br&gt;&#xA;लालनैः पालनैस्तस्य दिनं मे क्षणवद्‌गतम् ।&lt;br&gt;&#xA;तद्दिनं कल्पवज्जातं विनाऽहो नन्दनन्दनम् ॥ २६ ॥&lt;br&gt;&#xA;वत्सान्वारयितुं कृष्णो ग्रामसीम्नि नदीतटे ।&lt;br&gt;&#xA;न कारितोऽर्भकैः सार्द्धं स चाहो मथुरां गतः ॥ २७ ॥&lt;br&gt;&#xA;हे मोहनेति दूरात्तमङ्कं नीत्वाऽथ लालनम् ।&lt;br&gt;&#xA;चकार नन्दराजोऽयं तं विना खिन्नतां गतः ॥ २८ ॥&lt;br&gt;&#xA;अहो दाम्ना मया बद्धो निर्मोहिन्यैकदा शिशुः ।&lt;br&gt;&#xA;भाण्डे भग्नीकृते दध्नः शोचमि चरितं च तत् ॥ २९ ॥&lt;br&gt;&#xA;तत्प्राङ्गणं सर्वसभा च मन्दिरं&lt;br&gt;&#xA;द्वारश्च वीथीर्व्रजहर्म्यपृष्ठयः ।&lt;br&gt;&#xA;शून्यं समस्तं मम जीवनं धि-&lt;br&gt;&#xA;ग्विना मुकुन्दं विषवत्विदं जगत् ॥ ३० ॥&lt;br&gt;&#xA;श्रीनारद उवाच -&lt;br&gt;&#xA;यशोदानन्दयोर्वीक्ष्य परमं प्रेमलक्षणम् ।&lt;br&gt;&#xA;उद्धवो नितरां राजन् विस्मितोऽभूद्‌गतस्मयः ॥ ३१ ॥&lt;br&gt;&#xA;उद्धव उवाच -&lt;br&gt;&#xA;रोममात्रं मम तनौ जिह्वा चेज्जायते त्वहो ।&lt;br&gt;&#xA;युवयोस्तदपि श्लाघां कर्तुं नालं महाप्रभू ॥ ३२ ॥&lt;br&gt;&#xA;परिपूर्णतमे साक्षाच्छ्रीकृष्णे पुरुषोत्तमे ।&lt;br&gt;&#xA;ईदृशी च कृता भक्तिर्युवाभ्यां प्रेमलक्षणा ॥ ३३ ॥&lt;br&gt;&#xA;तीर्थाटनतपोदानसाङ्ख्ययोगैश्च दुर्लभा ।&lt;br&gt;&#xA;शाश्वती युवयोः प्राप्ता या भक्तिः प्रेमलक्षणा ॥ ३४ ॥&lt;br&gt;&#xA;मा शोकं कुरु हे नन्द हे यशोदे व्रजेश्वरि ।&lt;br&gt;&#xA;पत्रद्वयं गृहाणाशु कृष्णदत्तं न संशयः ॥ ३५ ॥&lt;br&gt;&#xA;सहाग्रजो नन्दसूनुः कुशल्यास्ते यदोः पुरि ।&lt;br&gt;&#xA;यादवानां महत्कार्यं कृत्वाऽथ सबलः प्रभुः ॥ ३६ ॥&lt;br&gt;&#xA;ह्रस्वकालेन चात्रापि भगवानागमीष्यति ।&lt;br&gt;&#xA;परिपूर्णतमं विद्धि श्रीकृष्णं नन्दनन्दनम् ।&lt;br&gt;&#xA;कंसादीनां वधार्थाय भक्तानां रक्षणाय च ॥ ३७ ॥&lt;br&gt;&#xA;ब्रह्मणा प्रार्थितः कृष्णोऽवततार गृहे तव ।&lt;br&gt;&#xA;जातमात्रोऽद्‌भुतां लीलां चकार सबलो हरिः ॥ ३८ ॥&lt;br&gt;&#xA;पूतनाप्राणहरणं शकटस्य निपातनम् ।&lt;br&gt;&#xA;तृणावर्तनिपातश्च यमलार्जुनभञ्जनम् ॥ ३९ ॥&lt;br&gt;&#xA;स्वमुखे च यशोदायै विश्वरूपस्य दर्शनम् ।&lt;br&gt;&#xA;वृन्दावने च भगवान् गोवत्सांश्चारयन् प्रभुः ॥ ४० ॥&lt;br&gt;&#xA;वधं चकार गोपानां पश्यतां बकवत्सयोः ।&lt;br&gt;&#xA;अघासुरस्य च वधो धेनुकस्य विमर्दनम् ॥ ४१ ॥&lt;br&gt;&#xA;मर्दनं कालियस्यापि वह्निपानं चकार ह ।&lt;br&gt;&#xA;प्रलम्बस्य वधं पश्चाद्‌‌बलदेवश्चकार ह ॥ ४२ ॥&lt;br&gt;&#xA;गोवर्धनं समुत्पाट्य हस्तेनैकेन लीलया ।&lt;br&gt;&#xA;युष्माकं पश्यतां बिभ्रत्पुष्करं गजराडिव ॥ ४३ ॥&lt;br&gt;&#xA;चूडामणिं शङ्खचूडाज्जहार जगतां पतिः ।&lt;br&gt;&#xA;अरिष्टस्य वधं कृत्वा केशिनं निजघान ह ॥ ४४ ॥&lt;br&gt;&#xA;व्योमासुरं महादैत्यं मुष्टिना तं ममर्द ह ।&lt;br&gt;&#xA;तथा वै मथुरायां तु चक्रे चित्रं महामते ॥ ४५ ॥&lt;br&gt;&#xA;विकथ्यमानं रजकं करेणाभिजघान तम् ।&lt;br&gt;&#xA;प्रचण्डं कंसकोदण्डं मध्यतस्तद्‌बभञ्ज ह ।&lt;br&gt;&#xA;इक्षुदण्डं यथा नागः सर्वेषां पश्यतां नृणाम् ॥ ४६ ॥&lt;br&gt;&#xA;द्विपं कुवलयापीडं नागायुतसमं बले ।&lt;br&gt;&#xA;शुण्डादण्डे सङ्गृहीत्वा पातयामास भूतले ॥ ४७ ॥&lt;br&gt;&#xA;चाणूरं मुष्टिकं कूटं शलं तोशलमेव च ।&lt;br&gt;&#xA;पातयामास भूपृष्ठे मल्लयुद्धेन माधवः ॥ ४८ ॥&lt;br&gt;&#xA;कसं मदोत्कटं दैत्यं नागलक्षसमं बले ।&lt;br&gt;&#xA;मञ्चाद्गृहीत्वा तं कृष्णो भ्रामयित्वा भुजौजसा ॥ ४९ ॥&lt;br&gt;&#xA;पातयामास भूपृष्ठे कमण्डलुमिवार्भकः ।&lt;br&gt;&#xA;इभोपरि यथा सिंहस्तस्योपरि पपात सः ॥ ५० ॥&lt;br&gt;&#xA;कंसानुजांश्च कङ्कादीन् बलदेवो महाबलः ।&lt;br&gt;&#xA;ममर्द मुद्‌गरेणाशु मृगान्वै मृगराडिव ॥ ५१ ॥&lt;br&gt;&#xA;गुरवे दक्षिणां दातुं समुत्पत्य महार्णवे ।&lt;br&gt;&#xA;शङ्खरूपं पञ्चजनं निजघान हरिः स्वयम् ॥ ५२ ॥&lt;br&gt;&#xA;अद्‌भुतानि चरित्राणि चैतानि श्रीहरिं विना ।&lt;br&gt;&#xA;कः करोति महानन्द तस्मै श्रीहरये नमः ॥ ५३ ॥&lt;br&gt;&#xA;इति श्रीगर्गसंहितायां मथुराखण्डे श्रीनारदबहुलाश्वसंवादे&lt;br&gt;&#xA;नन्दराजोद्धवमेलनं नाम चतुर्दशोऽध्यायः ॥ १४ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/05/15/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/05/15/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;मथुराखण्डः - पञ्चदशोऽध्यायः&lt;br&gt;&#xA;राधिकादीनां हस्तेषु कृष्णदत्त-पत्रार्पणम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;एवं हि नन्दोद्धवयोर्हरेः कथयतोः कथाम् ।&lt;br&gt;&#xA;व्यतीता क्षणवद्‌राजन् क्षणदा हर्षवर्द्धिनी ॥ १ ॥&lt;br&gt;&#xA;ब्राह्मे मुहूर्ते चोत्थाय गोप्यः सर्वा गृहे गृहे ।&lt;br&gt;&#xA;देहल्यङ्गणमालिप्य दीपांस्तत्र निरूप्य च ॥ २ ॥&lt;br&gt;&#xA;प्रक्षाल्य हस्तपादौ च मेथ्यां नेत्रं निधाय च ।&lt;br&gt;&#xA;ममन्थुः सर्वतो युक्ताः पिच्छिलानि दधीनि ताः ॥ ३ ॥&lt;br&gt;&#xA;नेत्राकर्षचलद्‌भारभुजकङ्कणकिङ्किणीः ।&lt;br&gt;&#xA;वेणीभ्यो विगलत्पुष्पाः स्फुरत्कुण्डलमण्डीताः ॥ ४ ॥&lt;br&gt;&#xA;चन्द्रमुख्यः कञ्जनेत्राश्चित्रवर्णैर्मनोहराः ।&lt;br&gt;&#xA;मङ्गलानि चरित्राणि श्रीकृष्णबलदेवयोः ॥ ५ ॥&lt;br&gt;&#xA;गायन्त्यः प्रेमसंयुक्ता यत्र तत्र गृहे गृहे ।&lt;br&gt;&#xA;घोषे घोषे शुभा गावो रम्भमाणा इतस्ततः ॥ ६ ॥&lt;br&gt;&#xA;सर्वत्र गोपिकागीतं दधिशब्देन मिश्रितम् ।&lt;br&gt;&#xA;वीथ्यांवीथ्यान्ततः शृण्वन् विस्मितश्चोद्धवोऽब्रवीत् ॥ ७ ॥&lt;br&gt;&#xA;अहो वै नन्दनगरे भक्तिर्नृत्यति यत्र च ।&lt;br&gt;&#xA;एवं वदन्बहिर्ग्रामाद्‌ययौ स्नातुं नदीजले ॥ ८ ॥&lt;br&gt;&#xA;गोप्य ऊचुः -&lt;br&gt;&#xA;कस्यायमद्यात्र रथः समागतो&lt;br&gt;&#xA;ऽक्रूरोऽथवा क्रूर उतागतः पुनः ।&lt;br&gt;&#xA;येनैव नीतो मथुरां महापुरीं&lt;br&gt;&#xA;श्रीनन्दसूनुर्नवकञ्जलोचनः ॥ ९ ॥&lt;br&gt;&#xA;कस्मिन्कुकाले जननी ससर्ज यं&lt;br&gt;&#xA;दातुं सतां स्नेहवतां प्रतापनम् ।&lt;br&gt;&#xA;कद्रूर्यथा नागचयं विषावृतं&lt;br&gt;&#xA;हन्तुं वृथा लोकजनानितस्ततः ॥ १० ॥&lt;br&gt;&#xA;कंसार्थकृत्कंससखोऽतिनिर्घृणो&lt;br&gt;&#xA;सोऽयं पुनः किं व्रजमण्डलं गतः ।&lt;br&gt;&#xA;भर्तुर्मृतस्यापि हि पारलौकिकी-&lt;br&gt;&#xA;मस्माभिरद्यैव करिष्यति क्रियाम् ॥ ११ ॥&lt;br&gt;&#xA;श्रीनारद उवाच -&lt;br&gt;&#xA;एवं वदन्त्यो व्रजगोपवध्वः&lt;br&gt;&#xA;सन्ताड्य सूतं च मुखेऽङ्गुलिभ्याम् ।&lt;br&gt;&#xA;पप्रच्छुराराद्‌गतबुद्धिमार्तं&lt;br&gt;&#xA;त्वरं वदैतत्किल कस्य यानम् ॥ १२ ॥&lt;br&gt;&#xA;घनप्रभं पद्मदलायतेक्षणं&lt;br&gt;&#xA;कृष्णाकृतिं कोटिमनोजमोहनम् ।&lt;br&gt;&#xA;पीताम्बरं षट्पदसङ्घसङ्कुलां&lt;br&gt;&#xA;मालां दधानं नववैजयन्तीम् ॥ १३ ॥&lt;br&gt;&#xA;स्फुरत् सहस्रच्छदपद्मपाणिं&lt;br&gt;&#xA;वंशीधरं वेत्रकरं मनोहरम् ।&lt;br&gt;&#xA;बालार्क कोटिद्युतिमौलिमण्डनं&lt;br&gt;&#xA;महामणिं कुण्डलमण्डितानम् ॥ १४ ॥&lt;br&gt;&#xA;गत्याकृतिश्रीतनुहाससुस्वरैः&lt;br&gt;&#xA;श्रीकृष्णसारूप्यधरं तमुद्धवम् ।&lt;br&gt;&#xA;विलोक्य सर्वा नृप विस्मितास्ततो&lt;br&gt;&#xA;विज्ञाय गोविन्दसखं ययुः पुरः ॥ १५ ॥&lt;br&gt;&#xA;ज्ञात्वाऽथ सन्देशहरं हरेः प्रभोः&lt;br&gt;&#xA;सुवाक्यनीत्या परमादरेण तम् ।&lt;br&gt;&#xA;गुप्तं हि प्रष्टुं कुशलं सताम्पते&lt;br&gt;&#xA;नीत्वोद्धवं ताः कदलीवनं गताः ॥ १६ ॥&lt;br&gt;&#xA;यत्रैव राधा वृषभानुनन्दिनी&lt;br&gt;&#xA;कृष्णातटे चारुनिकुञ्जमन्दिरे ।&lt;br&gt;&#xA;समास्थिता तद्विरहातुरा भृशं&lt;br&gt;&#xA;खं मन्यते सा तु जगद्धरिं विना ॥ १७ ॥&lt;br&gt;&#xA;रम्भादलैश्चदनपङ्कसञ्चयं&lt;br&gt;&#xA;स्फारास्फुरच्छीतलमेघमन्दिरम् ।&lt;br&gt;&#xA;कृष्णाचलच्चारुतरङ्गसीकरं&lt;br&gt;&#xA;स्वतः सुधारश्मिगलत्सुधाचयम् ॥ १८ ॥&lt;br&gt;&#xA;एतादृशं यत्कदलीवनं च त-&lt;br&gt;&#xA;द्‌राधावियोगानलवर्चसा भृशम् ।&lt;br&gt;&#xA;बभूव सर्वं सततं हि भस्मसा-&lt;br&gt;&#xA;त्कृष्णागमाशात्मतनुं हि रक्षति ॥ १९ ॥&lt;br&gt;&#xA;श्रुत्वोद्धवं कृष्णसखं समागतं&lt;br&gt;&#xA;चकार राधा स्वसखीभिरादरम् ।&lt;br&gt;&#xA;जलासनाद्यैर्मधुपर्कमङ्गलैः&lt;br&gt;&#xA;श्रीकृष्ण कृष्णेति मुहुर्वदन्त्यलम् ॥ २० ॥&lt;br&gt;&#xA;राधां हि गोविन्दवियोगखिन्नां&lt;br&gt;&#xA;कुह्वां यथा चन्द्रकलां तदोद्धवः ।&lt;br&gt;&#xA;नतां कृशाङ्गीं कृतहस्तसम्पुटः&lt;br&gt;&#xA;प्रदक्षिणीकृत्य जगाद हर्षितः ॥ २१ ॥&lt;br&gt;&#xA;उद्धव उवाच -&lt;br&gt;&#xA;सदाऽस्ति कृष्णः परिपूर्णदेवो&lt;br&gt;&#xA;राधे सदा त्वं परिपूर्णदेवी ।&lt;br&gt;&#xA;श्रीकृष्णचन्द्रः कृतनित्यलीलो&lt;br&gt;&#xA;लीलावती त्वं कृतनित्यलीला ॥ २२ ॥&lt;br&gt;&#xA;कृष्णोऽस्ति भूमा त्वमसीन्दिरा सदा&lt;br&gt;&#xA;ब्रह्मास्ति कृष्णस्त्वमसि स्वरा सदा ।&lt;br&gt;&#xA;कृष्णः शिवस्त्वं च शीवा शिवार्था&lt;br&gt;&#xA;विष्णुः प्रभुस्त्वं किल वैष्णवी परा ॥ २३ ॥&lt;br&gt;&#xA;कौमारसर्गी हरिरादिदेवता&lt;br&gt;&#xA;त्वमेव हि ज्ञानमयी स्मृतिः शुभा ।&lt;br&gt;&#xA;लयाम्भसा क्रीडनतत्परो हरि-&lt;br&gt;&#xA;र्यज्ञो वराहो वसुधा त्वमेव हि ॥ २४ ॥&lt;br&gt;&#xA;देवर्षिवर्यो मनसा हरिः स्वयं&lt;br&gt;&#xA;त्वं तत्र साक्षान्निजहस्तवल्लकी ।&lt;br&gt;&#xA;नारायणो धर्मसुतो नरेण हि&lt;br&gt;&#xA;शान्तिस्तदा त्वं जनशान्तिकारिणी ॥ २५ ॥&lt;br&gt;&#xA;कृष्णस्तु साक्षात्कपिलो महाप्रभुः&lt;br&gt;&#xA;सिद्धिस्त्वमेवासि च सिद्धसेविता ।&lt;br&gt;&#xA;दत्तस्तु कृष्णोऽस्ति महामुनीश्वरो&lt;br&gt;&#xA;राधे सदा ज्ञानमयी त्वमेव हि ॥ २६ ॥&lt;br&gt;&#xA;यज्ञो हरिस्त्वं किल दक्षिणा हरि-&lt;br&gt;&#xA;रुरुक्रमस्त्वं हि सदा जयन्त्यतः ।&lt;br&gt;&#xA;पृथुर्यदा सर्वनृपेश्वरो हरि-&lt;br&gt;&#xA;रर्चिस्तदा त्वं नृपपट्टकामिनी ॥ २७ ॥&lt;br&gt;&#xA;शङ्खासुरं हन्तुमभूद्धरिर्यदा&lt;br&gt;&#xA;मत्स्यावतारस्त्वमसि श्रुतिस्तदा ।&lt;br&gt;&#xA;कूर्मो हरिर्मन्दरसिन्धुमन्थने&lt;br&gt;&#xA;नेत्रीकृता त्वं शुभदा हि वासुकी ॥ २८ ॥&lt;br&gt;&#xA;धन्वन्तरिश्चार्तिहरो हरिः पर-&lt;br&gt;&#xA;स्त्वमौषधी दिव्यसुधामयी शुभे ।&lt;br&gt;&#xA;श्रीकृष्णन्द्रस्तु बभूव मोहिनी&lt;br&gt;&#xA;त्वं मोहिनी तत्र जगद्विमोहिनी ॥ २९ ॥&lt;br&gt;&#xA;हरिर्नृसिहस्तु नृसिंहलीलया&lt;br&gt;&#xA;लीला तदा त्वं निजभक्तवत्सला ।&lt;br&gt;&#xA;बभूव कृष्णस्तु यदा हि वामनः&lt;br&gt;&#xA;कीर्तिस्तदा त्वं निजलोककीर्तिता ॥ ३० ॥&lt;br&gt;&#xA;हरिर्यदा भार्गवरूपधृक् पुमान्&lt;br&gt;&#xA;धारा कुठारस्य तदा त्वमेव हि ।&lt;br&gt;&#xA;श्रीकृष्णचन्द्रो रघुवंशचन्द्रमा&lt;br&gt;&#xA;यदा तदा त्वं जनकस्य नन्दिनी ॥ ३१ ॥&lt;br&gt;&#xA;श्रीशार्ङ्गधन्वा मुनिबादरायणो&lt;br&gt;&#xA;वेदान्तकृत्त्वं किल वेदलक्षणा ।&lt;br&gt;&#xA;सङ्कर्षणो माधव एव वृष्णिषु&lt;br&gt;&#xA;त्वं रेवती ब्रह्मभवा समास्थिता ॥ ३२ ॥&lt;br&gt;&#xA;बुद्धो यदा कौणपमोहकारको&lt;br&gt;&#xA;बुद्धिस्तदा त्वं जनमोहकारिणी ।&lt;br&gt;&#xA;कल्की यदा धर्मपतिर्भविष्यति&lt;br&gt;&#xA;हरिस्तदा त्वं सुकृतिर्भविष्यसि ॥ ३३ ॥&lt;br&gt;&#xA;श्रीकृष्णचन्द्रोऽस्ति हि चन्द्रमण्डले&lt;br&gt;&#xA;राधे सदा चन्द्रमुखीति चन्द्रिका ।&lt;br&gt;&#xA;श्रीकृष्णसूर्यो दिवि सूर्यमण्डले&lt;br&gt;&#xA;सूर्यप्रभा त्वं परिधिप्रतिष्ठिता ॥ ३४ ॥&lt;br&gt;&#xA;इन्द्रः सदाऽऽस्ते किल यादवेन्द्रः&lt;br&gt;&#xA;तत्रैव राधे तु शची शचीश्वरी ।&lt;br&gt;&#xA;हिरण्यरेता हि हरिः परेश्वरो&lt;br&gt;&#xA;हेतिः सदा त्वं हि हिरण्मयी परा ॥ ३५ ॥&lt;br&gt;&#xA;श्रीराजराजो हि विराजते हरि-&lt;br&gt;&#xA;र्विराजसे त्वं तु निधौ निधीश्वरी ।&lt;br&gt;&#xA;क्षीराब्धिरूपी तु हरिस्त्वमेव हि&lt;br&gt;&#xA;तरङ्गितक्षौमसिता तरङ्गिणी ॥ ३६ ॥&lt;br&gt;&#xA;बिभ्रद्वपुः सर्वपतिर्यदा यदा&lt;br&gt;&#xA;तदा तदा त्वं विदितानुरूपिणी ।&lt;br&gt;&#xA;जगन्मयो ब्रह्ममयो हरिः स्वयं&lt;br&gt;&#xA;जगन्मयी ब्रह्ममयी त्वमेव हि ॥ ३७ ॥&lt;br&gt;&#xA;अथैव सोऽयं व्रजराजनन्दनो&lt;br&gt;&#xA;जाताऽसि राधे वृषभानुनन्दिनी ।&lt;br&gt;&#xA;याभ्यां कृता सत्वमयी प्रशान्तये&lt;br&gt;&#xA;लीलाचरित्रैर्ललिताऽऽदिलीलया ॥ ३८ ॥&lt;br&gt;&#xA;कृष्णः स्वयं ब्रह्म परं पुराणो&lt;br&gt;&#xA;लीला तदिच्छाप्रकृतिस्त्वमेव ।&lt;br&gt;&#xA;परस्परं सन्धितविग्रहाभ्यां&lt;br&gt;&#xA;नमो युवाभ्यां हरिराधिकाभ्याम् ॥ ३९ ॥&lt;br&gt;&#xA;गृहाण पत्रं निजनाथदत्तं&lt;br&gt;&#xA;शोकं परं मा कुरु राधिके त्वम् ।&lt;br&gt;&#xA;ह्रस्वेन कालेन विधाय कार्यं&lt;br&gt;&#xA;तत्रागमिष्यामि तदुक्तवाक्यम् ॥ ४० ॥&lt;br&gt;&#xA;गृह्णीध्वमद्यैव शतानि कृष्ण-&lt;br&gt;&#xA;दत्तानि पत्राणि सुमङ्गलानि ।&lt;br&gt;&#xA;प्रत्यर्पितं यूथशतं च गोप्यः&lt;br&gt;&#xA;कृष्णप्रियाणां व्रजसुन्दरीणाम् ॥ ४१ ॥&lt;br&gt;&#xA;इति श्रीगर्गसंहितायां मथुराखण्डे श्रीनारदबहुलाश्वसंवादे&lt;br&gt;&#xA;श्रीराधादर्शनं नाम पञ्चदशोऽध्यायः ॥ १५ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/05/16/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/05/16/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;मथुराखण्डः - षोडशोऽध्यायः&lt;br&gt;&#xA;राधिका तथा गोपीगणानां आश्वासप्रदानम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;राधा पत्रं सङ्गृहीत्वा शिरो नेत्रे तथा च हृत् ।&lt;br&gt;&#xA;निधाय वाचयित्वा तत् स्मृत्वा तत्पादपङ्कजम् ॥ १ ॥&lt;br&gt;&#xA;अतिप्रेमातुरा राजन् मोचयित्वाऽश्रुसन्ततिम् ।&lt;br&gt;&#xA;मूर्च्छामाप परां राधा यादवस्य प्रपश्यतः ॥ २ ॥&lt;br&gt;&#xA;कुङ्कुमागुरुपाटीरद्रवैः पुष्परसैश्च सा ।&lt;br&gt;&#xA;अर्चिता चामरान्दोलैः पुनश्चैतन्यतां गता ॥ ३ ॥&lt;br&gt;&#xA;वियोगसिन्धुसम्मग्नां राधां कमललोचनाम् ।&lt;br&gt;&#xA;वीक्ष्योद्धवस्तथा गोप्यो मुमुचुश्चाश्रुसन्ततिम् ॥ ४ ॥&lt;br&gt;&#xA;तासामश्रुप्रवाहेण राजन् वृन्दावने वने ।&lt;br&gt;&#xA;सद्यः कह्लारसंयुक्तो जातो लीलासरोवरः ॥ ५ ॥&lt;br&gt;&#xA;दृष्ट्वा पीत्वा च सुस्नात्वा श्रुत्वा चेमां कथां नरः ।&lt;br&gt;&#xA;कर्मबन्धविनिर्मुक्तः श्रीकृष्णं प्राप्नुयान्नृप ॥ ६ ॥&lt;br&gt;&#xA;अथोद्धवमुखाच्छ्रुत्वा श्रीकृष्णागमनं पुनः ।&lt;br&gt;&#xA;पप्रच्छुः कुशलं सर्वं श्रीकृष्णस्य महात्मनः ॥ ७ ॥&lt;br&gt;&#xA;श्रीराधोवाच -&lt;br&gt;&#xA;आनन्ददं श्रीव्रजराजनन्दनं&lt;br&gt;&#xA;द्रक्ष्यामि कस्मिन्समये घनप्रभम् ।&lt;br&gt;&#xA;घनं मयूरीव समुत्सुका भृशं&lt;br&gt;&#xA;चन्द्रं चकोरीव तदीक्षणोत्सुका ॥ ८ ॥&lt;br&gt;&#xA;कस्मिन्कुकाले विरहो बभूव मे&lt;br&gt;&#xA;येनैव कौ कल्पसमः क्षणः क्षणः ।&lt;br&gt;&#xA;निशीथिनीयं द्विपरार्द्धहेलनं&lt;br&gt;&#xA;करोति गोविन्दपदद्वयं विना ॥ ९ ॥&lt;br&gt;&#xA;कच्चित्कदाचिद्व्रजमागमिष्यति&lt;br&gt;&#xA;करोति किं तत्र हरिर्वदाशु मे ।&lt;br&gt;&#xA;अद्यैव यत्नेन धृताः किलासवः&lt;br&gt;&#xA;प्रसह्य निर्यान्ति मृषागिरातुराः ॥ १० ॥&lt;br&gt;&#xA;दृष्ट्वा क्षणं त्वां मम हृच्च शीतलं&lt;br&gt;&#xA;जातं प्रसन्नास्मि समागते त्वयि ।&lt;br&gt;&#xA;यथा प्रसन्ना जनकात्मजा पुरा&lt;br&gt;&#xA;लङ्कापुरं वायुसुते समागते ॥ ११ ॥&lt;br&gt;&#xA;आशां विधाय निजमोहधनं विसृज्य&lt;br&gt;&#xA;विस्मृत्य वाक्यगदितं मथुरां गतो यः ।&lt;br&gt;&#xA;तस्यापि पत्रलिखितं ह्यमृतं न मन्ये&lt;br&gt;&#xA;तं चानयस्व किल मन्त्रविदां वरिष्ठ ॥ १२ ॥&lt;br&gt;&#xA;उद्धव उवाच -&lt;br&gt;&#xA;गत्वा पुरीं तव परं विरहं निवेद्या-&lt;br&gt;&#xA;थार्घं विधाय निजनेत्रजलेन राधे ।&lt;br&gt;&#xA;नीत्वा हरिं तव पुरः पुनरागतोऽस्मि&lt;br&gt;&#xA;मा शोकमद्य कुरु मे शपथस्त्वदङ्घ्रेः ॥ १३ ॥&lt;br&gt;&#xA;श्रीनारद उवाच -&lt;br&gt;&#xA;अथ प्रसन्ना श्रीराधा चन्द्रकान्तौ मणी शुभौ ।&lt;br&gt;&#xA;रासरङ्गे चन्द्रदत्तौ उद्धवाय ददौ नृप ॥ १४ ॥&lt;br&gt;&#xA;सहस्रदलपद्मे द्वे दत्ते चन्द्रमसा पुरा ।&lt;br&gt;&#xA;उद्धवाय ददौ राधा प्रसन्ना भक्तवत्सला ॥ १५ ॥&lt;br&gt;&#xA;छत्रं सिंहासनं दिव्यं चामरे द्वे मनोहरे ।&lt;br&gt;&#xA;श्रीकृष्णमनसोद्भूते ददौ तस्मै हरिप्रिया ॥ १६ ॥&lt;br&gt;&#xA;ऐश्वर्यं ज्ञानसम्पन्नं सर्वदेशिकदेशिकम् ।&lt;br&gt;&#xA;कृष्णसंयोगकर्तृत्वं सदा तव भविष्यति ॥ १७ ॥&lt;br&gt;&#xA;भक्तिं निर्गुणभावाढ्यां प्रेमलक्षणसंयुताम् ।&lt;br&gt;&#xA;ज्ञानं विज्ञानसहितं वैराग्यं सा ददौ पुनः ॥ १८ ॥&lt;br&gt;&#xA;शङ्खचूडा च हरिणाऽऽनीतं चूडामणिं शुभम् ।&lt;br&gt;&#xA;चन्द्रानना ददौ तस्मै उद्धवाय विदेहराट् ॥ १९ ॥&lt;br&gt;&#xA;तथा गोपीगणाः सर्वे भूषणानां चयं शुभम् ।&lt;br&gt;&#xA;ददुः प्रसन्ना हे राजन्नुद्धवाय महात्मने ॥ २० ॥&lt;br&gt;&#xA;श्रीनारद उवाच -&lt;br&gt;&#xA;श्रुत्वा वचश्चौपगवेः शुभार्थं&lt;br&gt;&#xA;सुखं गतायां किल राधिकायाम् ।&lt;br&gt;&#xA;उचुस्तमाराद्व्रजगोपवध्वः&lt;br&gt;&#xA;सदःस्थितं कृष्णसखं पृथक् ताः ॥ २१ ॥&lt;br&gt;&#xA;गोप्य ऊचुः -&lt;br&gt;&#xA;यच्च पत्रलिखितं वदाशु नः&lt;br&gt;&#xA;किन्तु तच्च हरिणोक्तमद्‌भुतम् ।&lt;br&gt;&#xA;त्वं परावरविदां हरेः सखा&lt;br&gt;&#xA;मन्त्रवित्तमस्तदाकृतिर्महान् ॥ २२ ॥&lt;br&gt;&#xA;उद्धव उवाच -&lt;br&gt;&#xA;यथा स्मरथ देवेशं तथा युष्मान् स्मरत्यसौ ।&lt;br&gt;&#xA;अनुवेलं गोपवध्वः पश्यतो मे न संशयः ॥ २३ ॥&lt;br&gt;&#xA;एकदा मां समाहूय स्मृत्वा युष्मान् रहस्करः ।&lt;br&gt;&#xA;कथयामास सन्देशं चित्तस्थं नन्दनन्दनः ॥ २४ ॥&lt;br&gt;&#xA;श्रीभगवानुवाच -&lt;br&gt;&#xA;गुणेषु सक्तं किल बन्धनाय&lt;br&gt;&#xA;रक्तं मनः पुंसि च मुक्तये स्यात् ।&lt;br&gt;&#xA;मनो द्वयोः कारणमाहुरारा-&lt;br&gt;&#xA;ज्जित्वाऽथ तत्कौ विचरेदसङ्गः ॥ २५ ॥&lt;br&gt;&#xA;यदा स्वयं ब्रह्म परात्परं मा-&lt;br&gt;&#xA;मध्यात्मयोगेन विशारदेन ।&lt;br&gt;&#xA;जानाति सर्वत्र गतं विवेकी&lt;br&gt;&#xA;तदा विजह्यान्मनसः कषायम् ।&lt;br&gt;&#xA;यावद्धनो मध्यगतस्तदुत्थितः&lt;br&gt;&#xA;स्वकर्मरूपं न हि दृक् प्रपश्यति ॥ २६ ॥&lt;br&gt;&#xA;स्थूलाच्च दूरेऽस्मि न तत्वतोंऽगना-&lt;br&gt;&#xA;स्तस्माद्धि योगं कुरुतात्र साधनम् ।&lt;br&gt;&#xA;यत्साङ्ख्यभावैः किल गम्यते पदं&lt;br&gt;&#xA;तद्योगभावैरपि गम्यते स्वतः ॥ २७ ॥&lt;br&gt;&#xA;इति श्रीगर्गसंहितायां मथुराखण्डे श्रीनारदबहुलाश्वसंवादे&lt;br&gt;&#xA;राधागोप्याश्वासनं नाम षोडशोऽध्यायः ॥ १६ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/05/17/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/05/17/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;मथुराखण्डः - सप्तदशोऽध्यायः&lt;br&gt;&#xA;राधिकाप्रमुख-गोपीगणानां विरह-खेदोक्तिः -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;श्रुत्वा श्रीकृष्णसन्देशं प्रसन्ना गोपवल्लभाः ।&lt;br&gt;&#xA;अश्रुमुख्यो बाष्पकण्ठ्य उचुरौपगविं नृप ॥ १ ॥&lt;br&gt;&#xA;गोलोकवासिन्य उचुः -&lt;br&gt;&#xA;विदेशं गतवान्कृष्णस्त्यक्त्वा पूर्वप्रियाञ्जनान् ।&lt;br&gt;&#xA;तदुपर्यलिखद्योगमहो निर्मोहताबलम् ॥ २ ॥&lt;br&gt;&#xA;द्वारपालिका ऊचुः -&lt;br&gt;&#xA;चकोरे ग्लौः पङ्कजेऽर्को भ्रमरे पङ्कजं यथा ।&lt;br&gt;&#xA;चातके च घनः प्रीतिं न करोति कदाचन ॥ ३ ॥&lt;br&gt;&#xA;शृङ्गारप्रकरा ऊचुः -&lt;br&gt;&#xA;चन्द्रमित्रं चकोरोऽस्ति सख्यो वह्निकणः सदा ।&lt;br&gt;&#xA;विधात्रा यद्विलिखितं तन्न्यूनं न भवेदिह ॥ ४ ॥&lt;br&gt;&#xA;शय्योपाकरिका ऊचुः -&lt;br&gt;&#xA;व्याधोऽपि हत्वा हि मृगान् स्मरति त्वरमातुरः ।&lt;br&gt;&#xA;कटाक्षैः स्वप्रियान्हत्वा निर्मोही न स्मरेदहो ॥ ५ ॥&lt;br&gt;&#xA;पार्षदाख्या ऊचुः -&lt;br&gt;&#xA;जातं विरहजं दुःखं नान्यो वेत्ति कदाचन ।&lt;br&gt;&#xA;यथा कण्टकविद्धाङ्गो विद्वान्वा विद्धकण्टकः ॥ ६ ॥&lt;br&gt;&#xA;वृन्दावनपालिका ऊचुः -&lt;br&gt;&#xA;अनिमित्तं प्रेमसौख्यमनिमित्तो हि वेत्ति तत् ।&lt;br&gt;&#xA;सनिमित्तो न जानाति रसं कर्मेन्द्रियं यथा ॥ ७ ॥&lt;br&gt;&#xA;गोवर्धनवासिन्य ऊचुः -&lt;br&gt;&#xA;पुरन्ध्रीप्रेमकृद्यो वै सैरन्ध्रीनायकोऽभवत् ।&lt;br&gt;&#xA;शैलौकोभिस्तु किं तस्य बहुना कथितेन किम् ॥ ८ ॥&lt;br&gt;&#xA;कुञ्जविधायिका ऊचुः -&lt;br&gt;&#xA;हा माधवीकुञ्जपुञ्जे गुञ्जन्मत्तमधुव्रते ।&lt;br&gt;&#xA;स्वदृग्लक्षीकृतो यो वै तस्येयं श्रूयते कथा ॥ ९ ॥&lt;br&gt;&#xA;निकुञ्जवासिन्य ऊचुः -&lt;br&gt;&#xA;वृन्दावने मत्तमिलिन्दपुञ्जे&lt;br&gt;&#xA;कलिन्दजातीरकदम्बकुञ्जे ।&lt;br&gt;&#xA;शनैश्चलन्तं सबलं सगोपं&lt;br&gt;&#xA;सगोधनं नन्दसुतं भजामः ॥ १० ॥&lt;br&gt;&#xA;जाह्नवीयूथ उवाच -&lt;br&gt;&#xA;कदा तथाऽस्मत्समयो भविष्यति&lt;br&gt;&#xA;यथा पुरन्ध्रीसमयः प्रदृश्यते ।&lt;br&gt;&#xA;शोकं परं मा कुरुत व्रजाङ्गनाः&lt;br&gt;&#xA;सदा न कस्यापि जयः पराजयः ॥ ११ ॥&lt;br&gt;&#xA;यमुनायूथ उवाच -&lt;br&gt;&#xA;विधातुर्न दया किञ्चिद्युनक्ति वियुनक्ति यः ।&lt;br&gt;&#xA;भूतानि सकलान्येव क्रीडनानि यथाऽर्भकः ॥ १२ ॥&lt;br&gt;&#xA;रमायूथ उवाच -&lt;br&gt;&#xA;कुब्जापुराद्यर्जुसमानविग्रहा&lt;br&gt;&#xA;दासी त्विदानीं तु कुलीनतां गता ।&lt;br&gt;&#xA;कुरूपिणी रूपवती बभावहो&lt;br&gt;&#xA;चतुर्दिनैर्दुन्दुभिनादकारिणी ॥ १३ ॥&lt;br&gt;&#xA;विरजायूथा ऊचुः -&lt;br&gt;&#xA;सदा न कस्यापि भुजा प्रियांसे&lt;br&gt;&#xA;सदा वसन्तो न सदा युवा स्यात् ।&lt;br&gt;&#xA;इन्द्रो न राज्यं कुरुते सदाऽयं&lt;br&gt;&#xA;चतुर्दिनैर्मानमलङ्करोतु ॥ १४ ॥&lt;br&gt;&#xA;ललितायूथ उवाच -&lt;br&gt;&#xA;रामाभिषेकं विनिवार्य मन्थरा&lt;br&gt;&#xA;चकार विघ्नं किल कोसले पुरे ।&lt;br&gt;&#xA;कुब्जैव सेयं मथुरापुरे गता&lt;br&gt;&#xA;कुब्जैव किं किं न करोति गोपिकाः ॥ १५ ॥&lt;br&gt;&#xA;विशाखायूथ उवाच -&lt;br&gt;&#xA;गोचारणायानुचरैर्व्रजन्तं&lt;br&gt;&#xA;प्रबोधयन्तं स्वपुरं विरावैः ।&lt;br&gt;&#xA;मत्तेभयानं हि विडम्बयन्तं&lt;br&gt;&#xA;श्रीनन्दसूनुं न हि विस्मरामः ॥ १६ ॥&lt;br&gt;&#xA;मायायूथ उवाच -&lt;br&gt;&#xA;सङ्कोचवीथीषु पटे प्रगृह्य&lt;br&gt;&#xA;प्रसह्य दोर्भ्यां हृदये निधाय ।&lt;br&gt;&#xA;अन्योन्यमाकर्षणहर्षभीति-&lt;br&gt;&#xA;र्गृहान् हरिं तं हि कदा नयामः ॥ १७ ॥&lt;br&gt;&#xA;अष्टसख्य ऊचुः -&lt;br&gt;&#xA;वीक्ष्य नन्दसुतमङ्ग सुन्दरं&lt;br&gt;&#xA;नेत्रमद्य न जगद्विपश्यति ।&lt;br&gt;&#xA;नन्दराजतनये पुरीं स्थिते&lt;br&gt;&#xA;किं भविष्यति वदाशु नस्त्वरम् ॥ १८ ॥&lt;br&gt;&#xA;षोडशसख्य ऊचुः -&lt;br&gt;&#xA;वेणुनादमधुरध्वनिं वने&lt;br&gt;&#xA;सन्निश्यम्य कुसुमेषुवर्धनम् ।&lt;br&gt;&#xA;श्रोत्रयुग्ममिह नः शृणोति नो&lt;br&gt;&#xA;विश्वगीतमुत वा यशः परम् ॥ १९ ॥&lt;br&gt;&#xA;द्वात्रिंशत्सख्य ऊचुः -&lt;br&gt;&#xA;प्रीत्या स्वमित्रं हि रिपुं नयेन&lt;br&gt;&#xA;लुब्धं धनैश्च द्विजमादरेण ।&lt;br&gt;&#xA;गुरुं प्रणामै रसिकं रसेन&lt;br&gt;&#xA;निर्मोहिनं केन वशीकरोति ॥ २० ॥&lt;br&gt;&#xA;श्रुतिरूपा ऊचुः -&lt;br&gt;&#xA;यज्जागरादिषु भवेषु परं ह्यतेर्हेतु-&lt;br&gt;&#xA;स्विदस्य विचरन्ति गुणाश्च येन ।&lt;br&gt;&#xA;नैतद्विशन्ति महदिन्द्रियदेवसङ्घा-&lt;br&gt;&#xA;स्तस्मै नमोऽग्निमिव विस्तृतविस्फुलिङ्गाः ॥ २१ ॥&lt;br&gt;&#xA;ऋषिरूपा ऊचुः -&lt;br&gt;&#xA;नैवेशितुं प्रभुरयं बलिनां बलिया-&lt;br&gt;&#xA;न्माया न शब्द उत नो विषयीकरोति ।&lt;br&gt;&#xA;तद्ब्रह्म पूर्णममृतं परमं प्रशान्तं&lt;br&gt;&#xA;शुद्धं परात्परतरं शरणं गताः स्मः ॥ २२ ॥&lt;br&gt;&#xA;देवाङ्गना ऊचुः -&lt;br&gt;&#xA;अंशांशकांशककलाद्यवतारवृन्दै-&lt;br&gt;&#xA;रावेशपूर्णसहिताश्च परस्य यस्य ।&lt;br&gt;&#xA;सर्गादयः किल भवन्ति तमेव कृष्णं&lt;br&gt;&#xA;पूर्णात्परं तु परिपूर्णतमं नताः स्मः ॥ २३ ॥&lt;br&gt;&#xA;यज्ञसीता ऊचुः -&lt;br&gt;&#xA;श्रीमन्निकुञ्जलतिकाकुसुमाकरोऽयं&lt;br&gt;&#xA;श्रीराधिका हृदयकण्ठविभूषणोऽयम् ।&lt;br&gt;&#xA;श्रीरासमण्डलपतिर्व्रजमण्डलेशो&lt;br&gt;&#xA;ब्रह्माण्डमण्डलमहीपरिपालकोऽयम् ॥ २४ ॥&lt;br&gt;&#xA;रमावैकुण्ठनिवासिन्य ऊचुः -&lt;br&gt;&#xA;यो गोपिका सकलयूथमलञ्चकार&lt;br&gt;&#xA;वृन्दावनं च निजपादरजोभिरद्रिम् ।&lt;br&gt;&#xA;यः सर्वलोकविभाय बभूव भूमौ&lt;br&gt;&#xA;तं भूरिलीलमुरगेन्द्रभुजं भजामः ॥ २५ ॥&lt;br&gt;&#xA;श्वेतद्वीपसखीजना ऊचुः -&lt;br&gt;&#xA;यथा शिलीन्ध्रं शिशुरश्रमो गजः&lt;br&gt;&#xA;स्वपुष्करेणैव च पुष्करं गिरिम् ।&lt;br&gt;&#xA;धृत्वा बभौ श्रीव्रजराजनन्दनः&lt;br&gt;&#xA;कृपाकरोऽसौ न हि विस्मृतः क्वचित् ॥ २६ ॥&lt;br&gt;&#xA;ऊर्ध्ववैकुण्ठवासिन्य ऊचुः -&lt;br&gt;&#xA;श्यामवर्णमये नेत्रे जगच्छ्यामं विपश्यतः ।&lt;br&gt;&#xA;न द्वैतं दृश्यते यासां ताभिः किं योगसेवनम् ॥ २७ ॥&lt;br&gt;&#xA;अजितपदाश्रिता ऊचुः -&lt;br&gt;&#xA;स्नेहपाशो दृढच्छिन्नो न च्छिन्नो हरिणा विना ।&lt;br&gt;&#xA;छित्वा तं मथुरां प्रागान्नागपाशं यथा खगः ॥ २८ ॥&lt;br&gt;&#xA;लोकाचलवासिन्य ऊचुः -&lt;br&gt;&#xA;कृष्णे लग्नं नेत्रयुग्मं धावद्दशदिशान्तरम् ।&lt;br&gt;&#xA;अहो न लग्नं कुत्रापि पद्मलग्नो यथा ह्यलिः ॥ २९ ॥&lt;br&gt;&#xA;श्रीसख्य ऊचुः -&lt;br&gt;&#xA;कार्पण्येन यशो हन्ति क्रुधा गुणगणोदयम् ।&lt;br&gt;&#xA;धनानि व्यसनैर्लोकः कपटेनैव मित्रताम् ॥ ३० ॥&lt;br&gt;&#xA;मैथिला ऊचुः -&lt;br&gt;&#xA;धनं दत्वा तनुं रक्षेत्तनुं दत्वा त्रपां व्यधात् ।&lt;br&gt;&#xA;धनं तनुं त्रपां दद्यान्मित्रकार्यार्थमेव हि ॥ ३१ ॥&lt;br&gt;&#xA;कौशला ऊचुः -&lt;br&gt;&#xA;न कोपि जानाति वियोगजां दशां&lt;br&gt;&#xA;जीवं विना वक्तुमलं न सापि हि ।&lt;br&gt;&#xA;भूयादूरोबाणविभिन्नमारा-&lt;br&gt;&#xA;न्माभूत्कदापि प्रियविप्रयोजनम् ॥ ३२ ॥&lt;br&gt;&#xA;अयोध्यापुरवासिन्य ऊचुः -&lt;br&gt;&#xA;कृत्वा निराशां विनिधाय चाशां&lt;br&gt;&#xA;जगाम चाशां मथुरापुरस्य ।&lt;br&gt;&#xA;योगं च तस्योपरि चालिखन्नो&lt;br&gt;&#xA;निर्मोहिनां चित्तमहो विचित्रम् ॥ ३३ ॥&lt;br&gt;&#xA;पुलिन्दिका ऊचुः -&lt;br&gt;&#xA;एनं वरं कर्तुमतीव विह्वलां&lt;br&gt;&#xA;समागतां शूर्पणखां पुरा वने ।&lt;br&gt;&#xA;यः कारयामास विरूपिणीं बला-&lt;br&gt;&#xA;त्सौमित्रिणा तेन तु वः कृपा कथम् ॥ ३४ ॥&lt;br&gt;&#xA;सुतलवासिन्य ऊचुः -&lt;br&gt;&#xA;भक्तं बलिं सत्यपरं भूरिदं&lt;br&gt;&#xA;नीत्वा बलिं यः कुपितो बबन्ध ह ।&lt;br&gt;&#xA;अहो कथं तस्य करोति सेवनं&lt;br&gt;&#xA;मायावटोर्वामनरूपधारीणः ॥ ३५ ॥&lt;br&gt;&#xA;जालन्धर्य ऊचुः&lt;br&gt;&#xA;पुरातिकष्टं प्रगतेऽसुरोत्तमे&lt;br&gt;&#xA;कायाधवे भक्तवरे ततो ह्ययम् ।&lt;br&gt;&#xA;भूत्वा नृसिंहः कृतवान्सहाय-&lt;br&gt;&#xA;महो परा निष्ठुरता प्रदृश्यते ॥ ३६ ॥&lt;br&gt;&#xA;भूमिगोप्य ऊचुः -&lt;br&gt;&#xA;अहोऽतिनिर्मोहिजनस्य चित्रं&lt;br&gt;&#xA;परं चरित्रं गदितुं न योग्यम् ।&lt;br&gt;&#xA;मुखेन चान्यद्धृदि भाव्यमन्य-&lt;br&gt;&#xA;द्देवो न जानाति कुतो मनुष्यः ॥ ३७ ॥&lt;br&gt;&#xA;इति श्रीगर्गसंहितायां मथुराखण्डे श्रीनारदबहुलाश्वसंवादे&lt;br&gt;&#xA;गोपीवाक्यं नाम सप्तदशोऽध्यायः ॥ १७ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/05/18/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/05/18/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;मथुराखण्डः - अष्टादशोऽध्यायः&lt;br&gt;&#xA;उद्धवस्य मथुरा-प्रत्यावर्तनम् -&lt;/p&gt;&#xA;&lt;p&gt;बर्हिष्मतीभवा ऊचुः -&lt;br&gt;&#xA;अहो लयाब्धौ कृपया हरिर्या-&lt;br&gt;&#xA;मुद्धृत्य वाराहतनुर्महात्मा ।&lt;br&gt;&#xA;तामन्वधावद्धृतशिञ्जिनीशरो&lt;br&gt;&#xA;भूत्वा दयालुः पृथुरादिराजः ॥ १ ॥&lt;br&gt;&#xA;लतागोप्य ऊचुः -&lt;br&gt;&#xA;स्वयं सुधां वा न विभज्य पूर्वं&lt;br&gt;&#xA;धन्वन्तरिर्विश्वभिषङ्महात्मा ।&lt;br&gt;&#xA;तद्‌बद्धवैरेषु सुरासुरेषु&lt;br&gt;&#xA;भूत्वाऽथ योषित्प्रददौ कलिप्रियः ॥ २ ॥&lt;br&gt;&#xA;नागेन्द्रकन्या ऊचुः -&lt;br&gt;&#xA;अथेच्छतीमेनमहो वरं हरिः&lt;br&gt;&#xA;समागतां शूर्पणखां महावने ।&lt;br&gt;&#xA;चकार सौमित्रिसखः कुरूपिणी-&lt;br&gt;&#xA;महो कृतं तस्य तया किमप्रियम् ॥ ३ ॥&lt;br&gt;&#xA;समुद्रकन्या ऊचुः -&lt;br&gt;&#xA;नित्यं गृहशतं यान्ती दात्री दुःखं सुखं जनान् ।&lt;br&gt;&#xA;स्वीया कथं सुशीला च चञ्चलाऽस्मिन्कथं स्थिता ॥ ४ ॥&lt;br&gt;&#xA;अप्सरस ऊचुः -&lt;br&gt;&#xA;अस्य प्रीत्या कर्णनासे गते वै रावणस्वसुः ।&lt;br&gt;&#xA;त्यजन्तु वार्तां तेनापि भवतीनां कृपा कृता ॥ ५ ॥&lt;br&gt;&#xA;दिव्या ऊचुः -&lt;br&gt;&#xA;सर्वेश्वरो बलिं नीत्वा बलिं बद्ध्वा दयापरः ।&lt;br&gt;&#xA;अधः क्षिपन्मुक्तिनाथश्चित्रं तत्कथयाऽभवत् ॥ ६ ॥&lt;br&gt;&#xA;आदिव्या ऊचुः -&lt;br&gt;&#xA;शतरूपायुतं शान्तं तपस्यन्तं मनुं पुरा ।&lt;br&gt;&#xA;दैत्यैर्बाधां गतं पश्चाद्‌ररक्षासौ दयानिधिः ॥ ७ ॥&lt;br&gt;&#xA;सत्ववृत्तय ऊचुः -&lt;br&gt;&#xA;पूर्वं कष्टगतं भक्तं ध्रुवं कायाधवं च वै ।&lt;br&gt;&#xA;पश्चाद्‌ररक्ष कृपया न पूर्वं दीनवत्सलः ॥ ८ ॥&lt;br&gt;&#xA;रजोवृत्तय ऊचुः -&lt;br&gt;&#xA;रुक्माङ्गदहरिश्चन्द्राम्बरीषाणां सतां हरिः ।&lt;br&gt;&#xA;सत्यं परीक्षन् प्रददौ पुनर्भागवतीं श्रियम् ॥ ९ ॥&lt;br&gt;&#xA;तमोवृत्तय ऊचुः -&lt;br&gt;&#xA;वृन्दा येन छलं प्राप्ता छलिना बलिना पुरा ।&lt;br&gt;&#xA;छलमय्या बलिन्याऽद्य कुब्जया छलितो ह्ययम् ॥ १० ॥&lt;br&gt;&#xA;कृपाणी ह्येकतो वक्रा घातयन्ती जनान्बहून् ।&lt;br&gt;&#xA;किमु कुब्जा त्रिवक्रा च श्रीकृष्णेन त्रिभङ्गिना ॥ ११ ॥&lt;br&gt;&#xA;पश्यन्तीनां कृष्णमार्गं नेत्रे दुःखं गते भृशम् ।&lt;br&gt;&#xA;अवधिः पादविक्षेपं वामनस्य करोति हि ॥ १२ ॥&lt;br&gt;&#xA;पीतत्वं त्वग्गता पादौ शैथिल्यं प्रगतौ च नः ।&lt;br&gt;&#xA;मनो विभ्रमतामुग्रां माधवे माधवं विना ॥ १३ ॥&lt;br&gt;&#xA;सपत्नीहारचिह्नाढ्यमागतं तमुषःक्षणे ।&lt;br&gt;&#xA;हा दैव कस्मिन्समये द्रक्ष्यामो नन्दनन्दनम् ॥ १४ ॥&lt;br&gt;&#xA;श्रीनारद उवाच -&lt;br&gt;&#xA;इति कृष्णं चिन्तयन्त्यो गोपिका प्रेमविह्वलाः ।&lt;br&gt;&#xA;उत्कण्ठितास्ता रुरुदुर्मूर्छिता धरणीं गताः ॥ १५ ॥&lt;br&gt;&#xA;पृथक् पृथक् समाश्वास्य वचोभिर्नयनैपुणैः ।&lt;br&gt;&#xA;सम्बोध्य गोपिकाः सर्वाः प्राह राधां तदोद्धवः ॥ १६ ॥&lt;br&gt;&#xA;उद्धव उवाच -&lt;br&gt;&#xA;परिपूर्णतमे कृष्णे वृषभानुवरात्मजे ।&lt;br&gt;&#xA;गन्तुमाज्ञा देहि मह्यं नमस्तुभ्यं व्रजेश्वरि ॥ १७ ॥&lt;br&gt;&#xA;प्रतिपत्रं देहि शुभे श्रीकृष्णाय महात्मने ।&lt;br&gt;&#xA;तेन तं च प्रणम्याशु समानेष्ये तवान्तिकम् ॥ १८ ॥&lt;br&gt;&#xA;श्रीनारद उवाच -&lt;br&gt;&#xA;अथ राधा लेखनीं च नीत्वा पात्रं मषेस्त्वरम् ।&lt;br&gt;&#xA;समाचारं चिन्तयन्ती तावदश्रूणि सुस्रुवुः ॥ १९ ॥&lt;br&gt;&#xA;यद्यत्पत्रं समानीतं राधया लेखनीयुतम् ।&lt;br&gt;&#xA;तत्तदार्द्रीकृतं जातं नयनाम्बुजवारिभिः ॥ २० ॥&lt;br&gt;&#xA;अश्रुप्रवाहं मुञ्चन्तीं कृष्णदर्शनलालसाम् ।&lt;br&gt;&#xA;उद्धवो विस्मयन्प्राह राधां कमललोचनाम् ॥ २१ ॥&lt;br&gt;&#xA;उद्धव उवाच -&lt;br&gt;&#xA;कथं लिखसि राधे त्वं कथं दुःखं करोषि हि ।&lt;br&gt;&#xA;सर्वां तस्मै वदिष्यामि व्यथां त्वल्लेखनं विना ॥ २२ ॥&lt;br&gt;&#xA;श्रीनारद उवाच -&lt;br&gt;&#xA;इति श्रुत्वा वचस्तस्य राधया गतबाधया ।&lt;br&gt;&#xA;सर्वाभिर्गोपिकाभिश्व पूजितोऽभूत्तदोद्धवः ॥ २३ ॥&lt;br&gt;&#xA;नत्वा प्रदक्षिणीकृत्य राधां रासेश्वरीं पराम् ।&lt;br&gt;&#xA;गोपीगणमनुज्ञाप्य नत्वा नत्वा पुनः पुनः ॥ २४ ॥&lt;br&gt;&#xA;रथमारुह्य दिव्याभं रत्नभूषणभूषितम् ।&lt;br&gt;&#xA;गतभृत्याभिमानोऽसौ सन्ध्यायां नन्दमाययौ ॥ २५ ॥&lt;br&gt;&#xA;मार्तण्ड उदयं प्राप्ते नत्वा गोपीं यशोमतीम् ।&lt;br&gt;&#xA;नन्दराजमनुज्ञाप्य नवनन्दांस्तदोद्धवः ॥ २६ ॥&lt;br&gt;&#xA;वृषभानूपनन्दाश्च समनुज्ञाप्य लोकतः ।&lt;br&gt;&#xA;तथा कृष्णसखीन् सर्वान् रथमारुह्य निर्गतः ॥ २७ ॥&lt;br&gt;&#xA;दूरं तमनुगाः सर्वे गोपा गोपीगणास्तथा ।&lt;br&gt;&#xA;स निवृत्याथ तान्स्नेहादुधवो मथुरां ययौ ॥ २८ ॥&lt;br&gt;&#xA;एकान्ते चाक्षयवटे कृष्णातीरे मनोहरे ।&lt;br&gt;&#xA;नत्वा कृष्णं परिक्रम्य प्रेमगद्‌गदया गिरा ।&lt;br&gt;&#xA;प्राह स्रवन्नेत्रपद्म उद्धवो बुद्धिसत्तमः ॥ २९ ॥&lt;br&gt;&#xA;उद्धव उवाच -&lt;br&gt;&#xA;किं देव कथनीयं मे भवतोऽशेषसाक्षिणः ।&lt;br&gt;&#xA;विधत्स्व शं राधिकाया गोपीनां देहि दर्शनम् ॥ ३० ॥&lt;br&gt;&#xA;श्रीकृष्णं देवदेवेशं समानेष्ये तवान्तिकम् ।&lt;br&gt;&#xA;इत्थं वाक्यं च मे भूतं रक्ष रक्ष कृपानिधे ॥ ३१ ॥&lt;br&gt;&#xA;प्रह्लादरुक्माङ्गदयोः प्रतिज्ञां&lt;br&gt;&#xA;बलेश्च खट्वाङ्गनृपस्य साक्षात् ।&lt;br&gt;&#xA;यथाम्बरीषध्रुवयोस्तथा मे&lt;br&gt;&#xA;कृता च भक्तेश्वर रक्ष रक्ष ॥ ३२ ॥&lt;br&gt;&#xA;इति श्रीगर्गसंहितायां मथुराखण्डे श्रीनारदबहुलाश्वसंवादे&lt;br&gt;&#xA;गोपीवाक्ये उद्धवागमनं नामाष्टादशोऽध्यायः ॥ १८ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/05/19/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/05/19/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;मथुराखण्डः - एकोनविंशोऽध्यायः&lt;br&gt;&#xA;कृष्णस्य व्रजागमनोत्सवम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;इत्थं निशम्य भक्तस्य वचनं भक्तवत्सलः ।&lt;br&gt;&#xA;स्मृत्वा वाक्यं स्वकथितं गन्तुं चक्रेऽच्युतो मतिम् ॥ १ ॥&lt;br&gt;&#xA;बलदेवं स्थापयित्वा कार्यभारेषु सर्वतः ।&lt;br&gt;&#xA;हेमाढ्यं किङ्कणोजालं चञ्चलाश्वनियोजितम् ॥ २ ॥&lt;br&gt;&#xA;रथमारुह्य सूर्याभमुद्धवेन समन्वितः ।&lt;br&gt;&#xA;भक्तानां दर्शनं दातुं प्रययौ नन्दगोकुलम् ॥ ३ ॥&lt;br&gt;&#xA;गोवर्धनं गोकुलं च पश्यन् वृन्दावनं वनम् ।&lt;br&gt;&#xA;प्राप्तोऽभूत्पुलिने कृष्णः कृष्णातीरे मनोहरे ॥ ४ ॥&lt;br&gt;&#xA;कोटिशः कोटिशो गावो दृष्ट्वा कृष्णं व्रजाधिपम् ।&lt;br&gt;&#xA;आधावन्त्यः सर्वतस्तं स्नेहस्नुतपयोधराः ॥ ५ ॥&lt;br&gt;&#xA;उदास्यकर्णवालाँश्च रम्भमाणाः सवत्सकाः ।&lt;br&gt;&#xA;मुखे कवलसंयुक्ता अश्रुमुख्यो गतव्यथाः ॥ ६ ॥&lt;br&gt;&#xA;सरथं सारुणं साश्वं शरदर्कं यथा घनाः ।&lt;br&gt;&#xA;रुरुधुस्तं रथं राजनुद्धवस्य प्रपश्यतः ॥ ७ ॥&lt;br&gt;&#xA;श्रीगोपालो हरिस्तासां वदन्नाम पृथक् पृथक् ।&lt;br&gt;&#xA;श्रीहस्तेन तदङ्गानि स्पृशन् हर्षं जगाम ह ॥ ८ ॥&lt;br&gt;&#xA;तत्समीपे गवां वृन्दं गतं वीक्ष्य व्रजार्भकाः ।&lt;br&gt;&#xA;श्रीदामाद्या विस्मिताश्च दूरादूचुः परस्परम् ॥ ९ ॥&lt;br&gt;&#xA;गोपा ऊचुः -&lt;br&gt;&#xA;रथं सकुम्भध्वजवायुवेगं&lt;br&gt;&#xA;सुकांस्यपत्रध्वनिनिःस्वनं तम् ।&lt;br&gt;&#xA;शताश्वयुक्तं शतसूर्यशोभं&lt;br&gt;&#xA;गावः कथं वा रुरुधुः सखायः ॥ १० ॥&lt;br&gt;&#xA;अन्यो न चास्मिन् हि गवां प्रहर्षणै-&lt;br&gt;&#xA;रायाति किन्तु व्रजराजनन्दनः ।&lt;br&gt;&#xA;स्फुरन्ति चाङ्गानि हि दक्षिणानि नः&lt;br&gt;&#xA;श्रीनीलकण्ठः प्रतनोति तोरणम् ॥ ११ ॥&lt;br&gt;&#xA;श्रीनारद उवाच -&lt;br&gt;&#xA;इत्थं विचार्य मनसा गोपाः सर्वे समागताः ।&lt;br&gt;&#xA;ददृशुर्माधवं मित्रं गतं वस्तु यथा जनाः ॥ १२ ॥&lt;br&gt;&#xA;अवप्लुत्य रथात्कृष्णः परिपूर्णतमः स्वयम् ।&lt;br&gt;&#xA;पुरो निधाय तान्सर्वान्दोर्भ्यां तत्प्रेमविह्वलः ॥ १३ ॥&lt;br&gt;&#xA;मुञ्चन्नेत्राब्जवारीणि परिरेभे पृथक्पृथक् ।&lt;br&gt;&#xA;अहो भक्तेश्च माहात्म्यं वक्तुं कोऽस्ति महीतले ॥ १४ ॥&lt;br&gt;&#xA;ते सर्व रुरुदुर्गोपा मुञ्चन्तोऽश्रूणि मैथिल ।&lt;br&gt;&#xA;प्रवक्तुं न समर्थाः श्रीकृष्णविक्षेपविह्वलाः ॥ १५ ॥&lt;br&gt;&#xA;परिपूर्णतमः साक्षाद्देवो मधुरया गिरा ।&lt;br&gt;&#xA;आश्वासयामास नतान् प्रेमानन्दसमाकुलान् ॥ १६ ॥&lt;br&gt;&#xA;उद्धवः प्रेषितो वक्तुं श्रीकृष्णेनार्भकैः सह ।&lt;br&gt;&#xA;आगतं कथयामास श्रीकृष्णं नन्दपत्तने ॥ १७ ॥&lt;br&gt;&#xA;श्रुत्वाऽऽगतं नन्दसूनुं श्रीकृष्णं गोपवल्लभम् ।&lt;br&gt;&#xA;आनेतुं निर्गताः सर्वे परिपूर्णमनोरथाः ॥ १८ ॥&lt;br&gt;&#xA;भेरीमृदङ्गैः पटहैः कलस्वनै-&lt;br&gt;&#xA;रत्पूर्णकुम्भैर्द्विजवेदघोषणैः ।&lt;br&gt;&#xA;गन्धाक्षतैर्मङ्गललाजमिश्रितैः&lt;br&gt;&#xA;श्रीनन्दराजोऽभिययौ यशोदया ॥ १९ ॥&lt;br&gt;&#xA;ततः पुरस्कृत्य मदोन्नतं गजं&lt;br&gt;&#xA;सिन्दूरशुण्डाधृतहेमशृङ्खलम् ।&lt;br&gt;&#xA;समाययौ श्रीवृषभानुमुख्यो&lt;br&gt;&#xA;भावान् कृतिस्तत्र कलावतीयुतः ॥ २० ॥&lt;br&gt;&#xA;नन्दोपनन्दा वृषभानवश्च&lt;br&gt;&#xA;गोपाश्च वृद्धास्तरुणार्भकाश्च ।&lt;br&gt;&#xA;स्रग्वेणुगुञ्जापरिपिच्छयुक्ता&lt;br&gt;&#xA;विनिर्गताः पूर्णमनोरथास्ते ॥ २१ ॥&lt;br&gt;&#xA;गायन्त आरान्नृपनन्दनन्दनं&lt;br&gt;&#xA;नृत्यन्त आचालितपीतवाससः ।&lt;br&gt;&#xA;वंशीधरा वेत्रविषाणपाणयः&lt;br&gt;&#xA;प्रहर्षिता दर्शनलालसा भृशम् ॥ २२ ॥&lt;br&gt;&#xA;सखिमुखेभ्यो हरिमागतं परां&lt;br&gt;&#xA;निशभ्य राधा शयनात्समुत्थिता ।&lt;br&gt;&#xA;ताभ्यः स्वभूषाः प्रददौ प्रहर्षिता&lt;br&gt;&#xA;प्रीता स्वगन्धिं नवपद्मिनी यथा ॥ २३ ॥&lt;br&gt;&#xA;द्वात्रिंशदष्टौ किल षोडश द्वे&lt;br&gt;&#xA;यूथैर्युता मैथिल गोपिकानाम् ।&lt;br&gt;&#xA;आरुह्य राधा शिबिकां मनोज्ञां&lt;br&gt;&#xA;समाययौ श्रीधरदर्शनार्थम् ॥ २४ ॥&lt;br&gt;&#xA;तथा हि गोप्यः किल कोटिशश्च&lt;br&gt;&#xA;त्यक्त्वाऽथ सर्वं स्वगृहस्य कृत्यम् ।&lt;br&gt;&#xA;व्यत्यस्तवस्त्राभरणा नृपेश&lt;br&gt;&#xA;समाययुः प्रेमचलन्मनोऽङ्गाः ॥ २५ ॥&lt;br&gt;&#xA;सर्वं व्रजं पादपगोमृगद्विजं&lt;br&gt;&#xA;प्रेमातुरं वीक्ष्य समागतं किमु ।&lt;br&gt;&#xA;श्रीनन्दराजं पितरं च मातरं&lt;br&gt;&#xA;ननाम कृष्णः कृतमस्तकाञ्जलिः ॥ २६ ॥&lt;br&gt;&#xA;श्रीनन्दराजस्तनयं चिरागतं&lt;br&gt;&#xA;प्रगृह्य दोर्भ्यां हृदये निधाय तम् ।&lt;br&gt;&#xA;संस्नापयामास सुनेत्रजैर्जलै-&lt;br&gt;&#xA;र्यशोदया प्राप्तमनोरथश्चिरात् ॥ २७ ॥&lt;br&gt;&#xA;नन्दोपनन्दान्वृषभानुवृद्धान्&lt;br&gt;&#xA;सर्वान्नमस्कृत्य च तत्कृताशीः ।&lt;br&gt;&#xA;तथा वयस्यैश्च परस्परं वा&lt;br&gt;&#xA;लघूंश्च हस्तग्रहणैः स्थितोऽभूत् ॥ २८ ॥&lt;br&gt;&#xA;ततः समारुह्य रथं हरिः स्वयं&lt;br&gt;&#xA;निधाय नन्दं च गजे यशोदया ।&lt;br&gt;&#xA;नन्दोपनन्दैः सहितो गवां गणैः&lt;br&gt;&#xA;श्रीनन्दराजस्य पुरं विवेश सः ॥ २९ ॥&lt;br&gt;&#xA;तदैव देवाः किल पुष्पवर्षा-&lt;br&gt;&#xA;माचारलाजान् पुरगोपिकाश्च ।&lt;br&gt;&#xA;प्रचक्रिरे तत्र जयेति मङ्गलं&lt;br&gt;&#xA;शब्दं च गोपा गृहमागते हरौ ॥ ३० ॥&lt;br&gt;&#xA;धन्यः सखा ते परमुद्धवोऽय-&lt;br&gt;&#xA;मनेन साक्षात्किल दर्शितोऽत्र ।&lt;br&gt;&#xA;त्वं जीवनं गोपजनस्य गोपा&lt;br&gt;&#xA;ऊचुर्गिरा गद्‌गदयेदमार्ताः ॥ ३१ ॥&lt;br&gt;&#xA;इदं मया ते कथितं नृपेश&lt;br&gt;&#xA;पुनर्व्रजे ह्यागमनं हरेश्च ।&lt;br&gt;&#xA;किमिच्छसि श्रोतुमथो सुरासुरैः&lt;br&gt;&#xA;परं चरित्रं शुभदं विचित्रम् ॥ ३२ ॥&lt;br&gt;&#xA;इति श्रीगर्गसंहितायां मथुराखण्डे श्रीनारदबहुलाश्वसंवादे&lt;br&gt;&#xA;श्रीकृष्णागमनोत्सवो नामैकोनविंशोऽध्यायः ॥ १९ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/05/20/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/05/20/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;मथुराखण्डः - विंशोऽध्यायः&lt;br&gt;&#xA;राधाकृष्णकृतं ऋभुऋषि-मुक्तिदानम् -&lt;/p&gt;&#xA;&lt;p&gt;बहुलाश्व उवाच -&lt;br&gt;&#xA;अग्रे चकार किं साक्षाद्‌ भगवान् व्रजमण्डले ।&lt;br&gt;&#xA;राधायै गोपिकाभ्यश्च कथंस्विद्दर्शनं ददौ ॥ १ ॥&lt;br&gt;&#xA;गोपीमनोरथं कृत्वा मथुरामाजगाम ह ।&lt;br&gt;&#xA;एतन्मे ब्रूहि विप्रेन्द्र त्वं परावरवित्तमः ॥ २ ॥&lt;br&gt;&#xA;श्रीनारद उवाच -&lt;br&gt;&#xA;सन्ध्यायां राधयाऽऽहूतः श्रीकृष्णो भगवान्स्वयम् ।&lt;br&gt;&#xA;एकान्ते शीतलं शश्वज्जगाम कदलीवनम् ॥ ३ ॥&lt;br&gt;&#xA;स्फारस्फुरनमेघगृहं रम्भाचन्दनचर्चितम् ।&lt;br&gt;&#xA;कृष्णागरुत्सीकरं च सुधारश्मिगलत्सुधम् ॥ ४ ॥&lt;br&gt;&#xA;एतादृशं वनं राधा वियोगानलवर्चसा ।&lt;br&gt;&#xA;भस्मीभूतं हि सततं कृष्णाशा तां हि रक्षति ॥ ५ ॥&lt;br&gt;&#xA;तत्रैव सर्वे गोपीनां शतयूथाः समागताः ।&lt;br&gt;&#xA;तस्यै निवेदनं चक्रुर्माधवागमनस्य हि ॥ ६ ॥&lt;br&gt;&#xA;उत्थाय सहसा साक्षाद्‌वृषभानुवरात्मजा ।&lt;br&gt;&#xA;आनेतुमाययौ कृष्णं सखीभिः परिवारिता ॥ ७ ॥&lt;br&gt;&#xA;ददावासनपाद्यार्घानुपचारान्मनोहरान् ।&lt;br&gt;&#xA;वदन्ती सादरं वाक्यं कुशलं कुशलाधिका ॥ ८ ॥&lt;br&gt;&#xA;युवकन्दर्पकोटीनां माधुर्य्यहारिणं हरिम् ।&lt;br&gt;&#xA;दृष्ट्वा राधा जहौ दुःखं ब्रह्म ज्ञात्वा गुणं यथा ॥ ९ ॥&lt;br&gt;&#xA;प्रसन्ना तत्र शृङ्गारमकरोत्कीर्तिनन्दिनी ।&lt;br&gt;&#xA;तया नोऽकारि श्रृङ्गारः पान्थे कृष्णे गते सति ॥ १० ॥&lt;br&gt;&#xA;न चन्दनं च ताम्बूलं भोजनं च सुधासमम् ।&lt;br&gt;&#xA;न कृतं दिव्यशयनं हास्यं वा न कृतं क्वचित् ॥ ११ ॥&lt;br&gt;&#xA;परिपूर्णतमं कृष्णं परिपूर्णतमप्रिया ।&lt;br&gt;&#xA;आनन्दाश्रूणि मुञ्चन्ती प्राह गद्‌गदया गिरा ॥ १२ ॥&lt;br&gt;&#xA;राधोवाच -&lt;br&gt;&#xA;कियद्दूरे यदुपुरी नागतं किं करोषि हि ।&lt;br&gt;&#xA;किं वदेऽहं रहो दुःखं भवतोऽशेषसाक्षिणः ॥ १३ ॥&lt;br&gt;&#xA;सौदासराजमहिषी दमयन्ती च मैथिली ।&lt;br&gt;&#xA;नास्त्यत्र कां पुरस्कृत्य वदेऽहं विरहं रिपुम् ॥ १४ ॥&lt;br&gt;&#xA;मत्समानाश्रया गोप्यो गदितुं न क्षमाः क्वचित् ।&lt;br&gt;&#xA;शरच्चन्द्रचकोरीव मयूरीव घनं नवम् ॥ १५ ॥&lt;br&gt;&#xA;श्रीवृन्दावनचन्द्रं त्वां घनश्यामं समुत्सहे ।&lt;br&gt;&#xA;तव सख्योद्धवेनाशु धन्येन त्वं प्रदर्शितः ।&lt;br&gt;&#xA;अन्यः कोऽपि व्रजे नास्ति यस्य प्रेम्णा त्वमागतः ॥ १६ ॥&lt;br&gt;&#xA;श्रीनारद उवाच -&lt;br&gt;&#xA;एवं वदन्ती सततं रुदन्तीं&lt;br&gt;&#xA;परां प्रियां वीक्ष्य घृणातुराङ्ग ।&lt;br&gt;&#xA;आश्वासयामास नयेन सद्यः&lt;br&gt;&#xA;प्रगृह्य दोर्भ्यां स्रवदम्बुनेत्रः ॥ १७ ॥&lt;br&gt;&#xA;श्रीभगवानुवाच -&lt;br&gt;&#xA;मा शोकं कुरु राधे त्वं त्वत्प्रीत्याऽहं समागतः ।&lt;br&gt;&#xA;आवयोर्भेदरहितं तेजश्चैकं द्विधा जनैः ॥ १८ ॥&lt;br&gt;&#xA;यथा हि दुग्धधावल्ये तथाऽऽवां सर्वदा शुभे ।&lt;br&gt;&#xA;यत्राहं त्वं सदा तत्र विश्लेषो न हि चावयोः ॥ १९ ॥&lt;br&gt;&#xA;पूर्ण ब्रह्म परं चाहं तटस्था त्वं जगत्प्रसूः ।&lt;br&gt;&#xA;विश्लेष आवयोर्मध्ये मृषा ज्ञानेन पश्य सत् ॥ २० ॥&lt;br&gt;&#xA;यथाकाशस्थितो नित्यं वायु सर्वत्रगो महान् ।&lt;br&gt;&#xA;तथा जलं सूक्ष्मरूपं तेजो व्याप्तं यथैधसि ॥ २१ ॥&lt;br&gt;&#xA;अन्तर्बहिर्यथा पृथ्वी पृथग्भूता वरानने ।&lt;br&gt;&#xA;तथा विकाररहितो मलवत्त्रिगुणैरहम् ॥ २२ ॥&lt;br&gt;&#xA;तथा त्वं पश्य मद्‌भावं सदानन्दो भवेत्ततः ।&lt;br&gt;&#xA;अहं ममेति भावेन द्वितीयोऽस्ति वरानने ॥ २३ ॥&lt;br&gt;&#xA;यावद्वनो मध्यगतस्तदुत्थितः&lt;br&gt;&#xA;स्वं रूपमर्कं न हि दृक् प्रपश्यति ।&lt;br&gt;&#xA;तावत्परात्मानमसौ प्रधानजै-&lt;br&gt;&#xA;र्गुणैस्तथा तेषु गतेषु पश्यति ॥ २४ ॥&lt;br&gt;&#xA;गुणेषु सक्तं किल बन्धनाय&lt;br&gt;&#xA;रक्तं मनः पुंसि च मुक्तये स्यात् ।&lt;br&gt;&#xA;मनो द्वयोः कारणमाहुरारा-&lt;br&gt;&#xA;ज्जित्वाऽथ तत्कौ विचरेदसङ्गः ॥ २५ ॥&lt;br&gt;&#xA;सर्व हि भावं मनसः परस्परं&lt;br&gt;&#xA;न ह्येकतो भामिनि जायते ततः ।&lt;br&gt;&#xA;प्रेमैव कर्तव्यमतो मयि स्वतः&lt;br&gt;&#xA;प्रेम्णा समानं भुवि नास्ति किञ्चित् ॥ २६ ॥&lt;br&gt;&#xA;श्रीनारद उवाच -&lt;br&gt;&#xA;इति वाक्यं हरेः श्रुत्वा प्रसन्ना कीर्तिनन्दिनी ।&lt;br&gt;&#xA;गोपिकाभिः समं कृष्णं पूजयामास माधवम् ॥ २७ ॥&lt;br&gt;&#xA;अथ रात्र्यां हरिः साक्षात्कार्तिक्यां रासमण्डले ।&lt;br&gt;&#xA;गत्वा ननाद मुरलीं गोपीभी राधया सह ॥ २८ ॥&lt;br&gt;&#xA;यमुनानिकटे राजन् राधया राधिकापतिः ।&lt;br&gt;&#xA;रामाभिः सुन्दरीभिश्च रासरङ्गे रराज ह ॥ २९ ॥&lt;br&gt;&#xA;यावतीर्गोपिका रासे तावद्‌रूपधरो हरिः ।&lt;br&gt;&#xA;रेमे वृन्दावने दिव्ये हरिर्वृन्दावनेश्वरः ॥ ३० ॥&lt;br&gt;&#xA;क्वणन्नूपुरमञ्जीरो वनमालाविराजितः ।&lt;br&gt;&#xA;पीताम्बरः पद्मधारी प्रभातार्ककिरीटधृक् ॥ ३१ ॥&lt;br&gt;&#xA;विद्युल्लतास्फुरत्प्रोद्यद्धेमकुण्डलमण्डितः ।&lt;br&gt;&#xA;वेत्रभृद्‌वादयन्वंशीं नटवेषो घनद्युतिः ॥ ३२ ॥&lt;br&gt;&#xA;स्फुरत्कौस्तुभरत्नाढ्यः प्रचलत्स्निग्धकुण्डलः ।&lt;br&gt;&#xA;रराज राधया रासे यथा रत्या रतीश्वरः ॥ ३३ ॥&lt;br&gt;&#xA;शच्या शक्रो यथा स्वर्गे घनश्चञ्चलया यथा ।&lt;br&gt;&#xA;वृन्दया वृन्दकारण्ये तथा वृन्दावनेश्वरः ॥ ३४ ॥&lt;br&gt;&#xA;वृन्दावनं च पुलिनं वनान्युपवनानि च ।&lt;br&gt;&#xA;पश्यन् गोपीगणैः सार्द्धं गिरिं गोवर्धनं ययौ ॥ ३५ ॥&lt;br&gt;&#xA;गोपीनां शतयूथानां मानं वीक्ष्य व्रजेश्वरः ।&lt;br&gt;&#xA;भगवान् राधया साकं तत्रैवान्तरधीयत ॥ ३६ ॥&lt;br&gt;&#xA;अथ गोवर्धनाद्दूरे सुन्न्दरं योजनत्रयम् ।&lt;br&gt;&#xA;श्रीखण्डगन्धसंयुक्तं स ययौ रोहिताचलम् ॥ ३७ ॥&lt;br&gt;&#xA;लताकुञ्जनिकुञ्जाश्च पश्यञ्जल्पंस्तया सह ।&lt;br&gt;&#xA;विचचार गिरौ रम्ये काञ्चनीलतिकालये ॥ ३८ ॥&lt;br&gt;&#xA;तत्र देवसरो रम्यं बद्रिनाथेन निर्मितम् ।&lt;br&gt;&#xA;पाठीनकूर्मनक्रादिहंस सारससङ्कुलम् ॥ ३९ ॥&lt;br&gt;&#xA;सहस्रदलपद्मैश्च मण्डितं तदितस्ततः ।&lt;br&gt;&#xA;भ्रमरध्वनिसंयुक्तं पुंस्कोकिलरुतव्रतम् ॥ ४० ॥&lt;br&gt;&#xA;विकसत् पद्मगन्धाढ्यं तत्तीरं मन्दमारुतम् ।&lt;br&gt;&#xA;रमया राधया सार्द्धं माधवो निषसाद ह ॥ ४१ ॥&lt;br&gt;&#xA;तत्तीरं प्रतपस्यन्तं ऋभुं नाम महामुनिम् ।&lt;br&gt;&#xA;पदैकेन स्थितं शश्वच्छ्रीकृष्णध्यानतत्परम् ॥ ४२ ॥&lt;br&gt;&#xA;षष्टिवर्षसहस्राणि षष्टिवर्षशतानि च ।&lt;br&gt;&#xA;निरन्नं निर्जलं शान्तं श्रीकृष्णस्तं ददर्श ह ॥ ४३ ॥&lt;br&gt;&#xA;पप्रच्छ वीक्ष्य तं राधा हसन्ती प्राह माधवम् ।&lt;br&gt;&#xA;माहात्म्यं कुरु भक्तोऽयं पश्य भक्तिं महामुनेः ॥ ४४ ॥&lt;br&gt;&#xA;हे ऋभो इति कृष्णेन प्रोक्तमुच्चैर्वचः शुभम् ।&lt;br&gt;&#xA;न श्रुतं तेन किञ्चिद्वा चरमं प्रापितेन वै ॥ ४५ ॥&lt;br&gt;&#xA;हरिस्तदा तद्धृदयाद्‌ बभूवाशु तिरोहितः ।&lt;br&gt;&#xA;ध्यानाद्‌गतं हरिं वीक्ष्य मुनीन्द्रश्चातिविस्मितः ॥ ४६ ॥&lt;br&gt;&#xA;नेत्रे उन्मील्य ददृशे श्रीकृष्णं राधयाऽऽगतम् ।&lt;br&gt;&#xA;घनं चञ्चलयेवाढ्यं रञ्जयन्तं दिशो दश ॥ ४७ ॥&lt;br&gt;&#xA;उत्थात सद्यो हरिभक्तितत्परः&lt;br&gt;&#xA;प्रदक्षिणीकृत्य हरिं सराधिकम् ।&lt;br&gt;&#xA;प्रणम्य मूर्ध्ना निपपात पादयो-&lt;br&gt;&#xA;रुवाच कृष्णं बहुगद्‌गदाक्षरः ॥ ४८ ॥&lt;br&gt;&#xA;श्रीऋभुरुवाच -&lt;br&gt;&#xA;नमः कॄष्णाय कृष्णायै राधायै माधवाय च ।&lt;br&gt;&#xA;परिपूर्णतमायै च परिपूर्णतमाय च ॥ ४९ ॥&lt;br&gt;&#xA;घनश्यामाय देवाय श्यामायै सततं नमः ।&lt;br&gt;&#xA;रासेश्वराय सततं रासेश्वर्यै नमो नमः ॥ ५० ॥&lt;br&gt;&#xA;गोलोकातीत लीलाय लीलावत्यै नमो नमः ।&lt;br&gt;&#xA;असङ्ख्याण्डाधिदेव्यै च असङ्ख्याण्डनिधये नमः ॥ ५१ ॥&lt;br&gt;&#xA;भूभारहाराय भुवं गताभ्यां&lt;br&gt;&#xA;मच्छान्तये चात्र समागताभ्याम् ।&lt;br&gt;&#xA;परस्परं सन्धितविग्रहाभ्यां&lt;br&gt;&#xA;नमो युवाभ्यां हरिराधिकाभ्याम् ॥ ५२ ॥&lt;br&gt;&#xA;श्रीनारद उवाच -&lt;br&gt;&#xA;इत्युक्त्वा कृष्णपादाब्जे प्रक्षरद्‌ बाष्पलोचनः ।&lt;br&gt;&#xA;प्रेमानन्दसमायुक्तो जहौ प्राणान्महामुनिः ॥ ५३ ॥&lt;br&gt;&#xA;तदैव निर्गतं ज्योतिर्दशसूर्यसमप्रभम् ।&lt;br&gt;&#xA;परिभ्रमद् दशदिशः श्रीकृष्णे लीनतां गतम् ॥ ५४ ॥&lt;br&gt;&#xA;भक्तस्य भक्तिं श्रीकृष्णो वीक्ष्य वै प्रेमलक्षणाम् ।&lt;br&gt;&#xA;आनन्दाश्रुकलां मुञ्चन् प्रेम्णा तं चाजुहाव ह ॥ ५५ ॥&lt;br&gt;&#xA;पुनः श्रीकृष्णपादाब्जात्कृष्णसारूप्यवान्मुनिः ।&lt;br&gt;&#xA;निर्गतः कोटिकन्दर्पसन्निभोऽतिनताननः ॥ ५६ ॥&lt;br&gt;&#xA;दोर्भ्यां प्रगृह्य हृदये तं निधाय कृपाकरः ।&lt;br&gt;&#xA;आश्वास्य कल्याणकरं करं दिव्यं दधार ह ॥ ५७ ॥&lt;br&gt;&#xA;प्रदक्षिणीकृत्य हरिं च राधिकां&lt;br&gt;&#xA;प्रणम्य चारुह्य रथं मनोहरम् ।&lt;br&gt;&#xA;गोलोकलोकं प्रययावृभुर्मुनि-&lt;br&gt;&#xA;र्विरञ्जयन्मैथिल मण्डलं दिशाम् ॥ ५८ ॥&lt;br&gt;&#xA;श्रीराधिका विस्मयमागता भृशं&lt;br&gt;&#xA;दृष्ट्वा परां मुक्तिमृभोर्महामुनेः ।&lt;br&gt;&#xA;आनन्दवारीणि विमुञ्चती चिरं&lt;br&gt;&#xA;जगाद कृष्णं वृषभानुनन्दिनी ॥ ५९ ॥&lt;br&gt;&#xA;इति श्रीगर्गसंहितायां मथुराखण्डे श्रीनारदबहुलाश्वसंवादे&lt;br&gt;&#xA;रासोत्सवे ऋभुमोक्षो नाम विंशोऽध्यायः ॥ २० ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/05/21/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/05/21/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;मथुराखण्डः - एकविंशोऽध्यायः&lt;br&gt;&#xA;रागगणानां वाक्ये अपमानबोधितेन नारदेन सरस्वती-आराधना,&lt;br&gt;&#xA;साक्षात्कारः स्तवं तथा तत्कर्तृक-ताल-मान-स्वरेभ्यः सह ५५-&lt;br&gt;&#xA;कोटि प्रकारेण रागरागिणी शिक्षा -&lt;/p&gt;&#xA;&lt;p&gt;श्रीराधोवाच -&lt;br&gt;&#xA;धन्योऽयं मुनिशार्दूलस्त्वद्‌भक्ते प्रेमवान्महान् ।&lt;br&gt;&#xA;त्वत्सारूप्यं जगामासौ त्वमप्यश्रुमुखो यतः ॥ १ ॥&lt;br&gt;&#xA;अस्य देहक्रियां कर्तुं योग्योऽसि वृजिनार्दन ।&lt;br&gt;&#xA;तपसा चास्य देहोऽयं प्रस्फुरत्यमलाकृतिः ॥ २ ॥&lt;br&gt;&#xA;श्रीनारद उवाच -&lt;br&gt;&#xA;वदन्त्यां तत्र राधायां तद्देहोऽप्यभवत्सरित् ।&lt;br&gt;&#xA;वहन्ती पापहन्त्री च दृश्यते रोहिते गिरौ ॥ ३ ॥&lt;br&gt;&#xA;तद्देहस्यापि सरितं वीक्ष्य राधाऽतिविस्मिता ।&lt;br&gt;&#xA;नन्दराजात्मजं प्राह वृषभानुवरात्मजा ॥ ४ ॥&lt;br&gt;&#xA;श्रीराधोवाच -&lt;br&gt;&#xA;कथं जलत्वमापन्नो देहोऽयं वै महामुनेः ।&lt;br&gt;&#xA;एतन्मे संशयं देव छेत्तुमर्हस्यशेषतः ॥ ५ ॥&lt;br&gt;&#xA;श्रीभगवानुवाच -&lt;br&gt;&#xA;प्रेमलक्षणया भक्त्या संयुतोऽयं मुनीश्वरः ।&lt;br&gt;&#xA;तस्मादस्य तु देहोऽयं रम्भोरु द्रवतां गतः ॥ ६ ॥&lt;br&gt;&#xA;दृष्ट्वा त्वया मां वरदं हर्षितोऽभून्महामुनिः ।&lt;br&gt;&#xA;जलत्वं प्राप तद्देहो यथाऽहं द्रवतां पुरा ॥ ७ ॥&lt;br&gt;&#xA;श्रीराधोवाच -&lt;br&gt;&#xA;द्रवतां त्वं कथं प्राप्तो देवदेव दयानिधे ।&lt;br&gt;&#xA;एतत् चित्रं हि मे जातं सर्वं त्वं वद विस्तरात् ॥ ८ ॥&lt;br&gt;&#xA;श्रीभगवानुवाच -&lt;br&gt;&#xA;अत्रैवोदाहरन्तीमितिहासं पुरातनम् ।&lt;br&gt;&#xA;यस्य श्रवणमात्रेण पापहानिः परं भवेत् ॥ ९ ॥&lt;br&gt;&#xA;यन्नाभिपङ्कजाज्जातः पुरा ब्रह्मा प्रजापतिः ।&lt;br&gt;&#xA;असृजत्प्रकृतिं शश्वत्तपसा मद्वरोर्जितः ॥ १० ॥&lt;br&gt;&#xA;उत्सङ्गान्नारदो जज्ञे ब्रह्मणः सृजतः शुभः ।&lt;br&gt;&#xA;भक्त्युन्मत्तो मत्पदानि निजगौ पर्यटन्महीम् ॥ ११ ॥&lt;br&gt;&#xA;एकदा नारदं प्राह देवो ब्रह्मा प्रजापतिः ।&lt;br&gt;&#xA;प्रजाः सृज महाबुद्धे वृथा चङ्क्रमणं त्यज ॥ १२ ॥&lt;br&gt;&#xA;नारदस्तद्‌वचः श्रुत्वा प्राहेदं ज्ञानतत्परः ।&lt;br&gt;&#xA;न सृजामि पितः सृष्टिं शोकमोहादिकारिणीम् ॥ १३ ॥&lt;br&gt;&#xA;करिष्यामि हरेर्भक्तिं तत्कीर्तनसमन्विताम् ।&lt;br&gt;&#xA;त्वमपि सृष्टिरचनां त्यज दुःखातुरो भृशम् ॥ १४ ॥&lt;br&gt;&#xA;क्रुद्धः शशाप तं ब्रह्मा प्राह प्रस्फुरिताधरः ।&lt;br&gt;&#xA;सदा गानपरः कल्पं गन्धर्वो भव दुर्मते ॥ १५ ॥&lt;br&gt;&#xA;एवं तच्छापतो राधे गन्धर्व उपबर्हणः ।&lt;br&gt;&#xA;बभूव गन्धर्वपतिः कल्पमात्रं सुरालये ॥ १६ ॥&lt;br&gt;&#xA;एकदा ब्रह्मणो लोके स्त्रीभिः परिवृतो गतः ।&lt;br&gt;&#xA;सुन्दरीषु मनः कृत्वा जगौ तालविवर्जितम् ॥ १७ ॥&lt;br&gt;&#xA;पुनर्ब्रह्मा तं शशाप त्वं शूद्रो भव दुर्मते ।&lt;br&gt;&#xA;अथासौ ब्रह्मशापेन दासीपुत्रो बभूव ह ॥ १८ ॥&lt;br&gt;&#xA;सत्सङ्गेन पुरा राधे प्राप्तोऽभूद्ब्रह्मपुत्रताम् ।&lt;br&gt;&#xA;भक्त्युन्मत्तो मत्पदानि निजगौ पर्यटन्महीम् ॥ १९ ॥&lt;br&gt;&#xA;मुनीन्द्रो वैष्णवश्रेष्ठो मत्प्रियो ज्ञानभास्करः ।&lt;br&gt;&#xA;परं भागवतः साक्षान्नारदो मन्मनाः सदा ॥ २० ॥&lt;br&gt;&#xA;एकदा नारदो लोकान् पश्यन् वै गानतत्परः ।&lt;br&gt;&#xA;इलावृतं नाम खण्डं गतवान्सर्वतो गतिः ॥ २१ ॥&lt;br&gt;&#xA;यत्र जम्बूनदी श्यामा जम्बूफलरसोद्‌भवा ।&lt;br&gt;&#xA;तथा जाम्बूनदं नाम सुवर्णं भवति प्रिये ॥ २२ ॥&lt;br&gt;&#xA;तद्देशे वेदनगरं रत्नप्रासादनिर्मितम् ।&lt;br&gt;&#xA;ददर्श नारदो योगी दिव्यनारीनरैर्वृतम् ॥ २३ ॥&lt;br&gt;&#xA;कांश्चिद्वै पादरहितान् विगुल्फाञ्जानुवर्जितान् ।&lt;br&gt;&#xA;विजङ्घाञ्जघनव्यङ्गान् कृशोरुन्कुब्जमध्यकान् ॥ २४ ॥&lt;br&gt;&#xA;श्लथद्दन्तोन्नतस्कन्धान् नताननविकन्धरान् ।&lt;br&gt;&#xA;स्त्रीजनान्पुरुषांश्चासावङ्गभङ्गान्ददर्श ह ॥ २५ ॥&lt;br&gt;&#xA;अहो किमेतच्चित्रं हि सर्वान्दृष्ट्वाऽवदन्मुनिः ।&lt;br&gt;&#xA;सर्वे यूयं पद्ममुखा दिव्यदेहाः शुभाम्बराः ॥ २६ ॥&lt;br&gt;&#xA;किं देवा उपदेवा वा यूयं किं ऋषिसत्तमाः ।&lt;br&gt;&#xA;वादित्रसहिताः सर्वे रम्यगानपरायणाः ॥ २७ ॥&lt;br&gt;&#xA;अङ्गभङ्गाः कथं यूयं वदताशु ममैव हि ।&lt;br&gt;&#xA;इत्युक्तास्तेन ते सर्वे प्रत्यूचुर्दीनमानसाः ॥ २८ ॥&lt;br&gt;&#xA;रागा ऊचुः -&lt;br&gt;&#xA;महादुःखं मुने जातमस्माकं तनुषु स्वतः ।&lt;br&gt;&#xA;तस्याग्रे कथनीयं वै दूरीकर्त्तुं च यः क्षमः ॥ २९ ॥&lt;br&gt;&#xA;रागा वयं वेदपुरे वसामः सर्वदा मुने ।&lt;br&gt;&#xA;अङ्गभङ्गा वयं जाताः कारणं शृणु मानद ॥ ३० ॥&lt;br&gt;&#xA;जातो हिरण्यगर्भस्य पुत्रो नारदनामभाक् ।&lt;br&gt;&#xA;प्रेमोन्मत्तो विकालेन गायन् ध्रुवपदानि च ॥ ३१ ॥&lt;br&gt;&#xA;विचचार महीमेतां स्वेच्छया स महामुनिः ।&lt;br&gt;&#xA;विकाले तस्य गानैश्च विस्वरैस्तालवर्जितैः ।&lt;br&gt;&#xA;विगानैश्च वयं सर्वे अङ्गभङ्गा बभूविम ॥ ३२ ॥&lt;br&gt;&#xA;इति श्रुत्वाऽथ तद्वाक्यं नारदो विस्मितोऽभवत् ।&lt;br&gt;&#xA;उवाच गतमानोऽसौ रागान् परिहससन्निव ॥ ३३ ॥&lt;br&gt;&#xA;मुनिरुवाच -&lt;br&gt;&#xA;तस्य केन प्रकारेण ज्ञानं वै कालतालयोः ।&lt;br&gt;&#xA;भवेदिह स्वरैर्युक्तं वदताशु ममैव हि ॥ ३४ ॥&lt;br&gt;&#xA;रागा ऊचुः -&lt;br&gt;&#xA;वैकुण्ठस्य पतेः साक्षात् प्रिया मुख्या सरस्वती ।&lt;br&gt;&#xA;कुर्याच्छिक्षां यदा तस्मै तदा स्यात्कालविन्मुनिः ॥ ३५ ॥&lt;br&gt;&#xA;तेषां वाक्यं ततः श्रुत्वा नारदो दीनवत्सलः ।&lt;br&gt;&#xA;सरस्वत्याः प्रसादार्थं त्वरं शुभ्रं गिरिं ययौ ॥ ३६ ॥&lt;br&gt;&#xA;दिव्यवर्षशतं शश्वत्तपस्तेपे सुदुष्करम् ।&lt;br&gt;&#xA;निरन्नं निर्जलं वाणीध्यानयुक्तं व्रजेश्वरि ॥ ३७ ॥&lt;br&gt;&#xA;शुभ्रं नाम विसृज्याथ पवित्रीकृतभूधरम् ।&lt;br&gt;&#xA;नारदो नाम शैलोऽभूत्तपसा नारदस्य च ॥ ३८ ॥&lt;br&gt;&#xA;तपोऽन्ते आगतां साक्षाद्‌वाग्देवीं श्रीसरस्वतीम् ।&lt;br&gt;&#xA;विष्णोः प्रियां दिव्यवर्णामपश्यन्नारदो मुनिः ॥ ३९ ॥&lt;br&gt;&#xA;सहसोत्थाय तां नत्वा परिक्रम्य नताननः ।&lt;br&gt;&#xA;तद्‌रूपगुणमाधुर्यस्तुतिं चक्रे मुनीश्वरः ॥ ४० ॥&lt;br&gt;&#xA;श्रीनारद उवाच -&lt;br&gt;&#xA;नवार्कबिम्बद्युतिमुद्‌गलज्ज्वल-&lt;br&gt;&#xA;त्ताटङ्ककेयूरकिरीटकङ्कणाम् ।&lt;br&gt;&#xA;स्फुरत्क्वणन्नुपुररावरञ्जितां&lt;br&gt;&#xA;नमामि कोटीन्दुमुखीं सरस्वतीम् ॥ ४१ ॥&lt;br&gt;&#xA;वन्दे सदाऽहं कलहंस उद्‌गते&lt;br&gt;&#xA;चलत्पदे चञ्चलचञ्चुसम्पुटे ।&lt;br&gt;&#xA;निर्धौतमुक्ताफलहारसञ्चयं&lt;br&gt;&#xA;सन्धारयन्तीं सुभगां सरस्वतीम् ॥ ४२ ॥&lt;br&gt;&#xA;वराभयं पुस्तकवल्लकीयुतं&lt;br&gt;&#xA;परं दधानां विमले करद्वये ।&lt;br&gt;&#xA;नमाम्यहं त्वां शुभदां सरस्वतीं&lt;br&gt;&#xA;जगन्मयीं ब्रह्ममयीं मनोहराम् ॥ ४३ ॥&lt;br&gt;&#xA;तरङ्गितक्षौमसिताम्बरे परे&lt;br&gt;&#xA;देहि स्वरज्ञानमतीव मङ्गले ।&lt;br&gt;&#xA;येनाद्वितीयो हि भवेयमक्षरे&lt;br&gt;&#xA;सर्वोपरि स्यां पररागमण्डले ॥ ४४ ॥&lt;br&gt;&#xA;श्रीभगवानुवाच -&lt;br&gt;&#xA;स्तोत्रं जाड्यापहं दिव्यं प्रातरुत्थाय यः पठेत् ।&lt;br&gt;&#xA;नारदोक्तं सरस्वत्याः स विद्यावान् भवेदिह ॥ ४५ ॥&lt;br&gt;&#xA;ततः प्रसन्ना वाग्देवी नारदाय महात्मने ।&lt;br&gt;&#xA;देवदत्तां ददौ वीणां स्वरब्रह्मविभूषिताम् ॥ ४६ ॥&lt;br&gt;&#xA;रागैश्च रागिणीभिश्च तत्पुत्रैश्च तथैव च ।&lt;br&gt;&#xA;देशकालादिभेदैश्च तालमानस्वरैः सह ॥ ४७ ॥&lt;br&gt;&#xA;षट्पञ्चाशत्कोटिभेदैरन्तर्भेदैरसङ्ख्यकैः ।&lt;br&gt;&#xA;ग्रामैर्नृत्यैः सवादित्रैर्मूर्च्छनासहितैः शुभैः ॥ ४८ ॥&lt;br&gt;&#xA;वैकुण्ठस्य पतेः साक्षात्प्रिया मुख्या सरस्वती ।&lt;br&gt;&#xA;स्वरगम्यैः पदैः सिद्धैः पाठयामास नारदम् ॥ ४९ ॥&lt;br&gt;&#xA;अद्वितीयं रागकरं कृत्वा तं रासमण्डले ।&lt;br&gt;&#xA;वैकुण्ठं प्रययौ राधे वाग्देवी विष्णुवल्लभा ॥ ५० ॥&lt;br&gt;&#xA;इति श्रीगर्गसंहितायां मथुराखण्डे श्रीनारदबहुलाश्वसंवादे&lt;br&gt;&#xA;नारदोपाख्यानं नामैकविंशोऽध्यायः ॥ २१ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/05/22/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/05/22/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;मथुराखण्डः - द्वाविंशोऽध्यायः&lt;br&gt;&#xA;नारदोपाख्यानवर्णनम् -&lt;/p&gt;&#xA;&lt;p&gt;श्रीभगवानुवाच -&lt;br&gt;&#xA;कस्मै देयमिदं गुह्यं रागरूपं मनोहरम् ।&lt;br&gt;&#xA;बुद्ध्या विचारयन्नित्थं गन्धर्वनगरं ययौ ॥ १ ॥&lt;br&gt;&#xA;तुम्बरुं नाम गन्धर्वं कृत्वा शिष्यं स नारदः ।&lt;br&gt;&#xA;कलं जगौ मद्गुणांश्च वीणावाद्यपरायणः ॥ २ ॥&lt;br&gt;&#xA;केषामग्रे गेयमिदं रागरूपं मनोहरम् ।&lt;br&gt;&#xA;श्रोतुं पात्रं विचिन्वन्स नारदः शक्रमाययौ ॥ ३ ॥&lt;br&gt;&#xA;अनिर्वृतं च तं दृष्ट्वा नारदो मुनिसत्तमः ।&lt;br&gt;&#xA;सख्या तुम्बुरुणा सार्द्धं सूर्यलोकं जगाम ह ॥ ४ ॥&lt;br&gt;&#xA;रथेन तं प्रधावन्तं सूर्यं वीक्ष्य महामुनिः ।&lt;br&gt;&#xA;शिवपार्श्वं जगामाशु ततो देवर्षिसत्तमः ॥ ५ ॥&lt;br&gt;&#xA;भूतेशं ज्ञानतत्वज्ञं ध्यानस्तिमितलोचनम् ।&lt;br&gt;&#xA;वीक्ष्य तं नारदो राधे ब्रह्मलोकं जगाम ह ॥ ६ ॥&lt;br&gt;&#xA;सृजन्तं सृष्टिरचनां व्यग्रं वीक्ष्य विधिं मुनिः ।&lt;br&gt;&#xA;वैकुण्ठं प्रययौ विष्णोः सर्वलोकनमस्कृतम् ॥ ७ ॥&lt;br&gt;&#xA;भक्तार्थं कुत्र गच्छन्तं भक्तेशं भक्तवत्सलम् ।&lt;br&gt;&#xA;वीक्ष्य तुम्बुरुणा सार्द्धं योगीन्द्रः प्रययौ ततः ॥ ८ ॥&lt;br&gt;&#xA;योगीश्वराणां हि सतां त्रिलोक्यामन्तरं बहिः ।&lt;br&gt;&#xA;गतिमाहुर्नाप्नुवन्ति कर्मभिर्वृषभानुजे ॥ ९ ॥&lt;br&gt;&#xA;कोटिशो ह्यण्डनिचयान् समुल्लङ्घ्य मुनीश्वरः ।&lt;br&gt;&#xA;गोलोकं परमं धाम प्रययौ प्रकृतेः परम् ॥ १० ॥&lt;br&gt;&#xA;समुत्तीर्याशु विरजां नदीं कल्लोलशालिनीम् ।&lt;br&gt;&#xA;ययौ वृन्दावनं रम्यं भ्रमरध्वनिसङ्कुलम् ॥ ११ ॥&lt;br&gt;&#xA;सदा वसन्तर्तुयुतं मरुतैजल्लतागृहम् ।&lt;br&gt;&#xA;दृष्ट्वा गोवर्धनं शैलं मन्निकुञ्जं समाययौ ॥ १२ ॥&lt;br&gt;&#xA;कौ युवां कुत आयातौ किं कार्यं वदतं च नः ।&lt;br&gt;&#xA;इत्थं सखीभिः सम्पृष्टौ ऊचतुर्मुनितुम्बुरू ॥ १३ ॥&lt;br&gt;&#xA;गायकौ कुशलौ रामा आवां वीणाकलध्वनिम् ।&lt;br&gt;&#xA;परिपूर्णतमं साक्षाच्छ्रीकृष्णं राधिकापतिम् ॥ १४ ॥&lt;br&gt;&#xA;कलं परं श्रावयितुमागतौ बन्दिनां वरौ ।&lt;br&gt;&#xA;कथनीयमिदं वाक्यं श्रीकृष्णय महात्मने ॥ १५ ॥&lt;br&gt;&#xA;श्रुत्वा सख्यस्तथा मह्यं निवेद्याथ मदाज्ञया ।&lt;br&gt;&#xA;आगत्याज्ञां ददुर्यातुं बन्दिभ्यां श्लक्ष्णया गिरा ॥ १६ ॥&lt;br&gt;&#xA;मन्निकुञ्जाङ्गणे भ्राजत्कोट्यर्कज्योतिराकुले ।&lt;br&gt;&#xA;खचित्कौस्तुभरत्नाढ्ये प्रचलच्चारुचामरे ॥ १७ ॥&lt;br&gt;&#xA;लोलमुक्ताफलच्छत्रे सखीकोटिसमन्विते ।&lt;br&gt;&#xA;महापद्मस्थितं साक्षात्त्वया मां तावपश्यताम् ॥ १८ ॥&lt;br&gt;&#xA;नत्वा प्रदक्षिणीकृत्य तत्र स्थित्वा मदाज्ञया ।&lt;br&gt;&#xA;स्तुत्वा मां मद्गुणान्वक्तुं तेनासावुपचक्रमे ॥ १९ ॥&lt;br&gt;&#xA;आतोद्यं विनुदन्वीणां देवदत्तां स्वरामृतम् ।&lt;br&gt;&#xA;कलं जगावद्वितीयं नारदः सहतुम्बुरू ॥ २० ॥&lt;br&gt;&#xA;सन्तुष्टोऽहं शिरो धुन्वन् तेन श्लाघ्यं च तत्स्वरम् ।&lt;br&gt;&#xA;दत्वाऽऽत्मानं प्रेमपरो जलत्वं गतवानहम् ॥ २१ ॥&lt;br&gt;&#xA;यज्जलं मद्वपुर्जातं तद्वै ब्रह्मद्रवं विदुः ।&lt;br&gt;&#xA;कोटिशः कोटिशोऽण्डानां राशयः संलुठन्ति हि ॥ २२ ॥&lt;br&gt;&#xA;इन्द्रायणफलानीवान् अन्ते तस्मिञ्जले शुभे ।&lt;br&gt;&#xA;पृश्निगर्भमिदं राधे ब्रह्माण्डं मत्पदं स्फुटम् ॥ २३ ॥&lt;br&gt;&#xA;भित्वा तच्चागतं साक्षादस्मिन्मन्वन्तरे शुभे ।&lt;br&gt;&#xA;तत्स्वर्धुनीं विदुः पूर्वे श्रीगङ्गां पापहारिणीम् ॥ २४ ॥&lt;br&gt;&#xA;दिवि मन्दकिनी प्रोक्ता गङ्गा भागीरथी क्षितौ ।&lt;br&gt;&#xA;अधो भोगवती प्रोक्ता त्रिधा त्रिपथगामिनी ॥ २५ ॥&lt;br&gt;&#xA;यत्स्नातुं गच्छतः पुंसः प्रणतस्य पदे पदे ।&lt;br&gt;&#xA;राजसूयाश्वमेधानां फलमस्ति न दुर्लभम् ॥ २६ ॥&lt;br&gt;&#xA;गङ्गा गङ्गेति यो ब्रूयाद्योजनानां शतैरपि ।&lt;br&gt;&#xA;मुच्यते सर्वपापेभ्यो विष्णुलोकं स गच्छति ॥ २७ ॥&lt;br&gt;&#xA;दृष्ट्वा जन्मशतं पापं पीत्वा जन्मशतद्वयम् ।&lt;br&gt;&#xA;स्नात्वा जन्मसहस्राणां हन्ति गङ्गा कलौ युगे ॥ २८ ॥&lt;br&gt;&#xA;सफलं जन्म वै तेषां ये पश्यन्ति हि जाह्नवीम् ।&lt;br&gt;&#xA;वृथा जन्म गतं तेषां ये न पश्यन्ति जाह्नवीम् ॥ २९ ॥&lt;br&gt;&#xA;यथा हि द्रवतां प्राप्ता विरजा त्वद्‌भयाद्यथा ।&lt;br&gt;&#xA;प्रापुर्द्रवत्वं रम्भोरु विरजायाः सुता यथा ॥ ३० ॥&lt;br&gt;&#xA;यथा कृष्णा नदी विष्णुर्वेणी देवः शिवो यथा ।&lt;br&gt;&#xA;ब्रह्मा ककुद्मिनी गङ्गा गण्डकी च यथाऽप्सराः ॥ ३१ ॥&lt;br&gt;&#xA;तथा द्रवत्वं सम्प्राप्त ऋभुर्नामाप्ययं मुनिः ।&lt;br&gt;&#xA;प्रेमलक्षणया भक्त्या ऋभोर्वा नात्र संशयः ॥ ३२ ॥&lt;br&gt;&#xA;यः शृणोति कथामेतां पवित्रां पापहारिणीम् ।&lt;br&gt;&#xA;उल्लङ्घ्य सर्वलोकांश्च मल्लोकं याति मानवः ॥ ३३ ॥&lt;br&gt;&#xA;श्रीनारद उवाच -&lt;br&gt;&#xA;एवमुक्त्वा प्रियां राधामृभोराश्रमतो हरिः ।&lt;br&gt;&#xA;राधया सहितो राजन् आययौ मालतीवनम् ॥ ३४ ॥&lt;br&gt;&#xA;गोपीनां विरहं ज्ञात्वा भगवान्भक्तवत्सलः ।&lt;br&gt;&#xA;राधया प्रययौ कृष्णः पुलिनं मङ्गलायनम् ॥ ३५ ॥&lt;br&gt;&#xA;तदा गोपीगणाः सर्वे गतमाना गतव्यथाः ।&lt;br&gt;&#xA;जगृहुस्तं घनश्यामं सौदामिन्यो घनं यथा ॥ ३६ ॥&lt;br&gt;&#xA;वृन्दावने हरिः साक्षात्कृष्णातीरे मनोहरे ।&lt;br&gt;&#xA;जगौ कलं गोपिकाभिः वंशीवादनतत्परः ॥ ३७ ॥&lt;br&gt;&#xA;भगवत्कलरागेण मूर्छिता गोपकन्यकाः ।&lt;br&gt;&#xA;नद्यो वेगत्वरहिता अचरत्वं हि पक्षिणः ॥ ३८ ॥&lt;br&gt;&#xA;मौनत्वं देवताः सर्वाः स्तम्भत्वं देवनायकाः ।&lt;br&gt;&#xA;सजलत्वं च तरवो निद्रात्वं प्रगतं जगत् ॥ ३९ ॥&lt;br&gt;&#xA;कृत्वा रासं राधिकाया गोपीनां च मनोरथम् ।&lt;br&gt;&#xA;ब्राह्मे मुहूर्ते भगवानाययौ नन्दमन्दिरम् ॥ ४० ॥&lt;br&gt;&#xA;राधिका गोपिकाभिश्च प्राप्ताऽऽनन्दमनोरथा ।&lt;br&gt;&#xA;वृषभानुवरस्यापि सुन्दरं मन्दिरं ययौ ॥ ४१ ॥&lt;br&gt;&#xA;इति श्रीगर्गसंहितायां मथुराखण्डे श्रीनारदबहुलाश्वसंवादे&lt;br&gt;&#xA;नारदोपाख्यानं नाम द्वाविंशोऽध्यायः ॥ २२ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/05/23/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/05/23/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;मथुराखण्डः - त्रयोविशोऽध्यायः&lt;br&gt;&#xA;नन्दव्रजात् कृष्णस्य मथुरा प्रत्यागमनम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;श्रीकृष्णो भगवान् साक्षाद्‌व्रजे कति दिनानि च ।&lt;br&gt;&#xA;स्थित्वा स्वदर्शनं दत्त्वा मथुरां गन्तुमुद्यतः ॥ १ ॥&lt;br&gt;&#xA;नन्दान्नवोपनन्दांश्च वृषभानून्व्रजेषु षट् ।&lt;br&gt;&#xA;वृषभानुवरं चैव नन्दराजं व्रजेश्वरम् ॥ २ ॥&lt;br&gt;&#xA;कलावतीं यशोदां च गोपीर्गोपान्गवां गणान् ।&lt;br&gt;&#xA;मिलित्वाऽऽश्वास्य ज्ञानं च दत्वाऽनुज्ञाप्य माधवः ॥ ३ ॥&lt;br&gt;&#xA;रथमारुह्य दिव्याभं चञ्चलाश्वनियोजितम् ।&lt;br&gt;&#xA;मथुरां गन्तुकामोऽसौ निर्गतो नन्दगोकुलात् ॥ ४ ॥&lt;br&gt;&#xA;दूरं तमनुगाः सर्वे मोहिता व्रजवासिनः ।&lt;br&gt;&#xA;न सेहिरे कष्टतरं विरहं माधवस्य हि ॥ ५ ॥&lt;br&gt;&#xA;युगपद्दर्शनं विष्णोर्दुसहं भूमिमण्डले ।&lt;br&gt;&#xA;येषां नित्यं हि भवति तेषां तु किमु वर्णनम् ॥ ६ ॥&lt;br&gt;&#xA;वीक्षतः श्रीधरमुखं नेत्रेरमिषैर्नृप ।&lt;br&gt;&#xA;सर्वे वै स्नेहसम्बन्धात् तमूचुः प्रेमविह्वलाः ॥ ७ ॥&lt;br&gt;&#xA;गोपा ऊचुः -&lt;br&gt;&#xA;शीघ्रमागच्छ हे कृष्ण सर्वान्नो व्रजवासिनः ।&lt;br&gt;&#xA;पाहि सन्दर्शनं देहि देवेभ्यो ह्यमृतं यथा ॥ ८ ॥&lt;br&gt;&#xA;त्वमेव सर्वदा देव यशोदानन्ददायकः ।&lt;br&gt;&#xA;श्रीनन्दनन्दनस्त्वं वै जीवनं व्रजवासिनाम् ॥ ९ ॥&lt;br&gt;&#xA;व्रजे धनं कुले दीपो मोहनो महतामपि ।&lt;br&gt;&#xA;यथा निदाघदग्धस्य प्राप्तं वै शीतलं जलम् ॥ १० ॥&lt;br&gt;&#xA;शीतार्तस्य यथा वह्निर्ज्वरार्तस्य यथौषधम् ।&lt;br&gt;&#xA;मृतस्य मानवस्यापि पीयूषं मङ्गलं यथा ॥ ११ ॥&lt;br&gt;&#xA;तथा व्रजस्य सर्वस्य जीवनं तव दर्शनम् ।&lt;br&gt;&#xA;तस्मादत्र स्थितिं कुर्या बहुना कथितेन किम् ॥ १२ ॥&lt;br&gt;&#xA;यन्नोऽस्ति किञ्चित्सुकृतमस्मिन्वा पूर्वजन्मनि ।&lt;br&gt;&#xA;तत्फलेन सदा चेतो भूयात्त्वत्पादपङ्कजे ॥ १३ ॥&lt;br&gt;&#xA;येषां चेतस्त्वत्पदाब्जे ते भक्तास्त्वत्प्रियाः सदा ।&lt;br&gt;&#xA;भक्तार्थं सगुणोऽसि त्वं निर्गुणः प्रकृतेः परः ॥ १४ ॥&lt;br&gt;&#xA;तव भक्तात्प्रियो नास्ति शिवो ब्रह्मा न चेन्दिरा ।&lt;br&gt;&#xA;विसृज्य पारमेष्ठ्यादि निष्कामास्त्वां भजन्ति ये ।&lt;br&gt;&#xA;नैरपेक्ष्यं सुखं शान्तं ते विदुर्युक्तचेतसः ॥ १५ ॥&lt;br&gt;&#xA;श्रीनारद उवाच -&lt;br&gt;&#xA;एवमुक्त्वाऽथ ते सर्वे रुरुदुः प्रेमविह्वलाः ।&lt;br&gt;&#xA;आनन्दाश्रूणि मुञ्चन्तः श्रीकृष्णस्य प्रपश्यतः ॥ १६ ॥&lt;br&gt;&#xA;अश्रुपूर्णमुखः कृष्णो भगवान् भक्तवत्सलः ।&lt;br&gt;&#xA;गोपानाह प्रसन्नात्मा नतान् विरहविह्वलान् ॥ १७ ॥&lt;br&gt;&#xA;श्रीभगवानुवाच -&lt;br&gt;&#xA;मत्प्राणा मत्प्रिया यूयं सर्वे वै व्रजवासिनः ।&lt;br&gt;&#xA;हृदयं मेऽस्ति युष्मासु देहोऽन्यत्र विलक्ष्यते ॥ १८ ॥&lt;br&gt;&#xA;मासं प्रत्यागमिष्यामि युष्मान्द्रष्टुं वचो मम ।&lt;br&gt;&#xA;मनसा न हि दूरेऽस्मि मनः सर्वस्य कारणम् ॥ १९ ॥&lt;br&gt;&#xA;हे गोपा यदुभिर्योद्धुमागतो हि जरासुतः ।&lt;br&gt;&#xA;यदूनां तु सहायार्थं यामि माभूच्छुचश्च वः ॥ २० ॥&lt;br&gt;&#xA;श्रीनारद उवाच -&lt;br&gt;&#xA;एवमाश्वास्य तान् देवः सन्निर्वृत्य पुनः पुनः ।&lt;br&gt;&#xA;रथे द्वितीये संस्थाप्य नन्दराजं यशोदया ॥ २१ ॥&lt;br&gt;&#xA;श्रीदामादीन्सखीन्नीत्वा भगवान् रथमास्थितः ।&lt;br&gt;&#xA;सोद्धवो मथुरां प्रागात्सर्वकारणकारणः ॥ २२ ॥&lt;br&gt;&#xA;यावद्‌रथश्चाश्वशतं सुवेगं&lt;br&gt;&#xA;केतुस्त्रिवर्णः प्रचलत्पताकः ।&lt;br&gt;&#xA;आलक्ष्यते वीर रजश्च तावत्&lt;br&gt;&#xA;स्थित्वाऽन्य आजग्मुरतः सकाशम् ॥ २३ ॥&lt;br&gt;&#xA;श्रीकृष्णचन्द्रस्य परं चरित्रं&lt;br&gt;&#xA;नृणां महापापहरं विचित्रम् ।&lt;br&gt;&#xA;श्रृणोति यो भक्तवरः पृथिव्यां&lt;br&gt;&#xA;गोलोकलोकं स च याति सम्यक् ॥ २४ ॥&lt;br&gt;&#xA;इति श्रीगर्गसंहितायां मथुराखण्डे श्रीनारदबहुलाश्वसंवादे&lt;br&gt;&#xA;व्रजयात्रायां श्रीकृष्णागमनं नाम त्रयोविंशोऽध्यायः ॥ २३ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/05/24/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/05/24/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;मथुराखण्डः - चतुर्विंशोऽध्यायः&lt;br&gt;&#xA;कोलनामकदैत्यस्य वधम् -&lt;/p&gt;&#xA;&lt;p&gt;बहुलाश्व उवाच -&lt;br&gt;&#xA;गोपीनां चैव गोपानां दत्वा सन्दर्शनं परम् ।&lt;br&gt;&#xA;मधुरायां किं चकार श्रीकृष्णो राम एव च ॥ १ ॥&lt;br&gt;&#xA;चरित्रं परमं मिष्टं श्रीकृष्णबलदेवयोः ।&lt;br&gt;&#xA;सर्वपापहरं पुण्यं चतुर्वर्गफलप्रदम् ॥ २ ॥&lt;br&gt;&#xA;श्रीनारद उवाच -&lt;br&gt;&#xA;अन्यच्चरित्रं शृणुताच्छ्रीकृष्णबलदेवयोः ।&lt;br&gt;&#xA;सर्वपापहरं पुण्यं चतुर्वर्गफलप्रदम् ॥ ३ ॥&lt;br&gt;&#xA;कोलेन पीडिता लोकाः कौशारविपुरान्नृप ।&lt;br&gt;&#xA;मथुरामाययुः सर्वे सद्विजा दीनमानसाः ॥ ४ ॥&lt;br&gt;&#xA;अश्वमाशु समारुह्य रोहिणीनन्दनो बलः ।&lt;br&gt;&#xA;स्वल्पैः पुरःसरैः सार्द्धं मृगयार्थी विनिर्गतः ॥ ५ ॥&lt;br&gt;&#xA;तं नत्वाऽभ्यर्च्य विधिवत्तदङ्घ्र्योः पतिताः पथि ।&lt;br&gt;&#xA;कृताञ्जलिपुटा ऊचुर्हर्षगद्‌गदया गिरा ॥ ६ ॥&lt;br&gt;&#xA;प्रजा ऊचुः -&lt;br&gt;&#xA;राम राम महाबाहो देवदेव महाबल ।&lt;br&gt;&#xA;कोलेन पीडिताः सर्व आगताः शरणं वयम् ॥ ७ ॥&lt;br&gt;&#xA;दैत्यः कंससखः कोलो जित्वा कौशारविं नृपम् ।&lt;br&gt;&#xA;कौशारवेः पुरे राज्यं करोति स महाबलः ॥ ८ ॥&lt;br&gt;&#xA;कौशारविस्तद्‌भयाद्धि गङ्गातीरं गतो नृपः ।&lt;br&gt;&#xA;राज्यार्थं त्वत्पदाम्भोजं भजते सुजितेन्द्रियः ॥ ९ ॥&lt;br&gt;&#xA;तत्सहायं कुरु विभो वयं यस्य प्रजाः शुभाः ।&lt;br&gt;&#xA;पुत्रवत्पालितास्तेन महासौख्यसमन्विताः ॥ १० ॥&lt;br&gt;&#xA;कोलेनाद्यैव दुष्टेन पीडिताः सततं प्रभो ।&lt;br&gt;&#xA;त्रैलोक्यविजयी वीरः कंसोऽपि निहतस्त्वया ॥ ११ ॥&lt;br&gt;&#xA;कोले जीवति देवेन्द्र कंसोऽपि न मृतः स्मृतः ।&lt;br&gt;&#xA;रक्षार्थं सगुणोऽसि त्वं भक्तानां प्रकृतेः परः ॥ १२ ॥&lt;br&gt;&#xA;श्रीनारद उवाच -&lt;br&gt;&#xA;इति श्रुत्वा वचस्तेषां श्रीरामो भक्तवत्सलः ।&lt;br&gt;&#xA;गङ्गायमुनयोर्मध्ये कौशाम्बीं नगरीं ययौ ॥ १३ ॥&lt;br&gt;&#xA;योद्धुं समागतं रामं श्रुत्वा कोलोऽपि निर्गतः ।&lt;br&gt;&#xA;अक्षौहिणीभिर्दशभिर्मण्डितश्चण्डविक्रमः ॥ १४ ॥&lt;br&gt;&#xA;चञ्चलाश्वतरङ्गाढ्यां रथेभाश्वतिमिङ्‌गिलाम् ।&lt;br&gt;&#xA;नदीमिवागतां सेनां प्रलयार्णवनादिनीम् ॥ १५ ॥&lt;br&gt;&#xA;वीरावर्तां च तां वीक्ष्य बद्ध्वा सेतुं हलं बलः ।&lt;br&gt;&#xA;आकृष्य तां तदग्रेण मुसलेनाहनद् दृढम् ॥ १६ ॥&lt;br&gt;&#xA;युगपत्तत्प्रहारेण वीरा अश्वा रथा गजाः ।&lt;br&gt;&#xA;सर्वतः कोटिशः पेतुः पेशिताः फलवद्‌रणे ॥ १७ ॥&lt;br&gt;&#xA;शेषा प्रदुद्रुवुर्वीरा भयार्ता रणमण्डलात् ।&lt;br&gt;&#xA;एकाकी युयुधे दैत्यः कोलो रामेण शस्त्रभृत् ॥ १८ ॥&lt;br&gt;&#xA;गोमूत्रचयसिन्दूरकस्तूरीपत्रभृन्मुखम् ।&lt;br&gt;&#xA;सुवर्णशृङ्खलायुक्तं प्रखचित्कटिबन्धनम् ॥ १९ ॥&lt;br&gt;&#xA;स्रवन्मदं चतुर्दन्तं घण्टाटङ्कारभीषणम् ।&lt;br&gt;&#xA;प्रोन्नतं दिग्गजमिव नदत्कालघनप्रभम् ॥ २० ॥&lt;br&gt;&#xA;शितमङ्कुशमादाय कोल आरुह्य कर्णतः ।&lt;br&gt;&#xA;स्वगजं नोदयामास बलदेवाय दैत्यराट् ॥ २१ ॥&lt;br&gt;&#xA;आगतं वीक्ष्य तं नागं मत्तं कोलेन नोदितम् ।&lt;br&gt;&#xA;तताड मुसलेनासौ वज्रेणेन्द्रो यथा गिरिम् ॥ २२ ॥&lt;br&gt;&#xA;मुसलस्य प्रहारेण विशीर्णोऽभून्महागजः ।&lt;br&gt;&#xA;मृद्घटो नैकधैवाशु दण्डघातेन मैथिल ॥ २३ ॥&lt;br&gt;&#xA;कोलः क्रोडमुखो दैत्यो रक्ताक्षः पतितो गजात् ।&lt;br&gt;&#xA;शूलं चिक्षेप निशितं माधवाय महात्मने ॥ २४ ॥&lt;br&gt;&#xA;मुसलेन तदा रामस्तच्छूलं शतधाऽच्छिनत् ।&lt;br&gt;&#xA;काचपात्रं यथा बालो दण्डेन च विदेहराट् ॥ २५ ॥&lt;br&gt;&#xA;सहस्रभारसंयुक्तां गदां गुर्वीं प्रगृह्य च ।&lt;br&gt;&#xA;बलं तताड हृदये जगर्ज घनवत्खलः ॥ २६ ॥&lt;br&gt;&#xA;तद्‌गदायाः प्रहारेण न चचाल यदूद्वहः ।&lt;br&gt;&#xA;पश्यतां सर्वलोकानां स्रजा हत इव द्विपः ॥ २७ ॥&lt;br&gt;&#xA;तमाकृष्य हलाग्रेण कोलं कज्जलवत्तनुम् ।&lt;br&gt;&#xA;मुसलेनाहनन्मूर्ध्नि बलदेवो महाबलः ॥ २८ ॥&lt;br&gt;&#xA;मुसलाहतमूर्द्धाऽपि पतितो रणमण्डले ।&lt;br&gt;&#xA;मुष्टिघातं घातयित्वा तत्रैवान्तरधीयत ॥ २९ ॥&lt;br&gt;&#xA;चकार मायां मायवी दैतेयीमतिभीषणाम् ।&lt;br&gt;&#xA;प्रलयप्रभवैर्मेघैर्महावातप्रणोदितैः ।&lt;br&gt;&#xA;अन्धकारं प्रकुर्वद्‌भिरभूदाच्छादितं नभः ॥ ३० ॥&lt;br&gt;&#xA;जपापुष्पसमान् बिन्दूनजस्रं रुधिरस्य च ।&lt;br&gt;&#xA;मोचयित्वाऽथ बीभत्सवर्षाश्चक्रुर्घनाघनाः ॥ ३१ ॥&lt;br&gt;&#xA;पूयमेदोऽतिविण्मूत्रसुरामांससमन्विताः ।&lt;br&gt;&#xA;दृष्ट्वा ताभिश्च वर्षाभिर्हाहाकारो बभूव ह ॥ ३२ ॥&lt;br&gt;&#xA;ज्ञात्वाऽथ तत्कृतां मायां बलदेवो महाप्रभुः ।&lt;br&gt;&#xA;चिक्षेप मुसलं दीर्घं परसैन्यविदारणम् ॥ ३३ ॥&lt;br&gt;&#xA;सर्वास्त्रघातकं स्वच्छमष्टधातुमयं दृढम् ।&lt;br&gt;&#xA;शतयोजनविस्तीर्णं प्रलयाग्निसमप्रभम् ॥ ३४ ॥&lt;br&gt;&#xA;बलास्त्रं मुसलं रेजे भ्रमद्दशदिगन्तरे ।&lt;br&gt;&#xA;विदारयद्घनान्व्योम्नि नीहारं च यथा रविः ॥ ३५ ॥&lt;br&gt;&#xA;तद्व्योम्नि प्रगतं दृष्ट्वा हलास्त्रं च स्वतः प्रभुः ।&lt;br&gt;&#xA;समुत्पत्याकृष्य बलान्मध्ये तान्विददार ह ॥ ३६ ॥&lt;br&gt;&#xA;नाशं गतयां मायायां बलदेवो महाबलः ।&lt;br&gt;&#xA;गृहित्वा भुजदण्डाभ्यां भुजदण्डे मदोकत्टे ॥ ३७ ॥&lt;br&gt;&#xA;भ्रामयन्बाल इव तं प्रतूलं स इतस्ततः ।&lt;br&gt;&#xA;पातयामास भूपृष्ठे कमण्डलुमिवार्भकः ॥ ३८ ॥&lt;br&gt;&#xA;तस्य दैत्यस्य पातेन साब्धिशैलवनेः सह ।&lt;br&gt;&#xA;चकम्पे नाडिकामात्रं सर्वं भूखण्डमण्डलम् ॥ ३९ ॥&lt;br&gt;&#xA;भग्नदन्तश्चलन्नेत्रो मूर्छितो निधनं ययौ ।&lt;br&gt;&#xA;कोलो नाम महादैत्यो वृत्रो वज्रहतो यथा ॥ ४० ॥&lt;br&gt;&#xA;तदा जयजयारावो दिवि भूमौ बभूव ह ।&lt;br&gt;&#xA;देवदुन्दुभयो नेदुः पुष्पवर्षाः सुरैः कृताः ॥ ४१ ॥&lt;br&gt;&#xA;इत्थं कोलं घातयित्वा बलदेवोऽच्युताग्रजः ।&lt;br&gt;&#xA;दत्वाऽथ कौषारवये कौशाम्बीं च पुरीं ततः ॥ ४२ ॥&lt;br&gt;&#xA;स्नातुं भागीरथीं प्रागाद्‌ गर्गाचार्यादिभिर्वृतः ।&lt;br&gt;&#xA;लोकानां सङ्ग्रहं कर्तुं सर्वदोषक्षयाय च ॥ ४३ ॥&lt;br&gt;&#xA;स्नापयां चक्रुरार्यास्ते गङ्गायां माधवं बलम् ।&lt;br&gt;&#xA;वेदमन्त्रैर्मङ्गलैश्च गर्गाचार्यादयो द्विजाः ॥ ४४ ॥&lt;br&gt;&#xA;लक्षं गजानां वैदेह स्यन्दनानां द्विलक्षकम् ।&lt;br&gt;&#xA;हयानां च तथा कोटिं धेनूनामर्बुदं दश ॥ ४५ ॥&lt;br&gt;&#xA;शतार्बुदं च रत्नानां भारं जाम्बूनदावृतम् ।&lt;br&gt;&#xA;रामो दत्वा ब्राह्मणेभ्यः प्रययौ मथुरां पुरीम् ॥ ४६ ॥&lt;br&gt;&#xA;यत्र रामेण गङ्गायां कृतं स्नानं विदेहराट् ।&lt;br&gt;&#xA;तत्र तीर्थं महापुण्यं रामतीर्थं विदुर्बुधाः ॥ ४७ ॥&lt;br&gt;&#xA;कार्तिक्यां कार्तिके स्नात्वा रामतीर्थे तु जाह्नवीम् ।&lt;br&gt;&#xA;‘हरिद्वाराच्छतगुणं पुण्यं वै लभते जनः ॥ ४८ ॥&lt;br&gt;&#xA;बहुलाश्व उवाच -&lt;br&gt;&#xA;कौशाम्बेश्च कियद्‌दूरं स्थले कस्मिन्महामुने ।&lt;br&gt;&#xA;रामतीर्थं महापुण्यं मह्यं वक्तुं त्वमर्हसि ॥ ४९ ॥&lt;br&gt;&#xA;श्रीनारद उवाच -&lt;br&gt;&#xA;कौशाम्बेश्च तदीशान्यां चतुर्योजनमेव च ।&lt;br&gt;&#xA;वायव्यां सूकरक्षेत्राच्चतुर्योजनमेव च ॥ ५० ॥&lt;br&gt;&#xA;कर्णक्षेत्राच्च षट्क्रोशैर्नलक्षेत्राच्च पञ्चभिः ।&lt;br&gt;&#xA;अग्नेय्यां दिशि राजेन्द्र रामतीर्थं वदन्ति हि ॥ ५१ ॥&lt;br&gt;&#xA;वृद्धकेशीसिद्धपीठाद्‌ बिल्वकेशवनात्पुनः ।&lt;br&gt;&#xA;पूर्वस्यां च त्रिभिः क्रोशै रामतीर्थं विदुर्बुधाः ॥ ५२ ॥&lt;br&gt;&#xA;दृढाश्वो वङ्गराजोऽभूत्कुरूपं लोमशं मुनिम् ।&lt;br&gt;&#xA;दृष्ट्वा जहास सततं शशाप स महामुनिः ॥ ५३ ॥&lt;br&gt;&#xA;विकरालः क्रोडमुखोऽसुरो भव महाखल ।&lt;br&gt;&#xA;इत्थं स मुनिशापेन कोलः क्रोडमुखोऽभवत् ॥ ५४ ॥&lt;br&gt;&#xA;बलदेवप्रहारेण त्यक्त्वा स्वामासुरीं तनुम् ।&lt;br&gt;&#xA;कोलो नाम महादैत्यः परं मोक्षं जगाम ह ॥ ५५ ॥&lt;br&gt;&#xA;ततो रामो मन्त्रिभिश्च उद्धवादिभिरन्वितः ।&lt;br&gt;&#xA;जह्नुतीर्थं जगामाशु यत्र दक्षः श्रुतेरभूत् ॥ ५६ ॥&lt;br&gt;&#xA;गङ्गा ब्राह्मणमुख्यस्य जाह्नवी येन कथ्यते ।&lt;br&gt;&#xA;दत्वा दानं द्विजातिभ्य ऊषू रात्रौ जनैः सह ॥ ५७ ॥&lt;br&gt;&#xA;ततस्तत्पश्चिमे भागे पाण्डवानामतिप्रियम् ।&lt;br&gt;&#xA;आहारस्थानकं प्राप्य रात्रौ वासं चकार ह ॥ ५८ ॥&lt;br&gt;&#xA;तत्र दानं द्विजातिभ्यो दत्वा सद्गुणभोजनम् ।&lt;br&gt;&#xA;ततो योजनमेकं च देवं माण्डूकसञ्ज्ञकम् ॥ ५९ ॥&lt;br&gt;&#xA;तपस्तप्तं महत्तेन चान्ते देवकृपाप्तये ।&lt;br&gt;&#xA;तदर्थं स्वसमाजे न बलदेवो जगाम ह ॥ ६० ॥&lt;br&gt;&#xA;ऊर्ध्वास्यमेकपादस्थं ध्यानस्तिमितलोचनम् ।&lt;br&gt;&#xA;स्वभक्तं हृदयस्थं स्वं मूर्तिदर्शनलोलुपम् ॥ ६१ ॥&lt;br&gt;&#xA;तां जहार तदानन्तस्ततो बाह्ये ददर्श ह ।&lt;br&gt;&#xA;स दृष्ट्वाऽनन्तदेवस्य रूपं परमसुन्दरम् ॥ ६२ ॥&lt;br&gt;&#xA;स्रग्व्येककुण्डलं गौरं तालाङ्करथसंयुतम् ।&lt;br&gt;&#xA;स्तुत्वा परमया भक्त्या पपात चरणौ पुनः ॥ ६३ ॥&lt;br&gt;&#xA;तस्य शीर्ष्णि करं दत्त्वा वरं ब्रूहीत्युवाच ह ।&lt;br&gt;&#xA;यदि प्रसन्नो भगवाननुग्राह्योऽस्मि वा यदि ॥ ६४ ॥&lt;br&gt;&#xA;सर्वोत्तमां भागवतीं संहितां शुकवक्त्रतः ।&lt;br&gt;&#xA;निर्गतां देहि मे स्वामिन्कलिदोषहरां पराम् ॥ ६५ ॥&lt;br&gt;&#xA;बलदेव उवाच -&lt;br&gt;&#xA;उद्धवद्वारतः प्राप्तिर्भविष्यति तवानघ ।&lt;br&gt;&#xA;श्रीमद्‌भागवती कीर्तिरधिका या कलौ युगे ॥ ६६ ॥&lt;br&gt;&#xA;माण्डूक उवाच -&lt;br&gt;&#xA;कथं भगवता दत्ता मुख्या तस्याधिकारिता ।&lt;br&gt;&#xA;कदा योगं मम स्वामिन् कुरु सन्देहभञ्जनम् ॥ ६७ ॥&lt;br&gt;&#xA;बलदेव उवाच -&lt;br&gt;&#xA;कथयामि परं गोप्यं रहस्यं परमाद्‌भुतम् ।&lt;br&gt;&#xA;अद्यापि मम सामीप्ये उद्धवोऽयं विराजते ॥ ६८ ॥&lt;br&gt;&#xA;तद्दर्शनं कुरु परमाचार्यसम्प्रदायकम् ।&lt;br&gt;&#xA;अद्य तीर्थस्य यात्रायामुपदेशो न ते भवेत् ॥ ६९ ॥&lt;br&gt;&#xA;यथोपदेष्टा भवति तेन ते कथयाम्यहम् ।&lt;br&gt;&#xA;उद्धवः स्थापितः श्रीमदाचार्यः संहितामयः ॥ ७० ॥&lt;br&gt;&#xA;नन्दादिव्रजवासीनां गोपीनां प्रीतये कृतः ।&lt;br&gt;&#xA;स्वस्वरूपं परिकरं यत्किञ्चिद्‌ भगवत्तमम् ॥ ७१ ॥&lt;br&gt;&#xA;सर्वस्वभावगुणकं कृष्णेन परमात्मना ।&lt;br&gt;&#xA;उद्धवं चैव स्वात्मनमेक एवाचरद्विभुः ॥ ७२ ॥&lt;br&gt;&#xA;साक्षात्कारं चकारादौ न स्वीयमन्तरं क्वचित् ।&lt;br&gt;&#xA;श्रीकृष्णमेव ते ज्ञात्वा पूजयामासुरादरात् ॥ ७३ ॥&lt;br&gt;&#xA;वसन्तर्तुश्च ग्रीष्मोऽपि स चचार व्रजात्मकौ ।&lt;br&gt;&#xA;शमयामास राधायाः शोकं तत्कुण्डपार्श्वजः ॥ ७४ ॥&lt;br&gt;&#xA;सर्वं भूमण्डलं तत्र विचचार व्रजानुगैः ।&lt;br&gt;&#xA;वियोगार्तिहरः प्रोक्तो गवां नन्दादिगोपिनाम् ॥ ७५ ॥&lt;br&gt;&#xA;मन्त्राधिकारकुशलः सर्वः परिकराग्रणीः ।&lt;br&gt;&#xA;अथान्तर्धानवेलयां भगवान्धर्मगुप्तनुः ॥ ७६ ॥&lt;br&gt;&#xA;तस्मै स्वतेजसमपि दास्यते परमाद्‌भुतम् ।&lt;br&gt;&#xA;मुद्राधिकारं सर्वत्र सर्वदैव विराजते ॥ ७७ ॥&lt;br&gt;&#xA;अन्तर्धाने तु स्वस्थाने दत्ता तस्याधिकारिता ।&lt;br&gt;&#xA;बदरीस्थं सपरिकरं धर्मजं बोधयिष्यति ॥ ७८ ॥&lt;br&gt;&#xA;अर्जुनादिवियोगार्तिहारी सैव भविष्यति ।&lt;br&gt;&#xA;वज्रनाभो यादवानां माथुरे सम्भविष्यति ॥ ७९ ॥&lt;br&gt;&#xA;श्रीकृष्णस्यैव पौत्रेषु महाराज्ञीगणेषु च ।&lt;br&gt;&#xA;वियोगार्तिहरश्चैव स्थाप्यते श्रीहरिः स्वयम् ॥ ८० ॥&lt;br&gt;&#xA;कौरवाणां कुले राजा परिक्षिदिति विश्रुतः ।&lt;br&gt;&#xA;तस्य पुत्रोऽतितेजस्वी विख्यातो जनमेजयः ॥ ८१ ॥&lt;br&gt;&#xA;पितुः शत्रुहणं यज्ञं करिष्यति न संशयः ।&lt;br&gt;&#xA;तस्यापि सर्वसामग्री ह्युद्धवद्वारतो भवेत् ॥ ८२ ॥&lt;br&gt;&#xA;श्रीमद्‌भागवतं दिव्यं पुराणवाचनं तदा ।&lt;br&gt;&#xA;गौरान्वयस्य सम्प्राप्तिर्भविष्यति न संशयः ॥ ८३ ॥&lt;br&gt;&#xA;श्रीमत्प्रसादाद्विप्रर्षेर्महाभागवतोत्तमात् ।&lt;br&gt;&#xA;तद्द्वारा सर्पयज्ञस्य निवृत्तिः सम्भविष्यति ॥ ८४ ॥&lt;br&gt;&#xA;यज्ञसंस्कारकर्तॄणां ब्राह्मणानां च पूजनम् ।&lt;br&gt;&#xA;स दास्यति महाराज ग्रामाणां शतकं तदा ॥ ८५ ॥&lt;br&gt;&#xA;ततस्त्वाचार्य्यवर्यस्य श्रीप्रसादस्य चाज्ञया ।&lt;br&gt;&#xA;स गन्ता सूकरक्षेत्रं मासमेकं स्थितोऽभवत् ॥ ८६ ॥&lt;br&gt;&#xA;दत्वा दानान्यनेकानि गोमहीगजवाजिनः ।&lt;br&gt;&#xA;रत्नं वासो ब्राह्मणेभ्यो भोजनं च यदृच्छया ॥ ८७ ॥&lt;br&gt;&#xA;ततस्तस्मात्स्थलात्सोऽपि निर्वर्त्य गुरुणा सह ।&lt;br&gt;&#xA;गङ्गातीरस्थलान् पश्यन्नागमिष्यति सद्वृतः ॥ ८८ ॥&lt;br&gt;&#xA;शयाननगरे संस्थां करिष्यति सहानुगः ।&lt;br&gt;&#xA;श्रीगुरोराज्ञया तत्र सामग्रीं साधनैः सह ॥ ८९ ॥&lt;br&gt;&#xA;अश्वमेधं करोति स्म सर्वजेता भविष्यति ।&lt;br&gt;&#xA;एकच्छत्रधरो भूत्वा श्रीगुरोः शरणं गतः ॥ ९० ॥&lt;br&gt;&#xA;ततो गङ्गातटे रम्ये पूर्वस्यां क्रोशपञ्चके ।&lt;br&gt;&#xA;परमैकान्तरूपेण सेवनं तत्करिष्यति ॥ ९१ ॥&lt;br&gt;&#xA;तत्र भागवती वार्ता भवरोगविनाशिनी ।&lt;br&gt;&#xA;भविष्यति मुदा युक्ता समाजेषु सुधर्मिणाम् ॥ ९२ ॥&lt;br&gt;&#xA;तत्र पूर्णसमाजेषु तेषां मध्ये भवानपि ।&lt;br&gt;&#xA;शृणोषि भगवद्धर्मं गन्ता श्रीनिर्मलं पदम् ॥ ९३ ॥&lt;br&gt;&#xA;तपस्तप्तं मदर्थं ते तस्मादेतत्प्रकाशितम् ।&lt;br&gt;&#xA;एवं देवं वरं दत्त्वा गतो रामः सहानुगः ॥ ९४ ॥&lt;br&gt;&#xA;शयाननगराच्छुद्धादीशान्यां दिशि संस्थितम् ।&lt;br&gt;&#xA;स्थानं गङ्गातटे रम्यं कण्टकादुत्तरेऽभवत् ॥ ९५ ॥&lt;br&gt;&#xA;पुष्पवत्या दक्षिणे तु क्रोशैकं विस्तरेण च ।&lt;br&gt;&#xA;तत्र सङ्कर्षणो देवः स्थित्वा दानपरोऽभवत् ॥ ९६ ॥&lt;br&gt;&#xA;घोटकं दशसाहस्रं रथानां शतकं तथा ।&lt;br&gt;&#xA;द्विपं सहस्रं गाश्चैव दिक्सहस्रं ददौ मुदा ॥ ९७ ॥&lt;br&gt;&#xA;तत्र सङ्कर्षणं देवं पूजयामासुरादरात् ।&lt;br&gt;&#xA;देवाः समाययुः सर्वे ऋषयश्च तपोधनाः ॥ ९८ ॥&lt;br&gt;&#xA;नमः कोलेशघाताय खरासुरविघातिने ।&lt;br&gt;&#xA;हलायुध नमस्तेऽस्तु मुसलास्त्राय ते नमः ।&lt;br&gt;&#xA;नमः सौन्दर्यरूपाय तालाङ्काय नमो नमः ॥ ९९ ॥&lt;br&gt;&#xA;इतिश्रुत्वा स्तुतिं तेषां सङ्कर्षण उवाच ह ।&lt;br&gt;&#xA;वरं ब्रुवन्तु वः सर्वे भवतां यदभीप्सितम् ॥ १०० ॥&lt;br&gt;&#xA;द्विजदेवा ऊचुः -&lt;br&gt;&#xA;यदा यदा वयं युक्ताः स्मरामो भवतः पदम् ।&lt;br&gt;&#xA;सर्वबाधाविनिर्मुक्ता भवामश्च तवाज्ञया ॥ १०१ ॥&lt;br&gt;&#xA;राम उवाच -&lt;br&gt;&#xA;यदा यदा मां स्मरथ तदाऽहं शरणागतान् ।&lt;br&gt;&#xA;रक्षिता स्यां कलौ नूनमिति सत्यं वचो मम ॥ १०२ ॥&lt;br&gt;&#xA;अत्र स्थले वरं प्राप्तं पूजितं मुनिपुङ्गवैः ।&lt;br&gt;&#xA;अतः सङ्कर्षणस्थानं भविष्यति कलौ युगे ॥ १०३ ॥&lt;br&gt;&#xA;यस्मिन् स्नास्यन्ति गङ्गायां देवान्सम्पूजयन्ति ये ।&lt;br&gt;&#xA;दास्यन्ति दानं विप्रेभ्यो भोजनं कारयन्ति ये ॥ १०४ ॥&lt;br&gt;&#xA;विष्णुं सम्पूजयन्ति स्म सफ़लं जीवितं क्षितौ ।&lt;br&gt;&#xA;ते यान्ति दैवतस्थानं कामी प्राप्नोति कामनाम् ॥ १०५ ॥&lt;br&gt;&#xA;ततः परिवृतो रामः स्वां पुरीं सञ्जगाम ह ।&lt;br&gt;&#xA;कोलरक्षोवधं कृत्वा स्नात्वा विष्णुपदीजले ॥ १०६ ॥&lt;br&gt;&#xA;रामस्य बलदेवस्य कथां यः शृणुयान्नरः ।&lt;br&gt;&#xA;सर्वपापविनिर्मुक्तः स याति परमां गतिम् ॥ १०७ ॥&lt;br&gt;&#xA;इति श्रीगर्गसंहितायां मथुराखण्डे श्रीनारदबहुलाश्वसंवादे&lt;br&gt;&#xA;कोलदैत्यवधो नाम चतुर्विंशोऽध्यायः ॥ २४ ॥&lt;br&gt;&#xA;GO TOP&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/05/25/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/05/25/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;मथुराखण्डः - पञ्चविंशोऽध्यायः&lt;br&gt;&#xA;श्रीमथुरामाहात्म्यवर्णनम् -&lt;/p&gt;&#xA;&lt;p&gt;बहुलाश्व उवाच -&lt;br&gt;&#xA;अकस्मादागते रामे तत्र तीर्थमिदं श्रुतम् ।&lt;br&gt;&#xA;अहो मधुपुरी धन्या यत्र सन्निहितश्च सः ॥ १ ॥&lt;br&gt;&#xA;मथुरायास्तु को देवः कः क्षत्ता कश्च रक्षति ।&lt;br&gt;&#xA;कश्चारः को मन्त्रिवरः कैर्भूमिस्तत्र सेविता ॥ २ ॥&lt;br&gt;&#xA;श्रीनारद उवाच -&lt;br&gt;&#xA;परिपूर्णतमः साक्षाच्छ्रीकृष्णो भगवान् हरिः ।&lt;br&gt;&#xA;स्वयं हि मथुरानाथः केशवः क्लेशनाशनः ॥ ३ ॥&lt;br&gt;&#xA;साक्षाद्‌भगवता प्राप्तः कपिलाय द्विजाय च ।&lt;br&gt;&#xA;कपिलः प्रददौ यं वै प्रसन्नः शतमन्यवे ॥ ४ ॥&lt;br&gt;&#xA;जित्वा देवान् राक्षसेन्द्रो रावणो लोकरावणः ।&lt;br&gt;&#xA;यं स्तुत्वा पुष्पके स्थाप्य लङ्कायां तमपूजयत् ॥ ५ ॥&lt;br&gt;&#xA;जित्वा लङ्कां राघवेन्द्रस्तमानीय प्रयत्नतः ।&lt;br&gt;&#xA;अयोध्यायां च वाराहमर्चयामास मैथिल ॥ ६ ॥&lt;br&gt;&#xA;स्तुत्वा रामं च शत्रुघ्नो यमनीय प्रयत्नतः ।&lt;br&gt;&#xA;मथुरायां महापुर्यां स्थापयित्वा ननाम ह ॥ ७ ॥&lt;br&gt;&#xA;सेवितो माथुरैः सर्वेः सर्वेषां च वरप्रदः ।&lt;br&gt;&#xA;साक्षात्कपिलवाराहः सोऽयं मन्त्रिवरः स्मृतः ॥ ८ ॥&lt;br&gt;&#xA;क्षत्ता श्रीमथुरायाश्च नाम्ना भूतेश्वरः शिवः ।&lt;br&gt;&#xA;दत्त्वा दण्डं पातकिने भक्त्यर्थान्मन्त्रतां व्रजत् ॥ ९ ॥&lt;br&gt;&#xA;चण्डिका तु महाविद्या देवी दुर्गार्तिनाशिनी ।&lt;br&gt;&#xA;सिंहारूढा सदा रक्षां मथुरायाः करोति हि ॥ १० ॥&lt;br&gt;&#xA;चारोऽहं मथुरायाश्च पश्यल्ँलोकानितस्ततः ।&lt;br&gt;&#xA;वदामि वार्तां सर्वेषां श्रीकृष्णाय महात्मने ॥ ११ ॥&lt;br&gt;&#xA;मध्ये वै मथुरा देवी शुभदा करुणामयी ।&lt;br&gt;&#xA;बुभुक्षितेभ्यः सर्वेभ्यो ददात्यन्नं विदेहराट् ॥ १२ ॥&lt;br&gt;&#xA;चतुर्भुजा श्यामलाङ्गा व्रजन्ति प्रव्रजन्ति च ।&lt;br&gt;&#xA;मथुरायां मृतं नेतुं विमानैः कृष्णपार्षदाः ॥ १३ ॥&lt;br&gt;&#xA;श्रीकृष्णस्याङ्गसम्भूता मथुरा वै महापुरी ।&lt;br&gt;&#xA;यस्या दर्शनमात्रेण नरो याति कृतार्थताम् ॥ १४ ॥&lt;br&gt;&#xA;पुरा विधिः श्रीमथुरामुपेत्य&lt;br&gt;&#xA;तप्त्वा तपो वर्षशतं निरन्नः ।&lt;br&gt;&#xA;जपन्हरीं ब्रह्म परं स्वयम्भूः&lt;br&gt;&#xA;स्वायम्भुवं प्राप सुतं प्रवीणम् ॥ १५ ॥&lt;br&gt;&#xA;भूतेश्वरो देववरः सतीपति-&lt;br&gt;&#xA;स्तप्त्वा तपो दिव्यशरन्मधोर्वने ।&lt;br&gt;&#xA;कृष्णप्रसादान्नृपराज सत्वरं&lt;br&gt;&#xA;तस्याः पुरे माथुरमण्डलस्य ॥ १६ ॥&lt;br&gt;&#xA;कृष्णप्रसादादहमेव चारो&lt;br&gt;&#xA;भ्रमन्सदा माथुरमण्डलस्य ।&lt;br&gt;&#xA;तथा हि दुर्गा मथुरां प्रयाति&lt;br&gt;&#xA;श्रीकृष्णदास्यं प्रकरोति नूनम् ॥ १७ ॥&lt;br&gt;&#xA;तप्त्वा तपः शक्रपदं च शक्रः&lt;br&gt;&#xA;सूर्यो मनुं नित्यनिधिं कुबेरः ।&lt;br&gt;&#xA;पाशी च पाशं समवाप्य सम्य-&lt;br&gt;&#xA;ङ्‌मधोर्वने विष्णुपदं ध्रुवश्च ॥ १८ ॥&lt;br&gt;&#xA;तथाम्बरीषः समवाप मुक्तिं&lt;br&gt;&#xA;सोमोऽक्षयं वा लवणाज्जयं च ।&lt;br&gt;&#xA;रघुश्च सिद्धिं किल चित्रकेतु-&lt;br&gt;&#xA;स्तप्त्वा तपोऽत्रैव मधोर्वने च ॥ १९ ॥&lt;br&gt;&#xA;तप्त्वा तपोऽत्रैव मधोर्वने शुभे&lt;br&gt;&#xA;भूत्वा बलिष्ठश्च मधुर्महासुरः ।&lt;br&gt;&#xA;श्रीमाधवे मासि च माधवेन&lt;br&gt;&#xA;युयोध युद्धे मधुसूदनेन सः ॥ २० ॥&lt;br&gt;&#xA;सप्तर्षयः श्रीमथुरां समेत्य&lt;br&gt;&#xA;तप्त्वा तपोऽत्रैव च योगसिद्धिम् ।&lt;br&gt;&#xA;प्रापुः परे वै मुनयः समन्ता- ‌&lt;br&gt;&#xA;द्‌गोकर्णवैश्योऽपि महानिधिं च ॥ २१ ॥&lt;br&gt;&#xA;तप्त्वा तपोऽत्रैव मधोर्वने शुभे&lt;br&gt;&#xA;विजित्य देवान् दिवि लोकरावणः ।&lt;br&gt;&#xA;निधाय रक्षांसि विधाय मन्दिर-&lt;br&gt;&#xA;मास्थाय लङ्कां विरराज रावणः ॥ २२ ॥&lt;br&gt;&#xA;तप्त्वा तपोऽत्रैव मधोर्वने शुभे&lt;br&gt;&#xA;गजाह्वयेशो मिथिलेश शन्तनुः ।&lt;br&gt;&#xA;लेभे सुतं भीष्ममतीव सत्तम&lt;br&gt;&#xA;तत्वार्थवारान्निधिकर्णधारकम् ॥ २३ ॥&lt;br&gt;&#xA;बहुलाश्व उवाच -&lt;br&gt;&#xA;मथुरायाश्च माहात्म्यं वद देवर्षिसत्तम् ।&lt;br&gt;&#xA;निवासे किं फलं प्रोक्तं मथुरायाः सतां नृणाम् ॥ २४ ॥&lt;br&gt;&#xA;श्रीनारद उवाच -&lt;br&gt;&#xA;आदौ वराहो धरणीं निमग्नां&lt;br&gt;&#xA;महाजले प्रोज्झितवीचिशङ्के ।&lt;br&gt;&#xA;स्वदंष्ट्रयोद्धृत्य करीव पद्मं&lt;br&gt;&#xA;करेण माहात्म्यमिदं जगाद ॥ २५ ॥&lt;br&gt;&#xA;ब्रुवञ्जनो नाम फलं हरेर्लभेत्&lt;br&gt;&#xA;शृण्वल्ँलभेत्कृष्णकथाफलं नरः ।&lt;br&gt;&#xA;स्पृशन्सतां स्पर्शनजं मधोः पुरि&lt;br&gt;&#xA;जिघ्रंस्तुलस्या दलगन्धजं फलम् ॥ २६ ॥&lt;br&gt;&#xA;पश्यन्हरेर्दर्शनजं फलं स्वतो&lt;br&gt;&#xA;भक्षंश्च नैवेद्यभवं रमापतेः ।&lt;br&gt;&#xA;कुर्वन् भुजाभ्यां हरिसेवया फलं&lt;br&gt;&#xA;गच्छल्ँलभेत्तीर्थफलं पदे पदे ॥ २७ ॥&lt;br&gt;&#xA;राजेन्द्रहन्ता निजगोत्रघातकी&lt;br&gt;&#xA;त्रैलोक्यहन्ताऽपि च कोटिजन्मसु ।&lt;br&gt;&#xA;राजञ्छृणु त्वं मथुरानिवासतो&lt;br&gt;&#xA;योगीश्वराणां गतिमाप्नुयान्नरः ॥ २८ ॥&lt;br&gt;&#xA;पादौ च धिग्यौ न गतौ मधोर्वनं&lt;br&gt;&#xA;दृशौ च धिग्ये न कदापि पश्यतः ।&lt;br&gt;&#xA;कर्णौ च धिग्यौ शृणुतो न मैथिल&lt;br&gt;&#xA;वाचं च धिग्या न करोत्यलं मनाक् ॥ २९ ॥&lt;br&gt;&#xA;द्विसप्तकोटीनि वनानि यत्र&lt;br&gt;&#xA;तीर्थानि वैदेह समास्थितानि ।&lt;br&gt;&#xA;एकैकमेतेषु विमुक्तिदानि&lt;br&gt;&#xA;वदामि साक्षान्मथुरां नमामि ॥ ३० ॥&lt;br&gt;&#xA;गोलोकनाथः परिपूर्णदेवः&lt;br&gt;&#xA;साक्षादसङ्ख्याण्डपतिः स्वयं हि ।&lt;br&gt;&#xA;श्रीकृष्णचन्द्रोऽवततार यस्यां&lt;br&gt;&#xA;तस्यै नमोऽन्यासु पुरीषु किं वा ॥ ३१ ॥&lt;br&gt;&#xA;यन्नाम पापं विनिहन्ति तत्क्षणं&lt;br&gt;&#xA;भवत्यलं यां गृणतोऽपि मुक्तयः ।&lt;br&gt;&#xA;वीथीषु वीथीषु च मुक्तिरस्याः&lt;br&gt;&#xA;तस्मादिमां श्रेष्ठतमां विदुर्बुधाः ॥ ३२ ॥&lt;br&gt;&#xA;काश्यादिपुर्यो यदि सन्ति लोके&lt;br&gt;&#xA;तासां तु मध्ये मथुरैव धन्या ।&lt;br&gt;&#xA;या जन्ममौञ्जीव्रतमत्युदारै-&lt;br&gt;&#xA;र्नृणां चतुर्धा विदधाति मुक्तिम् ॥ ३३ ॥&lt;br&gt;&#xA;पुरीश्वरीं कृष्णपुरीं व्रजेश्वरीं&lt;br&gt;&#xA;तीर्थेश्वरीं यज्ञतपोनिधीश्वरीम् ।&lt;br&gt;&#xA;मोक्षप्रदां धर्मधुरन्धरां परां&lt;br&gt;&#xA;मधोर्वने श्रीमथुरां नमाम्यहम् ॥ ३४ ॥&lt;br&gt;&#xA;शृण्वन्ति माहात्म्यमिदं मधोः पुरः&lt;br&gt;&#xA;कृष्णैकचित्ता नियताश्च यत्र ये ।&lt;br&gt;&#xA;व्रजन्ति ते तत्र परिक्रमात्फलं&lt;br&gt;&#xA;वैदेह राजेन्द्र न चात्र संशयः ॥ ३५ ॥&lt;br&gt;&#xA;खण्डं त्विदं श्रीमथुरापुरस्य ये&lt;br&gt;&#xA;शृण्वन्ति गायन्ति पठन्ति सर्वतः ।&lt;br&gt;&#xA;इहैव तेषां हि समृद्धिसिद्धयो&lt;br&gt;&#xA;भवन्ति वैदेह निसर्गतः सदा ॥ ३६ ॥&lt;br&gt;&#xA;त्रिःसप्तकृत्वो बहुवैभवार्थिनः&lt;br&gt;&#xA;शृण्वन्ति चैनं नियताश्च ये भृशम् ।&lt;br&gt;&#xA;तेषां गृहद्वारमलङ्करोति हि&lt;br&gt;&#xA;भृङ्गावली कुञ्जरकर्णताडिता ॥ ३७ ॥&lt;br&gt;&#xA;विप्रोऽथ विद्वान् विजयी नृपात्मजो&lt;br&gt;&#xA;वैश्यो निधीशो वृषलोऽपि निर्मलः ।&lt;br&gt;&#xA;श्रुत्वेदमाराच्च मनोरथो भवेत्&lt;br&gt;&#xA;स्त्रीणां जनानामतिदुर्लभोऽपि हि ॥ ३८ ॥&lt;br&gt;&#xA;निष्कारणो भक्तियुतो महीतले&lt;br&gt;&#xA;शृणोति चेदं हरिलग्नमानसः ।&lt;br&gt;&#xA;विजित्य विघ्नान् प्रविजित्य नाकपान्&lt;br&gt;&#xA;गोलोकधामप्रवरं प्रयाति सः ॥ ३९ ॥&lt;br&gt;&#xA;इति श्रीगर्गसंहितायां मथुराखण्डे श्रीनारदबहुलाश्वसंवादे&lt;br&gt;&#xA;मथुरामाहात्म्यं नाम पञ्चविंशोऽध्यायः ॥ २५ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
  </channel>
</rss>
