<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०१ on पुराणे विश्वासटिप्पन्यः</title>
    <link>https://vishvAsa.github.io/purANam_vaiShNavam/gArga-saMhitA/01/</link>
    <description>Recent content in &#43;०१ on पुराणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/purANam_vaiShNavam/gArga-saMhitA/01/index.xml" rel="self" type="application/rss+xml" />
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/01/01/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/01/01/</guid>
      <description>&lt;p&gt;प्रारम्भ&lt;br&gt;&#xA;पुढचा अध्याय&lt;/p&gt;&#xA;&lt;p&gt;श्रीगर्गसंहिता&lt;br&gt;&#xA;गोलोकखण्डम् - प्रथमोऽध्यायः&lt;br&gt;&#xA;श्रीकृष्ण-माहात्म्य वर्णन -&lt;/p&gt;&#xA;&lt;p&gt;ॐ नारायणं नमस्कृत्य नरं चैव नरोत्तमम् ।&lt;br&gt;&#xA;देवीं सरस्वतीं व्यासं ततो जयमुदीरयेत् ॥ १ ॥&lt;br&gt;&#xA;शरद्विकचपङ्कजश्रियमतीवविद्वेषकं&lt;br&gt;&#xA;मिलिन्दमुनिसेवितं कुलिशकञ्जचिह्नावृतम् ।&lt;br&gt;&#xA;स्फुरत्‌कनकनूपुरं दलितभक्ततापत्रयं&lt;br&gt;&#xA;चलद्‌द्युतिपदद्वयं हृदि दधामि राधापतेः ॥ २ ॥&lt;br&gt;&#xA;वदनकमलनिर्यद्यस्य पीयूषमाद्यं&lt;br&gt;&#xA;पिबति जनवरो यं पातु सोऽयं गिरं मे ।&lt;br&gt;&#xA;बदरवनविहारः सत्यवत्याः कुमारः&lt;br&gt;&#xA;प्रणतदुरितहारः शाङ्‌र्गधन्वावतारः ॥ ३ ॥&lt;br&gt;&#xA;कदाचिन्नैमिषारण्ये श्रीगर्गो ज्ञानिनां वरः ।&lt;br&gt;&#xA;आययौ शौनकं द्रष्टुं तेजस्वी योगभास्करः ॥ ४ ॥&lt;br&gt;&#xA;तं दृष्ट्वा सहसोत्थाय शौनको मुनिभिः सह ।&lt;br&gt;&#xA;पूजयामास पाद्याद्यैरुपचारैर्विधानतः ॥ ५ ॥&lt;br&gt;&#xA;श्रीशौनक उवाच -&lt;br&gt;&#xA;सतां पर्यटनं धन्यं गृहिणां शान्तये स्मृतम् ।&lt;br&gt;&#xA;नृणामन्तस्तमोहारी साधुरेव न भास्करः ॥ ६ ॥&lt;br&gt;&#xA;तस्मान्मे हृदि सम्भूतं सन्देहं नाशय प्रभो ।&lt;br&gt;&#xA;कतिधा श्रीहरेर्विष्णोरवतारो भवत्यलम् ॥ ७ ॥&lt;br&gt;&#xA;श्रीगर्ग उवाच -&lt;br&gt;&#xA;साधु पृष्टं त्वया ब्रह्मन् भगवद्‌गुणवर्णनम् ।&lt;br&gt;&#xA;शृण्वतां गदतां यद्वै पृच्छतां वितनोति शम् ॥ ८ ॥&lt;br&gt;&#xA;अत्रैवोदाहरन्तीममितिहासं पुरातनम् ।&lt;br&gt;&#xA;यस्य श्रवणमात्रेण महादोषः प्रशाम्यति ॥ ९ ॥&lt;br&gt;&#xA;मिथिलानगरे पूर्वं बहुलाश्वः प्रतापवान् ।&lt;br&gt;&#xA;श्रीकृष्णभक्तः शान्तात्मा बभूव निरहङ्कृतिः ॥ १० ॥&lt;br&gt;&#xA;अम्बरादागतं दृष्ट्वा नारदं मुनिसत्तमम् ।&lt;br&gt;&#xA;सम्पूज्य चासने स्थाप्य कृताञ्जलिरभाषत ॥ ११ ॥&lt;br&gt;&#xA;श्री-बहुलाश्व उवाच -&lt;br&gt;&#xA;योऽनादिरात्मा पुरुषो भगवान्प्रकृतेः परः ।&lt;br&gt;&#xA;कस्मात्तनुं समाधत्ते तन्मे ब्रूहि महामते ॥ १२ ॥&lt;br&gt;&#xA;श्रीनारद उवाच -&lt;br&gt;&#xA;गोसाधुदेवताविप्रदेवानां रक्षणाय वै ।&lt;br&gt;&#xA;तनुं धत्ते हरिः साक्षाद्‌भगवानात्मलीलया ॥ १३ ॥&lt;br&gt;&#xA;यथा नटः स्वलीलायां मोहितो न परस्तथा ।&lt;br&gt;&#xA;अन्ये दृष्ट्वा च तन्मायां मुमुहुस्ते न संशयः ॥ १४ ॥&lt;br&gt;&#xA;श्रीबहुलाश्व उवाच -&lt;br&gt;&#xA;कतिधा श्रीहरेर्विष्णोरवतारो भवत्यलम् ।&lt;br&gt;&#xA;साधूनां रक्षणार्थं हि कृपया वद मां प्रभो ॥ १५ ॥&lt;br&gt;&#xA;श्रीनारद उवाच -&lt;br&gt;&#xA;अंशांशोंऽशस्तथावेशः कलापूर्णः प्रकथ्यते ।&lt;br&gt;&#xA;व्यासाद्यैश्च स्मृतः षष्ठः परिपूर्णतमः स्वयम् ॥ १६ ॥&lt;br&gt;&#xA;अंशांशस्तु मरीच्यादिरंशा ब्रह्मादयस्तथा ।&lt;br&gt;&#xA;कलाः कपिलकूर्माद्या आवेशा भार्गवादयः ॥ १७ ॥&lt;br&gt;&#xA;पूर्णो नृसिंहो रामश्च श्वेतद्वीपाधिपो हरिः ।&lt;br&gt;&#xA;वैकुण्ठोऽपि तथा यज्ञो नरनारायणः स्मृतः ॥ १८ ॥&lt;br&gt;&#xA;परिपूर्णतमः साक्षाच्छ्रीकृष्णो भगवान् स्वयम् ।&lt;br&gt;&#xA;असङ्ख्यब्रह्माण्डपतिर्गोलोके धाम्नि राजते ॥ १९ ॥&lt;br&gt;&#xA;कार्याधिकारं कुर्वन्तः सदंशास्ते प्रकिर्तिताः ।&lt;br&gt;&#xA;तत्कार्यभारं कुर्वन्तस्तेंऽशांशा विदिताः प्रभोः ॥ २० ॥&lt;br&gt;&#xA;येषामन्तर्गतो विष्णुः कार्यं कृत्वा विनिर्गतः ।&lt;br&gt;&#xA;नानाऽऽवेषावतारांश्च विद्धि राजन्महामते ॥ २१ ॥&lt;br&gt;&#xA;धर्मं विज्ञाय कृत्वा यः पुनरन्तरधीयत ।&lt;br&gt;&#xA;युगे युगे वर्तमानः सोऽवतारः कला हरेः ॥ २२ ॥&lt;br&gt;&#xA;चतुर्व्यूहो भवेद्‌यत्र दृश्यन्ते च रसा नव ।&lt;br&gt;&#xA;अतः परं च वीर्याणि स तु पूर्णः प्रकथ्यते ॥ २३ ॥&lt;br&gt;&#xA;यस्मिन्सर्वाणि तेजांसि विलीयन्ते स्वतेजसि ।&lt;br&gt;&#xA;तं वदन्ति परे साक्षात्परिपूर्णतमं स्वयम् ॥ २४ ॥&lt;br&gt;&#xA;पूर्णस्य लक्षणं यत्र तं पश्यन्ति पृथक् पृथक् ।&lt;br&gt;&#xA;भावेनापि जनाः सोऽयं परिपूर्णतमः स्वयम् ॥ २५ ॥&lt;br&gt;&#xA;परिपूर्णतमः साक्षाच्छ्रीकृष्णो नान्य एव हि ।&lt;br&gt;&#xA;एककार्यार्थमागत्य कोटिकार्यं चकार ह ॥ २६ ॥&lt;br&gt;&#xA;पूर्णः पुराणः पुरुषोत्तमोत्तमः&lt;br&gt;&#xA;परात्परो यः पुरुषः परेश्वरः ।&lt;br&gt;&#xA;स्वयं सदाऽऽनन्दमयं कृपाकरं&lt;br&gt;&#xA;गुणाकरं तं शरणं व्रजाम्यहम् ॥ २७ ॥&lt;br&gt;&#xA;श्रीगर्ग उवाच -&lt;br&gt;&#xA;तच्छ्रुत्वा हर्षितो राजा रोमाञ्ची प्रेमविह्वलः ।&lt;br&gt;&#xA;प्रमृश्य नेत्रेऽश्रुपूर्णे नारदं वाक्यमब्रवीत् ॥ २८ ॥&lt;br&gt;&#xA;श्रीबहुलाश्व उवाच -&lt;br&gt;&#xA;परिपूर्णतमः साक्षाच्छ्रीकृष्णो केन हेतुना ।&lt;br&gt;&#xA;आगतो भारते खण्डे द्वारवत्यां विराजते ॥ २९ ॥&lt;br&gt;&#xA;तस्य गोलोकनाथस्य गोलोकं धाम सुन्दरम् ।&lt;br&gt;&#xA;कर्माण्यपरिमेयानि ब्रूहि ब्रह्मन् बृहन्मुने ॥ ३० ॥&lt;br&gt;&#xA;यदा तीर्थाटनं कुर्वञ्छतजन्मतपःपरम् ।&lt;br&gt;&#xA;तदा सत्सङ्गमेत्याशु श्रीकृष्णं प्राप्नुयान्नरः ॥ ३१ ॥&lt;br&gt;&#xA;श्रीकृष्णदासस्य च दासदासः&lt;br&gt;&#xA;कदा भवेयं मनसाऽऽर्द्रचित्तः ।&lt;br&gt;&#xA;यो दुर्लभो देववरैः परात्मा&lt;br&gt;&#xA;स मे कथं गोचर आदिदेवः ॥ ३२ ॥&lt;br&gt;&#xA;धन्यस्त्वं राजशार्दूल श्रीकृष्णेष्टो हरिप्रियः ।&lt;br&gt;&#xA;तुभ्यं च दर्शनं दातुं भक्तेशोऽत्रागमिष्यति ॥ ३३ ॥&lt;br&gt;&#xA;त्वं नृपं श्रुतदेवं च द्विजदेवो जनार्दनः ।&lt;br&gt;&#xA;स्मरत्यलं द्वारकायामहो भाग्यं सतामिह ॥ ३४ ॥&lt;br&gt;&#xA;इति श्रीगर्गसंहितायां गोलोकखण्डे नारदबहुलाश्वसंवादे&lt;br&gt;&#xA;कृष्णमाहात्म्यवर्णनं नाम प्रथमोऽध्यायः ॥ १ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/01/02/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/01/02/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;गोलोकखण्डम् - द्वितीयोऽध्यायः&lt;br&gt;&#xA;श्रीगोलोकधामानिवर्णनम् -&lt;/p&gt;&#xA;&lt;p&gt;जिह्वां लब्ध्वापि यः कृष्णं कीर्तनीयं न कीर्तयेत् ।&lt;br&gt;&#xA;लब्ध्वापि मोक्षनिःश्रेणिं स नारोहति दुर्मतिः ॥ १ ॥&lt;br&gt;&#xA;अथ ते सम्प्रवक्ष्यामि श्रीकृष्णागमनं भुवि ।&lt;br&gt;&#xA;अस्मिन्वाराह कल्पे वै यद्‌भूतं तच्छृणु प्रभो ॥ २ ॥&lt;br&gt;&#xA;पुरा दानवदैत्यानां नराणां खलु भूभुजाम् ।&lt;br&gt;&#xA;भूरिभारसमाक्रान्ता पृथ्वी गोरूपधारिणी ॥ ३ ॥&lt;br&gt;&#xA;अनाथवद्‌रुदन्तीव वेदयन्ती निजव्यथाम् ।&lt;br&gt;&#xA;कम्पयन्ती निजं गात्रं ब्रह्माणं शरणं गता ॥ ४ ॥&lt;br&gt;&#xA;ब्रह्माथाश्वास्य तां सद्यः सर्वदेवगणैर्वृतः ।&lt;br&gt;&#xA;शङ्करेण समं प्रागाद्‌वैकुण्ठं मन्दिरं हरेः ॥ ५ ॥&lt;br&gt;&#xA;नत्वा चतुर्भुजं विष्णुं स्वाभिप्रायं जगाद ह ।&lt;br&gt;&#xA;अथोद्विग्नं देवगणं श्रीनाथः प्राह तं विधिम् ॥ ६ ॥&lt;br&gt;&#xA;श्रीभगवानुवाच -&lt;br&gt;&#xA;कृष्णं स्वयं विगणिताण्डपतिं परेशं&lt;br&gt;&#xA;साक्षादखण्डमतिदेवमतीवलीलम् ।&lt;br&gt;&#xA;कार्यं कदापि न भविष्यति यं विना हि&lt;br&gt;&#xA;गच्छाशु तस्य विशदं पदमव्ययं त्वम् ॥ ७ ॥&lt;br&gt;&#xA;श्रीब्रह्मोवाच -&lt;br&gt;&#xA;त्वत्तः परं न जानामि परिपूर्णतमं स्वयम् ।&lt;br&gt;&#xA;यदि योन्यस्तस्य साक्षाल्लोकं दर्शय नः प्रभो ॥ ८ ॥&lt;br&gt;&#xA;श्रीनारद उवाच -&lt;br&gt;&#xA;इत्युक्तोऽपि हरिः पूर्णः सर्वैर्देवगणैः सह ।&lt;br&gt;&#xA;पदवीं दर्शयामास ब्रह्माण्डशिखरोपरि ॥ ९ ॥&lt;br&gt;&#xA;वामपादाङ्गुष्ठनखभिन्नब्रह्माण्डमस्तके ।&lt;br&gt;&#xA;श्रीवामनस्य विवरे ब्रह्म द्रवसमाकुले ॥ १० ॥&lt;br&gt;&#xA;जलयानेन मार्गेण बहिस्ते निर्ययुः सुराः ।&lt;br&gt;&#xA;कलिङ्गबिम्बवच्चेदं ब्रह्माण्डं ददृशुस्त्वधः ॥ ११ ॥&lt;br&gt;&#xA;इन्द्रायनफलानीव लुठन्त्यन्यानि वै जले ।&lt;br&gt;&#xA;विलोक्य विस्मिताः सर्वे बभुवुश्चकिता इव ॥ १२ ॥&lt;br&gt;&#xA;कोटिशो योजनोर्ध्वं वै पुराणामष्टकं गताः ।&lt;br&gt;&#xA;दिव्यप्राकाररत्नादि द्रुमवृन्दमनोहरम् ॥ १३ ॥&lt;br&gt;&#xA;तदूर्ध्वं ददृशुर्देवा विरजायास्तटं शुभम् ।&lt;br&gt;&#xA;तरङ्गितं क्षौम शुभ्रं सोपानैर्भास्करं परम् ॥ १४ ॥&lt;br&gt;&#xA;तं दृष्ट्वा प्रचलन्तस्ते तत्पुरं जग्मुरुत्तमम् ।&lt;br&gt;&#xA;असङ्ख्यकोटिमार्तण्ड ज्योतिषां मण्डलं महत् ॥ १५ ॥&lt;br&gt;&#xA;दृष्ट्वा प्रताडिताक्षास्ते तेजसा धर्षिताः स्थिताः ।&lt;br&gt;&#xA;नमस्कृत्वाऽथ तत्तेजो दध्यौ विष्ण्वाज्ञया विधिः ॥ १६ ॥&lt;br&gt;&#xA;तज्ज्योतिर्मण्डलेऽपश्यत्साकारं धाम शान्तिमत् ।&lt;br&gt;&#xA;तस्मिन्महाद्‌भुतं दीर्घं मृणालधवलं परम् ।&lt;br&gt;&#xA;सहस्रवदनं शेषं दृष्ट्वा नेमुः सुरास्ततः ॥ १७ ॥&lt;br&gt;&#xA;तस्योत्सङ्गे महालोको गोलोको लोकवन्दितः ।&lt;br&gt;&#xA;यत्र कालः कलयतामीश्वरो धाममानिनाम् ॥ १८ ॥&lt;br&gt;&#xA;राजन्न प्रभवेन्माया मनश्चित्तं मतिर्ह्यहम् ।&lt;br&gt;&#xA;न विकारो विशत्येव न महांश्च गुणाः कुतः ॥ १९ ॥&lt;br&gt;&#xA;तत्र कन्दर्पलावण्याः श्यामसुन्दरविग्रहाः ।&lt;br&gt;&#xA;द्वारि गन्तुं चाभ्युदिता न्यषेधन्कृष्णपार्षदाः ॥ २० ॥&lt;br&gt;&#xA;श्रीदेवा ऊचुः -&lt;br&gt;&#xA;लोकपाला वयं सर्वे ब्रह्मविष्णुमहेश्वराः ।&lt;br&gt;&#xA;श्रीकृष्णदर्शनार्थाय शक्राद्या आगता इह ॥ २१ ॥&lt;br&gt;&#xA;श्रीनारद उवाच -&lt;br&gt;&#xA;तच्छ्रुत्वा तदभिप्रायं श्रीकृष्णाय सखीजनाः ।&lt;br&gt;&#xA;ऊचुर्देवप्रतीहारा गत्वा चान्तःपुरं परम् ॥ २२ ॥&lt;br&gt;&#xA;तदा विनिर्गता काचिच्छतचन्द्रानना सखी ।&lt;br&gt;&#xA;पीताम्बरा वेत्रहस्ता सापृच्छद्वाञ्छितं सुरान् ॥ २३ ॥&lt;br&gt;&#xA;श्रीशतचन्द्राननोवाच -&lt;br&gt;&#xA;कस्याण्डस्याधिपा देवा यूयं सर्वे समागताः ।&lt;br&gt;&#xA;वदताशु गमिष्यामि तस्मै भगवते ह्यहम् ॥ २४ ॥&lt;br&gt;&#xA;श्रीदेवा ऊचुः -&lt;br&gt;&#xA;अहो अण्डान्युतान्यानि नास्माभिर्दर्शितानि च ।&lt;br&gt;&#xA;एकमण्डं प्रजानीमोऽथोऽपरं नास्ति नः शुभे ॥ २५ ॥&lt;br&gt;&#xA;श्रीशतचन्द्राननोवाच -&lt;br&gt;&#xA;ब्रह्मदेव लुठन्तीह कोटिशो ह्यण्डराशयः ।&lt;br&gt;&#xA;तेषां यूयं यथा देवास्तथाण्डेऽण्डे पृथक् पृथक् ॥ २६ ॥&lt;br&gt;&#xA;नामग्रामं न जानीथ कदा नात्र समागताः ।&lt;br&gt;&#xA;जडबुद्ध्या प्रहृष्यध्वे गृहान्नापि विनिर्गताः ॥ २७ ॥&lt;br&gt;&#xA;ब्रह्माण्डमेकं जानन्ति यत्र जातास्तथा जनाः ।&lt;br&gt;&#xA;मशका च यथान्तःस्था औदुम्बरफलेषु वै ॥ २८ ॥&lt;br&gt;&#xA;श्रीनारद उवाच -&lt;br&gt;&#xA;उपहास्यं गता देवा इत्थं तूष्णीं स्थिताः पुनः ।&lt;br&gt;&#xA;चकितानिव तान् दृष्ट्वा विष्णुर्वचनमब्रवीत् ॥ २९ ॥&lt;br&gt;&#xA;श्रीविष्णुरुवाच -&lt;br&gt;&#xA;यस्मिन्नण्डे पृश्निगर्भोऽवतारोऽभूत्सनातन ।&lt;br&gt;&#xA;त्रिविक्रमनखोद्‌भिन्ने तस्मिन्नण्डे स्थिता वयम् ॥ ३० ॥&lt;br&gt;&#xA;श्रीनारद उवाच -&lt;br&gt;&#xA;तच्छ्रुत्वा तं च संश्लाघ्य शीघ्रमन्तःपुरं गता&lt;br&gt;&#xA;पुनरागत्य देवेभ्योऽप्याज्ञां दत्त्वा गताः पुरम् ॥ ३१ ॥&lt;br&gt;&#xA;अथ देवगणाः सर्वे गोलोकं ददृशुः परम् ।&lt;br&gt;&#xA;तत्र गोवर्धनो नाम गिरिराजो विराजते ॥ ३२ ॥&lt;br&gt;&#xA;वसन्तमानिनीभिश्च गोपीभिर्गोगणैर्वृतः ।&lt;br&gt;&#xA;कल्पवृक्षलतासङ्घै रासमण्डलमण्डितः ॥ ३३ ॥&lt;br&gt;&#xA;यत्र कृष्णानदी श्यामा तोलिकाकोटिमण्डिता ।&lt;br&gt;&#xA;वैदूर्यकृत सोपाना स्वच्छन्दगतिरुत्तमा ॥ ३४ ॥&lt;br&gt;&#xA;वृन्दावनं भ्राजमानं दिव्यद्रुमलताकुलम् ।&lt;br&gt;&#xA;चित्रपक्षिमधुव्रतैर्वंशीवटविराजितम् ॥ ३५ ॥&lt;br&gt;&#xA;पुलिने शीतले वायुर्मन्दगामी वहत्यलम् ।&lt;br&gt;&#xA;सहस्रदलपद्मानां रजो विक्षेपयन्मुहुः ॥ ३६ ॥&lt;br&gt;&#xA;मध्ये निजनिकुञ्जोऽस्ति द्वात्रिंशद्‌वनसंयुतः ।&lt;br&gt;&#xA;प्राकारपरिखायुक्तोऽरुणाक्षयवटाजिरः ॥ ३७ ॥&lt;br&gt;&#xA;सप्तधा पद्मरागाग्राजिरकुड्यविभूषितः ।&lt;br&gt;&#xA;कोटीन्दुमण्डलाकारैर्वितानैर्गुलिकाद्युतिः ॥ ३८ ॥&lt;br&gt;&#xA;पतत्पताकैर्दिव्याभैः पुष्पमन्दिरवर्त्मभिः ।&lt;br&gt;&#xA;जातभ्रमरसङ्गीतो मत्तबर्हिपिकस्वनः ॥ ३९ ॥&lt;br&gt;&#xA;बालार्ककुण्डलधराः शतचन्द्रप्रभाः स्त्रियः ।&lt;br&gt;&#xA;स्वच्छन्दगतयो रत्नैः पश्यन्त्यः सुन्दरं मुखम् ॥ ४० ॥&lt;br&gt;&#xA;रत्नाजिरेषु धावन्त्यो हारकेयूरभूषिताः ।&lt;br&gt;&#xA;क्वणन्नूपुरकिङ्‌किण्यश्चूडामणिविराजिताः ॥ ४१ ॥&lt;br&gt;&#xA;कोटिशः कोटिशो गावो द्वारि द्वारि मनोहराः ।&lt;br&gt;&#xA;श्वेतपर्वतसङ्काशा दिव्यभूषणभूषिताः ॥ ४२ ॥&lt;br&gt;&#xA;पयस्विन्यस्तरुण्यश्च शीलरूपगुणैर्युताः ।&lt;br&gt;&#xA;सवत्साः पीतपुच्छाश्च व्रजन्त्यो भव्यमूर्तिकाः ॥ ४३ ॥&lt;br&gt;&#xA;घण्टामञ्जीरसंरावाः किङ्किणीजालमण्डिताः ।&lt;br&gt;&#xA;हेमशृङ्ग्यो हेमतुल्यहारमालास्फुरत्प्रभाः ॥ ४४ ॥&lt;br&gt;&#xA;पाटला हरितास्ताम्राः पीताः श्यामा विचित्रिताः ।&lt;br&gt;&#xA;धूम्राः कोकिलवर्णाश्च यत्र गावस्त्वनेकधा ॥ ४५ ॥&lt;br&gt;&#xA;समुद्रवद्‌दुग्धदाश्च तरुणीकरचिह्निताः ।&lt;br&gt;&#xA;कुरङ्गवद्‌विलङ्घद्‌भिर्गोवत्सैर्मण्डिताः शुभाः ॥ ४६ ॥&lt;br&gt;&#xA;इतस्ततश्चलन्तश्च गोगणेषु महावृषाः ।&lt;br&gt;&#xA;दीर्घकन्धरशृङ्‌गाढ्या यत्र धर्मधुरन्धराः ॥ ४७ ॥&lt;br&gt;&#xA;गोपाला वेत्रहस्ताश्च श्यामा वंशीधराः पराः ।&lt;br&gt;&#xA;कृष्णलीलां प्रगायन्तो रागैर्मदनमोहनैः ॥ ४८ ॥&lt;br&gt;&#xA;इत्थं निजनिकुञ्जं तं नत्वा मध्ये गताः सुराः ।&lt;br&gt;&#xA;ज्योतिषां मण्डलं पद्मं सहस्रदलशोभितम् ॥ ४९ ॥&lt;br&gt;&#xA;तदूर्ध्वं षोडशदलं ततोऽष्टदलपङ्कजम् ।&lt;br&gt;&#xA;तस्योपरि स्फुरद्दीर्घं सोपानत्रयमण्डितम् ॥ ५० ॥&lt;br&gt;&#xA;सिंहासनं परं दिव्यं कौस्तुभैः खचितं शुभैः ।&lt;br&gt;&#xA;ददृशुर्देवताः सर्वाः श्रीकृष्णं राधया युतम् ॥ ५१ ॥&lt;br&gt;&#xA;दिव्यैरष्टसखीसङ्घैर्मोहिन्यादिभिरन्वितम् ।&lt;br&gt;&#xA;श्रीदामाद्यैः सेव्यमानमष्टगोपालसेवितैः ॥ ५२ ॥&lt;br&gt;&#xA;हंसाभैर्व्यजनान्दोलचामरैर्वज्रमुष्टिभिः ।&lt;br&gt;&#xA;कोटिचन्द्रप्रतीकाशैः सेवितं छत्रकोटिभिः ॥ ५३ ॥&lt;br&gt;&#xA;श्री राधिकालङ्कृतवामबाहुं&lt;br&gt;&#xA;स्वच्छन्दवक्री- कृतदक्षिणाङ्‌घ्रिम् ।&lt;br&gt;&#xA;वंशीधरं सुन्दरमन्दहासं&lt;br&gt;&#xA;भ्रूमण्डलामोहितकामराशिम् ॥ ५४ ॥&lt;br&gt;&#xA;घनप्रभं पद्मदलायुतेक्षणं&lt;br&gt;&#xA;प्रलम्बबाहुं बहुपीतवाससम् ।&lt;br&gt;&#xA;वृन्दावनोन्मत्तमिलिन्दशब्दै-&lt;br&gt;&#xA;र्विराजितं श्रीवनमालया हरिम् ॥ ५५ ॥&lt;br&gt;&#xA;काञ्जीकलाकङ्कणनूपुरद्युतिं&lt;br&gt;&#xA;लसन्मनोहारि महोज्ज्वलस्मितम् ।&lt;br&gt;&#xA;श्रीवत्सरत्नोत्तम कुन्तलश्रियं&lt;br&gt;&#xA;किरीटहाराङ्गदकुण्डलत्विषम् ॥ ५६ ॥&lt;br&gt;&#xA;दृष्ट्वा तमानन्दसमुद्रमग्नव-&lt;br&gt;&#xA;त्प्रहर्षिताश्चाश्रु- कलाकुलेक्षणाः ।&lt;br&gt;&#xA;ततः सुराः प्राञ्जलयो नतानना&lt;br&gt;&#xA;नेमुर्मुरारिं पुरुषं परायणम् ॥ ५७ ॥&lt;br&gt;&#xA;इति श्रीगर्गसंहितायां गोलोकखण्डे नारदबहुलाश्वसंवादे&lt;br&gt;&#xA;श्रीगोलोकधामवर्णनं नाम द्वितीयोऽध्यायः ॥ २ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/01/03/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/01/03/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;गोलोकखण्डम् - तृतीयोऽध्यायः&lt;br&gt;&#xA;आगमनोद्योग वर्णनम् -&lt;/p&gt;&#xA;&lt;p&gt;मुने देवा महात्मानं कृष्णं दृष्ट्वा परात्परम् ।&lt;br&gt;&#xA;अग्रे किं चक्रिरे तत्र तन्मे ब्रूहि कृपां कुरु ॥ १ ॥&lt;br&gt;&#xA;नारद उवाच -&lt;br&gt;&#xA;सर्वेषां पश्यतां तेषां वैकुण्ठोऽपि हरिस्ततः ।&lt;br&gt;&#xA;उत्थायाष्टभुजः साक्षाल्लीनोऽभूत्कृष्णविग्रहे ॥ २ ॥&lt;br&gt;&#xA;तदैव चागतः पूर्णो नृसिंहश्चण्डविक्रमः ।&lt;br&gt;&#xA;कोटिसूर्यप्रतीकाशो लीनोऽभूत्कृष्णतेजसि ॥ ३ ॥&lt;br&gt;&#xA;रथे लक्षहये शुभ्रे स्थितश्चागतवांस्ततः ।&lt;br&gt;&#xA;श्वेतद्वीपाधिपो भूमा सहस्रभुजमण्डितः ॥ ४ ॥&lt;br&gt;&#xA;श्रिया युक्तः स्वायुधाढ्यः पार्षदैः परिसेवितः ।&lt;br&gt;&#xA;सम्प्रलीनो बभूवाशु सोऽपि श्रीकृष्णविग्रहे ॥ ५ ॥&lt;br&gt;&#xA;तदैव चागतः साक्षाद्‌रामो राजीवलोचनः ।&lt;br&gt;&#xA;धनुर्बाणधरः सीताशोभितो भ्रातृभिर्वृतः ॥ ६ ॥&lt;br&gt;&#xA;दशकोट्यर्कसङ्काशे चामरैर्दोलिते रथे ।&lt;br&gt;&#xA;असङ्ख्यवानरेन्द्राढ्ये लक्षचक्रघनस्वने ॥ ७ ॥&lt;br&gt;&#xA;लक्षध्वजे लक्षहये शातकौम्भे स्थितस्ततः ।&lt;br&gt;&#xA;श्रीकृष्णविग्रहे पूर्णः सम्प्रलीनो बभूव ह ॥ ८ ॥&lt;br&gt;&#xA;तदैव चागतः साक्षाद्‌यज्ञो नारायणो हरिः ।&lt;br&gt;&#xA;प्रस्फुरत्प्रलयाटोपज्वलदग्निशिखोपमः ॥ ९ ॥&lt;br&gt;&#xA;रथे ज्योतिर्मये दृश्यो दक्षिणाढ्यः सुरेश्वरः ।&lt;br&gt;&#xA;सोऽपि लीनो बभूवाशु श्रीकृष्णे श्यामविग्रहे ॥ १० ॥&lt;br&gt;&#xA;तदा चागतवान् साक्षान्नरनारायणः प्रभुः ।&lt;br&gt;&#xA;चतुर्भुजो विशालाक्षो मुनिवेषो घनद्युतिः ॥ ११ ॥&lt;br&gt;&#xA;तडित्कोटिजटाजूटः प्रस्फुरद्दीप्तिमण्डलः ।&lt;br&gt;&#xA;मुनीन्द्रमण्डलैर्दिव्यैर्मण्डितोऽखण्डितव्रतः ॥ १२ ॥&lt;br&gt;&#xA;सर्वेषां पश्यतां तेषामाश्चर्य मनसा नृप ।&lt;br&gt;&#xA;सोऽपि लीनो बभूवाशु श्रीकृष्णे श्यामसुन्दरे ॥ १३ ॥&lt;br&gt;&#xA;परिपूर्णतमं साक्षाच्छ्रीकृष्णं च स्वयं प्रभुम् ।&lt;br&gt;&#xA;ज्ञात्वा देवाः स्तुतिं चक्रुः परं विस्मयमागताः ॥ १४ ॥&lt;br&gt;&#xA;देवा ऊचुः -&lt;br&gt;&#xA;कृष्णाय पूर्णपुरुषाय परात्पराय&lt;br&gt;&#xA;यज्ञेश्वराय परकारणकारणाय ।&lt;br&gt;&#xA;राधावराय परिपूर्णतमाय साक्षा-&lt;br&gt;&#xA;द्‌गोलोकधाम धिषणाय नमः परस्मै ॥ १५ ॥&lt;br&gt;&#xA;योगेश्वराः किल वदन्ति महः परं त्वां&lt;br&gt;&#xA;तत्रैव सात्वतमनाः कृतविग्रहं च ।&lt;br&gt;&#xA;अस्माभिरद्य विदितं यददोऽद्वयं ते&lt;br&gt;&#xA;तस्मै नमोऽस्तु महसां पतये परस्मै ॥ १६ ॥&lt;br&gt;&#xA;व्यङ्गेन वा न न हि लक्षणया कदापि&lt;br&gt;&#xA;स्फोटेन यच्च कवयो न विशन्ति मुख्याः ।&lt;br&gt;&#xA;निर्देश्यभावरहितः प्रकृतेः परं च&lt;br&gt;&#xA;त्वां ब्रह्म निर्गुणमलं शरणं व्रजामः ॥ १७ ॥&lt;br&gt;&#xA;त्वां ब्रह्म केचिदवयन्ति परे च कालं&lt;br&gt;&#xA;केचित्प्रशान्तमपरे भुवि कर्मरूपम् ।&lt;br&gt;&#xA;पूर्वे च योगमपरे किल कर्तृभाव-&lt;br&gt;&#xA;मन्योक्तिभिर्न विदितं शरणं गताः स्मः ॥ १८ ॥&lt;br&gt;&#xA;श्रेयस्करीं भगवतस्तवपादसेवां&lt;br&gt;&#xA;हित्वाथ तीर्थयजनादि तपश्चरन्ति ।&lt;br&gt;&#xA;ज्ञानेन ये च विदिता बहुविघ्नसङ्घैः&lt;br&gt;&#xA;सन्ताडिताः किमु भवन्ति न ते कृतार्थाः ॥ १९ ॥&lt;br&gt;&#xA;विज्ञाप्यमद्य किमु देव अशेषसाक्षी&lt;br&gt;&#xA;यः सर्वभूतहृदयेषु विराजमानः ।&lt;br&gt;&#xA;देवैर्नमद्‌भिरमलाशयमुक्त देहै-&lt;br&gt;&#xA;स्तस्मै नमो भगवते पुरुषोत्तमाय ॥ २० ॥&lt;br&gt;&#xA;यो राधिकाहृदयसुन्दरचन्द्रहारः&lt;br&gt;&#xA;श्रीगोपिकानयनजीवनमूलहारः ।&lt;br&gt;&#xA;गोलोकधामधिषणध्वज आदिदेवः&lt;br&gt;&#xA;स त्वं विपत्सु विबुधान् परिपाहि पाहि ॥ २१ ॥&lt;br&gt;&#xA;वृन्दावनेश गिरिराजपते व्रजेश&lt;br&gt;&#xA;गोपालवेषकृतनित्यविहारलील ।&lt;br&gt;&#xA;राधापते श्रुतिधराधिपते धरां त्वं&lt;br&gt;&#xA;गोवर्द्धनोद्धरण उद्धर धर्मधाराम् ॥ २२ ॥&lt;br&gt;&#xA;श्रीनारद उवाच -&lt;br&gt;&#xA;इत्युक्तो भवान् साक्षाच्छ्रीकृष्णो गोकुलेश्वरः ।&lt;br&gt;&#xA;प्रत्याह प्रणतान्देवान्मेघगम्भीरया गिरा ॥ २३ ॥&lt;br&gt;&#xA;श्रीभगवानुवाच -&lt;br&gt;&#xA;हे सुरज्येष्ठ हे शम्भो देवाः शृणुत मद्‌वचः ।&lt;br&gt;&#xA;यादवेषु च जन्यध्वमंशैः स्त्रीभिर्मदाज्ञया ॥ २४ ॥&lt;br&gt;&#xA;अहं च अवतरिष्यामि हरिष्यामि भुवो भरम् ।&lt;br&gt;&#xA;करिष्यामि च वः कार्यं भविष्यामि यदोः कुले ॥ २५ ॥&lt;br&gt;&#xA;वेदा मे वचनं विप्रा मुखं गावस्तनुर्मम ।&lt;br&gt;&#xA;अङ्गानि देवता यूयं साधवो ह्यसवो हृदि ॥ २६ ॥&lt;br&gt;&#xA;युगे युगे च बाध्येत यदा पाखण्डिभिर्जनैः ।&lt;br&gt;&#xA;धर्मः क्रतुर्दया साक्षात्तदात्मानं सृजाम्यहम् ॥ २७ ॥&lt;br&gt;&#xA;श्रीनारद उवाच -&lt;br&gt;&#xA;इत्युक्तवन्तं जगदीश्वरं हरिं&lt;br&gt;&#xA;राधा पतिप्राणवियोगविह्वला ।&lt;br&gt;&#xA;दावाग्निना दुःखलतेव मूर्छिता-&lt;br&gt;&#xA;श्रुकम्परोमाञ्चितभावसंवृता ॥ २८ ॥&lt;br&gt;&#xA;श्रीराधोवाच -&lt;br&gt;&#xA;भुवो भरं हर्तुमलं व्रजेर्भुवं&lt;br&gt;&#xA;कृतं परं मे शपथं शृणोत्वतः ।&lt;br&gt;&#xA;गते त्वयि प्राणपते च विग्रहं&lt;br&gt;&#xA;कदाचिदत्रैव न धारयाम्यहम् ॥ २९ ॥&lt;br&gt;&#xA;यदा त्वमेवं शपथं न मन्यसे&lt;br&gt;&#xA;द्वितीयवारं प्रददामि वाक्पथम् ।&lt;br&gt;&#xA;प्राणोऽधरे गन्तुमतीव विह्वलः&lt;br&gt;&#xA;कर्पूरधूमः कणवद्‌गमिष्यति ॥ ३० ॥&lt;br&gt;&#xA;श्रीभगवानुवाच -&lt;br&gt;&#xA;त्वया सह गमिष्यामि मा शोकं कुरु राधिके ।&lt;br&gt;&#xA;हरिष्यामि भुवो भारं करिष्यामि वचस्तव ॥ ३१ ॥&lt;br&gt;&#xA;श्रीराधिकोवाच -&lt;br&gt;&#xA;यत्र वृन्दावनं नास्ति यत्र नो यमुना नदी ।&lt;br&gt;&#xA;यत्र गोवर्द्धनो नास्ति तत्र मे न मनःसुखम् ॥ ३२ ॥&lt;br&gt;&#xA;श्रीनारद उवाच -&lt;br&gt;&#xA;वेदनागक्रोशभूमिं स्वधाम्नः श्रीहरिः स्वयम् ।&lt;br&gt;&#xA;गोवर्धनं च यमुनां प्रेषयामास भूपरि ॥ ३३ ॥&lt;br&gt;&#xA;तदा ब्रह्मा देवगणैर्नत्वा नत्वा पुनः पुनः ।&lt;br&gt;&#xA;परिपूर्णतमं साक्षाच्छ्रीकृष्णं समुवाच ह ॥ ३४ ॥&lt;br&gt;&#xA;श्रीब्रह्मोवाच -&lt;br&gt;&#xA;अहं कुत्र भविष्यामि कुत्र त्वं च भविष्यसि ।&lt;br&gt;&#xA;एते कुत्र भविष्यन्ति कैर्गृहैः कैश्च नामभिः ॥ ३५ ॥&lt;br&gt;&#xA;श्रीभगवानुवाच -&lt;br&gt;&#xA;वसुदेवस्य देवक्यां भविष्यामि परः स्वयम् ।&lt;br&gt;&#xA;रोहिण्यां मत्कला शेषो भविष्यति न संशयः ॥ ३६ ॥&lt;br&gt;&#xA;श्री साक्षाद्‌रुक्मिणी भैष्मी शिवा जाम्बवती तथा ।&lt;br&gt;&#xA;सत्या च तुलसी भूमौ सत्यभामा वसुन्धरा ॥ ३७ ॥&lt;br&gt;&#xA;दक्षिणा लक्ष्मणा चैव कालिन्दी विरजा तथा ।&lt;br&gt;&#xA;भद्रा ह्रीर्मित्रविन्दा च जाह्नवी पापनाशिनी ॥ ३८ ॥&lt;br&gt;&#xA;रुक्मिण्यां कामदेवश्च प्रद्युम्न इति विश्रुतः ।&lt;br&gt;&#xA;भविष्यति न सन्देहस्तस्य त्वं च भविषसि ॥ ३९ ॥&lt;br&gt;&#xA;नन्दो द्रोणो वसुः साक्षाद्‌यशोदा सा धरा स्मृता ।&lt;br&gt;&#xA;वृषभानुः सुचन्द्रश्च तस्य भार्या कलावती ॥ ४० ॥&lt;br&gt;&#xA;भूमौ कीर्तिरिति ख्याता तस्या राधा भविष्यति ।&lt;br&gt;&#xA;सदा रासं करिष्यामि गोपीभिर्व्रजमण्डले ॥ ४१ ॥&lt;br&gt;&#xA;इति श्रीगर्गसंहितायां गोलोकखण्डे नारदबहुलाश्वसंवादे&lt;br&gt;&#xA;आगमनोद्योगवर्णनं नाम तृतीयोऽध्यायः ॥ ३ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/01/04/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/01/04/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;गोलोकखण्डम् - चतुर्थोऽध्यायः&lt;br&gt;&#xA;नन्द, गोपी परिचय -&lt;/p&gt;&#xA;&lt;p&gt;नन्दोपनन्दभवने श्रीदामा सुबलः सखा ।&lt;br&gt;&#xA;स्तोककृष्णोऽर्जुनोंऽशश्च नवनन्दगृहे विधे ॥ १ ॥&lt;br&gt;&#xA;विशालार्षभतेजस्वी देवप्रस्थवरूथपाः ।&lt;br&gt;&#xA;भविष्यन्ति सखायो मे व्रजे षड् वृषभानुषु ॥ २ ॥&lt;br&gt;&#xA;श्रीब्रह्मोवाच -&lt;br&gt;&#xA;कस्य वै नन्दपदवी कस्य वै वृषभानुता ।&lt;br&gt;&#xA;वद देवपते साक्षादुपनन्दस्य लक्षणम् ॥ ३ ॥&lt;br&gt;&#xA;श्रीभगवानुवाच -&lt;br&gt;&#xA;गाः पालयन्ति घोषेषु सदा गोवृत्तयोऽनिशम् ।&lt;br&gt;&#xA;ते गोपाला मया प्रोक्तास्तेषां त्वं लक्षणं श्रृणु ॥ ४ ॥&lt;br&gt;&#xA;नन्दःप्रोक्तः सगोपालैर्नवलक्षगवां पतिः ।&lt;br&gt;&#xA;उपनन्दश्च कथितः पञ्चलक्षगवां पतिः ॥ ५ ॥&lt;br&gt;&#xA;वृषभानुः स उक्तो यो दशलक्षगवां पतिः ।&lt;br&gt;&#xA;गवां कोटिर्गृहे यस्य नन्दराजः स एवहि ॥ ६ ॥&lt;br&gt;&#xA;कोट्यर्धं च गवां यस्य वृषभानुवरस्तु सः ।&lt;br&gt;&#xA;एतादृशौ व्रजे द्वौ तु सुचन्द्रो द्रोण एवहि ॥ ७ ॥&lt;br&gt;&#xA;सर्वलक्षणलक्ष्याढ्यौ गोपराजौ भविष्यतः ।&lt;br&gt;&#xA;शतचन्द्राननानां च सुन्दरीणां सुवाससाम् ।&lt;br&gt;&#xA;गोपीनां मद्‌व्रजे रम्ये शतयूथो भविष्यति ॥ ८ ॥&lt;br&gt;&#xA;श्रीब्रह्मोवाच -&lt;br&gt;&#xA;हे दीनबन्धो हे देव जगत्कारणकारण ।&lt;br&gt;&#xA;यूथस्य लक्षणं सर्वं तन्मे ब्रूहि परेश्वर ॥ ९ ॥&lt;br&gt;&#xA;श्रीभगवानुवाच -&lt;br&gt;&#xA;अर्बुदं दशकोटीनां मुनिभिः कथितं विधे ।&lt;br&gt;&#xA;दशार्बुदं यत्र भवेत्सोऽपि यूथः प्रकथ्यते ॥ १० ॥&lt;br&gt;&#xA;गोलोकवासिन्यः काश्चित्काश्चिद्वै द्वारपालिकाः ।&lt;br&gt;&#xA;शृङ्गारप्रकराः काश्चित्काश्चिच्छस्योपकारकाः ॥ ११ ॥&lt;br&gt;&#xA;पार्षदाख्यास्तथा काश्चिच्छ्रीवृन्दावनपालिकाः ।&lt;br&gt;&#xA;गोवर्धननिवासिन्यः काश्चित्कुञ्जविधायिकाः ॥ १२ ॥&lt;br&gt;&#xA;मे निकुञ्जनिवासिन्यो भविष्यन्ति व्रजे मम ।&lt;br&gt;&#xA;एवं च यमुनायूथो जाह्नवीयूथ एव च ॥ १३ ॥&lt;br&gt;&#xA;रमाया मधुमाधव्या विरजायास्तथैव च ।&lt;br&gt;&#xA;ललिताया विशाखाया मायायूथो भविष्यति ॥ १४ ॥&lt;br&gt;&#xA;एवं हृष्टसखीनां च सखीनां किल षोडश ।&lt;br&gt;&#xA;द्वात्रिंशच्च सखीनां च यूथा भाव्या व्रजे विधे ॥ १५ ॥&lt;br&gt;&#xA;श्रुतरूपा ऋषिरूपा मैथिलाः कोशलास्तथा ।&lt;br&gt;&#xA;अयोध्यापुरवासिन्यो यत्र सीतापुलिन्दकाः ॥ १६ ॥&lt;br&gt;&#xA;यासां मया बरो दत्तो पूर्वे पुर्वे युगे युगे ।&lt;br&gt;&#xA;तासां यूथा भविष्यन्ति गोपीनां मद्व्रजे शुभे ॥ १७ ॥&lt;br&gt;&#xA;श्रीब्रह्मोवाच -&lt;br&gt;&#xA;एताः कथं व्रजे भाव्याः केन पुण्येन कैर्वरैः ।&lt;br&gt;&#xA;दुर्लभं हि पदं तासां योगिभिः पुरुषोत्तम ॥ १८ ॥&lt;br&gt;&#xA;श्रीभगवानुवाच -&lt;br&gt;&#xA;श्वेतद्वीपे च भूमानं श्रुतयस्तुष्टुवुः परम् ।&lt;br&gt;&#xA;उशतीभिर्गिराभिश्च प्रसन्नोऽभूत्सहस्रपात् ॥ १९ ॥&lt;br&gt;&#xA;श्रीहरिरुवाच -&lt;br&gt;&#xA;वरं वृणीत यूयं वै यन्मनोवाञ्छितं महत् ।&lt;br&gt;&#xA;येषां प्रसन्नोऽहं साक्षात्तेषां किं दुर्लभं हि तत् ॥ २० ॥&lt;br&gt;&#xA;श्रुतय ऊचुः -&lt;br&gt;&#xA;वाङ्मनोगोचरातीतं ततो न ज्ञायते तु तत् ।&lt;br&gt;&#xA;आनन्दमात्रमिति यद्‌वदन्तीह पुराविदः ॥ २१ ॥&lt;br&gt;&#xA;तद्‌रूपं दर्शयास्माकं यदि देयो वरो हि नः ।&lt;br&gt;&#xA;श्रुत्वैतद्दर्शयामास स्वं लोकं प्रकृतेः परम् ॥ २२ ॥&lt;br&gt;&#xA;केवलानुभवानन्दमात्रमक्षरमव्ययम् ।&lt;br&gt;&#xA;यत्र वृन्दावनं नाम वनं कामदुघैर्द्रुमैः ॥ २३ ॥&lt;br&gt;&#xA;मनोरमनिकुञ्जाढ्यं सर्वर्तुसुखसंयुतम् ।&lt;br&gt;&#xA;यत्र गोवर्धनो नाम सुनिर्झरदरीयुतः ॥ २४ ॥&lt;br&gt;&#xA;रत्नधातुमयः श्रीमान् सुपक्षिगणसंवृतः ।&lt;br&gt;&#xA;यत्र निर्मलपानीया कालिन्दी सरितां वरा ।&lt;br&gt;&#xA;रत्नबद्धोभयतटी हंसपद्मादिसङ्कुला ॥ २५ ॥&lt;br&gt;&#xA;नानारासरसोन्मत्तं यत्र गोपीकदम्बकम् ।&lt;br&gt;&#xA;तत्कदम्बकमध्यस्थः किशोराकृतिरच्युतः ॥ २६ ॥&lt;br&gt;&#xA;दर्शयित्वा च ताः प्राह ब्रूत किं करवाणि वः ।&lt;br&gt;&#xA;दृष्टो मदीयो लोकोऽयं यतो नास्ति परं वरम् ॥ २७ ॥&lt;br&gt;&#xA;श्रीश्रुतय ऊचुः -&lt;br&gt;&#xA;कन्दर्पकोटिलावण्ये त्वयि दृष्टे मनांसि नः ।&lt;br&gt;&#xA;कामिनीभावमासाद्य स्मरक्षिप्तान्यसंशयम् ॥ २८ ॥&lt;br&gt;&#xA;यया त्वल्लोकवासिन्यः कामतत्त्वेन गोपिकाः ।&lt;br&gt;&#xA;भजन्ति रमणं मत्त्वा चिकीर्षाजनिनस्तथा ॥ २९ ॥&lt;br&gt;&#xA;श्रीहरिरुवाच -&lt;br&gt;&#xA;दुर्लभो दुर्घटश्चैव युष्माकं तु मनोरथः ।&lt;br&gt;&#xA;मयानुमोदितः सम्यक् सत्यो भवितुमर्हति ॥ ३० ॥&lt;br&gt;&#xA;आगामिनि विरिञ्चौ तु जाते सृष्ट्यर्थमुद्यते ।&lt;br&gt;&#xA;कल्पे सारस्वतेऽतीते व्रजे गोप्यो भविष्यथ ॥ ३१ ॥&lt;br&gt;&#xA;पृथिव्यां भारते क्षेत्रे माथुरे मम मण्डले ।&lt;br&gt;&#xA;वृन्दावने भविष्यामि प्रेयान्वो रासमण्डले ॥ ३२ ॥&lt;br&gt;&#xA;जारधर्मेण सुस्नेहं सुदृढं सर्वतोऽधिकम् ।&lt;br&gt;&#xA;मयि सम्प्राप्य सर्वा हि कृतकृत्या भविष्यथ ॥ ३३ ॥&lt;br&gt;&#xA;श्रीभगवानुवाच -&lt;br&gt;&#xA;ताश्च गोप्यो भविष्यन्ति पूर्वकल्पवरान्मम ।&lt;br&gt;&#xA;अन्यासां चैव गोपीनां लक्षणं शृणु तद्विधे ॥ ३४ ॥&lt;br&gt;&#xA;सुराणां रक्षणार्थाय राक्षसानां वधाय च ।&lt;br&gt;&#xA;त्रेतायां रामचन्द्रोऽभूद्‌वीरो दशरथात्मजः ॥ ३५ ॥&lt;br&gt;&#xA;सीतास्वयंवरं गत्वा धनुर्भङ्गं चकार सः ।&lt;br&gt;&#xA;उवाह जानकीं सीतां रामो राजीवलोचनः ॥ ३६ ॥&lt;br&gt;&#xA;तं दृष्ट्वा मैथिलाः सर्वाः पुरन्ध्र्यो मुमुहुर्विधे ।&lt;br&gt;&#xA;रहस्यूचुर्महात्मानं भर्ता नो भव हे प्रभो ॥ ३७ ॥&lt;br&gt;&#xA;तामाह राघवेन्द्रस्तु मा शोकं कुरुत स्त्रियः ।&lt;br&gt;&#xA;द्वापरान्ते करिष्यामि भवतीनां मनोरथम् ॥ ३८ ॥&lt;br&gt;&#xA;तीर्थं दानं तपः शौचं समाचरत तत्त्वतः ।&lt;br&gt;&#xA;श्रद्धया परया भक्त्या व्रजे गोप्यो भविष्यथ ॥ ३९ ॥&lt;br&gt;&#xA;इति ताभ्यो वरं दत्त्वा श्रीरामः करुणानिधिः ।&lt;br&gt;&#xA;कोसलान् प्रययौ धन्वी तेजसा जितभार्गवः ॥ ४० ॥&lt;br&gt;&#xA;मार्गे च कौसला नार्यो रामं दृष्ट्वातिसुन्दरम् ।&lt;br&gt;&#xA;मनसा वव्रिरे तं वै पतिं कन्दर्पमोहनम् ॥ ४१ ॥&lt;br&gt;&#xA;मनसापि वरं रामो ददौ ताभ्यो ह्यशेषवित् ।&lt;br&gt;&#xA;मनोरथं करिष्यामि व्रजे गोप्यो भविष्यथ ॥ ४२ ॥&lt;br&gt;&#xA;आगतं सीतया सार्धं सैनिकैः सहितं रघुम् ।&lt;br&gt;&#xA;अयोध्यापुरवासिन्यः श्रुत्वा द्रष्टुं समाययुः ॥ ४३ ॥&lt;br&gt;&#xA;वीक्ष्य तं मोहमापन्ना मूर्छिताः प्रेमविह्वलाः ।&lt;br&gt;&#xA;तेपुस्तपस्ताः सरयूतीरे रामधृतव्रताः ॥ ४४ ॥&lt;br&gt;&#xA;आकाशवागभूत्तासां द्वापरान्ते मनोरथः ।&lt;br&gt;&#xA;भविष्यति न सन्देहः कालिन्दीतीरजे वने ॥ ४५ ॥&lt;br&gt;&#xA;पितुर्वाक्याद्‌यदा रामो दण्डकाख्यं वनं गतः ।&lt;br&gt;&#xA;चचार सीतया सार्धं लक्ष्मणेन धनुष्मता ॥ ४६ ॥&lt;br&gt;&#xA;गोपालकोपासकाः सर्वे दण्डकारण्यवासिनः ।&lt;br&gt;&#xA;ध्यायन्तः सततं मां वै रासार्थं ध्यानतत्पराः ॥ ४७ ॥&lt;br&gt;&#xA;येषामाश्रममासाद्य धनुर्बाणधरो युवा ।&lt;br&gt;&#xA;तेषां ध्याने गतो रामो जटामुकुटमण्डितः ॥ ४८ ॥&lt;br&gt;&#xA;अन्याकृतिं ते तं वीक्ष्य परं विस्मितमानसाः ।&lt;br&gt;&#xA;ध्यानादुत्थाय ददृशुः कोटिकन्दर्पसन्निभम् ॥ ४९ ॥&lt;br&gt;&#xA;ऊचुस्तेऽयं तु गोपालो वंशीवेत्रे विना प्रभुः ।&lt;br&gt;&#xA;इत्थं विचार्य मनसा नेमुश्चक्रुः स्तुतिं पराम् ॥ ५० ॥&lt;br&gt;&#xA;वरं वृणीत मुनयः श्रीरामस्तानुवाच ह ।&lt;br&gt;&#xA;यथा सीता तथा सर्वे भूयाःस्म इति वादिनः ॥ ५१ ॥&lt;br&gt;&#xA;श्रीराम उवाच -&lt;br&gt;&#xA;यथा हि लक्ष्मणो भ्राता तथा प्रार्थ्यो वरो यदि ।&lt;br&gt;&#xA;अद्यैव सफलो भाव्यो भवद्‌भिर्मत्प्रसङ्गतः ॥ ५२ ॥&lt;br&gt;&#xA;सीतोपमेयवाक्येन दुर्घटो दुर्लभो वरः ।&lt;br&gt;&#xA;एकपत्नीव्रतोऽहं वै मर्यादापुरुषोत्तमः ॥ ५३ ॥&lt;br&gt;&#xA;तस्मात्तु मद्‌वरेणापि द्वापरान्ते भविष्यथ ।&lt;br&gt;&#xA;मनोरथं करिष्यामि भवतां वाञ्छितं परम् ॥ ५४ ॥&lt;br&gt;&#xA;इति दत्त्वा वरं रामस्ततः पञ्चवटीं गतः ।&lt;br&gt;&#xA;पर्णशाला समासाद्य वनवासं चकार ह ॥ ५५ ॥&lt;br&gt;&#xA;तद्दर्शनस्मररुजः पुलिन्द्यः प्रेमविह्वलाः ।&lt;br&gt;&#xA;श्रीमत्पादरजो धृत्वा प्राणांस्त्यक्तुं समुद्युताः ॥ ५६ ॥&lt;br&gt;&#xA;ब्रह्मचारीवपुर्भूत्वा रामस्तत्र समागतः ।&lt;br&gt;&#xA;उवाच प्राणसन्त्यागं मा कुरुत स्त्रियो वृथा ॥ ५७ ॥&lt;br&gt;&#xA;वृन्दावने द्वापरान्ते भविता वो मनोरथः ।&lt;br&gt;&#xA;इत्युक्त्वा ब्रह्मचारी तु तत्रैवान्तरधीयत ॥ ५८ ॥&lt;br&gt;&#xA;अथ रामो वानरेन्द्रै रावणादीन्निशाचरान् ।&lt;br&gt;&#xA;जित्वा लङ्कामेत्य सीता पुष्पकेण पुरीं ययौ ॥ ५९ ॥&lt;br&gt;&#xA;सीतां तत्त्याज राजेन्द्रो वने लोकापवादतः ।&lt;br&gt;&#xA;अहो सतामपि भुवि भवनं भूरि दुःखदम् ॥ ६० ॥&lt;br&gt;&#xA;यदा यदाकरोद्यज्ञं रामो राजीवलोचनः ।&lt;br&gt;&#xA;तदा तदा स्वर्णमयीं सीतां कृत्वा विधानतः ॥ ६१ ॥&lt;br&gt;&#xA;यज्ञसीतासमूहोऽभून्मन्दिरे राघवस्य च ।&lt;br&gt;&#xA;ताश्चैतन्यघना भूत्वा रन्तुं रामं समागताः ॥ ६२ ॥&lt;br&gt;&#xA;ता आह राघवेशेन्द्रो नाहं गृह्णामि हे प्रियाः ।&lt;br&gt;&#xA;तदोचुस्ताः प्रेमपरा रामं दशरथात्मजम् ॥ ६३ ॥&lt;br&gt;&#xA;कथं चास्मान्न गृह्णासि भजन्तीर्मैथिलीः सतीः ।&lt;br&gt;&#xA;अर्धाङ्गीर्यज्ञकालेषु सततं कार्यसाधनीः ॥ ६४ ॥&lt;br&gt;&#xA;धर्मिष्ठस्त्वं श्रुतिधरोऽधर्मवद्‌भाषसे कथम् ।&lt;br&gt;&#xA;करं गृहीत्वा त्यजसि ततः पापमवाप्यसि ॥ ६५ ॥&lt;br&gt;&#xA;श्रीराम उवाच -&lt;br&gt;&#xA;समीचीनं वचस्सत्यो युष्माभिर्गदितं च मे ।&lt;br&gt;&#xA;एकपत्नीव्रतोऽहं हि राजर्षिः सीतयैकया ॥ ६६ ॥&lt;br&gt;&#xA;तस्माद्‌यूयं द्वापरान्ते पुण्ये वृन्दावने वने ।&lt;br&gt;&#xA;भविष्यथ करिष्यामि युष्माकं तु मनोरथम् ॥ ६७ ॥&lt;br&gt;&#xA;श्रीभगवान् उवाच -&lt;br&gt;&#xA;ता व्रजेऽपि भविष्यन्ति यज्ञसीताश्च गोपिकाः ।&lt;br&gt;&#xA;अन्यासां चैव गोपीनां लक्षणं शृणु तद्विधे ॥ ६८ ॥&lt;br&gt;&#xA;इति श्रीगर्गसंहितायां गोलोकखण्डे नारदबहुलाश्वसंवादे&lt;br&gt;&#xA;भगवद्‌ब्रह्म संवादे उद्योगप्रश्नवर्णनं नाम चतुर्थोऽध्यायः ॥ ४ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/01/05/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/01/05/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;गोलोकखण्डम् - पञ्चमोऽध्यायः&lt;br&gt;&#xA;विविधगोपीजन्मकथा -&lt;/p&gt;&#xA;&lt;p&gt;रमावैकुण्ठवासिन्यः श्वेतद्वीपसखीजनाः ।&lt;br&gt;&#xA;ऊर्ध्वं वैकुण्ठवासिन्यस्तथाजितपदाश्रिताः ॥ १ ॥&lt;br&gt;&#xA;श्रीलोकाचलवासिन्यः श्रीसख्योऽपि समुद्रजाः ।&lt;br&gt;&#xA;ता गोप्योऽभिभविष्यन्ति लक्ष्मीपतिवराद्‌व्रजे ॥ २ ॥&lt;br&gt;&#xA;काश्चिद्दिव्या अदिव्याश्च तथा त्रिगुणवृत्तयः ।&lt;br&gt;&#xA;भूमिगोप्यो भविष्यन्ति पुण्यैर्नानाविधैः कृतैः ॥ ३ ॥&lt;br&gt;&#xA;यज्ञावतारं रुचिरं रुचिपुत्रं दिवस्पतिम् ।&lt;br&gt;&#xA;मोहिताः प्रीतिभावेन वीक्ष्य देवजनस्त्रियः ॥ ४ ॥&lt;br&gt;&#xA;ताश्च देवलवाक्येन तपस्तेपुर्हिमाचले ।&lt;br&gt;&#xA;भक्त्या परमया ता मे गोप्यो भाव्या व्रजे विधे ॥ ५ ॥&lt;br&gt;&#xA;अन्तर्हिते भगवति देवे धन्वन्तरौ भुवि ।&lt;br&gt;&#xA;ओषध्यो दुःखमापन्ना निष्फला भारतेऽभवन् ॥ ६ ॥&lt;br&gt;&#xA;सिद्ध्यर्थं तास्तपस्तेपुः स्त्रियो भूत्वा मनोहराः ।&lt;br&gt;&#xA;चतुर्युगे व्यतीते तु प्रसन्नोऽभूद्धरिः परम् ॥ ७ ॥&lt;br&gt;&#xA;वरं वृणीत चेत्यृक्तं श्रुत्वा नार्यो महावने ।&lt;br&gt;&#xA;तं दृष्ट्वा मोहमापन्ना ऊचुर्भर्ता भवात्र नः ॥ ८ ॥&lt;br&gt;&#xA;वृन्दावने द्वापरान्ते लता भूत्वा मनोहराः ।&lt;br&gt;&#xA;भविष्यथ स्त्रियो रासे करिष्यामि वचश्च वः ॥ ९ ॥&lt;br&gt;&#xA;श्रीभगवानुवाच -&lt;br&gt;&#xA;भक्तिभावसमायुक्ता भूरिभाग्या वराङ्गनाः ।&lt;br&gt;&#xA;लतागोप्यो भविष्यन्ति वृन्दारण्ये पितामह ॥ १० ॥&lt;br&gt;&#xA;जालन्धर्य्यश्च या नार्यो वीक्ष्य वृन्दापतिं हरिम् ।&lt;br&gt;&#xA;ऊचुर्वायं हरिः साक्षादस्माकं तु वरो भवेत् ॥ ११ ॥&lt;br&gt;&#xA;आकाशवागभूत्तासां भजताशु रमापतिम् ।&lt;br&gt;&#xA;यथा वृन्दा तथा यूयं वृन्दारण्ये भविष्यथ ॥ १२ ॥&lt;br&gt;&#xA;समुद्रकन्याः श्रीमत्स्यं हरिं दृष्ट्वा च मोहिताः ।&lt;br&gt;&#xA;ता हि गोप्यो भविष्यन्ति श्रीमत्स्यस्य वराद्‌व्रजे ॥ १३ ॥&lt;br&gt;&#xA;आसीद्‌राजा पृथुः साक्षान्ममांशश्चण्डविक्रमः ।&lt;br&gt;&#xA;जित्वा शत्रून्नृपश्रेष्ठो धरां कामान्दुदोह ह ॥ १४ ॥&lt;br&gt;&#xA;बर्हिष्मतीभवास्तत्र पृथुं दृष्ट्वा पुरस्त्रियः ।&lt;br&gt;&#xA;अत्रेः समीपमागत्य ता ऊचुर्मोहविह्वलाः ॥ १५ ॥&lt;br&gt;&#xA;अयं तु राजराजेन्द्रः पृथुः पृथुलविक्रमः ।&lt;br&gt;&#xA;कथं वरो भवेन्नो वै तद्‌वद त्वं महामुने ॥ १६ ॥&lt;br&gt;&#xA;अत्रिरुवाच -&lt;br&gt;&#xA;गोदोहं कुरुताश्वद्य पृथ्वीयं धारणामयी ।&lt;br&gt;&#xA;सर्वं दास्यति वो दुर्गं मनोरथमहार्णवम् ॥ १७ ॥&lt;br&gt;&#xA;मनोरथं प्रदुदुहुर्मनःपात्रेण ताश्च गाम् ।&lt;br&gt;&#xA;तस्माद्‌गोप्यो भविष्यन्ति वृन्दारण्ये पितामह ॥ १८ ॥&lt;br&gt;&#xA;कामसेनामोहनार्थं दिव्या अप्सरसो वराः ।&lt;br&gt;&#xA;नारायणस्य सहसा बभूवुर्गन्धमादने ॥ १९ ॥&lt;br&gt;&#xA;भर्तुकामाश्च ता आह सिद्धो नारायणो मुनिः ।&lt;br&gt;&#xA;मनोरथो वो भविता व्रजोगोप्यो भविष्यथ ॥ २० ॥&lt;br&gt;&#xA;स्त्रियः सुतलवासिन्यो वामनं वीक्ष्य मोहिताः ।&lt;br&gt;&#xA;तपस्तप्ता भविष्यन्ति गोप्यो वृन्दावने विधे ॥ २१ ॥&lt;br&gt;&#xA;नागेन्द्रकन्या याः शेषं भेजुर्भक्त्या वरेच्छया ।&lt;br&gt;&#xA;सङ्कर्षणस्य रासार्थं भविष्यन्ति व्रजे च ताः ॥ २२ ॥&lt;br&gt;&#xA;कश्यपो वसुदेवश्च देवकी चादितिः परा ।&lt;br&gt;&#xA;शूरः प्राणो ध्रुवः सोऽपि देवकोऽवतरिष्यति ॥ २३ ॥&lt;br&gt;&#xA;वसुश्चैवोद्धवः साक्षाद्दक्षोऽक्रूरो दयापरः ।&lt;br&gt;&#xA;हृदीको धनदश्चैव कृतवर्मा त्वपाम्पतिः ॥ ३४ ॥&lt;br&gt;&#xA;गदः प्राचीनबर्हिश्च मरुतो ह्युग्रसेन उत् ।&lt;br&gt;&#xA;तस्य रक्षां करिष्यामि राज्यं दत्त्वा विधानतः ॥ २५ ॥&lt;br&gt;&#xA;युयुधानश्चाम्बरीषः प्रह्लादः सात्यकिस्तथा ।&lt;br&gt;&#xA;क्षीराब्धिः शन्तनुः साक्षाद्‌भीष्मो द्रोणो वसूत्तमः ॥ २६ ॥&lt;br&gt;&#xA;शलश्चैव दिवोदासो धृतराष्ट्रो भगो रविः ।&lt;br&gt;&#xA;पाण्डुः पूषा सतां श्रेष्ठो धर्मो राजा युधिष्ठिरः ॥ २७ ॥&lt;br&gt;&#xA;भीमो वायुर्बलिष्ठश्च मनुः स्वायम्भुवोऽर्जुनः ।&lt;br&gt;&#xA;शतरूपा सुभद्रा च सविता कर्ण एव हि ॥ २८ ॥&lt;br&gt;&#xA;नकुलः सहदेवश्च स्मृतौ द्वावश्विनीसुतौ ।&lt;br&gt;&#xA;धाता बाह्लीकवीरश्च वह्निर्दोणः प्रतापवान् ॥ २९ ॥&lt;br&gt;&#xA;दुर्योधनः कलेरंशोऽभिमन्युः सोम एव च ।&lt;br&gt;&#xA;द्रौणिः साक्षाच्छिवस्यापि रूपं भूमौ भविष्यति ॥ ३० ॥&lt;br&gt;&#xA;इत्थं यदोः कौरवाणामन्येषां भूभुजां नृणाम् ।&lt;br&gt;&#xA;कुले कुले च भवतः स्वांशैः स्त्रीभिर्मदाज्ञया ॥ ३१ ॥&lt;br&gt;&#xA;ये येऽवतारा मे पूर्वं तेषां राज्ञ्यो रमांशकाः ।&lt;br&gt;&#xA;भविष्या राजराज्ञीषु सहस्राणि च षोडश ॥ ३२ ॥&lt;br&gt;&#xA;श्रीनारद उवाच -&lt;br&gt;&#xA;इत्युक्त्वा श्रीहरिस्तत्र ब्रह्माणं कमलासनम् ।&lt;br&gt;&#xA;दिव्यरूपां भगवतीं योगमायामुवाच ह ॥ ३३ ॥&lt;br&gt;&#xA;देवक्याः सप्तमं गर्भं सन्निकृष्य महामते ।&lt;br&gt;&#xA;वसुदेवस्य भार्यायां कंसत्रासभयात्पुनः ॥ ३४ ॥&lt;br&gt;&#xA;नन्दव्रजे स्थितायां च रोहिण्यां सन्निवेशय ।&lt;br&gt;&#xA;नन्दपत्न्यां भव त्वं वै कृत्वेदं कर्म चाद्‌भुतम् ॥ ३५ ॥&lt;br&gt;&#xA;श्रीनारद उवाच -&lt;br&gt;&#xA;श्रुत्वा ब्रह्मा देवगणैर्नत्वा कृष्णं परात्पराम् ।&lt;br&gt;&#xA;भूमिमाश्वास्य वाणीभिः स्वधाम च समाययौ ॥ ३६ ॥&lt;br&gt;&#xA;परिपूर्णतमं साक्षाच्छ्रीकृष्णं विद्धि मैथिल ।&lt;br&gt;&#xA;कंसादीनां वधार्थाय प्राप्तोयं भूमिमण्डले ॥ ३७ ॥&lt;br&gt;&#xA;रोममात्रतनौ जिव्हा भवन्त्वित्थं यदा नृप ।&lt;br&gt;&#xA;तदापि श्रीहरेस्तस्य वर्ण्यते न गुणो महान् ॥ ३८ ॥&lt;br&gt;&#xA;नभः पतन्ति विहगा यथा ह्यात्मसमं नृप ।&lt;br&gt;&#xA;तथा कृष्णगतिं दिव्यां वदन्तीह विपश्चितः ॥ ३९ ॥&lt;br&gt;&#xA;इति श्रीगर्गसंहितायां गोलोकखण्डे नारदबहुलाश्वसंवादे&lt;br&gt;&#xA;अवतारव्यवस्था नाम पञ्चमोऽध्यायः ॥ ५ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/01/06/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/01/06/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;गोलोकखण्डम् - षष्टोऽध्यायः&lt;br&gt;&#xA;कंस-जन्मादिवर्णनं तथा दिग्विजवर्णनम् -&lt;/p&gt;&#xA;&lt;p&gt;श्रीबहुलाश्व उवाच -&lt;br&gt;&#xA;कंसः कोऽयं दैत्यो महाबलपराक्रमः ।&lt;br&gt;&#xA;तस्य जन्मानि कर्माणि ब्रूहि देवर्षिसत्तम ॥ १ ॥&lt;br&gt;&#xA;श्रीनारद उवाच -&lt;br&gt;&#xA;समुद्रमथने पूर्वं कालनेमिर्महासुरः ।&lt;br&gt;&#xA;युयुधे विष्णुना सार्द्धं युद्धे तेन हतो बलात् ॥ २ ॥&lt;br&gt;&#xA;शुक्रेण जीवितस्तत्र सञ्जीविन्या च विद्यया ।&lt;br&gt;&#xA;पुनर्विष्णुं योद्धुकाम उद्योगं मनसाकरोत् ॥ ३ ॥&lt;br&gt;&#xA;तपस्तेपे तदा दैत्यो मन्दराचलसन्निधौ ।&lt;br&gt;&#xA;नित्यं दूर्वारसं पीत्वा भजन्देवं पितामहम् ॥ ४ ॥&lt;br&gt;&#xA;दिव्येषु शतवर्षेषु व्यतीतेषु पितामहः ।&lt;br&gt;&#xA;अस्थिशेषं सवल्मीकं वरं ब्रूहीत्युवाच तम् ॥ ५ ॥&lt;br&gt;&#xA;ब्रह्माण्डे ये स्थिता देवा विष्णुमूला महाबलाः ।&lt;br&gt;&#xA;तेषां हस्तैर्न मे मृत्युः पूर्णानामपि मा भवेत् ॥ ६ ॥&lt;br&gt;&#xA;ब्रह्मोवाच -&lt;br&gt;&#xA;दुर्लभोऽयं वरो दैत्य यस्त्वया प्रार्थितः परः ।&lt;br&gt;&#xA;कालान्तरे ते प्राप्तः स्यान्मद्वाक्यं न मृषा भवेत् ॥ ७ ॥&lt;br&gt;&#xA;श्रीनारद उवाच -&lt;br&gt;&#xA;कौमारेऽपि महामल्लैः सततं स युयोध ह ।&lt;br&gt;&#xA;उग्रसेनस्य पत्न्यां कौ जन्म लेभेऽसुरः पुनः ॥ ८ ॥&lt;br&gt;&#xA;जरासन्धो मगधेन्द्रो दिग्जयाय विनिर्गतः ।&lt;br&gt;&#xA;यमुनानिकटे तस्य शिबिरोऽभूदितस्ततः ॥ ९ ॥&lt;br&gt;&#xA;द्विपः कुवलयापीडः सह्स्रद्विपसत्त्वभूत् ।&lt;br&gt;&#xA;बभञ्ज श्रृङ्खलासङ्घं दुद्राव शिबिरान्मदी ॥ १० ॥&lt;br&gt;&#xA;निपातयन्स शिबिरान्गृहांश्च भूभृतस्तटान् ।&lt;br&gt;&#xA;रङ्गभूम्यामाजगाम यत्र कंसोऽप्ययुध्यत ॥ ११ ॥&lt;br&gt;&#xA;पलायितेषु मल्लेषु कंसस्तं तु समागतम् ।&lt;br&gt;&#xA;शुण्डाशुण्डे सङ्गृहीत्वा पातयामास भूतले ॥ १२ ॥&lt;br&gt;&#xA;पुनर्गृहीत्वा हस्ताभ्यां भ्रामयित्वोग्रसेनजः ।&lt;br&gt;&#xA;जरासन्धस्य सेनायां चिक्षेप शतयोजनम् ॥ १३ ॥&lt;br&gt;&#xA;तदद्‌भुतं बलं दृष्ट्वा प्रसन्नो मगधेश्वरः ।&lt;br&gt;&#xA;अस्तिप्राप्ती ददौ कन्ये तस्मै कंसाय शंसिते ॥ १४ ॥&lt;br&gt;&#xA;अश्वार्बुदं हस्तिलक्षं रथानां च त्रिलक्षकम् ।&lt;br&gt;&#xA;अयुतं चैव दासीनां पारिबर्हं जरासुतः ॥ १५ ॥&lt;br&gt;&#xA;द्वन्द्वयोधी ततः कंसो भुजवीर्यमदोद्धतः ।&lt;br&gt;&#xA;माहिष्मतीं ययौ वीरोऽथैकाकी चण्डविक्रमः ॥ १६ ॥&lt;br&gt;&#xA;चाणूरो मुष्टिकः कूटः शलस्तोशलकस्तथा ।&lt;br&gt;&#xA;माहिष्मतीपतेः पुत्रा मल्ला युद्धजयैषिणः ॥ १७ ॥&lt;br&gt;&#xA;कंसस्तानाह साम्नापि दीयध्वं रङ्गमेव हे ।&lt;br&gt;&#xA;अहं दासो भवेयं वो भवन्तो जयिनो यदि ॥ १८ ॥&lt;br&gt;&#xA;अहं जयी चेद्‌भवतो दासान्सर्वान्करोम्यहम् ।&lt;br&gt;&#xA;सर्वेषां पश्यतां तेषां नागराणां महात्मनाम् ॥ १९ ॥&lt;br&gt;&#xA;इति प्रतिज्ञां कृत्वाथ युयुधे तैर्जयैषिभिः ।&lt;br&gt;&#xA;यदागतं स चाणूरं गृहीत्वा यादवेश्वरः ॥ २० ॥&lt;br&gt;&#xA;भूपृष्ठे पोथयामास शब्दमुच्चैः समुच्चरन् ।&lt;br&gt;&#xA;तदाऽऽयान्तं मुष्टिकाख्यं मुष्टिभिर्युधि निर्गतम् ॥ २१ ॥&lt;br&gt;&#xA;एकेन मुष्टिना तं वै पातयामास भूतले ।&lt;br&gt;&#xA;कूटं समागतं कंसो गृहीत्वा पादयोश्च तम् ॥ २२ ॥&lt;br&gt;&#xA;भुजमास्फोट्य धावन्तं शलं नीत्वा भुजेन सः ।&lt;br&gt;&#xA;पातयित्वा पुनर्नीत्वा भूमिं तं विचकर्ष ह ॥ २३ ॥&lt;br&gt;&#xA;अथ तोशलकं कंसो गृहीत्वा भुजयोर्बलात् ।&lt;br&gt;&#xA;निपात्य भूमावुत्थाप्य चिक्षेप दशयोजनम् ॥ २४ ॥&lt;br&gt;&#xA;दासभावे च तान्कृत्वा तैः सार्द्धं यादवेश्वरः ।&lt;br&gt;&#xA;मद्वाक्येन ययावाशु प्रवर्षणगिरिं वरम् ॥ २५ ॥&lt;br&gt;&#xA;तस्मै निवेद्याभिप्रायं युयुधे वानरेण सः ।&lt;br&gt;&#xA;द्विविदेनापि विंशत्या दिनैः कंसो ह्यविश्रमम् ॥ २६ ॥&lt;br&gt;&#xA;द्विविदो गिरिमुत्पाट्य चिक्षेप तस्य मूर्द्धनि ।&lt;br&gt;&#xA;कंसो गिरिं गृहीत्वा च तस्योपरि समाक्षिपत् ॥ २७ ॥&lt;br&gt;&#xA;द्विविदो मुष्टिना कंसं घातयित्वा नभो गतः ।&lt;br&gt;&#xA;धावन्कंसश्च तं नीत्वा पातयामास भूतले ॥ २८ ॥&lt;br&gt;&#xA;मूर्छितस्तत्प्रहारेण परं कल्मषमाययौ ।&lt;br&gt;&#xA;क्षीणसत्त्वश्चूर्णितोऽस्थिदासभावं गतस्तदा ॥ २९ ॥&lt;br&gt;&#xA;तेनैवाथ गतः कंसः ऋष्यमूकवनं ततः ।&lt;br&gt;&#xA;तत्र केशी महादैत्यो हयरूपो घनस्वनः ॥ ३० ॥&lt;br&gt;&#xA;मुष्टिभिस्ताडयित्वा तं वशीकृत्यारुरोह तम् ।&lt;br&gt;&#xA;इत्थं कंसो महावीर्यो महेन्द्राख्यं गिरिं ययौ ॥ ३१ ॥&lt;br&gt;&#xA;शतवारं चोज्जहार गिरिमुत्पाट्य दैत्यराट् ।&lt;br&gt;&#xA;पुनस्तत्र स्थितं रामं क्रोधसंरक्तलोचनम् ॥ ३२ ॥&lt;br&gt;&#xA;प्रलयार्कप्रभं दृष्ट्वा ननाम शिरसा मुनिम् ।&lt;br&gt;&#xA;पुनः प्रदक्षिणीकृत्य तदङ्घ्र्योर्निपपात ह ॥ ३३ ॥&lt;br&gt;&#xA;ततः शान्तो भार्गवोऽपि कंसं प्राह महोग्रदृक् ।&lt;br&gt;&#xA;हे कीटमर्कटीडिम्भ तुच्छोऽसि मशको यथा ॥ ३४ ॥&lt;br&gt;&#xA;अद्यैव त्वां हन्मि दुष्ट क्षत्रियं वीर्यमानिनम् ।&lt;br&gt;&#xA;मत्समीपे धनुरिदं लक्षभारसमं महत् ॥ ३५ ॥&lt;br&gt;&#xA;इदं च विष्णुना दत्तं शम्भवे त्रैपुरे युधि ।&lt;br&gt;&#xA;शम्भोः करादिह प्राप्तं क्षत्रियाणां वधाय च ॥ ३६ ॥&lt;br&gt;&#xA;यदि चेदं तनोषि त्वं तदा च कुशलं भवेत् ।&lt;br&gt;&#xA;चेदस्य कर्षणं न स्याद्‌घातयिष्यामि ते बलम् ॥ ३७ ॥&lt;br&gt;&#xA;श्रुत्वा वचस्तदा दैत्यः कोदण्डं सप्ततालकम् ।&lt;br&gt;&#xA;गृहीत्वा पश्यतस्तस्य सज्जं कृत्वाथ लीलया ॥ ३८ ॥&lt;br&gt;&#xA;आकृष्य कर्णपर्यन्तं शतवारं ततान ह ।&lt;br&gt;&#xA;प्रत्यञ्चास्फोटनेनैव टङ्कारोऽभूत्तडित्स्वनः ॥ ३९ ॥&lt;br&gt;&#xA;ननाद तेन ब्रह्माण्डं सप्त लोकैर्बिलैः सह ।&lt;br&gt;&#xA;विचेलुर्दिग्गजास्तारा ह्यपतन् भूमिमण्डले ॥ ४० ॥&lt;br&gt;&#xA;धनुः संस्थाप्य तत्कंसो नत्वा नत्वाह भार्गवम् ।&lt;br&gt;&#xA;हे देव क्षत्रियो नास्मि दैत्योऽहं ते च किङ्करः ॥ ४१ ॥&lt;br&gt;&#xA;तव दासस्य दासोऽहं पाहि मां पुरुषोत्तम ।&lt;br&gt;&#xA;श्रुत्वा प्रसन्नः श्रीरामस्तस्मै प्रादाद्धनुश्च तत् ॥ ४२ ॥&lt;br&gt;&#xA;श्रीजामदग्न्य उवाच -&lt;br&gt;&#xA;यत्कोदण्डं वैष्णवं तद्‌येन भङ्गीभविष्यति ।&lt;br&gt;&#xA;परिपूर्णतमो नात्र सोऽपि त्वां घातयिष्यति ॥ ४३ ॥&lt;br&gt;&#xA;श्रीनारद उवाच -&lt;br&gt;&#xA;अथ नत्वा मुनिं कंसो विचरन्स मदोन्मदः ।&lt;br&gt;&#xA;न केऽपि युयुधुस्तेन राजानश्च बलिं ददुः ॥ ४४ ॥&lt;br&gt;&#xA;समुद्रस्य तटे कंसो दैत्यं नाम्ना ह्यघासुरम् ।&lt;br&gt;&#xA;सर्पाकारं च फीत्कारैर्लेलिहानं ददर्श ह ॥ ४५ ॥&lt;br&gt;&#xA;आगच्छन्तं दशन्तं च गृहीत्वा तं निपात्य सः ।&lt;br&gt;&#xA;चकार स्वगले हारं निर्भयो दैत्यराड् बली ॥ ४६ ॥&lt;br&gt;&#xA;प्राच्यां तु बङ्गदेशेषु दैत्योऽरिष्टो महावृषः ।&lt;br&gt;&#xA;तेन सार्द्धं स युयुधे गजेनापि गजो यथा ॥ ४७ ॥&lt;br&gt;&#xA;शृङ्गाभ्यां पर्वतानुच्चांश्चिक्षेप कंसमूर्द्धनि ।&lt;br&gt;&#xA;कंसो गिरिं सङ्गृहीत्वा चाक्षिपत्तस्य मस्तके ॥ ४८ ॥&lt;br&gt;&#xA;जघान मुष्टिनारिष्टं कंसो वै दैत्यपुङ्गवः ।&lt;br&gt;&#xA;मूर्च्छितं तं विनिर्जित्य तेनोदीचीं दिशं गतः ॥ ४९ ॥&lt;br&gt;&#xA;प्राग्ज्योतिषेश्वरं भौमं नरकाख्यं महाबलम् ।&lt;br&gt;&#xA;उवाच कंसो युद्धार्थी युद्धं मे देहि दैत्यराट् ॥ ५० ॥&lt;br&gt;&#xA;अहं दासो भवेयं वो भवन्तो जयिनो यदि ।&lt;br&gt;&#xA;अहं जयो चेद्‌भवतो दासान्सर्वान्करोम्यहम् ॥ ५१ ॥&lt;br&gt;&#xA;श्रीनारद उवाच -&lt;br&gt;&#xA;पूर्वं प्रलम्बो युयुधे कंसेनापि महाबलः ।&lt;br&gt;&#xA;मृगेन्द्रेण मृगेन्द्रोऽद्रावुद्‌भटेन यथोद्‌भटः ॥ ५२ ॥&lt;br&gt;&#xA;मल्लयुद्धे गृहीत्वा तं कंसो भूमौ निपात्य च ।&lt;br&gt;&#xA;पुनर्गृहीत्वा चिक्षेप प्राग्ज्योतिषपुरं प्रति ॥ ५३ ॥&lt;br&gt;&#xA;आगतो धेनुको नाम्ना कंसं जग्राह रोषतः ।&lt;br&gt;&#xA;नोदयामास दूरेण बलं कृत्वाऽथ दारुणम् ॥ ५४ ॥&lt;br&gt;&#xA;कंसस्तं नोदयामास धेनुकं शतयोजनम् ।&lt;br&gt;&#xA;निपात्य चूर्णयामास तदङ्गं मुष्टिभिर्दृढैः ॥ ५५ ॥&lt;br&gt;&#xA;तृणावर्तो भौमवाक्यात्कंसं नीत्वा नभो गतः ।&lt;br&gt;&#xA;तत्रैव युयुधे दैत्य ऊर्ध्वं वै लक्षयोजनम् ॥ ५६ ॥&lt;br&gt;&#xA;कंसोऽनन्तबलं कृत्वा दैत्यं नीत्वा तदाम्बरात् ।&lt;br&gt;&#xA;भूमौ स पातयामास बमन्तं रुधिरं मुखात् ॥ ५७ ॥&lt;br&gt;&#xA;तुण्डेनाथ ग्रसन्तं च बकं दैत्यं महाबलम् ।&lt;br&gt;&#xA;कंसो निपातयामास मुष्टिना वज्रघातिना ॥ ५८ ॥&lt;br&gt;&#xA;उत्थाय दैत्यो बलवान् सितपक्षो घनस्वनः ।&lt;br&gt;&#xA;क्रोधयुक्तः समुत्पत्य तीक्ष्णतुण्डोऽग्रसच्च तम् ॥ ५९ ॥&lt;br&gt;&#xA;निगीर्णोऽपि स वज्राङ्‌गो तद्‌गले रोधकृच्च यः ।&lt;br&gt;&#xA;सद्यश्चच्छर्द तं कंसं क्षतकण्ठो महाबकः ॥ ६० ॥&lt;br&gt;&#xA;कंसो बकं सङ्गृहीत्वा पातयित्वा महीतले ।&lt;br&gt;&#xA;कराभ्यां भ्रामयित्वा च युद्धे तं विचकर्ष ह ॥ ६१ ॥&lt;br&gt;&#xA;तत्स्वसारं पूतनाख्यां योद्धुकमामवस्थिताम् ।&lt;br&gt;&#xA;तामाह कंसः प्रहसन्वाक्यं मे शृणु पूतने ॥ ६२ ॥&lt;br&gt;&#xA;स्त्रिया सार्धमहं युद्धं न करोमि कदाचन ।&lt;br&gt;&#xA;बकासुरः स्यान्मे भ्राता त्वं च मे भगिनी भव ॥ ६३ ॥&lt;br&gt;&#xA;ततोऽनन्तबलं कंसं वीक्ष्य भौमोऽपि धर्षितः ।&lt;br&gt;&#xA;चकार सौहृदं कंसे साहाय्यार्थं सुरान्प्रति ॥ ६४ ॥&lt;br&gt;&#xA;इति श्रीगर्गसंहितायां गोलोकखण्डे नारदबहुलाश्वसंवादे&lt;br&gt;&#xA;कंसबलवर्णनं नाम षष्टोऽध्यायः ॥ ६ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/01/07/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/01/07/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;गोलोकखण्डम् - सप्तमोऽध्यायः&lt;br&gt;&#xA;कंस-जन्मादिवर्णनं तथा दिग्विजय वर्णनम् -&lt;/p&gt;&#xA;&lt;p&gt;अथ कंसः प्रलम्बाद्यैरन्यैः पूर्वं जितैश्च तैः ।&lt;br&gt;&#xA;शम्बरस्य पुरं प्रागात्स्वाभिप्रायं न्यवेदयत् ॥ १ ॥&lt;br&gt;&#xA;शम्बरो ह्यतिवीर्योऽपि न युयोध स तेन वै ।&lt;br&gt;&#xA;चकार सौहृदं कंसे सर्वैरतिबलैः सह ॥ २ ॥&lt;br&gt;&#xA;त्रिशृङ्गशिखरे शेते व्योमो नामाऽसुरो बली ।&lt;br&gt;&#xA;कंसपादप्रबुद्धोऽभूत्क्रोधसंरक्तलोचनः ॥ ३ ॥&lt;br&gt;&#xA;कंसं जघान चोत्थाय प्रबलैर्दृढमुष्टिभिः ।&lt;br&gt;&#xA;तयोर्युद्धमभूद्‌घोरमितरेतरमुष्टिभिः ॥ ४ ॥&lt;br&gt;&#xA;कंसस्य मुष्टिभिः सोऽपि निःसत्त्वोऽभूद्‌भ्रमातुरः ।&lt;br&gt;&#xA;भृत्यं कृत्वाथ तं कसः प्राप्तं मां प्रणनाम ह ॥ ५ ॥&lt;br&gt;&#xA;हे देव युद्धकाङ्क्षोऽस्मि क्व यामि त्वं वदाशु मे ।&lt;br&gt;&#xA;प्रोवाच तं तदा गच्छ दैत्य बाणं महाबलम् ॥ ६ ॥&lt;br&gt;&#xA;प्रेरितश्चेति कंसाख्यो मया युद्धदिदृक्षुणा ।&lt;br&gt;&#xA;भुजवीर्यमदोन्नद्धः शोणिताख्यं पुरं ययौ ॥ ७ ॥&lt;br&gt;&#xA;बाणासुरस्तत्प्रतिज्ञां श्रुत्वा क्रुद्धो ह्यभून्महान् ।&lt;br&gt;&#xA;तताड लत्तां भूमध्ये जगर्ज घनवद्‌बली ॥ ८ ॥&lt;br&gt;&#xA;आजानुभूमिगां लत्तां पातालान्तमुपागताम् ।&lt;br&gt;&#xA;कृत्वा तमाह बाणस्तु पूर्वं चैनां समुद्धर ॥ ९ ॥&lt;br&gt;&#xA;श्रृत्वा वचः कराभ्यां तामुज्जहार मदोत्कटः ।&lt;br&gt;&#xA;प्रचण्डविक्रमः कंसः खरदण्डं गजौ यथा ॥ १० ॥&lt;br&gt;&#xA;तया चोद्‌धृतयोत्खाता लोकाः सप्ततला दृढाः ।&lt;br&gt;&#xA;निपेतुर्गिरयोऽनेका विचेलुर्दृढदिग्गजाः ॥ ११ ॥&lt;br&gt;&#xA;योद्धुं तमुद्यतं बाणं दृष्ट्वाऽऽगत्य वृषध्वजः ।&lt;br&gt;&#xA;सर्वान्सम्बोधयामास प्रोवाच बलिनन्दनम् ॥ १२ ॥&lt;br&gt;&#xA;कृष्णं विनापरं चैनं भूमौ कोऽपि न जेष्यति ।&lt;br&gt;&#xA;भार्गवेण वरं दत्तं धनुरस्मै च वैष्णवम् ॥ १३ ॥&lt;br&gt;&#xA;श्रीनारद उवाच -&lt;br&gt;&#xA;इत्युक्त्वा सौहृदं हृद्यं सद्यो वै कंसबाणयोः ।&lt;br&gt;&#xA;चकार परया शान्त्या शिवः साक्षान्महेश्वरः ॥ १४ ॥&lt;br&gt;&#xA;अथ कंसो दिक्‌प्रतीच्यां श्रुत्वा वत्सं महासुरम् ।&lt;br&gt;&#xA;तेन सार्द्धं स युयुधे वत्सरूपेण दैत्यराट् ॥ १५ ॥&lt;br&gt;&#xA;पुच्छे गृहीत्वा तं वत्सं पोथयामास भूतले ।&lt;br&gt;&#xA;वशे कृत्वाथ तं शैलं म्लेच्छदेशांस्ततो ययौ ॥ १६ ॥&lt;br&gt;&#xA;मन्मुखात्कालयवनः श्रुत्वा दैत्यं महाबलम् ।&lt;br&gt;&#xA;निर्ययौ सम्मुखे योद्धुं रक्तश्मश्रुर्गदाधरः ॥ १७ ॥&lt;br&gt;&#xA;कंसो गदां गृहीत्वा स्वां लक्षभारविनिर्मिताम् ।&lt;br&gt;&#xA;प्राक्षिपद्यवनेन्द्राय सिंहनादमथाकरोत् ॥ १८ ॥&lt;br&gt;&#xA;गदायुद्धमभूद्‌घोरं तदा हि कंसकालयोः ।&lt;br&gt;&#xA;विस्फुलिङ्गान् क्षरन्त्यौ द्वे गदे चूर्णीबभूवतुः ॥ १९ ॥&lt;br&gt;&#xA;कंसः कालं सङ्गृहीत्वा पातयामास भूतले ।&lt;br&gt;&#xA;पुनर्गृहीत्वा निष्पात्य मृततुल्यं चकार ह ॥ २० ॥&lt;br&gt;&#xA;बाणवर्षं प्रकुर्वन्तीं सेनां तां यवनस्य च ।&lt;br&gt;&#xA;गदया पोथयामास कंसो दैत्याधिपो बली ॥ २१ ॥&lt;br&gt;&#xA;गजांस्तुरगान्सुरथान्वीरान् भूमौ निपात्य च ।&lt;br&gt;&#xA;जगर्ज घनवद्‌वीरो गदायुद्धे मृधाङ्गणे ॥ २२ ॥&lt;br&gt;&#xA;ततश्च दुद्रुवुर्म्लेच्छास्त्यक्त्वा स्वं स्वं रणं परम् ।&lt;br&gt;&#xA;भीतान् पलायितान् म्लेच्छान्न जघानाथ नीतिमान् ॥ २३ ॥&lt;br&gt;&#xA;उच्चपादो दीर्घजानुः स्तम्भोरुर्लघिमा कटिः ।&lt;br&gt;&#xA;कपाटवक्षाः पीनांसः पुष्टः प्रांशुर्बृहद्‌भुजः ॥ २४ ॥&lt;br&gt;&#xA;पद्मनेत्रो बृहत्केशोऽरुणवर्णोऽसिताम्बरः ।&lt;br&gt;&#xA;किरीटी कुण्डली हारी पद्ममाली लयार्करुक् ॥ २५ ॥&lt;br&gt;&#xA;खड्गी निषङ्गी कवची मुद्‌गराढ्यो धनुर्धरः ।&lt;br&gt;&#xA;मदोत्कटो ययौ जेतुं देवान्कंसोऽमरावतीम् ॥ २६ ॥&lt;br&gt;&#xA;चाणूरमुष्टिकारिष्टशलतोशलकेशिभिः ।&lt;br&gt;&#xA;प्रलम्बेन बकेनापि द्विविदेन समावृतः ॥ २७ ॥&lt;br&gt;&#xA;तृणावर्त्ताघकूटैश्च भौमबाणाख्यशम्बरैः ।&lt;br&gt;&#xA;व्योमधेनुकवत्सैश्च रुरुधे सोऽमरावतीम् ॥ २८ ॥&lt;br&gt;&#xA;कंसादीनागतान्दृष्ट्वा शक्रो देवाधिपः स्वराट् ।&lt;br&gt;&#xA;सर्वैर्देवणैः सार्द्धं योद्धुं कृद्धो विनिर्ययौ ॥ २९ ॥&lt;br&gt;&#xA;तयोर्युद्धमभूद्‌घोरं तुमुलं रोमहर्षणम् ।&lt;br&gt;&#xA;दिव्यैश्च शस्त्रसङ्घातैर्बाणैस्तीक्ष्णैः स्फुरत्प्रभैः ॥ ३० ॥&lt;br&gt;&#xA;शस्त्रान्धकारे सञ्जाते रथारूढो महेश्वरः ।&lt;br&gt;&#xA;चिक्षेप वज्रं कंसाय शतधारं तडिद्‌द्युति ॥ ३१ ॥&lt;br&gt;&#xA;मुद्‌गरेणापि तद्‌वज्रं तताडाशु महासुरः ।&lt;br&gt;&#xA;पपात कुलिशं युद्धे छिन्नधारं बभूव ह ॥ ३२ ॥&lt;br&gt;&#xA;त्यक्त्वा वज्रं तदा वज्री खड्‌गं जग्राह रोषतः ।&lt;br&gt;&#xA;कंसं मूर्ध्नि तताडाशु नादं कृत्वाऽथ भैरवम् ॥ ३३ ॥&lt;br&gt;&#xA;स क्षतो नाभवत्कंसो मालाहत इव द्विपः ।&lt;br&gt;&#xA;गृहीत्वा स गदां गुर्वीमष्टधातुमयीं दृढाम् ॥ ३४ ॥&lt;br&gt;&#xA;लक्षभारसमां कंसश्चिक्षेपेन्द्राय दैत्यराट् ।&lt;br&gt;&#xA;तां समापततीं वीक्ष्य जग्राहाशु पुरन्दरः ॥ ३५ ॥&lt;br&gt;&#xA;ततश्चिक्षेप दैत्याय वीरो नमुचिसूदनः ।&lt;br&gt;&#xA;चचार युद्धे विदलन्नरीन्मातलिसारथिः ॥ ३६ ॥&lt;br&gt;&#xA;कंसो गृहीत्वा परिघं तताडांसेऽसुरद्विषः ।&lt;br&gt;&#xA;तत्प्रहारेण देवेन्द्रः क्षणं मूर्च्छामवाप सः ॥ ३७ ॥&lt;br&gt;&#xA;कंसं मरुद्‌गणाः सर्वे गृध्रपक्षैः स्फुरत्प्रभैः ।&lt;br&gt;&#xA;बाणौघैश्छादयामासुर्वर्षासूर्यमिवाम्बुदः ॥ ३८ ॥&lt;br&gt;&#xA;दोःसहस्रयुतो वीरश्चापं टङ्कारयन्मुहुः ।&lt;br&gt;&#xA;तदा तान्कालयामास बाणैर्बाणासुरो बली ॥ ३९ ॥&lt;br&gt;&#xA;बाणं च वसवो रुद्रा आदित्या ऋभवः सुराः ।&lt;br&gt;&#xA;जघ्नुर्नानाविधैः शस्त्रैः सर्वतोऽद्रिं समागताः ॥ ४० ॥&lt;br&gt;&#xA;ततो भौमासुरः प्राप्तः प्रलम्बाद्यसुरैर्नदन् ।&lt;br&gt;&#xA;तेन नादेन देवास्ते निपेतुर्मूर्छिता रणे ॥ ४१ ॥&lt;br&gt;&#xA;उत्थायाशु तदा शक्रो जगामारुह्य तत्त्वदृक् ।&lt;br&gt;&#xA;नोदयामास कंसाय मत्तमैरावतं गजम् ॥ ४२ ॥&lt;br&gt;&#xA;अङ्कुशास्फालनात् क्रुद्धं पातयन्तं पदैर्द्विषः ।&lt;br&gt;&#xA;शुण्डादण्डस्य फूत्कारैर्मर्दयन्तमितस्ततः ॥ ४३ ॥&lt;br&gt;&#xA;स्रवन्मदं चतुर्दन्तं हिमाद्रिमिव दुर्गमम् ।&lt;br&gt;&#xA;नदन्तं शृङ्खलां शुण्डां चालयन्तं मुहुर्मुहुः ॥ ४४ ॥&lt;br&gt;&#xA;घटाढ्यं किङ्किणीजालरत्नकम्बलमण्डितम् ।&lt;br&gt;&#xA;गोमूत्रचयसिन्दूरकस्तूरीपत्रभृन्मुखम् ॥ ४५ ॥&lt;br&gt;&#xA;दृढेन मुष्टिना कंसस्तं तताड महागजम् ।&lt;br&gt;&#xA;द्वितीयमुष्टिना शक्रं स जघान रणाङ्गणे ॥ ४६ ॥&lt;br&gt;&#xA;तस्य मुष्टिप्रहारेण दूरे शक्रः पपात ह ।&lt;br&gt;&#xA;जानुभ्यां धरणीं स्पृष्ट्वा गजोऽपि विह्वलोऽभवत् ॥ ४७ ॥&lt;br&gt;&#xA;पुनरुत्थाय नागेन्द्रो दन्तैश्चाहत्य दैत्यपम् ।&lt;br&gt;&#xA;शुण्डादण्डेन चोद्‌धृत्य चिक्षेप लक्षयोजनम् ॥ ४८ ॥&lt;br&gt;&#xA;पतितोऽपि स वज्राङ्गः किञ्चिद्‌व्याकुलमानसः ।&lt;br&gt;&#xA;स्फुरदोष्ठोऽतिरुष्टाङ्गो युद्धभूमिं समाययौ ॥ ४९ ॥&lt;br&gt;&#xA;कंसो गृहीत्वा नागेन्द्रं सन्निपात्य रणाङ्गणे ।&lt;br&gt;&#xA;निष्पीड्य शूण्डां तस्यापि दन्तांश्चूर्णीचकार ह ॥ ५० ॥&lt;br&gt;&#xA;अथ चैरावतो नागो दुद्रावाशु रणाङ्गणात् ।&lt;br&gt;&#xA;निपातयन्महावीरान् देवधानीं पुरीं गतः ॥ ५१ ॥&lt;br&gt;&#xA;गृहीत्वा वैष्णवं चापं सज्जं कृत्वाथ दैत्यराट् ।&lt;br&gt;&#xA;देवान्विद्रायामास बाणौघैश्च धनुःस्वनैः ॥ ५२ ॥&lt;br&gt;&#xA;ततः सुरास्तेन निहन्यमाना&lt;br&gt;&#xA;विदुद्रुवुर्लीनधियो दिशान्ते ।&lt;br&gt;&#xA;केचिद्‌रणे मुक्तशिखा बभूवु-&lt;br&gt;&#xA;र्भीताः स्म इत्थं युधि वादिनस्ते ॥ ५३ ॥&lt;br&gt;&#xA;केचित्तथा प्राञ्जलयोऽतिदीनव-&lt;br&gt;&#xA;त्सन्न्यस्तशस्त्रा युधि मुक्तकच्छाः ।&lt;br&gt;&#xA;स्थातुं रणे कंसनृदेवसम्मुखे&lt;br&gt;&#xA;गतेप्सिताः केचिदतीव विह्वलाः ॥ ५४ ॥&lt;br&gt;&#xA;इत्थं स देवान्प्रगतान्निरीक्ष्य तान्&lt;br&gt;&#xA;नीत्वा च सिंहासनमातपत्रवत् ।&lt;br&gt;&#xA;सर्वैस्तदा दैत्यगणैर्जनाधिपः&lt;br&gt;&#xA;स्वराजधानीं मथुरां समाययौ ॥ ५५ ॥&lt;br&gt;&#xA;इति श्रीगर्गसंहितायां गोलोकखण्डे नारदबहुलाश्वसंवादे&lt;br&gt;&#xA;कंसदिग्विजयवर्णनं नाम सप्तमोऽध्यायः ॥ ७ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/01/08/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/01/08/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;गोलोकखण्डम् - अष्टमोऽध्यायः&lt;br&gt;&#xA;श्रीराधिकाजन्मवर्णनं -&lt;/p&gt;&#xA;&lt;p&gt;श्रुत्वा तदा शौनक भक्तियुक्तः&lt;br&gt;&#xA;श्रीमैथिलो ज्ञानभृतां वरिष्ठः ।&lt;br&gt;&#xA;नत्वा पुनः प्राह मुनिं महाद्‌भुतं&lt;br&gt;&#xA;देवर्षिवर्यं हरिभक्तिनिष्ठः ॥ १ ॥&lt;br&gt;&#xA;बहुलाश्व उवाच -&lt;br&gt;&#xA;त्वया कुलं कौ विशदीकृतं मे&lt;br&gt;&#xA;स्वानन्ददोर्यद्यशसामलेन ।&lt;br&gt;&#xA;श्रीकृष्णभक्तक्षणसङ्गमेन&lt;br&gt;&#xA;जनोऽपि सत्स्याद्‌बहुना कुमुस्वित् ॥ २ ॥&lt;br&gt;&#xA;श्रीराधया पूर्णतमस्तु साक्षा-&lt;br&gt;&#xA;द्‌गत्वा व्रजे किं चरितं चकार ।&lt;br&gt;&#xA;तद्‌ब्रूहि मे देवऋषे ऋषीश&lt;br&gt;&#xA;त्रितापदुःखात्परिपाहि मां त्वम् ॥ ३ ॥&lt;br&gt;&#xA;श्रीनारद उवाच -&lt;br&gt;&#xA;धन्यं कुलं यन्निमिना नृपेण&lt;br&gt;&#xA;श्रीकृष्णभक्तेन परात्परेण ।&lt;br&gt;&#xA;पूर्णीकृतं यत्र भवान्प्रजातो&lt;br&gt;&#xA;शुक्तौ हि मुक्ताभवनं न चित्रम् ॥ ४ ॥&lt;br&gt;&#xA;अथ प्रभोस्तस्य पवित्रलीलां&lt;br&gt;&#xA;सुमङ्गलां संशृणुतां परस्य ।&lt;br&gt;&#xA;अभूत्सतां यो भुवि रक्षणार्थं&lt;br&gt;&#xA;न केवलं कंसवधाय कृष्णः ॥ ५ ॥&lt;br&gt;&#xA;अथैव राधां वृषभानुपत्न्या-&lt;br&gt;&#xA;मावेश्य रूपं महसः पराख्यम् ।&lt;br&gt;&#xA;कलिन्दजाकूलनिकुञ्जदेशे&lt;br&gt;&#xA;सुमन्दिरे सावततार राजन् ॥ ६ ॥&lt;br&gt;&#xA;घनावृते व्योम्नि दिनस्य मध्ये&lt;br&gt;&#xA;भाद्रे सिते नागतिथौ च सोमे ।&lt;br&gt;&#xA;अवाकिरन्देवगणाः स्फुरद्‌भि-&lt;br&gt;&#xA;स्तन्मन्दिरे नन्दनजैः प्रसूनैः ॥ ७ ॥&lt;br&gt;&#xA;राधावतारेण तदा बभूवु-&lt;br&gt;&#xA;र्नद्योऽमलाभाश्च दिशः प्रसेदुः ।&lt;br&gt;&#xA;ववुश्च वाता अरविन्दरागैः&lt;br&gt;&#xA;सुशीतलाः सुन्दरमन्दयानाः ॥ ८ ॥&lt;br&gt;&#xA;सुतां शरच्चन्द्रशताभिरामां&lt;br&gt;&#xA;दृष्ट्वाऽथ कीर्तिर्मुदमाप गोपी ।&lt;br&gt;&#xA;शुभं विधायाशु ददौ द्विजेभ्यो      द्विलक्षमानन्दकरं गवां च ॥ ९ ॥&lt;br&gt;&#xA;प्रेङ्खे खचिद्‌रत्नमयूखपूर्णे&lt;br&gt;&#xA;सुवर्णयुक्ते कृतचन्दनाङ्‌गे ।&lt;br&gt;&#xA;आन्दोलिता सा ववृधे सखीजनै-&lt;br&gt;&#xA;र्दिने दिने चन्द्रकलेव भाभिः ॥ १० ॥&lt;br&gt;&#xA;यद्दर्शनं देववरैः सुदुर्लभं&lt;br&gt;&#xA;यज्ञैरवाप्तं जनजन्मकोटिभिः ।&lt;br&gt;&#xA;सविग्रहां तां वृषभानुमन्दिरे&lt;br&gt;&#xA;ललन्ति लोका ललनाप्रलालनैः ॥ ११ ॥&lt;br&gt;&#xA;श्रीरासरङ्‌गस्य विकासचन्द्रिका&lt;br&gt;&#xA;दीपावलीभिर्वृषभानुमन्दिरे ।&lt;br&gt;&#xA;गोलोकचूडामणिकण्ठभूषणां&lt;br&gt;&#xA;ध्यात्वा परां तां भुवि पर्यटाम्यहम् ॥ १२ ॥&lt;br&gt;&#xA;श्रीबहुलाश्व उवाच -&lt;br&gt;&#xA;वृषभानोरहो भाग्यं यस्य राधा सुताभवत् ।&lt;br&gt;&#xA;कलावत्या सुचन्द्रेण किं कृतं पूर्वजन्मनि ॥ १३ ॥&lt;br&gt;&#xA;श्रीनारद उवाच -&lt;br&gt;&#xA;नृगपुत्रो महाभाग सुचन्द्रो नृपतीश्वरः ।&lt;br&gt;&#xA;चक्रवर्ती हरेरंशो बभूवातीव सुन्दरः ॥ १४ ॥&lt;br&gt;&#xA;पितॄणां मानसी कन्यास्तिस्रोऽभूवन्मनोहराः ।&lt;br&gt;&#xA;कलावती रत्नमाला मेनका नाम नामतः ॥ १५ ॥&lt;br&gt;&#xA;कलावतीं सुचन्द्राय हरेरंशाय धीमते ।&lt;br&gt;&#xA;वैदेहाय रत्नमालां मेनकां च हिमाद्रये ।&lt;br&gt;&#xA;पारिबर्हेण विधिना स्वेच्छाभिः पितरो ददुः ॥ १६ ॥&lt;br&gt;&#xA;सीताभूद्‌रत्नमालायां मेनकायां च पार्वती ।&lt;br&gt;&#xA;द्वयोश्चरित्रं विदितं पुराणेषु महामते ॥ १७ ॥&lt;br&gt;&#xA;सुचन्द्रोऽथ कलावत्या गोमतीतीरजे वने ।&lt;br&gt;&#xA;दिव्यैर्द्वादशभिर्वर्षैस्तताप ब्रह्मणस्तपः ॥ १८ ॥&lt;br&gt;&#xA;अथ विधिस्तमागत्य वरं ब्रूहीत्युवाच ह ।&lt;br&gt;&#xA;श्रुत्वा वल्मीकदेशाच्च निर्ययौ दिव्यरूपधृक् ॥ १९ ॥&lt;br&gt;&#xA;तं नत्वोवाच मे भूयाद्दिव्यं मोक्षं परात्परम् ।&lt;br&gt;&#xA;तच्छ्रुत्वा दुःखिता साध्वी विधिं प्राह कलावती ॥ २० ॥&lt;br&gt;&#xA;पतिरेव हि नारीणां दैवतं परमं स्मृतम् ।&lt;br&gt;&#xA;यदि मोक्षमसौ याति तदा मे का गतिर्भवेत् ॥ २१ ॥&lt;br&gt;&#xA;एनं विना न जीवामि यदि मोक्षं प्रदास्यसि ।&lt;br&gt;&#xA;तुभ्यं शापं प्रदास्यामि पतिविक्षेपविह्वला ॥ २२ ॥&lt;br&gt;&#xA;श्रीब्रह्मोवाच -&lt;br&gt;&#xA;त्वच्छापाद्‌भयभीतोऽहं मे वरोऽपि मृषा न हि ।&lt;br&gt;&#xA;तस्मात्त्वं प्राणपतिना सार्धं गच्छ त्रिविष्टपम् ॥ २३ ॥&lt;br&gt;&#xA;भुक्त्वा सुखानि कालेन युवां भूमौ भविष्यथः ।&lt;br&gt;&#xA;गङ्गायमुनयोर्मध्ये द्वापरान्ते च भारते ॥ २४ ॥&lt;br&gt;&#xA;युवयो राधिका साक्षात्परिपूर्णतमप्रिया ।&lt;br&gt;&#xA;भविष्यति यदा पुत्री तदा मोक्षं गमिष्यथः ॥ २५ ॥&lt;br&gt;&#xA;श्रीनारद उवाच -&lt;br&gt;&#xA;इत्थं ब्रह्मवरेणाथ दिव्येनामोघरूपिणा ।&lt;br&gt;&#xA;कलावतीसुचन्द्रौ च भूमौ तौ द्वौ बभूवतुः ॥ २६ ॥&lt;br&gt;&#xA;कलावती कान्यकुब्जे भलन्दननृपस्य च ।&lt;br&gt;&#xA;जातिस्मरा ह्यभूद्दिव्या यज्ञकुण्डसमुद्‌भवा ॥ २७ ॥&lt;br&gt;&#xA;सुचन्द्रो वृषभान्वाख्यः सुरभानुगृहेऽभवत् ।&lt;br&gt;&#xA;जातिस्मरो गोपवरः कामदेव इवापरः ॥ २८ ॥&lt;br&gt;&#xA;सम्बन्धं योजयामास नन्दराजो महामतिः ।&lt;br&gt;&#xA;तयोश्च जातिस्मरयोरिच्छतोरिच्छया द्वयोः ॥ २९ ॥&lt;br&gt;&#xA;वृषभानोः कलावत्या आख्यानं शृणुते नरः ।&lt;br&gt;&#xA;सर्वपापविनिर्मुक्तः कृष्णसायुज्यमाप्नुयात् ॥ ३० ॥&lt;br&gt;&#xA;इति श्रीगर्गसंहितायां गोलोकखण्डे नारदबहुलाश्वसंवादे&lt;br&gt;&#xA;श्रीराधिकाजन्मवर्णनं नाम अष्टमोऽध्यायः ॥ ८ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/01/09/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/01/09/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;गोलोकखण्डम् - नवमोऽध्यायः&lt;br&gt;&#xA;वसुदेव-देवकी विवाहवर्णनम् -&lt;/p&gt;&#xA;&lt;p&gt;तत्रैकदा श्रीमथुरापुरे वरे&lt;br&gt;&#xA;पुरोहितः सर्वयदूत्तमैः कृतः ।&lt;br&gt;&#xA;शूरेच्छया गर्ग इति प्रमाणिकः&lt;br&gt;&#xA;समाययौ सुन्दरराजमन्दिरम् ॥ १ ॥&lt;br&gt;&#xA;हीराखचिद्धेमलसत्कपाटकं&lt;br&gt;&#xA;द्विपेन्द्रकर्णाहतभृङ्गनादितम् ।&lt;br&gt;&#xA;इभस्रवन्निर्झरगण्डधारया&lt;br&gt;&#xA;समावृतं मण्डपखण्डमण्डितम् ॥ २ ॥&lt;br&gt;&#xA;महोद्‌भटैर्धीरजनैः सकञ्चुकै-&lt;br&gt;&#xA;र्धनुर्धरैश्चर्म कृपाणपाणिभिः ।&lt;br&gt;&#xA;रथद्विपाश्वध्वजिनीबलादिभिः&lt;br&gt;&#xA;सुरक्षितं मण्डलमण्डलीभिः ॥ ३ ॥&lt;br&gt;&#xA;ददर्श गर्भो नृपदेवमाहुकं&lt;br&gt;&#xA;श्वाफल्किना देवककंससेवितम् ।&lt;br&gt;&#xA;श्रीशक्रसिंहासन उन्नते परे&lt;br&gt;&#xA;स्थितं वृतं छत्रवितानचामरैः ॥ ४ ॥&lt;br&gt;&#xA;दृष्ट्वा मुनिं तं सहसाऽऽसनाश्रया-&lt;br&gt;&#xA;दुत्थाय राजा प्रणनाम यादवैः ।&lt;br&gt;&#xA;संस्थाप्य सम्पूज्य सुभद्रपीठके&lt;br&gt;&#xA;स्तुत्वा परिक्रम्य नतः स्थितोऽभवत् ॥ ५ ॥&lt;br&gt;&#xA;दत्त्वाऽऽशिषं गर्गमुनिर्नृपाय वै&lt;br&gt;&#xA;पप्रच्छ सर्वं कुशलं नृपादिषु ।&lt;br&gt;&#xA;श्रीदेवकं प्राह महामना ऋषि-&lt;br&gt;&#xA;र्महौजसं नीतिविदं यदूत्तमम् ॥ ६ ॥&lt;br&gt;&#xA;श्रीगर्ग उवाच -&lt;br&gt;&#xA;शौरीं विना भुवि नृपेषु वरस्तु नास्ति&lt;br&gt;&#xA;चिन्त्यो मया बहुदिनैः किल यत्र तत्र ।&lt;br&gt;&#xA;तस्मान्नृदेव वसुदेववराय देहि&lt;br&gt;&#xA;श्रीदेवकीं निजसुतां विधिनोद्‌वहस्व ॥ ७ ॥&lt;br&gt;&#xA;श्रीनारद उवाच -&lt;br&gt;&#xA;कृत्वा तदैव पुरि निश्चयनागवल्लीं&lt;br&gt;&#xA;श्रीदेवकं सकलधर्मभृतां वरिष्ठः ।&lt;br&gt;&#xA;गर्गेच्छया तु वसुदेववराय पुत्रीं&lt;br&gt;&#xA;कृत्वाथ मङ्गलमलं प्रददौ विवाहे ॥ ८ ॥&lt;br&gt;&#xA;कृतोद्‌वहः शौरिरतीव सुन्दरं&lt;br&gt;&#xA;रथं प्रयाणे समलङ्कृतं हयैः ।&lt;br&gt;&#xA;सार्द्धं तया देवकराजकन्यया&lt;br&gt;&#xA;समारुहत्काञ्चनरत्नशोभया ॥ ९ ॥&lt;br&gt;&#xA;स्वसुः प्रियं कर्तुमतीव कंसो&lt;br&gt;&#xA;जग्राह रश्मींश्चलतां हयानाम् ।&lt;br&gt;&#xA;उवाह वाहांश्चतुरङ्गिणीभि-&lt;br&gt;&#xA;र्वृतः कृपास्नेहपरोऽथ शौरौ ॥ १० ॥&lt;br&gt;&#xA;दासीसहस्रं त्वयुतं गजानां&lt;br&gt;&#xA;सत्पारिबर्हं नियुतं हयानाम् ।&lt;br&gt;&#xA;लक्षं रथानां च गवां द्विलक्षं&lt;br&gt;&#xA;प्रादाद्‌दुहित्रे नृप देवको वै ॥ ११ ॥&lt;br&gt;&#xA;भेरीमृदङ्गोद्धरगोमुखानां&lt;br&gt;&#xA;धुन्धुर्यवीणानकवेणुकानाम् ।&lt;br&gt;&#xA;महत्स्वनोऽभूच्चलतां यदुनां&lt;br&gt;&#xA;प्रयाणकाले पथि मङ्गलं च ॥ १२ ॥&lt;br&gt;&#xA;आकाशवागाह तदैव कंसं&lt;br&gt;&#xA;त्वामष्टमो हि प्रसवोऽञ्जसास्याः ।&lt;br&gt;&#xA;हन्ता न जानासि च यां रथस्थां&lt;br&gt;&#xA;रश्मीन् गृहीत्वा वहसेऽबुधस्त्वम् ॥ १३ ॥&lt;br&gt;&#xA;कुसङ्गनिष्ठोऽतिखलो हि कंसो&lt;br&gt;&#xA;हन्तुं स्वसारं धिषणां चकार ।&lt;br&gt;&#xA;कचे गृहीत्वा शितखड्गपाणि-&lt;br&gt;&#xA;र्गतत्रपो निर्दय उग्रकर्मा ॥ १४ ॥&lt;br&gt;&#xA;वादित्रकारा रहिता बभूवु-&lt;br&gt;&#xA;रग्रे स्थिताः स्युश्चकिता हि पश्चात् ।&lt;br&gt;&#xA;सर्वेषु वा श्वेतमुखेषु सत्सु&lt;br&gt;&#xA;शौरिस्तमाहाऽऽशु सतां वरिष्ठः ॥ १५ ॥&lt;br&gt;&#xA;श्रीवसुदेव उवाच -&lt;br&gt;&#xA;भोजेन्द्र भोजकुलकीर्तिकरस्त्वमेव&lt;br&gt;&#xA;भौमादिमागधबकासुरवत्सबाणैः ।&lt;br&gt;&#xA;श्लाघ्या गुणास्तव युधि प्रतियोद्धुकामैः&lt;br&gt;&#xA;स त्वं कथं तु भगिनीमसिनात्र हन्याः ॥ १६ ॥&lt;br&gt;&#xA;ज्ञात्वा स्त्रियं किल बकीं प्रतियोद्धुकामां&lt;br&gt;&#xA;युद्धं कृतं न भवता नृपनीतिवृत्त्या ।&lt;br&gt;&#xA;सा तु त्वयापि भगिनीव कृता प्रशान्त्यै&lt;br&gt;&#xA;साक्षादियं तु भगिनी किमु ते विचारात् ॥ १७ ॥&lt;br&gt;&#xA;उद्‌वाहपर्वणि गता च तवानुजा च&lt;br&gt;&#xA;बाला सुतेव कृपणा शुभदा सदैषा ।&lt;br&gt;&#xA;योग्योऽसि नात्र मथुराधिप हन्तुमेनां&lt;br&gt;&#xA;त्वं दीनदुःखहरणे कृतचित्तवृत्तिः ॥ १८ ॥&lt;br&gt;&#xA;श्रीनारद उवाच -&lt;br&gt;&#xA;नामन्यतेत्थं प्रतिबोधितोऽपि&lt;br&gt;&#xA;कुसङ्गनिष्ठोऽतिखलो हि कंसः ।&lt;br&gt;&#xA;तदा हरेः कालगतिं विचार्य&lt;br&gt;&#xA;शौरिः प्रपन्नं पुनराह कंसम् ॥ १९ ॥&lt;br&gt;&#xA;श्रीवसुदेव उवाच -&lt;br&gt;&#xA;नास्यास्तु ते देव भयं कदाचि-&lt;br&gt;&#xA;द्यद्‌देववाण्या कथितं च तच्छृणु ।&lt;br&gt;&#xA;पुत्रान् ददामीति यतो भयं स्या-&lt;br&gt;&#xA;न्मा ते व्यथाऽस्याः प्रसवप्रजातात् ॥ २० ॥&lt;br&gt;&#xA;श्रीनारद उवाच -&lt;br&gt;&#xA;श्रुत्वा स निश्चित्य वचोऽथ शौरेः&lt;br&gt;&#xA;कंसः प्रशंस्याऽऽशु गृहं गतोऽभूत् ।&lt;br&gt;&#xA;शौरिस्तदा देवकराजपुत्र्या&lt;br&gt;&#xA;भयावृतः सन् गृहमाजगाम ॥ २१ ॥&lt;br&gt;&#xA;इति श्रीगर्गसंहितायां गोलोकखण्डे नारदबहुलाश्वसंवादे&lt;br&gt;&#xA;वसुदेवविवाहवर्णनं नाम नवमोऽध्यायः ॥ ९ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/01/10/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/01/10/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;गोलोकखण्डम् - दशमोऽध्यायः&lt;br&gt;&#xA;बलभद्रजन्मवर्णनम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;भीतः पलायते नायं योद्धारः कंसनोदिताः ।&lt;br&gt;&#xA;अयुतं शस्त्रसंयुक्ता रुरुधुः शौरिमन्दिरम् ॥ १ ॥&lt;br&gt;&#xA;शौरिः कालेन देवक्यामष्टौ पुत्रानजीजनत् ।&lt;br&gt;&#xA;अनुवर्षं चाथ कन्यामेकां मायां सनातनीम् ॥ २ ॥&lt;br&gt;&#xA;कीर्तिमन्तं सुतं ह्यादौ जातमानकदुन्दुभिः ।&lt;br&gt;&#xA;नीत्वा कंसं समभ्येत्य ददौ तस्मै परार्थवित् ॥ ३ ॥&lt;br&gt;&#xA;सत्यवाक्यस्थितं शौरिं कंसो घृणी ह्यभूत् ।&lt;br&gt;&#xA;दुःखं साधुर्न सहते सत्ये कस्य क्षमा न हि ॥ ४ ॥&lt;br&gt;&#xA;कंस उवाच -&lt;br&gt;&#xA;एष बालो यातु गृहमेतस्मान्न हि मे भयम् ।&lt;br&gt;&#xA;युवयोरष्टमं गर्भं हनिष्यामि न संशयः ॥ ५ ॥&lt;br&gt;&#xA;श्रीनारद उवाच -&lt;br&gt;&#xA;इत्युक्तो वसुदेवस्तु सपुत्रो गृहमागतः ।&lt;br&gt;&#xA;सत्यं नामन्यत मनाग्वाक्यं तस्य दुरात्मनः ॥ ६ ॥&lt;br&gt;&#xA;तदाम्बरादागतं मां नत्वा पूज्योग्रसेनजः ।&lt;br&gt;&#xA;प्रपच्छ देवाभिप्रायं प्रावोचं तं निबोध मे ॥ ७ ॥&lt;br&gt;&#xA;नन्दाद्या वसवः सर्वे वृषभान्वादयः सुराः ।&lt;br&gt;&#xA;गोप्यो वेदऋचाद्याश्च सन्ति भूमौ नृपेश्वर ॥ ८ ॥&lt;br&gt;&#xA;वसुदेवादयो देवा मथुरायां च वृष्णयः ।&lt;br&gt;&#xA;देवक्याद्याः स्त्रियः सर्वा देवताः सन्ति निश्चयः ॥ ९ ॥&lt;br&gt;&#xA;सप्तवारप्रसङ्ख्यानादष्टमाः सर्व एव हि ।&lt;br&gt;&#xA;ते हन्तुः सङ्ख्ययाऽयं वा देवानां वामतो गतिः ॥ १० ॥&lt;br&gt;&#xA;श्रीनारद उवाच -&lt;br&gt;&#xA;इत्युक्त्वा तं मयि गते कृतदैत्यवधोद्यमे ।&lt;br&gt;&#xA;कंसः कोपावृतः सद्यो यदून् हन्तुं मनो दधे ॥ ११ ॥&lt;br&gt;&#xA;वसुदेवं देवकीं च बद्ध्वाऽथ निगडैर्दृढैः ।&lt;br&gt;&#xA;ममर्द तं शिलापृष्ठे देवकीगर्भजं शिशुम् ॥ १२ ॥&lt;br&gt;&#xA;जातिस्मरो विष्णुभयाज्जातं जातं जघान ह ।&lt;br&gt;&#xA;इति दुष्टविभावाच्च भूमौ भूतं ह्यसंशयम् ॥ १३ ॥&lt;br&gt;&#xA;उग्रसेनस्तदा क्रुद्धो यादवेन्द्रो नृपेश्वरः ।&lt;br&gt;&#xA;वारयामास कंसाख्यं वसुदेवसहायकृत् ॥ १४ ॥&lt;br&gt;&#xA;कंसस्य दुरभिप्रायं दृष्ट्वोत्तस्थुर्महाभटाः ।&lt;br&gt;&#xA;उग्रसेनानुगा रक्षां चक्रुस्ते खड्गपाणयः ॥ १५ ॥&lt;br&gt;&#xA;उग्रसेनानुगान्दृष्ट्वा कंसवीराः समुत्थिताः ।&lt;br&gt;&#xA;तैः सार्द्धमभवद्युद्धं सभामण्डपमध्यतः ॥ १६ ॥&lt;br&gt;&#xA;द्वारदेशेऽपि वीराणां युद्धं जातं परस्परम् ।&lt;br&gt;&#xA;खड्गप्रहारैरयुतं जनानां निधनं गतम् ॥ १७ ॥&lt;br&gt;&#xA;कंसो गृहीत्वाथ गदां पितुः सेनां ममर्द ह ।&lt;br&gt;&#xA;कंसस्य गदया स्पृष्ट्वा केचिच्छिन्नललाटकाः ॥ १८ ॥&lt;br&gt;&#xA;भिन्नपादा भिन्नमुखाश्छिन्नाशाश्छिन्नबाहवः ।&lt;br&gt;&#xA;अधोमुखा ऊर्ध्वमुखाः सशस्त्राः पतिताः क्षणात् ॥ १९ ॥&lt;br&gt;&#xA;वमन्तो रुधिरं वीरा मूर्छिता निधनं गताः ।&lt;br&gt;&#xA;सभामण्डपमारक्तं दृश्यते क्षतजस्रवात् ॥ २० ॥&lt;br&gt;&#xA;इत्थं मदोत्कटः कंसः सन्निपात्योद्‌भटान् रिपून् ।&lt;br&gt;&#xA;क्रोधाढ्यो राजराजेन्द्रं जग्राह पितरं खलः ॥ २१ ॥&lt;br&gt;&#xA;नृपासनात्सङ्गृहीत्वा बद्ध्वा पाशैश्च तं खलः ।&lt;br&gt;&#xA;तन्मित्रैश्च नृपैः सार्द्धं कारागारे रुरोध ह ॥ २२ ॥&lt;br&gt;&#xA;मधूनां शूरसेनानां देशानां सर्वसम्पदाम् ।&lt;br&gt;&#xA;सिंहासने चोपविश्य स्वयं राज्यं चकार ह ॥ २३ ॥&lt;br&gt;&#xA;पीडिता यादवाः सर्वे सम्बन्धस्य मिषैस्त्वरम् ।&lt;br&gt;&#xA;चतुर्दिशान्तरं देशान् विविशुः कालवेदिनः ॥ २४ ॥&lt;br&gt;&#xA;देवक्याः सप्तमे गर्भे हर्षशोकविवर्द्धने ।&lt;br&gt;&#xA;व्रजं प्रणीते रोहिण्यामनन्ते योगमायया ॥ २५ ॥&lt;br&gt;&#xA;अहो गर्भः क्व विगत इत्यूचुर्माथुरा जनाः ॥ २६ ॥&lt;br&gt;&#xA;अथ व्रजे पञ्चदिनेषु भाद्रे&lt;br&gt;&#xA;स्वातौ च षष्ठ्यां च सिते बुधे च ।&lt;br&gt;&#xA;उच्चैर्गृहैः पञ्चभिरावृते च&lt;br&gt;&#xA;लग्ने तुलाऽऽख्ये दिनमध्यदेशे ॥ २७ ॥&lt;br&gt;&#xA;सुरेषु वर्षत्सु सुपुष्पवर्षं&lt;br&gt;&#xA;घनेषु मुञ्चत्सु च वारिबिन्दून् ।&lt;br&gt;&#xA;बभूव देवो वसुदेवपत्न्यां&lt;br&gt;&#xA;विभासयन्नन्दगृहं स्वभासा ॥ २८ ॥&lt;br&gt;&#xA;नन्दोऽपि कुर्वन् शिशुजातकर्म&lt;br&gt;&#xA;ददौ द्विजेभ्यो नियुतं गवां च ।&lt;br&gt;&#xA;गोपान् समाहूय सुगायकानां&lt;br&gt;&#xA;रावैर्महामङ्गलमातनोति ॥ २९ ॥&lt;br&gt;&#xA;द्वैपायनो देवलदेवरात-&lt;br&gt;&#xA;वसिष्ठवाचस्पतिभिर्मया च ।&lt;br&gt;&#xA;आगत्य तत्रैव समास्थितोऽभू-&lt;br&gt;&#xA;त्पाद्यादिभिर्नन्दकृतैः प्रसन्नः ॥ ३० ॥&lt;br&gt;&#xA;नन्दराज उवाच -&lt;br&gt;&#xA;सुन्दरो बालकः कोऽयं न दृश्यो यत्समः क्वचित् ।&lt;br&gt;&#xA;कथं पञ्चदिनाज्जातस्तन्मे ब्रूहि महामुने ॥ ३१ ॥&lt;br&gt;&#xA;श्रीव्यास उवाच -&lt;br&gt;&#xA;अहोभाग्यं तु ते नन्द शिशुः शेषः सनातनः ।&lt;br&gt;&#xA;देवक्यां वसुदेवस्य जातोऽयं मथुरापुरे ॥ ३२ ॥&lt;br&gt;&#xA;कृष्णेच्छया तदुदरात्प्रणीतो रोहिणीं शुभाम् ।&lt;br&gt;&#xA;नन्दराज त्वया दृश्यो दुर्लभो योगिनामपि ॥ ३३ ॥&lt;br&gt;&#xA;तद्दर्शनार्थं प्राप्तोऽहं वेदव्यासो महामुनिः ।&lt;br&gt;&#xA;तस्मात्त्वं दर्शयास्माकं शिशुरूपं परात्परम् ॥ ३४ ॥&lt;br&gt;&#xA;श्रीनारद उवाच -&lt;br&gt;&#xA;अथ नन्दः शिशुं शेषं दर्शयामास विस्मितः ।&lt;br&gt;&#xA;दृष्ट्वा प्रेङ्खस्थितं प्राह नत्वा सत्यवतीसुतः ॥ ३५ ॥&lt;br&gt;&#xA;श्रीव्यास उवाच -&lt;br&gt;&#xA;देवाधिदेव भगवन्कामपाल नमोऽस्तु ते ।&lt;br&gt;&#xA;नमोऽनन्ताय शेषाय साक्षाद्‌रामाय ते नमः ॥ ३६ ॥&lt;br&gt;&#xA;धराधराय पूर्णाय स्वधाम्ने सीरपाणये ।&lt;br&gt;&#xA;सहस्रशिरसे नित्यं नमः सङ्कर्षणाय ते ॥ ३७ ॥&lt;br&gt;&#xA;रेवतीरमण त्वं वै बलदेवोऽच्युताग्रजः ।&lt;br&gt;&#xA;हलायुधः प्रलम्बघ्नः पाहि मां पुरुषोत्तम ॥ ३८ ॥&lt;br&gt;&#xA;बलाय बलभद्राय तालाङ्काय नमो नमः ।&lt;br&gt;&#xA;नीलाम्बराय गौराय रौहिणेयाय ते नमः ॥ ३९ ॥&lt;br&gt;&#xA;धेनुकारिर्मुष्टिकारिः कुम्भाण्डारिस्त्वमेव हि ।&lt;br&gt;&#xA;रुक्म्यरिः कूपकर्णारिः कूटारिर्बल्वलान्तकः ॥ ४० ॥&lt;br&gt;&#xA;कालिन्दीभेदनोऽसि त्वं हस्तिनापुरकर्षकः ।&lt;br&gt;&#xA;द्विविदारिर्यादवेन्द्रो व्रजमण्डलमण्डनः ॥ ४१ ॥&lt;br&gt;&#xA;कंसभ्रातृप्रहन्ताऽसि तीर्थयात्राकरः प्रभुः ।&lt;br&gt;&#xA;दुर्योधनगुरुः साक्षात्पाहि पाहि जगत्प्रभो ॥ ४२ ॥&lt;br&gt;&#xA;जयजयाच्युत देव परात्पर&lt;br&gt;&#xA;स्वयमनन्त दिगन्तगतश्रुत ।&lt;br&gt;&#xA;सुरमुनीन्द्रफणीन्द्रवराय ते&lt;br&gt;&#xA;मुसलिने बलिने हलिने नमः ॥ ४३ ॥&lt;br&gt;&#xA;इह पठेत्सततं स्तवनं तु यः&lt;br&gt;&#xA;स तु हरेः परमं पदमाव्रजेत् ।&lt;br&gt;&#xA;जगति सर्वबलं त्वरिमर्दनं&lt;br&gt;&#xA;भवति तस्य जयः स्वधनं धनम् ॥ ४४ ॥&lt;br&gt;&#xA;श्रीनारद उवाच -&lt;br&gt;&#xA;बलं परिक्रम्य शतं प्रणम्य&lt;br&gt;&#xA;तैर्द्वैपायनो देव पराशरात्मजः ।&lt;br&gt;&#xA;विशालबुद्धिर्मुनिबादरायणः&lt;br&gt;&#xA;सरस्वतीं सत्यवतीसुतो ययौ ॥ ४५ ॥&lt;br&gt;&#xA;इति श्रीगर्गसंहितायां गोलोकखण्डे नारदबहुलाश्वसंवादे&lt;br&gt;&#xA;बलभद्रजन्मवर्णनं नाम दशमोऽध्यायः ॥ १० ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/01/11/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/01/11/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;गोलोकखण्डम् - एकादशोऽध्यायः&lt;br&gt;&#xA;कृष्णचन्द्रजन्मवर्णनम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;परिपूर्णतमः साक्षाच्छ्रीकृष्णो भगवान् स्वयम् ।&lt;br&gt;&#xA;विवेश वसुदेवस्य मनः पूर्वं परात्परः ॥ १ ॥&lt;br&gt;&#xA;सूर्येन्दुवह्निसङ्काशो वसुदेवो महामनाः ।&lt;br&gt;&#xA;बभूवात्यन्तमहसा साक्षाद्‌यज्ञ इवापरः ॥ २ ॥&lt;br&gt;&#xA;देवक्यामागते कृष्णे सर्वेषामभयङ्करे ।&lt;br&gt;&#xA;रराज तेन सा गेहे घने सौदामिनी यथा ॥ ३ ॥&lt;br&gt;&#xA;तेजोवतीं च तां वीक्ष्य कंसः प्राह भयातुरः ।&lt;br&gt;&#xA;प्राप्तोऽयं प्राणहन्ता मे पूर्वमेषा न चेदृशी ॥ ४ ॥&lt;br&gt;&#xA;जातमात्रं हनिष्यामीत्युक्त्वाऽऽस्ते भयविह्वलः ।&lt;br&gt;&#xA;पश्यन्सर्वत्र च हरिं पूर्वशत्रुं विचिन्तयन् ॥ ५ ॥&lt;br&gt;&#xA;अहो वैरानुबन्धेन साक्षात्कृष्णोऽपि दृश्यते ।&lt;br&gt;&#xA;तस्माद्वैरं प्रकुर्वन्ति कृष्णप्राप्त्यर्थमासुराः ॥ ६ ॥&lt;br&gt;&#xA;अथ ब्रह्मादयो देवा मुनीन्द्रैरस्मदादिभिः ।&lt;br&gt;&#xA;शौरिगेहोपरि प्राप्ताः स्तवं चक्रुः प्रणम्य तम् ॥ ७ ॥&lt;br&gt;&#xA;देवा ऊचुः -&lt;br&gt;&#xA;यज्जागरादिषु भवेषु परं ह्यहेतु-&lt;br&gt;&#xA;र्हेतुः स्विदस्य विचरन्ति गुणाश्रयेण ।&lt;br&gt;&#xA;नैतद्विशन्ति महदिन्द्रियदेवसङ्घा-&lt;br&gt;&#xA;स्तस्मै नमोऽग्निमिव विस्तृतविस्फुलिङ्गाः ॥ ८ ॥&lt;br&gt;&#xA;नैवेशितुं प्रभुरयं बलिनां बलीयान्&lt;br&gt;&#xA;माया न शब्द उत नो विषयीकरोति ।&lt;br&gt;&#xA;तद्‌ब्रह्म पूर्णममृतं परमं प्रशान्तं&lt;br&gt;&#xA;शुद्धं परात्परतरं शरणं गताः स्मः ॥ ९ ॥&lt;br&gt;&#xA;अंशांशकांशककलाद्यवतारवृन्दै-&lt;br&gt;&#xA;रावेशपूर्णसहितैश्च परस्य यस्य ।&lt;br&gt;&#xA;सर्गादयः किल भवन्ति तमेव कृष्णं&lt;br&gt;&#xA;पूर्णात्परं तु परिपूर्णतमं नताः स्मः ॥ १० ॥&lt;br&gt;&#xA;मन्वन्तरेषु च युगेषु गतागतेषु&lt;br&gt;&#xA;कल्पेषु चांशकलया स्ववपुर्बिभर्षि ।&lt;br&gt;&#xA;अद्यैव धाम परिपूर्णतमं तनोषि&lt;br&gt;&#xA;धर्मं विधाय भुवि मङ्गलमातनोषि ॥ ११ ॥&lt;br&gt;&#xA;यद्‌दुर्लभं विशदयोगिभिरप्यगम्यं&lt;br&gt;&#xA;गम्यं द्रवद्‌भिरमलाशयभक्तियोगैः ।&lt;br&gt;&#xA;आनन्दकन्द चरतस्तव मन्दयानं&lt;br&gt;&#xA;पादारविन्दमकरन्दरजो दधामः ॥ १२ ॥&lt;br&gt;&#xA;पूर्वं तथात्र कमनीयवपुष्मयं त्वां&lt;br&gt;&#xA;कन्दर्पकोटिशतमोहनमद्‌भुतं च ।&lt;br&gt;&#xA;गोलोकधामधिषणद्युतिमादधानं&lt;br&gt;&#xA;राधापतिं धरणिधुर्यधनं दधामः ॥ १३ ॥&lt;br&gt;&#xA;श्रीनारद उवाच -&lt;br&gt;&#xA;नत्वा हरिं तदा देवा ब्रह्माद्या मुनिभिः सह ।&lt;br&gt;&#xA;गायन्तस्तं प्रशंसन्तः स्वधामानि ययुर्मुदा ॥ १४ ॥&lt;br&gt;&#xA;अथ मैथिलराजेन्द्र जन्मकाले हरेः सति ।&lt;br&gt;&#xA;अम्बरं निर्मलं भूतं निर्मलाश्च दिशो दश ॥ १५ ॥&lt;br&gt;&#xA;उज्ज्वलास्तारका जाताः प्रसन्नं भूमिमण्डलम् ।&lt;br&gt;&#xA;नदा नद्यः समुद्राश्च प्रसन्नापः सरोवराः ॥ १६ ॥&lt;br&gt;&#xA;सहस्रदलपद्मानि शतपत्राणि सर्वतः ।&lt;br&gt;&#xA;विचकानि मरुत्स्पर्शैः पतद्‌गन्धिरजांसि च ॥ १७ ॥&lt;br&gt;&#xA;तेषु नेदुर्मधुकरा नदन्तश्चित्रपक्षिणः ।&lt;br&gt;&#xA;शीतला मन्दयानाश्च गन्धाक्ता वायवो ववुः ॥ १८ ॥&lt;br&gt;&#xA;ऋद्धा जनपदा ग्रामा नगरा मङ्गलायनाः ।&lt;br&gt;&#xA;देवा विप्रा नगा गावो बभूवुः सुखसंवृताः ॥ १९ ॥&lt;br&gt;&#xA;देवदुन्दुभयो नेदुर्जयध्वनिसमाकुलाः ।&lt;br&gt;&#xA;यत्र तत्र महाराज सर्वेषां मङ्गलं परम् ॥ २० ॥&lt;br&gt;&#xA;विद्याधराश्च गन्धर्वाः सिद्धकिन्नरचारणाः ।&lt;br&gt;&#xA;जगुः सुनायका देवास्तुष्टुवुः स्तुतिभिः परम् ॥ २१ ॥&lt;br&gt;&#xA;ननृतुर्दिवि गन्धर्वा विद्याधर्य्यो मुदान्विताः ।&lt;br&gt;&#xA;पारिजातकमन्दारमालतीसुमनांसि च ॥ २२ ॥&lt;br&gt;&#xA;मुमुचुर्देवमुख्याश्च गर्जन्तश्च घना जले ।&lt;br&gt;&#xA;भाद्रे बुधे कृष्णपक्षे धात्रर्क्षे हर्षणे वृषे ।&lt;br&gt;&#xA;कर्णेऽष्टम्यामर्द्धरात्रे नक्षत्रेशमहोदये ॥ २३ ॥&lt;br&gt;&#xA;अन्धकारावृते काले देवक्यां शौरिमन्दिरे ।&lt;br&gt;&#xA;आविरासीद्धरिः साक्षादरण्यामध्वरेऽग्निवत् ॥ २४ ॥&lt;br&gt;&#xA;स्फुरदक्षविचित्रहारिणं&lt;br&gt;&#xA;विलसत्कौस्तुभरत्नधारिणम् ।&lt;br&gt;&#xA;परिधिद्युतिनूपुराङ्गदं&lt;br&gt;&#xA;धृतबालार्ककिरीटकुण्डलम् ॥ २५ ॥&lt;br&gt;&#xA;चलदद्‌भुतवन्हिकङ्कणं&lt;br&gt;&#xA;तडिदूर्जितगुणमेखलाञ्चितम् ।&lt;br&gt;&#xA;मधुभृद्‌ध्वनिपद्ममालिनं&lt;br&gt;&#xA;नवजाम्बूनददिव्यवाससम् ॥ २६ ॥&lt;br&gt;&#xA;सतडित्‌घनदिव्यसौभगं&lt;br&gt;&#xA;चलनीलालकवृन्दभृन्मुखम् ।&lt;br&gt;&#xA;चलदंशु तमोहरं परं&lt;br&gt;&#xA;शुभदं सुन्दरमम्बुजेक्षणम् ॥ २७ ॥&lt;br&gt;&#xA;कृतपत्रविचित्रमण्डनं&lt;br&gt;&#xA;सततं कोटिमनोजमोहनम् ।&lt;br&gt;&#xA;परिपूर्णतमं परात्परं&lt;br&gt;&#xA;कलवेणुध्वनिवाद्यतत्परम् ॥ २८ ॥&lt;br&gt;&#xA;तमवेक्ष्य सुतं यदूत्तमो&lt;br&gt;&#xA;हरिजन्मोत्सवफुल्ललोचनः ।&lt;br&gt;&#xA;अथ विप्रजनेषु चाशु वै&lt;br&gt;&#xA;नियुतं सन्मनसा गवां ददौ ॥ २९ ॥&lt;br&gt;&#xA;हरिमानकदुन्दुभिः स्तवैः&lt;br&gt;&#xA;स्तवनं तं प्रणिपत्य विस्मितः ।&lt;br&gt;&#xA;अकरोदुदितप्रभूदयो&lt;br&gt;&#xA;गतभीः सूतिगृहे कृताञ्जलिः ॥ ३० ॥&lt;br&gt;&#xA;श्रीवसुदेव उवाच -&lt;br&gt;&#xA;एको यः प्रकृतिगुणैरनेकधासि&lt;br&gt;&#xA;हर्ता त्वं जनक उतास्य पालकस्त्वम् ।&lt;br&gt;&#xA;निर्लिप्तः स्फटिक इवाद्य देहवर्णै-&lt;br&gt;&#xA;स्तस्मै श्रीभुवनपते नमामि तुभ्यम् ॥ ३१ ॥&lt;br&gt;&#xA;एधःसु त्वनल इवात्र वर्तमानो&lt;br&gt;&#xA;योऽन्तस्थो बहिरपि चाम्बरं यथा हि ।&lt;br&gt;&#xA;आधारो धरणिरिवास्य सर्वसाक्षी&lt;br&gt;&#xA;तस्मै ते नम इव सर्वगो नभस्वान् ॥ ३२ ॥&lt;br&gt;&#xA;भूभारोद्‌भटहरणार्थमेव जातो&lt;br&gt;&#xA;गोदेवद्विजनिजवत्सपालकोऽसि ।&lt;br&gt;&#xA;गेहे मे भुवि पुरुषोत्तमोत्तमस्त्वं&lt;br&gt;&#xA;कंसान्मां भुवनपते प्रपाहि पापात् ॥ ३३ ॥&lt;br&gt;&#xA;श्रीनारद उवाच -&lt;br&gt;&#xA;परिपूर्णतमं साक्षाच्छ्रीकृष्णं श्यामसुन्दरम् ।&lt;br&gt;&#xA;ज्ञात्वा नत्वाथ तं प्राह देवकी सर्वदेवता ॥ ३४ ॥&lt;br&gt;&#xA;श्रीदेवक्युवाच -&lt;br&gt;&#xA;हे कृष्ण हे विगणिताण्डपते परेश&lt;br&gt;&#xA;गोलोकधामधिषणध्वज आदिदेव ।&lt;br&gt;&#xA;पूर्णेश पूर्ण परिपूर्णतम प्रभो मां&lt;br&gt;&#xA;त्वं पाहि परमेश्वर कंसपापात् ॥ ३५ ॥&lt;br&gt;&#xA;श्रीनारद उवाच -&lt;br&gt;&#xA;तच्छ्रुत्वा भगवान्कृष्णः परिपूर्णतमः स्वयम् ।&lt;br&gt;&#xA;सस्मितो देवकीं शौरिं प्राह स वृजिनार्दनः ॥ ३६ ॥&lt;br&gt;&#xA;श्रीभगवानुवाच -&lt;br&gt;&#xA;इयं च पृश्निः पतिदेवता च&lt;br&gt;&#xA;त्वं पूर्वसर्गे सुतपा प्रजार्थी ।&lt;br&gt;&#xA;ब्रह्माज्ञया दिव्यतपो युवाभ्यां&lt;br&gt;&#xA;कृतं परं निर्जलभोजनाभ्याम् ॥ ३७ ॥&lt;br&gt;&#xA;कालेषु मन्वन्तरके व्यतीते&lt;br&gt;&#xA;तपः परं तत्तपसः प्रजार्थी ।&lt;br&gt;&#xA;तदा प्रसन्नो युवयोरभूवं&lt;br&gt;&#xA;वरं परं ब्रूत मया तदोक्तम् ॥ ३८ ॥&lt;br&gt;&#xA;श्रुत्वा युवाभ्यां कथितं तदैव&lt;br&gt;&#xA;भूयात्सुतस्त्वत्सदृशः किलावयोः ।&lt;br&gt;&#xA;तथास्तु चोक्त्वाथ गते मयि प्रजा-&lt;br&gt;&#xA;पती ह्यभूत स्वकृतेन दम्पती ॥ ३९॥&lt;br&gt;&#xA;न मत्समः कोऽपि सुतो जगत्यलं&lt;br&gt;&#xA;विचार्य तद्वामभवं परेश्वरः ।&lt;br&gt;&#xA;श्रीपृश्निगर्भो भुवि विश्रुतः पुन-&lt;br&gt;&#xA;र्द्वितीयकालेऽहमुपेन्द्रवामनः ॥ ४० ॥&lt;br&gt;&#xA;तथाऽभवं ह्यद्यतमे परात्परो&lt;br&gt;&#xA;नीत्वाऽथ मां प्रापय नन्दमन्दिरम्&lt;br&gt;&#xA;अतो न भूयाद्‌भयमौग्रसेनतः&lt;br&gt;&#xA;सुतां समादाय सुखी भविष्यथः ॥ ४१ ॥&lt;br&gt;&#xA;श्रीनारद उवाच -&lt;br&gt;&#xA;तूष्णीं भूत्वा हरिस्तत्र तद्‌भूयः पश्यतोस्तयोः ।&lt;br&gt;&#xA;दृश्यं ह्यप्रकटं कृत्वा बालोऽभूत्कौ यथा नटः ॥ ४२ ॥&lt;br&gt;&#xA;प्रेङ्खे धृत्वाऽथ तं शौरिर्यावद्‌गन्तुं समुद्यतः ।&lt;br&gt;&#xA;तवाद्‌व्रजे नन्दपत्न्यां योगमायाऽजनि स्वतः ॥ ४३ ॥&lt;br&gt;&#xA;तया शयाने विश्वस्मिन् रक्षकेषु स्वपत्सु च ।&lt;br&gt;&#xA;द्वार उद्‌घाटिताः सर्वाः प्रस्फुटच्छृङ्‌खलार्गलाः ॥ ४४ ॥&lt;br&gt;&#xA;निर्गते वसुदेवे च मूर्ध्नि श्रीकृष्णशोभिते ।&lt;br&gt;&#xA;सूर्योदये यथा सद्यस्तमोनाशोऽभवत्स्वतः ॥ ४५ ॥&lt;br&gt;&#xA;घनेषु व्योम्नि वर्षत्सु सहस्रवदनः स्वराट् ।&lt;br&gt;&#xA;निवारयन्दीर्घफणैरासारं शौरिमन्वगात् ॥ ४६ ॥&lt;br&gt;&#xA;ऊर्म्यावर्ताकुलावेगैः सिंहसर्पादिवाहिनी ।&lt;br&gt;&#xA;सद्यो मार्गं ददौ तस्मै कालिन्दी सरितां वरा ॥ ४७ ॥&lt;br&gt;&#xA;नन्दव्रजं समेत्यासौ प्रसुप्तं सर्वतः परम् ।&lt;br&gt;&#xA;शिशुं यशोदाशयने निधायाशु ददर्श ताम् ॥ ४८ ॥&lt;br&gt;&#xA;तत्सुतां समुपादाय पुनर्गेहाज्जगाम सः ।&lt;br&gt;&#xA;तीर्त्वा श्रीयमुनां शौरिः स्वागारे पूर्ववत्स्थितः ॥ ४९ ॥&lt;br&gt;&#xA;सुतं सुतां वा जातं चाज्ञात्वा गोपी यशोमती ।&lt;br&gt;&#xA;परिश्रान्ता स्वशयने सुष्वापानन्दनिद्रया ॥ ५० ॥&lt;br&gt;&#xA;अथ बालध्वनिं श्रुत्वा रक्षकाः समुपस्थिताः ।&lt;br&gt;&#xA;ऊचुः कंसाय वीराय गत्वा तद्‌राजमन्दिरम् ॥ ५१ ॥&lt;br&gt;&#xA;सूतीगृहं त्वरं प्रागात्कंसो वै भयकातरः ।&lt;br&gt;&#xA;स्वसाथ भ्रातरं प्राह रुदती दीनवत्सती ॥ ५२ ॥&lt;br&gt;&#xA;श्रीदेवक्युवाच -&lt;br&gt;&#xA;सुतामेकां देहि मे त्वं पुत्रेषु प्रमृतेषु च ।&lt;br&gt;&#xA;स्त्रियं हन्तुं न योग्योऽसि भ्रातस्त्वं दीनवत्सलः ॥ ५३ ॥&lt;br&gt;&#xA;तेऽनुजाहं हतसुता कारागारे निपातिता ।&lt;br&gt;&#xA;दातुमर्हसि कल्याण कल्याणीं तनुजां च मे ॥ ५४ ॥&lt;br&gt;&#xA;श्रीनारद उवाच -&lt;br&gt;&#xA;अश्रुमुख्या मोहितया समाच्छाद्यात्मजां बहु ।&lt;br&gt;&#xA;प्रार्थितोऽङ्‌काद्विनिर्भर्त्स्य तां स आचिच्छिदे खलः ॥ ५५ ॥&lt;br&gt;&#xA;कुसङ्गनिरतः पापः खलो यदुकुलाधमः ।&lt;br&gt;&#xA;स्वसुः सुतां शिलापृष्ठे गृहीत्वाङ्घ्र्योर्न्यपातयत् ॥ ५६ ॥&lt;br&gt;&#xA;कंसहस्तात्समुत्पत्य त्वरं सा चाम्बरे गता ।&lt;br&gt;&#xA;शतपत्रे रथे दिव्ये सहस्रहयसेविते ॥ ५७ ॥&lt;br&gt;&#xA;चामरान्दोलिते शुभ्रे स्थितादृश्यत दिव्यदृक् ।&lt;br&gt;&#xA;सायुधाष्टभुजा माया पार्षदैः परिसेविता ।&lt;br&gt;&#xA;शतसूर्यप्रतीकाशा कंसमाह घनस्वना ॥ ५८ ॥&lt;br&gt;&#xA;श्रीयोगमायोवाच -&lt;br&gt;&#xA;परिपूर्णतमः साक्षाच्छ्रीकृष्णो भगवान् स्वयम् ।&lt;br&gt;&#xA;जातः क्व वा तु ते हन्ता वृथा दीनां दुनोषि वै ॥ ५९ ॥&lt;br&gt;&#xA;श्रीनारद उवाच -&lt;br&gt;&#xA;इत्युक्त्वा तं ततो देवी गता विन्ध्याचले गिरौ ।&lt;br&gt;&#xA;योगमाया भगवती बहुनामा बभूव ह ॥ ६० ॥&lt;br&gt;&#xA;अथ कंसो विस्मितोऽभूच्छ्रुत्वा मायावचः परम् ।&lt;br&gt;&#xA;देवकीं वसुदेवं च मोचयामास बन्धनात् ॥ ६१ ॥&lt;br&gt;&#xA;कंस उवाच -&lt;br&gt;&#xA;पापोऽहं पापकर्माहं खलो यदुकुलाधमः ।&lt;br&gt;&#xA;युष्मत्पुत्रप्रहन्तारं क्षमध्वं मे कृतं भुवि ॥ ६२ ॥&lt;br&gt;&#xA;हे स्वसः शृणु मे शौरे मन्ये कालकृतं त्विदम् ।&lt;br&gt;&#xA;येन निश्चाल्यमानो वा वायुनेव घनावलेः ॥ ६३ ॥&lt;br&gt;&#xA;विश्वस्तोऽहं देववाक्ये देवास्तेऽपि मृषागिरः ।&lt;br&gt;&#xA;न जानामि क्व मे शत्रुर्जातः कौ कथितोऽनया ॥ ६४ ॥&lt;br&gt;&#xA;श्रीनारद उवाच -&lt;br&gt;&#xA;इत्थं कंसस्तदङ्घ्र्योश्च पतितोऽश्रुमुखो रुदन् ।&lt;br&gt;&#xA;चकार सेवां परमां सौहृदं दर्शयंस्तयोः ॥ ६५ ॥&lt;br&gt;&#xA;अहो श्रीकृष्णचन्द्रस्य परिपूर्णतमप्रभोः ।&lt;br&gt;&#xA;दानदक्षैः कटाक्षैश्च किन्न स्याद्‌भूमिमण्डले ॥ ६६ ॥&lt;br&gt;&#xA;प्रातःकाले तदा कंसः प्रलम्बादीन्महासुरान् ।&lt;br&gt;&#xA;समाहूय खलस्तेभ्योऽवददुक्तं च मायया ॥ ६७ ॥&lt;br&gt;&#xA;कंस उवाच -&lt;br&gt;&#xA;जातो मे ह्यन्तकृतद्‌भूमौ कथितो योगमायया ।&lt;br&gt;&#xA;अनिर्दशान्निर्दशांश्च शिशून्यूयं हनिष्यथ ॥ ६८ ॥&lt;br&gt;&#xA;दैत्या ऊचुः -&lt;br&gt;&#xA;सज्जस्य धनुषो युद्धे भवता द्वन्द्वयोधिना ।&lt;br&gt;&#xA;टङ्कारेणोद्‌गता देवा मन्यसे तैः कथं भयम् ॥ ६९ ॥&lt;br&gt;&#xA;गोविप्रसाधुश्रुतयो देवा धर्मादयः परे ।&lt;br&gt;&#xA;विष्णोश्च तनवो ह्येषां नाशे दैत्यबलं स्मृतम् ॥ ७० ॥&lt;br&gt;&#xA;जातो यदि महाविष्णुस्ते शत्रुर्यो महीतले ।&lt;br&gt;&#xA;अयं चैतद्‌वधोपायो गवादीनां विहिंसनम् ॥ ७१ ॥&lt;br&gt;&#xA;इत्थं महोद्‌भटा दुष्टा दैतेयाः कंसनोदिताः ।&lt;br&gt;&#xA;दुद्रुवुः खं गवादिभ्यो जघ्नुर्जातांश्च बालकान् ॥ ७२ ॥&lt;br&gt;&#xA;आसमुद्राद्‌भूमितले विशन्तश्च गृहे गृहे ।&lt;br&gt;&#xA;कामरूपधरा दैत्याश्चेरुः सर्पा इवाभवन् ॥ ७३ ॥&lt;br&gt;&#xA;उत्पथा उद्‌भटा दैत्यास्तत्रापि कंसनोदिताः ।&lt;br&gt;&#xA;कपिः सुरापोऽलिहतो भूतग्रस्त इवाभवन् ॥ ७४ ॥&lt;br&gt;&#xA;वैदेह मैथिल नरेन्द्र उपेन्द्रभक्त&lt;br&gt;&#xA;धर्मिष्ठमुख्य सुतपो जनक प्रतापिन् ।&lt;br&gt;&#xA;एतत्सतां च भुवि हेलनमङ्ग राजन्&lt;br&gt;&#xA;सर्वं छिनत्ति बहुलाश्व चतुष्पदार्थान् ॥ ७५ ॥&lt;br&gt;&#xA;इति श्रीगर्गसंहितायां गोलोकखण्डे नारदबहुलाश्वसंवादे&lt;br&gt;&#xA;श्रीकृष्णचन्द्रजन्मवर्णनं नाम एकादशोऽध्यायः ॥ ११ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/01/12/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/01/12/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;गोलोकखण्डम् - द्वादशोऽध्यायः&lt;br&gt;&#xA;श्रीनन्दमहोत्सववर्णनं -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;अथ पुत्रोत्सवं जातं श्रुत्वा नन्द उषःक्षणे ।&lt;br&gt;&#xA;ब्राह्मणांश्च समाहूय कारयामास मङ्गलम् ॥ १ ॥&lt;br&gt;&#xA;सविधिं जातकं कृत्वा नन्दराजो महामनाः ।&lt;br&gt;&#xA;विप्रेभ्यो दक्षिणाभिश्च मुदा लक्षं गवां ददौ ॥ २ ॥&lt;br&gt;&#xA;क्रोशमात्रं रत्नसानून्सुवर्णखिखरान् गिरीन् ।&lt;br&gt;&#xA;सरसान्सप्तधान्यानां ददौ विप्रेभ्य आनतः ॥ ३ ॥&lt;br&gt;&#xA;मृदङ्गवीणाशङ्खाद्या नेदुर्दुन्दुभयो मुहुः ।&lt;br&gt;&#xA;गायकाश्च जगुर्द्वारे ननृतुर्वारयोषितः ॥ ४ ॥&lt;br&gt;&#xA;पताकैर्हेमकलशैर्वितानैस्तोरणैः शुभैः ।&lt;br&gt;&#xA;अनेकवर्णैश्चित्रैश्च बभौ श्रीनन्दमन्दिरम् ॥ ५ ॥&lt;br&gt;&#xA;रथ्या वीथ्यश्च देहल्यो भित्तिप्राङ्गणवेदिकाः ।&lt;br&gt;&#xA;तोलिकामण्डपसभा रेजुर्गन्धिजलाम्बरैः ॥ ६ ॥&lt;br&gt;&#xA;गावः सुवर्णशृङ्ग्यश्च हेममालालसद्‌गलाः ।&lt;br&gt;&#xA;घण्टामञ्जीरझङ्कारा रक्तकम्बलमण्डिताः ॥ ७ ॥&lt;br&gt;&#xA;पीतपुच्छाः सवत्साश्च तरुणीकरचिह्निताः ।&lt;br&gt;&#xA;हरिद्राकुङ्कुमैर्युक्ताः चित्रधातुविचित्रिताः ॥ ८ ॥&lt;br&gt;&#xA;बर्हिपुच्छैर्गन्धजलैर्वृषा धर्मदुरन्धराः ।&lt;br&gt;&#xA;इतस्ततो विरेजुः श्रीनन्दद्वारि मनोहराः ॥ ९ ॥&lt;br&gt;&#xA;गोवत्सा हेममालाढ्या मुक्ताहारविराजिताः ।&lt;br&gt;&#xA;इतस्ततो विलङ्घन्तो मञ्जीरचरणां सिताः ॥ १० ॥&lt;br&gt;&#xA;श्रुत्वा पुत्रोत्सवं तस्य वृषभानुवरस्तथा ।&lt;br&gt;&#xA;कलावत्या गजारूढो नन्दमन्दिरमाययौ ॥ ११ ॥&lt;br&gt;&#xA;नन्दा नवोपनन्दाश्च तथा षड्वृषभानवः ।&lt;br&gt;&#xA;नानोपायनसंयुक्ताः सर्वे तेऽपि समाययुः ॥ १२ ॥&lt;br&gt;&#xA;उष्णीषोपरि मालाढ्याः पीतकञ्चुकशोभिताः ।&lt;br&gt;&#xA;बर्हगुञ्जाबद्धकेशा वनमालाविभूषणाः ॥ १३ ॥&lt;br&gt;&#xA;वंशीधरा वेत्रहस्ताः सुपत्रतिलकार्चिताः ।&lt;br&gt;&#xA;बद्धवर्णाः परिकरा गोपास्तेऽपि समाययुः ॥ १४ ॥&lt;br&gt;&#xA;नृत्यन्तः परिगायन्तो धुन्वन्तो वसनानि च ।&lt;br&gt;&#xA;नानोपायनसंयुक्ताः श्मश्रुलाः शिशवः परे ॥ १५ ॥&lt;br&gt;&#xA;हैयङ्गवीनदुग्धानां दध्याज्यानां बलीन्बहून् ।&lt;br&gt;&#xA;नीत्वा वृद्धा यष्टिहस्ता नन्दमन्दिरमाययुः ॥ १६ ॥&lt;br&gt;&#xA;पुत्रोत्सवं व्रजेशस्य कथयन्तः परस्परम् ।&lt;br&gt;&#xA;प्रेमविह्वलभावैः स्वैरानन्दाश्रुसमाकुलाः ॥ १७ ॥&lt;br&gt;&#xA;जाते पुत्रोत्सवे नन्दः स्वानन्दाश्रुकुलेक्षणः ।&lt;br&gt;&#xA;पूजयामास तान् सर्वांस्तिलकाद्यैर्विधानतः ॥ १८ ॥&lt;br&gt;&#xA;गोपा ऊचुः -&lt;br&gt;&#xA;हे व्रजेश्वर हे नन्द जातः पुत्रोत्सवस्तथा ।&lt;br&gt;&#xA;अनपत्यस्येच्छतोऽलमतः किं मङ्गलं परम् ॥ १९ ॥&lt;br&gt;&#xA;दैवेन दर्शितं चेदं दिनं वो बहुभिर्दिनैः ।&lt;br&gt;&#xA;कृतकृत्याश्च भूताः स्मो दृष्ट्वा श्रीनन्दनन्दनम् ॥ २० ॥&lt;br&gt;&#xA;हे मोहनेति दुरात्तमङ्कं नीत्व गदिष्यसि ।&lt;br&gt;&#xA;यदा लालनभावेब भविता नस्तदा सुखम् ॥ २१ ॥&lt;br&gt;&#xA;श्रीनन्द उवाच -&lt;br&gt;&#xA;भवतामाशिषः पुण्याज्जातं सौख्यमिदं शुभम् ।&lt;br&gt;&#xA;आज्ञावर्ती ह्यहं गोपा गोपानां व्रजवासिनाम् ॥ २२ ॥&lt;br&gt;&#xA;श्रीनन्दराजसुतसम्भवमद्‌भुतं च&lt;br&gt;&#xA;श्रुत्वा विसृज्य गृहकर्म तदैव गोप्यः ।&lt;br&gt;&#xA;तूर्णं ययुः सबलयो व्रजराजगेहा-&lt;br&gt;&#xA;नुद्यत्प्रमोदपरिपूरितहृन्महोऽङ्‌गाः ॥ २३ ॥&lt;br&gt;&#xA;आनन्दमन्दिरपुरात्स्वगृहोन् व्रजन्त्यः&lt;br&gt;&#xA;सर्वा इतस्तत उत त्वरमाव्रजन्त्यः ।&lt;br&gt;&#xA;यानश्लथद्‌वसनभूषणकेशबन्धा&lt;br&gt;&#xA;रेजुर्नरेन्द्र पथि भूपरिमुक्तमुक्ताः ॥ २४ ॥&lt;br&gt;&#xA;झङ्कारनूपुरनवाङ्गदहेमचीर-&lt;br&gt;&#xA;मञ्जीरहारमणिकुण्डलमेखलाभिः ।&lt;br&gt;&#xA;श्रीकण्ठसूत्रभुजकङ्कणबिन्दुकाभिः&lt;br&gt;&#xA;पूर्णेन्दुमण्डलनवद्युतिभिर्विरेजुः ॥ २५ ॥&lt;br&gt;&#xA;श्रीराजिकालवणरात्रिविशेषचूर्णै-&lt;br&gt;&#xA;र्गोधूमसर्षपयवैः करलालनैश्च ।&lt;br&gt;&#xA;उत्तार्य बालकमुखोपरि चाशिषस्ताः&lt;br&gt;&#xA;सर्वा ददुर्नृप जगुर्जगदुर्यशोदाम् ॥ २६ ॥&lt;br&gt;&#xA;गोप्य ऊचुः -&lt;br&gt;&#xA;साधु साधु यशोदे ते दिष्ट्या दिष्ट्या व्रजेश्वरि ।&lt;br&gt;&#xA;धन्या धन्या परा कुक्षिर्ययाऽयं जनितः सुतः ॥ २७ ॥&lt;br&gt;&#xA;इच्छा युक्तं कृतं ते वै देवेन बहुकालतः ।&lt;br&gt;&#xA;रक्ष बालं पद्मनेत्रं सुस्मितं श्यामसुन्दरम् ॥ २८ ॥&lt;br&gt;&#xA;श्रीयशोदा उवाच -&lt;br&gt;&#xA;भवदीयदयाशीर्भिर्जातः सौख्यं परं च मे ।&lt;br&gt;&#xA;भवतीनामपि परं दिष्ट्या भूयादतः परम् ॥ २९ ॥&lt;br&gt;&#xA;हे रोहिणि महाबुद्धे पूजनं तु व्रजौकसाम् ।&lt;br&gt;&#xA;आगतानां सत्कुलानां यथेष्टं हीप्सितं कुरु ॥ ३० ॥&lt;br&gt;&#xA;श्रीनारद उवाच -&lt;br&gt;&#xA;रोहिणी राजकन्याऽपि तत्करौ दानशीलिनौ ।&lt;br&gt;&#xA;तत्रापि नोदिता दाने ददावतिमहामनाः ॥ ३१ ॥&lt;br&gt;&#xA;गौरवर्णा दिव्यवासा रत्नाभरणभूषिता ।&lt;br&gt;&#xA;व्यचरद्रोहिणी साक्षात्पूजयन्ती व्रजौकसः ॥ ३२ ॥&lt;br&gt;&#xA;परिपूर्णतमे साक्षाच्छ्रीकृष्णे व्रजमागते ।&lt;br&gt;&#xA;नदत्सु नरतूर्येषु जयध्वनिरभून्महान् ॥ ३३ ॥&lt;br&gt;&#xA;दधिक्षीरघृतैर्गोपा गोप्यो हैयङ्गवैर्नवैः ।&lt;br&gt;&#xA;सिषिचुर्हर्षितास्तत्र जगुरुच्चैः परस्परम् ॥ ३४ ॥&lt;br&gt;&#xA;बहिरन्तपुरेः जाते सर्वतो दधिकर्दमे ।&lt;br&gt;&#xA;वृद्धाश्च स्थूलदेहाश्च पेतुर्हास्यं कृतं परैः ॥ ३५ ॥&lt;br&gt;&#xA;सूताः पौराणिकाः प्रोक्ता मागधा वंशशंसकाः ।&lt;br&gt;&#xA;वन्दिनस्त्वमलप्रज्ञाः प्रस्तावसदृशोक्तयः ॥ ३६ ॥&lt;br&gt;&#xA;तेभ्यो नन्दो महाराजः सहस्रं गाः पृथक् पृथक् ।&lt;br&gt;&#xA;वासोऽलङ्काररत्नानि हयेभानखिलान्ददौ ॥ ३७ ॥&lt;br&gt;&#xA;वन्दिभ्यो मागधेभ्यश्च सर्वेभ्यो बहुलं धनम् ।&lt;br&gt;&#xA;ववर्ष घनवद्‌गोपो नन्दराजो व्रजेश्वरः ॥ ३८ ॥&lt;br&gt;&#xA;निधिः सिद्धिश्च वृद्धिश्च भुक्तिर्मुक्तिर्गृहे गृहे ।&lt;br&gt;&#xA;वीथ्यां वीथ्यां लुठन्तीव तदिच्छा कस्यचिन्न हि ॥ ३९ ॥&lt;br&gt;&#xA;सनत्कुमारः कपिलः शुकव्यासादिभिः सह ।&lt;br&gt;&#xA;हंसदत्तपुलस्त्याद्यैर्मया ब्रह्मा जगाम ह ॥ ४० ॥&lt;br&gt;&#xA;हंसारूढो हेमवर्णो मुकुटी कुण्डली स्फुरन् ।&lt;br&gt;&#xA;चतुर्मुखो वेदकर्ता द्योतयन्मण्डलं दिशाम् ॥ ४१ ॥&lt;br&gt;&#xA;तथा तमनु भुताढ्यो वृषारूढो महेश्वरः ।&lt;br&gt;&#xA;रथारूढो रविः साक्षात्‌गजारूढः पुरन्दरः ॥ ४२ ॥&lt;br&gt;&#xA;वायुश्च खञ्जनारूढो यमो महिषवाहनः ।&lt;br&gt;&#xA;धनदः पुष्पकारूढो मृगारूढः क्षपेश्वरः ॥ ४३ ॥&lt;br&gt;&#xA;अजारूढो वीतिहोत्रो वरुणो मकरस्थितः ।&lt;br&gt;&#xA;मयूरस्थः कार्तिकेयो भारती हंसवाहिनी ॥ ४४ ॥&lt;br&gt;&#xA;लक्ष्मी च गरुडारूढा दुर्गाख्या सिंहवाहिनी ।&lt;br&gt;&#xA;गोरूपधारिणी पृथ्वी विमानस्था समाययौ ॥ ४५ ॥&lt;br&gt;&#xA;दोलारूढा दिव्यवर्णा मुख्याः षोडशमातृकाः ।&lt;br&gt;&#xA;षष्ठी च शिबिकारूढा खड्‌गिनी यष्टिधारिणी ॥ ४६ ॥&lt;br&gt;&#xA;मङ्गलो वानरारूढो भासारूढो बुधः स्मृतः ।&lt;br&gt;&#xA;गीष्पतिः कृष्णसारस्थः शुक्रो गवयवाहनः ॥ ४७ ॥&lt;br&gt;&#xA;शनिश्च मकरारूढ उष्ट्रस्थः सिंहिकासुतः ।&lt;br&gt;&#xA;कोटिबालार्कसङ्काश आययौ नन्दमन्दिरम् ॥ ४८ ॥&lt;br&gt;&#xA;कोलाहलसमायुक्तं गोपगोपीगणाकुलम् ।&lt;br&gt;&#xA;नन्दमन्दिरमभ्येत्य क्षणं स्थित्वा ययुः सुराः ॥ ४९ ॥&lt;br&gt;&#xA;परिपूर्णतमं साक्षाच्छ्रीकृष्णं बालरूपिणम् ।&lt;br&gt;&#xA;नत्वा दृष्ट्वा तदा देवाश्चक्रुस्तस्य स्तुतिं पराम् ॥ ५० ॥&lt;br&gt;&#xA;वीक्ष्य कृष्णं तदा देवा ब्रह्माद्या ऋषिभिः सह ।&lt;br&gt;&#xA;स्वधामानि ययुः सर्वे हर्षिताः प्रेमविह्वलाः ॥ ५१ ॥&lt;br&gt;&#xA;इति श्रीगर्गसंहितायां गोलोकखण्डे नारदबहुलाश्वसंवादे&lt;br&gt;&#xA;श्रीनन्दमहोत्सववर्णनं नाम द्वादशोऽध्यायः ॥ १२ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/01/13/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/01/13/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;गोलोकखण्डम् - त्रयोदशोऽध्यायः&lt;br&gt;&#xA;पूतनाउद्धारणम् -&lt;/p&gt;&#xA;&lt;p&gt;शौर्यनामयपृच्छार्थं करं दातुं नृपस्य च ।&lt;br&gt;&#xA;पुत्रोत्सवं कथयितुं नन्दे श्रीमथुरां गते ॥ १ ॥&lt;br&gt;&#xA;कंसेन प्रेषिता दुष्टा पूतना घातकारिणी ।&lt;br&gt;&#xA;पुरेषु ग्रामघोषेषु चरन्ती घर्घरस्वना ॥ २ ॥&lt;br&gt;&#xA;अथ गोकुलमासाद्य गोपगोपीगणाकुलम् ।&lt;br&gt;&#xA;रूपं दधार सा दिव्यं वपुः षोडशवार्षिकम् ॥ ३ ॥&lt;br&gt;&#xA;न केऽपि रुरुधुर्गोपाः सुन्दरीं तां च गोपिकाः ।&lt;br&gt;&#xA;शचीं वाणीं रमां रम्भां रतिं च क्षिपतीमिव ॥ ४ ॥&lt;br&gt;&#xA;रोहिण्यां च यशोदायां धर्षितायां स्फुरत्कुचा ।&lt;br&gt;&#xA;अङ्कमादाय तं बालं लालयन्ती पुनः पुनः ॥ ५ ॥&lt;br&gt;&#xA;ददौ शिशोर्महाघोरा कालकूटावृतं स्तनम् ।&lt;br&gt;&#xA;प्राणैः सार्द्धं पपौ दुग्धं कटुं रोषावृतो हरिः ॥ ६ ॥&lt;br&gt;&#xA;मुञ्च मुञ्च वदन्तीत्थं धावन्ती पीडितस्तना ।&lt;br&gt;&#xA;नीत्वा बहिर्गता तं वै गतमाया बभूव ह ॥ ७ ॥&lt;br&gt;&#xA;पतन्नेत्रा श्वेतगात्रा रुदन्ती पतिता भुवि ।&lt;br&gt;&#xA;ननाद तेन ब्रह्माण्डं सप्तलोकैर्बिलैः सह ॥ ८ ॥&lt;br&gt;&#xA;चचाल वसुधा द्वीपैः तदद्‌भुतमिवाभवत् ।&lt;br&gt;&#xA;षट्क्रोशं सा दृढान् दीर्घान् वृक्षान् पृष्ठतले गतान् ॥ ९ ॥&lt;br&gt;&#xA;चूर्णीचकार वपुषा वज्राङ्गेण नृपेश्वर ।&lt;br&gt;&#xA;वदन्तस्ते गोपगणा वीक्ष्य घोरं वपुर्महत् ॥ १० ॥&lt;br&gt;&#xA;अस्या अङ्गुलिगो बालो न जीवति कदाचन ।&lt;br&gt;&#xA;तस्या उरसि सानन्दं क्रीडन्तं सुस्मितं शिशुम् ॥ ११ ॥&lt;br&gt;&#xA;दुग्धं पीत्वा जृम्भमाणं तं दृष्ट्वा जगृहुः स्त्रियः ।&lt;br&gt;&#xA;यशोदया च रोहिण्या निधायोरसि विस्मिताः ॥ १२ ॥&lt;br&gt;&#xA;सर्वतो बालकं नीत्वा रक्षां चक्रुर्विधानतः ।&lt;br&gt;&#xA;कालिन्दीपुण्यमृत्तोयैर्गोपुच्छभ्रमणादिभिः ॥ १३ ॥&lt;br&gt;&#xA;गोमूत्रगोरजोभिश्च स्नापयित्वा त्विदं जगुः ॥ १४ ॥&lt;br&gt;&#xA;गोप्य ऊचुः -&lt;br&gt;&#xA;श्रीकृष्णस्ते शिरः पातु वैकुण्ठः कण्ठमेव हि ।&lt;br&gt;&#xA;श्वेतद्वीपपतिः कर्णौ नासिकां यज्ञरूपधृक् ॥ १५ ॥&lt;br&gt;&#xA;नृसिंहो नेत्रयुग्मं च जिह्वां दशरथात्मजः ।&lt;br&gt;&#xA;अधराववतां ते तु नरनाराणावृषी ॥ १६ ॥&lt;br&gt;&#xA;कपोलौ पातु ते साक्षात्सनकाद्याः कला हरेः ।&lt;br&gt;&#xA;भालं ते श्वेतवाराहो नारदो भ्रूलतेऽवतु ॥ १७ ॥&lt;br&gt;&#xA;चिबुकं कपिलः पातु दत्तात्रेय उरोऽवतु ।&lt;br&gt;&#xA;स्कन्धौ द्वावृषभः पातु करौ मत्स्यः प्रपातु ते ॥ १८ ॥&lt;br&gt;&#xA;दोर्दण्डं सततं रक्षेत्पृथुः पृथुलविक्रमः ।&lt;br&gt;&#xA;उदरं कमठः पातु नाभिं धन्वन्तरिश्च ते ॥ १९ ॥&lt;br&gt;&#xA;मोहिनी गुह्यदेशं च कटिं ते वामनोऽवतु ।&lt;br&gt;&#xA;पृष्ठं परशुरामश्च तवोरू बादरायणः ॥ २० ॥&lt;br&gt;&#xA;बलो जानुद्वयं पातु जङ्घे बुद्धः प्रपातु ते ।&lt;br&gt;&#xA;पादौ पातु सगुल्फौ च कल्किर्धर्मपतिः प्रभुः ॥ २१ ॥&lt;br&gt;&#xA;सर्वरक्षाकरं दिव्यं श्रीकृष्णकवचं परम् ।&lt;br&gt;&#xA;इदं भगवता दत्तं ब्रह्मणे नाभिपङ्कजे ॥ २२ ॥&lt;br&gt;&#xA;ब्रह्मणा शम्भवे दत्तं शम्भुर्दुर्वाससे ददौ ।&lt;br&gt;&#xA;दुर्वासाः श्रीयशोमत्यै प्रादाच्छ्रीनन्दमन्दिरे ॥ २३ ॥&lt;br&gt;&#xA;अनेन रक्षां कृत्वास्य गोपीभिः श्रीयशोमती ।&lt;br&gt;&#xA;पाययित्वा स्तनं दानं विप्रेभ्यः प्रददौ महत् ॥ २४ ॥&lt;br&gt;&#xA;तदा नन्दादयो गोपा आगता मथुरापुरात् ।&lt;br&gt;&#xA;दृष्ट्वा घोरां पूतनाख्यां बभूवुर्भयविह्वलाः ॥ २५ ॥&lt;br&gt;&#xA;छित्वा कुठारैस्तद्देहं गोपाः श्रीयमुनातटे ।&lt;br&gt;&#xA;अनेकाश्च चिताः कृत्वा दाहयामासुरेव ताम् ॥ २६ ॥&lt;br&gt;&#xA;एलालवङ्गश्रीखण्डतगरागरुगन्धिभृत् ।&lt;br&gt;&#xA;धूमो दग्धस्य देहस्य पवित्रस्य समुत्थितः ॥ २७ ॥&lt;br&gt;&#xA;अहो कृष्णमृते कं वा व्रजाम शरणं त्विह ।&lt;br&gt;&#xA;पूतनायै मोक्षगतिं ददौ पतितपावनः ॥ २८ ॥&lt;br&gt;&#xA;श्रीबहुलाश्व उवाच -&lt;br&gt;&#xA;केयं वा राक्षसी पूर्वं पूतना बालघातिनी ।&lt;br&gt;&#xA;विषस्तना दुष्टभावा परं मोक्षं कथं गता ॥ २९ ॥&lt;br&gt;&#xA;श्रीनारद उवाच -&lt;br&gt;&#xA;बलियज्ञे वामनस्य दृष्ट्वा रूपमतः परम् ।&lt;br&gt;&#xA;बलिकन्या रत्नमाला पुत्रस्नेहं चकार ह ॥ ३० ॥&lt;br&gt;&#xA;एतादृशो यदि भवेद्‌बालस्तं हि शुचिस्मितम् ।&lt;br&gt;&#xA;पाययामि स्तनं तेन प्रसन्नं मे मनस्तदा ॥ ३१ ॥&lt;br&gt;&#xA;बलेः परमभक्तस्य सुतायै वामनो हरिः ।&lt;br&gt;&#xA;मनोरथस्तु ते भूयान् मनस्यपि वरं ददौ ॥ ३२ ॥&lt;br&gt;&#xA;यः पूतनामोक्षमिमं शृणोति&lt;br&gt;&#xA;कृष्णस्य देवस्य परात्परस्य ।&lt;br&gt;&#xA;भक्तिर्भवेत्प्रेमयुतापि तस्य&lt;br&gt;&#xA;त्रिवर्गशुद्धिः किमु मैथिलेन्द्र ॥ ३४ ॥&lt;br&gt;&#xA;इति श्रीगर्गसंहितायां गोलोकखण्डे नारदबहुलाश्वसंवादे&lt;br&gt;&#xA;पूतनामोक्षो नाम त्रयोदशोऽध्यायः ॥ १३ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/01/14/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/01/14/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;गोलोकखण्डम् - चतुर्दशोऽध्यायः&lt;br&gt;&#xA;शकटासुर-तृणावर्त उद्धारः -&lt;/p&gt;&#xA;&lt;p&gt;इत्येवं कथितं दिव्यं श्रीकृष्णचरितं वरम् ।&lt;br&gt;&#xA;यं शृणोति नतो भक्त्या स कृतार्थो न संशयः ॥ १ ॥&lt;br&gt;&#xA;श्रीशौनक उवाच -&lt;br&gt;&#xA;सुधाखण्डात्परं मिष्टं श्रीकृष्णचरितं शुभम् ।&lt;br&gt;&#xA;श्रुत्वा त्वन्मुखतः साक्षात्कृतार्थाः स्मो वयं मुने ॥ २ ॥&lt;br&gt;&#xA;श्रीकृष्णभक्तः शान्तात्मा बहुलाश्वः सतां वरः ।&lt;br&gt;&#xA;अथो मुनिं किं पप्रच्छ तन्मे ब्रूहि तपोधन ॥ ३ ॥&lt;br&gt;&#xA;श्रीगर्ग उवाच -&lt;br&gt;&#xA;अथ राजा मैथिलेन्द्रो हर्षितः प्रेमविह्वलः ।&lt;br&gt;&#xA;नारदं प्राह धर्मात्मा परिपूर्णतमं स्मरन् ॥ ४ ॥&lt;br&gt;&#xA;श्रीबहुलाश्व उवाच -&lt;br&gt;&#xA;धन्योऽहं च कृतार्थोऽहं भवता भूरिकर्मणा ।&lt;br&gt;&#xA;सङ्गो भगवदीयानां दुर्लभो दुर्घटोऽस्ति हि ॥ ५ ॥&lt;br&gt;&#xA;श्रीकृष्णस्त्वर्भकः साक्षादद्‌भुतो भक्तवत्सलः ।&lt;br&gt;&#xA;अग्रे चकार किं चित्रं चरित्रं वद मे मुने ॥ ६ ॥&lt;br&gt;&#xA;श्रीनारद उवाच -&lt;br&gt;&#xA;साधु पृष्टं त्वया राजन् भवता कृष्णधर्मिणा ।&lt;br&gt;&#xA;सङ्गमः खलु साधूनां सर्वेषां वितनोति शम् ॥ ७ ॥&lt;br&gt;&#xA;एकदा कृष्णजन्मर्क्षे यशोदा नन्दगेहिनी ।&lt;br&gt;&#xA;गोपीगोपान्समाहूय मङ्गलं चाकरोद्‌द्विजैः ॥ ८ ॥&lt;br&gt;&#xA;रक्ताम्बरं कनकभूषणभूषिताङ्गं&lt;br&gt;&#xA;बालं प्रगृह्य कलिताञ्जनपद्मनेत्रम् ।&lt;br&gt;&#xA;श्यामं स्फुरद्धरिनखावृतचन्द्रहारं&lt;br&gt;&#xA;देवान् प्रणम्य सुधनं प्रददौ द्विजेभ्यः ॥ ९ ॥&lt;br&gt;&#xA;प्रेङ्खे निधाय निजमात्मजमाशु गोपी&lt;br&gt;&#xA;सम्पूज्य मङ्गलदिने प्रतिगोपिकास्ताः ।&lt;br&gt;&#xA;नैवाशृणोत्सुरुदितस्य सुतस्य शब्दं&lt;br&gt;&#xA;गोपेषु मङ्गलगृहेषु गतागतेषु ॥ १० ॥&lt;br&gt;&#xA;तत्रैव कंसखलनोदित उत्कचाख्यो&lt;br&gt;&#xA;दैत्यः प्रभञ्जनतनुः शकटं स एत्य ।&lt;br&gt;&#xA;बालस्य मूर्ध्नि परिपातयितुं प्रवृत्तः&lt;br&gt;&#xA;कृष्णोऽपि तं किल तताड पदारुणेन ॥ ११ ॥&lt;br&gt;&#xA;चूर्ण गतेथ शकटे पतिते च दैत्ये&lt;br&gt;&#xA;त्यक्त्वा प्रभञ्जनतनुं विमलो बभूव ।&lt;br&gt;&#xA;नत्वा हरिं शतहयेन रथेन युक्तो&lt;br&gt;&#xA;गोलोकधाम निजलोकमलं जगाम ॥ १२ ॥&lt;br&gt;&#xA;नन्दादयो व्रजजना व्रजगोपिकाश्च&lt;br&gt;&#xA;सर्वे समेत्य युगपत्पृथुकान् तदाहुः ।&lt;br&gt;&#xA;एष स्वयं च पतितः शकटः कथं हि&lt;br&gt;&#xA;जानीथ हे व्रजसुताः सुगताश्च यूयम् ॥ १३ ॥&lt;br&gt;&#xA;बाला ऊचुः -&lt;br&gt;&#xA;प्रेङ्खस्थोऽयं क्षिपन्पादौ रुदन्दुग्धार्थमेव हि ।&lt;br&gt;&#xA;तताड पादं शकटे तेनेदं पतितं खलु ॥ १४ ॥&lt;br&gt;&#xA;श्रद्धां न चक्रुर्बालोक्ते गोपा गोप्यश्च विस्मिताः ।&lt;br&gt;&#xA;त्रैमासिकः क्व बालोऽयं क्व चैतद्‌भारभृत्त्वनः ॥ १५ ॥&lt;br&gt;&#xA;बालमङ्के सा गृहित्वा यशोदा ग्रहशङ्किता ।&lt;br&gt;&#xA;कारयामास विधिवद्यज्ञं विप्रैः सुतर्पितैः ॥ १६ ॥&lt;br&gt;&#xA;श्रीबहुलाश्व उवाच -&lt;br&gt;&#xA;कोऽयं पूर्वं तु कुशली दैत्य उत्कचनामभाक् ।&lt;br&gt;&#xA;अहो कृष्णपदस्पर्शाद्‌गतो मोक्षं महामुने ॥ १७ ॥&lt;br&gt;&#xA;श्रीनारद उवाच -&lt;br&gt;&#xA;हिरण्याक्षसुतो दैत्य उत्कचो नाम मैथिल ।&lt;br&gt;&#xA;लोमशस्याश्रमे गच्छन् वृक्षांश्चूर्णीचकार ह ॥ १८ ॥&lt;br&gt;&#xA;तं दृष्ट्वा स्थूलदेहाढ्यमुत्कचाख्यं महाबलम् ।&lt;br&gt;&#xA;शशाप रोषयुग्विप्रो विदेहो भव दुर्मते ॥ १९ ॥&lt;br&gt;&#xA;सर्पकञ्चुकवद्देहोऽपतत्कर्मविपाकतः ।&lt;br&gt;&#xA;सद्यस्तच्चरणोपान्ते पतित्वा प्राह दैत्यराट् ॥ २० ॥&lt;br&gt;&#xA;उत्कच उवाच -&lt;br&gt;&#xA;हे मुने हे कृपासिन्धो कृपां कुरु ममोपरि ।&lt;br&gt;&#xA;ते प्रभावं न जानामि देहं मे देहि हे प्रभो ॥ २१ ॥&lt;br&gt;&#xA;श्रीनारद उवाच -&lt;br&gt;&#xA;तदा प्रसन्नः स मुनिर्दृष्टं नयशतं विधेः ।&lt;br&gt;&#xA;सतां रोषोऽपि वरदो वरो मोक्षार्थदः किमु ॥ २२ ॥&lt;br&gt;&#xA;श्रीलोमश उवाच -&lt;br&gt;&#xA;वातदेहस्तु ते भूयातद्‌व्यतीते चाक्षुषान्तरे ।&lt;br&gt;&#xA;वैवस्वतान्तरे मुक्तिः भविता च पदा हरेः ॥ २३ ॥&lt;br&gt;&#xA;श्रीनारद उवाच -&lt;br&gt;&#xA;तस्मादुत्कदैत्यस्तु मुक्तो लोमशतेजसा ।&lt;br&gt;&#xA;सद्‌भ्यो नमोऽस्तु ये नूनं समर्था वरशापयोः ॥ २४ ॥&lt;br&gt;&#xA;उत्सङ्गे क्रीडितं बालं लालयन्त्येकदा नृप ।&lt;br&gt;&#xA;गिरिभारं न सेहे सा वोढुं श्रीनन्दगेहिनी ॥ २५ ॥&lt;br&gt;&#xA;अहो गिरिसमो बालः कथं स्यादिति विस्मिता ।&lt;br&gt;&#xA;भूमौ निधाय तं सद्यो नेदं कस्मै जगाद ह ॥ २६ ॥&lt;br&gt;&#xA;कंसप्रणोदितो दैत्यस्तृणावर्तो महाबलः ।&lt;br&gt;&#xA;जहार बालं क्रीडन्तं वातावर्तेन सुन्दरम् ॥ २७ ॥&lt;br&gt;&#xA;रजोऽन्धकारोऽभूत्तत्र घोरशब्दश्च गोकुले ।&lt;br&gt;&#xA;रजस्वलानि चक्षूंषि बभूवुर्घटिकाद्वयम् ॥ २८ ॥&lt;br&gt;&#xA;ततो यशोदा नापश्यत्पुत्रं तं मन्दिराजिरे ।&lt;br&gt;&#xA;मोहिता रुदती घोरान् पश्यन्ती गृहशेखरान् ॥ २९ ॥&lt;br&gt;&#xA;अदृष्टे च यदा पुत्रे पतिता भुवि मूर्छिता ।&lt;br&gt;&#xA;उच्चै रुरोद करुणं मृतवत्सा यथा हि गौः ॥ ३० ॥&lt;br&gt;&#xA;रुरुदुश्च तदा गोप्यः प्रेमस्नेहसमाकुलाः ।&lt;br&gt;&#xA;अश्रुमुख्यो नन्दसूनुं पश्यन्त्यस्ता इतस्ततः ॥ ३१ ॥&lt;br&gt;&#xA;तृणावर्तो नभः प्राप्त ऊर्ध्वं वै लक्षयोजनम् ।&lt;br&gt;&#xA;स्कन्धे सुमेरुवद्‌बालं मन्यमानः प्रपीडितः ॥ ३२ ॥&lt;br&gt;&#xA;अथ कृष्णं पातयितुं दैत्यस्तत्र समुद्यतः ।&lt;br&gt;&#xA;गलं जग्राह तस्यापि परिपूर्णतमः स्वयम् ॥ ३३ ॥&lt;br&gt;&#xA;मुञ्च मुञ्चेति गदिते दैत्ये कृष्णोऽद्‌भुतोऽर्भकः ।&lt;br&gt;&#xA;गलग्राहेण महता व्यसुं दैत्यं चकार ह ॥ ३४ ॥&lt;br&gt;&#xA;तज्ज्योतिः श्रीघनश्यामे लीनं सौदामिनी यथा ।&lt;br&gt;&#xA;दैत्योऽम्बरान्निपतितः शिलायां शिशुना सह ॥ ३५ ॥&lt;br&gt;&#xA;विशीर्णावयवस्यापि पतितस्य स्वनेन वै ।&lt;br&gt;&#xA;विनेदुश्च दिशः सर्वाः कम्पितं भूमिमण्डलम् ॥ ३६ ॥&lt;br&gt;&#xA;तत्पृष्ठस्थं शिशुं तूष्णीं रुदन्त्यो गोपिकास्ततः ।&lt;br&gt;&#xA;ददृशुर्युगपत्सर्वा नीत्वा मात्रे ददुर्जगुः ॥ ३७ ॥&lt;br&gt;&#xA;गोप्य ऊचुः -&lt;br&gt;&#xA;न योग्यासि यशोदे त्वं बालं लालयितुं मनाक् ।&lt;br&gt;&#xA;न घृणा ते क्वचिद्‌दृष्टा क्रुद्धासि कथितेन वै ॥ ३८ ॥&lt;br&gt;&#xA;प्राप्तेऽन्धकारे स्वारोहात्कोऽपि बालं जहाति हि ।&lt;br&gt;&#xA;त्वया निर्घृणया भूमौ धृतो बालो महाभये ॥ ३९ ॥&lt;br&gt;&#xA;श्रीयशोदोवाच -&lt;br&gt;&#xA;न जानामि कथं बालो भारभूतो गिरीन्द्रवत् ।&lt;br&gt;&#xA;तस्मान्मया कृतो भूमौ चक्रवाते महाभये ॥ ४० ॥&lt;br&gt;&#xA;गोप्य ऊचुः -&lt;br&gt;&#xA;मा मृषा वद कल्याणि हे यशोदे गतव्यथे ।&lt;br&gt;&#xA;अयं दुग्धमुखो बालो लघुं कुसुमतूलवत् ॥ ४१ ॥&lt;br&gt;&#xA;श्रीनारद उवाच -&lt;br&gt;&#xA;तदा गोप्योऽथ गोपाश्च नन्दाद्या आगते शिशौ ।&lt;br&gt;&#xA;अतीव मोदं सम्प्रापुर्वदन्तः कुशलं जनैः ॥ ४२ ॥&lt;br&gt;&#xA;यशोदा बालकं नीत्वा पाययित्वा स्तनं मुहुः ।&lt;br&gt;&#xA;आघ्रायोरसि वस्त्रेण रोहिणीं प्राह मोहिता ॥ ४३ ॥&lt;br&gt;&#xA;श्रीयशोदोवाच -&lt;br&gt;&#xA;एको दैवेन दत्तोऽयं न पुत्रा बहवश्च मे ।&lt;br&gt;&#xA;तस्यापि बहवोऽरिष्टा आगच्छन्ति क्षणेन वै ॥ ४४ ॥&lt;br&gt;&#xA;अद्य मृत्युमुखान्मुक्तो भविष्यत्किमतः परम् ।&lt;br&gt;&#xA;किं करोमि क्व गच्छामि कुत्र वासो भवेदतः ॥ ४५ ॥&lt;br&gt;&#xA;वज्रसाराश्च ये दैत्या निर्दया घोरदर्शनाः ।&lt;br&gt;&#xA;वैरं कुर्वन्ति मे बाले दैव दैव कुतः सुखम् ॥ ४६ ॥&lt;br&gt;&#xA;धनं देहो गृहं सौधो रत्नानि विविधानि च ।&lt;br&gt;&#xA;सर्वेषां तु ह्यवशं वै भूयान्मे कुशली शिशुः ॥ ४७ ॥&lt;br&gt;&#xA;हरेरर्चां दानमिष्टं पूर्तं देवालयं शतम् ।&lt;br&gt;&#xA;करिष्यामि तदा बालोऽरिष्टेभ्यो विजयी यदा ॥ ४८ ॥&lt;br&gt;&#xA;एकबालेन मे सौख्यमन्धयष्टिरिव प्रिये ।&lt;br&gt;&#xA;बालं नीत्वा गमिष्यामि देशे रोहिणि निर्भये ॥ ४९ ॥&lt;br&gt;&#xA;श्रीनारद उवाच -&lt;br&gt;&#xA;तदैव विप्रा विद्वांस आगता नन्दमन्दिरम् ।&lt;br&gt;&#xA;यशोदया च नन्देन पूजिता आसनस्थिताः ॥ ५० ॥&lt;br&gt;&#xA;ब्राह्मणा ऊचुः -&lt;br&gt;&#xA;मा शोचं कुरु हे नन्द हे यशोदे व्रजेश्वरी ।&lt;br&gt;&#xA;करिष्यामः शिशो रक्षां चिरञ्जीवी भवेदयम् ॥ ५१ ॥&lt;br&gt;&#xA;श्रीनारद उवाच -&lt;br&gt;&#xA;इत्युक्त्वा द्विजमुख्यास्ते कुशाग्रैर्नवपल्लवैः ।&lt;br&gt;&#xA;पवित्रकलशैस्तोयैर्ऋग्यजुःसामजैः स्तवैः ॥ ५२ ॥&lt;br&gt;&#xA;परैः स्वस्त्ययनैर्यज्ञं कारयित्वा विधानतः ।&lt;br&gt;&#xA;अग्निं सम्पूज्यविधिवद्‌रक्षां विदधिरे शिशोः ॥ ५३ ॥&lt;br&gt;&#xA;ब्राह्मणा ऊचुः -&lt;br&gt;&#xA;दामोदरः पातु पादौ जानुनी विष्टरश्रवाः ।&lt;br&gt;&#xA;ऊरू पातु हरिर्नाभिः परिपूर्णतमः स्वयम् ॥ ५४ ॥&lt;br&gt;&#xA;कटिं राधापतिः पातु पीतवासास्तवोदरम् ।&lt;br&gt;&#xA;हृदयं पद्मनाभश्च भुजौ गोवर्द्धनोद्धरः ॥ ५५ ॥&lt;br&gt;&#xA;मुखं च मथुरानाथो द्वारकेशः शिरोऽवतु ।&lt;br&gt;&#xA;पृष्ठं पात्वसुरध्वंसी सर्वतो भगवान्स्वयम् ॥ ५६ ॥&lt;br&gt;&#xA;श्लोकत्रयमिदं स्तोत्रं यः पठेन्मानवः सदा ।&lt;br&gt;&#xA;महासौख्यं भवेत्तस्य न भयं विद्यते क्वचित् ॥ ५७ ॥&lt;br&gt;&#xA;श्रीनारद उवाच -&lt;br&gt;&#xA;नन्दस्तेभ्यो गवां लक्षं सुवर्णं दशलक्षकम् ।&lt;br&gt;&#xA;सहस्रं नवरत्नानां वस्त्रलक्षं ददौ परम् ॥ ५८ ॥&lt;br&gt;&#xA;गतेषु द्विजमुख्येषु नन्दो गोपान्नियम्य च ।&lt;br&gt;&#xA;भोजयामास सम्पूज्य वस्त्रैभूषैर्मनोहरैः ॥ ५९ ॥&lt;br&gt;&#xA;श्रीबहुलाश्व उवाच -&lt;br&gt;&#xA;तृणावर्तः पूर्वकाले कोऽयं सुकृतकृन्नरः ।&lt;br&gt;&#xA;परिपूर्णतमे साक्षाच्छ्रीकृष्णे लीनतां गतः ॥ ६० ॥&lt;br&gt;&#xA;श्रीनारद उवाच - पाण्डुदेशोद्‌भवो राजा सहस्राक्षः प्रतापवान् ।&lt;br&gt;&#xA;हरिभक्तो धर्मनिष्ठो यज्ञकृद्दानतत्परः ॥ ६१ ॥&lt;br&gt;&#xA;रेवातटे महादिव्ये लतावेत्रसमाकुले ।&lt;br&gt;&#xA;नारीणां च सहस्रेण रममाणो चचार ह ॥ ६२ ॥&lt;br&gt;&#xA;दुर्वाससं मुनिं साक्षादागतं न ननाम ह ।&lt;br&gt;&#xA;तदा मुनिर्ददौ शापं राक्षसो भव दुर्मते ॥ ६३ ॥&lt;br&gt;&#xA;पुनस्तदङ्घ्र्योः पतितं नृपं प्रादाद्‌वरं मुनिः ।&lt;br&gt;&#xA;श्रीकृष्णविग्रहस्पर्शात्परं मोक्षमवाप ह ॥ ६५ ॥&lt;br&gt;&#xA;इति श्रीगर्गसंहितायां गोलोकखण्डे नारदबहुलाश्वसंवादे&lt;br&gt;&#xA;शकटासुरतृणावर्तमोक्षो नाम चतुर्दशोऽध्यायः ॥ १४ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/01/15/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/01/15/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;गोलोकखण्डम् - पञ्चदशोऽध्यायः&lt;br&gt;&#xA;नन्दपत्न्या विश्वरूपदर्शनं श्रीकृष्णनामकरणम् -&lt;/p&gt;&#xA;&lt;p&gt;प्रेङ्खे हरिं कनकरत्नमये शयानं&lt;br&gt;&#xA;श्यामं शिशुं जनमनोहरमन्दहासम् ।&lt;br&gt;&#xA;दृष्ट्यार्तिहारि मषिबिन्दुधरं यशोदा&lt;br&gt;&#xA;स्वाङ्के चकार धृतकज्जलपद्मनेत्रम् ॥ १ ॥&lt;br&gt;&#xA;पादं पिबन्तमतिचञ्चलमद्‌भुताङ्गं&lt;br&gt;&#xA;वक्त्रैर्विनीलनवकोमलकेशबन्धैः ।&lt;br&gt;&#xA;श्रीमन्नृकेशरिनखस्फुरदरर्द्धचन्द्रं&lt;br&gt;&#xA;तं लालयन्त्यतिघृणा मुदमाप गोपी ॥ २ ॥&lt;br&gt;&#xA;बालस्य पीतपयसो नृप जृम्भितस्य&lt;br&gt;&#xA;तत्त्वानि चास्य वदने सकलेऽविराजन् ।&lt;br&gt;&#xA;माता सुराधिपमुखैः प्रयुतं च सर्वं&lt;br&gt;&#xA;दृष्ट्वा परं भयमवाप निमीलिताक्षी ॥ ३ ॥&lt;br&gt;&#xA;राजन्परस्य परिपूर्णतमस्य साक्षा-&lt;br&gt;&#xA;त्कृष्णस्य विश्वमखिलं कपटेन सा हि ।&lt;br&gt;&#xA;नष्टस्मृतिः पुनरभूत्स्वसुते घृणार्ता&lt;br&gt;&#xA;किं वर्णयामि सुतपो बहु नन्दपत्न्याः ॥ ४ ॥&lt;br&gt;&#xA;श्रीबहुलाश्व उवाच -&lt;br&gt;&#xA;नन्दो यशोदया सार्द्धं किं चकार तपो महत् ।&lt;br&gt;&#xA;येन श्रीकृष्णचन्द्रोऽपि पुत्रीभूतो बभूव ह ॥ ५ ॥&lt;br&gt;&#xA;श्रीनारद उवाच -&lt;br&gt;&#xA;अष्टानां वै वसूनां च द्रोणो मुख्यो धरापतिः ।&lt;br&gt;&#xA;अनपत्यो विष्णुभक्तो देवराज्यं चकार ह ॥ ६ ॥&lt;br&gt;&#xA;एकदा पुत्रकाङ्क्षी च ब्रह्मणा नोदितो नृप ।&lt;br&gt;&#xA;मन्दराद्रिं गतस्तप्तुं धरया भार्यया सह ॥ ७ ॥&lt;br&gt;&#xA;कन्दमूलफलाहारौ ततः पर्णाशनौ ततः ।&lt;br&gt;&#xA;जलभक्षौ ततस्तौ तु निर्जलौ निर्जने स्थितौ ॥ ८ ॥&lt;br&gt;&#xA;वर्षाणामर्बुदे याते तपस्तत्तपतोर्द्वयोः ।&lt;br&gt;&#xA;ब्रह्मा प्रसन्नस्तावेत्य वरं ब्रूहीत्युवाच ह ॥ ९ ॥&lt;br&gt;&#xA;वल्मीकान्निर्गतो द्रोणो धरया भर्यया सह ।&lt;br&gt;&#xA;नत्वा विधिं च सम्पूज्य हर्षितः प्राह तं प्रभुम् ॥ १० ॥&lt;br&gt;&#xA;श्रीद्रोण उवाच -&lt;br&gt;&#xA;परिपूर्णतमे कृष्णे पुत्रीभूते जनार्दने ।&lt;br&gt;&#xA;भक्तिः स्यादावयोर्ब्रह्मन्सततं प्रेमलक्षणा ॥ ११ ॥&lt;br&gt;&#xA;ययाञ्जसा तरन्तीह दुस्तरं भवसागरम् ।&lt;br&gt;&#xA;नान्यं वरं वाञ्छितं स्यादावयोस्तपतोर्विधे ॥ १२ ॥&lt;br&gt;&#xA;श्रीब्रह्मोवाच -&lt;br&gt;&#xA;युवाभ्यं याचितं यन्मे दुर्घटं दुर्लभं वरम् ।&lt;br&gt;&#xA;तथापि भूयात्सफलं युवयोरन्यजन्मनि ॥ १३ ॥&lt;br&gt;&#xA;श्रीनारद उवाच -&lt;br&gt;&#xA;द्रोणो नन्दोऽभवद्‌भूमौ यशोदा सा धरा स्मृता ।&lt;br&gt;&#xA;कृष्णो ब्रह्मवचः कर्तुं प्राप्तो घोषे पितुः पुरात् ॥ १४ ॥&lt;br&gt;&#xA;सुधाखण्डात्परं मिष्टं श्रीकृष्णचरितं शुभम् ।&lt;br&gt;&#xA;गन्धमादनशृङ्गे वै नारायणमुखाच्छ्रुतम् ॥ १५ ॥&lt;br&gt;&#xA;कृपया च कृतार्थोऽहं नरनारायणस्य च ।&lt;br&gt;&#xA;मया तुभ्यं च कथितं किं भूयः श्रोतुमिच्छसि ॥ १६ ॥&lt;br&gt;&#xA;श्रीबहुलाश्व उवाच -&lt;br&gt;&#xA;नन्दगेहे हरिः साक्षाच्छिशुरूपः सनातनः ।&lt;br&gt;&#xA;किं चकार बलेनापि तन्मे ब्रूहि महामुने ॥ १७ ॥&lt;br&gt;&#xA;श्रीनारद उवाच -&lt;br&gt;&#xA;एकदा शिष्यसहोतो गर्गाचार्यो महामुनिः ।&lt;br&gt;&#xA;शौरिणा नोदितः साक्षादाययौ नन्दमन्दिरम् ॥ १८ ॥&lt;br&gt;&#xA;नन्दः सम्पूज्य विधिवत्पाद्याद्यैर्मुनिसत्तमम् ।&lt;br&gt;&#xA;ततः प्रदक्षिणीकृत्य साष्टाङ्गं प्रणनाम ह ॥ १९ ॥&lt;br&gt;&#xA;श्रीनन्द उवाच -&lt;br&gt;&#xA;अद्य नः पितरो देवाः सन्तुष्टा अग्नयश्च नः ।&lt;br&gt;&#xA;पवित्रं मन्दिरं जातं युष्मच्चरणरेणुभिः ॥ २० ॥&lt;br&gt;&#xA;मत्पुत्रनामकरणं कुरु द्विज महामुने ।&lt;br&gt;&#xA;पुण्यैस्तीर्थैश्च दुष्प्राप्यं भवदागमनं प्रभो ॥ २१ ॥&lt;br&gt;&#xA;श्रीगर्ग उवाच -&lt;br&gt;&#xA;ते पुत्रनामकरणं करिष्यामि न संशयः ।&lt;br&gt;&#xA;पूर्ववार्तां गदिष्यामि गच्छ नन्द रहःस्थलम् ॥ २२ ॥&lt;br&gt;&#xA;श्रीनारद उवाच -&lt;br&gt;&#xA;उत्थाप्य गर्गो नन्देन बालाभ्यां च यशोदया ।&lt;br&gt;&#xA;एकान्ते गोव्रजे गत्वा तयोर्नाम चकार ह ।&lt;br&gt;&#xA;सम्पूज्य गणनाथादीन् ग्रहान्संशोध्य यत्नतः ।&lt;br&gt;&#xA;नन्दं प्राह प्रसन्नाङ्गो गर्गाचार्यो महामुनिः ॥ २४ ॥&lt;br&gt;&#xA;रोहिणीनन्दनस्यास्य नामोच्चारं शृणुष्व च ।&lt;br&gt;&#xA;रमन्ते योगिनो ह्यस्मिन्सर्वत्र रमतीति वा ॥ २५ ॥&lt;br&gt;&#xA;गुणैश्च रमयन् भक्ताण्स्तेन रामं विदुः परे ।&lt;br&gt;&#xA;गर्भसङ्कर्षणादस्य सङ्कर्षण इति स्मृतः ॥ २६ ॥&lt;br&gt;&#xA;सर्वावशेषाद्यं शेषं बलाधिक्याद्‌बलं विदुः ।&lt;br&gt;&#xA;स्वपुत्रस्यापि नामानि शृणु नन्द ह्यतन्द्रितः ॥ २७ ॥&lt;br&gt;&#xA;सद्यः प्राणिपवित्राणि जगतां मङ्गलानि च ।&lt;br&gt;&#xA;ककारः कमलाकान्त ऋकारो राम इत्यपि ॥ २८ ॥&lt;br&gt;&#xA;षकारः षड्गुणपतिः श्वेतद्वीपनिवासकृत् ।&lt;br&gt;&#xA;णकारो नारसिंहोऽयमकारो ह्यक्षरोऽग्निभुक् ॥ २९ ॥&lt;br&gt;&#xA;विसर्गौ च तथा ह्येतौ नरनारायणावृषी ।&lt;br&gt;&#xA;सम्प्रलीनाश्च षट् पूर्णा यस्मिञ्छुद्धे महात्मनि ॥ ३० ॥&lt;br&gt;&#xA;परिपूर्णतमे साक्षात्तेन कृष्णः प्रकीर्तितः ।&lt;br&gt;&#xA;शुक्लो रक्तस्तथा पीतो वर्णोऽस्यानुयुगं धृतः ॥ ३१ ॥&lt;br&gt;&#xA;द्वापरान्ते कलेरादौ बालोऽयं कृष्णतां गतः ।&lt;br&gt;&#xA;तस्मात्कृष्ण इति ख्यातो नाम्नायं नन्दनन्दनः ॥ ३२ ॥&lt;br&gt;&#xA;वसवश्चेन्द्रियाणीति तद्देवश्चित्तमेव हि ।&lt;br&gt;&#xA;तस्मिन्यश्चेष्टते सोऽपि वासुदेव इति स्मृतः ॥ ३३ ॥&lt;br&gt;&#xA;वृषभानुसुता राधा या जाता कीर्तिमन्दिरे ।&lt;br&gt;&#xA;तस्याः पतिरयं साक्षात्तेन राधापतिः स्मृतः ॥ ३४ ॥&lt;br&gt;&#xA;परिपूर्णतमः साक्षाच्छ्रीकृष्णो भगवान्स्वयम् ।&lt;br&gt;&#xA;असङ्ख्यब्रह्माण्डपतिः गोलोके धाम्नि राजते ॥ ३५ ॥&lt;br&gt;&#xA;सोऽयं तव शिशुर्जातो भारावतरणाय च ।&lt;br&gt;&#xA;कंसादीनां वधार्थाय भक्तानां रक्षणाय च ॥ ३६ ॥&lt;br&gt;&#xA;अनन्तान्यस्य नामानि वेदगुह्यानि भारत ।&lt;br&gt;&#xA;लीलाभिश्च भविष्यन्ति तत्कर्मसु न विस्मयः ॥ ३७ ॥&lt;br&gt;&#xA;अहोभाग्यं तु ते नन्द साक्षाच्छ्रीपुरुषोत्तमः ।&lt;br&gt;&#xA;त्वद्‌गृहे वर्तमानोऽयं शिशुरूपः परात्परः ॥ ३८ ॥&lt;br&gt;&#xA;इत्युक्त्वाथ गते गर्गे स्वात्मानं पूर्णमाशिषाम् ।&lt;br&gt;&#xA;मेने प्रमुदितः पत्न्या नन्दराजो महामतिः ॥ ३९ ॥&lt;br&gt;&#xA;अर्थ गर्गो ज्ञानिवरो ज्ञानदो मुनिसत्तमः ।&lt;br&gt;&#xA;कालिन्दीतीरशोभाढ्यां वृषभानुपुरं गतः ॥ ४० ॥&lt;br&gt;&#xA;छत्रेण शोभितं विप्रं द्वितीयमिव वासवम् ।&lt;br&gt;&#xA;दण्डेन राजितं साक्षाद्धर्मराजमिव स्थितम् ॥ ४१ ॥&lt;br&gt;&#xA;तेजसा द्योतितदिशं साक्षात्सूर्यमिवापरम् ।&lt;br&gt;&#xA;पुस्तकीमेखलायुक्तं द्वितीयमिव पद्मजम् ॥ ४२ ॥&lt;br&gt;&#xA;शोभितं शुक्लवासोभिर्देवं विष्णुमिव स्थितम् ।&lt;br&gt;&#xA;तं दृष्ट्वा मुनिशार्दूलं सहसोत्थाय सादरम् ॥ ४३ ॥&lt;br&gt;&#xA;प्रणम्य शिरसा सद्यः सम्मुखोऽभूत् कृताञ्जलिः ।&lt;br&gt;&#xA;मुनिं च पीठके स्थाप्य पाद्याद्यैरुपचारवित् ॥ ४४ ॥&lt;br&gt;&#xA;पूजयामास विधिवच्छ्रीगर्गं ज्ञानिनां वरम् ।&lt;br&gt;&#xA;ततः प्रदक्षिणीकृत्य वृषभानुवरो महान् ॥ ४५ ॥&lt;br&gt;&#xA;श्रीवृषभानुरुवाच -&lt;br&gt;&#xA;सतां पर्यटनं शान्तं गृहिणां शान्तये स्मृतम् ।&lt;br&gt;&#xA;नृणामन्तस्तमोहारी साधुरेव न भास्करः ॥ ४६ ॥&lt;br&gt;&#xA;तीर्थीभूता वयं गोपा जातास्त्वद्दर्शनात्प्रभो ।&lt;br&gt;&#xA;तीर्थानि तीर्थीकुर्वन्ति त्वादृशाः साधवः क्षितौ ॥ ४७ ॥&lt;br&gt;&#xA;हे मुने राधिकानाम कन्या मे मङ्गलायना ।&lt;br&gt;&#xA;कस्मै वराय दातव्या वद त्वं मे सुनिश्चितम् ॥ ४८ ॥&lt;br&gt;&#xA;त्वं पर्यटन्नर्क इव त्रिलोकीं दिव्यदर्शनः ।&lt;br&gt;&#xA;वरोऽनया समो यो वै तस्मै दास्यामि कन्यकाम् ॥ ४९ ॥&lt;br&gt;&#xA;श्रीनारद उवाच -&lt;br&gt;&#xA;हस्तं गृहीत्वा श्रीगर्गो वृषभानोर्महामुनिः ।&lt;br&gt;&#xA;जगाम यमुनातीरं निर्जनं सुन्दरस्थलम् ॥ ५० ॥&lt;br&gt;&#xA;कालिन्दीजलकल्लोककोलाहलसमाकुलम् ।&lt;br&gt;&#xA;तत्रोपवेश्य गोपेशं मुनीन्द्रः प्राह धर्मवित् ॥ ५१ ॥&lt;br&gt;&#xA;श्रीगर्ग उवाच -&lt;br&gt;&#xA;हे गोप गुप्तमाख्यानं कथनीयं न च त्वया ।&lt;br&gt;&#xA;परिपूर्णतमः साक्षाच्छ्रीकृष्णो भगवान्स्वयम् ॥ ५२ ॥&lt;br&gt;&#xA;असङ्ख्यब्रह्माण्डपतिर्गोलोकेशः परात्परः ।&lt;br&gt;&#xA;तस्मात्परो वरो नास्ति जातो नन्दगृहे पतिः ॥ ५३ ॥&lt;br&gt;&#xA;श्रीवृषभानुरुवाच -&lt;br&gt;&#xA;अहोभाग्यमहोभाग्यं नन्दस्यापि महामुने ।&lt;br&gt;&#xA;श्रीकृष्णस्यावतारस्य सर्वं त्वं वद कारणम् ॥ ५४ ॥&lt;br&gt;&#xA;श्रीगर्ग उवाच -&lt;br&gt;&#xA;भुवो भारावताराय कंसादीनां वधाय च ।&lt;br&gt;&#xA;ब्रह्मणा प्राथितः कृष्णो बभूव जगतीतले ॥ ५५ ॥&lt;br&gt;&#xA;श्रीकृष्णपट्टराज्ञी या गोलोके राधिकाभिधा ।&lt;br&gt;&#xA;त्वद्‌गृहे सापि सञ्जाता त्वं न जानासि तां पराम् ॥ ५६ ॥&lt;br&gt;&#xA;श्रीनारद उवाच -&lt;br&gt;&#xA;तदा प्रहर्षितो गोपो वृषभानुः सुविस्मितः ।&lt;br&gt;&#xA;कलावतीं समाहूय तया सार्द्धं विचार्य च ॥ ५७ ॥&lt;br&gt;&#xA;राधाकृष्णानुभावं च ज्ञात्वा गोपवरः परः ।&lt;br&gt;&#xA;आनन्दाश्रुकलां मुञ्चन्पुनराह महामुनिम् ॥ ५८ ॥&lt;br&gt;&#xA;श्रीवृषभानुरुवाच -&lt;br&gt;&#xA;तस्मै दास्यामि हे ब्रह्मन् कन्यां कमललोचनाम् ।&lt;br&gt;&#xA;त्वया पन्था दर्शितो मे त्वया कार्योऽयमुद्वहः ॥ ५९ ॥&lt;br&gt;&#xA;श्रीगर्ग उवाच -&lt;br&gt;&#xA;अहं न कारयिष्यामि विवाहमनयोर्नृप ।&lt;br&gt;&#xA;तयोर्विवाहो भविता भाण्डीरे यमुनातटे ॥ ६० ॥&lt;br&gt;&#xA;वृन्दावनसमीपे च निर्जने सुन्दरस्थले ।&lt;br&gt;&#xA;परमेष्ठी समागत्य विवाहं कारयिष्यति ॥ ६१ ॥&lt;br&gt;&#xA;तस्माद्‌राधां गोपवर विद्ध्यर्धाङ्गीं वरस्य च ।&lt;br&gt;&#xA;लोके चूडामणिः साक्षाद्‌राज्ञीं गोलोकमन्दिरे ॥ ६२ ॥&lt;br&gt;&#xA;यूयं सर्वेऽपि गोपाला गोलोकादागता भुवि ।&lt;br&gt;&#xA;तथा गोपीगणा गोपा गोलोके राधिकेच्छया ॥ ६३ ॥&lt;br&gt;&#xA;यद्दर्शनं दुर्लभमेव दुर्घटं&lt;br&gt;&#xA;देवैश्च यज्ञैर्न च जन्मभिः किमु ।&lt;br&gt;&#xA;सविग्रहां तां तव मन्दिराजिरे&lt;br&gt;&#xA;लक्ष्यन्ति गुप्तां बहुगोपगोपिकाः ॥ ६४ ॥&lt;br&gt;&#xA;श्रीनारद उवाच -&lt;br&gt;&#xA;तदा च विस्मितौ राजन् दम्पती हर्षितौ परम् ।&lt;br&gt;&#xA;राधाकृष्णप्रभावं च श्रुत्वा श्रीगर्गमूचतुः ॥ ६५ ॥&lt;br&gt;&#xA;दम्पती ऊचतुः -&lt;br&gt;&#xA;राधाशब्दस्य हे ब्रह्मन् व्याख्यानं वद तत्त्वतः ।&lt;br&gt;&#xA;त्वत्तो न संशयच्छेत्ता कोऽपि भूमौ महामुने ॥ ६६ ॥&lt;br&gt;&#xA;श्रीगर्ग उवाच -&lt;br&gt;&#xA;सामवेदस्य भावार्थं गन्धमादनपर्वते ।&lt;br&gt;&#xA;शिष्येणापि मया तत्र नारायणमुखाच्छ्रुतम् ॥ ६७ ॥&lt;br&gt;&#xA;रमया तु रकारः स्यादाकारस्त्वादिगोपिका ।&lt;br&gt;&#xA;धकारो धरया हि स्यादाकारो विरजा नदी ॥ ६८ ॥&lt;br&gt;&#xA;श्रीकृष्णस्य परस्यापि चतुर्द्धा तेजसोऽभवत् ।&lt;br&gt;&#xA;लीलाभूः श्रीश्च विरजा चतस्रः पत्न्य एव हि ॥ ६९ ॥&lt;br&gt;&#xA;सम्प्रलीनाश्च ताः सर्वा राधायां कुञ्जमन्दिरे ।&lt;br&gt;&#xA;परिपूर्णतमां राधां तस्मादाहुर्मनिषिणः ॥ ७० ॥&lt;br&gt;&#xA;श्रीनारद उवाच -&lt;br&gt;&#xA;राधाकृष्णेति हे गोप ये जपन्ति पुनः पुनः ।&lt;br&gt;&#xA;चतुष्पदार्थं किं तेषां साक्षात्कृष्णोऽपि लभ्यते ॥ ७१ ॥&lt;br&gt;&#xA;तदातिविस्मितो राजन् वृषभानुः प्रियायुतः ।&lt;br&gt;&#xA;राधाकृष्णप्रभावं तं ज्ञात्वाऽऽनन्दमयो ह्यभूत् ॥ ७२ ॥&lt;br&gt;&#xA;इत्थं गर्गो ज्ञानिवरः पूजितो वृषभानुना ।&lt;br&gt;&#xA;जगाम स्वगृहं साक्षान्मुनीन्द्रः सर्ववित्कविः ॥ ७३ ॥&lt;br&gt;&#xA;इति श्रीगर्गसंहितायां गोलोकखण्डे नारदबहुलाश्वसंवादे&lt;br&gt;&#xA;नन्दपत्न्याः विश्वरूपदर्शनं श्रीकृष्णनामकरणं नाम पञ्चदशोऽध्यायः ॥ १५ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/01/16/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/01/16/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;गोलोकखण्डम् - षोडशोऽध्यायः&lt;br&gt;&#xA;श्रीकृष्ण-राधिका विवाहवर्णनम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;गाश्चारयन् नन्दनमङ्कदेशे&lt;br&gt;&#xA;संलालयन् दूरतमं सकाशात् ।&lt;br&gt;&#xA;कलिन्दजातीरसमीरकम्पितं&lt;br&gt;&#xA;नन्दोऽपि भाण्डीरवनं जगाम ॥ १ ॥&lt;br&gt;&#xA;कृष्णेच्छया वेगतरोऽथ वातो&lt;br&gt;&#xA;घनैरभून्मेदुरमम्बरं च ।&lt;br&gt;&#xA;तमालनीपद्रुमपल्लवैश्च&lt;br&gt;&#xA;पतद्‌भिरेजद्‌भिरतीव भाः कौ ॥ २ ॥&lt;br&gt;&#xA;तदान्धकारे महति प्रजाते&lt;br&gt;&#xA;बाले रुदत्यङ्कगतेऽतिभीते ।&lt;br&gt;&#xA;नन्दो भयं प्राप शिशुं स बिभ्र-&lt;br&gt;&#xA;द्धरिं परेशं शरणं जगाम ॥ ३ ॥&lt;br&gt;&#xA;तदैव कोट्यर्कसमूहदीप्ति-&lt;br&gt;&#xA;रागच्छतीवाचलती दिशासु ।&lt;br&gt;&#xA;बभूव तस्यां वृषभानुपुत्रीं&lt;br&gt;&#xA;ददर्श राधां नवनन्दराजः ॥ ४ ॥&lt;br&gt;&#xA;कोटीन्दुबिम्बद्युतिमादधानां&lt;br&gt;&#xA;नीलाम्बरां सुन्दरमादिवर्णाम् ।&lt;br&gt;&#xA;मञ्जीरधीरध्वनिनूपुराणा-&lt;br&gt;&#xA;माबिभ्रतीं शब्दमतीव मञ्जुम् ॥ ५ ॥&lt;br&gt;&#xA;काञ्चीकलाकङ्कणशब्दमिश्रां&lt;br&gt;&#xA;हाराङ्गुलीयाङ्गदविस्फुरन्तीम् ।&lt;br&gt;&#xA;श्रीनासिकामौक्तिकहंसिकीभिः&lt;br&gt;&#xA;श्रीकण्ठचूडामणिकुण्डलाढ्याम् ॥ ६ ॥&lt;br&gt;&#xA;तत्तेजसा धर्षित आशु नन्दो&lt;br&gt;&#xA;नत्वाथ तामाह कृताञ्जलिः सन् ।&lt;br&gt;&#xA;अयं तु साक्षात्पुरुषोत्तमस्त्वं&lt;br&gt;&#xA;प्रियास्य मुख्यासि सदैव राधे ॥ ७ ॥&lt;br&gt;&#xA;गुप्तं त्विदं गर्गमुखेन वेद्मि&lt;br&gt;&#xA;गृहाण राधे निजनाथमङ्कात् ।&lt;br&gt;&#xA;एनं गृहं प्रापय मेघभीतं&lt;br&gt;&#xA;वदामि चेत्थं प्रकृतेर्गुणाढ्यम् ॥ ८ ॥&lt;br&gt;&#xA;नमामि तुभ्यं भुवि रक्ष मां त्वं&lt;br&gt;&#xA;यथेप्सितं सर्वजनैर्दुरापम् ।&lt;br&gt;&#xA;श्रीराधोवाव -&lt;br&gt;&#xA;अहं प्रसन्ना तव भक्तिभवा-&lt;br&gt;&#xA;न्मद्दर्शनं दुर्लभमेव नन्द ॥ ९ ॥&lt;br&gt;&#xA;श्रीनन्द उवाच -&lt;br&gt;&#xA;यदि प्रसन्नासि तदा भवेन्मे&lt;br&gt;&#xA;भक्तिर्दृढा कौ युवयोः पदाब्जे ।&lt;br&gt;&#xA;सतां च भक्तिस्तव भक्तिभाजां&lt;br&gt;&#xA;सङ्गः सदा मेऽथ युगे युगे च ॥ १० ॥&lt;br&gt;&#xA;श्रीनारद उवाच -&lt;br&gt;&#xA;तथास्तु चोक्त्वाथ हरिं कराभ्यां&lt;br&gt;&#xA;जग्राह राधा निजनाथमङ्कात् ।&lt;br&gt;&#xA;गतेऽथ नन्दे प्रणते व्रजेशे&lt;br&gt;&#xA;तदा हि भाण्डीरवनं जगाम ॥ ११ ॥&lt;br&gt;&#xA;गोलोकलोकाच्च पुरा समागता&lt;br&gt;&#xA;भूमिर्निजं स्वं वपुरादधाना ।&lt;br&gt;&#xA;या पद्मरागादिखचित्सुवर्णा&lt;br&gt;&#xA;बभूव सा तत्क्षणमेव सर्वा ॥ १२ ॥&lt;br&gt;&#xA;वृन्दावनं दिव्यवपुर्दधानं&lt;br&gt;&#xA;वृक्षैर्वरैः कामदुघैः सहैव ।&lt;br&gt;&#xA;कलिन्दपुत्री च सुवर्णसौधैः&lt;br&gt;&#xA;श्रीरत्नसोपानमयी बभूव ॥ १३ ॥&lt;br&gt;&#xA;गोवर्धनो रत्नशिलामयोऽभू-&lt;br&gt;&#xA;त्सुवर्णशृङ्गैः परितः स्फुरद्‌भिः ।&lt;br&gt;&#xA;मत्तालिभिर्निर्झरसुन्दरीभि-&lt;br&gt;&#xA;र्दरीभिरुच्चाङ्गकरीव राजन् ॥ १४ ॥&lt;br&gt;&#xA;तदा निकुञ्जोऽपि निजं वपुर्दध-&lt;br&gt;&#xA;त्सभायुतं प्राङ्गणदिव्यमण्डपम् ।&lt;br&gt;&#xA;वसन्तमाधुर्यधरं मधुव्रतै-&lt;br&gt;&#xA;र्मयूरपारावतकोकिलध्वनिम् ॥ १५ ॥&lt;br&gt;&#xA;सुवर्णरत्नादिखचित्पटैर्वृतं&lt;br&gt;&#xA;पतत्पताकावलिभिर्विराजितम् ।&lt;br&gt;&#xA;सरः स्फुरद्‌भिर्भ्रमरावलीढितै-&lt;br&gt;&#xA;र्विचर्चितं काञ्चनचारुपङ्कजैः ॥ १६ ॥&lt;br&gt;&#xA;तदैव साक्षात्पुरुषोत्तमोत्तमो&lt;br&gt;&#xA;बभूव कैशोरवपुर्घनप्रभः ।&lt;br&gt;&#xA;पीताम्बरः कौस्तुभरत्नभूषणो&lt;br&gt;&#xA;वंशीधरो मन्मथराशिमोहनः ॥ १७ ॥&lt;br&gt;&#xA;भुजेन सङ्गृह्य हसन्प्रियां हरि-&lt;br&gt;&#xA;र्जगाम मध्ये सुविवाहमण्डपम् ।&lt;br&gt;&#xA;विवाहसम्भारयुतः समेखलं&lt;br&gt;&#xA;सदर्भमृद्‌वारिघटादिमण्डितम् ॥ १८ ॥&lt;br&gt;&#xA;तत्रैव सिंहासन उद्‌गते वरे&lt;br&gt;&#xA;परस्परं सम्मिलितौ विरेजतुः ।&lt;br&gt;&#xA;परं ब्रुवन्तौ मधुरं च दम्पती&lt;br&gt;&#xA;स्फुरत्प्रभौ खे च तडिद्‌घनाविव ॥ १९ ॥&lt;br&gt;&#xA;तदाम्बराद्‌देववरो विधिः प्रभुः&lt;br&gt;&#xA;समागतस्तस्य परस्य सम्मुखे ।&lt;br&gt;&#xA;नत्वा तदङ्घ्री ह्युशती गिराभिः&lt;br&gt;&#xA;कृताञ्जलिश्चारु चतुर्मुखो जगौ ॥ २० ॥&lt;br&gt;&#xA;श्रीब्रह्मोवाच -&lt;br&gt;&#xA;अनादिमाद्यं पुरुषोत्तमोत्तमं&lt;br&gt;&#xA;श्रीकृष्णचन्द्रं निजभक्तवत्सलम् ।&lt;br&gt;&#xA;स्वयं त्वसङ्ख्याण्डपतिं परात्परं&lt;br&gt;&#xA;राधापतिं त्वां शरणं व्रजाम्यहम् ॥ २१ ॥&lt;br&gt;&#xA;गोलोकनाथस्त्वमतीव लीलो&lt;br&gt;&#xA;लीलावतीयं निजलोकलीला ।&lt;br&gt;&#xA;वैकुण्ठनाथोऽसि यदा त्वमेव&lt;br&gt;&#xA;लक्ष्मीस्तदेयं वृषभानुजा हि ॥ २२ ॥&lt;br&gt;&#xA;त्वं रामचन्द्रो जनकात्मजेयं&lt;br&gt;&#xA;भूमौ हरिस्त्वं कमलालयेयम् ।&lt;br&gt;&#xA;यज्ञावतारोऽसि यदा तदेयं&lt;br&gt;&#xA;श्रीदक्षिणा स्त्री प्रतिपत्निमुख्या ॥ २३ ॥&lt;br&gt;&#xA;त्वं नारसिंहोऽसि रमा तदेयं&lt;br&gt;&#xA;नारायणस्त्वं च नरेण युक्तः ।&lt;br&gt;&#xA;तदा त्वियं शान्तिरतीव साक्षा-&lt;br&gt;&#xA;च्छायेव याता च तवानुरूपा ॥ २४ ॥&lt;br&gt;&#xA;त्वं ब्रह्म चेयं प्रकृतिस्तटस्था&lt;br&gt;&#xA;कालो यदेमां च विदुः प्रधानाम् ।&lt;br&gt;&#xA;महान्यदा त्वं जगदङ्कुरोऽसि&lt;br&gt;&#xA;राधा तदेयं सगुणा च माया ॥ २५ ॥&lt;br&gt;&#xA;यदान्तरात्मा विदितश्चतुर्भि-&lt;br&gt;&#xA;स्तदा त्वियं लक्षणरूपवृत्तिः ।&lt;br&gt;&#xA;यदा विराड्देहधरस्त्वमेव&lt;br&gt;&#xA;तदाखिलं वा भुवि धारणेयम् ॥ २६ ॥&lt;br&gt;&#xA;श्यामं च गौरं विदितं द्विधा मह-&lt;br&gt;&#xA;स्तवैव साक्षात्पुरुषोत्तमोत्तम ।&lt;br&gt;&#xA;गोलोकधामाधिपतिं परेशं&lt;br&gt;&#xA;परात्परं त्वां शरणं व्रजाम्यहम् ॥ २७ ॥&lt;br&gt;&#xA;सदा पठेद्यो युगलस्तवं परं&lt;br&gt;&#xA;गोलोकधामप्रवरं प्रयाति सः ।&lt;br&gt;&#xA;इहैव सौन्दर्यसमृद्धिसिद्धयो&lt;br&gt;&#xA;भवन्ति तस्यापि निसर्गतः पुनः ॥ २८ ॥&lt;br&gt;&#xA;यदा युवां प्रीतियुतौ च दम्पती&lt;br&gt;&#xA;परात्परौ तावनुरूपरूपितौ ।&lt;br&gt;&#xA;तथापि लोकव्यवहारसङ्ग्रहा-&lt;br&gt;&#xA;द्विधिं विवाहस्य तु कारयाम्यहम् ॥ २९ ॥&lt;br&gt;&#xA;श्रीनारद उवाच -&lt;br&gt;&#xA;तदा स उत्थाय विधिर्हुताशनं&lt;br&gt;&#xA;प्रज्वाल्य कुण्डे स्थितयोस्तयोः पुरः ।&lt;br&gt;&#xA;श्रुतेः करग्राहविधिं विधानतो&lt;br&gt;&#xA;विधाय धाता समवस्थितोऽभवत् ॥ ३० ॥&lt;br&gt;&#xA;स वाहयामास हरिं च राधिकां&lt;br&gt;&#xA;प्रदक्षिणं सप्तहिरण्यरेतसः ।&lt;br&gt;&#xA;ततश्च तौ तं प्रणमय्य वेदवि-&lt;br&gt;&#xA;त्तौ पाठयामास च सप्तमन्त्रकम् ॥ ३१ ॥&lt;br&gt;&#xA;ततो हरेर्वक्षसि राधिकायाः&lt;br&gt;&#xA;करं च संस्थाप्य हरेः करं पुनः ।&lt;br&gt;&#xA;श्रीराधिकायाः किल पृष्ठदेशके&lt;br&gt;&#xA;संस्थाप्य मन्त्रांश्च विधिः प्रपाठयन् ॥ ३२ ॥&lt;br&gt;&#xA;राधा कराभ्यां प्रददौ च मालिकां&lt;br&gt;&#xA;किञ्जल्किनीं कृष्णगलेऽलिनादिनीम् ।&lt;br&gt;&#xA;हरेः कराभ्यां वृषभानुजा गले ।&lt;br&gt;&#xA;ततश्च वह्निं प्रणमय्य वेदवित् ॥ ३३ ॥&lt;br&gt;&#xA;संवासयामास सुपीठयोश्च तौ&lt;br&gt;&#xA;कृताञ्जली मौनयुतौ पितामहः ।&lt;br&gt;&#xA;तौ पाठयामास तु पञ्चमन्त्रकं&lt;br&gt;&#xA;समर्प्य राधां च पितेव कन्यकाम् ॥ ३४ ॥&lt;br&gt;&#xA;पुष्पाणि देवा ववृषुस्तदा नृप&lt;br&gt;&#xA;विद्याधरीभिर्ननृतुः सुराङ्गनाः ।&lt;br&gt;&#xA;गन्धर्वविद्याधरचारणाः कलं&lt;br&gt;&#xA;सकिन्नराः कृष्णसुमङ्गलं जगुः ॥ ३५ ॥&lt;br&gt;&#xA;मृदङ्गवीणामुरुयष्टिवेणवः&lt;br&gt;&#xA;शङ्खानका दुन्दुभयः सतालकाः ।&lt;br&gt;&#xA;नेदुर्मुहुर्देववरैर्दिवि स्थितै-&lt;br&gt;&#xA;र्जयेत्यभून्मङ्गलशब्दमुच्चकैः ॥ ३६ ॥&lt;br&gt;&#xA;उवाच तत्रैव विधिं हरिः स्वयं&lt;br&gt;&#xA;यथेप्सितं त्वं वद विप्र दक्षिणाम् ।&lt;br&gt;&#xA;तदा हरिं प्राह विधिः प्रभो मे&lt;br&gt;&#xA;देहि त्वदङ्घ्र्योर्निजभक्तिदक्षिणाम् ॥ ३७ ॥&lt;br&gt;&#xA;तथास्तु वाक्यं वदतो विधिर्हरेः&lt;br&gt;&#xA;श्रीराधिकायाश्च पदद्वयं शुभम् ।&lt;br&gt;&#xA;नत्वा कराभ्यां शिरसा पुनः पुन-&lt;br&gt;&#xA;र्जगाम गेहं प्रणतः प्रहर्षितः ॥ ३८ ॥&lt;br&gt;&#xA;ततो निकुञ्जेषु चतुर्विधान्नं&lt;br&gt;&#xA;दिव्यं मनोज्ञं प्रियया प्रदत्तम् ।&lt;br&gt;&#xA;जघास कृष्णः प्रहसन्परात्मा&lt;br&gt;&#xA;कृष्णेन दत्तं क्रमुकं च राधा ॥ ३९ ॥&lt;br&gt;&#xA;ततः करेणापि करं प्रियाया&lt;br&gt;&#xA;हरिर्गृहीत्वा प्रचचाल कुञ्जे ।&lt;br&gt;&#xA;जगाम जल्पन्मधुरं प्रपश्यन्&lt;br&gt;&#xA;वृन्दावनं श्रीयमुनां लताश्च ॥ ४० ॥&lt;br&gt;&#xA;श्रीमल्लताकुञ्जनिकुञ्जमध्ये&lt;br&gt;&#xA;निलीयमानं प्रहसन्तमेव ।&lt;br&gt;&#xA;विलोक्य शाखान्तरितं च राधा&lt;br&gt;&#xA;जग्राह पीताम्बरमाव्रजन्ती ॥ ४१ ॥&lt;br&gt;&#xA;दुद्राव राधा हरिहस्तपद्मा&lt;br&gt;&#xA;झङ्कारमङ्घ्र्योः प्रतिकुर्वती कौ ।&lt;br&gt;&#xA;निलीयमाना यमुनानिकुञ्जे&lt;br&gt;&#xA;पुनर्व्रजन्ती हरिहस्तमात्रात् ॥ ४२ ॥&lt;br&gt;&#xA;यथा तमालः कलधौतवल्ल्या&lt;br&gt;&#xA;घनो यथा चञ्चलया चकास्ति ।&lt;br&gt;&#xA;नीलोऽद्रिराजो निकषाश्मखन्या&lt;br&gt;&#xA;श्रीराधयाऽऽद्यस्तु तया रमण्या ॥ ४३ ॥&lt;br&gt;&#xA;श्रीरासरङ्गे जनवर्जिते परे&lt;br&gt;&#xA;रेमे हरी रासरसेन राधया ।&lt;br&gt;&#xA;वृन्दावने भृङ्गमयूरकूज-&lt;br&gt;&#xA;ल्लते चरत्येव रतीश्वरः परः ॥ ४४ ॥&lt;br&gt;&#xA;श्रीराधया कृष्णहरिः परात्मा&lt;br&gt;&#xA;ननर्त गोवर्द्धनकन्दरासु ।&lt;br&gt;&#xA;मत्तालिषु प्रस्रवणैः सरोभि-&lt;br&gt;&#xA;र्विराजितासु द्युतिमल्लतासु ॥ ४५ ॥&lt;br&gt;&#xA;चकार कृष्णो यमुनां समेत्य&lt;br&gt;&#xA;वरं विहारं वृषभानुपुत्र्या ।&lt;br&gt;&#xA;राधाकराल्लक्षदलं सपद्मं&lt;br&gt;&#xA;धावन्गृहीत्वा यमुनाजलेषु ॥ ४६ ॥&lt;br&gt;&#xA;राधा हरेः पीतपटं च वंशीं&lt;br&gt;&#xA;वेत्रं गृहीत्वा सहसा हसन्ती ।&lt;br&gt;&#xA;देहीति वंशीं वदतो हरेश्च&lt;br&gt;&#xA;जगाद राधा कमलं नु देहि ॥ ४७ ॥&lt;br&gt;&#xA;तस्यै ददौ देववरोऽथ पद्मं&lt;br&gt;&#xA;राधा ददौ पीततटं च वंशीम् ।&lt;br&gt;&#xA;वेत्रं च तस्मै हरये तयोः पुन-&lt;br&gt;&#xA;र्बभूव लीला यमुनातटेषु ॥ ४८ ॥&lt;br&gt;&#xA;ततश्च भाण्डीरवने प्रियाया-&lt;br&gt;&#xA;श्चकार शृङ्गारमलं मनोज्ञम् ।&lt;br&gt;&#xA;पत्रावलीयावककज्जलाद्यैः&lt;br&gt;&#xA;पुष्पैः सुरत्नैर्व्रजगोपरत्नः ॥ ४९ ॥&lt;br&gt;&#xA;हरेश्च शृङ्गारमलं प्रकर्तुं&lt;br&gt;&#xA;समुद्यता तत्र यदा हि राधा ।&lt;br&gt;&#xA;तदैव कृष्णस्तु बभूव बालो&lt;br&gt;&#xA;विहाय कैशोरवपुः स्वयं हि ॥ ५० ॥&lt;br&gt;&#xA;नन्देन दत्तं शिशुमेव यादृशं&lt;br&gt;&#xA;भूमौ लुठन्तं प्ररुदन्तमाययौ ।&lt;br&gt;&#xA;हरिं विलोक्याशु रुरोद राधिका&lt;br&gt;&#xA;तनोषि मायां नु कथं हरे मयि ॥ ५१ ॥&lt;br&gt;&#xA;इत्थं रुदन्तीं सहसा विषण्णा-&lt;br&gt;&#xA;माकाशवागाह तदैव राधाम् ।&lt;br&gt;&#xA;शोचं नु राधे इह मा कुरु त्वं&lt;br&gt;&#xA;मनोरथस्ते भविया हि पश्चात् ॥ ५२ ॥&lt;br&gt;&#xA;श्रुत्वाथ राधा हि हरिं गृहीत्वा&lt;br&gt;&#xA;गताऽऽशु गेहे व्रजराजपत्न्याः ।&lt;br&gt;&#xA;दत्त्वा च बालं किल नन्दपत्न्या&lt;br&gt;&#xA;उवाच दत्तः पथि ते च भर्त्रा ॥ ५३ ॥&lt;br&gt;&#xA;उवाच राधां नृप नन्दगेहिनी&lt;br&gt;&#xA;धन्याऽसि राधे वृषभानुकन्यके ।&lt;br&gt;&#xA;त्वया शिशुर्मे परिरक्षितो भया-&lt;br&gt;&#xA;न्मेघावृते व्योम्नि भयातुरो वने ॥ ५४ ॥&lt;br&gt;&#xA;सम्पूजिता श्लाघितसद्‌गुणा सा&lt;br&gt;&#xA;सुनन्दिता श्रीवृषभानुपुत्री ।&lt;br&gt;&#xA;तदा ह्यनुज्ञाप्य यशोमतीं सा&lt;br&gt;&#xA;शनैः स्वगेहं हि जगाम राधा ॥ ५५ ॥&lt;br&gt;&#xA;इत्थं हरेर्गुप्तकथा च वर्णिता&lt;br&gt;&#xA;राधाविवाहस्य सुमङ्गलावृता ।&lt;br&gt;&#xA;श्रुत्वा च यैर्वा पठिता च पाठिता&lt;br&gt;&#xA;तान्पापवृन्दा न कदा स्पृशन्ति ॥ ५६ ॥&lt;br&gt;&#xA;इति श्रीगर्गसंहितायां गोलोकखण्डे नारदबहुलाश्वसंवादे&lt;br&gt;&#xA;श्रीराधिकाविवाहवर्णनं नाम षोडशोऽध्यायः ॥ १६ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/01/17/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/01/17/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;गोलोकखण्डम् - सप्तदशोऽध्यायः&lt;br&gt;&#xA;दधिस्तेयवर्णनम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;अथ बालौ कृष्णरामौ गौरश्यामौ मनोहरौ ।&lt;br&gt;&#xA;लीलया चक्रतुरलं सुन्दरं नन्दमन्दिरम् ॥ १ ॥&lt;br&gt;&#xA;रिङ्गमाणौ च जानुभ्यां पाणिभ्यां सह मैथिल ।&lt;br&gt;&#xA;व्रजताल्पेन कालेन ब्रुवन्तौ मधुरं व्रजे ॥ २ ॥&lt;br&gt;&#xA;यशोदया च रोहिण्या लालितौ पोषितौ शिशू ।&lt;br&gt;&#xA;कदा विनिर्गतावङ्कात्क्वचिदङ्कं समास्थितौ ॥ ३ ॥&lt;br&gt;&#xA;मञ्जीरकिङ्किणीरावं कुर्वन्तौ तावितस्ततः ।&lt;br&gt;&#xA;त्रिलोकीं मोहयन्तौ द्वौ मायाबालकविग्रहौ ॥ ४ ॥&lt;br&gt;&#xA;क्रीडन्तमादाय शिशुं यशोदा-&lt;br&gt;&#xA;जिरे लुठन्तं व्रजबालकैश्च ।&lt;br&gt;&#xA;तद्‌धूलिलेपावृतधूसराङ्गं&lt;br&gt;&#xA;चक्रे ह्यलं प्रोक्षणमादरेण ॥ ५ ॥&lt;br&gt;&#xA;जानुद्वयाभ्यां च समं कराभ्यां&lt;br&gt;&#xA;पुनर्व्रजन्प्राङ्गणमेत्य कृष्णः ।&lt;br&gt;&#xA;मात्रङ्कदेशे पुनराव्रजन्सन्&lt;br&gt;&#xA;बभौ व्रजे केसरिबाललीलः ।&lt;br&gt;&#xA;तं सर्वतो हैमनचित्रयुक्तं&lt;br&gt;&#xA;पीताम्बरं कञ्चुकमादधानम् ।&lt;br&gt;&#xA;स्फुरत्प्रभं रत्नमयं च मौलिं&lt;br&gt;&#xA;दृष्ट्वा सुतं प्राप मुदं यशोदा ॥ ७ ॥&lt;br&gt;&#xA;बालं मुकुन्दमतिसुन्दरबालकेलिं&lt;br&gt;&#xA;दृष्ट्वा परं मुदमवापुरतीव गोप्यः ।&lt;br&gt;&#xA;श्रीनन्दराजव्रजमेत्य गृहं विहाय&lt;br&gt;&#xA;सर्वास्तु विस्मृतगृहाः सुखविग्रहास्ताः ॥ ८ ॥&lt;br&gt;&#xA;श्रीनन्दराजगृहकृत्रिमसिंहरूपं&lt;br&gt;&#xA;दृष्ट्वा व्रजन्प्रतिरवन्नृप भीरुवद्यः ।&lt;br&gt;&#xA;नीत्वा च तं निजसुतं गृहमाव्रजन्तीं&lt;br&gt;&#xA;गोप्यो व्रजे सघृणया ह्यवदन् यशोदाम् ॥ ९ ॥&lt;br&gt;&#xA;गोप्य ऊचुः -&lt;br&gt;&#xA;क्रीडार्थं चपलं ह्येनं मा बहिः कारयाङ्गणात् ।&lt;br&gt;&#xA;बालकेलिं दुग्धमुखं काकपक्षधरं शुभे ॥ १० ॥&lt;br&gt;&#xA;ऊर्ध्वदन्तद्वयं जातं पूर्वं मातुलदोषदम् ।&lt;br&gt;&#xA;अस्यापि मातुलो नास्ति ते सुतस्य यशोमति ॥ ११ ॥&lt;br&gt;&#xA;तस्माद्दानं तु कर्तव्यं विघ्नानां नाशहेतवे ।&lt;br&gt;&#xA;गोविप्रसुरसाधूनां छन्दसां पूजनं तथा ॥ १२ ॥&lt;br&gt;&#xA;श्रीनारद उवाच -&lt;br&gt;&#xA;तदा यशोदारोहिण्यौ सुतकल्याणहेतवे ।&lt;br&gt;&#xA;वस्त्ररत्ननवान्नानां दानं नित्यं च चक्रतुः ॥ १३ ॥&lt;br&gt;&#xA;अथ व्रजे रामकृष्णौ बालसिंहावलोकनौ ।&lt;br&gt;&#xA;पद्‌भ्यां चलन्तौ घोषेषु वर्धमानौ बभूवतुः ॥ १४ ॥&lt;br&gt;&#xA;श्रीदामसुबलाद्यैश्च वयस्यैर्व्रजबालकैः ।&lt;br&gt;&#xA;यमुनासिकते शुभ्रे लुठन्तौ सकुतूहलौ ॥ १५ ॥&lt;br&gt;&#xA;कालिन्द्युपवने श्यामैस्तमालैः सघनैर्वृते ।&lt;br&gt;&#xA;कदम्बकुञ्जशोभाढ्ये चेरतू रामकेशवौ ॥ १६ ॥&lt;br&gt;&#xA;जनयन् गोपगोपीनामानन्दं बाललीलया ।&lt;br&gt;&#xA;वयस्यैश्चोरयामास नवनीतं घृतं हरिः ॥ १७ ॥&lt;br&gt;&#xA;एकदा ह्युपनन्दस्य पत्नी नाम्ना प्रभावती ।&lt;br&gt;&#xA;श्रीनन्दमन्दिरं प्राप्ता यशोदां प्राह गोपिका ॥ १८ ॥&lt;br&gt;&#xA;प्रभावत्युवाच -&lt;br&gt;&#xA;नवनीतं घृतं दुग्धं दधि तक्रं यशोमति ।&lt;br&gt;&#xA;आवयोर्भेदरहितः त्वत्प्रसादाच्च मेऽभवत् ॥ १९ ॥&lt;br&gt;&#xA;नाहं वदामि चानेन स्तेयं कुत्रापि शिक्षितम् ।&lt;br&gt;&#xA;शिक्षां करोषि न सुते नवनीतमुषि स्वतः ॥ २० ॥&lt;br&gt;&#xA;यदा मया कृता शिक्षा तदा धृष्टस्तवाङ्गजः ।&lt;br&gt;&#xA;गालिप्रदानं दत्त्वायं द्रवति प्राङ्गणान्मम ॥ २१ ॥&lt;br&gt;&#xA;व्रजाधीशस्य पुत्रोऽयं भूत्वा स्तेयं समाचरेत् ।&lt;br&gt;&#xA;न मया कथितं किञ्चिद्‌यशोदे तव गौरवात् ॥ २२ ॥&lt;br&gt;&#xA;श्रीनारद उवाच -&lt;br&gt;&#xA;श्रुत्वा प्रभावतीवाक्यं यशोदा नन्दगेहिनी ।&lt;br&gt;&#xA;बालं निर्भर्त्स्य तामाह साम्ना प्रेमपरायणा ॥ २३ ॥&lt;br&gt;&#xA;श्रीयशोदा उवाच -&lt;br&gt;&#xA;गवां कोटिर्गृहे मेऽस्ति गोरसैरार्द्रिताचला ।&lt;br&gt;&#xA;न जाने दधिमुड् बालो नात्ति सोऽत्र कदाचन ॥ २४ ॥&lt;br&gt;&#xA;अनेन मुषितं गव्यं तत्समं त्वं गृहाण मे ।&lt;br&gt;&#xA;ते शिशौ मे शिशौ भेदो नास्ति किञ्चित्प्रभावति ॥ २५ ॥&lt;br&gt;&#xA;नवनीतमुखं चैनमत्र त्वं ह्यानयिष्यसि ।&lt;br&gt;&#xA;तदा शिक्षां करिष्यामि भर्त्सनं बन्धनं तथा ॥ २६ ॥&lt;br&gt;&#xA;श्रीनारद उवाच -&lt;br&gt;&#xA;श्रुत्वा वाक्यं तदा गोपी प्रसन्ना गृहमागता ।&lt;br&gt;&#xA;एकदा दधिचौर्यार्थं कृष्णस्तस्या गृहं गतः ॥ २७ ॥&lt;br&gt;&#xA;वयस्यैर्बालकैः सार्द्धं पार्श्वकुड्ये गृहस्य च ।&lt;br&gt;&#xA;हस्ताद्धस्तं सङ्गृहीत्वा शनैः कृष्णो विवेश ह ॥ २८ ॥&lt;br&gt;&#xA;शिक्यस्थं गोरसं दृष्ट्वा हस्ताग्राह्यं हरिः स्वयम् ।&lt;br&gt;&#xA;उलूखले पीठके च गोपान्स्थाप्यारुरोह तम् ॥ २९ ॥&lt;br&gt;&#xA;तदपि प्रांशुना लभ्यं गोरसं शिक्यसंस्थितम् ।&lt;br&gt;&#xA;श्रीदाम्ना सुबलेनापि दण्डेनापि तताड च ॥ ३० ॥&lt;br&gt;&#xA;भग्नभाण्डात्सर्वगव्यं बृहद्‌भूमौ मनोहरम् ।&lt;br&gt;&#xA;जगास सबलो मर्कैर्बालकैः सह माधवः ॥ ३१ ॥&lt;br&gt;&#xA;भग्नभाण्डस्वनं श्रुत्वा प्राप्ता गोपी प्रभावती ।&lt;br&gt;&#xA;पलायितेषु बालेषु जग्राह श्रीकरं हरेः ॥ ३२ ॥&lt;br&gt;&#xA;नीत्वा मृषाश्रुं भीरुं च गच्छन्ती नन्दमन्दिरम् ।&lt;br&gt;&#xA;अग्रे नन्दं स्थितं दृष्ट्वा मुखे वस्त्रं चकार ह ॥ ३३ ॥&lt;br&gt;&#xA;हरिर्विचिन्तयन्नित्थं माता दण्डं प्रदास्यति ।&lt;br&gt;&#xA;दधार तद्‌बालरूपं स्वच्छन्दगतिरीश्वरः ॥ २४ ॥&lt;br&gt;&#xA;सा यशोदां समेत्याशु प्राह गोपी रुषान्विता ।&lt;br&gt;&#xA;भाण्डं भग्नीकृतं सर्वं मुषितं दध्यनेन वै ॥ ३५ ॥&lt;br&gt;&#xA;यशोदा तत्सुतं वीक्ष्य हसन्ती प्राह गोपिकाम् ।&lt;br&gt;&#xA;वस्त्रान्तं च मुखाद्‌गोपी दूरीकृत्य वदांहसः ॥ ३६ ॥&lt;br&gt;&#xA;अपवादो यदा देयो निर्वासं कुरु मे परात् ।&lt;br&gt;&#xA;युष्मत्पुत्रकृतं चौर्यमस्मत्पुत्रकृतं भवेत् ॥ ३७ ॥&lt;br&gt;&#xA;जनलज्जासमायुक्ता दूरीकृत्य मुखाम्बरम् ।&lt;br&gt;&#xA;सापि प्राह निजं बालं वीक्ष्य विस्मितमानसा ॥ ३८ ॥&lt;br&gt;&#xA;निष्पदस्त्वं कुतः प्राप्तो व्रजसारोऽस्ति मे करे ।&lt;br&gt;&#xA;वदन्तीत्थं च तं नीत्वा निर्गता नन्दमन्दिरात् ॥ ३९ ॥&lt;br&gt;&#xA;यशोदा रोहिणी नन्दो रामो गोपाश्च गोपिकाः ।&lt;br&gt;&#xA;जहसुः कथयन्तस्ते दृष्टोऽन्यायो व्रजे महान् ॥ ४० ॥&lt;br&gt;&#xA;भगवांस्तु बहिर्वीथ्यां भूत्वा श्रीनन्दनन्दनः ।&lt;br&gt;&#xA;प्रहसन् गोपिकां प्राह धृष्टाङ्गश्चञ्चलेक्षणः ॥ ४१ ॥&lt;br&gt;&#xA;श्रीभगवान् उवाच -&lt;br&gt;&#xA;पुनर्मां यदि गृह्णासि कदाचित्त्वं हि गोपिके ।&lt;br&gt;&#xA;ते भर्तृरूपस्तु तदा भविष्यामि न संशयः ॥ ४२ ॥&lt;br&gt;&#xA;श्रीनारद उवाच -&lt;br&gt;&#xA;श्रुत्वा सा विस्मिता गोपी गता गेहेऽथ मैथिल ।&lt;br&gt;&#xA;तदा सर्वगृहे गोप्यो न गृह्णन्ति हरिं ह्रिया ॥ ४३ ॥&lt;br&gt;&#xA;इति श्रीगर्गसंहितायां गोलोकखण्डे नारदबहुलाश्वसंवादे&lt;br&gt;&#xA;दधिस्तेयवर्णनं नाम सप्तदशोऽध्यायः ॥ १७ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/01/18/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/01/18/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;गोलोकखण्डम् - अष्टदशोऽध्यायः&lt;br&gt;&#xA;ब्रह्माण्डदर्शनम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;गोपीगृहेषु विचरन् नवनीचौरः&lt;br&gt;&#xA;श्यामो मनोहरवपुर्नवकञ्जनेत्रः ।&lt;br&gt;&#xA;श्रीबालचन्द्र इव वृद्धिगतो नराणां&lt;br&gt;&#xA;चित्तं हरन्निव चकार व्रजे च शोभाम् ॥ १ ॥&lt;br&gt;&#xA;श्रीनन्दनन्दनमतीव चलं गृहीत्वा&lt;br&gt;&#xA;गेहं निधाय मुमुहुर्नवनन्दगोपाः ।&lt;br&gt;&#xA;सत्कन्दुकैश्च सततं परिपालयन्ते&lt;br&gt;&#xA;गायन्त ऊर्जितसुखा न जगत्स्मरन्तः ॥ २ ॥&lt;br&gt;&#xA;राजोवाच -&lt;br&gt;&#xA;नवोपनन्दनामानि वद देवऋषे मम ।&lt;br&gt;&#xA;अहोभाग्यं तु येषां वै ते पूर्वं क इहागताः ॥ ३ ॥&lt;br&gt;&#xA;तथा षड्वृषभानूनां कर्माणि मङ्गलानि च ।&lt;br&gt;&#xA;श्रीनारद उवाच -&lt;br&gt;&#xA;गयश्च विमलः श्रीशः श्रीधरो मङ्गलायनः ॥ ४ ॥&lt;br&gt;&#xA;मङ्गलो रङ्गवल्लीशो रङ्गोजिर्देवनायकः ।&lt;br&gt;&#xA;नवनन्दाश्च कथिता बभूवुर्गोकुले व्रजे ॥ ५ ॥&lt;br&gt;&#xA;वीतिहोत्रोऽग्निभुक् साम्बः श्रीकरो गोपतिः श्रुतः ।&lt;br&gt;&#xA;व्रजेशः पावनः शान्त उपनन्दाः प्रकीर्तिताः ॥ ६ ॥&lt;br&gt;&#xA;नीतिविन्मार्गदः शुक्लः पतङ्गो दिव्यवाहनः ।&lt;br&gt;&#xA;गोपेष्टश्च व्रजे राजञ्जाताः षड्वृषभानवः ॥ ७ ॥&lt;br&gt;&#xA;गोलोके कृष्णचन्द्रस्य निकुञ्जद्वारमाश्रिताः ।&lt;br&gt;&#xA;वेत्रहस्ताः श्यामलाङ्गा नवनन्दाश्च ते स्मृताः ॥ ८ ॥&lt;br&gt;&#xA;निकुञ्जे कोटिशो गावस्तासां पालनतत्पराः ।&lt;br&gt;&#xA;वंशीमयूरपक्षाढ्या उपनन्दाश्च ते स्मृताः ॥ ९ ॥&lt;br&gt;&#xA;निकुञ्जदुर्गरक्षायां दण्डपाशधराः स्थिताः ।&lt;br&gt;&#xA;षड्‌द्वारमास्थिताः षड् वै कथिता वृषभानवः ॥ १० ॥&lt;br&gt;&#xA;श्रीकृष्णस्येच्छया सर्वे गोलोकादागता भुवि ।&lt;br&gt;&#xA;तेषां प्रभावं वक्तुं हि न समर्थश्चतुर्मुखः ॥ ११ ॥&lt;br&gt;&#xA;अहं किमु वदिष्यामि तेषां भाग्यं महोदयम् ।&lt;br&gt;&#xA;येषामारोहमास्थाय बालकेलिर्बभौ हरिः ॥ १२ ॥&lt;br&gt;&#xA;एकदा यमुनातीरे मृत्कृष्णेनावलीढिता ।&lt;br&gt;&#xA;यशोदां बालकाः प्राहुरत्ति बालो मृदं तव ॥ १३ ॥&lt;br&gt;&#xA;बलभद्रे च वदति तदा सा नन्दगेहिनी ।&lt;br&gt;&#xA;करे गृहीत्वा स्वसुतं भीरुनेत्रमुवाच ह ॥ १४ ॥&lt;br&gt;&#xA;श्रीयशोदा उवाच -&lt;br&gt;&#xA;कस्मान्मृदं भक्षितवान् महाज्ञ&lt;br&gt;&#xA;भवान्वयस्याश्च वदन्ति साक्षात् ।&lt;br&gt;&#xA;ज्यायान्बलोऽयं वदति प्रसिद्धं&lt;br&gt;&#xA;मा एवमर्थं न जहाति नेष्टम् ॥ १५ ॥&lt;br&gt;&#xA;श्रीभगवानुवाच -&lt;br&gt;&#xA;सर्वे मृषावादरथा व्रजार्भका&lt;br&gt;&#xA;मातर्मया क्वापि न मृत्प्रभक्षिता ।&lt;br&gt;&#xA;यदा समीचीनमनेन वाक्पथं&lt;br&gt;&#xA;तदा मुखं पश्य मदीयमञ्जसा ॥ १६ ॥&lt;br&gt;&#xA;श्रीनारद उवाच -&lt;br&gt;&#xA;अथ गोपी बालकस्य पश्यन्ती सुन्दरं मुखम् ।&lt;br&gt;&#xA;प्रसारितं च ददृशे ब्रह्माण्डं रचितं गुणैः ॥ १७ ॥&lt;br&gt;&#xA;सप्तद्वीपान्सप्त सिन्धून्सखण्डान्सगिरीन्दृढान् ।&lt;br&gt;&#xA;आब्रह्मलोकाल्ँलोकाँस्त्रीन्स्वात्मभिः सव्रजैः सह ॥ १८ ॥&lt;br&gt;&#xA;दृष्ट्वा निमीलिताक्षी सा भूत्वा श्रीयमुनातटे ।&lt;br&gt;&#xA;बालोऽयं मे हरिः साक्षादिति ज्ञानमयी ह्यभूत् ॥ १९ ॥&lt;br&gt;&#xA;तदा जहास श्रीकृष्णो मोहयन्निव मायया ।&lt;br&gt;&#xA;यशोदा वैभवं दृष्टं न सस्मार गतस्मृतिः ॥ २० ॥&lt;br&gt;&#xA;इति श्रीगर्गसंहितायां गोलोकखण्डे नारदबहुलाश्वसंवादे&lt;br&gt;&#xA;ब्रह्माण्डदर्शनं नाम अष्टादशोऽध्यायः ॥ १८ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/01/19/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/01/19/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;गोलोकखण्डम् - एकोनविंशोऽध्यायः&lt;br&gt;&#xA;यमलार्जुनभङ्ग -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;एकदा गोकुले गोप्यो ममन्थुर्दधि सर्वतः ।&lt;br&gt;&#xA;गृहे गृहे प्रगायन्त्यो गोपालचरितं परम् ॥ १ ॥&lt;br&gt;&#xA;यशोदापि समुत्थाय प्रातः श्रीनन्दमन्दिरे ।&lt;br&gt;&#xA;भाण्डे रायं विनिक्षिप्य ममन्थ दधि सुन्दरी ॥ २ ॥&lt;br&gt;&#xA;मञ्जीररावं सङ्कुर्वन्बालः श्रीनन्दनन्दनः ।&lt;br&gt;&#xA;ननर्त्त नवनीतार्थं रायःशब्दकुतूहलात् ॥ ३ ॥&lt;br&gt;&#xA;बालकेलिर्बभौ नृत्यन्मातुः पार्श्वमनुभ्रमन् ।&lt;br&gt;&#xA;सुनादिकिङ्किणीसङ्घ झङ्कारं कारयन्मुहुः ॥ ४ ॥&lt;br&gt;&#xA;हैयङ्गवीनं सततं नवीनं&lt;br&gt;&#xA;याचन्स मातुर्मधुरं ब्रुवन्सः ।&lt;br&gt;&#xA;आदाय हस्तेऽश्मसुतं रुषा सुधी-&lt;br&gt;&#xA;र्बिभेद कृष्णो दधिमन्थपात्रम् ॥ ५ ॥&lt;br&gt;&#xA;पलायमानं स्वसुतं यशोदा&lt;br&gt;&#xA;प्रभावती प्राप न हस्तमात्रात् ।&lt;br&gt;&#xA;योगीश्वराणामपि यो दुरापः&lt;br&gt;&#xA;कथं स मातुर्ग्रहणे प्रयाति ॥ ६ ॥&lt;br&gt;&#xA;तथापि भक्तेषु च भक्तवश्यता&lt;br&gt;&#xA;प्रदर्शिता श्रीहरिणा नृपेश्वर ।&lt;br&gt;&#xA;बालं गृहीत्वा स्वसुतं यशोमती&lt;br&gt;&#xA;बबन्ध रज्ज्वाथ रुषा ह्युलूखले ॥ ७ ॥&lt;br&gt;&#xA;आदाय यद्यद्‌बहुदाम तत्त-&lt;br&gt;&#xA;त्स्वल्पं प्रभूतं स्वसुते यशोदा ।&lt;br&gt;&#xA;गुणैर्न बद्धः प्रकृतेः परो यः&lt;br&gt;&#xA;कथं स बद्धो भवतीह दाम्ना ॥ ८ ॥&lt;br&gt;&#xA;यदा यशोदा गतबन्धनेच्छा&lt;br&gt;&#xA;खिन्ना निषण्णा नृप खिन्नमानसा ।&lt;br&gt;&#xA;आसीत्तदायं कृपया स्वबन्धे&lt;br&gt;&#xA;स्वच्छन्दयानः स्ववशोऽपि कृष्णः ॥ ९ ॥&lt;br&gt;&#xA;एष प्रसादो न हि वीरकर्मणां&lt;br&gt;&#xA;न ज्ञानिनां कर्मधियां कुतः पुनः ।&lt;br&gt;&#xA;मातुर्यथाऽभून्नृप एषु तस्मा-&lt;br&gt;&#xA;न्मुक्तिं व्यधाद्‌भक्तिमलं न माधवः ॥ १० ॥&lt;br&gt;&#xA;तदैव गोप्यस्तु समागतास्त्वरं&lt;br&gt;&#xA;दृष्ट्वाथ भग्नं दधिमन्थभाजनम् ।&lt;br&gt;&#xA;उ‌लूखले बद्धमतीव दामभि-&lt;br&gt;&#xA;र्भीतं शिशुं वीक्ष्य जगुर्घृणातुराः ॥ ११ ॥&lt;br&gt;&#xA;गोप्य ऊचुः -&lt;br&gt;&#xA;अस्मद्‌गृहेषु पात्राणि भिनत्ति सततं शिशुः ।&lt;br&gt;&#xA;तदप्येनं नो वदामः कारुण्यान्नन्दगेहिनि ॥ १२ ॥&lt;br&gt;&#xA;गतव्यथे ह्यकरुणे यशोदे हे व्रजेश्वरि ।&lt;br&gt;&#xA;यष्ट्या निर्भर्त्सितो बालस्त्वया बद्धो घटक्षयात् ॥ १३ ॥&lt;br&gt;&#xA;श्रीनारद उवाच -&lt;br&gt;&#xA;इत्युक्तायां यशोदायां व्यग्रायां गृहकर्मसु ।&lt;br&gt;&#xA;कर्षन्नुलूखलं कृष्णो बालैः श्रीयमुनां ययौ ॥ १४ ॥&lt;br&gt;&#xA;तत्तटे च महावृक्षौ पुराणौ यमलार्जुनौ ।&lt;br&gt;&#xA;तयोर्मध्ये गतः कृष्णो हसन् दामोदरः प्रभुः ॥ १५ ॥&lt;br&gt;&#xA;चकर्ष सहसा कृष्णस्तिर्यग्गतमुलूखलम् ।&lt;br&gt;&#xA;कर्षणेन समूलौ द्वौ पेततुर्भूमिमण्डले ॥ १६ ॥&lt;br&gt;&#xA;पातनेनापि शब्दोऽभूत्प्रचण्डो वज्रपातवत् ।&lt;br&gt;&#xA;विनिर्गतौ च वृक्षाभ्यां देवौ द्वावेधसोऽग्निवत् ॥ १७ ॥&lt;br&gt;&#xA;दामोदरं परिक्रम्य पादौ स्पृष्टौ स्वमौलिना ।&lt;br&gt;&#xA;कृताञ्जली हरिं नत्वा तौ तु तत्सम्मुखे स्थितौ ॥ १८ ॥&lt;br&gt;&#xA;देवावूचतुः -&lt;br&gt;&#xA;आवां मुक्तौ ब्रह्मदण्डात्सद्यस्तेऽच्युत दर्शनात् ।&lt;br&gt;&#xA;माभूत्ते निजभक्तानां हेलनं ह्यावयोर्हरे ॥ १९ ॥&lt;br&gt;&#xA;करुणानिधये तुभ्यं जगन्मङ्गलशीलिने ।&lt;br&gt;&#xA;दामोदराय कृष्णाय गोविन्दाय नमो नमः ॥ २० ॥&lt;br&gt;&#xA;श्रीनारद उवाच -&lt;br&gt;&#xA;इति नत्वा हरिं तौ द्वावुदीचीं च दिशं गतौ ।&lt;br&gt;&#xA;तदैव ह्यागताः सर्वे नन्दाद्या भयकातराः ॥ २१ ॥&lt;br&gt;&#xA;कथं वृक्षौ प्रपतितौ विना वातं व्रजार्भकाः ।&lt;br&gt;&#xA;वदताशु तदा बाला ऊचुः सर्वे व्रजौकसः ॥ २२ ॥&lt;br&gt;&#xA;बाला ऊचुः&lt;br&gt;&#xA;अनेन पातितौ वृक्षौ ताभ्यां द्वौ पुरुषौ स्थितौ ।&lt;br&gt;&#xA;एनं नत्वा गतावद्य तावुदीच्यां स्फुरत्प्रभौ ॥ २३ ॥&lt;br&gt;&#xA;श्रीनारद उवाच -&lt;br&gt;&#xA;इति श्रुत्वा वचस्तेषां न ते श्रद्दधिरे ततः ।&lt;br&gt;&#xA;मुमोच नन्दः स्वं बालं दाम्ना बद्धमुलूखले ॥ २४ ॥&lt;br&gt;&#xA;संलालयन्स्वाङ्कदेशे समाघ्राय शिशुं नृप ।&lt;br&gt;&#xA;निर्भर्त्स्य भामिनीं नन्दो विप्रेभ्यो गोशतं ददौ ॥ २५ ॥&lt;br&gt;&#xA;श्रीबहुलाश्व उवाच -&lt;br&gt;&#xA;काविमौ पुरुषौ दिव्यौ वद देवर्षिसत्तम ।&lt;br&gt;&#xA;केन दोषेण वृक्षत्वं प्रापितौ यमलार्जुनौ ॥ २६ ॥&lt;br&gt;&#xA;श्रीनारद उवाच -&lt;br&gt;&#xA;नलकूबरमणिग्रीवौ राजराजसुतौ परौ ।&lt;br&gt;&#xA;जग्मतुर्नन्दनवनं मन्दाकिन्यास्तटे स्थितौ ॥ २७ ॥&lt;br&gt;&#xA;अप्सरोभिर्गीयमानौ चेरतुर्गतवाससौ ।&lt;br&gt;&#xA;वारुणीमदिरामत्तौ युवानौ द्रव्यदर्पितौ ॥ २८ ॥&lt;br&gt;&#xA;कदाचिद्देवलो नाम मुनीन्द्रो वेदपारगः ।&lt;br&gt;&#xA;नग्नौ दृष्ट्वा च तावाह दुष्टशीलौ गतस्मृती ॥ २९ ॥&lt;br&gt;&#xA;देवल उवाच -&lt;br&gt;&#xA;युवां वृक्षसमौ दृष्टौ निर्लज्जौ द्रव्यदर्पितौ ।&lt;br&gt;&#xA;तस्माद्‌वृक्षौ तु भूयास्तां वर्षाणां शतकं भुवि ॥ ३० ॥&lt;br&gt;&#xA;द्वापरान्ते भारते च माथुरे व्रजमण्डले ।&lt;br&gt;&#xA;कलिन्दनन्दिनीतीरे महावनसमीपतः ॥ ३१ ॥&lt;br&gt;&#xA;परिपूर्णतमं साक्षात्कृष्णं दामोदरं हरिम् ।&lt;br&gt;&#xA;गोलोकनाथं तं दृष्ट्वा पूर्वरूपौ भविष्यथः ॥ ३२ ॥&lt;br&gt;&#xA;इत्थं देवलशापेन वृक्षत्वं प्रापितौ नृप ।&lt;br&gt;&#xA;नलकूबरमणिग्रीवौ श्रीकृष्णेन विमोचितौ ॥ ३३ ॥&lt;br&gt;&#xA;इति श्रीगर्गसंहितायां गोलोकखण्डे नारदबहुलाश्वसंवादे&lt;br&gt;&#xA;यमलार्जुनभङ्गो नाम एकोनविंशोऽध्यायः ॥ १९ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/01/20/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/01/20/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;गोलोकखण्डम् - विंशोऽध्यायः&lt;br&gt;&#xA;भगवज्जन्मवर्णनं दुर्वाससो मायादर्शनं श्रीनन्दनन्दनस्तोत्रवर्णनम् - -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;एकदा कृष्णचन्द्रस्य दर्शनार्थं परस्य च ।&lt;br&gt;&#xA;दुर्वासा मुनिशार्दूलो व्रजमण्डलमाययौ ॥ १ ॥&lt;br&gt;&#xA;कालिन्दीनिकटे पुण्ये सैकते रमणस्थले ।&lt;br&gt;&#xA;महावनसमीपे च कृष्णमाराद्ददर्श ह ॥ २ ॥&lt;br&gt;&#xA;श्रीमन्मदनगोपालं लुठन्तं बालकैः सह ।&lt;br&gt;&#xA;परस्परं प्रयुद्ध्यन्तं बालकेलिं मनोहरम् ॥ ३ ॥&lt;br&gt;&#xA;धूलिधूसरसर्वाङ्गं वक्रकेशं दिगम्बरम् ।&lt;br&gt;&#xA;धावन्तं बालकैः सार्द्धं हरिं वीक्ष्य स विस्मितः ॥ ४ ॥&lt;br&gt;&#xA;श्रीमुनिरुवाच -&lt;br&gt;&#xA;स ईश्वरोऽयं भगवान्कथं बालैर्लुठन् भुवि ।&lt;br&gt;&#xA;अयं तु नन्दपुत्रोऽस्ति न श्रीकृष्णः परात्परः ॥ ५ ॥&lt;br&gt;&#xA;श्रीनारद उवाच -&lt;br&gt;&#xA;इत्थं मोहं गते तत्र दुर्वाससि महामुनौ ।&lt;br&gt;&#xA;क्रीडन्कृष्णस्तत्समीपे तदङ्के ह्यागतः स्वयम् ॥ ६ ॥&lt;br&gt;&#xA;पुनर्विनिर्गतो ह्यङ्काद्‌बालसिंहावलोकनः ।&lt;br&gt;&#xA;हसन्कलं ब्रुवन्कृष्णः सम्मुखः पुनरागतः ॥ ७ ॥&lt;br&gt;&#xA;हसतस्तस्य च मुखे प्रविष्टः श्वसनैर्मुनिः ।&lt;br&gt;&#xA;ददर्शान्यं महालोकं सारण्यं जनवर्जितम् ॥ ८ ॥&lt;br&gt;&#xA;अरण्येषु भ्रमंस्तत्र कुतः प्राप्त इति ब्रुवन् ।&lt;br&gt;&#xA;तदैवाजगरेणापि निगीर्णोऽभून्महामुनिः ॥ ९ ॥&lt;br&gt;&#xA;ब्रह्माण्डं तत्र ददृशे सलोकं सबिलं परम् ।&lt;br&gt;&#xA;भ्रमन्द्वीपेषु स मुनिः स्थितोऽभूत्पर्वते सिते ॥ १० ॥&lt;br&gt;&#xA;तपस्तताप वर्षाणां शतकोटीः प्रभुं भजन् ।&lt;br&gt;&#xA;नैमित्तिकाख्ये प्रलये प्राप्ते विश्वभयङ्करे ॥ ११ ॥&lt;br&gt;&#xA;आगच्छन्तः समुद्रास्ते प्लावयन्तो धरातलम् ।&lt;br&gt;&#xA;वहंस्तेषु च दुर्वासा न प्रापान्तं जलस्य च ॥ १२ ॥&lt;br&gt;&#xA;व्यतीते युगसाहस्त्रे मग्नोऽभूद्‌विगतस्मृतिः ।&lt;br&gt;&#xA;पुनर्जलेषु विचरन्नण्डमन्यं ददर्श ह ॥ १३ ॥&lt;br&gt;&#xA;तच्छिद्रे च प्रविष्टोऽसौ दिव्यां सृष्टिं गतस्ततः ।&lt;br&gt;&#xA;तडण्डमूर्ध्नि लोकेषु विधेरायुःसमं चरन् ॥ १४ ॥&lt;br&gt;&#xA;एव्ं छिद्रं तत्र वीक्ष्य प्राविशत्स हरिं स्मरन् ।&lt;br&gt;&#xA;बहिर्विनिर्गतो ह्यण्डाद्ददर्शाशु महाजलम् ॥ १५ ॥&lt;br&gt;&#xA;तस्मिन् जले तु लक्ष्यन्ते कोटिशो ह्यण्डराशयः ।&lt;br&gt;&#xA;ततो मुनिर्जलं पश्यन् ददर्श विरजां नदीम् ॥ १६ ॥&lt;br&gt;&#xA;तत्पारं प्रगतः साक्षाद्‌गोलोकं प्राविशन्मुनिः ।&lt;br&gt;&#xA;वृन्दावनं गोवर्द्धनं यमुनापुलिनं शुभम् ॥ १७ ॥&lt;br&gt;&#xA;दृष्ट्वा प्रसन्नः स मुनिर्निकुञ्जं प्राविशत्तदा ।&lt;br&gt;&#xA;गोपगोपीगणवृतं गवां कोटिभिरन्वितम् ॥ १८ ॥&lt;br&gt;&#xA;असङ्ख्यकोटिमार्तण्ड ज्योतिषां मण्डले ततः ।&lt;br&gt;&#xA;दिव्ये लक्षदले पद्मे स्थितं राधापतिं हरिम् ॥ १९ ॥&lt;br&gt;&#xA;परिपूर्णतमं साक्षाच्छ्रीकृष्णं पुरुषोत्तमम् ।&lt;br&gt;&#xA;असङ्ख्यब्रह्माण्डपतिं गोलोकं स्वं ददर्श ह ॥ २० ॥&lt;br&gt;&#xA;श्रीकृष्णास्यापि हसतः प्रविष्टस्तन्मुखे मुनिः ।&lt;br&gt;&#xA;पुनर्विनिर्गतोऽपश्यद्‌बालं श्रीनन्दनन्दनम् ॥ २१ ॥&lt;br&gt;&#xA;कालिन्दीनिकटे पुण्ये सैकते रमणस्थले ।&lt;br&gt;&#xA;बालकैः सहितं कृष्णं विचरन्तं महावने ॥ २२ ॥&lt;br&gt;&#xA;तदा मुनिश्च दुर्वासा ज्ञात्वा कृष्णं परात्परम् ।&lt;br&gt;&#xA;श्रीनन्दनन्दनं नत्वा नत्वा प्राह कृताञ्जलिः ॥ २३ ॥&lt;br&gt;&#xA;मुनिरुवाच -&lt;br&gt;&#xA;बालं नवीनशतपत्रविशालनेत्रं&lt;br&gt;&#xA;बिम्बाधरं सजलमेघरुचिं मनोज्ञम् ।&lt;br&gt;&#xA;मन्दस्मितं मधुरसुन्दरमन्दयानं&lt;br&gt;&#xA;श्रीनन्दनन्दनमहं मनसा नमामि ॥ २४ ॥&lt;br&gt;&#xA;मञ्जीरनूपुररणन्नवरत्नकाञ्ची&lt;br&gt;&#xA;श्रीहारकेसरिनखप्रतियन्त्रसङ्घम् ।&lt;br&gt;&#xA;दृष्ट्याऽऽर्तिहारिमषिबिन्दुविराजमानं&lt;br&gt;&#xA;वन्दे कलिन्दतनुजातटबालकेलिम् ॥ २५ ॥&lt;br&gt;&#xA;पूर्णेन्दुसुन्दरमुखोपरि कुञ्चिताग्राः&lt;br&gt;&#xA;केशा नवीनघननीलनिभाः स्फुरन्ति ।&lt;br&gt;&#xA;राजन्त आनतशिरःकुमुदस्य यस्य&lt;br&gt;&#xA;नन्दात्मजाय सबलाय नमो नमस्ते ॥ २६ ॥&lt;br&gt;&#xA;श्रीनन्दनन्दनस्तोत्रं प्रातरुत्थाय यः पठेत् ।&lt;br&gt;&#xA;तन्नेत्रगोचरो याति सानन्दं नन्दनन्दनः ॥ २७ ॥&lt;br&gt;&#xA;श्रीनारद उवाच -&lt;br&gt;&#xA;इति प्रणम्य श्रीकृष्णं दुर्वासा मुनिसत्तमः ।&lt;br&gt;&#xA;तं ध्यायन्प्रजपन्प्रागाद्‌बदर्याश्रममुत्तमम् ॥ २८ ॥&lt;br&gt;&#xA;इत्थं देवर्षिवर्येण नारदेन महात्मना ।&lt;br&gt;&#xA;कथितं कृष्नचरितं बहुलाश्वाय धीमते ॥ २९ ॥&lt;br&gt;&#xA;मया थे कथितं ब्रह्मन् यशः कलिमलापहम् ।&lt;br&gt;&#xA;चतुष्पदार्थदं दिव्यं किं भूयः श्रोतुमिच्छसि ॥ ३० ॥&lt;br&gt;&#xA;श्री शौनक उवाच -&lt;br&gt;&#xA;बहुलाश्वो मैथिलेन्द्रः किं पप्रच्छ महामुनिम् ।&lt;br&gt;&#xA;नारदं ज्ञानदं शान्तं तन्मे ब्रूहि तपोधन ॥ ३१ ॥&lt;br&gt;&#xA;श्रीगर्ग उवाच -&lt;br&gt;&#xA;नारदं ज्ञानदं नत्वा मानदो मैथिलो नृपः ।&lt;br&gt;&#xA;पुनः पप्रच्छ कृष्णस्य चरितं मङ्गलायनम् ॥ ३२ ॥&lt;br&gt;&#xA;श्रीबहुलाश्व उवाच -&lt;br&gt;&#xA;श्रीकृष्णो भगवान्साक्षात्परमानन्दविग्रहं ।&lt;br&gt;&#xA;परं चकार किं चित्रं चरित्रं वद मे प्रभो ॥ ३३ ॥&lt;br&gt;&#xA;पूर्वावतारैश्चरितं कृतं वै मङ्गलायनम् ।&lt;br&gt;&#xA;अपरं किं तु कृष्णस्य पवित्रं चरितं परम् ॥ ३४ ॥&lt;br&gt;&#xA;श्रीनारद उवाच -&lt;br&gt;&#xA;साधु साधु त्वया पृष्टं चरित्रं मङ्गलं हरेः ।&lt;br&gt;&#xA;तत्तेऽहं सम्प्रवक्ष्यामि वृन्दारण्ये च यद्यशः ॥ ३५ ॥&lt;br&gt;&#xA;इदं गोलोकखण्डं च गुह्यं परममद्‌भुतं ।&lt;br&gt;&#xA;श्रीकृष्णेन प्रकथितं गोलोके रासमण्डले ॥ ३६ ॥&lt;br&gt;&#xA;निकुञ्जे राधिकायै च राधा मह्यं ददाविदम् ।&lt;br&gt;&#xA;मया तुभ्यं श्रावितं च दत्तं सर्वार्थदं परम् ॥ ३७ ॥&lt;br&gt;&#xA;इदं पठित्वा विप्रस्तु सर्वशास्त्रार्थगो भवेत् ।&lt;br&gt;&#xA;श्रुत्वेदं चक्रवर्ती स्यात् क्षत्रियश्चण्डविक्रमः ॥ ३८ ॥&lt;br&gt;&#xA;वैश्यो निधिपतिर्भूयाच्छूद्रो मुच्येत बन्धनात् ।&lt;br&gt;&#xA;निष्कामो योऽपि जगति जीवन्मुक्तः स जायते ॥ ३९ ॥&lt;br&gt;&#xA;यो नित्यं पठते सम्यग्भक्तिभावसमन्वितः ।&lt;br&gt;&#xA;स गच्छेत्कृष्णचन्द्रस्य गोलोकं प्रकृतेः परम् ॥ ४० ॥&lt;br&gt;&#xA;इति श्रीगर्गसंहितायां गोलोकखण्डे नारदबहुलाश्वसंवादे&lt;br&gt;&#xA;भगवज्जन्मवर्णनं दुर्वाससो मायादर्शनं श्रीनन्दनन्दनस्तोत्रवर्णनं नाम विंशोऽध्यायः ॥ २० ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
  </channel>
</rss>
