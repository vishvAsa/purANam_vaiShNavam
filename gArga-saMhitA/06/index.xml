<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०६ on पुराणे विश्वासटिप्पन्यः</title>
    <link>https://vishvAsa.github.io/purANam_vaiShNavam/gArga-saMhitA/06/</link>
    <description>Recent content in &#43;०६ on पुराणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/purANam_vaiShNavam/gArga-saMhitA/06/index.xml" rel="self" type="application/rss+xml" />
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/06/01/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/06/01/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;द्वारकाखण्डः - प्रथमोऽध्यायः&lt;br&gt;&#xA;जरासन्धपराजयम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;कृष्णाय वासुदेवाय देवकीनन्दनाय च ।&lt;br&gt;&#xA;नन्दगोपकुमाराय गोविन्दाय नमो नमः ॥ १ ॥&lt;br&gt;&#xA;बहुलाश्व उवाच -&lt;br&gt;&#xA;श्रुतं तव मुखाद्ब्रह्मन्मथुराखण्डमद्‌भुतम् ।&lt;br&gt;&#xA;वद मां द्वारकाखण्डं श्रीकृष्णचरितामृतम् ॥ २ ॥&lt;br&gt;&#xA;विवाहाः कति पुत्राश्च कति पौत्रा रमापतेः ।&lt;br&gt;&#xA;सर्वं वद महाबुद्धे द्वारकावासकारणम् ॥ ३ ॥&lt;br&gt;&#xA;श्रीनारद उवाच -&lt;br&gt;&#xA;अस्तिप्राप्ती महिष्यौ द्वे मृते कंसे महाबले ।&lt;br&gt;&#xA;जरासन्धगृहं दुःखाज्जग्मतुर्मैथिलेश्वर ॥ ४ ॥&lt;br&gt;&#xA;तन्मुखात्कंसमरणं श्रुत्वा क्रुद्धो जरासुतः ।&lt;br&gt;&#xA;अयादवीं महीं कर्तुमुद्यतोऽभून्महाबलः ॥ ५ ॥&lt;br&gt;&#xA;अक्षौहिणीभिर्विंशत्या तिसृभिश्चापि संवृतः ।&lt;br&gt;&#xA;रम्यां मधुपुरीं राजन्नाययौ बलवान्नृपः ॥ ६ ॥&lt;br&gt;&#xA;भयातुरां पुरीं वीक्ष्य तत्सेनां सिन्धुनादिनीम् ।&lt;br&gt;&#xA;सभायां भगवान्साक्षाद्‌बलदेवमुवाच ह ॥ ७ ॥&lt;br&gt;&#xA;सर्वं चास्य बलं राम हन्तव्यं वै न संशयः ।&lt;br&gt;&#xA;मागधस्तु न हन्तव्यो भूयः कर्ता बलोद्यमम् ॥ ८ ॥&lt;br&gt;&#xA;जरासन्धनिमित्तेन भारं वै भूभुजा भुवः ।&lt;br&gt;&#xA;सर्वं चात्र हरिष्यामि करिष्यामि प्रियं सताम् ॥ ९ ॥&lt;br&gt;&#xA;एवं वदति कृष्णे वै वैकुण्ठाच्च रथो शुभौ ।&lt;br&gt;&#xA;अभूतामागतौ राजन् सर्वेषां पश्यतां च तौ ॥ १० ॥&lt;br&gt;&#xA;समारुह्य रथौ सद्यो रामकृष्णौ महाबलौ ।&lt;br&gt;&#xA;यादवानां बलैः सूक्ष्मैस्त्वरं निर्जग्मतुः पुरात् ॥ ११ ॥&lt;br&gt;&#xA;यादवानां मागधानां पश्यद्‌भिर्दिविजैर्दिवि ।&lt;br&gt;&#xA;बभूव तुमुलं युद्धम्मद्‌भुतं रोमहर्षणम् ॥ १२ ॥&lt;br&gt;&#xA;अक्षौहिणीभिर्दशभी रथारूढो महाबलः ।&lt;br&gt;&#xA;श्रीकृष्णस्य पुरः पूर्वं युयुधे मागधेश्वरः ॥ १३ ॥&lt;br&gt;&#xA;पञ्चभीश्चाक्षौहिणीभिर्धार्तराष्ट्रः सुयोधनः ।&lt;br&gt;&#xA;युयोध यादवैः सार्द्धं जरासन्धसहायकृत् ॥ १४ ॥&lt;br&gt;&#xA;पञ्चभिश्च तथा राजन् विन्ध्यदेशाधिपो बली ।&lt;br&gt;&#xA;तिसृभिश्च महायुद्धे बङ्गनाथो महाबलः ॥ १५ ॥&lt;br&gt;&#xA;एवमन्येऽपि राजानो जरासन्धवशानुगाः ।&lt;br&gt;&#xA;प्राणैः सहायं कुर्वन्तो जरासन्धस्य मैथिल ॥ १६ ॥&lt;br&gt;&#xA;बाणान्धकारे सञ्जाते शत्रुसेनासमाकुले ।&lt;br&gt;&#xA;टङ्कारं शार्ङ्गधनुषः शार्ङ्गधन्वा चकार ह ॥ १७ ॥&lt;br&gt;&#xA;ननाद तेन ब्रह्माण्डं सप्तलोकैर्बिलैः सह ।&lt;br&gt;&#xA;विचेलुर्दिग्गजास्तारा एजद्भूखण्डमण्डलम् ॥ १८ ॥&lt;br&gt;&#xA;तदैव बधिरीभूतं शत्रूणां सैन्यमण्डलम् ।&lt;br&gt;&#xA;उत्पतन्तो हया युद्धाद्‌गजास्तु विमुखास्ततः ॥ १९ ॥&lt;br&gt;&#xA;दुद्राव तद्‌बलं सर्वं टङ्काराद्‌भयविह्वलम् ।&lt;br&gt;&#xA;प्रतीपमेत्य गव्यूतिः पुनस्तत्राजगाम ह ॥ २० ॥&lt;br&gt;&#xA;एवं शार्ङ्ग समुच्चार्य तडीत्पिङ्गस्फुरत्प्रभम् ।&lt;br&gt;&#xA;बाणौघैश्छादयामास जरासन्धबलं हरिः ॥ २१ ॥&lt;br&gt;&#xA;चूर्णीभूता रथा राजन् बाणौघैः शार्ङ्गधन्वनः ।&lt;br&gt;&#xA;चूर्णचक्रा निपेतुः कौ हतसूताश्च नायकाः ॥ २२ ॥&lt;br&gt;&#xA;द्विधाभूता गजा बाणैश्चलिता गजिभिः सह ।&lt;br&gt;&#xA;साश्ववाहास्तथाऽश्चाश्च बाणैः सञ्छिन्नकन्धराः ॥ २३ ॥&lt;br&gt;&#xA;तथा वीरा महायुद्धे भिन्नोरश्छिन्नमस्तकाः ।&lt;br&gt;&#xA;विशीर्णकवचाः पेतुर्बाणौघैश्छिन्नसंशया ॥ २४ ॥&lt;br&gt;&#xA;अधोमुखा उर्ध्वमुखाश्छिन्नदेहा नृपात्मजाः ।&lt;br&gt;&#xA;रेजू रणाङ्गणे राजन् भाण्डव्यूहा इवाहता ॥ २५ ॥&lt;br&gt;&#xA;क्षणमात्रेण तद्युद्धे शतक्रोशविलम्बिता ।&lt;br&gt;&#xA;आपगाऽभून्महादुर्गा रुधिरस्रावसम्भवा ॥ २६ ॥&lt;br&gt;&#xA;द्वीपग्राहा चोष्ट्रखरकबन्धाश्वादिकच्छपा ।&lt;br&gt;&#xA;शिशुमाररथा केशशैवाला भुजसर्पिणी ॥ २७ ॥&lt;br&gt;&#xA;करमीना मौलिरत्नहारकुण्डलशर्करा ।&lt;br&gt;&#xA;शस्त्रशुक्तिश्छ्त्रशङ्खा चामरध्वजसैकता ॥ २८ ॥&lt;br&gt;&#xA;रथाङ्गावर्तसंयुक्ता सेनाद्वयतटावृता ।&lt;br&gt;&#xA;शतयोजनविस्तीर्णा बभौ वैतरणी यथा ॥ २९ ॥&lt;br&gt;&#xA;प्रमथा भैरवा भूता वेताला योगिनीगणाः ।&lt;br&gt;&#xA;अट्टहासं प्रकुर्वन्तो नृत्यन्तो रणमण्डले ॥ ३० ॥&lt;br&gt;&#xA;पिबन्तो रुधिरं शश्वत्कपालेन नृपेश्वर ।&lt;br&gt;&#xA;हरस्य मुण्डमालार्थं जगृहुस्ते शिरांसि च ॥ ३१ ॥&lt;br&gt;&#xA;सिंहरूढा भद्रकाली डाकिनीशतसंवृता ।&lt;br&gt;&#xA;पिबन्ति रुधिरं चोष्णं साऽट्टहासं चकार ह ॥ ३२ ॥&lt;br&gt;&#xA;विद्यधर्यश्च स्वर्गस्था गन्धर्व्योऽप्सरस्तथा ।&lt;br&gt;&#xA;क्षात्रधर्मस्थितान्वीरान्वव्रिरे देवरूपिणः ॥ ३३ ॥&lt;br&gt;&#xA;गॄहीत्वा तान्कलिरभूत्तासां पत्यर्थमम्बरे ।&lt;br&gt;&#xA;ममानुरूपा तेनैव इति तद्गतचेतसाम् ॥ ३४ ॥&lt;br&gt;&#xA;केचिद्‌वीरा धर्मपरा रणरङ्गान्न चालिताः ।&lt;br&gt;&#xA;ययुर्विष्णुपदं दिव्य भित्वा मार्तण्डमण्डलम् ॥ ३५ ॥&lt;br&gt;&#xA;शेषं बलं समाकृष्य बलदेवो हलेन वै ।&lt;br&gt;&#xA;मुशलेनाहनत् क्रुद्धस्त्रैलोक्यबलधारकः ॥ ३६ ॥&lt;br&gt;&#xA;एवं सैन्ये क्षयं याते जरासन्धस्य सर्वतः ।&lt;br&gt;&#xA;सुयुधनो विन्ध्यनाथो बङ्गनाथस्तथैव च ॥ ३७ ॥&lt;br&gt;&#xA;सर्वे विदुद्रुवुर्युद्धाद्‌भयभीता इतस्ततः ।&lt;br&gt;&#xA;जरासन्धो महावीर्यो नागायुतसमो बले ॥ ३८ ॥&lt;br&gt;&#xA;रथेनागतवान् राजन् बलदेवस्य सम्मुखे ।&lt;br&gt;&#xA;समाकृष्य हलाग्रेण जरासन्धरथं शुभम् ॥ ३९ ॥&lt;br&gt;&#xA;चूर्णयामास सहसा मुसलेन यदूत्तमः ।&lt;br&gt;&#xA;जरासन्धोऽपि विरथो हताश्वो हतसारथिः ॥ ४० ॥&lt;br&gt;&#xA;जग्राह बलिनं दोर्भ्यां सन्त्यक्त्वा शस्त्रसंहतिम् ।&lt;br&gt;&#xA;तयोर्युद्धमभूद्‌घोरं बाहुभ्यां रणमण्डले ॥ ४१ ॥&lt;br&gt;&#xA;पश्यतां दिवि देवानां नराणां भुवि मैथिल ।&lt;br&gt;&#xA;उरसा शिरसा चैव बाहुभ्यां पादयोः पृथक् ॥ ४२ ॥&lt;br&gt;&#xA;युयुधाते मल्लयुद्धे सिंहाविव महाबलौ ।&lt;br&gt;&#xA;तयोश्च युद्ध्यतोः सर्वं क्षुण्णं भूखण्डमण्डलम् ॥ ४३ ॥&lt;br&gt;&#xA;स्थालीव सहसा राजंश्चकम्पे घटीकाद्वयम् ।&lt;br&gt;&#xA;गृहित्वा भुजदण्डाभ्यां जरासन्धं यदूत्तमः ॥ ४४ ॥&lt;br&gt;&#xA;भूपृष्ठे पोथयामास कमण्डलुमिवार्भकः ।&lt;br&gt;&#xA;रामस्तदुपरि स्थित्वा हन्तुं शत्रुं जरासुतम् ॥ ४५ ॥&lt;br&gt;&#xA;जग्राह मुशलं घोरं क्रोधपूरितविग्रहः ।&lt;br&gt;&#xA;परिपूर्णतमेनाथ श्रीकृष्णेन महात्मना ॥ ४६ ॥&lt;br&gt;&#xA;निवारितस्तदैवाशु तं मुमोच यदूत्तमः ।&lt;br&gt;&#xA;तपसे कृतसङ्कल्पो व्रीडितोऽपि जरासुतः ॥ ४७ ॥&lt;br&gt;&#xA;निवारितो मन्त्रिमुख्यैर्मागधान्मागधो ययौ ।&lt;br&gt;&#xA;इत्थं जित्वा जरासन्धं माधवो मधुसूदनः ॥ ४८ ॥&lt;br&gt;&#xA;आयोधनगतं वित्तं सर्वं नीत्वा सुखावहम् ।&lt;br&gt;&#xA;यादवानग्रतः कृत्वा बलदेवसमन्वितः ॥ ४९ ॥&lt;br&gt;&#xA;उपगीयमानविजयः सूतमागधबन्दिभिः ।&lt;br&gt;&#xA;शङ्खदुन्दुभिनादेन ब्रह्मघोषेण भूयसा ॥ ५० ॥&lt;br&gt;&#xA;विवेश मथुरां साक्षात्परिपूर्णतमः स्वयम् ॥ ५१ ॥&lt;br&gt;&#xA;समचितो मङ्गललाजपुष्पैः&lt;br&gt;&#xA;पश्यन्पुरीं मङ्गलकुम्भयुक्ताम् ।&lt;br&gt;&#xA;पीताम्बरः श्यामतनुः शुभाङ्गः&lt;br&gt;&#xA;स्फुरत्किरीटाङ्गदकुण्डलप्रभः ॥ ५२ ॥&lt;br&gt;&#xA;शार्ङ्गादिशस्त्रास्त्रधरो हसन्मुख-&lt;br&gt;&#xA;स्तालाङ्कयुक्तो गरुडध्वजः स्वयम् ।&lt;br&gt;&#xA;उद्यद्विलोलाश्वरथः सुरार्चितः&lt;br&gt;&#xA;समेत्य राजानमसौ बलिं ददौ ॥ ५३ ॥&lt;br&gt;&#xA;इति श्रीगर्गसंहितायां द्वारकाखण्डे श्रीनारद बहुलाश्व संवादे&lt;br&gt;&#xA;जरासन्धपराजयो नाम प्रथमोऽध्यायः ॥ १ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/06/02/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/06/02/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;द्वारकाखण्डः - द्वितियोऽध्यायः&lt;br&gt;&#xA;समुद्रमध्ये द्वारकापुरीनिर्माणं तथा यादवगणैः सह तत्र श्रीकृष्णस्य वासकथनम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;पुनस्तत्र जरासन्धस्तावेत्याक्षौहिणीबलः ।&lt;br&gt;&#xA;युयुधे यदुभिः शीघ्रं पुनः कृष्णपराजितः ॥ १ ॥&lt;br&gt;&#xA;श्रीकृष्णतेजसा सर्वे यादवा वृद्धिमागताः ।&lt;br&gt;&#xA;धनुर्गजादिभिः शश्वत्प्राप्तलुण्ठनसाहसाः ॥ २ ॥&lt;br&gt;&#xA;प्राप्ते च साहसे राजन् विना युद्धं पुरैव हि ।&lt;br&gt;&#xA;अर्भका जलहारिण्यश्चक्रुः शत्र्वपहारणम् ॥ ३ ॥&lt;br&gt;&#xA;शत्रुद्रव्यं च संहर्तुं वीक्ष्यन्तः क्रीतवाससः ।&lt;br&gt;&#xA;नागरा माथुराः सर्वे परं हर्षमुपागताः ॥ ४ ॥&lt;br&gt;&#xA;एवं सप्तदश कृत्वा क्षीणसैन्यो जरासुतः ।&lt;br&gt;&#xA;अष्टादशमसङ्ग्रामे आगन्तुं च मनोऽकरोत् ॥ ५ ॥&lt;br&gt;&#xA;मया प्रणोदितः कालयवनो वै महाबलः ।&lt;br&gt;&#xA;रुरोध मथुरां क्रुद्धो म्लेच्छकोटिसमावृतः ॥ ६ ॥&lt;br&gt;&#xA;म्लेच्छानां च बलं वीक्ष्य स्वपुरं भयविह्वलम् ।&lt;br&gt;&#xA;भयं चोभयतः प्राप्तं रामेणाचिन्तयद्धरिः ॥ ७ ॥&lt;br&gt;&#xA;स्वज्ञातिबन्धुरक्षार्थं समुद्रे भीमनादिनी ।&lt;br&gt;&#xA;चकार द्वारकादुर्गमेकरात्रेण माधवः ॥ ८ ॥&lt;br&gt;&#xA;यत्राष्टदिक्पालसिद्धिर्विश्वकर्मविनिर्मिता ।&lt;br&gt;&#xA;सर्वा वैकुण्ठसम्पत्तिर्दृश्यते मोक्षकाङ्क्षिभिः ॥ ९ ॥&lt;br&gt;&#xA;हरिः सर्वजनं तत्र नीत्वा योगेन मैथिल ।&lt;br&gt;&#xA;पुराद्‌राममनुज्ञाप्य निर्गतोऽभून्निरायुधः ॥ १० ॥&lt;br&gt;&#xA;निरायुधं हरिं ज्ञात्वा मयोक्तैर्लक्षणैः खलः ।&lt;br&gt;&#xA;निरायुधः स तं योद्धुं पदातिः स्वयमागतः ॥ ११ ॥&lt;br&gt;&#xA;पराङ्मुखं प्राद्रवन्तं दुरापं योगिनामपि ।&lt;br&gt;&#xA;जिघृक्षुस्तं चान्वधावत्सैनिकानां प्रपश्यताम् ॥ १२ ॥&lt;br&gt;&#xA;हस्तप्राप्तं वपुस्तमै दर्शयन्निव माधवः ।&lt;br&gt;&#xA;दूरं गतः श्यामलाद्रेः प्राविशत्कन्दरं त्वरम् ॥ १३ ॥&lt;br&gt;&#xA;मुचुकुन्दो यत्र चास्ते मान्धातृतनयो महान् ।&lt;br&gt;&#xA;असुरेभ्यः पुरा रक्षां देवानां यश्चकार ह ॥ १४ ॥&lt;br&gt;&#xA;अहर्निशं न सुष्वाप देवसेनापरो नृप ।&lt;br&gt;&#xA;तमूचुर्देवताः सर्वे प्रसन्ना राजसत्तमम् ॥ १५ ॥&lt;br&gt;&#xA;वरं वरय् भो राजन् यत्ते मनसि वर्तते ।&lt;br&gt;&#xA;नत्वा तान्प्राह राजेन्द्रः करोमि शयनं परम् ॥ १६ ॥&lt;br&gt;&#xA;शयनान्ते हरेः साक्षाद्दर्शनं मे भवत्वलम् ।&lt;br&gt;&#xA;यो मध्ये बोधयेन्मां वै शयानं त्वप्यचेतनम् ॥ १७ ॥&lt;br&gt;&#xA;स माया दृष्टमात्रस्तु भस्मीभवतु तत्क्षणात् ।&lt;br&gt;&#xA;तथा स चोक्तः सुष्वाप राजा कृतयुगे पुरा ॥ १८ ॥&lt;br&gt;&#xA;तत्र प्रविष्टो यवनो मत्त्वा पीताम्बरं च तम् ।&lt;br&gt;&#xA;तताड यवनः क्रुद्धः पादेनाशु महाखलः ॥ १९ ॥&lt;br&gt;&#xA;मुचकुन्दः समुत्थाय शनैरुन्मील्य सोऽक्षिणी ।&lt;br&gt;&#xA;आशाः प्रपश्यंस्तं पार्श्वे स्थितं कालं ददर्श ह ॥ २० ॥&lt;br&gt;&#xA;स तावत्तस्य रुष्टस्य दृष्टिपातेन मैथिल ।&lt;br&gt;&#xA;देहजेनाग्निना दग्धो भस्मसादभवत्क्षणात् ॥ २१ ॥&lt;br&gt;&#xA;भस्मीभूते च यवने परिपूर्णतमः स्वयम् ।&lt;br&gt;&#xA;स्वरुपं दर्शयामास मुचकुन्दाय धीमते ॥ २२ ॥&lt;br&gt;&#xA;कोटिसूर्यप्रतीकाशे ज्योतिषां मण्डले प्रभुम् ।&lt;br&gt;&#xA;स्थितं स्फुरत्किरीटार्कं कुण्डलाङ्गदनूपुरम् ॥ २३ ॥&lt;br&gt;&#xA;श्रीवत्साङ्कं चतुर्बाहुं पद्माक्षं वनमालिनम् ।&lt;br&gt;&#xA;कोटिकन्दर्पलावण्यं कालमेघसमप्रभम् ॥ २४ ॥&lt;br&gt;&#xA;दृष्ट्वा राजा धर्षितोऽपि समुत्थाय कृताञ्जलिः ।&lt;br&gt;&#xA;परिपूर्णतमं ज्ञात्वा भक्त्या तं प्रणनाम ह ॥ २५ ॥&lt;br&gt;&#xA;मुचकुन्द उवाच -&lt;br&gt;&#xA;कृष्णाय वासुदेवाय देवकिनन्दनाय च ।&lt;br&gt;&#xA;नन्दगोपकुमाराय गोविन्दाय नमोनमः ॥ २६ ॥&lt;br&gt;&#xA;नमः पङ्कजनभाय नमः पङ्कजमालिने ।&lt;br&gt;&#xA;नमः पङ्कजनेत्राय नमस्ते पङ्कजाङ्घ्रये ॥ २७ ॥&lt;br&gt;&#xA;नमः कृष्णाय शुद्धाय ब्रह्मणे परमात्मने ।&lt;br&gt;&#xA;प्रणतक्लेशनाशाय गोविन्दाय नमो नमः ॥ २८ ॥&lt;br&gt;&#xA;नमोऽस्त्वनन्ताय सहस्रमूर्तये&lt;br&gt;&#xA;सहस्रपादाक्षिशिरोरुबाहवे ।&lt;br&gt;&#xA;सहस्रनाम्ने पुरुषाय शाश्वते&lt;br&gt;&#xA;सहस्रकोटीयुगधारिणे नमः ॥ २९ ॥&lt;br&gt;&#xA;हरे मत्समः पातकी नास्ति भूमौ&lt;br&gt;&#xA;तथा त्वत्समो नास्ति पापापहारी ।&lt;br&gt;&#xA;इति त्वं च मत्वा जगन्नाथ देव&lt;br&gt;&#xA;यथेच्छा भवेत्ते तथा मां कुरु त्वम् ॥ ३० ॥&lt;br&gt;&#xA;श्रीनारद उवाच -&lt;br&gt;&#xA;एवं स्तुतो हरिः साक्षात्परमानन्दविग्रहः ।&lt;br&gt;&#xA;ज्ञात्वा तं निर्गुण भक्तं प्राह गम्भीरया गिरा ॥ ३१ ॥&lt;br&gt;&#xA;श्रीभगवानुवाच -&lt;br&gt;&#xA;धन्यस्त्वं राजशार्दूल धन्या ते विमला मतिः ।&lt;br&gt;&#xA;नैरपेक्ष्येण दिव्येन भक्तिभावेन पूरिता ॥ ३२ ॥&lt;br&gt;&#xA;अद्यैव गच्छ मद्धाम बदर्याख्यं मदाश्रयः ।&lt;br&gt;&#xA;तत्रैव तु तपस्तप्त्वा भूत्वा ब्राह्मणपुङ्गवः ॥ ३३ ॥&lt;br&gt;&#xA;प्रेमलक्षणया भक्त्या मद्धाम प्रकृतेः परम् ।&lt;br&gt;&#xA;प्राप्स्यसि त्वं महाराज यतो नावर्तते गतः ॥ ३४ ॥&lt;br&gt;&#xA;श्रीनारद उवाच -&lt;br&gt;&#xA;इत्थं स्तुत्वा हरिं नत्वा परिक्रम्य नताननः ।&lt;br&gt;&#xA;निश्चक्राम गुहादुर्गाच्छ्रीकृष्णप्रेमविह्वलः ॥ ३५ ॥&lt;br&gt;&#xA;द्वापारे क्षुल्लका मर्त्या तालवृक्षशतोच्छ्रितम् ।&lt;br&gt;&#xA;दृष्ट्वा तं दुद्रुवुर्मार्गे भयभीता इतस्ततः ॥ ३६ ॥&lt;br&gt;&#xA;मा भैष्टेत्यभयं यच्छन् जगाम दिशमुत्तराम् ।&lt;br&gt;&#xA;एवं दत्वा वरं तस्मै मुचुकुन्दाय धीमते ॥ ३७ ॥&lt;br&gt;&#xA;भगवान् पुनराव्रज्य मथुरां म्लेच्छवेष्टिताम् ।&lt;br&gt;&#xA;हत्वा म्लेच्छबलं सर्वं तद्धनान्यच्छिनद्‌बलात् ॥ ३८ ॥&lt;br&gt;&#xA;अथ राजा जरासन्धो योद्धुमभ्युदितः पुनः ।&lt;br&gt;&#xA;आहूय मागधान्विप्रान्मुहूर्तादेशकारिणः ॥ ३९ ॥&lt;br&gt;&#xA;प्रादेहं वासुदेवाख्यं जित्वा यद्यागतो ह्यहम् ।&lt;br&gt;&#xA;सर्वान्सम्पूजयिष्यामि सदा युष्मत्पदाश्रये ॥ ४० ॥&lt;br&gt;&#xA;कारागारेषु यावद्वै स्थिता भवत भो द्विजाः ।&lt;br&gt;&#xA;पराजितोऽहं वा युष्मान्हनिष्यामि न संशयः ॥ ४१ ॥&lt;br&gt;&#xA;एवमुक्त्वा द्विजान् राजा जरासन्धो महाबलः ।&lt;br&gt;&#xA;आजगामाशु मथुरां त्रयोविंशत्यनीकपः ॥ ४२ ॥&lt;br&gt;&#xA;ब्रह्मवाक्यमृतं कर्तुं स्वप्रतिज्ञां विहाय च ।&lt;br&gt;&#xA;मनुष्यचेष्टामापन्नौ स्वपुराद्‌भीतभीतवत् ॥ ४३ ॥&lt;br&gt;&#xA;रामकृष्णौ परौ देवौ पद्‌भ्यां दुद्रुवतुर्द्रुतम् ।&lt;br&gt;&#xA;पलायमानौ तौ वीक्ष्य मागधः प्रहसन् भृशम् ॥ ४४ ॥&lt;br&gt;&#xA;अन्वधावद्‌रथानीकैर्ब्रह्मवाक्यमनुस्मरन् ।&lt;br&gt;&#xA;दक्षिणाशां गतावित्थं प्रवर्षणगिरौ हरि ॥ ४५ ॥&lt;br&gt;&#xA;यस्मिन्निलीनौ ज्ञात्वा तावेधोभिस्तं ददाह ह ।&lt;br&gt;&#xA;भस्मीभूते वने जाते दह्यमानतटाद्‌गिरेः ॥ ४६ ॥&lt;br&gt;&#xA;दशैकयोजनोत्तुङ्गात्समुत्पत्य सुरेश्वरौ ।&lt;br&gt;&#xA;अलक्ष्यमाणावरिभिर्द्वारकायां निपेततुः ॥ ४७ ॥&lt;br&gt;&#xA;सोऽपि दग्धौ च तौ मत्वा मागधेन्द्रो महाबलः ।&lt;br&gt;&#xA;मागधान्प्रययौ वीरो वादयञ्जयदुन्दुभीन् ॥ ४८ ॥&lt;br&gt;&#xA;ब्राह्मणान् पूजयामास भक्त्या परमया नृप ।&lt;br&gt;&#xA;यस्य विप्रः सहायोऽस्ति कुतस्तस्य पराजयः ॥ ४९ ॥&lt;br&gt;&#xA;इति श्रीगर्गसंहितायां द्वारकाखण्डे श्रीनारद बहुलाश्व संवादे&lt;br&gt;&#xA;द्वारकावासकथनं नाम द्वितियोऽध्यायः ॥ २ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/06/03/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/06/03/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;द्वारकाखण्डः - तृतीयोऽध्यायः&lt;br&gt;&#xA;बलरामविवाहोत्सववर्णनम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;इत्थं मया ते कथितं द्वारकावासकारणम् ।&lt;br&gt;&#xA;विवाहादिकथाः सर्वा वदिष्यामि परेशयोः ॥ १ ॥&lt;br&gt;&#xA;पूर्वं श्रीबलदेवस्य विवाहं श्रृणु मैथिल ।&lt;br&gt;&#xA;सर्वपापहरं पुण्यमायुर्वर्धनमुत्तमम् ॥ २ ॥&lt;br&gt;&#xA;आनर्तो नाम राजाऽभूत्सूर्यवंशे महामनाः ।&lt;br&gt;&#xA;यन्नाम्नाऽऽनर्तदेशः स्यात्समुद्रे भीमनादिनि ॥ ३ ॥&lt;br&gt;&#xA;रैवतो नाम तत्पुत्रश्चक्रवर्ती गुणाकरः ।&lt;br&gt;&#xA;राज्यं चकार स पुरीं विनिर्माय कुशस्थलीम् ॥ ४ ॥&lt;br&gt;&#xA;तस्य पुत्रशतं चासीत्‌रेवती नाम कन्यका ।&lt;br&gt;&#xA;सर्वोत्तमं चिरञ्जीवं सुन्दरं वरमिच्छती ॥ ५ ॥&lt;br&gt;&#xA;एकदा रथमास्थाय हेमरत्नविभूषितम् ।&lt;br&gt;&#xA;आरोप्य स्वां दुहितरं रैवतः पर्यटन्भुवम् ॥ ६ ॥&lt;br&gt;&#xA;प्राप्तो योगबलेनापि ब्रह्मलोकं शुभावहम् ।&lt;br&gt;&#xA;कन्यावरं परिप्रष्टुं ब्रह्माणं प्रणनाम ह ॥ ७ ॥&lt;br&gt;&#xA;गायन्त्यां पूर्वचित्त्यां च स्थितो लब्धक्षणःक्षणम् ।&lt;br&gt;&#xA;एकचित्तं विधिं ज्ञात्वा स्वाभिप्रायं न्यवेदयत् ॥ ८ ॥&lt;br&gt;&#xA;रैवत उवाच -&lt;br&gt;&#xA;परः पुराणो जगदङ्कुरोऽभूः&lt;br&gt;&#xA;पूर्णः परात्मा परमेश्वरोऽसि ।&lt;br&gt;&#xA;स्थितः सदा धामनि पारमेष्ठ्य&lt;br&gt;&#xA;सृजस्यलं पासि च हिंससीदम् ॥ ९ ॥&lt;br&gt;&#xA;वेदा मुखं धर्म उरस्तथैव&lt;br&gt;&#xA;पृष्ठं ह्यधर्मश्च मनुर्मनीषा ।&lt;br&gt;&#xA;अङ्गानि देवा असुराश्च पादाः&lt;br&gt;&#xA;सर्वा सृतिर्देव तनुस्तव स्यात् ॥ १० ॥&lt;br&gt;&#xA;करोषि हस्तामलकं च विश्वं&lt;br&gt;&#xA;नेतुं प्रभुः सारथिवद्गुणेषु ।&lt;br&gt;&#xA;एकस्त्वमेकं च विधाय जालं&lt;br&gt;&#xA;ग्रसिष्यसे सर्वमिवोर्णनाभिः ॥ ११ ॥&lt;br&gt;&#xA;महेद्रधिष्ण्यं तव वश्यमस्ति&lt;br&gt;&#xA;किं सार्वभौम किमु योगसिद्धिः ।&lt;br&gt;&#xA;यः पारमेष्ठ्यं च सदा स्थितोऽसि&lt;br&gt;&#xA;तस्मै नमोऽनन्तगुणाय भूम्ने ॥ १२ ॥&lt;br&gt;&#xA;भवान् स्वयम्भूर्जगतां पितामहो&lt;br&gt;&#xA;विधे सुरज्येष्ठ इति प्रभावतः ।&lt;br&gt;&#xA;आस्या वरं सर्वगुणं चिरायुषं&lt;br&gt;&#xA;वदाशु मां दिव्यमशेषदर्शनः ॥ १३ ॥&lt;br&gt;&#xA;श्रीनारद उवाच -&lt;br&gt;&#xA;एतच्छ्रुत्वा ततो ब्रह्मा स्वयम्भूः सर्वदर्शनः ।&lt;br&gt;&#xA;रैवतं प्राह राजानं प्रहसन्निव मैथिल ॥ १४ ॥&lt;br&gt;&#xA;श्रीब्रह्मोवाच -&lt;br&gt;&#xA;अत्र क्षणेन हे राजन्भुवि कालो महाबली ।&lt;br&gt;&#xA;त्वरं व्यतीतस्त्रिनव चतुर्युगविकल्पितः ॥ १५ ॥&lt;br&gt;&#xA;न सन्ति मर्त्यलोके त्वत्पुत्राः पौत्राः सबान्धवाः ।&lt;br&gt;&#xA;तत्पुत्रपौत्रनप्तॄणां गोत्राणी च न शृण्महे ॥ १६ ॥&lt;br&gt;&#xA;तद्‌गच्छ सर्वमुख्याय नररत्नाय शाश्वते ।&lt;br&gt;&#xA;कन्यारत्नमिदं राजन्बलदेवाय देहि भोः ॥ १७ ॥&lt;br&gt;&#xA;परिपूर्णतमौ साक्षाद्‌गोलोकाधिपति प्रभू ।&lt;br&gt;&#xA;भुवो भारावतारायावतीर्णौ बलकेशवौ ॥ १८ ॥&lt;br&gt;&#xA;असङ्ख्यब्रह्माण्डपती वसुदेवात्मजौ हरी ।&lt;br&gt;&#xA;द्वारकायां विराजेते यदुभिर्भक्तवत्सलौ ॥ १९ ॥&lt;br&gt;&#xA;श्रीनारद उवाच -&lt;br&gt;&#xA;अथ श्रुत्वा विधिं नत्वा रेवतो नृपसत्तमः ।&lt;br&gt;&#xA;आययौ द्वारकां भूयः समृद्धां तां समृद्धिभिः ॥ २० ॥&lt;br&gt;&#xA;परिबर्हे रथं दत्वा विश्वकर्मविनिर्मितम् ।&lt;br&gt;&#xA;सहस्रहयसंयुक्तं दिव्ययोजनविस्तृतम् ॥ २१ ॥&lt;br&gt;&#xA;दिव्याम्बराणि रत्नानि ब्रह्मदत्तानि मैथिल ।&lt;br&gt;&#xA;दत्वाऽऽययौ तपस्तप्तुं बदर्याख्यं शुभावहम् ॥ २२ ॥&lt;br&gt;&#xA;तदा महोत्सवश्चासीद्‌यदुपुर्यां गृहे गृहे ।&lt;br&gt;&#xA;सङ्कर्षणोऽथ भगवान् रेवत्या विरराज ह ॥ २३ ॥&lt;br&gt;&#xA;बलदेवविवाहस्य कथां यः श्रृणुयान्नरः ।&lt;br&gt;&#xA;सर्वपापविनिर्मुक्तः परां सिद्धिमवाप्नुयात् ॥ २४ ॥&lt;br&gt;&#xA;इति श्रीगर्गसंहितायां द्वारकाखण्डे श्रीनारद बहुलाश्व संवादे&lt;br&gt;&#xA;बलदेवविवाहोत्सवो नाम तृतीयोऽध्यायः ॥ ३ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/06/04/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/06/04/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;द्वारकाखण्डः - चतुर्थोऽध्यायः&lt;br&gt;&#xA;रुक्मिणीकृतं दूतरूपे ब्राह्मणस्य द्वारकाप्रेषणं तथा श्रीकृष्णस्य कुण्डिननगरागमनम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;अथ श्रीकृष्णदेवस्य विवाहं श्रृणु मैथिल ।&lt;br&gt;&#xA;सर्वपापहरं पुण्यं चतुर्वर्गफलप्रदम् ॥ १ ॥&lt;br&gt;&#xA;भीष्मको नाम राजाऽभूद्‌विदर्भेषु प्रतापवान् ।&lt;br&gt;&#xA;कुण्डिनाधिपतिः श्रीमान् सर्वधर्मविदां वरः ॥ २ ॥&lt;br&gt;&#xA;रुक्मिणी तत्सुता जाता श्रियो मात्राऽतिसुन्दरी ।&lt;br&gt;&#xA;कोटिचन्द्रप्रतीकाशा गुणभूषणभूषिता ॥ ३ ॥&lt;br&gt;&#xA;श्रुत्वैकदा पुरा सा वै मन्मुखाच्छ्रीहरेर्गुणान् ।&lt;br&gt;&#xA;परिपूर्णतमं तं वै सा मेने सदृशं पतिम् ॥ ४ ॥&lt;br&gt;&#xA;तद्‌रूपं सगुणं श्रुत्वा मन्मुथात्प्रीतिवर्द्धनात् ।&lt;br&gt;&#xA;सदृशीं श्रीहरिस्तां वै समुद्वोढुं मनो दधे ॥ ५ ॥&lt;br&gt;&#xA;कृष्णभावविदा राज्ञा सर्वधर्मविदा भृशम् ।&lt;br&gt;&#xA;भीष्मकेणैव कृष्णाय दातुं तां निश्चयः कृतः ॥ ६ ॥&lt;br&gt;&#xA;युवराजस्ततो रुक्मी तं निवार्य प्रयत्नतः ।&lt;br&gt;&#xA;कृष्णशत्रुं महावीरं शिशुपालममन्यत ॥ ७ ॥&lt;br&gt;&#xA;ततः खिन्नमना भैष्मी श्रीकृष्णाय महात्मने ।&lt;br&gt;&#xA;दूतं स्वं प्रेषयामास ब्राह्मणं मिथिलेश्वरः ॥ ८ ॥&lt;br&gt;&#xA;स द्वारकां गतो दिव्यां श्रीकृष्णेन प्रपूजितः ।&lt;br&gt;&#xA;भुक्तवांस्तत्र चासीनो विश्रान्तो मन्दिरे हरेः ॥ ९ ॥&lt;br&gt;&#xA;पृच्छते कुशल सर्वं श्रीकृष्णाय महात्मने ।&lt;br&gt;&#xA;ब्राह्मणस्तदनुज्ञातस्तस्मै सर्वमवर्णयत् ॥ १० ॥&lt;br&gt;&#xA;स्वस्तिश्रीकारपञ्चाढ्ये नित्यानन्दमहोदधौ ।&lt;br&gt;&#xA;श्रीमद्दिव्यगुणैः पूर्णे कोटिशो नतयो मम ॥ ११ ॥&lt;br&gt;&#xA;शमत्रास्तु च तत्रास्तु ततस्त्वत्पत्रमागतम् ।&lt;br&gt;&#xA;नारदोक्तेन वचसा ज्ञातोऽसि प्रकृते परः ॥ १२ ॥&lt;br&gt;&#xA;सर्व जानासि सर्वज्ञस्तथा वक्ष्य वचो रहः ।&lt;br&gt;&#xA;वीरभागं तु मां विद्धि त्वं गृहाण महामते ॥ १३ ॥&lt;br&gt;&#xA;मा चैद्यः प्रतिगृह्णीयाद्‌यथा सिंहबलिं मृगः ।&lt;br&gt;&#xA;कथं त्वामुद्वहे दुर्गे स्थितामिति च तच्छृणु ॥ १४ ॥&lt;br&gt;&#xA;पूर्वेद्युः कुलदेव्यास्तु यात्राऽस्ति महती हरे ।&lt;br&gt;&#xA;आगमिष्याम्यहं तत्र तत्र मां त्वं गृहाण भोः ॥ १५ ॥&lt;br&gt;&#xA;श्रीनारद उवाच - रुक्मिण्यास्तमभिप्रायं श्रुत्वा ब्राह्मणभाषितम् ।&lt;br&gt;&#xA;रथः संयुज्यतामाशु दारुकं प्राह मानदः ॥ १६ ॥&lt;br&gt;&#xA;पश्चिमायां तदा रात्रौ वैकुठप्रभवं परम् ।&lt;br&gt;&#xA;किङ्किणीजालसंयुक्तं हेमरत्नखचित्प्रभम् ॥ १७ ॥&lt;br&gt;&#xA;सदैश्वैः शैब्यसुग्रीवमेघपुष्पबलाहकैः ।&lt;br&gt;&#xA;नियोजितैर्दारुकेण चञ्चलैश्चारुचामरैः ॥ १८ ॥&lt;br&gt;&#xA;युक्तं महारथं दिव्यं सहस्रादित्यवर्चसम् ।&lt;br&gt;&#xA;आरुह्य सारथेः पृष्ठे धृत्वा श्रीपादपङ्कजम् ॥ १९ ॥&lt;br&gt;&#xA;स्वहस्तेन द्विजं तस्मिन्समारोप्य रमापतिः ।&lt;br&gt;&#xA;विदर्भान्प्रययौ राजञ्छ्रीकृष्णो भगवान् हरिः ॥ २० ॥&lt;br&gt;&#xA;कृष्णं चैकं गतं हर्तुं कन्यां तु नृपमण्डलात् ।&lt;br&gt;&#xA;कलिप्रशङ्कितो रामः श्रुत्वा भ्रातृसहायकृत् ॥ २१ ॥&lt;br&gt;&#xA;नीत्वा यदुबलं सर्वं समर्थबलवाहनम् ।&lt;br&gt;&#xA;विपक्षीयान्नृपाञ्जेतुं बलः पश्चाद्ययौ त्वरम् ॥ २२ ॥&lt;br&gt;&#xA;कुण्डिनोपवनं प्राप्तः सद्विजः सरथो हरिः ।&lt;br&gt;&#xA;सन्तस्थौ तिन्तिणीवृक्षे आस्तीर्याश्वपरिच्छदम् ॥ २३ ॥&lt;br&gt;&#xA;दूरात्सन्दृश्यते तस्मात्कुण्डिनं तु पुरं परम् ।&lt;br&gt;&#xA;दीर्घदुर्गसमायुक्तं सप्तयोजनवर्तुलम् ॥ २४ ॥&lt;br&gt;&#xA;दुर्लङ्घ्या दुर्गमा यत्र परिखा जलपूरिता ।&lt;br&gt;&#xA;धनुःशतं विस्तृतास्ति चातुर्मास्यनदीव सा ॥ २५ ॥&lt;br&gt;&#xA;पञ्चाशद्धस्तमानेन दुर्गभित्तिस्तथोर्ध्वङ्गा ।&lt;br&gt;&#xA;यत्र रम्याणि हर्म्याणि स्फुरद्धेमशिखानि च ॥ २६ ॥&lt;br&gt;&#xA;हेमकुम्भध्वजस्फूर्जत्तोलकानि विरेजिरे ।&lt;br&gt;&#xA;पारावता मयूराश्च यत्र तत्र पतन्ति च ॥ २७ ॥&lt;br&gt;&#xA;शिशुपालाय स्वां कन्यां दास्यन् राजा तु भीष्मकः ।&lt;br&gt;&#xA;चक्रे विवाहसम्भारसञ्चयं रत्नमण्डपे ॥ २८ ॥&lt;br&gt;&#xA;गीतमङ्गलसंयुक्ते नारीभिर्भवनोत्तमे ।&lt;br&gt;&#xA;रराज रुक्मिणी राजन् सिद्धिभिर्भूर्यथा भुवि ॥ २९ ॥&lt;br&gt;&#xA;अथर्वविद्‌द्विजा भैष्मीं सुस्नातां रत्नवाससम् ।&lt;br&gt;&#xA;चक्रुर्मन्त्रैस्तथा रक्षां बद्ध्वा शान्तिं विधाय च ॥ ३० ॥&lt;br&gt;&#xA;हैमानां भारलक्षं च मुक्तानां द्विगुणं तथा ।&lt;br&gt;&#xA;सहस्रभारं वस्त्राणां धेनूनामर्बुदानि षट् ॥ ३१ ॥&lt;br&gt;&#xA;गजायुतं रथानां च दशलक्षं मनोहरम् ।&lt;br&gt;&#xA;दशकोटिहयानां च गुडादितिलपर्वतान् ॥ ३१ ॥&lt;br&gt;&#xA;सहस्र स्वर्णपात्राणां भूषणानां तथाऽयुतम् ।&lt;br&gt;&#xA;विप्रेभ्यः प्रददौ राजा भीष्मकोऽतिमहामनाः ॥ ३३ ॥&lt;br&gt;&#xA;तथा वै दमघोषस्य शिशुपालाय वै द्विजाः ।&lt;br&gt;&#xA;चक्रुः शान्तिं परां पूर्वं रक्षाबन्धनरूपिणीम् ॥ ३४ ॥&lt;br&gt;&#xA;ब्राह्मणैर्मङ्गलस्नातं पतीकञ्चुकशोभितम् ।&lt;br&gt;&#xA;मुकुटोपरि विभ्राजत्पुष्पमौलिधरं शुभम् ॥ ३५ ॥&lt;br&gt;&#xA;हारकङ्कणकेयुर शिखामणिविभूषितम् ।&lt;br&gt;&#xA;मङ्गलैर्गीतवादित्रैर्गन्धाक्षतविचर्चितम् ॥ ३६ ॥&lt;br&gt;&#xA;आचारलाजैः सुवरं शिशुपालं विधाय च ।&lt;br&gt;&#xA;आरोप्य करिणं प्रोच्चं दमघोषो विनिर्ययौ ॥ ३७ ॥&lt;br&gt;&#xA;जरासन्धेन शाल्वेन दन्तवक्रेण धीमता ।&lt;br&gt;&#xA;विदूरथेन पौण्ड्रेण पार्ष्णिग्राहेण मैथिल ॥ ३८ ॥&lt;br&gt;&#xA;विकर्षन्महतीं सेनां दमघोषो महाबलः ।&lt;br&gt;&#xA;दुन्दुभीन्नादयन्दीर्घानाययौ कुण्डिनं पुरम् ॥ ३९ ॥&lt;br&gt;&#xA;सम्मुखाद्‌यदुदेवस्य श्रुत्वोद्योगं नृपाः परे ।&lt;br&gt;&#xA;सहस्रशः समाजग्मुः शिशुपालसहायिनः ॥ ४० ॥&lt;br&gt;&#xA;भीष्मको ह्यग्रतो गत्वा सम्पूज्य विधिवन्नृपम् ।&lt;br&gt;&#xA;काश्मीरकम्बलैर्दिव्यारुणैः सामुद्रसम्भवैः ॥ ४१ ॥&lt;br&gt;&#xA;मण्डितेषु च सर्वेषु मुक्तादामविलम्बिषु ।&lt;br&gt;&#xA;सौगन्धिकैः पुष्परसै राष्ट्रेषु शिबिरेषु च ॥ ४२ ॥&lt;br&gt;&#xA;वाराङ्गनानृत्यलसन्मृदङ्गेषु ध्वनत्सु च ।&lt;br&gt;&#xA;निवेशयामास नृपैर्विदर्भाधिपतिर्महान् ॥ ४३ ॥&lt;br&gt;&#xA;इति श्रीगर्गसंहितायां द्वारकाखण्डे श्रीनारद बहुलाश्व संवादे&lt;br&gt;&#xA;कुण्डिनपुरयानं नाम चतुर्थोऽध्यायः ॥ ४ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/06/05/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/06/05/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;द्वारकाखण्डः - पञ्चमोऽध्यायः&lt;br&gt;&#xA;अन्तःपुरतः भवानीपूजनार्थं रुक्मिण्याः बहिर्गमनम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;ध्यायन्ती कृष्णपादाब्जं भैष्मी कमललोचना ।&lt;br&gt;&#xA;मोघं वा मनुते वार्तां मेघश्याममचिन्तयत् ॥ १ ॥&lt;br&gt;&#xA;रुक्मिण्युवाच -&lt;br&gt;&#xA;अहो त्रियामान्तरितो विवाहो&lt;br&gt;&#xA;ममैव नागच्छति कृष्णचन्द्रः ।&lt;br&gt;&#xA;न वेद्मि किं कारणमत्र धात-&lt;br&gt;&#xA;र्नावर्ततेऽद्यापि च भूमिदेवः ॥ २ ॥&lt;br&gt;&#xA;यदूत्तमो देववरो ममैष&lt;br&gt;&#xA;दृष्ट्वा हि किञ्चित्कलुषं विधातः ।&lt;br&gt;&#xA;कृतोद्यमो नूनमतीव हस्त-&lt;br&gt;&#xA;ग्राहे न चागच्छति किं करोमि ॥ ३ ॥&lt;br&gt;&#xA;हा दुर्भगायाश्च न मे विधाता&lt;br&gt;&#xA;न सानुकूलः किल चन्द्रमौलिः ।&lt;br&gt;&#xA;न चैकदन्तो विमुखा च गौरी&lt;br&gt;&#xA;गावो हि विप्राश्च न सानुकूलाः ॥ ४ ॥&lt;br&gt;&#xA;श्रीनारद उवाच -&lt;br&gt;&#xA;एवं विचिन्तयन्ती सा भैष्मी गेहाट्टभूमिषु ।&lt;br&gt;&#xA;परिभ्रमन्ती श्रीकृष्णं पश्यन्ती गृहशेखरात् ॥ ५ ॥&lt;br&gt;&#xA;तदैव तस्या वामङ्गमस्फुरत्प्रतिभाषणम् ।&lt;br&gt;&#xA;तेन प्रसन्ना श्रीभैष्मी कालज्ञा सर्वमङ्गला ॥ ६ ॥&lt;br&gt;&#xA;कृष्णप्रणोदितो विप्रः सद्यश्चागतवांस्तदा ।&lt;br&gt;&#xA;श्रीकृष्णागमनं तस्यै शनैः सर्वं शशंस ह ॥ ७ ॥&lt;br&gt;&#xA;ततः प्रसन्ना श्रीभैष्मी तदङ्घ्र्यो प्रणिपत्य सा ।&lt;br&gt;&#xA;प्राह त्वद्वंशतो विप्र न यास्यामि वचो मम ॥ ८ ॥&lt;br&gt;&#xA;श्रुत्वागतौ रामकृष्णौ विवाहप्रेक्षणोत्सुकौ ।&lt;br&gt;&#xA;भीष्मको निर्गतो नेतुं ब्राह्मणैस्तत्प्रभाववित् ॥ ९ ॥&lt;br&gt;&#xA;भृशं मङ्गलपात्रेषु गन्धाक्षतयुतेषु च ।&lt;br&gt;&#xA;वासोरत्नचयं धृत्वा गीतवादित्रमङ्गलैः ॥ १० ॥&lt;br&gt;&#xA;कोटिशो मधुपर्काणां कुम्भव्यूहान् विधाय च ।&lt;br&gt;&#xA;पूजयित्वाऽथ विधिवद्‌रामकृष्णौ परेश्वरौ ॥ ११ ॥&lt;br&gt;&#xA;अहो चास्मै न दत्तेयं इति खिन्नमनाः परम् ।&lt;br&gt;&#xA;आनन्दने वने स्थाप्य नत्वा स्वग्हमाययौ ॥ १२ ॥&lt;br&gt;&#xA;श्रुत्वाऽऽगतं श्रीवसुदेवनन्दनं&lt;br&gt;&#xA;त्रैलोक्यलावण्यनिधिं परेश्वरम् ।&lt;br&gt;&#xA;आगत्य नेत्राञ्जलिभिः पुरौकसः&lt;br&gt;&#xA;पपुः परं तन्मुखपङ्कजामृतम् ॥ १३ ॥&lt;br&gt;&#xA;अस्यैव भार्या भवितुं हि रुक्मिणी&lt;br&gt;&#xA;योग्याऽस्ति नान्येऽत्यवदन्पुरौकसः ।&lt;br&gt;&#xA;दत्वा स्वपुण्यानि विवाहहेतवे&lt;br&gt;&#xA;श्रीकृष्णलावण्यकलानिबन्धकाः ॥ १४ ॥&lt;br&gt;&#xA;कदापि साक्षाच्छ्वशुरस्य मन्दिरं&lt;br&gt;&#xA;समागतं चैवमहो वयं जनाः ।&lt;br&gt;&#xA;द्रक्ष्याम आरात्कृतकृत्यतां तदा&lt;br&gt;&#xA;व्रजेम लोके बहुजीवितेन किम् ॥ १५ ॥&lt;br&gt;&#xA;वदत्सु लोकेषु च भीष्मकन्यका-&lt;br&gt;&#xA;ऽद्रिकन्यकापूजनहेतवे नृप ।&lt;br&gt;&#xA;अन्तःपुरात्सर्वसखीसमन्विता&lt;br&gt;&#xA;विनिर्ययौ कृष्णगृहीतमानसा ॥ १६ ॥&lt;br&gt;&#xA;भेरीमृदङ्गैर्बहुदुन्दुभिस्वनैः&lt;br&gt;&#xA;सुगायकैर्बन्दिजनैश्च मागधैः ।&lt;br&gt;&#xA;वाराङ्गना नृत्यमनोज्ञभावै-&lt;br&gt;&#xA;र्जयेत्यभून्मङ्गलशब्द उच्चकैः ॥ १७ ॥&lt;br&gt;&#xA;कोटीन्दुबिम्बद्युतिमादधानां&lt;br&gt;&#xA;बालार्कताटङ्कधरां श्रियं ताम् ।&lt;br&gt;&#xA;सितातपत्रव्यजनैः स्फुरद्‌भिः&lt;br&gt;&#xA;सुचामरैः पार्श्वगणः सिषेवे ॥ १८ ॥&lt;br&gt;&#xA;कोशाद्विनिष्कृष्य शितासिलक्षं&lt;br&gt;&#xA;पदातयो वीरजना इतस्ततः ।&lt;br&gt;&#xA;तथाऽश्वगा वै रथिनो गजस्थिताः&lt;br&gt;&#xA;समुद्यतास्त्रा जुगुपुर्विदूरतः ॥ १९ ॥&lt;br&gt;&#xA;देवीमठं प्राप्य सुचत्वरे स्थिता&lt;br&gt;&#xA;शान्ता शुचिर्धौतकराङ्घ्रिपङ्कजा ।&lt;br&gt;&#xA;गत्वा सम्मीपं यतवाक् कृताञ्जलि-&lt;br&gt;&#xA;र्भेजे भवानीं भवभीतिहारिणीम् ॥ २० ॥&lt;br&gt;&#xA;दुर्गे स्वसन्तानयुते शिवे शुभे&lt;br&gt;&#xA;नमामि तुभ्यं सततं भवानि ते ।&lt;br&gt;&#xA;भूयात्पतिर्मे भगवान्परेश्वरः&lt;br&gt;&#xA;श्रीकृष्णचन्द्रः प्रकृतेः परः स्वयम् ॥ २१ ॥&lt;br&gt;&#xA;एवं शुभे मा वद कृष्णानाम&lt;br&gt;&#xA;चैद्यं समुद्दिश्य वरं गृहाण ।&lt;br&gt;&#xA;इत्थं वदन्तीषु सखीषु भैष्मी&lt;br&gt;&#xA;भूयो भवानीभवने जगाद ॥ २२ ॥&lt;br&gt;&#xA;अजानतीयं तव चाम्ब बाला&lt;br&gt;&#xA;तथा वदन्तीषु सखीषु भैष्मी ।&lt;br&gt;&#xA;गन्धाक्षतैर्धूपविभूषणाद्यैः&lt;br&gt;&#xA;स्रङ्‌माल्यदीपावलिभोगवस्त्रैः ॥ २३ ॥&lt;br&gt;&#xA;अपूपताम्बूलफलेक्षुभिश्च&lt;br&gt;&#xA;भेजे भवानीं परया च भक्त्या ।&lt;br&gt;&#xA;नत्वाऽथ तां वा बहुभूषणाद्यैः&lt;br&gt;&#xA;सम्पूज्य सौभाग्यवतीर्ननाम ॥ २४ ॥&lt;br&gt;&#xA;सर्वाः स्त्रियताः प्रददुर्वराणि&lt;br&gt;&#xA;सुमङ्गलाशीर्वचनानि तस्यै ।&lt;br&gt;&#xA;रुपं सदा ते शतरुपया समं&lt;br&gt;&#xA;शीलं सदा शैलसुतासमं प्रभौ ॥ २५ ॥&lt;br&gt;&#xA;शुश्रूषणं भर्तुररुन्धतीसमं&lt;br&gt;&#xA;क्षमा हि भूयाज्जनकात्मजासमा ।&lt;br&gt;&#xA;सौभाग्यमेवं तव दक्षिणासमं&lt;br&gt;&#xA;सुवैभवं भीष्मसुते शचीसमम् ।&lt;br&gt;&#xA;सरस्वती ते च सरस्वतीसमा&lt;br&gt;&#xA;भक्तिः पतौ स्याच्च सतां हरौ यथा ॥ २६ ॥&lt;br&gt;&#xA;इति श्रीगर्गसंहितायां द्वारकाखण्डे श्रीनारद बहुलाश्व संवादे&lt;br&gt;&#xA;रुक्मिणीनिर्गमनं नाम पञ्चमोऽध्यायः ॥ ५ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/06/06/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/06/06/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;द्वारकाखण्डः - षष्ठोऽध्यायः&lt;br&gt;&#xA;रुक्मिणीहरणप्रसङ्गे राजगणेभ्यः सह युद्धं तथा विजयम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;इत्थं विप्रबन्धूनां सदाशीर्भिरभिनन्दिता ।&lt;br&gt;&#xA;देवीं पुनर्विप्रवधूः प्रणनाम मुहुर्मुहुः ॥ १ ॥&lt;br&gt;&#xA;त्यक्त्वा मुनिव्रतं भैष्मी गिरजागृहतस्ततः ।&lt;br&gt;&#xA;सहालिभिः सखीभिश्च निश्चक्राम शनैः शनैः ॥ २ ॥&lt;br&gt;&#xA;कोटिचन्द्रप्रतीकाशां भैष्मीं कमललोचनाम् ।&lt;br&gt;&#xA;अकस्माद्ददृशुर्वीराः सुनिधिं निर्धना यथा ॥ ३ ॥&lt;br&gt;&#xA;आश्वारूढाश्च रथिनो गजिनश्च पदातयः ।&lt;br&gt;&#xA;समागता रक्षिणस्ते मुमुहुर्वीक्ष्य रुक्मिणीम् ॥ ४ ॥&lt;br&gt;&#xA;तदपाङ्गस्मितैस्तीक्ष्णैः बाणैः कामधनुश्च्युतैः ।&lt;br&gt;&#xA;उज्झितास्त्रा निपेतुः कावर्दिताः सैनिकास्तदा ॥ ५ ॥&lt;br&gt;&#xA;रथेन वायुवेगेन घण्टामञ्जीरनादिना ।&lt;br&gt;&#xA;नैःश्रेयसम्भवैरश्वैर्युतेनातिपताकिना ॥ ६ ॥&lt;br&gt;&#xA;शीघ्रं स्वसैन्यसङ्घट्टात्तत्सैन्यं संविदारयत् ।&lt;br&gt;&#xA;वायुर्यथा पद्मवनं हरिर्दारुकसारथिः ॥ ७ ॥&lt;br&gt;&#xA;स्त्रीकदम्बकमेत्याशु पश्यतां द्विषतां प्रभुः ।&lt;br&gt;&#xA;समारोप्य रथं भैष्मीं तार्क्ष्यपुत्रः सुधामिव ॥ ८ ॥&lt;br&gt;&#xA;देवानां पश्यतां राजन् राजकन्यां जहार ह ।&lt;br&gt;&#xA;दिव्यं शस्त्रोत्तमं शार्ङ्गं धनुष्टङ्कारयन्मुहुः ॥ ९ ॥&lt;br&gt;&#xA;ततो वेगेन महता स्वसैन्यं चागते हरौ ।&lt;br&gt;&#xA;देवदुन्दुभयो नेदुर्यदुदुन्दुभयस्तदा ॥ १० ॥&lt;br&gt;&#xA;सिद्धाश्च सिद्धकन्याश्च श्रीकृष्णस्य रथोपरि ।&lt;br&gt;&#xA;हर्षिता ववृषुर्देवाः पुष्पैर्नन्दनसम्भवै ॥ ११ ॥&lt;br&gt;&#xA;ततो ययौ जयारावैः शनै रामयुतो हरिः ।&lt;br&gt;&#xA;श्रृगालसङ्घमध्याच्च केसरी भागहृद्यथा ॥ १२ ॥&lt;br&gt;&#xA;तदा कोलाहले जाते रुमिणीहरणे सति ।&lt;br&gt;&#xA;बभूव रक्षकाणां च शस्त्राशस्त्रि परस्परम् ॥ १३ ॥&lt;br&gt;&#xA;जरासन्धवशाः सर्वे मानिनो नृपसत्तमाः ।&lt;br&gt;&#xA;न सेहिरे स्वाभिभवं परं जातं यशःक्षयम् ॥ १४ ॥&lt;br&gt;&#xA;अहो धिगस्मान्स्वयशो हृतं गोपैश्च धन्विनाम् ।&lt;br&gt;&#xA;श्रृगालैरिव सिंहानामतः किं स्यात्पराजयः ॥ १५ ॥&lt;br&gt;&#xA;एवमुक्त्वाः क्रोधपरा जगृहुः शस्त्रसंहतिम् ।&lt;br&gt;&#xA;विसृज्य क्रीडनाक्षादीन् दंशिताः सैन्यसंयुताः ॥ १६ ॥&lt;br&gt;&#xA;अक्षौहिणीद्वयेनापि पौण्ड्रकः क्रोधपूरितः ।&lt;br&gt;&#xA;अक्षौहिणीत्रयेणापि महावीरो विदूरथः ॥ १७ ॥&lt;br&gt;&#xA;अक्षौहिणीपञ्चयुतो दन्तवक्रोऽतिदारुणः ।&lt;br&gt;&#xA;अक्षौहिणीत्रयेणाशु शाल्वो राजपुरेश्वरः ॥ १८ ॥&lt;br&gt;&#xA;अक्षौहिणीभिर्दशभिर्जरासन्धो महाबलः ।&lt;br&gt;&#xA;आययौ सम्मुखे योद्धुं यादवानां महात्मनाम् ॥ १९ ॥&lt;br&gt;&#xA;अन्येऽपि चैद्यपक्षीया योद्धुं श्रीकृष्णसम्मुखे ।&lt;br&gt;&#xA;धनुष्टङ्कारयन्तस्ते समाजग्मुः सहस्रशः ॥ २० ॥&lt;br&gt;&#xA;प्रलयाब्धिसमं सैन्यं समालोक्य यदूत्तमाः ।&lt;br&gt;&#xA;तर्त्तुमाजग्मुरारात्ते कृष्णकैवर्त्तपोतकाः ॥ २१ ॥&lt;br&gt;&#xA;बभूव तुमुलं युद्धमद्‌भुतं रोमहर्षणम् ।&lt;br&gt;&#xA;सैन्ययोश्च स्वपरयोर्देवदानवयोर्यथा ॥ २२ ॥&lt;br&gt;&#xA;रथिनो रथिभिस्तत्र पत्तिभिः सह पत्तयः ।&lt;br&gt;&#xA;गजा गजैर्युयुधिरे तुरगाश्च तुरङ्गभैः ॥ २३ ॥&lt;br&gt;&#xA;शस्त्रान्धकारे सञ्जाते रुक्मिणीं भयविह्वलाम् ।&lt;br&gt;&#xA;विलोक्य भगवान्देवो मा भैष्टेत्यभयं ददौ ॥ २४ ॥&lt;br&gt;&#xA;बलदेवानुजो वीरो गदो धुन्वमहद्धनुः ।&lt;br&gt;&#xA;विवेश शत्रुसङ्घट्टं वनं वह्निरिव प्रभुः ॥ २५ ॥&lt;br&gt;&#xA;गदबाणविभिन्नाङ्गा रथिनश्छिन्नकञ्चुकाः ।&lt;br&gt;&#xA;हताश्वा हतसूताश्च निपेतुर्भूमिमण्डले ॥ २६ ॥&lt;br&gt;&#xA;पदातयश्छिन्नपदा गदबाणागतव्यथाः ।&lt;br&gt;&#xA;निपेतुर्भूतले राजन् वृक्षा वातहता इव ॥ २७ ॥&lt;br&gt;&#xA;अश्वारुढाः केऽपि वीरा गदबाणैर्विदारिताः ।&lt;br&gt;&#xA;पेतू रणाङ्गणे साश्वा बृहतीफलवन्नृप ॥ २८ ॥&lt;br&gt;&#xA;गदबाणैर्भिन्नकुम्भा मध्ये मध्ये विदारिताः ।&lt;br&gt;&#xA;विरेजुः पतिता भूमौ कूष्माण्डशकला इव ॥ २९ ॥&lt;br&gt;&#xA;ततः पलायितं सैन्यं दृष्ट्वा शाल्वो महाबलः ।&lt;br&gt;&#xA;गदं तताड गदया गदायुद्धविशारदः ॥ ३० ॥&lt;br&gt;&#xA;गदाविद्धो गदो धन्वी गदायुद्धप्रभाववित् ।&lt;br&gt;&#xA;धनुर्युद्धं तु सन्त्यज्य तत्कालान्मनसा त्वरम् ॥ ३१ ॥&lt;br&gt;&#xA;परां व्यथां गते युद्धे पतितोऽपि समुत्थितः ।&lt;br&gt;&#xA;तदाऽग्रजेन या दत्ता तां गदा तु गदोऽग्रहीत् ॥ ३२ ॥&lt;br&gt;&#xA;लक्षभारमयी गुर्वी दृढा कौमोदकी यथा ।&lt;br&gt;&#xA;तया गदोऽहनच्छाल्वं वज्रेणेन्द्रो यथा गिरिम् ॥ ३३ ॥&lt;br&gt;&#xA;गदाप्रहारमथिते शाल्वे निपतिते भुवि ।&lt;br&gt;&#xA;पौण्ड्रकोऽथ जरासन्धो दन्तवक्रो विदूरथः ॥ ३४ ॥&lt;br&gt;&#xA;चत्वार आययुस्तत्र गदोपरि रुषान्विताः ।&lt;br&gt;&#xA;पौण्ड्रकोऽपि महावीरो गदस्य रथगं ध्वजम् ॥ ३५ ॥&lt;br&gt;&#xA;चिच्छेद दशभिर्बाणैः कुवाक्यैर्मित्रतामिव ।&lt;br&gt;&#xA;दन्तवक्रस्तु गदया गदस्यापि रथं शुभम् ।&lt;br&gt;&#xA;चूर्णयामास राजेन्द्र दण्डेनेव सुमृद्धटम् ॥ ३६ ॥&lt;br&gt;&#xA;तथाऽश्वांश्च जरासन्धः सारथि च विदूरथः ।&lt;br&gt;&#xA;पातयामास भूपृष्ठे शितैर्बाणैर्विदेहराट् ॥ ३७ ॥&lt;br&gt;&#xA;ततो मुसलमादाय बलदेवस्त्वरन्बली ।&lt;br&gt;&#xA;विकराले मुखे भीमे दन्तवक्रमताडयत् ॥ ३८ ॥&lt;br&gt;&#xA;ततो मुसलघातेन दन्तवक्रस्य युध्यतः ।&lt;br&gt;&#xA;मुखे वक्रोऽपि यो दन्तः स तु भूमौ पपात ह ॥ ३९ ॥&lt;br&gt;&#xA;तदा हसति दैत्यारौ रुक्मिणीसहिते हरौ ।&lt;br&gt;&#xA;पौण्ड्रकं च जरासन्धं तथा दुष्टं विदूरथम् ॥ ४० ॥&lt;br&gt;&#xA;जघान मुसलेनाशु बलदेवो रुषान्वितः ।&lt;br&gt;&#xA;त्रयोऽपि पतिता युद्धे मूर्छिताः क्षतजाप्लुताः ॥ ४१ ॥&lt;br&gt;&#xA;सेनां समागतां सर्वां समाकृष्य हलेन वै ।&lt;br&gt;&#xA;मुसलेनाहनत्क्रुद्धो बलदेवो महाबलः ॥ ४२ ॥&lt;br&gt;&#xA;दशयोजनपर्यन्तं रथेभाश्वपदातयः ।&lt;br&gt;&#xA;पेशिताश्चूर्णिता भूमौ शयना धरणीं गताः ॥ ४३ ॥&lt;br&gt;&#xA;जरासन्धादयः सर्वे मृत्युशेषा नृपाः परे ।&lt;br&gt;&#xA;पलायिताश्चैद्यमेत्य प्रोचुर्नष्टोत्सवं भृशम् ॥ ४४ ॥&lt;br&gt;&#xA;भो भोः पुरुषशार्दूल दौर्मनस्यमिदं त्यज ।&lt;br&gt;&#xA;किमेकेन विवाहेन भविता ते शतं भुवि ॥ ४५ ॥&lt;br&gt;&#xA;अद्यैव द्वारकां गत्वा बद्ध्वा रामं समाधवम् ।&lt;br&gt;&#xA;अयादवीं करिष्यामः पृथ्वीं सागरमेखलाम् ॥ ४६ ॥&lt;br&gt;&#xA;एवं सम्बोधितो मित्रैश्चैद्योऽगाच्चन्द्रिकापुरम् ।&lt;br&gt;&#xA;ययुः स्वं स्वं पुरं सर्वे हतशेषा नृपास्ततः ॥ ४७ ॥&lt;br&gt;&#xA;इति श्रीगर्गसंहितायां द्वारकाखण्डे श्रीनारद बहुलाश्व संवादे&lt;br&gt;&#xA;रुक्मिणीहरणे यदुविजयो नाम षष्ठोऽध्यायः ॥ ६ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/06/07/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/06/07/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;द्वारकाखण्डः - सप्तमोऽध्यायः&lt;br&gt;&#xA;श्रीकृष्ण-रुक्मिणी-विवाहम् -&lt;/p&gt;&#xA;&lt;p&gt;श्री नारद उवाच -&lt;br&gt;&#xA;रुक्मिण्या हरणं श्रुत्वा मित्राणां च पराभवम् ।&lt;br&gt;&#xA;प्रतिज्ञामकरोद् रुक्मी शृण्वतां सर्वभुभुजाम् ॥ १ ॥&lt;br&gt;&#xA;अहत्वा समरे कृष्णमप्रत्यूह्य च रुक्मिणीम् ।&lt;br&gt;&#xA;कुण्डिनं न प्रवेक्ष्यामि सत्यमेतद्ब्रवीमि वः ॥ २ ॥&lt;br&gt;&#xA;इत्युक्त्वा कवचं दिव्यं घनमर्बुदनिर्मितम् ।&lt;br&gt;&#xA;शिरस्त्राणं सिन्धुजं च स दधार महोद्‌भटः ॥ ३ ॥&lt;br&gt;&#xA;सौवीरस्य धनुः शालिलाटजं चेषुधिद्वयम् ।&lt;br&gt;&#xA;आदाय म्लेच्छदेशस्य खड्गं चर्म च कौटजम् ॥ ४ ॥&lt;br&gt;&#xA;पेठरस्य महाशक्तिं गुर्ज्जराटभवां गदाम् ।&lt;br&gt;&#xA;परिघं बङ्गजं धृत्वा हस्तत्राणं च कौङ्कणम् ॥ ५ ॥&lt;br&gt;&#xA;बद्धगोधाङ्गुलित्राणः किरीटी रत्नकुण्डलः ।&lt;br&gt;&#xA;रुक्माङ्गदस्तदा रुक्मी युद्धं कर्तुं मनो दधे ॥ ६ ॥&lt;br&gt;&#xA;जैत्रं रथं समारुह्य चञ्चलाश्वनियोजितम् ।&lt;br&gt;&#xA;पृष्ठतोऽन्वगमत्कृष्णं कर्षन्नक्षौहिणीद्वयम् ॥ ७ ॥&lt;br&gt;&#xA;पुनः समागतां दृष्ट्वा सेनां रामो महाबलः ।&lt;br&gt;&#xA;तया युयोध समरे यदुसेनासमन्वितः ॥ ८ ॥&lt;br&gt;&#xA;तिष्ठ तिष्ठेति देवेशं विसृजन्परुषं वचः ।&lt;br&gt;&#xA;सम्प्राप्नोति रथं रुक्मी धनुष्टङ्कारयन्मुहुः ॥ ९ ॥&lt;br&gt;&#xA;त्वरं मुञ्च स्वसारं मे यदि जीवितुमिच्छसि ।&lt;br&gt;&#xA;न चेत्वां सबलं सद्यो नयामि यमसादनम् ॥ १० ॥&lt;br&gt;&#xA;ययातिशापसम्भ्रष्टो गोपालोच्छिष्टभुग्भवान् ।&lt;br&gt;&#xA;जरासन्धभयाद्‌भीतो यवनाग्रात्पलायितः ॥ ११ ॥&lt;br&gt;&#xA;इत्युक्त्वेषुधितः कृष्य बाणं चापे निधाय सः ।&lt;br&gt;&#xA;नियम्य कर्णपर्यन्तं निजघान हरेर्हृदि ॥ १२ ॥&lt;br&gt;&#xA;सन्ताडितोऽपि भगवान् धनुर्ज्यां तस्य नादिनीम् ।&lt;br&gt;&#xA;चिच्छेद सायकेनाशु गरुडः पन्नगीं यथा ॥ १३ ॥&lt;br&gt;&#xA;निधाय शीघ्रं कोदण्डं शिञ्जिनीं स्वर्णभूषिताम् ।&lt;br&gt;&#xA;रुक्मी तु दशभिर्बाणैः सञ्जघान हरिं रणे ॥ १४ ॥&lt;br&gt;&#xA;हरिरेकेन बाणेन शिञ्जिनीसहितं धनुः ।&lt;br&gt;&#xA;चिच्छेद रुक्मिणः सद्यो ज्ञानेनेवागुणामयम् ॥ १५ ॥&lt;br&gt;&#xA;कृष्णो मोघेन बाणेन मध्यतस्तां द्विधाऽकरोत् ।&lt;br&gt;&#xA;रुक्मीं पुनः शतैर्बाणैः सन्तताड मृधे हरिः ॥ १६ ॥&lt;br&gt;&#xA;छिन्नधन्वाऽथ वैदर्भो महाशक्तिं स्फुरत्प्रभाम् ।&lt;br&gt;&#xA;प्राहरद्धरये शक्तिं विज्ञानाय यथा मुनिः ॥ १७ ॥&lt;br&gt;&#xA;तताड गदया तां वै गदाधारी गदाग्रजः ।&lt;br&gt;&#xA;द्विधाभूता महाशक्ति रुक्मेः सूतं जघान ह ॥ १८ ॥&lt;br&gt;&#xA;कौमोदकी गदा गुर्वी पतन्ती वेगधारिणी ।&lt;br&gt;&#xA;तद्‌रथं चूर्णयामास साश्वं शैलं यथा पविः ॥ १९ ॥&lt;br&gt;&#xA;प्राहरद्धरये सोऽपि गदां स्वां भीष्मकात्मजः ।&lt;br&gt;&#xA;चक्रेण चूर्णयामास भगवानपि तां पुनः ॥ २० ॥&lt;br&gt;&#xA;परिघं बङ्गजं नीत्वा रुक्मी रुक्माङ्गदो बली ।&lt;br&gt;&#xA;जघान श्रीहरिं स्कन्धे जगर्ज घनवन्मृधे ॥ २१ ॥&lt;br&gt;&#xA;सन्ताडितोऽपि भगवान् मालाहत इव द्विपः ।&lt;br&gt;&#xA;तेनैव परिघेणापि तं जघान रणाङ्गणे ॥ २२ ॥&lt;br&gt;&#xA;परिघाभिहतो रुक्मी किञ्चिद्व्याकुलमानसः ।&lt;br&gt;&#xA;भर्त्सयन् माधवं ह्याजौ जग्राह खड्गचर्मणी ॥ २३ ॥&lt;br&gt;&#xA;तत् खड्गं चर्मणा छित्वा स्वखड्गं प्राहरद्धरिः ।&lt;br&gt;&#xA;खड्गाग्रेण शिरस्त्राणं कञ्चुकं चिच्छिदे महत् ॥ २४ ॥&lt;br&gt;&#xA;हस्तत्राणोऽपि युगपदे ते छिन्नीकृते मृधे ।&lt;br&gt;&#xA;खड्गमुष्टिकरं दृष्ट्वा रुक्मिणं समुपस्थितम् ॥ २५ ॥&lt;br&gt;&#xA;गृहीत्वा भुजदण्डाभ्यां पातयित्वा महीतले ।&lt;br&gt;&#xA;तस्योपरि हरिः स्थित्वा यथा सिंहो मृगोपरि ।&lt;br&gt;&#xA;शितधारं नन्दकाख्यं खड्गं जग्राह रोषतः ॥ २६ ॥&lt;br&gt;&#xA;दृष्ट्वा भ्रातृवधोद्युक्तं रुक्मिणी भयविह्वला ।&lt;br&gt;&#xA;पतित्वा पादयोर्भर्त्तुरुवाच करुणं सती ॥ २७ ॥&lt;br&gt;&#xA;श्रीरुक्मिण्युवाच -&lt;br&gt;&#xA;अनन्त देवेश जगन्निवास&lt;br&gt;&#xA;योगेश्वराचिन्त्य जगत्पते त्वम् ।&lt;br&gt;&#xA;हन्तुं न योग्यः करुणासमुद्र&lt;br&gt;&#xA;मद्भ्रातरं शालभुजं महाभुज ॥ २८ ॥&lt;br&gt;&#xA;श्री नारद उवाच -&lt;br&gt;&#xA;परित्रासैर्विलपतीं दुःखशुष्यन्मुखीं प्रियाम् ।&lt;br&gt;&#xA;रुद्धकण्ठीं सतीं वीक्ष्य न्यवर्त्तत हरिः स्वयम् ॥ २९ ॥&lt;br&gt;&#xA;बद्ध्वा तं कटिबन्धेन खड्गेन शितधारिणा ।&lt;br&gt;&#xA;वपनं श्मश्रुकेशानां चकारार्द्धमुखे हरिः ॥ ३० ॥&lt;br&gt;&#xA;अक्षौहिणीद्वयं जित्वा रामः प्राप्तः ससैनिकः ।&lt;br&gt;&#xA;बद्धं विरूपिणं दीनं रुक्मिणं तु ददर्श ह ॥ ३१ ॥&lt;br&gt;&#xA;विमुच्य बद्धं सदयः प्राह निर्भर्त्सयन् हरिम् ।&lt;br&gt;&#xA;असाध्विदं त्वया कृष्ण कृतं लोकजुगुप्सितम् ॥ ३२ ॥&lt;br&gt;&#xA;हास्य वैशालिभद्राणां न हि चैतादृशं भवेत् ।&lt;br&gt;&#xA;यस्याः सहोदरे मुख्ये विरूपे च त्वया कृते ॥ ३३ ॥&lt;br&gt;&#xA;किं वदिष्यति साऽपि त्वां भ्रातुर्वैरूप्यचिन्तया ।&lt;br&gt;&#xA;मा शोकं कुरु कल्याणि स्वस्था भव शुचिस्मिते ॥ ३४ ॥&lt;br&gt;&#xA;आर्यपुत्रि महाबुद्धे मा शोकं कुरु दुर्मनाः ।&lt;br&gt;&#xA;सर्व कालकृतं मन्ये प्रियमप्रियमेव वा ॥ ३५ ॥&lt;br&gt;&#xA;वायोर्घनावलिरिव वशे यस्याखिलं जगत् ।&lt;br&gt;&#xA;तं कालमीश्वरं विद्धि विष्णुं कलयतां प्रभुम् ॥ ३६ ॥&lt;br&gt;&#xA;अहं ममेति भावोऽयं जगतो बन्धकारणम् ।&lt;br&gt;&#xA;ताभ्यां विरहितो भावो मोक्ष एव न संशयः ॥ ३७ ॥&lt;br&gt;&#xA;सुखदुःखप्रदो नान्यः पुरुषस्यात्मविभ्रमः ।&lt;br&gt;&#xA;मित्रोदासीनरिपवः संसारतमसा कृताः ॥ ३८ ॥&lt;br&gt;&#xA;एवं रामेण देवेन बोधितो भीष्मकात्मजः ।&lt;br&gt;&#xA;वैमनस्यं परित्यज्य रुक्मिणी च ययौ मुदम् ॥ ३९ ॥&lt;br&gt;&#xA;रुक्मी तु ताभ्यामुत्सृष्टो वितथात्ममनोरथः ।&lt;br&gt;&#xA;स्मरन् विरूपकरणं तपसे स मनोऽदधत् ॥ ४० ॥&lt;br&gt;&#xA;वारितो मन्त्रिमुख्यैश्च कुण्डिनं न गतः पुनः ।&lt;br&gt;&#xA;चक्रे भोजकटं नाम निवासाय पुरं परम् ॥ ४१ ॥&lt;br&gt;&#xA;रुक्मिण्या सह गोविन्दः सरामो यदुभिर्वृतः ।&lt;br&gt;&#xA;द्वारकां प्रययौ राजन्नादयञ्जयदुन्दुभीन् ॥ ४२ ॥&lt;br&gt;&#xA;जाते महोत्सवे पुर्य्यां रुक्मिणीं रुचिराननाम् ।&lt;br&gt;&#xA;उपयेमे विधानेन मार्गशीर्षे हरिः स्वयम् ॥ ४३ ॥&lt;br&gt;&#xA;हरेर्विवाहे सति रुक्मिणीपतेः&lt;br&gt;&#xA;श्रीरुक्मिणी भूषितरुक्ममन्दिरा ।&lt;br&gt;&#xA;पुरन्दरस्यापि यथाऽमरावती&lt;br&gt;&#xA;द्वारावती पुण्यवती तथा बभौ ॥ ४४ ॥&lt;br&gt;&#xA;भैष्मीविवाहस्य कथां विचित्रां&lt;br&gt;&#xA;श्रृणोति यः श्रावयते च भक्त्या ।&lt;br&gt;&#xA;इहैव भक्तो विभवेन युक्तः&lt;br&gt;&#xA;स एव मुक्तिं प्रतियाति मुक्तः ॥ ४५ ॥&lt;br&gt;&#xA;इति श्रीगर्गसंहितायां द्वारकाखण्डे श्रीनारद बहुलाश्व संवादे&lt;br&gt;&#xA;रुक्मिणीविवाहो नाम सप्तमोऽध्यायः ॥ ७ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/06/08/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/06/08/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;द्वारकाखण्डः - अष्टमोऽध्यायः&lt;br&gt;&#xA;सत्यभामादि १६१०८ महिषी-विवाह-वर्णनम् तथा तत्प्रसङ्गे स्यमन्तकोपाख्यानकथनम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;अन्यसां कृष्णपत्नीनां मङ्गलं श्रृणु मैथिल ।&lt;br&gt;&#xA;सर्वपापहरं पुण्यमायुर्वर्द्धनमुत्तमम् ॥ १ ॥&lt;br&gt;&#xA;सत्राजिताय सूर्येण दत्तः साक्षात्स्यमन्तकः ।&lt;br&gt;&#xA;उग्रसेनाय स मणिः श्रीकृष्णेनाभियाचितः ॥ २ ॥&lt;br&gt;&#xA;सत्राजितस्तं न ददौ द्रव्यलोभेन मैथिल ।&lt;br&gt;&#xA;दिने दिने स्वर्णभारानष्टौ यः सृजति स्वतः ॥ ३ ॥&lt;br&gt;&#xA;अथ प्रसेनस्तद्‌भ्राता मणीं कण्ठे निधाय सः ।&lt;br&gt;&#xA;सैन्धवं हयमारुह्य मृगयां व्यचरद्वने ॥ ४ ॥&lt;br&gt;&#xA;सिंहेन मारितः सोऽपि सिंहो जाम्बवता हतः ।&lt;br&gt;&#xA;गृहीत्वा तं मणिं सद्यो जाम्बवान्स्वगुहां गतः ॥ ५ ॥&lt;br&gt;&#xA;कृष्णेन निहतो भ्राता मणिग्रीवो वनं गतः ।&lt;br&gt;&#xA;नायातः स्वसभामध्ये इति सत्राजितोऽब्रवीत् ॥ ६ ॥&lt;br&gt;&#xA;भगवान् दुर्यशोलिप्तो नागरैस्तु वनं गतः ।&lt;br&gt;&#xA;प्रसेनमश्वं सिंहं च हतं प्रेक्ष्य महामते ॥ ७ ॥&lt;br&gt;&#xA;ऋक्षराजबिलं गत्वा मणीं हर्तुं स्वयं हरिः ।&lt;br&gt;&#xA;युद्धं कृत्वाऽष्टविंशाहमजयदृक्षनायकम् ॥ ८ ॥&lt;br&gt;&#xA;तेन दत्ता जाम्बवती हरये कन्यका शुभा ।&lt;br&gt;&#xA;मणिना सह राजेन्द्र द्वारकामाययौ हरिः ॥ ९ ॥&lt;br&gt;&#xA;सत्राजिताय प्रददौ मणिं निर्लाञ्छनः प्रभुः ।&lt;br&gt;&#xA;व्रीडितोऽवाङ्मुखो भितो राजा सत्राजितो मणिम् ॥ १० ॥&lt;br&gt;&#xA;गृहीत्वापि पुनस्तस्मै श्रीकृष्णाय महात्मने ।&lt;br&gt;&#xA;सत्यभामां सुतां प्रादाच्छान्त्यर्थं मैथिलेश्वर ॥ ११ ॥&lt;br&gt;&#xA;पाण्डवानां सहायार्थमिन्द्रप्रस्थं गतो हरिः ।&lt;br&gt;&#xA;तत्रैव वार्षिकान्मासान्न्यवात्सीद्‌बन्धुवत्सलः ॥ १२ ॥&lt;br&gt;&#xA;एकदा रथमारुह्य हरिर्गाण्डीविना सह ।&lt;br&gt;&#xA;सुनीरे यमुनातीरे मृगयार्थी विनिर्ययौ ॥ १३ ॥&lt;br&gt;&#xA;तपश्चरन्ती कालिन्दीं श्रीकृष्णं वरमिच्छ्ती ।&lt;br&gt;&#xA;दर्शिता पाण्डवेनापि तां गृहीत्वा जगाम ह ॥ १४ ॥&lt;br&gt;&#xA;द्वारकामेत्य कालिन्दीं सूर्यकन्यां मनोहराम् ।&lt;br&gt;&#xA;उपयेमे विधानेन वितन्वन्मङ्गलं परम् ॥ १५ ॥&lt;br&gt;&#xA;आवन्त्यराजतनुजां मित्रविन्दां मनोहरम् ।&lt;br&gt;&#xA;स्वयंवरे तां जहार भगवान् रुक्मिणीं यथा ॥ १६ ॥&lt;br&gt;&#xA;नग्नजित्कन्यकां सत्यां दमित्वा सप्त गोवृषान् ।&lt;br&gt;&#xA;पश्यतां सर्वलोकानामुपयेमे हरिः स्वयम् ॥ १७ ॥&lt;br&gt;&#xA;कैकेयराजतनुजां भद्रा तु भगवान् हरिः ।&lt;br&gt;&#xA;कालिन्दीमिव तां शश्वदुपयेमे विधानतः ॥ १८ ॥&lt;br&gt;&#xA;बृहत्सेनसुतां राजल्ँलक्ष्मणां लक्षणैर्युताम् ।&lt;br&gt;&#xA;छित्वा मत्स्यमरीञ्जित्वा जग्राह भगवान् हरीः ॥ १९ ॥&lt;br&gt;&#xA;तथा षोडशसाहस्रं शतं च नृपकन्यकाः ।&lt;br&gt;&#xA;भौमं हत्वा तन्निरोधादाहृताश्चारुदर्शनाः ॥ २० ॥&lt;br&gt;&#xA;तासां मुहूर्त एकस्मिन्नानागारेषु योषिताम् ।&lt;br&gt;&#xA;सविधिं जगृहे पाणीन्नानारूपः स्वमायया ॥ २१ ॥&lt;br&gt;&#xA;एकैकशस्ताः कृष्णस्य पुत्रान्दश दशाबलाः ।&lt;br&gt;&#xA;अजीजनन्ननवमान्पितुः सर्वात्मसम्पदा ॥ २२ ॥&lt;br&gt;&#xA;रुक्मिण्यां भीष्मकन्यायां प्रद्युम्नः प्रथमोऽभवत् ।&lt;br&gt;&#xA;कामदेवावतारोऽयं पितृवत्सर्वलक्षणः ॥ २३ ॥&lt;br&gt;&#xA;शम्बरो निर्दयस्तोकं हत्वाऽब्धौ तं समाक्षिपत् ।&lt;br&gt;&#xA;मत्स्योदरे गतः सोऽपि न ममार हरेः सुतः ॥ २४ ॥&lt;br&gt;&#xA;मत्स्योदरान्निर्गतोऽसौ भार्यया परिपालितः ।&lt;br&gt;&#xA;ज्ञात्वा शत्रुकृतां वार्तां स कार्ष्णी रूढयौवनः ॥ २५ ॥&lt;br&gt;&#xA;हत्वा तं शम्बरं शत्रुं भार्यया वरया युतः ।&lt;br&gt;&#xA;द्वारकामाययौ राजंश्चित्रं कर्म च तस्य तत् ॥ २६ ॥&lt;br&gt;&#xA;स रुक्मिणो दुहितरं हृत्वा भोजकटात्पुरात् ।&lt;br&gt;&#xA;स्वयंवरस्थलाद्‌राजन्नुपयेमे महारथः ॥ २७ ॥&lt;br&gt;&#xA;तस्मात्सुतोऽनिरुद्धोऽभून्नागायुतबलान्वितः ।&lt;br&gt;&#xA;सुरज्येष्ठावतारोऽयं शारदेन्दीवरप्रभः ॥ २८ ॥&lt;br&gt;&#xA;चतुर्व्यूहावतारस्य परिपूर्णतमस्य हि ।&lt;br&gt;&#xA;एवं विचित्रं चरितं विवाहानां सुमङ्गलम् ॥ २९ ॥&lt;br&gt;&#xA;सर्वपापहरं पुण्यमायुर्वर्द्धनमुत्तमम् ।&lt;br&gt;&#xA;मया ते कथितं राजन् किं भूयः श्रोतुमिच्छसि ॥ ३० ॥&lt;br&gt;&#xA;इति श्रीगर्गसंहितायां द्वारकाखण्डे श्रीनारद बहुलाश्व संवादे&lt;br&gt;&#xA;सर्वमहिष्युद्वाहो नामाष्टमोऽध्यायः ॥ ८ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/06/09/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/06/09/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;द्वारकाखण्डः - नवमोऽध्यायः&lt;br&gt;&#xA;रैवतकपर्वतावतरणम् -&lt;/p&gt;&#xA;&lt;p&gt;बहुलाश्व उवाच -&lt;br&gt;&#xA;त्रिषु लोकेषु विख्याता धन्या वै द्वारकापुरी ।&lt;br&gt;&#xA;परिपूर्णतमः साक्षाच्छ्रीकृष्णो यत्र वासकृत् ॥ १ ॥&lt;br&gt;&#xA;श्रीकृष्णस्याङ्गसम्भूता पुरी द्वारावती श्रुता ।&lt;br&gt;&#xA;कस्मादिहागता ब्रह्मन् कस्मिन्काले वद प्रभो ॥ २ ॥&lt;br&gt;&#xA;श्रीनारद उवाच -&lt;br&gt;&#xA;साधु साधु त्वया पृष्टं द्वारकागमकारणम् ।&lt;br&gt;&#xA;यच्छ्रुत्वा शुद्धतां याति लोकघात्यपि पातकी ॥ ३ ॥&lt;br&gt;&#xA;शर्यातिर्नाम राजाऽभूच्चक्रवर्ती मनोः सुतः ।&lt;br&gt;&#xA;चकार राज्यं धर्मेण वर्षाणामयुतं भुवि ॥ ४ ॥&lt;br&gt;&#xA;उत्तानबर्हिरानर्तो भूरिषेण इति त्रयः ।&lt;br&gt;&#xA;शर्यातेरभवन्पुत्राः सर्वधर्मभृतां वराः ॥ ५ ॥&lt;br&gt;&#xA;उत्तानबर्हिषे पूर्वां भूरिषेणाय दक्षिणाम् ।&lt;br&gt;&#xA;पश्चिमां च दिशं सर्वामानर्ताय ददौ नृपः ॥ ६ ॥&lt;br&gt;&#xA;ममेयं हि मही कृत्स्ना मया धर्मेण पालिता ।&lt;br&gt;&#xA;बलार्जिता बलिष्ठेन यूयं तां पालयिष्यथ ॥ ७ ॥&lt;br&gt;&#xA;पितुर्वचः समाकर्ण्य आनर्त्तो मध्यमः सुतः ।&lt;br&gt;&#xA;ज्ञानी ज्ञानमयं वाक्यमुवाच प्रहसन्निव ॥ ८ ॥&lt;br&gt;&#xA;आनर्त उवाच -&lt;br&gt;&#xA;तवेयं न मही कृत्स्ना न त्वया पालिता क्वचित् ।&lt;br&gt;&#xA;न त्वद्‌बलार्जिता राजन् बलिष्ठो भगवान् विभुः ॥ ९ ॥&lt;br&gt;&#xA;मही श्रीकृष्णदेवस्य तेनैव परिपालिता ।&lt;br&gt;&#xA;तत्तेजसा जिता कृत्स्ना बलिष्ठो न हरेः समः ॥ १० ॥&lt;br&gt;&#xA;स एव विश्वं स्वकृतं सृजत्यत्ति च पाति च ।&lt;br&gt;&#xA;स एव ब्रह्म परमं कालः कलयतां प्रभुः ॥ ११ ॥&lt;br&gt;&#xA;योऽन्तः प्रविश्य भूतानि भूतैरप्यखिलाश्रयः ।&lt;br&gt;&#xA;स विश्वाख्योऽधियज्ञोऽसौ परिपूर्णतमः स्वयम् ॥ १२ ॥&lt;br&gt;&#xA;यद्‌भयाद्वाति वातोऽयं सूर्यस्तपति यद्‌भयात् ।&lt;br&gt;&#xA;यद्‌भयाद्‌वर्षते देवो मृत्युश्चरति यद्‌भयात् ॥ १३ ॥&lt;br&gt;&#xA;परिपूर्णतमं साक्षाच्छ्रीकृष्णं परमेश्वरम् ।&lt;br&gt;&#xA;भज सर्वात्मना राजन्नहङ्कारविवर्जितः ॥ १४ ॥&lt;br&gt;&#xA;श्रीनारद उवाच -&lt;br&gt;&#xA;ज्ञानं प्राप्तोऽपि शर्यातिराक्षिप्तः पुत्रवाक्‌शरैः ।&lt;br&gt;&#xA;आनर्त्तं स्वसुतं प्राह रुषा प्रस्फुरिताधरः ॥ १५ ॥&lt;br&gt;&#xA;शर्यातिरुवाच -&lt;br&gt;&#xA;दूरं गच्छ असद्‌बुद्धे गुरुवद्‌भाषसे कथम् ।&lt;br&gt;&#xA;यावद्‌भूतं तु मे राज्यं तावत्त्वं मा महीं वस ॥ १६ ॥&lt;br&gt;&#xA;यस्त्वयाऽऽराधितः कृष्णः सोऽपि सर्वसहायकृत् ।&lt;br&gt;&#xA;न नवीनां किं महीं ते वै भगवानेव दास्यति ॥ १७ ॥&lt;br&gt;&#xA;श्रीनारद उवाच -&lt;br&gt;&#xA;इत्युक्तस्तु तदाऽऽनर्तो राजानं प्राह मानदः ।&lt;br&gt;&#xA;यत्र ते च मही राज्यं तत्र वासो न मे भवेत् ॥ १८ ॥&lt;br&gt;&#xA;पित्रा निःसारितो राज्ञाऽप्यानर्तोब्धितटं गतः ।&lt;br&gt;&#xA;वेलामेत्य तपस्तेपे वर्षाणामयुतं जले ॥ १९ ॥&lt;br&gt;&#xA;प्रेमलक्षणया भक्त्या सन्तुष्टो भगवान् हरिः ।&lt;br&gt;&#xA;तस्मै स्वं दर्शनं दत्वा वरं ब्रूहीत्युवाच ह ॥ २० ॥&lt;br&gt;&#xA;कृताञ्जलिपुटो भूत्वाऽऽनर्त उत्थाय शीघ्रतः ।&lt;br&gt;&#xA;ननाम कृष्णपादाब्जं रोमाञ्ची प्रेमविह्वलः ॥ २१ ॥&lt;br&gt;&#xA;आनर्त उवाच -&lt;br&gt;&#xA;नमस्ते वासुदेवय नमः सङ्कर्षणाय च ।&lt;br&gt;&#xA;प्रद्युम्नायानिरुद्धाय सात्वतां पतये नमः ॥ २२ ॥&lt;br&gt;&#xA;पित्रा निष्कासितो देव त्वामहं शरणं गतः ।&lt;br&gt;&#xA;देहि मह्यं भूमिमन्यां यत्र वासो हि मे भवेत् ॥ २३ ॥&lt;br&gt;&#xA;ध्रुवोऽपि यत्प्रसादेन ययौ सर्वोत्तमं पदम् ।&lt;br&gt;&#xA;तस्मै नमो भगवते प्रणतक्लेशहारिणे ॥ २४ ॥&lt;br&gt;&#xA;श्रीनारद उवाच -&lt;br&gt;&#xA;आनर्तमानतं दीनं भगवान् दीनवत्सलः ।&lt;br&gt;&#xA;प्रसन्नः श्रीमुखेनाह मेघगम्भीरया गिरा ॥ २५ ॥&lt;br&gt;&#xA;श्रीभगवानुवाच -&lt;br&gt;&#xA;अन्या न मेदिनी लोके किं कर्तव्यं मया नृप ।&lt;br&gt;&#xA;स्ववचस्तदृतं कर्तुं त्वद्‌भक्त्या परितोषितः ॥ २६ ॥&lt;br&gt;&#xA;तस्माद्वै स्वस्य लोकस्य वैकुण्ठस्य परन्तप ।&lt;br&gt;&#xA;भूखण्डं योजनशतं ददामि विमलं शुभम् ॥ २७ ॥&lt;br&gt;&#xA;श्रीनारद उवाच -&lt;br&gt;&#xA;इत्युक्त्वाऽऽनर्तनृपतिं भगवान् भक्तवत्सलः ।&lt;br&gt;&#xA;वैकुण्ठाच्च समुत्पाट्य भूखण्डं शतयोजनम् ॥ २८ ॥&lt;br&gt;&#xA;चक्रं सुदर्शनं धृत्वा समुद्रे भीमनादिनि ।&lt;br&gt;&#xA;दधार भगवान्देवस्तस्योपरि विदेहराट् ॥ २९ ॥&lt;br&gt;&#xA;आनर्तो लक्षवर्षान्तं तत्र राज्यं चकार ह ।&lt;br&gt;&#xA;पुत्रपौत्रसमायुक्तो राजन् वैकुण्ठसम्पदम् ॥ ३० ॥&lt;br&gt;&#xA;इदं श्रुत्वाऽथ शर्यातिः पिता वै विस्मितोऽभवत् ।&lt;br&gt;&#xA;आनर्तो नाम देशोऽभूदानर्तस्य प्रसादतः ॥ ३१ ॥&lt;br&gt;&#xA;रेवतस्तस्य पुत्रोऽभूच्छ्रीशैलस्य गिरेः सुतम् ।&lt;br&gt;&#xA;समुत्पाट्य स्वहस्ताभ्यामानर्तेषु न्यपातयत् ॥ ३२ ॥&lt;br&gt;&#xA;सोऽभूत् रेवतनाम्नाऽपि रैवतो नाम पर्वतः ।&lt;br&gt;&#xA;कुशस्थलीं विनिर्माय राज्यं कृत्वाऽथ रेवतः ॥ ३३ ॥&lt;br&gt;&#xA;समादाय स्वकां कन्यां ब्रह्मलोकं जगाम ह ।&lt;br&gt;&#xA;बलदेवविवाहेऽपि तत्कथा कथिता मया ॥ ३४ ॥&lt;br&gt;&#xA;तस्माद्‌द्वारावतीं पुण्यां मोक्षद्वारं विदुः सुराः ॥ ३५ ॥&lt;br&gt;&#xA;इति श्रीगर्गसंहितायां द्वारकाखण्डे श्रीनारद बहुलाश्व संवादे&lt;br&gt;&#xA;द्वारकागमनकारणं नाम नवमोऽध्यायः ॥ ९ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/06/10/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/06/10/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;द्वारकाखण्डः - दशमोऽध्यायः&lt;br&gt;&#xA;गोमती-चक्रतीर्थमाहात्म्यम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;इत्थं मया ते कथितं द्वारकागमकारणम् ।&lt;br&gt;&#xA;सर्वपापहरं पुण्यं किं भूयः श्रोतुमिच्छसि ॥ १ ॥&lt;br&gt;&#xA;बहुलाश्व उवाच -&lt;br&gt;&#xA;सर्वतीर्थमयी भूमिर्द्वारका नगरी शुभा ।&lt;br&gt;&#xA;तत्र मुख्यानि तीर्थानि वद मां मुनिसत्तम ॥ २ ॥&lt;br&gt;&#xA;श्रीनारद उवाच -&lt;br&gt;&#xA;आप्रभासात्तीर्थमयी मर्यादीकृत्य यज्ञिया ।&lt;br&gt;&#xA;भूमिर्मोक्षप्रदा राजन् द्वारका योजनैः शतम् ॥ ३ ॥&lt;br&gt;&#xA;द्वारकां नगरीं दृष्ट्वा नरो नारायणो भवेत् ।&lt;br&gt;&#xA;द्वारकायां मृतः कोऽपि गर्दभोऽपि चतुर्भुजः ॥ ४ ॥&lt;br&gt;&#xA;पश्यन् शृण्वन्कथां तस्या द्वारकेति वदन् क्वचित् ।&lt;br&gt;&#xA;दृष्ट्वा दद्यात्तृणं मृत्युं गतो याति परां गतिम् ॥ ५ ॥&lt;br&gt;&#xA;एकदा रेवतं भक्तं प्रेमानन्द समाकुलम् ।&lt;br&gt;&#xA;प्रेक्ष्य स्वं दर्शनं दत्वा हरिरश्रुमुखोऽभवत् ॥ ६ ॥&lt;br&gt;&#xA;तन्नेत्रबिन्दुसम्भूता गोमती सा महानदी ।&lt;br&gt;&#xA;यस्या दर्शनमात्रेण ब्रह्महत्या प्रमुच्यते ॥ ७ ॥&lt;br&gt;&#xA;गोमतीतीरजं पुण्यं रजो यो धारयेन्नरः ।&lt;br&gt;&#xA;शतजन्मकृतात्पापान्मुच्यते नात्र संशयः ॥ ८ ॥&lt;br&gt;&#xA;स्नानकाले गोमतीति वदत्यपि नरः क्वचित् ।&lt;br&gt;&#xA;गोमत्यां स्नानजं पुण्यं लभते वै न संशयः ॥ ९ ॥&lt;br&gt;&#xA;मकरस्थे रवौ माघे प्रयागे स्नानमाचरेत् ।&lt;br&gt;&#xA;शताश्वमेधजं पुण्यं सम्प्राप्नोति विदेहराट् ॥ १० ॥&lt;br&gt;&#xA;तत्सहस्रगुणं पुण्यं गोमत्यां मकरे रवौ ।&lt;br&gt;&#xA;गोमत्याश्चैव माहात्म्यं वक्तुं नालं चतुर्मुखः ॥ ११ ॥&lt;br&gt;&#xA;गोमत्यां चक्रतीर्थेषु पाषाणनिचयाश्च ये ।&lt;br&gt;&#xA;ते सर्वे चक्रतां यान्ति पूजनीयाः प्रयत्नतः ॥ १२ ॥&lt;br&gt;&#xA;चक्रचिह्ने चक्रतीर्थे द्वादश्यां स्नानमाचरेत् ।&lt;br&gt;&#xA;चक्रपाणिपदं याति पापानां भाजनोऽपि हि ॥ १३ ॥&lt;br&gt;&#xA;कोटिजन्मकृतैः पापैः पतितो योऽपि पातकी ।&lt;br&gt;&#xA;चक्रतीर्थस्य सोपानमेत्य मुक्तिं समारुहेत् ॥ १४ ॥&lt;br&gt;&#xA;बहुलाश्व उवाच -&lt;br&gt;&#xA;गोमत्यां हि महानद्यां चक्रतीर्थं शुभार्थदम् ।&lt;br&gt;&#xA;कथं जातं बहुमतं तन्मे ब्रूहि महामते ॥ १५ ॥&lt;br&gt;&#xA;श्रीनारद उवाच -&lt;br&gt;&#xA;अत्रैवोदाहरन्तीमं इतिहासं पुरातनम् ।&lt;br&gt;&#xA;यस्य दर्शनमात्रेण पापहानिः परा भवेत् ॥ १६ ॥&lt;br&gt;&#xA;अलकेशो राजराजो निधीशो धर्मभृत्प्रभुः ।&lt;br&gt;&#xA;वैष्णवं यज्ञमारेमे कैलासोत्तरभूमिषु ॥ १७ ॥&lt;br&gt;&#xA;तस्य यज्ञे स्वयं विष्णुरागतो वै स्वधामतः ।&lt;br&gt;&#xA;ब्रह्मा शिवो जम्भभेदी वरुणो यादसां पतिः ॥ १८ ॥&lt;br&gt;&#xA;वायुर्यमो रविः सोमः क्षितिः सर्वजनेश्वरी ।&lt;br&gt;&#xA;गन्धर्वाप्सरसः सिद्धाः सर्वे तत्र समाययुः ॥ १९ ॥&lt;br&gt;&#xA;देवर्षयः समाजग्मुः तथा ब्रह्मर्षयो नृप ।&lt;br&gt;&#xA;धनाध्यक्षोऽभवत्तस्य पुत्रस्तु नलकूबरः ॥ २० ॥&lt;br&gt;&#xA;रक्षयां वीरभद्रोऽभूत्सेवायां च गजाननः ।&lt;br&gt;&#xA;तथा मरुद्‌गणाः सर्वे परिवेषणकारिणः ॥ २१ ॥&lt;br&gt;&#xA;बाहुलेयः सभापूजामकरोद्धर्मतत्परः ।&lt;br&gt;&#xA;घण्टानादः पार्श्वमौलिः कुबेरस्य तु मन्त्रिणौ ॥ २२ ॥&lt;br&gt;&#xA;सर्वशास्त्रविदां श्रेष्ठौ दानाध्यक्षौ बभूवतुः ।&lt;br&gt;&#xA;एवं हि विधिवद्यज्ञो बभूव परमोत्सवः ॥ २३ ॥&lt;br&gt;&#xA;अध्वरावभृथस्नातो राजराजो महामनाः ।&lt;br&gt;&#xA;परं भागं च देवेभ्यो विप्रेभ्यो दक्षिणामदात् ॥ २४ ॥&lt;br&gt;&#xA;एवं पूर्णेऽध्वरे मुख्ये तुष्टे देवर्षिसत्तमे ।&lt;br&gt;&#xA;आजगामाथ दुर्वासा दण्डी छत्री जटाधरः ॥ २५ ॥&lt;br&gt;&#xA;क्रोधी कृशः पादुकाङ्घ्रिर्दीर्घश्मश्रुः कृशोदरः ।&lt;br&gt;&#xA;दर्भासनसमित्पात्रमृगचर्मधरः परः ॥ २६ ॥&lt;br&gt;&#xA;तमागतं समागम्य पूजयित्वा विधानतः ।&lt;br&gt;&#xA;भयभीतः परिक्रम्य कुबेरः प्रणनाम ह ॥ २७ ॥&lt;br&gt;&#xA;अद्य मे सफलं जन्म सफलं मन्दिरं च मे ।&lt;br&gt;&#xA;अद्यमे सफलो यज्ञो ब्रह्मंस्त्वय्यागते सति ॥ २८ ॥&lt;br&gt;&#xA;इत्थं सन्तोषितस्तेन दुर्वासा भगवान्मुनिः ।&lt;br&gt;&#xA;देवं मनुष्यधर्माणं प्राह प्रहसिताननः ॥ २९ ॥&lt;br&gt;&#xA;त्वं राजराजो धर्मात्मा दानी विप्रपरायणः ।&lt;br&gt;&#xA;कृतस्ते वैष्णवो यज्ञो विष्णुसन्तोषकारणः ॥ ३० ॥&lt;br&gt;&#xA;न याचितो मया त्वं वै क्वापि वैश्रवण प्रभो ।&lt;br&gt;&#xA;अद्यैव याचनां कुर्वे ज्ञात्वा त्वां दानिसत्तमम् ॥ ३१ ॥&lt;br&gt;&#xA;मद्याञ्चां सफलीकुर्यास्तुभ्यं दास्यामि सद्वरम् ।&lt;br&gt;&#xA;न चेत्वां भस्मसात्कुर्वे शापेनातिभयेन वै ॥ ३२ ॥&lt;br&gt;&#xA;वर्तन्ते त्वद्गृहे सर्वे त्रैलोक्यनिधयो नव ।&lt;br&gt;&#xA;तान्मे प्रयच्छ भद्रं ते तदर्थं गतवानहम् ॥ ३३ ॥&lt;br&gt;&#xA;श्रीनारद उवाच -&lt;br&gt;&#xA;एतच्छ्रुत्वा राजराजो दानशील उदारधीः ।&lt;br&gt;&#xA;ओमिति प्रतिगृह्णीष्व प्राह तं गुह्यकेश्वरः ॥ ३४ ॥&lt;br&gt;&#xA;एवं निधीन्प्रदास्यन्तं दानाध्यक्षौ निधीश्वरम् ।&lt;br&gt;&#xA;घण्टानादः पार्श्वमौलिः उचतुर्लोभमोहितौ ॥ ३५ ॥&lt;br&gt;&#xA;द्वावूचतुः -&lt;br&gt;&#xA;एकोऽयं ब्राह्मणो लोभी निधिभिः किं करिष्यति ।&lt;br&gt;&#xA;लक्षं दिव्यं देहि चास्मै वृत्तिं रक्ष तथोत्तराम् ॥ ३६ ॥&lt;br&gt;&#xA;श्रीनारद उवाच -&lt;br&gt;&#xA;परुषं तद्वचः श्रुत्वा दुर्वासाः क्रोधविग्रहः ।&lt;br&gt;&#xA;भ्रूभङ्गकुटिलीभूते रक्तनेत्रे चकार ह ॥ ३७ ॥&lt;br&gt;&#xA;स्थालीव सर्वब्रह्माण्डं चचाल निमिषद्वयम् ।&lt;br&gt;&#xA;प्रणतं धनदं वीक्ष्य ताभ्यां शापं ददौ मुनिः ॥ ३८ ॥&lt;br&gt;&#xA;मुनिरुवाच -&lt;br&gt;&#xA;घण्टानाद महादुष्ट पापबुद्धेऽतिलुब्धक ।&lt;br&gt;&#xA;ग्राहवत्वं धनग्राही ग्राहो भव महाखल ॥ ३९ ॥&lt;br&gt;&#xA;पार्श्वमौले पापबुद्धे धनलोभमदान्वितः ।&lt;br&gt;&#xA;गजवत् प्रेरणां कुर्वंस्त्वं गजो भव दुर्मते ॥ ४० ॥&lt;br&gt;&#xA;श्रीनारद उवाच -&lt;br&gt;&#xA;ताभ्यां शापं मुनिर्दत्वा निधिं नीत्वा कुबेरतः ।&lt;br&gt;&#xA;वरं ददौ पुनस्तस्मै दुर्वासा दुर्लभं परम् ॥ ४१ ॥&lt;br&gt;&#xA;अस्माद्दानाच्च द्विगुणा भवन्तु निधयो नव ।&lt;br&gt;&#xA;इत्युक्त्वा सनिधिः प्रागादहो तेजीयसां बलम् ॥ ४२ ॥&lt;br&gt;&#xA;इति श्रीगर्गसंहितायां द्वारकाखण्डे श्रीनारद बहुलाश्व संवादे&lt;br&gt;&#xA;गोमत्युपाख्याने चक्रतीर्थमाहात्म्यं नाम दशमोऽध्यायः ॥ १० ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/06/11/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/06/11/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;द्वारकाखण्डः - एकादशोऽध्यायः&lt;br&gt;&#xA;चक्रतीर्थे गजकुम्भी मुक्तिः-&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;कुबेरमन्त्रिणौ दीनौ विप्रशापविमोहितौ ।&lt;br&gt;&#xA;तत्र साक्षात्स्वयं विष्णुः प्राह तौ शरणं गतौ ॥ १ ॥&lt;br&gt;&#xA;श्रीभगवानुवाच -&lt;br&gt;&#xA;मदर्चासंयुते यज्ञे भवन्तौ दुःखसंयुतौ ।&lt;br&gt;&#xA;ब्राह्मणानां वचोऽहं वै दूरीकर्तुं न च क्षमः ॥ २ ॥&lt;br&gt;&#xA;भवेतां ग्राहमातङ्गौ युद्धं हि युवयोर्यदा ।&lt;br&gt;&#xA;तदा वै मत्प्रसादेन प्रकृतिं स्वां गमिष्यथः ॥ ३ ॥&lt;br&gt;&#xA;श्रीनारद उवाच -&lt;br&gt;&#xA;इत्युक्तौ हरिणा तौ द्वौ राजराजस्य मन्त्रिणौ ।&lt;br&gt;&#xA;बभूवतुर्ग्राहगजौ जातिस्मरणसंयुतौ ॥ ४ ॥&lt;br&gt;&#xA;घण्टानादोऽभवद्ग्राहो गोमत्यां च शतं समाः ।&lt;br&gt;&#xA;विकरालो महाभीमः शश्वद्‌रौद्रवपुर्द्धरः ॥ ५ ॥&lt;br&gt;&#xA;पार्श्वमौलिर्गजेन्द्रोऽभूद्‌रैवतस्य गिरेर्वने ।&lt;br&gt;&#xA;चतुर्दन्तः कज्जलाभः पृष्ठप्रोच्चो धनुःशतम् ॥ ६ ॥&lt;br&gt;&#xA;वञ्जुलैः कुरवैः कुन्दैर्बदरैर्वेत्रवेणुभिः ।&lt;br&gt;&#xA;रम्भाभूर्जवटैर्युक्ते कोविदारासनार्जुनैः ॥ ७ ॥&lt;br&gt;&#xA;मन्दारपाटलाशोक-चूतचम्पकचन्दनैः ।&lt;br&gt;&#xA;पनसोदुम्बराश्वत्थ-खर्जूरैर्बीजपूरकै ॥ ८ ॥&lt;br&gt;&#xA;प्रियालाम्रातकाम्रैश्च क्रमुकैः परिमण्डिते ।&lt;br&gt;&#xA;रैवतस्य वने दीर्घे विचचार महागजः ॥ ९ ॥&lt;br&gt;&#xA;एकदा माधवे मासि गजेन्द्रो गिरिगह्वरात् ।&lt;br&gt;&#xA;स्नातुं तां गोमतीं गङ्गामाययौ सगणो नदन् ॥ १० ॥&lt;br&gt;&#xA;चिरं समवगाह्याप्सु शुण्डादण्डैरितस्ततः ।&lt;br&gt;&#xA;करेण कलभान् सर्वान् स्नापयामास नागराट् ॥ ११ ॥&lt;br&gt;&#xA;महान् ग्राहोऽपि तत्रस्थो बलीयान् दैवनोदितः ।&lt;br&gt;&#xA;अग्रहीच्चरणे नागं क्रोधपूरितविग्रहः ॥ १२ ॥&lt;br&gt;&#xA;तेनैव तद्गृहे नीतो गजेन्द्रो बलदर्पितः ।&lt;br&gt;&#xA;तमाकृष्य बहिः प्राप्तं पुनस्तेन विकर्षितः ॥ १३ ॥&lt;br&gt;&#xA;करणेवश्च कलभास्तं तारयितुमक्षमाः ।&lt;br&gt;&#xA;एवं तयोर्युध्यतोश्च कर्षतोर्हि बहिर्मिथः ॥ १४ ॥&lt;br&gt;&#xA;पञ्चशत्पञ्चवर्षाणि व्यतीयुः पश्ततां सताम् ।&lt;br&gt;&#xA;एवं कश्मलमापन्नो गजो जातिस्मरो महान् ॥ १५ ॥&lt;br&gt;&#xA;प्रेमलक्षणया भक्त्या हरिपादकृताश्रयः ।&lt;br&gt;&#xA;सस्मार श्रीहरिं देवं मृत्युपाशवशं गतः ॥ १६ ॥&lt;br&gt;&#xA;गजेन्द्र उवाच -&lt;br&gt;&#xA;श्रीकृष्ण कृष्णसख कृष्णवपुर्दधान&lt;br&gt;&#xA;कृष्णाय ते प्रणतिरस्तु सुरेश विष्णो ।&lt;br&gt;&#xA;पूर्ण प्रभो परमपावन पुण्यकीर्ते&lt;br&gt;&#xA;मां पाहि पाहि परमेश्वर पापपाशात् ॥ १७ ॥&lt;br&gt;&#xA;श्रीनारद उवाच -&lt;br&gt;&#xA;एवं ग्राहगृहीताङ्गं स्मरन्तं च हरिं हरिः ।&lt;br&gt;&#xA;ज्ञात्वाऽऽरुह्य खगं वेगादधावद्दीनवत्सलः ॥ १८ ॥&lt;br&gt;&#xA;स्वयं खगात्समुत्तीर्य धावंश्चक्रं समाक्षिपत् ।&lt;br&gt;&#xA;चक्रे प्राप्ते पूर्वमेव ग्राहस्यापि शिरोऽद्‌भुतम् ॥ १९ ॥&lt;br&gt;&#xA;दैन्यं प्राप्ते धनमिव देहाद्‌भिन्नं बभूव ह ।&lt;br&gt;&#xA;पश्चात्प्रपतितं चक्रं गोमत्यां च हृदे नदत् ।&lt;br&gt;&#xA;पाषाणनिचयान्सर्वान्चक्राकारांश्चकार ह ॥ २० ॥&lt;br&gt;&#xA;तन्नेमिसङ्घर्षभवं चक्रतीर्थं शुभावहम् ।&lt;br&gt;&#xA;तच्चक्रदर्शनाद्‌राजन् ब्रह्महत्या प्रमुच्यते ॥ २१ ॥&lt;br&gt;&#xA;ग्राहश्छिन्नशिरा भूत्वा पूर्वरूपं दधार ह ।&lt;br&gt;&#xA;श्रीकृष्णानुग्रहाद्धस्ती दिव्यरुपो बभूव सः ॥ २२ ॥&lt;br&gt;&#xA;परिक्रम्य हरिं नत्वा स्तुत्वा देवं कृताञ्जलिः ।&lt;br&gt;&#xA;कुबेरमन्त्रिणौ तौ द्वौ जग्मतुः स्वपदं पुनः ॥ २३ ॥&lt;br&gt;&#xA;देवेषु पुष्पं वर्षत्सु जयध्वनिनदत्सु च ।&lt;br&gt;&#xA;जगाम भगवान्साक्षात्स्वं धाम प्रकृतेः परम् ॥ २४ ॥&lt;br&gt;&#xA;चक्रतीर्थकथामेनां य श्रृणोति नरोत्तमः ।&lt;br&gt;&#xA;चक्रतीर्थस्नानफलं सम्प्राप्नोति न संशयः ॥ २५ ॥&lt;br&gt;&#xA;गजग्राहकथां पुण्यां यः श्रृणोति समाहितः ।&lt;br&gt;&#xA;दुःस्वप्नं नश्यते तस्य सुस्वप्नं भवति ध्रुवम् ॥ २६ ॥&lt;br&gt;&#xA;श्रीकृष्णस्य प्रसादेन याति विष्णोः परं पदम् ॥ २७ ॥&lt;br&gt;&#xA;इति श्रीगर्गसंहितायां द्वारकाखण्डे श्रीनारद बहुलाश्व संवादे&lt;br&gt;&#xA;चक्रतीर्थोत्पतौ गजग्राहमोक्षो नामैकादशोऽध्यायः ॥ ११ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/06/12/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/06/12/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;द्वारकाखण्डः - द्वादशोऽध्यायः&lt;br&gt;&#xA;शङ्खोद्धारमाहात्म्यम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;शङ्खोद्धारे तीर्थमुख्ये स्वर्णदानं ददाति यः ।&lt;br&gt;&#xA;सगच्छेद्वैष्णवं लोकं सर्वोपद्रववर्जितम् ॥ १ ॥&lt;br&gt;&#xA;श्रीकृष्णभक्तः शान्तात्मा त्रितो नाम महामुनिः ।&lt;br&gt;&#xA;तीर्थयात्राप्रसङ्गेन प्राप्त आनर्तभूमिषु ॥ २ ॥&lt;br&gt;&#xA;दृष्ट्वा शुभं सरः स्नात्वा हरेः पूजां चकार ह ।&lt;br&gt;&#xA;तत्पूजायां महाशङ्खं सुन्दरैर्लक्षणैर्वृतम् ॥ ३ ॥&lt;br&gt;&#xA;चोरयामास कक्षीवांस्तस्य शिष्योऽतिलोभतः ।&lt;br&gt;&#xA;पूजाशङ्खं गतं वीक्ष्य क्रुद्धः प्राह त्रितो मुनिः ॥ ४ ॥&lt;br&gt;&#xA;येन नीतस्तु मे शङ्खः स शङ्खो भवतु ध्रुवम् ।&lt;br&gt;&#xA;तदैव शङ्खरूपोऽभूत्कक्षीवाञ्छापपीडितः ॥ ५ ॥&lt;br&gt;&#xA;तत्पादययोर्निपतितः पाहि मामित्युवाच ह ।&lt;br&gt;&#xA;शीघ्रं शान्तस्त्रितः प्राह दुर्मते किं कृतं त्वया ।&lt;br&gt;&#xA;स्तेयदोषाद्भुङ्क्ष्व पापं मद्वचो नो मृषा भवेत् ॥ ६ ॥&lt;br&gt;&#xA;भज श्रीकृष्णपादाब्जं स ते मोक्षं करिष्यति ।&lt;br&gt;&#xA;इत्युक्त्वाऽथ गते राजंस्त्रिते देवे महामुनौ ॥ ७ ॥&lt;br&gt;&#xA;सरोवरे निपतितः कक्षीवाञ्छङ्खरूपधृक् ।&lt;br&gt;&#xA;प्रवदन् कृष्ण कृष्णेति शतवर्षं स्थितोऽभवत् ॥ ८ ॥&lt;br&gt;&#xA;परिपूर्णतमः साक्षाद्‌‌भगवान् भक्तवत्सलः ।&lt;br&gt;&#xA;आगत्य सरसस्तीरं माभैष्टेत्यभयं ददौ ॥ ९ ॥&lt;br&gt;&#xA;तां मेघनादगम्भीरां गिरां श्रुत्वा जलेचरः ।&lt;br&gt;&#xA;चुक्रोश पहि पाहीति देवदेव जगत्पते ॥ १० ॥&lt;br&gt;&#xA;भुजगेन्द्रभोगरुचा भुजेन भगवान् प्रभुः ।&lt;br&gt;&#xA;शङ्खं भक्तं गजमिव प्रोज्जहार दयापरः ॥ ११ ॥&lt;br&gt;&#xA;तदैव दिव्यरूपोऽभूच्छङ्खरूपं विहाय सः ।&lt;br&gt;&#xA;कृताञ्जलिर्हरिं नत्वा स्तुतिं चक्रे तदा च सः ॥ १२ ॥&lt;br&gt;&#xA;कक्षीवानुवाच -&lt;br&gt;&#xA;वासुदेव नमस्तेऽस्तु गोविन्द पुरुषोत्तम ।&lt;br&gt;&#xA;दीनवत्सल दीनेश द्वारकेश परेश्वर ॥ १३ ॥&lt;br&gt;&#xA;ध्रुवे ध्रुवपदं दात्रे प्रह्लादस्यार्तिहारिणे ।&lt;br&gt;&#xA;गजस्योद्धारिणे तुभ्यं बलेर्बलिविदे नमः ॥ १४ ॥&lt;br&gt;&#xA;द्रौपदीचीरसन्तानकारिणे हरये नमः ।&lt;br&gt;&#xA;गराग्निवनवासेभ्यः पाण्डवानां सहायिने ॥ १५ ॥&lt;br&gt;&#xA;यादवत्राणकर्त्रे च शक्रादाभीररक्षिणे ।&lt;br&gt;&#xA;गुरुमातृद्विजानां च पुत्रदात्रे नमो नमः ॥ १६ ॥&lt;br&gt;&#xA;जरासन्धनिरोधार्तनृपाणां मोक्षकारिणे ।&lt;br&gt;&#xA;नृगस्योद्धारिणे साक्षात्सुदाम्नो दैन्यहारिणे ॥ १७ ॥&lt;br&gt;&#xA;वासुदेवाय कृष्णाय नमः सङ्कर्षणाय च ।&lt;br&gt;&#xA;प्रद्युम्नायानिरुद्धाय चतुर्व्यूहाय ते नमः ॥ १८ ॥&lt;br&gt;&#xA;त्वमेव माता च पिता त्वमेव&lt;br&gt;&#xA;त्वमेव बन्धुश्च सखा त्वमेव ।&lt;br&gt;&#xA;त्वमेव विद्या द्रविणं त्वमेव&lt;br&gt;&#xA;त्वमेव सर्वं मम देवदेव ॥ १९ ॥&lt;br&gt;&#xA;श्रीनारद उवाच -&lt;br&gt;&#xA;एवं स्तुत्वा हरिं राजन् कक्षीवान् प्रेमपूरितः ।&lt;br&gt;&#xA;विमानवरमास्थाय यादवानां च पश्यताम् ॥ २० ॥&lt;br&gt;&#xA;विभ्राजयन् दश दिशः शतसूर्यसमप्रभः ।&lt;br&gt;&#xA;जगाम वैष्णवं लोकं सर्वोपद्रववर्जितम् ॥ २१ ॥&lt;br&gt;&#xA;शङ्खोद्धारः कृतो यस्मिन् हरिणा मैथिलेश्वर ।&lt;br&gt;&#xA;तस्मात्तीर्थं महापुण्यं शङ्खोद्धारप्रथां गतम् ॥ २२ ॥&lt;br&gt;&#xA;शङ्खोद्धारकथामेतां यः श्रृणोति नरोत्तमः ।&lt;br&gt;&#xA;शङ्खोद्धारस्नानफलं लभते वै न संशयः ॥ २३ ॥&lt;br&gt;&#xA;इति श्रीगर्गसंहितायां द्वारकाखण्डे श्रीनारद बहुलाश्व संवादे&lt;br&gt;&#xA;शङ्खोद्धारमाहात्म्यं नाम द्वादशोऽध्यायः ॥ १२ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/06/13/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/06/13/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;द्वारकाखण्डः - त्रयोदशोऽध्यायः&lt;br&gt;&#xA;गोमती-सिन्धु-सङ्गम माहात्म्यम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;प्रभासस्यापि माहात्म्यं श्रृणु राजन्महामते ।&lt;br&gt;&#xA;सर्वपापहरं पुण्यं तेजसां वर्द्धनं परम् ॥ १ ॥&lt;br&gt;&#xA;गोदावर्यां गुरौ सिंहे हरक्षेत्रे च कुम्भगे ।&lt;br&gt;&#xA;रविग्रहे कुरुक्षेत्रे काश्यां चन्द्रग्रहे तथा ॥ २ ॥&lt;br&gt;&#xA;यत्पुण्यं लभते राजन् स्नानतो दानतो नरः ।&lt;br&gt;&#xA;तस्माच्छतगुणं पुण्यं प्रभासे च दिने दिने ॥ ३ ॥&lt;br&gt;&#xA;यत्र स्नात्वा दक्षशापाद्‌गृहीतो यक्ष्मणोडुराट् ।&lt;br&gt;&#xA;विमुक्तः किल्बिषात्सद्यो भेजे भूयः कलोदयम् ॥ ४ ॥&lt;br&gt;&#xA;महापुण्यतमा राजन् यत्र प्रत्यक्सरस्वती ।&lt;br&gt;&#xA;तस्यां स्नात्वा नरः पापी साक्षाद्ब्रह्ममयो भवेत् ॥ ५ ॥&lt;br&gt;&#xA;तत्तीरे वर्तते राजन्नाम्ना वै बोधपिप्पलम् ।&lt;br&gt;&#xA;कृष्णेन यत्रोद्धवाय दत्तं भागवतं शुभम् ॥ ६ ॥&lt;br&gt;&#xA;तं नत्वाऽभ्यर्च्य विधिवत्स्पृष्ट्वा श्रीबोधपिप्पलम् ।&lt;br&gt;&#xA;श्रृणोति यो भागवतं पुराणं ब्रह्मसम्मितम् ॥ ७ ॥&lt;br&gt;&#xA;श्लोकार्धं श्लोकपादं वा मौनी नियतमानसः ।&lt;br&gt;&#xA;तस्य पाणौ भवेद्राजन् वैष्णवं परमं पदम् ॥ ८ ॥&lt;br&gt;&#xA;प्रौष्ठपद्यां पूर्णिमायां हेमसिंहसमन्वितम् ।&lt;br&gt;&#xA;ददाति यो भागवतं स याति परमां गतिम् ॥ ९ ॥&lt;br&gt;&#xA;पुराणं न श्रुतं यैस्तु श्रीमद्‌भागवतं क्वचित् ।&lt;br&gt;&#xA;तेषां वृथा जन्म गतं नराणां भूमिवासिनाम् ॥ १० ॥&lt;br&gt;&#xA;यैर्न श्रुतं भागवतं पुराणं&lt;br&gt;&#xA;नाराधितो यैः पुरुषः पुराणः ।&lt;br&gt;&#xA;हुतं मुखे नैव धरामराणां&lt;br&gt;&#xA;तेषां वृथा जन्म गतं नराणाम् ॥ ११ ॥&lt;br&gt;&#xA;द्वारावत्यां तीर्थराजं गोमतीसिन्धुसङ्गमम् ।&lt;br&gt;&#xA;यत्र स्नात्वा नरो याति वैकुण्ठं विमलं पदम् ॥ १२ ॥&lt;br&gt;&#xA;शताश्वमेधजं पुण्यं गङ्गासागरसङ्गमे ।&lt;br&gt;&#xA;तत्सहस्रगुणं प्रोक्तं गोमतीसिन्धुसङ्गमे ॥ १३ ॥&lt;br&gt;&#xA;अत्रैवोदाहरन्तीमं इतिहासं पुरातनम् ।&lt;br&gt;&#xA;यस्य श्रवणमात्रेण पापतापात्प्रमुच्यते ॥ १४ ॥&lt;br&gt;&#xA;आसीद्‌गजाह्वये वैश्यो राजमार्गपतिः परः ।&lt;br&gt;&#xA;महागौरवसंयुक्तो निधीशो धनदो यथा ॥ १५ ॥&lt;br&gt;&#xA;वेश्याप्रसङ्गनिरतो विटगोष्ठीविशारदः ।&lt;br&gt;&#xA;द्यूतक्रीडनकासक्तो लोभमोहमदान्वितः ॥ १६ ॥&lt;br&gt;&#xA;मृषावादी महादुष्टः कुकर्मनिरतः सदा ।&lt;br&gt;&#xA;ब्राह्मणेभ्यो न पितृभ्यो न देवेभ्यो धनं ददौ ॥ १७ ॥&lt;br&gt;&#xA;हरेः कथां प्रेक्ष्य दूराद्‌दूरं वै निर्ययौ त्वरम् ।&lt;br&gt;&#xA;पित्रोः सेवापि न कृता न पुत्रेभ्यो धनं ददौ ॥ १८ ॥&lt;br&gt;&#xA;त्यक्त्वा भार्यां स भिन्नोऽभू‌द्‌धनाढ्यो दुर्मति खलः ॥&lt;br&gt;&#xA;वेश्याप्रसङ्गात्तस्यापि धनार्द्धं प्रक्षयं गतम् ॥ १९ ॥&lt;br&gt;&#xA;अर्धं तु तस्करैर्नीतं किञ्चित्पृथ्व्यां गतं स्वतः ।&lt;br&gt;&#xA;पुण्येन वर्द्धते लक्ष्मीः पापेन क्षीयते ध्रुवम् ॥ २० ॥&lt;br&gt;&#xA;एवं स निर्धनो जातो वेश्यासक्तो महाखलः ।&lt;br&gt;&#xA;तस्मिन् गजाह्वये रम्ये चौर्यकर्म चकार ह ॥ २१ ॥&lt;br&gt;&#xA;चौर्यकर्म प्रकुर्वन्तं बद्ध्वा तं दामभिर्नृपः ।&lt;br&gt;&#xA;देशान्निःसारयाभास शन्तनुर्नृपतीश्वरः ॥ २२ ॥&lt;br&gt;&#xA;वनेऽपि निवसन्सोऽपि जीवहिंसां चकार ह ।&lt;br&gt;&#xA;समा द्वादशसाहस्रं नववर्षं यदा घनः ॥ २३ ॥&lt;br&gt;&#xA;पश्चिमां तु दिशं प्रागाद्‌वैश्यो दुर्भिक्षपीडितः ।&lt;br&gt;&#xA;वने वै मारितः सोऽपि सिंहेन तलघाततः ॥ २४ ॥&lt;br&gt;&#xA;तदैव यमदूतास्तं बद्ध्वा पाशैरधोमुखम् ।&lt;br&gt;&#xA;कशाघातैस्ताडयन्तो निन्युर्मार्गं यमस्य च ॥ २५ ॥&lt;br&gt;&#xA;अथ कश्चिन्महान् गृध्रो मासं तस्य भुजस्य च ।&lt;br&gt;&#xA;गृहीत्वा खं गतः सद्यः खादंश्चञ्चुपुटेन तम् ॥ २६ ॥&lt;br&gt;&#xA;निरामिषाः खगाश्चान्ये सामिषं जग्मुरातुराः ।&lt;br&gt;&#xA;एवं कोलाहले जाते शङ्खचिह्नादिभिः कृते ॥ २७ ॥&lt;br&gt;&#xA;न जहौ मुखतो मांसं पश्चिमाशां जगाम ह ।&lt;br&gt;&#xA;तत्समेनापि गृध्रेण तीक्ष्णतुण्डेन ताडितात् ॥ २८ ॥&lt;br&gt;&#xA;तन्मुखात्प्रपतन्मांसं गोमतीसिन्धुसङ्गमे ।&lt;br&gt;&#xA;तीर्थप्लुते तस्य मांसे वैश्योऽयं पातकी महान् ॥ २९ ॥&lt;br&gt;&#xA;तेषां पाशान्स्वयं छित्वा भूत्वा देवश्चतुर्भुजः ।&lt;br&gt;&#xA;पश्यतां यमदूतानां विमानमधिरुह्य सः ॥ ३० ॥&lt;br&gt;&#xA;विराजयन् दिशः सर्वाः परं धाम हरेर्ययौ ॥ ३१ ॥&lt;br&gt;&#xA;गोमतीसिन्धुसङ्गस्य माहात्म्यं श्रुणुते नरः ।&lt;br&gt;&#xA;सर्वपापविनिर्मुक्तो विष्णुलोकं प्रयाति सः ॥ ३२ ॥&lt;br&gt;&#xA;इति श्रीगर्गसंहितायां द्वारकाखण्डे श्रीनारद बहुलाश्व संवादे&lt;br&gt;&#xA;प्रभाससरस्वतीबोधपिप्पलगोमतीसिन्धुसङ्गममाहात्म्यं नाम त्रयोदशोऽध्यायः ॥ १३ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/06/14/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/06/14/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;द्वारकाखण्डः - चतुर्दशोऽध्यायः&lt;br&gt;&#xA;रत्नाकर-रैवतक-पर्वत माहात्म्यम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;द्वारावत्या समुद्रस्य माहात्म्यं श्रुणु मानद ।&lt;br&gt;&#xA;सर्वपापहरं पुण्यं तत्स्नानफलदं स्मृतम् ॥ १ ॥&lt;br&gt;&#xA;माधव्यां पूर्णमास्यां यो व्रती स्नात्वा नदीपतिम् ।&lt;br&gt;&#xA;नत्वा सम्पूज्य विधिवद्‌रत्नदानं करोति यः ॥ २ ॥&lt;br&gt;&#xA;तस्य देहे त्रयो देवा निवसन्ति महीपते ।&lt;br&gt;&#xA;यस्य दर्शनमात्रेण नरो याति कृतार्थताम् ॥ ३ ॥&lt;br&gt;&#xA;तद्देहस्पर्शनात्सद्यो ब्रह्महत्या प्रमुच्यते ।&lt;br&gt;&#xA;यत्र यत्र गतः सोऽपि तत्र तत्र च भूः शुभा ॥ ४ ॥&lt;br&gt;&#xA;दृष्ट्वा तं च मृतः पापी जगद्वधकरोऽपि हि ।&lt;br&gt;&#xA;छिनत्ति पापपटलं परं मोक्षं प्रयाति हि ॥ ५ ॥&lt;br&gt;&#xA;रैवतस्याथ शैलस्य माहात्म्यं श्रृणु मानद ।&lt;br&gt;&#xA;सर्वपापहरं पुण्यं मुक्तिभुक्तिप्रदायकम् ॥ ६ ॥&lt;br&gt;&#xA;गौतमस्य सुतो धीमान् मेधावी नाम वैष्णवः ।&lt;br&gt;&#xA;विन्ध्याचले तपस्तेपे वर्षाणामयुतं शतम् ॥ ७ ॥&lt;br&gt;&#xA;तं द्रष्टुमागतः साक्षादपान्तरतमो मुनिः ।&lt;br&gt;&#xA;नोच्चचालासनात्सोऽपि मेधावी तपसोत्कटः ॥ ८ ॥&lt;br&gt;&#xA;अपान्तरतमस्तं वै शशाप क्रोधपूरितः ।&lt;br&gt;&#xA;सतामभक्त पापात्मन् स्वतपोबलगर्वितः ॥ ९ ॥&lt;br&gt;&#xA;शैलवत्ते स्थितिश्चात्र त्वं शैलो भव दुर्मते ।&lt;br&gt;&#xA;इत्युक्त्वाऽथ गते साक्षाद् अपान्तरतमे मुनौ ॥ १० ॥&lt;br&gt;&#xA;मेधावी शैलतां प्राप्तः श्रीशैलस्य सुतोऽभवत् ।&lt;br&gt;&#xA;जातिस्मरो महाबुद्धिर्विष्णुभक्तेः प्रभावतः ॥ ।११ ॥&lt;br&gt;&#xA;एकदा मन्मुखाच्छ्रुत्वा माहात्म्यं द्वारकापुरः ।&lt;br&gt;&#xA;प्रोवाच सोऽपि राजानं रैवतं गच्छ सत्वरम् ॥ १२ ॥&lt;br&gt;&#xA;वद मत्प्रार्थनामुक्तां त्वं महादीनवत्सलः ।&lt;br&gt;&#xA;सोऽयं महाबलो राजा प्रसन्नो यदि वा भवेत् ॥ १३ ॥&lt;br&gt;&#xA;तेन नीतस्य मे वासो भविष्यति हरेः पुरि ।&lt;br&gt;&#xA;इति श्रुत्वा मया विष्णुभक्तानां शान्तिकारिणा ॥ १४ ॥&lt;br&gt;&#xA;रैवतायशु कथितं तथोक्तं परमं वचः ।&lt;br&gt;&#xA;स प्रसन्नः प्राह राजन्नत्र कोऽपि न पर्वतः ॥ १५ ॥&lt;br&gt;&#xA;तत्स्थापनां करिष्यामि समुत्पाट्य भुजाबलात् ।&lt;br&gt;&#xA;समुन्नीय द्वारकायां प्रतिज्ञामकरोदिमाम् ॥ १६ ॥&lt;br&gt;&#xA;एतस्मिंस्तच्चोरयितुं प्रयाते नृपसत्तमे ।&lt;br&gt;&#xA;तत्पूर्वस्मादहं प्राप्तः श्रीशैलस्य पुरे नृप ॥ १७ ॥&lt;br&gt;&#xA;कलिप्रियेणापि मया श्रीशैलाय महात्मने ।&lt;br&gt;&#xA;कथितः सर्ववृत्तान्तो नृपचौर्यसमन्वितः ॥ १८ ॥&lt;br&gt;&#xA;श्रीशैलः पुत्रमोहेन निर्भर्त्स्येति क्व यासि हि ।&lt;br&gt;&#xA;सुमेरुं गिरिराजं च हिमवन्तं नगेश्वरम् ॥ १९ ॥&lt;br&gt;&#xA;श्रीशैलः प्राह धर्मात्मा पुत्रस्नेहसमाकुलः ।&lt;br&gt;&#xA;एको दैवेन दत्तोऽयं न पुत्रा बहवश्च मे ॥ २० ॥&lt;br&gt;&#xA;तं हर्तुमागते राज्ञि रैवते वै महाबले ।&lt;br&gt;&#xA;विदेशं याति पुत्रो मे तेन राज्ञा महात्मना ॥ २१ ॥&lt;br&gt;&#xA;पुत्रस्नेहाभिभूतोऽहं युवयोः शरणं गतः ।&lt;br&gt;&#xA;जित्वा तं रैवतं शीघ्रं पुत्रं मां दातुमर्हथ ॥ २२ ॥&lt;br&gt;&#xA;जातेश्च कारणात्तौ द्वौ सुमेरुश्च हिमाचलः ।&lt;br&gt;&#xA;शैललक्षैः परिवृतौ योद्धुमाजग्मतुर्द्रुतम् ॥ २३ ॥&lt;br&gt;&#xA;ततो भुजाभ्यां उत्पाट्य हनुमानिव तं गिरिम् ।&lt;br&gt;&#xA;ऊर्ध्वं कृत्वा बलाद्‌राजा यदा गन्तुं मनो दधे ॥ २४ ॥&lt;br&gt;&#xA;तदैव चागतान्वीक्ष्य गिरीञ्छस्त्रास्त्रधारिणः ।&lt;br&gt;&#xA;अट्टहासं चकोरोच्चैस्तडित्पातमिवात्मनः ॥ २५ ॥&lt;br&gt;&#xA;ननाद तेन ब्रह्माण्डं सप्तलोकेर्बिलैः सह ।&lt;br&gt;&#xA;तदैव तेषां शस्त्राणि हस्तेभ्यो न्यपतन्स्वतः ॥ २६ ॥&lt;br&gt;&#xA;निःशस्त्रास्ते यदा शैलाः कुर्वन्तः प्रध्वनिं मुहुः ।&lt;br&gt;&#xA;गच्छन्तं सगिरिं जघ्नुः मुष्टिभिर्जानुभिः पथि ॥ २७ ॥&lt;br&gt;&#xA;यथा पुरा हनूमन्तमनुयाता महाबलम् ।&lt;br&gt;&#xA;तैस्ताडितोऽपि न जहौ गिरिं राजा कराग्रतः ॥ २८ ॥&lt;br&gt;&#xA;मन्मुखाच्छ्रीहरिः श्रुत्वा शैलोद्योगं नृपोपरि ।&lt;br&gt;&#xA;सद्यो भक्तसहायार्थं भगवान् भक्तवत्सलः ॥ २९ ॥&lt;br&gt;&#xA;आगत्याकाशमार्गेऽपि दत्त्वा तेजः स्वकं परम् ।&lt;br&gt;&#xA;माभैष्टेत्यभयं दत्त्वा त्वरमन्तरधीयत ॥ ३० ॥&lt;br&gt;&#xA;गते हरौ भगवति भगवत्तेजसाऽन्वितः ।&lt;br&gt;&#xA;एकहस्ते गिरिं धृत्वा मुष्टिना वज्रघातिना ॥ ३१ ॥&lt;br&gt;&#xA;सुमेरुं सन्तताडाशु वज्रीव बलवत्तरः ।&lt;br&gt;&#xA;तस्य मुष्टिप्रहारेण मेरुर्विह्वलतां गतः ॥ ३२ ॥&lt;br&gt;&#xA;हिमवन्तं बाहुवेगात्पातयित्वा महीतले ।&lt;br&gt;&#xA;ममर्द पद्‌भ्यां चान्यांश्च विन्ध्यादीन्‌रणदुर्मदः ॥ ३३ ॥&lt;br&gt;&#xA;विन्ध्यादयश्च ते सर्वे पादघातेन मर्दिताः ।&lt;br&gt;&#xA;भयभीता रणं त्यक्त्वा दुद्रुवुस्ते दिशो दश ॥ ३४ ॥&lt;br&gt;&#xA;एवं जित्वा शैलसङ्घं तं शैल शैलसन्निभः ।&lt;br&gt;&#xA;रैवतोऽपि जयारावैरानर्तेषु न्यपातयत् ॥ ३५ ॥&lt;br&gt;&#xA;सोऽभूद्‌रैवतनामापि राजन् रैवतकोऽचलः ।&lt;br&gt;&#xA;हरिभक्तः शैलमुख्यो द्वारावत्यां विराजते ॥ ३६ ॥&lt;br&gt;&#xA;तस्य दर्शनमात्रेण ब्रह्महत्या प्रमुच्यते ।&lt;br&gt;&#xA;स्पर्शनाच्छतयज्ञानां फलमाप्नोति मानवः ॥ ३७ ॥&lt;br&gt;&#xA;यात्रां कृत्वा च यस्यापि परिक्रम्य नताननः ।&lt;br&gt;&#xA;भोजनं ब्राह्मणे दत्वा याति विष्णोः परं पदम् ॥ ३८ ॥&lt;br&gt;&#xA;इति श्रीगर्गसंहितायां द्वारकाखण्डे श्रीनारद बहुलाश्व संवादे&lt;br&gt;&#xA;रत्नाकररैवतकाचलमाहात्म्यं नाम चतुर्दशोऽध्यायः ॥ १४ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/06/15/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/06/15/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;द्वारकाखण्डः - पञ्चदशोऽध्यायः&lt;br&gt;&#xA;कपिटङ्क-नृगकूप-गोपीभूमि-माहात्म्यकथनम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;तस्मिन् गिरौ यज्ञतीर्थ रैवतेन कृतं पुरा ।&lt;br&gt;&#xA;यत्र कृत्वा यज्ञमेकं कोटियज्ञफलं लभेत् ॥ १ ॥&lt;br&gt;&#xA;कपिटङ्कं नाम तीर्थ कपिपातसमुद्‌भवम् ।&lt;br&gt;&#xA;गिरौ रैवतके राजन् सर्वपापप्रणाशनम् ॥ २ ॥&lt;br&gt;&#xA;भौमासुरसखो दुष्टो द्विविदो नाम वानरः ।&lt;br&gt;&#xA;मारितो यत्र रामेण मुष्टिना वज्रपातिना ॥ ३ ॥&lt;br&gt;&#xA;सद्यो मुक्तिं गतः सोऽपि सतां हेलनवानपि ।&lt;br&gt;&#xA;तत्र स्नातुं सदा देवा आगच्छन्ति नरेश्वर ॥ ४ ॥&lt;br&gt;&#xA;कलविङ्कस्य यात्रायां कोटिगोदानजं फलम् ।&lt;br&gt;&#xA;एतस्य द्विगुणं पुण्यं दण्डकाख्ये वने शुभे ॥ ५ ॥&lt;br&gt;&#xA;तस्माच्चतुर्गुणं पुण्यं सैन्धवाख्ये महावने ।&lt;br&gt;&#xA;जम्बुमार्गे पञ्चगुणं पुण्यं प्राप्नोति मानवः ॥ ६ ॥&lt;br&gt;&#xA;तस्माद्दशगुणं पुण्यं पुष्कराख्ये वने स्मृतम् ।&lt;br&gt;&#xA;तस्माद्दशगुणं पुण्यमुत्पलावर्तयात्रया ॥ ७ ॥&lt;br&gt;&#xA;तस्माच्च नैमिषारण्ये पुण्यं दशगुणं स्मृतम् ।&lt;br&gt;&#xA;तस्माच्छतगुणं पुण्यं कपिटङ्के विदेहराट् ॥ ८ ॥&lt;br&gt;&#xA;नृगकूपं द्वारकायां तिर्थानां तीर्थमुत्तमम् ।&lt;br&gt;&#xA;यस्य दर्शनमात्रेण विप्रावध्यात्प्रमुच्यते ॥ ९ ॥&lt;br&gt;&#xA;अज्ञानाद्ब्राह्मणस्यापि गां ददौ ब्राह्मणाय सः ।&lt;br&gt;&#xA;तेन पापेन कूपे वै कृकलासवपुर्द्धरः ॥ १० ॥&lt;br&gt;&#xA;नृगोऽपि दानिनां श्रेष्ठः पतितोऽथ चतुर्युगम् ।&lt;br&gt;&#xA;श्रीकृष्णेन तदुद्धारः कृतो वै पश्यतां सताम् ॥ ११ ॥&lt;br&gt;&#xA;तद्दिनान्नृगकूपं तु तीर्थीभूतं महीपते ।&lt;br&gt;&#xA;कार्तिके पूर्णिमायां तु तस्मिन् स्नानं समाचरेत् ॥ १२ ॥&lt;br&gt;&#xA;कोटिजन्मकृतात्पापान् मुच्यते नात्र संशयः ।&lt;br&gt;&#xA;एकं यत्रापि गोदानं करोति विधिवन्नरः ॥ १३ ॥&lt;br&gt;&#xA;कोटिगोदानजं पुण्यं लभते वै न संशयः ।&lt;br&gt;&#xA;गोपीभूमेश्च माहात्म्यं श्रुणु पापहरं परम् ॥ १४ ॥&lt;br&gt;&#xA;यस्य श्रवणमात्रेण कर्मबन्धात्प्रमुच्यते ।&lt;br&gt;&#xA;गोपीनां यत्र वासोऽभूत्तेन गोपीभुवः स्मृताः ॥ १५ ॥&lt;br&gt;&#xA;गोप्यङ्गरागसम्भूतं गोपीचन्दनमुत्तमम् ।&lt;br&gt;&#xA;गोपीचन्दनलिप्ताङ्गो गङ्गास्नानफलं लभेत् ॥ १६ ॥&lt;br&gt;&#xA;महानदीनां स्नानस्य पुण्यं तस्य दिने दिने ।&lt;br&gt;&#xA;गोपीचन्दनमुद्राभिर्मुद्रितो यः सदा भवेत् ॥ १७ ॥&lt;br&gt;&#xA;अश्वमेधसहस्राणि राजसूयशतानि च ।&lt;br&gt;&#xA;सर्वाणि तीर्थदानानि व्रतानि च तथैव च ।&lt;br&gt;&#xA;कृतानि तेन नित्यं वै स कृतार्थो न संशयः ॥ १८ ॥&lt;br&gt;&#xA;गङ्गामृद्‌द्विगुणं पुण्यं चित्रकूटरजः स्मृतम् ।&lt;br&gt;&#xA;तस्माद्दशगुणं पुण्यं रजः पञ्चवटीभवम् ॥ १९ ॥&lt;br&gt;&#xA;तस्माच्छतगुणं पुण्यं गोपीचन्दनकं रजः ।&lt;br&gt;&#xA;गोपीचन्दनकं विद्धि वृन्दावनरजःसमम् ॥ २० ॥&lt;br&gt;&#xA;गोपीचन्दनलिप्ताङ्गं यदि पापशतैर्युतम् ।&lt;br&gt;&#xA;तं नेतुं यमः शक्तो यमदूतः कुतः पुनः ॥ २१ ॥&lt;br&gt;&#xA;नित्यङ्करोति यः पापी गोपीचन्दनधारणम् ।&lt;br&gt;&#xA;स प्रयाति हरेर्धाम गोलोकं प्रकृतेः परम् ॥ २२ ॥&lt;br&gt;&#xA;सिन्धुदेशस्य राजाऽभूद्दीर्धबाहुरिति श्रुतः ।&lt;br&gt;&#xA;अन्यायवर्ती दुष्टात्मा वेश्यासङ्गरतः सदा ॥ २३ ॥&lt;br&gt;&#xA;तेन वै भारते वर्षे ब्रह्महत्याशतं कृतम् ।&lt;br&gt;&#xA;दश गर्भवतीहत्याः कृतास्तेन दुरात्मना ॥ २४ ॥&lt;br&gt;&#xA;मृगयायां तु बाणौघैः कपिलागोवधः कृतः ।&lt;br&gt;&#xA;सैन्धवं हयमारुह्य मृगयार्थी गतोऽभवत् ॥ २५ ॥&lt;br&gt;&#xA;एकदा राज्यलोभेन मन्त्री क्रुद्धो महाखलम् ।&lt;br&gt;&#xA;जघानारण्यदेशे तं तीक्ष्णधारेण चासिना ॥ २६ ॥&lt;br&gt;&#xA;भूतले पतितं मृत्युगतं वीक्ष्य यमानुगाः ।&lt;br&gt;&#xA;बद्ध्वा यमपुरीं निन्युर्हर्षयन्तः परस्परम् ॥ २७ ॥&lt;br&gt;&#xA;सम्मुखेऽवस्थितं वीक्ष्य पापिनं यमराड् बली ।&lt;br&gt;&#xA;चित्रगुप्तं प्राह तूर्णं का योग्या यातनाऽस्य वै ॥ २८ ॥&lt;br&gt;&#xA;चित्रगुप्त उवाच -&lt;br&gt;&#xA;चतुरशीतिलक्षेषु नरकेषु निपात्यताम् ।&lt;br&gt;&#xA;निःसन्देहं महाराज यावच्चन्द्रदिवाकरौ ॥ २९ ॥&lt;br&gt;&#xA;अनेन भारते वर्षे क्षणं न सुकृतं कृतम् ।&lt;br&gt;&#xA;दशगर्भवतीघातः कपिलागोवधः कृतः ॥ ३० ॥&lt;br&gt;&#xA;तथा वनमृगाणां च कृत्वा हत्याः सहस्रशः ।&lt;br&gt;&#xA;तम्मादयं महापापी देवताद्विजनिन्दकः ॥ ३१ ॥&lt;br&gt;&#xA;श्रीनारद उवाच -&lt;br&gt;&#xA;तदा यमाज्ञया दूता नीत्वा तं पापरूपिणम् ।&lt;br&gt;&#xA;सहस्रयोजनायामे तप्ततैले महाखले ॥ ३२ ॥&lt;br&gt;&#xA;स्फुरदत्युच्छलत्फेने कुम्भीपाके न्यपातयन् ।&lt;br&gt;&#xA;प्रलयाग्निसमो वह्निः सद्यः शीतलतां गतः ॥ ३३ ॥&lt;br&gt;&#xA;वैदेह तन्निपतनात्प्रह्लादक्षेपणाद्यथा ।&lt;br&gt;&#xA;तदैव चित्रमाचख्युः यमदूता महात्मने ॥ ३४ ॥&lt;br&gt;&#xA;अनेन सुकृतं भूमौ क्षणवन्न कृतं क्वचित् ।&lt;br&gt;&#xA;चित्रगुप्तेन सततं धर्मराजो व्यचिन्तयत् ॥ ३५ ॥&lt;br&gt;&#xA;सभायामागतं व्यासं सम्पूज्य विधिवन्नृप ।&lt;br&gt;&#xA;नत्वा पप्रच्छ धर्मात्मा धर्मराजो महामतिः ॥ ३६ ॥&lt;br&gt;&#xA;यम उवाच -&lt;br&gt;&#xA;अनेन पापिना पूर्वं न कृतं सुकृतं क्वचित् ।&lt;br&gt;&#xA;स्फुरदग्न्युच्छलत्फेने कुम्भीपाके महाखले ॥ ३७ ॥&lt;br&gt;&#xA;अस्य क्षेपणतो वह्निः सद्यः शीतलतां गतः ।&lt;br&gt;&#xA;इति सन्देहतश्चेतः खिद्यते मे न संशयः ॥ ३८ ॥&lt;br&gt;&#xA;श्रीव्यास उवाच -&lt;br&gt;&#xA;सूक्ष्मा गतिर्महाराज विदिता पापपुण्ययोः ।&lt;br&gt;&#xA;तथा ब्रह्मगतिः प्राज्ञैः सर्वशास्त्रविदां वरैः ॥ ३९ ॥&lt;br&gt;&#xA;दैवयोगादस्य पुण्यं प्राप्तं वै स्वयमर्थवत् ।&lt;br&gt;&#xA;येन पुण्येन शुद्धोऽसौ तच्छृणु त्वं महामते ॥ ४० ॥&lt;br&gt;&#xA;कस्यापि हस्ततो यत्र पतिता द्वारकामृदः ।&lt;br&gt;&#xA;तत्रैवायम् मृतः पापी शुद्धोऽभूत्तत्प्रभावतः ॥ ४१ ॥&lt;br&gt;&#xA;गोपीचन्दनलिप्ताङ्गो नरो नारायणो भवेत् ।&lt;br&gt;&#xA;एतस्य दर्शनात्सद्यो ब्रह्महत्या प्रमुच्यते ॥ ४२ ॥&lt;br&gt;&#xA;श्रीनारद उवाच -&lt;br&gt;&#xA;इति श्रुत्वा धर्मराजः तमानीय विशेषतः ।&lt;br&gt;&#xA;विमाने कामगे स्थाप्य वैकुण्ठं प्रकृतेः परम् ॥ ४३ ॥&lt;br&gt;&#xA;प्रेषयामास सहसा गोपीचन्दनकीर्तिवित् ।&lt;br&gt;&#xA;एवं ते कथितं राजन् गोपीचन्दनकं यशः ॥ ४४ ॥&lt;br&gt;&#xA;गोपीचन्दनमाहात्म्यं य श्रृणोति नरोत्तमः ।&lt;br&gt;&#xA;स याति परमं धाम श्रीकृष्णस्य महात्मनः ॥ ४५ ॥&lt;br&gt;&#xA;इति श्रीगर्गसंहितायां द्वारकाखण्डे श्रीनारद बहुलाश्व संवादे&lt;br&gt;&#xA;कपिटङ्कनृगकूप गोपीभूमिमाहात्म्यं नाम पञ्चदशोऽध्यायः ॥ १५ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/06/16/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/06/16/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;द्वारकाखण्डः - षोडशोऽध्यायः&lt;br&gt;&#xA;सिद्धाश्रमप्रभावे गोपीगणानां राधारूपदर्शनम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;सिद्धाश्रमस्य माहात्म्यं श्रुणु राजन् महामते ।&lt;br&gt;&#xA;यस्य स्मरणमात्रेण सर्वपापैः प्रमुच्यते ॥ १ ॥&lt;br&gt;&#xA;यत्स्पर्शनाद्धरेः साक्षात् न वियोगो भवेत्क्वचित् ।&lt;br&gt;&#xA;तं च सिद्धाश्रमं नाम वदन्तीह पुराविदः ॥ २ ॥&lt;br&gt;&#xA;दर्शनाद्यस्य सालोक्यं सामीप्यं स्पर्शनात्तथा ।&lt;br&gt;&#xA;सारूप्यं स्नानतो याति सायुज्यं तन्निवासतः ॥ ३ ॥&lt;br&gt;&#xA;तत्तीर्थस्यापि माहात्म्यं श्रुत्वा चन्द्राननामुखात् ।&lt;br&gt;&#xA;राधा स्नातु मनश्चक्रे कृष्णविक्षेपविह्वला ॥ ४ ॥&lt;br&gt;&#xA;श्रीसिद्धाश्रमयात्रायां सूर्यपर्वणि माधवे ।&lt;br&gt;&#xA;राधा स्नातुं मनश्चक्रे उत्थाय कदलीवनात् ॥ ५ ॥&lt;br&gt;&#xA;गोपीनां शतयूथेन सर्वगोपगणैः सह ।&lt;br&gt;&#xA;शतवर्षे व्यतीते तु श्रीदाम्नः शापकारणात् ॥ ६ ॥&lt;br&gt;&#xA;श्रीराधा शिबिकारूढा छत्रचामरवीजिता ।&lt;br&gt;&#xA;आनर्तेषु महातीर्थं ययौ सिद्धाश्रमं सती ॥ ७ ॥&lt;br&gt;&#xA;तत्रैव भगवान् साक्षाद्‌यादवैः परिमण्डितः ।&lt;br&gt;&#xA;स्त्रीणां षोडशसाहस्रैर्यात्रार्थं चाययौ नृप ॥ ८ ॥&lt;br&gt;&#xA;बलिष्ठा ये च गोपालाः कोटिशः शस्त्रपाणयः ।&lt;br&gt;&#xA;सिद्धाश्रमं ते जुगुपुः सर्वतो राधिकाज्ञया ॥ ९ ॥&lt;br&gt;&#xA;शतयूथास्तथा गोप्यो वेत्रहस्ता महाबलाः ।&lt;br&gt;&#xA;सिद्धाश्रमे च विधिवत्स्नान्तीं राधां सिषेविरे ॥ १० ॥&lt;br&gt;&#xA;द्वारकावासिनां तेषां स्थितानां स्नानमिच्छताम् ।&lt;br&gt;&#xA;शस्त्रवेत्रैस्ताडितानां विविशुर्भगवत्स्त्रियः ॥ ११ ॥&lt;br&gt;&#xA;केयं स्नातीति पप्रच्छुर्यस्या वैभवमद्धुतम् ।&lt;br&gt;&#xA;यद्‌गौरवात्त्रसन्तीह सर्वे यादवपुङ्गवा ॥ १२ ॥&lt;br&gt;&#xA;अहो कस्य प्रिया चेयं का नाम कुत्र वासिनी ।&lt;br&gt;&#xA;त्वम् सर्वज्ञो हि भगवान् वद नो देवकीसुत ॥ १३ ॥&lt;br&gt;&#xA;श्रीभगवानुवाच -&lt;br&gt;&#xA;बृषभानुसुता साक्षाद्‌राधेयं कीर्तिनन्दिनी ।&lt;br&gt;&#xA;व्रजेश्वरी मद्दयिता गोपिकाधीश्वरी वरा ॥ १४ ॥&lt;br&gt;&#xA;स्नातुं सिद्धाश्रमं प्राप्ता व्रजाद्‌गोपीगणैः सह ।&lt;br&gt;&#xA;यद्‌गौरवात्त्रसन्त्येते तस्या वैभवमद्‌भुतम् ॥ १५ ॥&lt;br&gt;&#xA;श्रीकृष्णस्य वचः श्रुत्वा सत्यभामाऽथ भामिनी ।&lt;br&gt;&#xA;शनैः प्राह सपत्नीनां रूपयौवनगर्विता ॥ १६ ॥&lt;br&gt;&#xA;किं नु राधा रूपवती नाहं रूपवती किमु ।&lt;br&gt;&#xA;बहुभिर्याचिता पूर्वं रूपौदार्यगुणार्चिता ॥ १७ ॥&lt;br&gt;&#xA;मद्‌रूपकारणात्सख्यः शतधन्वा मृतोऽभवत् ।&lt;br&gt;&#xA;अक्रूरः कृतवर्मा च पुरा तौ द्वौ पलायितौ ॥ १८ ॥&lt;br&gt;&#xA;दिने दिने स्वर्णभारानष्टौ स सृजति स्वतः ।&lt;br&gt;&#xA;दुर्भिक्षमार्यरिष्टानि सर्वाधिव्याधयोऽशुभाः ॥ १९ ॥&lt;br&gt;&#xA;न सन्ति मायिनस्तत्र यत्रास्तेऽभ्यर्चितो मणिः ।&lt;br&gt;&#xA;मत्पित्रा पारिबर्हेऽपि दत्तः साक्षात्स्यमन्तकः ॥ २० ॥&lt;br&gt;&#xA;तेन जातं मद्‌गृहेऽपि सर्वं वैभवमद्‌भुतम् ।&lt;br&gt;&#xA;प्रेम्णा परेण श्रीकृष्ण-गरुडोपरिगामिनी ॥ २१ ॥&lt;br&gt;&#xA;भौमासुरमहायुद्धं दृष्टं प्राग्ज्योतिषं पुरम् ।&lt;br&gt;&#xA;ममापि कृपया यूयं तत्पुराच्च समागताः ॥ २२ ॥&lt;br&gt;&#xA;प्राप्ताः श्रीकृष्णपत्नीत्वं सर्वा एव न संशयः ।&lt;br&gt;&#xA;मद्‌गौरवाच्च शक्राय छत्रं दत्तमनेन वै ॥ २३ ॥&lt;br&gt;&#xA;कुण्डले देवमात्रे च दत्ते वै मत्प्रियेच्छया ।&lt;br&gt;&#xA;ऐरावतभवा नागा भौमासुरसमृद्धयः ॥ २४ ॥&lt;br&gt;&#xA;मदिच्छया समानीताः श्रीकृष्णेन महात्मना ।&lt;br&gt;&#xA;मत्कारणान्महावैरं शक्रेऽपि कृतवान् हरिः ॥ २५ ॥&lt;br&gt;&#xA;मद्द्वारे वर्तते नित्यं वृक्षेन्द्रः पारिजातकः ।&lt;br&gt;&#xA;पातिव्रत्येनैव मया श्रीकृष्णोऽयं वशीकृतः ॥ २६ ॥&lt;br&gt;&#xA;सर्वोपस्करसंयुक्तो नारदाय समर्पितः ।&lt;br&gt;&#xA;मत्समानं न कस्यास्तु गौरवं वैभवं तथा ॥ २७ ॥&lt;br&gt;&#xA;रूपौदार्यं न कस्यास्तु राधयाः किमु वर्णनम् ।&lt;br&gt;&#xA;यद्‌रूपोपरि चैद्याद्या अनेन युयुधुर्युधि ॥ २८ ॥&lt;br&gt;&#xA;हे सुभ्रु रुक्मिणी सा त्वं कथं रूपवती न हि ।&lt;br&gt;&#xA;सा गोपकन्यका सख्यो यूयं वै राजकन्यकाः ।&lt;br&gt;&#xA;धन्या मान्याश्च सर्वा वै यूयं मानवतीवराः ॥ २९ ॥&lt;br&gt;&#xA;एवं तु सत्यभामायां वदन्त्यां मैथिलेश्वर ।&lt;br&gt;&#xA;भूत्वा मानवती सर्वा रुक्मिण्याद्याः स्त्रियो वराः ॥ ३० ॥&lt;br&gt;&#xA;कुलकौशलशीलार्थ-रूपयौवनगर्विताः ।&lt;br&gt;&#xA;श्रीकृष्णं मानदं प्राहुरष्ट पट्टमहास्त्रियः ॥ ३१ ॥&lt;br&gt;&#xA;राज्ञ्य ऊचुः -&lt;br&gt;&#xA;श्रुतं तव मुखात्पूर्वं राधारूपं परं स्मृतम् ।&lt;br&gt;&#xA;यस्यां रक्तः सदा त्वं वै त्वयि रक्ता च या सदा ॥ ३२ ॥&lt;br&gt;&#xA;तां राधां द्र्ष्टुमिच्छामस्त्वत्प्रियां व्रजवासिनीम् ।&lt;br&gt;&#xA;त्वद्वियोगेन सङ्खिन्नां स्नातुं चात्र समागताम् ॥ ३३ ॥&lt;br&gt;&#xA;श्रीनारद उवाच -&lt;br&gt;&#xA;तथाऽस्तु चोक्त्वा श्रीकृष्णः पट्टस्त्रीपरिवेष्टितः ।&lt;br&gt;&#xA;षोडशस्त्रीसहस्राढ्यो द्रष्टुं राधां जगाम ह ॥ ३४ ॥&lt;br&gt;&#xA;श्रीहेमशिबिरे रम्ये पताकाध्वजमण्डिते ।&lt;br&gt;&#xA;चन्द्रमण्डलशोभाढ्ये वितानतनिते शुभे ॥ ३५ ॥&lt;br&gt;&#xA;मुक्ताजवनिका यत्र वस्त्रैरास्तरणं शुभम् ।&lt;br&gt;&#xA;मालतीमकरन्दाढ्यं सर्वतो गन्धसङ्कुलम् ॥ ३६ ॥&lt;br&gt;&#xA;तेन श्रृङ्गावली चक्रे कलं कोलाहलं परम् ।&lt;br&gt;&#xA;तत्र राधा पट्टराज्ञी श्रीकृष्णहृतमानसा ॥ ३७ ॥&lt;br&gt;&#xA;हंसाभैर्व्यजनैर्दिव्यैर्वीज्यमाना सखीजनैः ।&lt;br&gt;&#xA;छत्रदोलाधरैस्तत्र व्रजद्‌भिस्तामितस्ततः ॥ ३८ ॥&lt;br&gt;&#xA;बालार्ककुण्डलधरा विद्युद्दाममनोहरा ।&lt;br&gt;&#xA;कोटिचन्द्रप्रतीकाशा तन्वी कोमलविग्रहा ॥ ३९ ॥&lt;br&gt;&#xA;अङ्गुल्यग्रैः शोभनैः स्वैः पुष्पभूमिं मनोहरम् ।&lt;br&gt;&#xA;शनैः शनैः पादपद्मं धारयन्त्यतिकोमलम् ॥ ४० ॥&lt;br&gt;&#xA;दूरात् तां राधिकां प्रेक्ष्य कृष्णपत्न्यः सहस्रशः ।&lt;br&gt;&#xA;जग्मुर्मूर्छां महाराज तद्‌रूपेणातिमोहिताः ॥ ४१ ॥&lt;br&gt;&#xA;तत्तेजसा हतरुचः सूर्यात्तारागणा यथा ।&lt;br&gt;&#xA;गतरूपाभिमानास्ता ऊचुः सर्वाः परस्परम् ॥ ४२ ॥&lt;br&gt;&#xA;अहो एतादृशं रूपं त्रिलोक्यां न हि चाद्‌भुतम् ।&lt;br&gt;&#xA;श्रुतं यथा तथा दृष्टमद्वितीयं मनोहरम् ॥ ४३ ॥&lt;br&gt;&#xA;एवं वदत्यस्तां प्राप्ताः श्रीकृष्णस्य पुरःसराः ।&lt;br&gt;&#xA;गोपीनां राजपुत्रीणां नेत्राणि परिरेभिरे ॥ ४४ ॥&lt;br&gt;&#xA;इति श्रीगर्गसंहितायां द्वारकाखण्डे श्रीनारद बहुलाश्व संवादे&lt;br&gt;&#xA;राधारूपदर्शनं नाम षोडशोऽध्यायः ॥ १६ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/06/17/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/06/17/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;द्वारकाखण्डः - सप्तदशोऽध्यायः&lt;br&gt;&#xA;राधा-प्रेम-प्रकाशम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;श्रीकृष्णमागतं वीक्ष्य पट्टराज्ञीसमन्वितम् ।&lt;br&gt;&#xA;तदा जयजयारावं चक्रुर्गोप्योऽतिहर्षिताः ॥ १ ॥&lt;br&gt;&#xA;सहसा श्रीहरिं राधा परिक्रम्य कृताञ्जलिः ।&lt;br&gt;&#xA;पद्माभाभ्यां तु नेत्राभ्यां आनन्दाश्रूणि मुञ्चती ॥ २ ॥&lt;br&gt;&#xA;स्यमन्तकखचित्पादं चिन्तामणीखचित्तटम् ।&lt;br&gt;&#xA;पद्मरागलसन्मध्यं चन्द्रमण्डलवर्तुलम् ॥ ३ ॥&lt;br&gt;&#xA;कौस्तुभैः प्रखचित्पृष्ठं कुम्भमण्डलमण्डितम् ।&lt;br&gt;&#xA;पारिजातकपुष्पाढ्यं पीयूषस्राविछत्रमत् ॥ ४ ॥&lt;br&gt;&#xA;दत्त्वा सिंहासनं तस्मै प्राह प्रहसितानना ।&lt;br&gt;&#xA;अद्य मे सफलं जन्म चाद्य मे सफलं तपः ॥ ५ ॥&lt;br&gt;&#xA;अद्य मे सफलो धर्मो हरे त्वय्यागते सति ।&lt;br&gt;&#xA;धन्यं सिद्धाश्रमस्नानं सफलीभूतमद्‌भुतम् ।&lt;br&gt;&#xA;मयाऽपि न कृता भक्तिस्तव भक्तसहायिनः ॥ ६ ॥&lt;br&gt;&#xA;बहवश्च सहाया मे त्वया देव कृता भुवि ।&lt;br&gt;&#xA;कंसोऽपि लोकविजयी येन भीतो बभूव ह ॥ ७ ॥&lt;br&gt;&#xA;स मारितो मद्वचनाच्छङ्खचूडस्त्वया हरे ।&lt;br&gt;&#xA;मत्प्रेम्णाऽपि त्वया देव वैभवं दर्शितं व्रजे ॥ ८ ॥&lt;br&gt;&#xA;शक्रस्य मानभङ्गोपि कृतो देव त्वया बलात् ।&lt;br&gt;&#xA;मत्कारणाद्व्रजं रक्षन् धृत्वा गोवर्धनाचलम् ॥ ९ ॥&lt;br&gt;&#xA;यथेच्छालिङ्गितो रासे गोपीभिस्त्वं वशीकृतः ।&lt;br&gt;&#xA;इदं ते चरितं देव नरलोकविडम्बनम् ॥ १० ॥&lt;br&gt;&#xA;एवं वदन्ती सा राधा त्वरं चन्द्राननाज्ञया ।&lt;br&gt;&#xA;सादरेण हरेः पत्नीर्वीक्ष्य ता गौरवं ददौ ॥ ११ ॥&lt;br&gt;&#xA;भैष्मीं जाम्बवतीं भामां सत्यां भद्रां च लक्ष्मणाम् ।&lt;br&gt;&#xA;कालिन्दीं मित्रविन्दां च मिलित्वा सा परस्परम् ॥ १२ ॥&lt;br&gt;&#xA;षोडशस्त्रीसहस्रं च रोहिणीमुखमेव च ।&lt;br&gt;&#xA;प्रेमानन्दमयी दोर्भ्यां परिरेभे मुदान्विता ॥ १३ ॥&lt;br&gt;&#xA;राधोवाच -&lt;br&gt;&#xA;चन्द्रो यथैको बहवश्चकोराः&lt;br&gt;&#xA;सूर्यो यथैको बहवो दृशः स्युः ।&lt;br&gt;&#xA;श्रीकृष्णचन्द्रो भगवांस्तथैको&lt;br&gt;&#xA;भक्ता भगिन्यो बहवो वयं च ॥ १४ ॥&lt;br&gt;&#xA;पद्मप्रभावं मधुपो यथा हि&lt;br&gt;&#xA;रत्नप्रभावं किल तत्परीक्षित् ।&lt;br&gt;&#xA;विद्याप्रभावं च यथा हि विद्वान्&lt;br&gt;&#xA;काव्यप्रभावं च यथा कवीन्द्रः ॥ १५ ॥&lt;br&gt;&#xA;यथा सहस्रेषु जनेषु सत्सु&lt;br&gt;&#xA;रसप्रभावं रसिकस्तथा हि ।&lt;br&gt;&#xA;जानाति तत्त्वेन नरेन्द्रपुत्र्यः&lt;br&gt;&#xA;कृष्णप्रभावं भुवि कृष्णभक्तः ॥ १६ ॥&lt;br&gt;&#xA;श्रीनारद उवाच -&lt;br&gt;&#xA;राधावाक्यं तदा श्रुत्वा रुक्मिणी भीष्मनन्दिनी ।&lt;br&gt;&#xA;सपत्नीसहिता प्राह राधां कमललोचनाम् ॥ १७ ॥&lt;br&gt;&#xA;रुक्मिण्युवाच -&lt;br&gt;&#xA;धन्याऽसि राधे वृषभानुपुत्रि&lt;br&gt;&#xA;त्वद्‌भक्तिभावेन वशीकृतोऽयम् ।&lt;br&gt;&#xA;वदत्यलं यस्य कथां त्रिलोकी&lt;br&gt;&#xA;स एव वार्तां वदति त्वदीयाम् ॥ १८ ॥&lt;br&gt;&#xA;श्रुतं यथा ते हरिभावलक्षणं&lt;br&gt;&#xA;तथा हि दृष्टं न हि चित्रमेव हि ।&lt;br&gt;&#xA;गच्छाशु चास्मच्छिबिराणी यत्र हि&lt;br&gt;&#xA;त्वां नेतुमत्रागतवत्य आदृताः ॥ १९ ॥&lt;br&gt;&#xA;श्रीनारद उवाच -&lt;br&gt;&#xA;एवमुक्त्वा भीष्मसुता राधां कीर्तिसुतां सदा ।&lt;br&gt;&#xA;समानीय स्वशिबिरे सादरेण महात्मना ॥ २० ॥&lt;br&gt;&#xA;शिबिरे सर्वतोभद्रे पद्माकिञ्जल्कवासिते ।&lt;br&gt;&#xA;हैमे शिरीषमृदुले पर्यङ्के सोपबर्हणे ॥ २१ ॥&lt;br&gt;&#xA;सुखं निवासयामास वासः स्रङ्मण्डनादिभिः ।&lt;br&gt;&#xA;सम्पूज्य विधिवद्‌रात्रौ सपत्नीसहिता सती ॥ २२ ॥&lt;br&gt;&#xA;गोपीनां शतयूथं च सम्पूज्य च पृथक्पृथक् ।&lt;br&gt;&#xA;वार्तालापान्बहुविधान्कृत्वा कृष्णप्रियास्ततः ।&lt;br&gt;&#xA;स्थापयित्वाऽथ तां जग्मुः स्वं स्वं वै शिबिरं मुदा ॥ २३ ॥&lt;br&gt;&#xA;कृष्णपार्श्वं गता भैष्मी दृष्ट्वा जाग्रदुपस्थितम् ।&lt;br&gt;&#xA;कथं न शेषे भो स्वामिन्निति कृष्णमुवाच ह ॥ २४ ॥&lt;br&gt;&#xA;श्रीभगवानुवाच -&lt;br&gt;&#xA;प्रत्युद्‌गमप्रस्रवणैराश्वासेन व्रजेश्वरि ।&lt;br&gt;&#xA;अर्चिता हि त्वया सुभ्रुः प्रसन्ना साऽभवत्परम् ॥ २५ ॥&lt;br&gt;&#xA;सा च नित्यं हि पिबति शयनादौ पयः शुभम् ।&lt;br&gt;&#xA;पयःपानं तु न कृतमद्य सुभ्रुः तया किल ॥ २६ ॥&lt;br&gt;&#xA;तेन निद्रा नयनयोर्न जाताऽस्या महामते ।&lt;br&gt;&#xA;तस्मान्ममापि प्रस्वापो न जातो भीष्मकन्यके ॥ २७ ॥&lt;br&gt;&#xA;श्रीनारद उवाच -&lt;br&gt;&#xA;इति श्रुत्वा परं भैष्मी सपत्नीभिः समन्विता ।&lt;br&gt;&#xA;नीत्वा दुग्धं तत्समीपं प्रययौ परमादरात् ॥ २८ ॥&lt;br&gt;&#xA;उष्णं दुग्धं सितायुक्तम् कचोले हैमने कृतम् ।&lt;br&gt;&#xA;अपाययत्परं प्रीत्या राधां भीष्मकनन्न्दिनी ॥ २९ ॥&lt;br&gt;&#xA;एवमभ्यर्च्य विधिवत् दत्वा ताम्बूलबीटिकाम् ।&lt;br&gt;&#xA;सत्यभामादिभिः शश्वत्सपत्नीभिः समन्विता ॥ ३० ॥&lt;br&gt;&#xA;आगत्य कृष्णसामीप्यं वदन्ती स्वकृतं शुभा ।&lt;br&gt;&#xA;भेजे श्रीरुक्मिणी साक्षाच्छ्रीकृष्णपदपङ्कजम् ॥ ३१ ॥&lt;br&gt;&#xA;संलालयन्ती सततं कोमलैः करपल्लवैः ।&lt;br&gt;&#xA;कृष्णपादतले छालान्वीक्ष्य सा विस्मिताऽभवत् ॥ ३२ ॥&lt;br&gt;&#xA;उच्छालकाः कथं जाताः तव पादतले प्रभो ।&lt;br&gt;&#xA;अद्यैव भूता भगवन्न वेद्म्यत्र हि कारणम् ॥ ३३ ॥&lt;br&gt;&#xA;षोडशस्त्रीसहस्राणां शृण्वन्तीनां हरिः स्वयम् ।&lt;br&gt;&#xA;राधाभक्तिप्रकाशार्थं प्रसन्नः प्राह रुक्मिणीम् ॥ ३४ ॥&lt;br&gt;&#xA;श्रीभगवानुवाच -&lt;br&gt;&#xA;श्रीराधिकाया हृदयारविन्दे&lt;br&gt;&#xA;पादारविन्दं हि विराजते मे ।&lt;br&gt;&#xA;अहर्निशं प्रश्रयपाशबद्धं&lt;br&gt;&#xA;लवं लवार्द्धं न चलत्यतीव ॥ ३५ ॥&lt;br&gt;&#xA;अद्योष्णदुग्धप्रतिपानतोंऽघ्रा-&lt;br&gt;&#xA;वुच्छालकास्ते मम प्रोच्छलन्ति ।&lt;br&gt;&#xA;मन्दोष्णमेव हि न दत्तमस्मै&lt;br&gt;&#xA;युष्माभिरुष्णं तु पयः प्रदत्तम् ॥ ३६ ॥&lt;br&gt;&#xA;श्रीनारद उवाच -&lt;br&gt;&#xA;श्रीकृष्णस्य वचः श्रुत्वा रुक्मिण्याद्या स्त्रियो वराः ।&lt;br&gt;&#xA;प्रेम्णा पादं विमृज्याथ विसिस्मुः सर्वतो नृप ॥ ३७ ॥&lt;br&gt;&#xA;श्रीराधायाः परा प्रीतिः माधवे मधुसूदने ।&lt;br&gt;&#xA;तत्समाना न चैकैषा अद्वितीया महीतले ॥ ३८ ॥&lt;br&gt;&#xA;इति श्रीगर्गसंहितायां द्वारकाखण्डे श्रीनारद बहुलाश्व संवादे&lt;br&gt;&#xA;सिद्धाश्रमे श्रीराधाकृष्णसमागमे राधाप्रेमप्रकाशो नाम सप्तदशोऽध्यायः ॥ १७ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/06/18/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/06/18/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;द्वारकाखण्डः - अष्टादशोऽध्यायः&lt;br&gt;&#xA;रासोत्सवम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;श्रीराधायाः परां प्रीतिं ज्ञात्वा गोपीगणस्य च ।&lt;br&gt;&#xA;ऊचुर्हरिं राजपुत्र्यस्त‌रासप्रेक्षणोत्सुकाः ॥ १ ॥&lt;br&gt;&#xA;धन्या गोप्यस्तु ते भक्ताः प्रेमलक्षणसंयुताः ।&lt;br&gt;&#xA;याः प्राप्ता रासरङ्गे वै तासां किं वर्ण्यते तपः ॥ २ ॥&lt;br&gt;&#xA;वृन्दावने कृतो रासो विधिना येन माधव ।&lt;br&gt;&#xA;तं विधिं द्रष्टुमिच्छामो यदि त्वं मन्यसे प्रभो ॥ ३ ॥&lt;br&gt;&#xA;त्वं चात्रैव तथा राधा गोप्यः सर्वा व्रजाङ्गनाः ।&lt;br&gt;&#xA;वयं चात्रैव देवेश रासो योग्यो भवेदिह ॥ ४ ॥&lt;br&gt;&#xA;पूर्णं कुरु जनन्नाथ अस्माकं तु मनोरथम् ।&lt;br&gt;&#xA;कृतो मनोरथोऽन्यो न रासक्रीडां विना हरे ॥ ५ ॥&lt;br&gt;&#xA;इति तासां वचः श्रुत्वा भगवान्प्रहसन्निव ।&lt;br&gt;&#xA;प्राह ताः प्रेमसंयुक्तो गीर्भिः सम्मोहयन्निव ॥ ६ ॥&lt;br&gt;&#xA;श्रीभगवानुवाच -&lt;br&gt;&#xA;रासेश्वर्यास्तु राधाया मनश्चेद्रन्तुमङ्गनाः ।&lt;br&gt;&#xA;तदा रासो भवेदत्र भवतीभिस्तु पृच्छ्यताम् ॥ ७ ॥&lt;br&gt;&#xA;इति श्रुत्वा वचस्तस्य रुक्मिण्याद्या नृपात्मजाः ।&lt;br&gt;&#xA;राधामेत्य परं प्रेम्णा प्राहुः प्रहसिताननाः ॥ ८ ॥&lt;br&gt;&#xA;राज्ञ्य ऊचुः -&lt;br&gt;&#xA;रम्भोरु चन्द्रवदने व्रजसुन्दरीशे&lt;br&gt;&#xA;रासेश्वरि प्रियतमे सखि शीलरूपे ।&lt;br&gt;&#xA;राधे सुकीर्तिकुलकीर्तिकरे शुभाङ्गे&lt;br&gt;&#xA;त्वां प्रष्टुमागतवतीः सकला वयं स्म ॥ ९ ॥&lt;br&gt;&#xA;रासेश्वरोऽपि किल चात्र रसप्रदायी&lt;br&gt;&#xA;रासेश्वरी त्वमपि गोपवराङ्गनाश्च ।&lt;br&gt;&#xA;एवं वयं स्म इति सर्वविधौ रसार्थे&lt;br&gt;&#xA;रासं कुरु प्रियतमे च तथा प्रियं नः ॥ १० ॥&lt;br&gt;&#xA;श्रीराधोवाच -&lt;br&gt;&#xA;रासेश्वरस्य परमस्य सतां कृपालो&lt;br&gt;&#xA;रन्तुं मनो यदि भवेत्तु तदाऽत्र रासः ।&lt;br&gt;&#xA;शुश्रूषया परमया परया च भक्त्या&lt;br&gt;&#xA;सम्पूज्य तं किल वशीकुरुत प्रियेष्टाः ॥ ११ ॥&lt;br&gt;&#xA;श्रीनारद उवाच -&lt;br&gt;&#xA;राधाया वचनं श्रुत्वा श्रीकृष्णोक्तं तथाऽवदन् ।&lt;br&gt;&#xA;तथास्तु चोक्त्वा सा राधा प्रसन्नऽभून्महामनाः ॥ १२ ॥&lt;br&gt;&#xA;माधवे पूर्णिमायां तु पुण्ये सिद्धाश्रमे शुभे ।&lt;br&gt;&#xA;प्रदोषकाले चन्द्राभे रासारम्भो बभूव ह ॥ १३ ॥&lt;br&gt;&#xA;रासेश्वरस्य रासार्थे रासेश्वर्या समन्वितः ।&lt;br&gt;&#xA;रराज रासे रसिको यथा रत्या रतीश्वरः ॥ १४ ॥&lt;br&gt;&#xA;यावतीर्गोपिकाः सर्वा यावती राजकन्यकाः ।&lt;br&gt;&#xA;तावद्‌रूपधरो रेजे एकः कृष्णो द्वयोर्द्वयोः ॥ १५ ॥&lt;br&gt;&#xA;तालवेणुमृदङ्गानां कलकण्ठैः सखीजनैः ।&lt;br&gt;&#xA;वल्गुनू पुरकाञ्चीनां मिश्रशब्दो महानभूत् ॥ १६ ॥&lt;br&gt;&#xA;कोटिकन्दर्पलावण्यः स्रग्वी कुण्डलमण्डितः ।&lt;br&gt;&#xA;पीताम्बरधरो राजन् किरीटकटकाङ्गदः ॥ १७ ॥&lt;br&gt;&#xA;रासेश्वर्या समं गायन् रासे रासेश्वरः स्वयम् ।&lt;br&gt;&#xA;स्त्रीगणैः सहितो राजंश्चन्द्रस्तारागणैर्यथा ॥ १८ ॥&lt;br&gt;&#xA;एवं सर्वा निशा राजन् क्षणवद्‌रासमण्डले ।&lt;br&gt;&#xA;व्यतीताऽभून्महाराज महानन्दमयी शुभा ॥ १९ ॥&lt;br&gt;&#xA;श्रीरासमण्डलं दृष्ट्वा रुक्मिण्याद्याः स्त्रियो वराः ।&lt;br&gt;&#xA;जग्मुस्ताः परमानन्दं सर्वा पूर्णमनोरथाः ॥ २० ॥&lt;br&gt;&#xA;परिपूर्णतमं साक्षाच्छ्रीकृष्णं पुरुषोत्तमम् ।&lt;br&gt;&#xA;रासान्ते रुक्मिणीमुख्याः प्राहुः प्रेमपरायणाः ॥ २१ ॥&lt;br&gt;&#xA;राज्ञ्य ऊचुः -&lt;br&gt;&#xA;दृष्ट्वा त्वद् रूपमाधुर्यं रासरङ्गे मनोहरे ।&lt;br&gt;&#xA;गतं मनो नः स्वानन्दं ब्रह्मानन्दं यथा मुनिः ॥ २२ ॥&lt;br&gt;&#xA;एतादृशोऽपि रासोऽन्यो न भूतो न भविष्यति ।&lt;br&gt;&#xA;शतयूथस्तु गोपीनामत्र माधव वर्तते ॥ २३ ॥&lt;br&gt;&#xA;पत्न्यः षोडशसाहस्रं सखीभिः सहिता वयम् ।&lt;br&gt;&#xA;सखीकोटियुताश्चात्र अष्टपट्टमहास्त्रियः ।&lt;br&gt;&#xA;वृन्दावनेऽपि नैतादृग्भूतो वा माधवेश्वर ॥ २४ ॥&lt;br&gt;&#xA;श्रीनारद उवाच -&lt;br&gt;&#xA;एवं कृताभिमानानां राज्ञीनां प्रहसन्हरिः ।&lt;br&gt;&#xA;प्राहेदं पृच्छतां राधां भवतीभिः परस्परम् ॥ २५ ॥&lt;br&gt;&#xA;सत्यभामादिकाः सर्वाः पृच्छन्ति तां मनोहराम् ।&lt;br&gt;&#xA;किञ्चिद् हसन्ती मनसी प्राह राधा परं वचः ॥ २६ ॥&lt;br&gt;&#xA;श्रीराधोवाच -&lt;br&gt;&#xA;ननु रासः परं चात्र बहुस्त्रीगणसङ्कुलः ।&lt;br&gt;&#xA;पूर्वराससमो न स्याद् यस्तु वृन्दावनेऽभवत् ॥ २७ ॥&lt;br&gt;&#xA;क्व चात्र वृन्दारण्यं हि दिव्यद्रुमलताकुलम् ।&lt;br&gt;&#xA;प्रेमभारानतलतं मधुमत्तमधुव्रतम् ॥ २८ ॥&lt;br&gt;&#xA;पुष्पव्यूहान्वहन्ती या यथोष्णिङ्मुद्रिता शुभा ।&lt;br&gt;&#xA;हंसपद्मसमाकीर्णा क्व चात्र यमुना नदी ॥ २९ ॥&lt;br&gt;&#xA;माधव्यस्तु लताः क्वात्र पुष्पभारनताः पराः ।&lt;br&gt;&#xA;क्व पक्षिणः प्रेमपरा गायन्ति मधुरस्वनम् ॥ ३० ॥&lt;br&gt;&#xA;लोलालिपुञ्जाः कुञ्जाः क्व निकुञ्जा दिव्यमन्दिराः ।&lt;br&gt;&#xA;क्व वायुः शीतलो मन्दो वाति पद्मरजो हरन् ॥ ३१ ॥&lt;br&gt;&#xA;श्रृङ्गैर्मनोहरैरुच्चैर्गिरिर्गोवर्धनोऽचलः ।&lt;br&gt;&#xA;सर्वत्र फलपुष्पाढ्यो दरीभिः क्व करीव सः ॥ ३२ ॥&lt;br&gt;&#xA;कालिन्दीपुलिने रम्ये वायुनाऽन्वितसैकते ।&lt;br&gt;&#xA;वंशीवेत्रधरो मल्लपरिबर्हविराजितः ॥ ३३ ॥&lt;br&gt;&#xA;क्व चात्र कृष्णश्रृङ्गारो वनमालाविभूषितः ।&lt;br&gt;&#xA;श्यामानामलकानां च वक्राणां गन्धधारिणाम् ॥ ३४ ॥&lt;br&gt;&#xA;चलितं हलितं क्वात्र कुण्डलाभ्यां परस्परम् ।&lt;br&gt;&#xA;श्रीमुखे कृष्णचन्द्रस्य गण्डस्थलमनोहरे ॥ ३५ ॥&lt;br&gt;&#xA;पत्रावलीगन्धलोभाद्‌भ्रमद्‌भृङ्गावलीयुते ।&lt;br&gt;&#xA;क्व प्रेम्णा दर्शनं चैव स्पर्शनं हर्षणं तथा ॥ ३६ ॥&lt;br&gt;&#xA;कामेषुतिग्मकोणैश्च नेत्रेः क्वापाङ्गजो रसः ।&lt;br&gt;&#xA;आकर्षणं क्व हस्ताभ्यां हस्ताद्धस्तविसर्जनम् ॥ ३७ ॥&lt;br&gt;&#xA;विलीनत्वं निकुञ्जेषु सम्मुखेन तु दर्शनम् ।&lt;br&gt;&#xA;ग्रहणं क्वात्र चीराणां हरणं वेणुवेत्रयोः ॥ ३८ ॥&lt;br&gt;&#xA;क्व प्रेम्णा चात्र बाहुभ्यां कर्षणं च परस्परम् ।&lt;br&gt;&#xA;पुनः पुनस्तद्‌ग्रहणं भुजे चन्दनचर्चितम् ॥ ३९ ॥&lt;br&gt;&#xA;यत्र यत्र च या लीला तत्र तत्रैव शोभते ।&lt;br&gt;&#xA;यत्र वृदावनं नास्ति तत्र मे न मनःसुखम् ॥ ४० ॥&lt;br&gt;&#xA;श्रीनारद उवाच -&lt;br&gt;&#xA;राधावाक्यं ततः श्रुत्वा सर्वाः पट्टमहास्त्रियः ।&lt;br&gt;&#xA;जहुर्मानं स्वरासस्य विस्मिता हर्षिताश्च ताः ॥ ४१ ॥&lt;br&gt;&#xA;एवं सिद्धाश्रमे रासं कृत्वा श्रीराधिकेश्वरः ।&lt;br&gt;&#xA;नीत्वा गोपीगणान्सर्वान् राधया सहितो हरिः ॥ ४२ ॥&lt;br&gt;&#xA;सभार्यो भगवान् साक्षाद्‌द्वारकां प्रविवेश ह ।&lt;br&gt;&#xA;कारयामास राधायै मन्दिराणी पराणि च ॥ ४३ ॥&lt;br&gt;&#xA;निवासयित्वा सुसुखं सर्वास्ताश्च व्रजौकसः ।&lt;br&gt;&#xA;इत्थं सिद्धाश्रमकथा मया ते कथिता नृप ॥ ४४ ॥&lt;br&gt;&#xA;सर्वपापहरा पुण्या सर्वेषां चैव मोक्षदा ॥ ४५ ॥&lt;br&gt;&#xA;इति श्रीगर्गसंहितायां द्वारकाखण्डे श्रीनारद बहुलाश्व संवादे&lt;br&gt;&#xA;सिद्धाश्रममाहात्म्ये रासोत्सवो नामाष्टादशोऽध्यायः ॥ १८ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/06/19/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/06/19/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;द्वारकाखण्डः - एकोनविंशोऽध्यायः&lt;br&gt;&#xA;लीलासरोवरादि-तीर्थमाहात्म्यम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;द्वारावतीमण्डलं तु शतयोजनविस्तृतम् ।&lt;br&gt;&#xA;तस्य प्रदक्षिणा सर्वा योजनानां चतुःशतम् ॥ १ ॥&lt;br&gt;&#xA;तन्मध्ये कृष्णरचितं दुर्गं द्वादशयोजनम् ।&lt;br&gt;&#xA;द्वितीयं च बहिर्दुर्गं नवतिं च तदुत्तरैः ।&lt;br&gt;&#xA;क्रोशैः सङ्घट्टितं राजञ्छ्रीकृष्णेन महात्मना ॥ २ ॥&lt;br&gt;&#xA;तृतीयं च तथा दुर्गं द्व्यूनैश्च द्विशतैर्नृप ।&lt;br&gt;&#xA;क्रोशैः सङ्घट्टितं राजन् रत्नप्रासादसंयुतम् ॥ ३ ॥&lt;br&gt;&#xA;तेषामन्तरदुर्गोऽपि श्रीकृष्णस्य महात्मनः ।&lt;br&gt;&#xA;मन्दिराणि विचित्राणि नव लक्षाणि सन्ति हि ॥ ४ ॥&lt;br&gt;&#xA;तत्र राधामन्दिरस्य द्वारे लीलासरोवरम् ।&lt;br&gt;&#xA;सर्वतीर्थोत्तमं राजन् गोलोकाच्च समागतम् ॥ ५ ॥&lt;br&gt;&#xA;यस्मिन्स्नात्वा नरःपापी व्रती भूत्वा समाहितः ।&lt;br&gt;&#xA;अष्टम्यां हेमदानं च दत्वा नत्वा विधानतः ॥ ६ ॥&lt;br&gt;&#xA;कोटिजन्मकृतैः पापैः मुच्यते नात्र संशयः ।&lt;br&gt;&#xA;प्राणान्ते तं नरं नेतुं गोलोकाच्च महारथाः ॥ ७ ॥&lt;br&gt;&#xA;सहस्रादित्यसङ्काश आगच्छति न संशयः ।&lt;br&gt;&#xA;दशकन्दर्पलावण्यो रत्नकुण्डलमण्डितः ॥ ८ ॥&lt;br&gt;&#xA;स्रग्वी पीताम्बरः श्यामः सहस्रार्कस्फुरद्द्युतिः ।&lt;br&gt;&#xA;सहस्रपार्षदैर्युक्तश्चामरान्दोलराजितः ॥ ९ ॥&lt;br&gt;&#xA;जयध्वनिसमायुक्तो वेणुदुन्दुभिनादितः ।&lt;br&gt;&#xA;भूत्वैवं रथमास्थाय गोलोकं यात्यसंशयम् ॥ १० ॥&lt;br&gt;&#xA;अथ तीर्थानि चान्यानि श्रृणू राजन्महामते ।&lt;br&gt;&#xA;शतोत्तराणि तत्रैव सहस्राणि च षोडश ॥ ११ ॥&lt;br&gt;&#xA;अष्टभिः सहितान्येव पत्नीनां भवनानि च ।&lt;br&gt;&#xA;तानि प्रदक्षिणीकृत्य नत्वा नत्वा पृथक् पृथक् ॥ १२ ॥&lt;br&gt;&#xA;ज्ञानतीर्थं समाप्लुत्य स्पृशेद्यः पारिजातकम् ।&lt;br&gt;&#xA;तस्य ज्ञानं च वैराग्यं भक्तिर्भवति तत्क्षणम् ॥ १३ ॥&lt;br&gt;&#xA;श्रीकृष्णो हृदये तस्य वसेद्धृष्टमनाः सदा ।&lt;br&gt;&#xA;समृद्धिसिद्धयः सर्वास्तं भजन्ति निसर्गतः ॥ १४ ॥&lt;br&gt;&#xA;स मुक्तः स कृतार्थः स्याद्‌यः पश्येद्धरिमन्दिरम् ।&lt;br&gt;&#xA;तत्समो वैष्णवो नास्ति तीर्थं च तत्समं न हि ॥ १५ ॥&lt;br&gt;&#xA;पञ्चयोजनविस्तीर्णाद्‌‌भगवन्मन्दिरात्ततः ।&lt;br&gt;&#xA;धनुःशते कृष्णकुण्डः कृष्णतेजःसमुद्‌भवः ॥ १६ ॥&lt;br&gt;&#xA;यं स्नात्वा कुष्ठतो मुक्तः साम्बो जाम्बवतीसुतः ।&lt;br&gt;&#xA;तस्य दर्शनमात्रेण सर्वपापैः प्रमुच्यते ॥ १७ ॥&lt;br&gt;&#xA;तस्मादष्टादशपदे पूर्वस्यां दिशि मैथिल ।&lt;br&gt;&#xA;सर्वतीर्थोत्तमं पुण्यं बलभद्रसरो महत् ॥ १८ ॥&lt;br&gt;&#xA;पृथ्वीप्रदक्षिणां कृत्वा बलदेवो महाबलः ।&lt;br&gt;&#xA;यज्ञं यत्र विनिर्माय रेवत्या विरराज ह ॥ १९ ॥&lt;br&gt;&#xA;तत्र स्नात्वा नरः सद्यो मुच्यते सर्वपातकात् ।&lt;br&gt;&#xA;पृथ्वीप्रदक्षिणायाश्च फलं तस्य न दुर्लभम् ॥ २० ॥&lt;br&gt;&#xA;भगवान्मन्दिराद्‌राजन् सहस्रधनुरग्रतः ।&lt;br&gt;&#xA;दक्षिणस्यां महातीर्थं गणनाथस्य वर्तते ॥ २१ ॥&lt;br&gt;&#xA;अनिर्दशे गते राजन् प्रद्युम्ने स्वसुते तदा ।&lt;br&gt;&#xA;गणेश सुमना यत्र पूजयामास रुक्मिणी ॥ २२ ॥&lt;br&gt;&#xA;तत्र स्नात्वा हेमदानं यो ददाति नृपेश्वर ।&lt;br&gt;&#xA;पुत्रप्राप्तिर्भवेत्तस्य वंशस्तस्य विवर्द्धते ॥ २३ ॥&lt;br&gt;&#xA;भगवन्मन्दिराद्‌राजन् दिग्विभागे च पश्चिमे ।&lt;br&gt;&#xA;धनुषि द्विशते चास्ते दानतीर्थं परं शुभम् ॥ २४ ॥&lt;br&gt;&#xA;तत्र श्रीकृष्णचन्द्रस्य नित्यं दानं करोति यः ।&lt;br&gt;&#xA;तत्र स्नात्वा नरो राजन् द्विपलं काञ्चनं तथा ॥ २५ ॥&lt;br&gt;&#xA;चतुर्गुणं तु रजतं पट्टाम्बरशतं तथा ।&lt;br&gt;&#xA;तथा सहस्रमौल्यानि नवरत्नानि यानि च ॥ २६ ॥&lt;br&gt;&#xA;यो ददाति नरश्रेष्ठस्तस्य पुण्यफलं श्रृणु ।&lt;br&gt;&#xA;अश्वमेधसहस्राणि राजसूयशतानि च ॥ २७ ॥&lt;br&gt;&#xA;दानतीर्थस्य पुण्यस्य कलां नार्हन्ति षोडशीम् ।&lt;br&gt;&#xA;बद्रिकाश्रमयात्रायां यत्फलं लभते नरः ॥ २८ ॥&lt;br&gt;&#xA;सैन्धवारण्ययात्रायां मेषस्थे च दिवाकरे ॥ २९ ॥&lt;br&gt;&#xA;उत्पलावर्तयात्रायां वृषस्थे भास्करे सति ।&lt;br&gt;&#xA;स्नानं दानं लक्षगुणं भवतीह न संशयः ॥ ३० ॥&lt;br&gt;&#xA;तस्मात्कोटिगुणं पुण्यं दानतीर्थे विदेहराट् ।&lt;br&gt;&#xA;मासमेकं च यत्स्नानं दानं तीर्थे करोति हि ॥ ३१ ॥&lt;br&gt;&#xA;तस्य जातं च यत्पुण्यं चित्रगुप्तो न वेत्ति तम् ।&lt;br&gt;&#xA;तस्य तीर्थस्य माहात्म्यं वक्तुं नालं चतुर्मुखः ॥ ३२ ॥&lt;br&gt;&#xA;सर्वेषां चैव दानानामश्वदानं परं स्मृतम् ।&lt;br&gt;&#xA;अश्वदानाद्‌गजस्यापि गजदानाद्‌रथस्य च ॥ ३३ ॥&lt;br&gt;&#xA;रथदानात्परं राजन्भूमिदानं विशिष्यते ।&lt;br&gt;&#xA;भूमिदानादन्नदानं महादानं प्रकथ्यते ॥ ३४ ॥&lt;br&gt;&#xA;अन्नदानसमं दानं न भूतं न भविष्यति ।&lt;br&gt;&#xA;देवर्षि पितृभूतानां तृप्तिरन्नेन जायते ॥ ३५ ॥&lt;br&gt;&#xA;दानतीर्थे ह्यन्नदानं यः करोति महामनाः ।&lt;br&gt;&#xA;ऋणत्रयं विमुच्याथ याति विष्णोः परं पदम् ॥ ३६ ॥&lt;br&gt;&#xA;दशैव मातृके पक्षे राजेन्द्र दश पैतृके ।&lt;br&gt;&#xA;प्रियया दश पक्षे तु पुरुषानुद्धरेन्नरः ॥ ३७ ॥&lt;br&gt;&#xA;चतुर्भुजा दिव्यरूपा नागारिकृतकेतनाः ।&lt;br&gt;&#xA;स्रग्विणः पीतवस्त्रास्ते प्रयान्ति हरिमन्दिरम् ॥ ३८ ॥&lt;br&gt;&#xA;भगवान्मन्दिराद्‌राजन्नुत्तरस्यां दिशि श्रुतम् ।&lt;br&gt;&#xA;क्रोशार्द्धे नृपशार्दूल मायातीर्थं मनोहरम् ॥ ३९ ॥&lt;br&gt;&#xA;विराजते यत्र नित्यं दुर्गा दुर्गतिनाशिनी ।&lt;br&gt;&#xA;सिंहरूढा भद्रकाली चण्डमुण्डविनाशिनी ॥ ४० ॥&lt;br&gt;&#xA;स्यमन्तकं समाहर्तुमृक्षराजबिलं गते ।&lt;br&gt;&#xA;पुत्रे च देवकी देवीं पूजयामास सत्फलैः ॥ ४१ ॥&lt;br&gt;&#xA;तदाऽऽजगाम प्रियया समणिर्भगवान्हरिः ।&lt;br&gt;&#xA;तद्‌बिलात्तत्प्रसिद्धं स्यान्मायातीर्थं फलप्रदम् ॥ ४२ ॥&lt;br&gt;&#xA;मायातीर्थे च यः स्नात्वा मायां सम्पूज्य मानवः ।&lt;br&gt;&#xA;सर्वां मनोरथप्राप्तिं प्राप्नुयान्नात्र संशयः ॥ ४३ ॥&lt;br&gt;&#xA;इति श्रीगर्गसंहितायां द्वारकाखण्डे श्रीनारद बहुलाश्व संवादे&lt;br&gt;&#xA;द्वारकायाः प्रथमदुर्गे लीलासरोवर हरिमन्दिर ज्ञानतीर्थ कृष्णकुण्ड&lt;br&gt;&#xA;बलभद्रसरोगणेशतीर्थदानस्थल मायातीर्थमाहात्म्यं नामैकोनविंशोऽध्यायः ॥ १९ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/06/20/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/06/20/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;द्वारकाखण्डः - विंशोऽध्यायः&lt;br&gt;&#xA;सप्तसमुद्रमाहात्म्यम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;द्वितीयस्यापि दुर्गस्य पूर्वद्वारे विदेहराट् ।&lt;br&gt;&#xA;इन्द्रतीर्थं महापुण्यं कामदं सिद्धिदायकम् ॥ १ ॥&lt;br&gt;&#xA;तत्र स्नात्वा नरो राजन्निन्द्रलोकं प्रयाति हि ।&lt;br&gt;&#xA;इहैव चन्द्रसादृश्यं वैभवं प्राप्यते नरः ॥ २ ॥&lt;br&gt;&#xA;तथा वै दक्षिणे द्वारे सूर्यकुण्डोऽभिधीयते ।&lt;br&gt;&#xA;यदा सत्राजितेनापि पूजितोऽभूत्स्यमन्तकः ॥ ३ ॥&lt;br&gt;&#xA;तत्र स्नात्वा पद्मरागं यो ददाति नृपेश्वर ।&lt;br&gt;&#xA;सूर्यप्रभविमानेन सूर्यलोकं प्रयाति हि ॥ ४ ॥&lt;br&gt;&#xA;तथा वै पश्चिमे द्वारे ब्रह्मतीर्थं विशिष्यते ।&lt;br&gt;&#xA;तत्र स्नात्वा नरो राजन्स्वर्णपात्रे च पायसम् ॥ ५ ॥&lt;br&gt;&#xA;यो ददाति महाबुद्धिस्तस्य पुण्यफलं श्रृणु ।&lt;br&gt;&#xA;ब्रह्महा पितृहा गोघ्नो मातृहाऽऽचार्यहाऽघवान् ॥ ६ ॥&lt;br&gt;&#xA;इन्द्रलोके पदं धृत्वा बिभ्रद्ब्रह्ममयं वपुः ।&lt;br&gt;&#xA;चन्द्राभेन विमानेन याति ब्रह्मपदं स च ॥ ७ ॥&lt;br&gt;&#xA;तथा वै उत्तरे द्वारे क्षेत्रं स्यान्नैललोहितम् ।&lt;br&gt;&#xA;यत्र साक्षान्महादेवो राजते नीललोहितः ॥ ८ ॥&lt;br&gt;&#xA;देवता मुनयः सर्वे तथा सप्तर्षयः परे ।&lt;br&gt;&#xA;वसन्ति यत्र वैदेह तथा सर्वे मरुद्‌गणाः ॥ ९ ॥&lt;br&gt;&#xA;नीललोहितलिङ्गं तु तत्र सम्पूज्य यत्नतः ।&lt;br&gt;&#xA;ऐश्वर्यमतुलं लेभे रावणो लोकरावणः ॥ १० ॥&lt;br&gt;&#xA;कैलासस्यापि यात्रायां यत्फलं लभते नृप ।&lt;br&gt;&#xA;तस्माच्छतगुणं पुण्यं नीललोहितदर्शनात् ॥ ११ ॥&lt;br&gt;&#xA;नीललोहितकुण्डे वै स्नातो यस्त्रिदिनं नरः ।&lt;br&gt;&#xA;स याति शिवलोकाख्यं पापायुतयुतोऽपि हि ॥ १२ ॥&lt;br&gt;&#xA;सप्तसामुद्रकं नाम तीर्थं यत्र विराजते ।&lt;br&gt;&#xA;तत्र स्नात्वा नरः पापी पापसङ्घैः प्रमुच्यते ॥ १३ ॥&lt;br&gt;&#xA;सप्तानां च समुद्राणां स्नानपुण्यं लभेत्त्वरम् ।&lt;br&gt;&#xA;विष्णुर्विरिञ्चो गिरिश इन्द्रो वायुर्यमो रविः ॥ १४ ॥&lt;br&gt;&#xA;पर्जन्यो धनदः सोमः क्षितिरग्निरपां पतिः ।&lt;br&gt;&#xA;तत्पार्श्वेषु सदा ह्येते तिष्ठन्ति मनुजेश्वर ॥ १५ ॥&lt;br&gt;&#xA;सप्तकोटिनि तीर्थानि ब्रह्माण्डे यानि कानि च ।&lt;br&gt;&#xA;सर्वाणि तत्र तिष्ठन्ति सप्तसामुद्रके नृप ॥ १६ ॥&lt;br&gt;&#xA;तत्र स्नात्वा नरः पश्चात्कृत्वा सर्वपरिक्रमाम् ।&lt;br&gt;&#xA;प्राप्नोति द्वारकायाश्च यात्रायाः सकलं फलम् ॥ १७ ॥&lt;br&gt;&#xA;सप्तसामुद्रकमृते न यात्रा फलदा स्मृता ।&lt;br&gt;&#xA;सप्तसामुद्रकं तीर्थं विष्णुरूपं विदुः सुरा ॥ १८ ॥&lt;br&gt;&#xA;इति श्रीगर्गसंहितायां द्वारकाखण्डे श्रीनारद बहुलाश्व संवादे&lt;br&gt;&#xA;द्वारकायाः द्वितीयदुर्गे इन्द्रतीर्थब्रह्मतीर्थ सूर्यकुण्डनैललोहित&lt;br&gt;&#xA;सप्तसमुद्रमाहात्म्यं नाम विंशोऽध्यायः ॥ २० ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/06/21/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/06/21/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;द्वारकाखण्डः - एकविंशोऽध्यायः&lt;br&gt;&#xA;पिण्डारकमाहात्म्यम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;तृतीयस्यापि दुर्गस्य पूर्वद्वारे महाबलः ।&lt;br&gt;&#xA;रक्षत्यहर्निशं राजन् हनूमान् अञ्जनीसुतः ॥ १ ॥&lt;br&gt;&#xA;तं प्रेक्ष्य भगवद्‌भक्तं हनूमन्तं महाबलम् ।&lt;br&gt;&#xA;जायते भगवद्‌भक्तो हनूमानिव मानवः ॥ २ ॥&lt;br&gt;&#xA;तथा वै दक्षिणद्वारे चक्रं नाम सुदर्शनम् ।&lt;br&gt;&#xA;रक्षत्यहर्निशं राजञ्छ्रीकृष्णगतमानसम् ॥ ३ ॥&lt;br&gt;&#xA;तस्य दर्शनमात्रेण भवेद्‌भक्तो हरेः परः ।&lt;br&gt;&#xA;भक्तस्यापि सदा रक्षां करोति हि सुदर्शनम् ॥ ४ ॥&lt;br&gt;&#xA;तथा वै पश्चिमं द्वारं जाम्बवानृक्षराड्बली ।&lt;br&gt;&#xA;रक्षत्यहर्निशं राजन् भगवद्‌भक्तिसंयुतः ॥ ५ ॥&lt;br&gt;&#xA;तं प्रेक्ष्य भगवद्‌भक्तं जाम्बवन्तं महाबलम् ।&lt;br&gt;&#xA;चिरञ्जीवी हरेर्भक्तो भवतीह च मानवः ॥ ६ ॥&lt;br&gt;&#xA;तथा वै चोत्तरे द्वारे विष्वक्सेनो महाबलः ।&lt;br&gt;&#xA;रक्षत्यहर्निशं राजञ्छ्रीकृष्णोहृदयो महान् ॥ ७ ॥&lt;br&gt;&#xA;तस्य दर्शनमात्रेण नरो याति कृतार्थताम् ।&lt;br&gt;&#xA;श्रृणु राजन् बहिर्दुर्गात्तीर्थं पिण्डारकं स्मृतम् ॥ ८ ॥&lt;br&gt;&#xA;पिण्डारकस्य माहात्म्यं श्रृणुताद्‌राजसत्तम ।&lt;br&gt;&#xA;यस्य स्मरणमात्रेण महापापात्प्रमुच्यते ॥ ९ ॥&lt;br&gt;&#xA;अर्थसिद्ध्योरिव द्वारे रैवताद्रिसमुद्रयोः ।&lt;br&gt;&#xA;मध्ये पिण्डारकक्षेत्रं तीर्थानां तीर्थमुत्तमम् ॥ १० ॥&lt;br&gt;&#xA;क्रतुराजं राजसूयं यदुराजो महाबलः ।&lt;br&gt;&#xA;चकार यत्र वैदेह परिपूर्णतमाज्ञया ॥ ११ ॥&lt;br&gt;&#xA;सर्वाणि यत्र तीर्थानि समाहूतानि सर्वतः ।&lt;br&gt;&#xA;निवासं चक्रिरे राजन्नुग्रसेनक्रतूत्तमे ॥ १२ ॥&lt;br&gt;&#xA;तेन पिण्डारकं नाम सर्वतीर्थस्य पिण्डतः ।&lt;br&gt;&#xA;तत्र स्नात्वा नरः सद्यो राजसूयफलं लभेत् ॥ १३ ॥&lt;br&gt;&#xA;तत्रैव त्रिदिनं स्नात्वा व्रती भूत्वा समाहितः ।&lt;br&gt;&#xA;ब्राह्मणेभ्यः स्वर्णदानं दत्वा यः प्रणतो भवेत् ॥ १४ ॥&lt;br&gt;&#xA;इहैव नरदेवः स्यात्स महात्मा न संशयः ।&lt;br&gt;&#xA;नित्यं श्रृणोति सततं बन्दिवाग्भिर्यशः स्वयम् ॥ १५ ॥&lt;br&gt;&#xA;सुवर्णरत्नवस्त्राद्यैः सुचन्द्रवदनैः परैः ।&lt;br&gt;&#xA;स्त्रीसङ्घैः सेवितो नित्यं हृष्टपुष्टो महाबलः ॥ १६ ॥&lt;br&gt;&#xA;अहोरात्रं प्रताड्यन्ते द्वारि दुन्दुभयो घनाः ।&lt;br&gt;&#xA;करीन्द्राणां च चीत्कारैरश्वह्रेषैः समन्वितम् ॥ १७ ॥&lt;br&gt;&#xA;विराजते राजसङ्घैः प्रेक्षयन् प्रागण्णाजिरम् ।&lt;br&gt;&#xA;रत्नप्रासादनिचयं ध्वजमण्डलमण्डितम् ॥ १८ ॥&lt;br&gt;&#xA;मत्तकुञ्जरकर्णाभ्यां ताडिता भृङ्गमण्डली ।&lt;br&gt;&#xA;अलङ्करोति तद्द्वारं मण्डितं मण्डलेश्वरैः ॥ १९ ॥&lt;br&gt;&#xA;पिण्डारकस्नानमृते कथं राज्यं भवेदिह ।&lt;br&gt;&#xA;अन्ते मोक्षं कथं याति नरः पापयुतोऽपि हि ॥ २० ॥&lt;br&gt;&#xA;पिण्डारकस्नानमृते न शर्म&lt;br&gt;&#xA;पिण्डारकस्नानमृते न कर्म ।&lt;br&gt;&#xA;पिण्डारकस्नानमृते न धर्म&lt;br&gt;&#xA;पिण्डारकस्नानमृते न वर्म ॥ २१ ॥&lt;br&gt;&#xA;पिण्डारकस्नानमृते वियोगी&lt;br&gt;&#xA;पिण्डारकस्नानकरस्तु योगी ।&lt;br&gt;&#xA;पिण्डारकस्नानकरः सुभोगी&lt;br&gt;&#xA;पिण्डारकस्नानकरो न रोगी ॥ २२ ॥&lt;br&gt;&#xA;द्वारावतीं माधवमासमध्ये&lt;br&gt;&#xA;प्रदक्षिणिकृत्य नमस्करोति ।&lt;br&gt;&#xA;सर्वा इहामुत्र च सिद्धयोऽपि&lt;br&gt;&#xA;वैदेह तत्पाणितले भवन्ति ॥ २३ ॥&lt;br&gt;&#xA;तीर्थाप्लुतोऽधःशयनः शुचिश्च&lt;br&gt;&#xA;मौनी व्रती वा यवभोजनेन ।&lt;br&gt;&#xA;आरभ्य चैत्रीं किल पौर्णमासीं&lt;br&gt;&#xA;यो माधवीमेत्य करोति यात्राम् ॥ २४ ॥&lt;br&gt;&#xA;तत्पुण्यसङ्ख्यां गदितुं न शक्यः     चतुर्मुखो वेदमयो विधाता ।&lt;br&gt;&#xA;यो मेघधारां गणयेत्कदाचित् कालेन     पुण्यानि न कृष्णपुर्याः ॥ २५ ॥&lt;br&gt;&#xA;यथा तिथिनां हरिवासरं च&lt;br&gt;&#xA;यथा हि शेषः फणिनां फणीन्द्रः ।&lt;br&gt;&#xA;यथा गरुत्मान् दिवि पक्षिणां च&lt;br&gt;&#xA;यथा पुराणेषु च भारतं च ॥ २६ ॥&lt;br&gt;&#xA;यथा हि देवेषु च देवदेवः&lt;br&gt;&#xA;श्रीवासुदेवो यदुदेवदेवः ।&lt;br&gt;&#xA;तथा पुरी क्षेत्रसमस्तमध्ये&lt;br&gt;&#xA;द्वारावती पुण्यवती प्रशस्ता ॥ २७ ॥&lt;br&gt;&#xA;अहोऽतिधन्या यदुमण्डलीभि-&lt;br&gt;&#xA;र्विराजते भूमितले मनोहरा ।&lt;br&gt;&#xA;वैकुण्ठलीलाधिकृता कुशस्थली&lt;br&gt;&#xA;यथा तडिद्‌भिर्जलदावलिर्दिवि ॥ २८ ॥&lt;br&gt;&#xA;यत्रैव साक्षात्पुरुषः परेश्वरो&lt;br&gt;&#xA;धृत्वा चतुर्व्यूहमलं विराजते ।&lt;br&gt;&#xA;यस्तूग्रसेनाय ददौ नृपेशतां&lt;br&gt;&#xA;कृष्णाय तस्मै हरये नमो नमः ॥ २९ ॥&lt;br&gt;&#xA;यदा स्वलोकं भगवान् गमिष्यति&lt;br&gt;&#xA;सम्प्लावयिष्यत्यथ तां तदार्णवः ।&lt;br&gt;&#xA;वैदेह दिव्यं हरिमन्दिरं विना&lt;br&gt;&#xA;तस्मिन्निवासं भगवान्करिष्यति ॥ ३० ॥&lt;br&gt;&#xA;शृण्वन्ति तत्रैव कलौ जलध्वनिं&lt;br&gt;&#xA;कृष्णोक्तमित्थं सततं दिने दिने ।&lt;br&gt;&#xA;भवेदविद्यो यदि वा सविद्यो&lt;br&gt;&#xA;यो ब्राह्मणो वै स तु मामकी तनुः ॥ ३१ ॥&lt;br&gt;&#xA;भूत्वाऽथ विप्रोऽब्धितटादगाधं&lt;br&gt;&#xA;गत्वा गृहीत्वा प्रतिमां परस्य ।&lt;br&gt;&#xA;कृत्वा प्रतिष्ठां च विधाय सौधं&lt;br&gt;&#xA;करिष्यते स्थापनमर्क एषः ॥ ३२ ॥&lt;br&gt;&#xA;श्रीद्वारकानाथमिति स्वरूपं&lt;br&gt;&#xA;पश्यन्ति ये भक्तजनाः कलौ युगे ।&lt;br&gt;&#xA;गच्छन्ति ते विष्णुपदं नृदेव&lt;br&gt;&#xA;योगीश्वराणामपि दुर्लभं यत् ॥ ३३ ॥&lt;br&gt;&#xA;इदं मया ते कथितं नृदेव&lt;br&gt;&#xA;महात्म्यमेतत् किल कृष्णपुर्याः ।&lt;br&gt;&#xA;श्रृणोति यः श्रावयते च भक्त्या&lt;br&gt;&#xA;श्रीद्वारकावासफलं लभेत्सः ॥ ३४ ॥&lt;br&gt;&#xA;श्रीद्वारकाया नृप खण्डमेत-&lt;br&gt;&#xA;न्मया तवाग्रे कथितं सुपुण्यम् ।&lt;br&gt;&#xA;किर्तिं कुलं भक्तिमतीव मुक्तिं&lt;br&gt;&#xA;ददाति राज्यं च सदैव शृण्वताम् ॥ ३५ ॥&lt;br&gt;&#xA;इति श्रीगर्गसंहितायां द्वारकाखण्डे श्रीनारद बहुलाश्व संवादे&lt;br&gt;&#xA;द्वारकायाः तृतीये दुर्गे पिण्डारकमाहात्म्त्यं नामैकविंशोऽध्यायः ॥ २१ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/06/22/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/06/22/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;द्वारकाखण्डः - द्वाविंशोऽध्यायः&lt;br&gt;&#xA;सुदामाविप्रोपाख्यानम् -&lt;/p&gt;&#xA;&lt;p&gt;श्रीनारद उवाच -&lt;br&gt;&#xA;श्रीकृष्णस्य सखा कश्चित् सुदामा नाम ब्राह्मणः ।&lt;br&gt;&#xA;स उवास स्वपुर्यां तु सत्या च भार्ययावृतः ॥ १ ॥&lt;br&gt;&#xA;विरक्तो धनहीनश्च वेदवेदाङ्गपारगः ।&lt;br&gt;&#xA;समानशीलया पत्न्या चक्रे वृत्तिमयाचिताम् ॥ २ ॥&lt;br&gt;&#xA;स कदाचित् प्रियां प्राह सीदमानां दरिद्रतः ।&lt;br&gt;&#xA;श्रीकृष्णो द्वारकानाथो मित्रं मम पतिव्रते ॥ ३ ॥&lt;br&gt;&#xA;मया तेनापि पठिता विद्या सान्दीपनेर्गृहे ।&lt;br&gt;&#xA;पुनर्न दृष्टः श्रीकृष्णो भोजवृष्ण्यन्धकेश्वरः ॥ ४ ॥&lt;br&gt;&#xA;त्रैलोक्यनाथो भगवान् दुःखहा दीनवत्सलः ।&lt;br&gt;&#xA;इति श्रुत्वा वचस्तस्य शुष्कवक्त्रा पतिव्रता ॥ ५ ॥&lt;br&gt;&#xA;जीर्णवस्त्रधरा दीना पतिं प्राह बुभुक्षिता ।&lt;br&gt;&#xA;यदि ब्रह्मन् ननु हरिः सखा ते कमलापतिः ॥ ६ ॥&lt;br&gt;&#xA;बुभुक्षितः कथम्भूतो जीर्णकर्पटधारणः ।&lt;br&gt;&#xA;द्वारकायां जना गत्वा दृष्ट्वा साक्षाच्छ्रीयः पतिम् ।&lt;br&gt;&#xA;धनयुक्ताः समायान्ति तस्मात्वं गन्तुमर्हसि ॥ ७ ॥&lt;br&gt;&#xA;सुदामोवाच -&lt;br&gt;&#xA;सर्वेषां शिक्षकोऽहं त्वं तस्मै शिक्षां प्रदास्यसि ।&lt;br&gt;&#xA;विप्रस्य विदुषो भिक्षा धनं प्रकथितं प्रिये ॥ ८ ॥&lt;br&gt;&#xA;प्रियोवाच -&lt;br&gt;&#xA;सखातु श्रीपतिर्यस्य नातिदूरे प्रवर्त्तते ।&lt;br&gt;&#xA;तमुपेहि स ते दुःखं दारिद्र्यं नाशयिष्यति ॥ ९ ॥&lt;br&gt;&#xA;गता अवस्था मम ते दुःखदारिद्र्य भुञ्जतोः ।&lt;br&gt;&#xA;दातुः कृपानिधेः कान्त मित्रतायाश्च किं फलम् ॥ १० ॥&lt;br&gt;&#xA;सुदामोवाच -&lt;br&gt;&#xA;विधिना लिखितं भाग्यं तत्तथैव भविष्यति ।&lt;br&gt;&#xA;यातायातेन किं भद्रे हरेर्ध्यानं करोम्यहम् ॥ ११ ॥&lt;br&gt;&#xA;यद्द्वारि देशे राजानो देवगन्धर्वकिन्नराः ।&lt;br&gt;&#xA;आज्ञां विना न यास्यन्ति दीनस्य मम का कथा ॥ १२ ॥&lt;br&gt;&#xA;प्रियोवाच -&lt;br&gt;&#xA;विनाज्ञां नैव यास्यन्ति देवगन्धर्वकिन्नराः ।&lt;br&gt;&#xA;अन्तर्यामी हरिः शीघ्रं दूतैस्त्वामाह्वयिष्यति ॥ १३ ॥&lt;br&gt;&#xA;विप्र उवाच -&lt;br&gt;&#xA;दयालुरीदृशः कृष्णो परन्तु श्रृणु भामिनि ।&lt;br&gt;&#xA;विपत्तिकाले मित्रस्य न गच्छेद् गृहमुत्तमम् ॥ १४ ॥&lt;br&gt;&#xA;कथं तु याचनां कुर्वे चिराद्दृष्ट्वा स्वकं प्रियम् ।&lt;br&gt;&#xA;निर्लोभात्तु भवेत् प्रीतिर्याचनात्तु गमिष्यति ॥ १५ ॥&lt;br&gt;&#xA;प्रियोवाच -&lt;br&gt;&#xA;दुःखदारिद्र्यहरणं श्रीहरेदर्शनं कुरु ।&lt;br&gt;&#xA;याचना नैव कर्तव्या स तेऽर्थं बहु दास्यति ।&lt;br&gt;&#xA;एवं तु प्रियया विप्रो बहुधैवं प्रभाषितः ॥ १६ ॥&lt;br&gt;&#xA;अयं हि परमो लाभः कृत्वा मित्रस्य दर्शनम् ।&lt;br&gt;&#xA;उपायनं तु किं दास्ये लज्जितोऽहं दरिद्रतः ॥ १७ ॥&lt;br&gt;&#xA;इत्युक्त्वा सा गता शीघ्रं परगेह तदा सती ।&lt;br&gt;&#xA;तण्डुलांश्चतुरो मुष्टिन् याचित्वा स्वगृहं ययौ ॥ १८ ॥&lt;br&gt;&#xA;जीर्णकर्पटखण्डे च बद्ध्वा तान् पतये ददौ ॥ १९ ॥&lt;br&gt;&#xA;ततो गृहीत्वा पृथुकांश्च तण्डुलान्&lt;br&gt;&#xA;कुचैलधारी मलिनश्च दुर्बलः ।&lt;br&gt;&#xA;जगाम कृष्णस्य पुरीं शनैः शनै-&lt;br&gt;&#xA;र्ब्रह्मण्यदेवं मनसा च संस्मरन् ॥ २० ॥&lt;br&gt;&#xA;सोत्तीर्य सिन्धुमुडुपेन ददर्श तत्र&lt;br&gt;&#xA;श्रीद्वारकां हरिपुरिं कनकैर्विचित्राम् ।&lt;br&gt;&#xA;श्रेणीसभाविविधदुर्गगृहैः पताकैः&lt;br&gt;&#xA;श्रृङ्गाटकैरतिबलैर्यदुभिश्च गुप्ताम् ॥ २१ ॥&lt;br&gt;&#xA;दृष्ट्वा कृष्णपुरीं विप्रो जनानापृछ्य श्रीहरेः ।&lt;br&gt;&#xA;श्रीमन्दिरं तु कुत्रास्ते सर्वे वदत साम्प्रतम् ॥ २२ ॥&lt;br&gt;&#xA;इति श्रुत्वा माधवस्य भवनानाञ्च रक्षकाः ।&lt;br&gt;&#xA;उचुस्ते वर्तते कृष्णः सर्वेषु मन्दिरेषु च ॥ २३ ॥&lt;br&gt;&#xA;इत्युपश्रुत्य सदनं प्रविश्यैकतमं द्विजः ।&lt;br&gt;&#xA;ब्रह्मानन्दं गतः कृष्णं पर्यङ्कस्थं विलोक्य च ॥ २४ ॥&lt;br&gt;&#xA;सखायमागतं ज्ञात्वा सहसोत्थाय माधवः ।&lt;br&gt;&#xA;दोर्भ्यां मिलित्वा चान्योन्यं प्रेम्णा ह्यश्रुकलाकुलः ॥ २५ ॥&lt;br&gt;&#xA;स्वर्णपात्रेण तस्यापि पादौ प्रक्ष्याल्य तज्जलम् ।&lt;br&gt;&#xA;गृहीत्वा शिरसा तं तु पर्यङ्क उपवेश्य च ॥ २६ ॥&lt;br&gt;&#xA;अर्चनं कृतवान् गन्ध-चन्दनागुरुकुङ्कुमैः ।&lt;br&gt;&#xA;पक्वान्नैर्धूपदीपैश्च मधुपर्कैर्विधानतः ॥ २७ ॥&lt;br&gt;&#xA;पश्चादावेद्य ताम्बूलं गाञ्च स्वागतमब्रवीत् ।&lt;br&gt;&#xA;वृद्धं कुचैलं मलिनं दुर्बलं श्वेतमूर्द्धजम् ॥ २८ ॥&lt;br&gt;&#xA;मित्रविन्दा पर्यचर-द्व्यजनेन स्मितान्विता ।&lt;br&gt;&#xA;श्रीकृष्णस्य प्रियाः सर्वा विस्मिता जहसुस्तदा ॥ २९ ॥&lt;br&gt;&#xA;उचुः परस्परं नार्यः प्रेक्ष्य विप्रं समर्चितम् ।&lt;br&gt;&#xA;भिक्षुणा ह्यवधूतेन किमनेन कृतं तपः ॥ ३० ॥&lt;br&gt;&#xA;येन त्रैलोक्यनाथेन सत्कृतश्चाग्रजो यथा ।&lt;br&gt;&#xA;एतस्मिन्नन्तरे तौ द्वौ कथयाञ्चक्रतुः कथाः ।&lt;br&gt;&#xA;पूर्वा गुरुकुले जाता हस्तौ गृह्य परस्परम् ॥ ३१ ॥&lt;br&gt;&#xA;श्रीकृष्ण उवाच -&lt;br&gt;&#xA;श्रृणु ब्रह्मन् प्रपठिता सर्वविद्या त्वया मया ।&lt;br&gt;&#xA;गुरवे दक्षिणां दत्वा पुनस्त्वं नैव दृश्यसे ॥ ३२ ॥&lt;br&gt;&#xA;अहं तु द्वारकां यातो जरासन्धभयात् सखे ।&lt;br&gt;&#xA;कुत्र स्थले तव विभो निवासो वद मे खलु ॥ ३३ ॥&lt;br&gt;&#xA;कदाचिदिन्धनार्थे वै गुरुदारैः प्रणोदिताः ।&lt;br&gt;&#xA;विद्यार्थिनो वयं सर्वे वनं जग्मुर्भयङ्करम् ॥ ३४ ॥&lt;br&gt;&#xA;विपत्तिरभवत् तत्र वातवर्षभयङ्करी ।&lt;br&gt;&#xA;रविरस्तं गतो रात्र्यामन्धकारोऽभवन्महान् ॥ ३५ ॥&lt;br&gt;&#xA;सर्वं जलमयं जातं स्थलं नैव तु दृश्यते ।&lt;br&gt;&#xA;वयं परस्परं सर्वे गृहीतकरपङ्कजा ॥ ३६ ॥&lt;br&gt;&#xA;विद्युत्प्रकाशे पश्यन्तो दिक्षु सर्वासु बभ्रमुः ।&lt;br&gt;&#xA;ततः सूर्योदये जाते गुरुः सान्दीपनिर्महान् ॥ ३७ ॥&lt;br&gt;&#xA;जले शिष्यांश्च शीतार्तान् वनं गत्वा ददर्श ह ।&lt;br&gt;&#xA;जलात् सर्वान् स्थले कृत्वा गुरुरश्रुपरिप्लुतः ॥ ३८ ॥&lt;br&gt;&#xA;उवाच बालका यूयमस्मदाज्ञापरायणाः ।&lt;br&gt;&#xA;प्रेष्ठस्तु प्राणिनामात्मा तमनादृत्य मत्पराः ॥ ३९ ॥&lt;br&gt;&#xA;तस्माद्‌भवद्‌भ्यः सन्तुष्टो वरं दास्यामि दुर्लभम् ।&lt;br&gt;&#xA;भवतां चापि सर्वत्र पूर्णाः सन्तु मनोरथाः ॥ ४० ॥&lt;br&gt;&#xA;वेदशास्त्रपुराणानि कण्ठस्थानि भवन्तु हि ।&lt;br&gt;&#xA;तस्माद्गुरोश्च कृपया पूर्णोऽहं सर्वसौख्यतः ॥ ४१ ॥&lt;br&gt;&#xA;सुदामोवाच -&lt;br&gt;&#xA;देवदेव गुरुस्त्वं तु कोटिब्रह्माण्डनायकः ।&lt;br&gt;&#xA;श्रीपतेस्तस्य गुरुषु वासोऽत्यन्तविडम्बनम् ॥ ४२ ॥&lt;br&gt;&#xA;ततः सुदामा विप्रस्तु कृष्णाय परमात्मने ।&lt;br&gt;&#xA;पृथुकाँस्तण्डुलान् राजन् न प्रायच्छदवाङ्मुखः ॥ ४३ ॥&lt;br&gt;&#xA;सर्वात्मा भगवांस्तस्य ज्ञात्वाऽऽगमनकारणम् ।&lt;br&gt;&#xA;नायं विप्रस्तु श्रीकामो मुक्त्यर्थं मां तु सेवते ॥ ४४ ॥&lt;br&gt;&#xA;भार्यां पतिव्रता दुःखाद्धनाशां चास्य कुर्वती ।&lt;br&gt;&#xA;तस्माद्धनं कथं दास्ये अदात्रोश्च तयोरहम् ॥ ४५ ॥&lt;br&gt;&#xA;इति ब्रुवन् पुनर्ज्ञात्वा हेतोर्मम स तण्डुलान् ।&lt;br&gt;&#xA;प्रगृह्य गतवानत्र लज्जया नैव दास्यति ॥ ४६ ॥&lt;br&gt;&#xA;तस्मात्तु याचनां कुर्वे विदित्वैवं वचोऽब्रवीत् ॥ ४७ ॥&lt;br&gt;&#xA;कृष्ण उवाच -&lt;br&gt;&#xA;गृहान् मदर्थे भवता किमानीतमुपायनम् ।&lt;br&gt;&#xA;अण्वप्युपाहृतं यच्च भक्त्या भूरि भविष्यति ॥ ४८ ॥&lt;br&gt;&#xA;पत्रं पुष्पं फलं तोयं यो मे भक्त्या प्रयच्छति ।&lt;br&gt;&#xA;तदहं भक्त्युपहृतमश्नामि प्रयतात्मनः ॥ ४९ ॥&lt;br&gt;&#xA;इत्थमाभाष्य भगवानदातुश्च द्विजन्मनः ।&lt;br&gt;&#xA;चीरखण्डात्तण्डुलांश्च जहार किमिदं स्वयम् ॥ ५० ॥&lt;br&gt;&#xA;एतत्त्वयोपनीतं मे सखे परमप्रीणनम् ।&lt;br&gt;&#xA;विश्वं मां तर्पयिष्यन्ति ब्रह्मन्नेते च तण्डुलाः ॥ ५१ ॥&lt;br&gt;&#xA;ईदृशा गोकुले भुक्ताः श्रेष्ठाः पृथुकतण्डुलाः ।&lt;br&gt;&#xA;मात्रा यशोदया दत्ताः पुनस्तान्नैव दृष्टवान् ॥ ५२ ॥&lt;br&gt;&#xA;इत्येकमुष्टि जग्ध्वा च भूमिजां सम्पदं ददौ ।&lt;br&gt;&#xA;द्वितीयां जग्धुमारेभे दातुं पातालसम्पदाम् ॥ ५३ ॥&lt;br&gt;&#xA;तावद्वक्षस्थलाच्छ्रीघं जगृहे श्रीः करं हरेः ।&lt;br&gt;&#xA;अपराधाद्विना नाथ कथं मां त्यक्तुमिच्छसि ॥ ५४ ॥&lt;br&gt;&#xA;एतावताऽलं श्रीकृष्ण शक्रतुल्यो द्विजो भवेत् ।&lt;br&gt;&#xA;द्विजेन निर्धनेनापि न ज्ञातं तद्‌रहस्यकम् ॥ ५५ ॥&lt;br&gt;&#xA;सम्पूर्णञ्च धनं प्राप्तं स्वगृहे विष्णुमायया ।&lt;br&gt;&#xA;उषित्वा रजनीमेकां भुक्त्वा पीत्वा सुखं गतः ॥ ५६ ॥&lt;br&gt;&#xA;श्वोभूते स्वगृहान् गन्तुं कृष्णं नत्वा मनो दधे ।&lt;br&gt;&#xA;स चाज्ञप्तो भगवता वन्दितः परिरम्भितः ॥ ५७ ॥&lt;br&gt;&#xA;याचना न कृता तेन व्रीडितः स्वगृहान् ययौ ।&lt;br&gt;&#xA;ब्रह्मण्यता मया दृष्टा विप्रदेवस्य श्रीपतेः ॥ ५८ ॥&lt;br&gt;&#xA;अहं दरिद्रः कृष्णस्य बाहुभ्यां परिरम्भितः ।&lt;br&gt;&#xA;प्रियाजुष्टे च पर्यङ्के भ्रातेव स्थापितो द्विजः ॥ ५९ ॥&lt;br&gt;&#xA;वीजितो व्यजनेनापि रुक्मिण्या सत्यभामया ।&lt;br&gt;&#xA;निर्द्धनस्तु धनं लब्ध्वा श्रीपतिं नैव संस्मरेत् ॥ ६० ॥&lt;br&gt;&#xA;इत्थं करुणया मह्यं धनं कृष्णो न दत्तवान् ।&lt;br&gt;&#xA;इत्थं विचारयन् गच्छन् संस्मरन्ब्राह्मणीं रुषा ॥ ६१ ॥&lt;br&gt;&#xA;गृहाण धनकोटिञ्च गृहं गत्वा ब्रवीम्यहम् ।&lt;br&gt;&#xA;ब्रह्मण्यदेवो दाता च श्रीकृष्णोऽयं मया श्रुतः ॥ ६२ ॥&lt;br&gt;&#xA;प्रत्यक्षदृष्टः कृपणो गर्वितो धनपूरितः ।&lt;br&gt;&#xA;शापं दास्ये कथं मित्रे धनलोभादहं वृथा ॥ ६३ ॥&lt;br&gt;&#xA;यादृशी मे कृता प्रीतिस्तादृशीं प्रापयिष्यति ।&lt;br&gt;&#xA;पितरावस्य कंसेन कारागरे कृतौ पुरा ॥ ६४ ॥&lt;br&gt;&#xA;कृष्णस्तु नन्दसदने परगेहे च वर्द्धितः ।&lt;br&gt;&#xA;स दास्यति कथं द्रव्यं धनयुक्तोऽपि निर्धनः ॥ ६५ ॥&lt;br&gt;&#xA;रत्नैः प्रपूरितान् गेहान् दृष्ट्वा वाञ्छां न कारयेत् ।&lt;br&gt;&#xA;ललाटे लिखितं यद्यन्न तन्न्यूनं भविष्यति ॥ ६६ ॥&lt;br&gt;&#xA;इति सङ्कथयन् विप्रो निजपुर्यन्तिके गतः ।&lt;br&gt;&#xA;सुवर्णदुर्गसंयुक्तां कपाटध्वजमण्डिताम् ॥ ६७ ॥&lt;br&gt;&#xA;तोरणैः कलशैश्चित्रैः प्रासादैः सुजनैर्वृताम् ।&lt;br&gt;&#xA;द्वारकामिव शोभाढ्यां सर्वरत्नैः प्रपूरिताम् ॥ ६८ ॥&lt;br&gt;&#xA;दृष्ट्वा विप्रस्तु किमिदं कस्य स्थानमिति ब्रुवन् ।&lt;br&gt;&#xA;रथ्यां रथ्यां भ्रमन्तं तं प्रत्यगृह्णन् स्त्रियो नराः ॥ ६९ ॥&lt;br&gt;&#xA;नागच्छन्तं द्विजं दृष्ट्वा किङ्कर्यः किङ्करास्तथा ।&lt;br&gt;&#xA;स्वामिन्यै कथयामासुः श्रुत्वा सा विस्मयं गता ॥ ७० ॥&lt;br&gt;&#xA;भर्तारमागतं श्रुत्वा पत्नी सम्भ्रमसंयुता ।&lt;br&gt;&#xA;निश्चक्रामालयात्तूर्णं साक्षाच्छ्रीरिव रूपिणी ॥ ७१ ॥&lt;br&gt;&#xA;ब्राह्मणी शिबिकारूढा दासीदासगणैर्वृता ।&lt;br&gt;&#xA;भ्रमन्तमग्रहीद्विप्रं दर्शयित्वा स्वकं मुखम् ॥ ७२ ॥&lt;br&gt;&#xA;दृष्ट्वा स्फुरन्तीं तरुणीञ्च भार्यां&lt;br&gt;&#xA;स्वर्णाम्बरै रत्नविभूषणाढ्याम् ।&lt;br&gt;&#xA;यथेन्दिरां रूपवतीं विमाने&lt;br&gt;&#xA;मुदान्वितः कृष्णकृपाञ्च मेने ॥ ७३ ॥&lt;br&gt;&#xA;निजगेहं तया युक्तः श्रीकृष्णभवनोपमम् ।&lt;br&gt;&#xA;भोजनैर्द्रव्यरत्नैश्च पर्यङ्कव्यजनासनैः ॥ ७४ ॥&lt;br&gt;&#xA;वितानैः स्वर्णपात्रैश्च तोरणैः समलङ्कृतम् ।&lt;br&gt;&#xA;दृष्ट्वा कृष्णस्य कृपया सुदामा तरुणोऽभवत् ॥ ७५ ॥&lt;br&gt;&#xA;बुभुजेऽलम्पटो विप्रः समृद्धिं स्वामहैतुकीम् ।&lt;br&gt;&#xA;मनसा जायया त्यक्ष्यञ्ज्ञानवैराग्यभक्तितः ॥ ७६ ॥&lt;br&gt;&#xA;चकार तर्कनां विप्रः कुतो मम समृद्धयः ।&lt;br&gt;&#xA;दत्त ब्रह्मण्यदेवेन देवानामपि दुर्लभाः ॥ ७७ ॥&lt;br&gt;&#xA;ईदृशीं सम्पदं दत्वा नावोचत् किमपि स्वयम् ।&lt;br&gt;&#xA;मम तण्डुलमुष्टिञ्च प्रीत्या प्रत्यग्रहीद्धरिः ॥ ७८ ॥&lt;br&gt;&#xA;तस्य सख्यञ्च दास्यञ्च भूयान्मे जन्मजन्मनि ।&lt;br&gt;&#xA;तत्पदाम्बुरुहध्यानात् तरिष्येऽहं भवार्णवम् ॥ ७९ ॥&lt;br&gt;&#xA;विचिन्त्य चेत्थं मनसा सुदामा&lt;br&gt;&#xA;पत्न्यावृतः कृष्णपदारविन्दे ।&lt;br&gt;&#xA;मनश्च कृत्वा धनमेव विप्रान्&lt;br&gt;&#xA;दत्वा हरेर्धाम परं जगाम ॥ ८० ॥&lt;br&gt;&#xA;एतच्छ्रीकृष्णदेवस्य चरितं श्रृणुयान्नरः ।&lt;br&gt;&#xA;दारिद्र्यान्मुच्यते शीघ्रं भक्तो भगवतो भवेत् ॥ ८१ ॥&lt;br&gt;&#xA;श्रीद्वारकाया नृप खण्डमेत-&lt;br&gt;&#xA;न्मया तवाग्रे कथितं सुपुण्यम् ।&lt;br&gt;&#xA;कीर्तिं कुलं भक्तिमतीव मुक्तिं&lt;br&gt;&#xA;ददाति राज्यञ्च सदैव शृण्वताम् ॥ ८२ ॥&lt;br&gt;&#xA;इति श्रीगर्गसंहितायां द्वारकाखण्डे श्रीनारद बहुलाश्व संवादे&lt;br&gt;&#xA;सुदामविप्रोपाख्यानवर्णनं नाम द्वाविंशोऽध्यायः ॥ २२ ॥&lt;br&gt;&#xA;हरिः ॐ तत्सच्छ्रीकृष्णार्पणमस्तु ॥&lt;/p&gt;</description>
    </item>
  </channel>
</rss>
