<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;१० on पुराणे विश्वासटिप्पन्यः</title>
    <link>https://vishvAsa.github.io/purANam_vaiShNavam/gArga-saMhitA/10/</link>
    <description>Recent content in &#43;१० on पुराणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/purANam_vaiShNavam/gArga-saMhitA/10/index.xml" rel="self" type="application/rss+xml" />
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/01/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/01/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - प्रथमोऽध्यायः&lt;br&gt;&#xA;गर्ग-वज्रनाभसंवादम् -&lt;/p&gt;&#xA;&lt;p&gt;मङ्गलाचरणम्&lt;br&gt;&#xA;नारायणं नमस्कृत्य नरं चैव नरोत्तमम् ॥&lt;br&gt;&#xA;देवीं सरस्वतीं व्यासं ततो जयमुदीरयेत् ॥१॥&lt;br&gt;&#xA;नमः श्रीकृष्णचन्द्राय नमः सङ्कर्षणाय च ॥&lt;br&gt;&#xA;नमः प्रद्युम्नदेवायानिरुद्धाय नमो नमः ॥२॥&lt;br&gt;&#xA;श्रीगर्ग उवाच -&lt;br&gt;&#xA;सभायामागतं वीक्ष्य रोमहर्षणनन्दनम् ॥&lt;br&gt;&#xA;शौनकः परिपप्रच्छ प्रणिपत्याभिवाद्य च ॥१॥&lt;br&gt;&#xA;शौनक उवाच -&lt;br&gt;&#xA;त्वन्मुखात्सर्वशास्त्राणि पुराणानि महामते ॥&lt;br&gt;&#xA;नानाहरिचरित्राणि श्रुतानि विमलानि वै ॥२॥&lt;br&gt;&#xA;पुरा गर्गेण कथिता ममाग्रे गर्गसंहिता ॥&lt;br&gt;&#xA;राधामाधवयोर्यस्यां महिमा बहु वर्णितः ॥३॥&lt;br&gt;&#xA;अद्याहं श्रोतुमिच्छामि त्वत्तः कृष्णकथां पुनः ॥&lt;br&gt;&#xA;सर्वदुःखहरां सौते कथयस्व विचार्य च ॥४॥&lt;br&gt;&#xA;श्रीगर्ग उवाच -&lt;br&gt;&#xA;अष्टाशीतिसहस्रैश्च मुनिभी रौमहर्षणिः ॥&lt;br&gt;&#xA;पृष्टः प्रोवाच कृष्णस्य स्मरन्पादाम्बुजं हरेः ॥५॥&lt;br&gt;&#xA;सौतिरुवाच&lt;br&gt;&#xA;अहो शौनक धन्योऽसि यस्य ते मतिरीदृशी ॥&lt;br&gt;&#xA;कृष्णचन्द्रपदद्वन्द्वमकरन्दस्पृहावती ॥६॥&lt;br&gt;&#xA;सङ्गमं वैष्णवानां च देवाः श्रेष्ठं वदन्ति हि ॥&lt;br&gt;&#xA;पापक्षयकरी यस्माच्छ्रीकृष्णस्य कथा भवेत् ॥७॥&lt;br&gt;&#xA;अनन्तं कृष्णचन्द्रस्य चरितं कल्मषापहम् ॥&lt;br&gt;&#xA;किञ्चिज्जानाति ब्रह्मा च तथा किञ्चिदुमापतिः ॥८॥&lt;br&gt;&#xA;मशको मादृशः कोऽपि वासुदेवकथार्णवे ॥&lt;br&gt;&#xA;मोहिता न वदिष्यन्ति यत्र ब्रह्मादयः सुराः ॥९॥&lt;br&gt;&#xA;श्रीगर्गो यादवेन्द्रस्य ह्युग्रसेनस्य भूपतेः ॥&lt;br&gt;&#xA;अश्वमेधं क्रतुवरं दृष्ट्वा प्रत्याह चैकदा ॥१०॥&lt;br&gt;&#xA;धन्यो राजा यादवेन्द्रो यश्चकार क्रतूत्तमम् ॥&lt;br&gt;&#xA;श्रीकृष्णस्याज्ञया पुर्यां तेनाहं विस्मयं गतः ॥११॥&lt;br&gt;&#xA;मया वै संहितायां च कथाः कृष्णस्य वर्णिताः ॥&lt;br&gt;&#xA;परिपूर्णतमस्यापि यथा दृष्टा यथा श्रुताः ॥१२॥&lt;br&gt;&#xA;तस्यां वै वाजिमेधस्य कथा न कथिता मया ॥&lt;br&gt;&#xA;अद्याहं कथयिष्यामि हयमेधकथां पुनः ॥१३॥&lt;br&gt;&#xA;यस्याः श्रवणमात्रेण नराणां हि कलौ युगे ॥&lt;br&gt;&#xA;भुक्तिं मुक्तिं च भगवाञ्छीघ्रमेव प्रयच्छति ॥१४॥&lt;br&gt;&#xA;इत्युक्त्वा श्रीमुनिर्गर्गः कृष्णभक्त्या च शौनक ॥&lt;br&gt;&#xA;उग्रसेनस्य यज्ञस्य चरित्रं स ह्यचीक्लृपत् ॥१५॥&lt;br&gt;&#xA;हयमेधचरित्रस्य सुमेरुर्नाम सुन्दरम् ॥&lt;br&gt;&#xA;धृत्वा गर्गस्तु भगवान्कृतकृत्योऽभवन्मुने ॥१६॥&lt;br&gt;&#xA;कृत्वा कथामष्टदिनेन श्रीमुनि-&lt;br&gt;&#xA;र्यदोर्गुरुर्बुद्धिमतां वरः परः ॥&lt;br&gt;&#xA;अथाययौ वै मथुरां हरेः पुरीं&lt;br&gt;&#xA;व्रजं नृपेन्द्रं च निरीक्षितुं खलु ॥१७॥&lt;br&gt;&#xA;अम्बरादागतं तत्र गर्गं ज्ञानवतां वरम् ॥&lt;br&gt;&#xA;वीक्ष्योत्थाय नमश्चक्रे वज्रनाभो द्विजैः सह ॥१८॥&lt;br&gt;&#xA;स्वर्णसिंहासनं दत्त्वावनिज्य तत्पदाम्बुजे ॥&lt;br&gt;&#xA;अर्चयित्वा पुष्पस्रग्भिर्मिष्टान्नं च न्यवेदयत् ॥१९॥&lt;br&gt;&#xA;तत्पादसलिलं नीत्वा शीर्षे धृत्वा कृताञ्जलिः ॥&lt;br&gt;&#xA;भूत्वा श्रीवज्रनाभस्तु श्यामः पङ्कजलोचनः ॥२०॥&lt;br&gt;&#xA;पुष्टदेहो बृहद्‌बाहुर्वीरः षोडशवार्षिकः ॥&lt;br&gt;&#xA;इति होवाच स्वगुरुं शतसिंहसमोद्‌भटः ॥२१॥&lt;br&gt;&#xA;वज्रनाभ उवाच -&lt;br&gt;&#xA;नमस्तुभ्यं स्वागतं ते ब्रह्मन्किं करवाम ते ॥&lt;br&gt;&#xA;मन्ये त्वां भगवद्‌रूप ब्रह्मर्षीणां वरं परम् ॥ २२॥&lt;br&gt;&#xA;गुरुर्विधिर्गुरू रुद्रो गुरुरेव बृहस्पतिः ॥&lt;br&gt;&#xA;गुरुर्नारायणः साक्षात्तस्मै श्रीगुरवे नमः ॥२३॥&lt;br&gt;&#xA;नराणां च मुनिश्रेष्ठ दर्शनं तव दुर्लभम् ॥&lt;br&gt;&#xA;अस्माकं नितरां देव विषयासक्तचेतसाम् ॥२४॥&lt;br&gt;&#xA;गर्गाचार्य कुलाचार्य तेजस्विन् योगभास्कर ॥&lt;br&gt;&#xA;त्वद्दर्शनादपि वयं पाविताः सकुटुम्बकाः ॥२५॥&lt;br&gt;&#xA;श्रुत्वा यदूनामृषभस्य वाक्यं&lt;br&gt;&#xA;मुनीन्द्रवर्यस्तु महान्महात्मा ॥&lt;br&gt;&#xA;स्मरन्हरेः श्रीचरणारविन्दं&lt;br&gt;&#xA;मुदा नृपेन्द्रं निजगाद सद्यः ॥२६॥&lt;br&gt;&#xA;युवराज महाराज यदुवंशशिरोमणे ॥&lt;br&gt;&#xA;त्वया साधु कृतं सर्वं पालिता पृथिवीजनाः ॥२७॥&lt;br&gt;&#xA;स्थापितश्च त्वया वत्स धर्मो वै पृथिवीतले ॥&lt;br&gt;&#xA;विष्णुरातश्च ते मित्रं नृपाश्चान्ये वशाः स्मृताः ॥२८॥&lt;br&gt;&#xA;धन्यस्त्वं राजशार्दूल धन्या ते मथुरा पुरी ॥&lt;br&gt;&#xA;धन्याश्च ते प्रजाः सर्वा धन्या वै व्रजभूश्च ते ॥२९॥&lt;br&gt;&#xA;भुङ्क्ष्व भोगान्भजन्कृष्णं बलं प्रद्युम्नमेव च ॥&lt;br&gt;&#xA;अनिरुद्धं च निःशङ्को भूत्वा राज्यं कुरु प्रभो ॥३०॥&lt;br&gt;&#xA;सूत उवाच -&lt;br&gt;&#xA;इति वाक्यं समाकर्ण्य गर्गस्य नृपसत्तमः ॥&lt;br&gt;&#xA;सङ्कर्षणं च श्रीकृष्णं पितरं च पितामहम् ॥३१॥&lt;br&gt;&#xA;विरहेण स्मरन्‌ राजा चाश्रुपूर्णमुखोऽभवत् ॥&lt;br&gt;&#xA;तं नृपं दुःखितं दृष्ट्वा स्थितं भूमावधोमुखम् ॥३२॥&lt;br&gt;&#xA;गर्गस्तु विस्मितः प्राह दुःखं प्रशमयन्निव ॥&lt;br&gt;&#xA;गर्ग उवाच -&lt;br&gt;&#xA;कस्माद्‌रोदिषि राजेन्द्र भयं किं ते मयि स्थिते ॥३३॥&lt;br&gt;&#xA;कारणं स्वस्य दुःखस्य वद सर्वं ममाग्रतः ॥&lt;br&gt;&#xA;इति तद्वचनं श्रुत्वा राजा न प्राह दुःखितः ॥३४॥&lt;br&gt;&#xA;पुनः पृष्टश्च गुरुणा प्राह गद्गदया गिरा ॥&lt;br&gt;&#xA;राजोवाच&lt;br&gt;&#xA;मां त्यक्त्वा यादवाः सर्वे कृष्णसङ्कर्षणादयः ॥३५॥&lt;br&gt;&#xA;गता देव परं लोकं तेनाहं दुःखितोऽभवम् ॥&lt;br&gt;&#xA;स्वाम्यमात्यसुहृद्‌राष्ट्र-कोशदुर्गबलानि च ॥&lt;br&gt;&#xA;एकाकिनश्च मे ब्रह्मन्नेते प्रीतिकरा न हि ॥३७॥&lt;br&gt;&#xA;मया चरित्रं कृष्णस्य न दृष्टं न श्रुतं वद ॥&lt;br&gt;&#xA;दृष्टो यादवसंहारः तस्माद्दुःखं न याति मे ॥३७॥&lt;br&gt;&#xA;चतुर्व्यूहेन हरिणा या पुरी शोभिता पुरा ॥&lt;br&gt;&#xA;सापि मग्ना समुद्रे तु कृष्णो भक्तेः परं गतः ॥३८॥&lt;br&gt;&#xA;कस्य हेतोः किमर्थं च जीवामि शिष्यवत्सल ॥&lt;br&gt;&#xA;अद्य यास्यामि गहनं राज्यं कर्तुं न मे मनः ॥३९॥&lt;br&gt;&#xA;सूत उवाच -&lt;br&gt;&#xA;ततो मुनीनामृषभो महात्मा&lt;br&gt;&#xA;श्रुत्वा गिरं यादवसत्तमस्य ॥&lt;br&gt;&#xA;संश्लाघ्य दुःखं शमयन् हि तुष्टो&lt;br&gt;&#xA;गर्गोऽब्रवीद्‌भूपतिवज्रनाभम् ॥४०॥&lt;br&gt;&#xA;गर्ग उवाच -&lt;br&gt;&#xA;वृष्णिप्रवर मद्वाक्यं शृणु शोकविनाशनम् ॥&lt;br&gt;&#xA;सर्वपापहरं पुण्यं सावधानतया शुभम् ॥४१॥&lt;br&gt;&#xA;यो राजते कुशस्थल्यां कृष्णचन्द्रो हरिः पुरा ॥&lt;br&gt;&#xA;विराजते स सर्वत्र भक्त्या तं पश्य भूपते ॥४२॥&lt;br&gt;&#xA;अद्य ते कथयिष्यामि भुक्तिमुक्तिप्रदां कथाम् ॥&lt;br&gt;&#xA;शृणु त्वं वसुधानाथ श्रीकृष्णबलयोः परम् ॥४३॥&lt;br&gt;&#xA;सूत उवाच -&lt;br&gt;&#xA;इत्युक्त्वा भगवान्गर्गो वज्राय स्वां च संहिताम् ॥&lt;br&gt;&#xA;कथयामास विप्रेन्द्र पुण्यां नवदिनैः किल ॥४४॥&lt;br&gt;&#xA;इति श्रीगर्गसंहितायामश्वमेधचरित्रे&lt;br&gt;&#xA;सुमेरौ गर्गवज्रनाभसंवादे प्रथमोऽध्यायः ॥१॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/02/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/02/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - द्वितीयोऽध्यायः&lt;br&gt;&#xA;कृष्णलीलावर्णनम् -&lt;/p&gt;&#xA;&lt;p&gt;सूत उवाच -&lt;br&gt;&#xA;इति श्रुत्वा वज्रनाभिर्मुनेः श्रीगर्गसंहिताम् ॥&lt;br&gt;&#xA;भृशं मुमोदाथ गुरुं प्रत्युवाच प्रणम्य च ॥१॥&lt;br&gt;&#xA;अद्य श्रीकृष्ण्चन्द्रस्य चरित्रं तु श्रुतं मया ॥&lt;br&gt;&#xA;त्वन्मुखान्मुनिशार्दूल तेन दुःखाश्च मे गताः ॥ २॥&lt;br&gt;&#xA;मे मनस्तु कृपानाथ पुनः श्रोतुं हरेर्यशः ॥&lt;br&gt;&#xA;अतृप्तस्यापि कृष्णस्य वदस्व चरितं परम् ॥३॥&lt;br&gt;&#xA;द्वार्वत्यामुग्रसेनेन हयमेधः कृतः पुरा ॥&lt;br&gt;&#xA;तच्चरित्रं वद मुने किञ्चित्पूर्वं श्रुतं मया ॥४॥&lt;br&gt;&#xA;अनुव्रतानां शिष्याणां सुतानां च मुनीश्वर ॥&lt;br&gt;&#xA;ब्रूयुर्गुह्यमनापृष्टं गुरवः करुणामयाः ॥५॥&lt;br&gt;&#xA;श्रीसूत उवाच -&lt;br&gt;&#xA;एवं भाषितमाकर्ण्य यादवानां गुरुर्मुनिः ॥&lt;br&gt;&#xA;प्रीतः प्रत्याह राजेन्द्रं स्मरन्पादाम्बुजं हरेः ॥६॥&lt;br&gt;&#xA;गर्ग उवाच -&lt;br&gt;&#xA;धन्यस्त्वं कृष्णचन्द्रस्य पादयोर्भक्तिरीदृशी ॥&lt;br&gt;&#xA;जाता ते यादवश्रेष्ठ दिष्ट्या तु दुर्लभा नृणाम् ॥७॥&lt;br&gt;&#xA;कथयाम्यत्र ते राजन्नितिहासं शृणुष्व वै ॥&lt;br&gt;&#xA;यस्य श्रवणमात्रेण सर्वपापैः प्रमुच्यते ॥८॥&lt;br&gt;&#xA;द्वापारे पीडिता राजन् धरा भारेण पापिनाम् ॥&lt;br&gt;&#xA;ब्रह्माग्रे कथयामास सोऽपि श्रुत्वा हरिं ययौ ॥९॥&lt;br&gt;&#xA;गत्वा च कथयामास श्रुत्वा श्रीराधिकापतिः ॥&lt;br&gt;&#xA;महीमाश्वास्य देवैश्च भारं हर्तुं मनो दधे ॥१०॥&lt;br&gt;&#xA;विवाहो वसुदेवस्य मधुपुर्यामभूत्ततः ॥&lt;br&gt;&#xA;कंसबोधनषट्पुत्रवधः कसम्भयं नृप ॥११॥&lt;br&gt;&#xA;मायाज्ञामनुदेवादिस्तुतिः कृष्णसमुद्‌भवम् ॥&lt;br&gt;&#xA;वर्णनं रूपकृष्णस्य वसुदेवस्य संस्तुतिः ॥१२॥&lt;br&gt;&#xA;देवक्यादिपुराकृत्यकथनं जगदीशितुः ॥&lt;br&gt;&#xA;गोकुलानयनं कन्यापातनं तद्विभाषणम् ॥१३॥&lt;br&gt;&#xA;सान्त्वनं वसुदेवस्य मोचनं भार्यया सह ॥&lt;br&gt;&#xA;कंसदुर्मन्त्रदैत्येषु साधु बाल उपद्रवः ॥१४॥&lt;br&gt;&#xA;प्रादुर्भूते व्रजे कृष्णे व्रजराजमहोत्सवः ॥&lt;br&gt;&#xA;मथुरागमनं नन्दवसुदेवसमागमः ॥ १५॥&lt;br&gt;&#xA;पूतनासुपयःपानं नन्दगोपादिविस्मयः ॥&lt;br&gt;&#xA;शकटव्यत्यये दैत्यचक्रवातवधः शिशोः ॥१६॥&lt;br&gt;&#xA;संलालने मुखे धात्र्या जृम्भणे विश्वदर्शनम् ॥&lt;br&gt;&#xA;रामकेशवयोर्नाम्नोः कारणं केलिरेतयोः ॥१७॥&lt;br&gt;&#xA;धौर्त्यं गोपवधूगेहे प्रसङ्गान्मृदभक्षणम् ॥&lt;br&gt;&#xA;दर्शनं विश्वरूपस्य नन्दभाग्यपुराकथा ॥१८॥&lt;br&gt;&#xA;चौर्यं हैयङ्गवस्याथ बन्धनं दामभिर्बलात् ॥&lt;br&gt;&#xA;यमलार्जुनयोः शापो भङ्गश्चैव स्तुतिस्तयोः ॥१९॥&lt;br&gt;&#xA;बालक्रीडोपनन्दादिमन्त्रणं गमनं ततः ॥&lt;br&gt;&#xA;वृन्दावने तयोः क्रीडा वयस्यैर्वत्सचारिणोः ॥२०॥&lt;br&gt;&#xA;वत्सासुरस्य च वधो बकाघासुरयोपि ॥&lt;br&gt;&#xA;भोजनं सखिभिस्तीरे यमुनाया हरेर्मुदा ॥२१॥&lt;br&gt;&#xA;वत्साघाहरणं धात्रा कृष्णत्वं वत्सपालयोः ॥&lt;br&gt;&#xA;ब्रह्मणो गमनं पश्चात्स्तुतिः कृष्णरतिर्गतिः ॥२२॥&lt;br&gt;&#xA;गोचारणे महाक्रीडा धेनुकादिवधस्तथा ॥&lt;br&gt;&#xA;व्रज आगमनं कृष्णगोपीनेत्रमहोत्सवः ॥२३॥&lt;br&gt;&#xA;मृतान् विषाम्भःपानेन गोपान्हरिरजीवयत् ॥&lt;br&gt;&#xA;कालीयदमने स्तोत्रं तद्‌भार्याणां प्रलापनम् ॥२४॥&lt;br&gt;&#xA;ह्रदे कालीयसम्बन्धकथनं वह्निमोचनम् ॥&lt;br&gt;&#xA;क्रीडाप्रलम्बनिधनं दावाग्नेर्मोचनं गवाम् ॥२५॥&lt;br&gt;&#xA;वर्षाशरद्वर्णनं च गोपीनां वचनामृतम् ॥&lt;br&gt;&#xA;व्रतं गोकुलकन्यानां वस्त्राणां हरणं मुदा ॥२६॥&lt;br&gt;&#xA;वनभाग्यकथा गोपप्रार्थना प्रेषणं मखे ॥&lt;br&gt;&#xA;विप्रभार्याप्रसादश्च पश्चात्तापो द्विजन्मनाम् ॥२७॥&lt;br&gt;&#xA;यागभङ्गो महेन्द्रस्य धृतिर्गोवर्धनस्य च ॥&lt;br&gt;&#xA;सुरेन्द्रगर्वहरणं गर्गजातकवर्णनम् ॥२८॥&lt;br&gt;&#xA;गोपशङ्कापगमनमिन्द्रधेन्वाभियाचितम् ॥&lt;br&gt;&#xA;नन्दस्य मोक्षणं गोपवैकुण्ठगमनं ततः ॥२९॥&lt;br&gt;&#xA;पञ्चाध्यायनिशाक्रीडा सर्पान्नन्दस्य मोक्षणम् ॥&lt;br&gt;&#xA;शङ्खचूडवधः पश्चाद्‌गोपीगीतं वृषार्दनम् ॥३०॥&lt;br&gt;&#xA;कंसनारदसंवादः कंसाक्रूरकथा ततः ॥&lt;br&gt;&#xA;केशिनो निधनं कृष्णान्नारदर्षिकथा ततः ॥३१॥&lt;br&gt;&#xA;व्योमासुरवधोऽक्रूरागमनं गोकुलेषु च ॥&lt;br&gt;&#xA;दर्शनानन्दहृष्टात्मा रोमाञ्चो गद्‌गदा गिरः ॥३२॥&lt;br&gt;&#xA;संवादो रामकृष्णाभ्यां वर्णितं कंसचेष्टितम् ॥&lt;br&gt;&#xA;रामकृष्णप्रयाणं च तथा गोपीप्रलापनम् ॥३३॥&lt;br&gt;&#xA;मथुरागमनं मध्ये ह्रदे कृष्णस्य दर्शनम् ॥&lt;br&gt;&#xA;स्तुतिः पुरा गतिः पश्चाद्दर्शनं पुरसम्पदः ॥३४॥&lt;br&gt;&#xA;रजकस्य शिरश्छेदो वायकस्य वरादयः ॥&lt;br&gt;&#xA;सुदाम्नो वरदानं च कुब्जासन्दर्शनं हरेः ॥३५॥&lt;br&gt;&#xA;धनुर्भङ्गः सैन्यवधः कंसदुर्हेतुदर्शनम् ॥&lt;br&gt;&#xA;रङ्गोत्सवः कुवलयापीडयुद्धविघातनम् ॥३६॥&lt;br&gt;&#xA;दर्शनं रामकृष्णस्य पौराणां प्रेमवर्धनम् ॥&lt;br&gt;&#xA;मल्लानां निधनं रङ्गे कंसस्य सह बन्धुभिः ॥३७॥&lt;br&gt;&#xA;पित्रोश्च सान्त्वनं सर्वसुहृदां चैव तोषणम् ॥&lt;br&gt;&#xA;उग्रसेनाभिषेकं च नन्दादिव्रजप्रेषणम् ॥३८॥&lt;br&gt;&#xA;ईषद्‌द्विजातिसंस्कारं पठनं च गुरोर्गृहे ॥&lt;br&gt;&#xA;मृतपुत्रप्रदानं च गुरोः पञ्चजनार्दनम् ॥३९॥&lt;br&gt;&#xA;पुनरागमनं शौरेर्मधुपुर्यां महोत्सवः ॥&lt;br&gt;&#xA;उद्धवप्रेषणं गोपीविलापपरिसान्त्वनम् ॥४०॥&lt;br&gt;&#xA;मेलनार्थं तु कृष्णस्यागमनं नन्दगोकुले ॥&lt;br&gt;&#xA;पुनर्वै कोलदैत्यस्य वधः पश्चात्प्रकीर्तितः ॥४१॥&lt;br&gt;&#xA;कुब्जारतिस्तथाक्रूरप्रेषणं गजसाह्वये ॥&lt;br&gt;&#xA;पाण्डवेषु च वैषम्यं धृतराष्ट्रस्य बोधनम् ॥४२॥&lt;br&gt;&#xA;इति श्रीगर्गसंहितायामश्वमेधचरित्रे&lt;br&gt;&#xA;सुमेरौ कृष्णलीलावर्णनं नाम द्वितीयोऽध्यायः ॥२॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/03/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/03/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - तृतीयोऽध्यायः&lt;br&gt;&#xA;कृष्णकथाकीर्तनम् -&lt;/p&gt;&#xA;&lt;p&gt;गर्ग उवाच -&lt;br&gt;&#xA;जामातृवधसन्तप्तजरासन्धचमूवधः ॥&lt;br&gt;&#xA;बहुशः सेनयोर्युद्धे द्वारकादुर्गकारणम् ॥१॥&lt;br&gt;&#xA;यवनस्य वधं दृष्ट्वा मुचकुन्दस्य संस्तुतिः ॥&lt;br&gt;&#xA;वरं दत्वा ततो म्लेच्छवधं कृत्वा धने ततः ॥२॥&lt;br&gt;&#xA;नीयमाने वने दृप्तजरासन्धात्पलायनम् ॥&lt;br&gt;&#xA;रैवतो रेवतीं कन्यां बलदेवसमर्पणम् ॥३॥&lt;br&gt;&#xA;रुक्मिणीप्रियसन्देशश्रवणादखिलान्नृपान् ॥&lt;br&gt;&#xA;निर्जित्य निर्गमो गेहात् हृतवानम्बिकागृहात् ॥४॥&lt;br&gt;&#xA;नृपैः सान्त्वनं चैद्यस्य ततो रुक्मीसमागमः ॥&lt;br&gt;&#xA;युद्धापेक्षापराधाद्वै मुण्डनं तस्य कृष्णतः ॥५॥&lt;br&gt;&#xA;रुक्मिणीदुःखशमनं रामवाक्याच्च मोक्षणम् ॥&lt;br&gt;&#xA;ततो विवाहो रुक्मिण्या विधिवत्स्वपुरे मुदा ॥६॥&lt;br&gt;&#xA;प्रद्युम्नोत्पत्तिकथनं हरणं सूतिकागृहात् ॥&lt;br&gt;&#xA;मायावत्योक्तवृत्तान्तं शम्बरस्य वधस्ततः ॥७॥&lt;br&gt;&#xA;पुनरागमनं गेहे सन्तोषो द्वारकौकसाम् ॥&lt;br&gt;&#xA;सूर्यात्स्यमन्तकप्राप्तिर्याचनं तस्य वै हरेः ॥८॥&lt;br&gt;&#xA;तत्सम्बन्धात्प्रसेनस्य वधोऽकीर्तिर्हरेस्तथा ॥&lt;br&gt;&#xA;तन्मार्जनाय ऋक्षस्य गृहेशु गमनं हरेः ॥९॥&lt;br&gt;&#xA;युद्धे ज्ञात्वा लोकनाथं जाम्बवत्याः समर्पणम् ॥&lt;br&gt;&#xA;सत्राजिताय च मणिः प्राप्ता श्रीहरिणा बिलात् ॥१०॥&lt;br&gt;&#xA;विवाहः सत्यभामायाः पारिबर्हे तथा मणिः ॥&lt;br&gt;&#xA;रामेण सह कृष्णस्य गमनं हस्तिनापुरे ॥११॥&lt;br&gt;&#xA;अक्रूरकृतवर्मभ्यां शतधन्वा तु प्रेरितः ॥&lt;br&gt;&#xA;सत्राजितं जघानाशु सोऽपि कृष्णेन मारितः ॥१२॥&lt;br&gt;&#xA;रामस्तु मिथिलायां च गदाशिक्षा सुयोधने ॥&lt;br&gt;&#xA;अक्रूरे मणिदानं च शक्रप्रस्थे हरिर्गतः ॥१३॥&lt;br&gt;&#xA;कालिन्द्या सङ्गतिः शौरेर्विवाहः स्वपुरे ततः ॥&lt;br&gt;&#xA;विवाहो मित्रविन्दायाः सत्यायाश्च तथैव च ॥१४॥&lt;br&gt;&#xA;भद्राया लक्ष्मणायाश्च विवाहो हरिणा ततः ॥&lt;br&gt;&#xA;पारिजातं तु सत्यायै शक्रं जित्वा ददौ हरिः ॥१५॥&lt;br&gt;&#xA;वज्रनाभिरुवाच -&lt;br&gt;&#xA;प्रियायै दत्तवान्कस्माच्छक्रं जित्वा सुरद्रुमम् ॥&lt;br&gt;&#xA;श्रीकृष्णस्तत्कथां सर्वां मुने मे ब्रूहि विस्तरात् ॥१६॥&lt;br&gt;&#xA;श्रीगर्ग उवाच -&lt;br&gt;&#xA;पारिजातैककुसुमे चानीते नारदात्कदा ॥&lt;br&gt;&#xA;दत्ते सति श्रीरुक्मिण्यै सत्या तु दुःखिताभवत् ॥१७॥&lt;br&gt;&#xA;तां दृष्ट्वा कुपितां प्राह क्रोधागारगतां हरिः ॥&lt;br&gt;&#xA;मा शोच कुरु दास्यामि पारिजातद्रुमं च ते ॥१८॥&lt;br&gt;&#xA;तदैव कथितं सर्वे कृष्णाग्रे भौमचेष्टितम् ॥&lt;br&gt;&#xA;शक्रेण श्रुत्वा भगवान्प्राह पश्यन्कृताञ्जलिम् ॥१९॥&lt;br&gt;&#xA;श्रीकृष्ण उवाच -&lt;br&gt;&#xA;मत्प्रियां दुःखितां पश्य रुदन्तीं वृत्रसूदन ॥१९॥&lt;br&gt;&#xA;पारिजातस्य वृक्षार्थे किं करिष्याम्यहं वद ॥&lt;br&gt;&#xA;यदास्यै पारिजातस्य वृक्षं दास्यसि त्वं हरे ॥२०॥&lt;br&gt;&#xA;तदा भौमं ससैन्यं च हनिष्यामि न संशयः ॥&lt;br&gt;&#xA;कृष्णभाषितमाकर्ण्य प्रहसन्प्राह वासवः ॥२१॥&lt;br&gt;&#xA;इन्द्र उवाच -&lt;br&gt;&#xA;पारिजातद्रुमाः सर्वे वर्तन्ते नन्दने च ये ॥&lt;br&gt;&#xA;गृहाण तान्स्वतः कृष्ण त्वं हत्वा नरकासुरम् ॥२२॥&lt;br&gt;&#xA;तथास्तु चोक्त्वा भगवान्सत्यभामासमन्वितः ॥&lt;br&gt;&#xA;गरुडस्कन्धमारूढः प्राग्जोतिषपुरं ययौ ॥२३॥&lt;br&gt;&#xA;सत्यभामा हरिं प्राह स्वर्गमिन्द्रे गते सति ॥&lt;br&gt;&#xA;सत्योवाच&lt;br&gt;&#xA;पूर्वं गृहाण शक्रात्त्वं द्रुमराजं जगत्पते ॥२४॥&lt;br&gt;&#xA;कार्ये भूते सति हरे न करिष्यति त्वत्प्रियम् ॥&lt;br&gt;&#xA;प्रियावाक्यं समाकर्ण्य प्रियः प्राह प्रियां वचः ॥२५॥&lt;br&gt;&#xA;श्रीकृष्ण उवाच -&lt;br&gt;&#xA;स पारिजातं यदि न प्रदास्यति&lt;br&gt;&#xA;प्रयाच्यमानस्तु मयामरेश्वरः ॥&lt;br&gt;&#xA;ततः शचीव्यामुदितानुलेपने&lt;br&gt;&#xA;गदां विमोक्ष्यामि पुरन्दरोरसि ॥२६॥&lt;br&gt;&#xA;इत्युक्त्वा भगवान्कृष्णो भौमासुरपुरं गतः ॥&lt;br&gt;&#xA;नानादुर्गैः सप्तभिश्च वेष्टितं च महासुरैः ॥२७॥&lt;br&gt;&#xA;सर्वान्बिभेद दुर्गान् वै गदाचक्रशरादिभिः ॥&lt;br&gt;&#xA;जघान मुरुदैत्यं च तत्पुत्राञ्शस्त्रसंयुतान् ॥२८॥&lt;br&gt;&#xA;शस्त्रास्त्रवर्षं मुञ्चन्तं ससैन्यं नरकं हरिः ॥&lt;br&gt;&#xA;क्षिप्त्वा चक्रं द्विधा चक्रे गरुडेन जघान च ॥२९॥&lt;br&gt;&#xA;हत्वा भौमं जगन्नाथो वररत्नानि यादवः ॥&lt;br&gt;&#xA;जग्राह तत्र कन्यानां समूहं वै ददर्श ह ॥३०॥&lt;br&gt;&#xA;दैत्यसिद्धनृपाणां च सहस्राणि च षोडश ॥&lt;br&gt;&#xA;शताधिकानि कन्याश्च प्रेषयामास स्वां पुरीम् ॥३१॥&lt;br&gt;&#xA;गृहीत्वाथ मणिं छत्रं देवमातुश्च कुण्डले ॥&lt;br&gt;&#xA;पारिजातद्रुमार्थे वै ययाविन्द्रपुरीं हरिः ॥३२॥&lt;br&gt;&#xA;इति श्रीगर्गसंहितायामश्वमेधचरित्रे&lt;br&gt;&#xA;सुमेरौ कृष्णकथावर्णनं नाम तृतीयोऽध्यायः ॥३॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/04/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/04/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - चतुर्थोऽध्यायः&lt;br&gt;&#xA;कृष्णकृतं पारिजातहरणम् -&lt;/p&gt;&#xA;&lt;p&gt;गर्ग उवाच -&lt;br&gt;&#xA;गत्वा स्वर्गं तु शक्राय दत्वा छत्रं मणिं तथा ॥&lt;br&gt;&#xA;अदित्यै कुण्डले कृष्णो दत्वाभिप्रायमब्रवीत् ॥१॥&lt;br&gt;&#xA;आभिप्रायं हरेर्ज्ञात्वा वासवो न ददौ द्रुमम् ॥&lt;br&gt;&#xA;देवाञ्जित्वा तदा पारिजातं जग्राह माधवः ॥२॥&lt;br&gt;&#xA;सूत उवाच -&lt;br&gt;&#xA;इति श्रुत्वा कथां राजा यादवो विस्मयान्वितः ॥&lt;br&gt;&#xA;पप्रच्छ स्वगुरुं भूयः श्रद्दधानो हरेर्गुणे ॥३॥&lt;br&gt;&#xA;ब्रह्मञ्शक्रस्तु देवेन्द्रो जानन्कृष्णं हरिं परम् ॥&lt;br&gt;&#xA;अपराधं तु कृतवान्स कथं ब्रूहि तत्त्वतः ॥४॥&lt;br&gt;&#xA;कृष्णाग्रे कथितं सत्यभामया शक्रचेष्टितम् ॥&lt;br&gt;&#xA;तस्मान्मे विस्तराद्युद्धमिन्द्रमाधवयोर्वद ॥५॥&lt;br&gt;&#xA;गर्ग उवाच -&lt;br&gt;&#xA;अदित्या संस्तुतः कृष्णः शक्रवाक्याच्च नन्दनम् ॥&lt;br&gt;&#xA;वनं गत्वा पारिजातान्सन्ददर्श बहून्द्रुमान् ॥६॥&lt;br&gt;&#xA;तेषां मध्ये महावृक्षं मञ्जरीपुञ्जधारिणम् ॥&lt;br&gt;&#xA;क्षीरोदमथनाज्जातं पद्मगन्धसमन्वितम् ॥७॥&lt;br&gt;&#xA;सुराणां सुखदं ताम्रपल्लवैः परिवेष्टितम् ॥&lt;br&gt;&#xA;वने विभूषणं दिव्यं वरं स्वर्णसमत्वचम् ॥८॥&lt;br&gt;&#xA;तं दृष्ट्वा माधवं प्राह सत्यभामा च मानिनी ॥&lt;br&gt;&#xA;एनं गृह्णाम्यहं कृष्ण श्रेष्ठं सर्वं वने द्रुमम् ॥९॥&lt;br&gt;&#xA;इत्युक्तः प्रिययोत्पाट्य पारिजातं गरुत्मति ॥&lt;br&gt;&#xA;लीलयाऽऽरोपयामास प्रहसञ्जगदीश्वरः ॥१०॥&lt;br&gt;&#xA;तदैव कुपिताः सर्वे वनपालाः समुत्थिताः ॥&lt;br&gt;&#xA;धनुर्बाणधराः कृष्णमूचुः प्रस्फुरिताधराः ॥११॥&lt;br&gt;&#xA;इन्द्रप्रियाया वृक्षश्च हृतः कस्मात्त्वया नर ॥&lt;br&gt;&#xA;यदृच्छया किलास्माकं तृणीकृत्य क्व यास्यसि ॥१२॥&lt;br&gt;&#xA;इन्द्राणीप्रीतये देवैः पुरा ह्युदधिमन्थने ॥&lt;br&gt;&#xA;उत्पादितोऽयं न क्षेमी गृहीत्वैनं भविष्यसि ॥१३॥&lt;br&gt;&#xA;गिरीणां येन सर्वेषां पक्षाः पूर्वं निपातिताः ॥&lt;br&gt;&#xA;तं किं वृत्रहणं वीरं जित्वा वृक्षं नयिष्यसि ॥१४॥&lt;br&gt;&#xA;तस्माद्‌गच्छ महावीर पारिजातं विहाय च ॥&lt;br&gt;&#xA;न दास्यामो द्रुमं तुभ्यं शक्रस्यानुचरा वयम् ॥१५॥&lt;br&gt;&#xA;यदा दास्यति तुभ्यं वै पारिजातं पुरन्दरः ॥&lt;br&gt;&#xA;न निषेधं करिष्यामो वनपाला वयं तदा ॥१६॥&lt;br&gt;&#xA;तेषां भाषितमाकर्ण्य सत्यभामा रुषान्विता ॥&lt;br&gt;&#xA;तूष्णीम्भूते सति हरावभीता प्राह तान्नृप ॥१७॥&lt;br&gt;&#xA;सत्योवाच -&lt;br&gt;&#xA;का शची पारिजातस्य कः शक्रो वा सुरेश्वरः ॥&lt;br&gt;&#xA;सामान्यः सर्वलोकानां यदीशोऽमृतमन्थने ॥१८॥&lt;br&gt;&#xA;समुत्पन्नः सुरः कस्मादेको गृह्णाति वासवः ॥&lt;br&gt;&#xA;यथा सुधा यथैवेन्दुर्यथा श्रीर्वनचारिणः ॥१९॥&lt;br&gt;&#xA;सामान्यः सर्वलोकस्य पारिजातस्तथा द्रुमः ॥&lt;br&gt;&#xA;भर्तुबाहुमहागर्वा रुणद्ध्येनं मृषा शची ॥२०॥&lt;br&gt;&#xA;तत्कथ्यतामलं क्षान्त्या सत्याहारप्रतिद्रुमम् ॥&lt;br&gt;&#xA;कथ्यतां च द्रुतं गत्वा पौलोम्यै वचनं मम ॥२१॥&lt;br&gt;&#xA;सत्यभामा वदत्येतदतिगर्वोद्धताक्षरम् ॥&lt;br&gt;&#xA;यदि त्वं दयिता भर्तुर्यदि वश्यः पतिस्तव ॥२२॥&lt;br&gt;&#xA;मद्‌भर्तुर्हरतो वृक्षं तत्कारय निवारणम् ॥&lt;br&gt;&#xA;जानामि ते पतिं शक्रं युष्माञ्जानामि तत्वतः ॥२३॥&lt;br&gt;&#xA;पारिजातं तथाप्येनं मानुषी हरयामि ते ॥&lt;br&gt;&#xA;गर्ग उवाच -&lt;br&gt;&#xA;कृष्णप्रियाया वचनं वनपाला निशम्य च ॥२४॥&lt;br&gt;&#xA;इन्द्राणीनिकटं गत्वा प्रोचुः सर्वं यथोदितम् ॥&lt;br&gt;&#xA;रक्षकाणां वचः श्रुत्वा शची प्राह रुषान्विता ॥२५॥&lt;br&gt;&#xA;कृष्णं निवारणार्थाय न यास्यन्तं पुरन्दरम् ॥&lt;br&gt;&#xA;शच्युवाच -&lt;br&gt;&#xA;मदीयं पारिजातं वै माधवेन बलीयसा ॥२६॥&lt;br&gt;&#xA;गृहीतं स्वप्रियार्थे वै त्वां तृणीकृत्य वज्रिणम् ॥&lt;br&gt;&#xA;तस्मान्मोचय वृक्षेशं पाकसूदन वृत्रहन् ॥२७॥&lt;br&gt;&#xA;सत्यभामावशं कृष्णं विनिर्जित्य महारणे ॥&lt;br&gt;&#xA;त्वया वै पूर्वमद्रीणां पक्षा वज्रेण शातिताः ॥२८॥&lt;br&gt;&#xA;भयं विसृज्य युद्धाय गच्छ तस्मात्सुरैर्वृतः ॥&lt;br&gt;&#xA;इति श्रुत्वा शचीवाक्यं शक्रो नमुचिसूदनः ॥२९॥&lt;br&gt;&#xA;न चकार तु युद्धाय मनो भयसमन्वितः ॥&lt;br&gt;&#xA;ततश्च बहुशः पत्न्या प्रेरितः कोपयुक्तया ॥३०॥&lt;br&gt;&#xA;तदा कोपेन श्रीकृष्णं निन्दन्प्राह मदान्वितः ॥&lt;br&gt;&#xA;इन्द्र उवाच -&lt;br&gt;&#xA;येन ते परिजातं वै गृहीतं सुन्दरानने ॥३१॥&lt;br&gt;&#xA;मृधे तं पातयिष्यामि वज्रेण शतपर्वणा ॥&lt;br&gt;&#xA;इत्युक्त्वा वासवो राजन्नारुह्यैरावतं गजम् ॥३२॥&lt;br&gt;&#xA;शुण्डादण्डैस्त्रिभिर्युक्तं रक्तकम्बलमण्डितम् ॥&lt;br&gt;&#xA;चतुर्भिः शोभितं दन्तैर्हिमाद्रिसदृशं शुभम् ॥३३॥&lt;br&gt;&#xA;स्वर्णशृङ्खलया जुष्टं शुशुभे निर्जरैर्वृतः ॥&lt;br&gt;&#xA;तथा मरुद्‌गणाः सर्वे यमाग्निवरुणादयः ॥३४॥&lt;br&gt;&#xA;रुद्राश्च द्वादशात्मानो वसवो धनदादयः ॥&lt;br&gt;&#xA;विद्याधराश्च गन्धर्वाः साध्याः पितृगणादयः ॥३५॥&lt;br&gt;&#xA;ततस्त्रिंशत्कोटिसङ्ख्याः शक्रस्यानुचराः सुराः ॥&lt;br&gt;&#xA;एते समागताः क्रुद्धा योद्धुं श्रीकृष्णसम्मुखे ॥३६॥&lt;br&gt;&#xA;आहूताः केऽपि शक्रेण सहायार्थं तु स्वात्मनः ॥&lt;br&gt;&#xA;तथा तु नारदेनापि केचिद्देवास्तु प्रेषिताः ॥३७॥&lt;br&gt;&#xA;ततः परिघनिस्त्रिंशगदाशूलपरश्वधैः ॥&lt;br&gt;&#xA;बभूवुस्त्रिदशाः सज्जाः शक्रे वज्रकरे स्थिते ॥३८॥&lt;br&gt;&#xA;इति श्रीगर्गसंहितायामश्वमेधचरित्रे&lt;br&gt;&#xA;सुमेरौ पारिजातहरणं नाम चतुर्थोऽध्यायः ॥४॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/05/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/05/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - पञ्चमोऽध्यायः&lt;br&gt;&#xA;इन्द्रेण सह कृष्णस्य युद्धम् -&lt;/p&gt;&#xA;&lt;p&gt;गर्ग उवाच -&lt;br&gt;&#xA;अथ दृष्ट्वा कृष्णचन्द्रो गजेन्द्रोपरि शोभितम् ॥&lt;br&gt;&#xA;इन्द्रं देवपरीवारं युद्धाय समुपस्थितम् ॥१॥&lt;br&gt;&#xA;शङ्खं दघ्मौ स्वयं कृष्णः शब्देनापूरयन्दिशः ॥&lt;br&gt;&#xA;मुमोच च शरव्रातं सहसायुधसम्मितम् ॥२॥&lt;br&gt;&#xA;ततो दिशश्च गगनं दृष्ट्वा बाणशतान्वितम् ॥&lt;br&gt;&#xA;मुमुचुर्विबुधाः सर्वे शराश्चक्रायुधोपरि॥३॥&lt;br&gt;&#xA;एकैकमस्त्रं शस्त्रं च सुरैर्मुक्तं सहस्रधा ॥&lt;br&gt;&#xA;स्वबाणैर्भगवान्कृष्णश्चिच्छेद नृप लीलया ॥४॥&lt;br&gt;&#xA;पाशिनश्चाहिपाशं च चिच्छिदे पन्नगाशनः ॥&lt;br&gt;&#xA;यमराजेन प्रहितं दण्डं लोकभयङ्करम् ॥५॥&lt;br&gt;&#xA;गदया पातयामास भूमौ कृष्णस्तु लीलया ॥&lt;br&gt;&#xA;चक्रेण धनदस्यापि शिबिकां तिलको बहु ॥६॥&lt;br&gt;&#xA;चकार कृष्णः सूर्यं च कोपदृष्ट्या हतौजसम् ॥&lt;br&gt;&#xA;महाग्निमागतं वीक्ष्य मुखेन च पपौ हरिः ॥७॥&lt;br&gt;&#xA;ततो रुद्रगणैर्मुक्ताञ्शूलांश्चिच्छेद वै रुषा ॥&lt;br&gt;&#xA;चक्रेण च हरी रुद्रान्पातयामास बाहुना ॥८॥&lt;br&gt;&#xA;ततो मरुद्‌गणा देवाः साध्या विद्याधरास्तथा ॥&lt;br&gt;&#xA;मुमुचुर्बाणपटलान्माधवोपरि भूपते ॥९॥&lt;br&gt;&#xA;शरवर्षं प्रमुञ्चन्तीं सेनां सर्वां समागताम् ॥&lt;br&gt;&#xA;विलोक्य सत्यभामा तु भयं प्राप तदा मृधे ॥१०॥&lt;br&gt;&#xA;तां भीतां प्राह गोविन्दः सत्ये त्वं मा भयं कुरु ॥&lt;br&gt;&#xA;आगतां शक्रसेनां वै हनिष्यामि न संशयः ॥११॥&lt;br&gt;&#xA;इत्युक्त्वा भगवान्क्रुद्धो बाणैः शार्ङ्गधनुश्च्युतैः ॥&lt;br&gt;&#xA;ताडयामास विबुधान्क्रोष्टून्सिंहो नखैर्यथा ॥१२॥&lt;br&gt;&#xA;ततः प्रत्याह गरुडं कंसहा कोपपूरितः ॥&lt;br&gt;&#xA;वैनतेय त्वया युद्धं न कृतं रणमण्डले ॥१३॥&lt;br&gt;&#xA;तच्छ्रुत्वा तु सभार्यं च स्कन्धे सन्धारयन्हरिम् ॥&lt;br&gt;&#xA;कोपाद्विष्णुरथः सद्यः पक्षाभ्यां नखराङ्कुरैः ॥१४॥&lt;br&gt;&#xA;तुण्डेन भक्षयन्देवांस्ताडयन्विचचार वै ॥&lt;br&gt;&#xA;ततश्च दुद्रुवुर्देवा हन्यमाना गरुत्मता ॥१५॥&lt;br&gt;&#xA;अथ बाणैर्महीपाल इन्द्रोपेन्द्रौ महाबलौ ॥&lt;br&gt;&#xA;परस्परं च वर्षन्तौ धाराभिरिव तोयदौ ॥१६॥&lt;br&gt;&#xA;ऐरावतेन राजेन्द्र सुपर्णो युयुधे तदा ॥&lt;br&gt;&#xA;गजस्तार्क्ष्यं तु दशनैर्जघान गरुडस्तथा ॥१७॥&lt;br&gt;&#xA;गजं तु तुण्डपक्षैश्च छिन्नं भिन्नं चकार ह ॥&lt;br&gt;&#xA;सुरैः समस्तैर्युयुधे वज्रिणा च यदूत्तमः ॥१८॥&lt;br&gt;&#xA;भगवान्मघवन्तं वै मघवा मधुसूदन् ॥&lt;br&gt;&#xA;बाणैर्ववृषतुः क्रुद्धावन्योन्यविजिगीषिणौ ॥१९॥&lt;br&gt;&#xA;छिन्नेष्वस्त्रेषु बाणेषु शस्त्रेष्वस्त्रेषु च त्वरम् ॥&lt;br&gt;&#xA;वज्रं जग्राह मघवा भगवाँश्चक्रमेव च ॥२०॥&lt;br&gt;&#xA;हाहाकारस्तदैवासीत्त्रैलोक्ये सचराचरे ॥&lt;br&gt;&#xA;वज्रचक्रधरौ वीक्ष्य सुरेश्वरनरेश्वरौ ॥२१॥&lt;br&gt;&#xA;जग्राह वामहस्तेन क्षिप्तं वज्रं च वज्रिणा ॥&lt;br&gt;&#xA;न मुचोच हरिश्चक्रं तिष्ठ तिष्ठेत्युवाच च ॥२२॥&lt;br&gt;&#xA;लज्जितं वज्रहीनं च तार्क्ष्येण क्षतवाहनम् ॥&lt;br&gt;&#xA;भीतं पलायमानं चालोक्य सत्या जहास वै ॥२३॥&lt;br&gt;&#xA;शची वीक्ष्यागतं शक्रं प्राह कोपेन पूरिता ॥&lt;br&gt;&#xA;एकाकिना माधवेन प्रधने तु विनिर्जितः ॥२४॥&lt;br&gt;&#xA;महासैन्ययुतस्त्वं वै तस्मात्ते धिग्बलं सुर ॥&lt;br&gt;&#xA;अहं गत्वा रणे कृष्णं विनिर्जित्य सुरद्रुमम् ॥२५॥&lt;br&gt;&#xA;मोचयामि न सन्देहः पश्य त्वं च सुराधम ॥&lt;br&gt;&#xA;गर्ग उवाच -&lt;br&gt;&#xA;इत्युक्त्वा शिबिकां शीघ्रमारुह्य कुपिता शची ॥२६॥&lt;br&gt;&#xA;योद्धुकामा ययौ राजन्पुनः सुरगणैर्वृता ॥&lt;br&gt;&#xA;तामागतां वीक्ष्य कृष्णो युद्धाय न दधे मनः ॥२७॥&lt;br&gt;&#xA;ततः सत्या हरिं प्राह रुषा प्रस्फुरिताधरा ॥&lt;br&gt;&#xA;अद्य युद्धं करिष्यामि शच्या सार्द्धमहं प्रभो ॥२८॥&lt;br&gt;&#xA;तच्छ्रुत्वा प्रहसन्कृष्णो दत्त्वा तस्यै सुदर्शनम् ॥&lt;br&gt;&#xA;स्थापयित्वा सुपर्णे च जग्राह द्युतरुं स्वयम् ॥२९॥&lt;br&gt;&#xA;यदा हरिप्रिया क्रुद्धा युद्धं कर्तुं समागता ॥&lt;br&gt;&#xA;तदा सर्वत्र ब्रह्माण्डे चासीत्कोलाहलो महान् ॥३०॥&lt;br&gt;&#xA;भयं प्रापुः सुराः सर्वे विधिशक्रादयो नृप ॥&lt;br&gt;&#xA;तदैव गीष्पती राजन्नाययौ शक्रनोदितः ॥३१॥&lt;br&gt;&#xA;आगत्य वारयामास योद्धुकामां पुलोमजाम् ॥&lt;br&gt;&#xA;बृहस्पतिरुवाच -&lt;br&gt;&#xA;शची शृणु मदीयं वै वचनं बहुबुद्धिदम् ॥३२॥&lt;br&gt;&#xA;कृष्णस्तु भगवान्साक्षात्सत्यभामा च धीमती ॥&lt;br&gt;&#xA;तया सार्द्धं कथं युद्धं करिष्यसि हरिप्रिये ॥३३॥&lt;br&gt;&#xA;तस्मादवज्ञां सन्त्यज्य ऋभुक्षे त्वं गृहं व्रज ॥&lt;br&gt;&#xA;सत्यां वै पारिजातं च दत्वा रक्ष सुरान्भयात् ॥३४॥&lt;br&gt;&#xA;यद्‌भयाद्वाति पवनो वह्निर्दहति यद्‌भयात् ॥&lt;br&gt;&#xA;भयाद्यन्मृत्युश्चरति ब्रध्नो व्रजति यद्‌भयात् ॥३५॥&lt;br&gt;&#xA;यस्माद्बिभेति ब्रह्मा वै कपर्दी च पुरन्दरः ॥&lt;br&gt;&#xA;तं न जानासि कृष्णं वै भौमं हत्वा समागतम् ॥३६॥&lt;br&gt;&#xA;गर्ग उवाच -&lt;br&gt;&#xA;इति श्रुत्वा शची वाक्यं भामां कृष्णं च लज्जया ॥&lt;br&gt;&#xA;नत्वा जगाम सदनमात्मनं च विगर्हती ॥३७॥&lt;br&gt;&#xA;ततः शक्रं नमन्तं च व्रीडितं वीक्ष्य माधवः ॥&lt;br&gt;&#xA;उवाच शक्र मा व्रीडां गते च भिदुरे कुरु ॥३८॥&lt;br&gt;&#xA;द्वन्द्वयुद्धे हि चैकस्य भविष्यति पराजयः ॥&lt;br&gt;&#xA;इति श्रुत्वा च प्रोवाच वचनं पाकशासनः ॥३९॥&lt;br&gt;&#xA;इन्द्र उवाच -&lt;br&gt;&#xA;यस्मिञ्जगत्सकलमेतदनादिमध्ये&lt;br&gt;&#xA;यस्माद्यतश्च न भविष्यति सर्वभूतात् ॥&lt;br&gt;&#xA;तेनोद्‌भवप्रलयपालनकारणेन&lt;br&gt;&#xA;व्रीडा कथं भवति देवि निराकृतस्य ॥४०॥&lt;br&gt;&#xA;सकलभुवनसूतेर्मूर्तिरन्यातिसूक्ष्मा&lt;br&gt;&#xA;विदितसकलवेद्यैर्ज्ञायते यस्य नान्यैः ॥&lt;br&gt;&#xA;तमजमकृतमीशं शाश्वतं स्वेच्छयैनं&lt;br&gt;&#xA;जगदुपकृतिमर्त्यं को विजेतुं समर्थः ॥४१॥&lt;br&gt;&#xA;इत्युक्त्वा सत्यभामां वै शक्रस्तूष्णीं बभूव ह ॥&lt;br&gt;&#xA;ततः प्रहस्य भगवान्प्राह गम्भीरया गिरा ॥४२॥&lt;br&gt;&#xA;भवान्देवाधिपः शक्र वयं भूमिनिवासिनः ॥&lt;br&gt;&#xA;क्षन्तव्यमपराधं तद्‌भवता च कृतं मया ॥४३॥&lt;br&gt;&#xA;भोः शक्र पारिजातश्च नीयतामुचितास्पदम् ॥&lt;br&gt;&#xA;गृहीतोऽयं मया सत्यभामावचनकारणात् ॥४४॥&lt;br&gt;&#xA;गृहाण कुलिशं चेदं प्रहितं यत्त्वया मयि ॥&lt;br&gt;&#xA;तवैवास्त्रं शुनासीर तद्वैरिषु निवारणम् ॥४५॥&lt;br&gt;&#xA;इन्द्र उवाच -&lt;br&gt;&#xA;कृष्ण किं मोहयसि मां नरोऽहमिति किं वद ॥&lt;br&gt;&#xA;जानीमस्त्वां जगन्नाथं न तु सूक्ष्मविदो वयम् ॥४६॥&lt;br&gt;&#xA;योऽसि सोऽसि जगत्त्राण प्रवृत्तौ नाथ संस्थितिः ॥&lt;br&gt;&#xA;विश्वस्य शल्यनिष्कर्षं करोषि गरुडध्वज ॥४७॥&lt;br&gt;&#xA;अयं च नीयतां कृष्ण पारिजातः कुशस्थलीम् ॥&lt;br&gt;&#xA;नरलोके त्वया त्यक्ते नायं संस्थास्यते भुवि ॥४८॥&lt;br&gt;&#xA;आगमिष्यति गोविन्द स्वयमेव त्रिविष्टपम् ॥&lt;br&gt;&#xA;श्रीगर्ग उवाच -&lt;br&gt;&#xA;तच्छ्रुत्वा वज्रिणे वज्रं दत्त्वा सोऽप्याजगाम कौ ॥४९॥&lt;br&gt;&#xA;द्वारकां द्वारकानाथः स्तूयमानः सुरेश्वरैः ॥&lt;br&gt;&#xA;उपाध्माय ततः कम्बुं संस्थितो द्वारकोपरि ॥५०॥&lt;br&gt;&#xA;उत्पादयामास मुदं द्वारकावासिनां नृप ॥&lt;br&gt;&#xA;सुपर्णादवतीर्याथ कृष्णो भामासमन्वितः ॥५१॥&lt;br&gt;&#xA;पारिजातं च निष्कूटे स्थापयामास लीलया ॥&lt;br&gt;&#xA;जुष्टं सुरद्रुमं कृष्णो भ्रमरैः स्वर्गपक्षिभिः ॥५२॥&lt;br&gt;&#xA;अथैकस्मिन्मुहूर्ते वै माधवे माधवः स्वयम् ॥&lt;br&gt;&#xA;उवाह राजकन्याश्च पृथग्गेहेषु धर्मतः ॥५३॥&lt;br&gt;&#xA;षोडशस्त्रीसहस्राणि अष्टाधिकशतानि च ॥&lt;br&gt;&#xA;तावन्ति चक्रे रूपाणि परिपूर्णतमो हरिः ॥५४॥&lt;br&gt;&#xA;एकैकस्यां दश दश कृष्णोऽजीजनदात्मजान् ॥&lt;br&gt;&#xA;यावत्य आत्मनो भार्या अमोघगतिरीश्वरः ॥५५॥&lt;br&gt;&#xA;इति श्रीगर्गसंहितायामश्वमेधखण्डे श्रीगर्गवज्रनाभसंवादे&lt;br&gt;&#xA;पारिजातानयनं नाम पञ्चमोऽध्यायः ॥५॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/06/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/06/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - षष्ठोऽध्यायः&lt;br&gt;&#xA;कृष्णचरितवर्णनम् -&lt;/p&gt;&#xA;&lt;p&gt;श्रीगर्ग उवाच -&lt;br&gt;&#xA;पुनस्ते कथयिष्यामि यशः सङ्क्षेपतो हरेः ॥&lt;br&gt;&#xA;चकार हास्यं भगवान्रुक्मिण्या सह चाद्‌भुतम् ॥१॥&lt;br&gt;&#xA;अनिरुद्धविवाहे चावधीद्‌भ्रात्रा तु रुक्मिणम् ॥&lt;br&gt;&#xA;ऊषास्वप्नकथा चित्रलेखया हरणं हरेः ॥२॥&lt;br&gt;&#xA;पौत्रस्य बन्धनं चापि बाणयादवसंयुगः ॥&lt;br&gt;&#xA;कृष्णशङ्करयोर्युद्धे ज्वरसंस्तवनं ततः ॥३॥&lt;br&gt;&#xA;बाणबाहुच्छिदो रुद्रस्तुतिर्बाणस्य रक्षणे ॥&lt;br&gt;&#xA;ऊषाप्राप्तिर्नृगाख्यानं बलस्य च व्रजागमम् ॥४॥&lt;br&gt;&#xA;गोपीविलापो रामस्य स्तुतिर्गोपीभिरेव च ॥&lt;br&gt;&#xA;यमुनाकर्षणं काशीपतिपौण्ड्रकघातनम् ॥५॥&lt;br&gt;&#xA;कृत्योत्पत्तिर्दाहनं च काश्याः कपिवधस्ततः ॥&lt;br&gt;&#xA;साम्बस्य बन्धने रामविक्रमो गजसाह्वये ॥६॥&lt;br&gt;&#xA;उग्रसेनराजसूये जघान शकुनिं हरिः ॥&lt;br&gt;&#xA;नारदेन हरेर्लीलादर्शनं गृहमेधिनाम् ॥७॥&lt;br&gt;&#xA;आह्निकं वासुदेवस्य राजदूतेन वै स्तुतिः ॥&lt;br&gt;&#xA;इन्द्रप्रस्थे च गमनमुद्धवेन च यादवैः ॥८॥&lt;br&gt;&#xA;जरासन्धं च भीमेन निजघान गिरिव्रजे ॥&lt;br&gt;&#xA;सहदेवाभिषेकं च राजभिश्च कृता स्तुतिः ॥९॥&lt;br&gt;&#xA;राजसूये हरेः पूजा शिशुपालवधस्तथा ॥&lt;br&gt;&#xA;दुर्योधनाभिमानस्य भङ्गः प्रद्युम्नशाल्वयोः ॥१०॥&lt;br&gt;&#xA;युद्धं त्रिनवरात्रं च कृष्णस्यागमनं ततः ॥&lt;br&gt;&#xA;शाल्वस्य दन्तवक्त्रस्य तद्‌भ्रातुर्लीलया वधः ॥११॥&lt;br&gt;&#xA;ततो गजाह्वये राजन्दुर्द्यूतेन च कौरवैः ॥&lt;br&gt;&#xA;विनिर्जितो भ्रातृयुक्तः सभार्यस्तु युधिष्ठिरः ॥१२॥&lt;br&gt;&#xA;वनं जगाम संस्थाप्य पृथां च विदुरगृहे ॥&lt;br&gt;&#xA;गत्वारण्ये निवासं वै चकार बहुभिर्दिनैः ॥१३॥&lt;br&gt;&#xA;ततश्च पालयामास महीं दुर्योधनो मुदा ॥&lt;br&gt;&#xA;प्रजास्तं नाभ्यनन्दन्स्म पाण्डुपुत्रे गते सति ॥१४॥&lt;br&gt;&#xA;अरण्ये वर्तमानान्वै पाण्डवान्दुःखकर्षितान् ॥&lt;br&gt;&#xA;मिलित्वाऽऽश्वासयामास ह्यनन्तश्चैकदा हरिः ॥१५॥&lt;br&gt;&#xA;दृष्ट्वाथ पाण्डवान्कृष्णो ह्याजगाम कुशस्थलीम् ॥&lt;br&gt;&#xA;उग्रसेनसुधर्मायां शशंस चेष्टितं च तत् ॥१६॥&lt;br&gt;&#xA;तच्च श्रुत्वा यादवाश्च प्रोचुः सर्वे हि विस्मिताः ॥&lt;br&gt;&#xA;यादवा ऊचुः&lt;br&gt;&#xA;किं कृतं धृतराष्ट्रेण दीना भ्रातृसुता अहो ॥१७॥&lt;br&gt;&#xA;दुर्द्यूतेन विनिर्जित्याधर्मान्निष्कासिता गृहात् ॥&lt;br&gt;&#xA;स्वाधर्मेण विनश्यन्ति कौरवा राज्यलोलुपाः ॥१८॥&lt;br&gt;&#xA;पाण्डवेभ्यस्तु भगवांस्तस्माद्दास्यति सम्पदम् ॥&lt;br&gt;&#xA;गर्ग उवाच -&lt;br&gt;&#xA;इति श्रुत्वा यादवानां वाक्यं च मधुसूदनः ॥१९॥&lt;br&gt;&#xA;आययौ वै स्वभवनं सायङ्काले नृपेश्वर ॥&lt;br&gt;&#xA;आगतं स्वात्मजं वीक्ष्य नमन्तं देवकी मुदा ॥२०॥&lt;br&gt;&#xA;दत्वाऽऽशिषं भोजनं च कारयामास वै सती ॥२१॥&lt;br&gt;&#xA;ततः स चाययौ कृष्णः स्वस्त्रीणां मन्दिराणि च ॥&lt;br&gt;&#xA;प्रियाभिः पूजितस्तत्र चकार शयनं किल ॥२२॥&lt;br&gt;&#xA;इति श्रीगर्गसंहितायामश्वमेधखण्डे&lt;br&gt;&#xA;श्रीकृष्णचरित्रवर्णनं नाम षष्ठोऽध्यायः ॥६॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/07/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/07/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - सप्तमोऽध्यायः&lt;br&gt;&#xA;उग्रसेनस्य अश्वमेधयज्ञोद्योगम् -&lt;/p&gt;&#xA;&lt;p&gt;गर्ग उवाच -&lt;br&gt;&#xA;देवर्षिश्चैकदा राजन्दृष्ट्वा रामं च केशवम् ॥&lt;br&gt;&#xA;स्ववीणां वादयन्कृष्णगाथां गायन्समाययौ ॥१॥&lt;br&gt;&#xA;ब्रह्मलोकात्सर्वलोकान्पश्यन्भास्करसन्निभः ॥&lt;br&gt;&#xA;साकं तुम्बरुणा पिङ्गजटाभारेण शोभितः ॥२॥&lt;br&gt;&#xA;किञ्चिच्छ्यामो मृगाक्षश्च काश्मीरतिलकैर्वृतः ॥&lt;br&gt;&#xA;पीतेन धौतवस्त्रेण तथा पीताम्बरेण च ॥&lt;br&gt;&#xA;रङ्गवल्लीमालया च व्रजस्त्रीचन्दनेन च ॥&lt;br&gt;&#xA;वृद्धः पञ्चदशाब्दैश्च मण्डितः शुशुभे बहु ॥४॥&lt;br&gt;&#xA;दृष्ट्वा तमागतं राजा शक्रसिंहासने स्थितः ॥&lt;br&gt;&#xA;सुधर्मायां स चोत्थाय नत्वा सिंहासनं ददौ ॥५॥&lt;br&gt;&#xA;तदङ्घ्री चावनिज्याथ कृत्वा पूजनमुत्तमम् ॥&lt;br&gt;&#xA;तज्जलं मस्तके धृत्वा चोग्रसेनस्तमब्रवीत् ॥६॥&lt;br&gt;&#xA;उग्रसेन उवाच -&lt;br&gt;&#xA;अद्य मे सफलं जन्म सफलं सदनं च मे ॥&lt;br&gt;&#xA;अद्यमे सफलश्चात्मा देवर्षे तव दर्शनात् ॥७॥&lt;br&gt;&#xA;नमस्तस्मै भगवते नारदाय महात्मने ॥&lt;br&gt;&#xA;कामक्रोधविहीनाय ऋषीणां प्रवराय च ॥८॥&lt;br&gt;&#xA;किमर्थमागतोऽसि त्वमाज्ञां कुरु ममोपरि ॥&lt;br&gt;&#xA;निशम्य वचनं तस्य ऋषिर्निर्जरदर्शनः ॥९॥&lt;br&gt;&#xA;उवाच नृपशार्दूलं मनसा नोदितो हरेः ॥&lt;br&gt;&#xA;नारद उवाच -&lt;br&gt;&#xA;यादवेन्द्र महाराज धन्यस्त्वं पृथिवीपते ॥१०॥&lt;br&gt;&#xA;त्वद्‌भक्त्या कौ निवसति बलेन सह केशवः ॥&lt;br&gt;&#xA;राजसूयः क्रतुवरः पुरा मद्वचनात्त्वया ॥११॥&lt;br&gt;&#xA;कृतः श्रीकृष्णकृपया द्वारकायां सुखेन च ॥&lt;br&gt;&#xA;येन त्रिलोके ते कीर्तिर्नृप विस्तारिता भुवि ॥१२॥&lt;br&gt;&#xA;राजसूयाश्वमेधौ च कठिनौ मण्डलेश्वरैः ॥&lt;br&gt;&#xA;हरिभक्तस्य राजेन्द्र सुलभौ चक्रवर्तिनः ॥१३॥&lt;br&gt;&#xA;द्वयोर्मध्ये कृतश्चैको राजसूयस्त्वया नृप ॥&lt;br&gt;&#xA;तथा युधिष्ठिरेणापि कृतः कृष्णाज्ञया ततः ॥१४॥&lt;br&gt;&#xA;द्वापरान्ते भारते तु हयमेधः क्रतूत्तमः ॥&lt;br&gt;&#xA;न कृतः केन राज्ञापि मुक्तिदस्त्वघनाशनः ॥१५॥&lt;br&gt;&#xA;द्विजहा विश्वहा गोघ्नो वाजिमेधेन शुद्ध्यति ॥&lt;br&gt;&#xA;तस्माद्वरं च यज्ञानां हयमेधं वदन्ति हि ॥१६॥&lt;br&gt;&#xA;निष्कारणं नृपश्रेष्ठ वाजिमेधं करोति यः ॥&lt;br&gt;&#xA;व्रजेत्सुपर्णकेतोः स सदनं सिद्धदुर्लभम् ॥१७॥&lt;br&gt;&#xA;इति देवर्षिवचनमुग्रसेनो निशम्य च ॥&lt;br&gt;&#xA;हयमेधं यज्ञवरं कर्तुं चक्रे मतिं नृप ॥१८॥&lt;br&gt;&#xA;तदैव सह रामेण कृष्णं वीक्ष्यागतं नृपः ॥&lt;br&gt;&#xA;पूजयित्वाऽऽसने स्थाप्य साकं च ऋषिणाब्रवीत् ॥१९॥&lt;br&gt;&#xA;उग्रसेन उवाच -&lt;br&gt;&#xA;देवदेव जगन्नाथ जगदीश जगन्मय ॥&lt;br&gt;&#xA;वासुदेव त्रिलोकेश शृणुष्व वचमं मम ॥२०॥&lt;br&gt;&#xA;मत्पुत्रेण च कंसेन बालकाश्च सहस्रशः ॥&lt;br&gt;&#xA;विनापराधेन हरे मारिताश्च महासुरैः ॥२१॥&lt;br&gt;&#xA;तस्य मुक्तिश्च गोविन्दं कथं भवति पापिनः ॥&lt;br&gt;&#xA;कस्मिँलोके गतः कंसो बालाघाती वदस्व मे ॥२२॥&lt;br&gt;&#xA;तस्य पापेनाहमपि भीतोऽस्मि जगदीश्वर ॥&lt;br&gt;&#xA;पुत्रस्य पापेन पिता नरके पतति ध्रुवम् ॥२३॥&lt;br&gt;&#xA;पितुः पापेन पतति निरये हि तथा सुतः ॥&lt;br&gt;&#xA;तस्माच्च किं कारिष्येऽहमुपायं वद माधव ॥२४॥&lt;br&gt;&#xA;कथितं नारदेनाद्य तच्छृणुष्व जगत्पते ॥&lt;br&gt;&#xA;विप्रहा विश्वहा गोघ्नो हयमेधेन शुध्यति ॥२५॥&lt;br&gt;&#xA;तस्मिन् यज्ञे मनो मेऽस्ति यदि चाज्ञां प्रदास्यसि ॥&lt;br&gt;&#xA;गर्ग उवाच -&lt;br&gt;&#xA;इति तस्य वचः श्रुत्वा मुदा मदनमोहनः ॥२६॥&lt;br&gt;&#xA;मनसि प्राह सम्पश्यन्धरां भारेण पीडिताम् ॥&lt;br&gt;&#xA;अहो मया तु बहुशो धराभारोऽवतारितः ॥२७॥&lt;br&gt;&#xA;तथापि सति कौ मध्ये सोऽश्वमेधेन नश्यति ॥&lt;br&gt;&#xA;नाहं हनिष्ये शत्रून् वै स्वहस्तेन मृधाङ्गणे ॥२८॥&lt;br&gt;&#xA;इति प्रतिज्ञा तु कृता विदूरथवधे मया ॥&lt;br&gt;&#xA;तस्माच्च प्रेषयिष्यामि स्वपुत्रान् यादवांस्तथा ॥२९॥&lt;br&gt;&#xA;जेतुं वसुन्धरां सर्वां हयमेधमिषेण च ॥&lt;br&gt;&#xA;इति वार्तां वज्रनाभे विष्वक्सेनो विचार्य च ॥३०॥&lt;br&gt;&#xA;सुधर्मायां च प्रहसन्नुग्रसेनमुवाच वै ॥&lt;br&gt;&#xA;श्रीकृष्ण उवाच -&lt;br&gt;&#xA;मया हतो महाराज कंसो वैकुण्ठमन्दिरम् ॥३१॥&lt;br&gt;&#xA;गतो भूत्वा ममाकारः नित्यं वसति तत्र वै ॥&lt;br&gt;&#xA;तथा त्वमपि राजेन्द्र विपापो दर्शनान्मम ॥३२॥&lt;br&gt;&#xA;तथापि हयमेधं त्वं यशोऽर्थे कुरु भूपते ॥&lt;br&gt;&#xA;यज्ञेन ते महत्कीर्तिः पृथिव्यां च भविष्यति ॥३३॥&lt;br&gt;&#xA;इति तत्कथितं श्रुत्वा कृष्णस्याक्लिष्टकर्मणः ॥&lt;br&gt;&#xA;उवाच परमं वाक्यमुग्रसेनो मुदा नृप ॥३४॥&lt;br&gt;&#xA;राजोवाच&lt;br&gt;&#xA;अद्य देव करिष्येऽहमश्वमेधं क्रतूत्तमम् ॥&lt;br&gt;&#xA;स भविष्यति शीघ्रं वै गोविन्द कृपया तव ॥३५॥&lt;br&gt;&#xA;हयमेधस्य च विधिं सर्वं मे ब्रूहि विस्तरात् ॥&lt;br&gt;&#xA;इति श्रुत्वा च तद्वाक्यमवोचद्विष्टरश्रवाः ॥३६॥&lt;br&gt;&#xA;हयमेधविधिं पृच्छ देवर्षिं नारदं प्रति ॥&lt;br&gt;&#xA;स तवाग्रे च वदति सर्वज्ञाता यदूद्वह ॥३७॥&lt;br&gt;&#xA;इति वाक्यं हरेः श्रुत्वा यदुराजो मुदान्वितः ॥&lt;br&gt;&#xA;सभायां संस्थितं राजन्देवर्षिं निजगाद ह ॥३८॥&lt;br&gt;&#xA;तुरङ्गः कीदृशो भाव्यः कतिसङ्ख्या द्विजोत्तमाः ॥&lt;br&gt;&#xA;दक्षिणा कीदृशी ब्रह्मन् वद मे कीदृशं व्रतम् ॥३९॥&lt;br&gt;&#xA;उग्रसेनस्य वचनमाकर्ण्य देवदर्शनः ॥&lt;br&gt;&#xA;स्मयमान इव प्राह प्रीत्या कृष्णं विलोकयन् ॥४०॥&lt;br&gt;&#xA;श्रीनारद उवाच -&lt;br&gt;&#xA;चन्द्रवर्णं रक्तमुखं पीतपुच्छं मनोहरम् ॥&lt;br&gt;&#xA;सर्वाङ्गसुन्दरं दिव्यं श्यामकर्णं सुलोचनम् ॥४१॥&lt;br&gt;&#xA;प्रवदन्ति महाराज यज्ञेऽस्मिन्हयमीदृशम् ॥&lt;br&gt;&#xA;मधुमासे पूर्णिमायां मोच्योऽयं घोटको नृप ॥४२॥&lt;br&gt;&#xA;महावीरैः पालनीयो वर्षमात्रं हयोत्तमः ॥&lt;br&gt;&#xA;अश्वस्यागमनं यावद्‌भविष्यति स्वके पुरे ॥४३॥&lt;br&gt;&#xA;निवसेद्धैर्यसंयुक्तस्तावत्कर्ता प्रयत्नतः ॥&lt;br&gt;&#xA;यत्र यत्र पुरीषं च मूत्रं च कुरुते हयः ॥४४॥&lt;br&gt;&#xA;कर्तव्यं हवनं विप्रैर्दातव्यं गोसहस्रकम् ॥&lt;br&gt;&#xA;संलिख्य काञ्चनं पत्रं स्वनामबलचिह्नितम् ॥४५॥&lt;br&gt;&#xA;हयस्य भाले बद्ध्वा च कथनीयमिदं वचः ॥&lt;br&gt;&#xA;सर्वे शृणुत राजानो विमुक्तोऽस्ति हयो मया ॥४६॥&lt;br&gt;&#xA;कश्चिद्भूयः श्यामकर्णं प्रतिगृह्णातु चेद्बलात् ॥&lt;br&gt;&#xA;गृह्णाति यस्तं मानेन स जेतव्यो बलात्स्वयम् ॥४७॥&lt;br&gt;&#xA;विप्रा विंशतिसाहस्रा यज्ञादौ कीर्तिता नृप ॥&lt;br&gt;&#xA;वेदज्ञाः सर्वशास्त्रज्ञाः कुलीनाश्च तपस्विनः ॥४८॥&lt;br&gt;&#xA;अत्र ते कथयिष्यामि समर्थस्त्वं शृणुष्व च ॥&lt;br&gt;&#xA;वाजिमेधे महाराज विप्राणां दीर्घदक्षिणाम् ॥४९॥&lt;br&gt;&#xA;तुरगाणां सहस्रं च गजानां शतमेव च ॥&lt;br&gt;&#xA;द्विशतं स्यन्दनानां च सहस्रं च गवां तथा ॥५०॥&lt;br&gt;&#xA;विंशद्‌भारं सुवर्णानां प्रदातव्यं द्विजे द्विजे ॥&lt;br&gt;&#xA;यज्ञस्यादौ तथा चान्ते ईदृशी दक्षिणा मता ॥५१॥&lt;br&gt;&#xA;असिपत्रव्रतं कृत्वा ब्रह्मचर्यसमन्वितः ॥&lt;br&gt;&#xA;कौ पत्न्या सार्द्धमेकत्र कुर्याच्च शयनं नीशि ॥५२॥&lt;br&gt;&#xA;वर्षमात्रं महाराज कर्तव्यं व्रतमीदृशम् ॥&lt;br&gt;&#xA;दीनानां च प्रदातव्यमन्नं वा बहुशो धनम् ॥५३॥&lt;br&gt;&#xA;विधिनानेन राजेन्द्र क्रतुरेष भविष्यति ॥&lt;br&gt;&#xA;असिपत्रव्रतयुतो बहुपुत्रफलप्रदः ॥५४॥&lt;br&gt;&#xA;भीष्मं विना हि मदनं को विजेतुं भवेन्नरः ॥&lt;br&gt;&#xA;तस्माद्‌भीता न कुर्वन्ति कठिनं चैनमद्‌भुतम् ॥५५॥&lt;br&gt;&#xA;कामं प्रतिविजेतुं वै शक्तिस्ते विद्यते यदि ॥&lt;br&gt;&#xA;कुरु गर्गं समाहूय यज्ञारम्भं नृपोत्तम ॥५६॥&lt;br&gt;&#xA;इति श्रीगर्गसंहितायामश्वमेधखण्डे&lt;br&gt;&#xA;यज्ञोद्योगवर्णनं नाम सप्तमोऽध्यायः ॥७॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/08/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/08/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - अष्टमोऽध्यायः&lt;br&gt;&#xA;अश्वमेधस्य अश्वनिर्णयम् -&lt;/p&gt;&#xA;&lt;p&gt;श्रीगर्ग उवाच -&lt;br&gt;&#xA;इति तद्वाक्यमाकर्ण्य स्पष्टाक्षरसमन्वितम् ॥&lt;br&gt;&#xA;राजर्षिः प्राह देवर्षिं विस्मितः प्रहसन्निव ॥१॥&lt;br&gt;&#xA;राजोवाच&lt;br&gt;&#xA;मुने यज्ञं करिष्येऽहं यज्ञयोग्यं तुरङ्गमम् ॥&lt;br&gt;&#xA;गत्वा ममाश्वशालायां हयानां त्वं विलोकय ॥२॥&lt;br&gt;&#xA;नृपस्य वचनं श्रुत्वा तथेत्युक्त्वा च नारदः ॥&lt;br&gt;&#xA;वाजिशालां ययौ तेन दुग्धाभाञ्जलसन्निभान् ॥३॥&lt;br&gt;&#xA;स गत्वा तत्र तुरगान्धूम्रवर्णान्मनोहरान् ॥&lt;br&gt;&#xA;श्यामवर्णान्कृष्णवर्णान्पद्मवर्णान्ददर्श वै ॥४॥&lt;br&gt;&#xA;तथा चान्यत्र शालायां मुग्धाभाञ्जलसन्निभान् ॥&lt;br&gt;&#xA;हरिद्राभान्कुङ्कुमाभान्पलाशकुसुमप्रभान् ॥५॥&lt;br&gt;&#xA;तथा चित्रविचित्राङ्गान्स्फटिकाङ्गान्मनोजवान् ॥&lt;br&gt;&#xA;तथा चान्यत्र शालायां कौसुम्भाङ्गाञ्शुकप्रभान् ॥६॥&lt;br&gt;&#xA;इन्द्रगोपनिभान्गौरान्दिव्यान्पूर्णशशिप्रभान् ॥&lt;br&gt;&#xA;सिन्दूराङ्गानग्निवर्णान्बालसूर्यसमान्नृप ॥७॥&lt;br&gt;&#xA;ईदृशांश्च हयान्दृष्ट्वा नारदो विस्मयान्वितः ॥&lt;br&gt;&#xA;उवाच कृष्णसहितमुग्रसेनं हसन्निव ॥८॥&lt;br&gt;&#xA;नारद उवाच -&lt;br&gt;&#xA;वाजिनस्ते महाराज सर्वे हि बहुसुन्दराः ॥&lt;br&gt;&#xA;ईदृशा नैव स्वर्लोके पृथिव्यां च रसातले ॥९॥&lt;br&gt;&#xA;वर्तते वाजिशालायां कृष्णस्य कृपया तव ॥&lt;br&gt;&#xA;एकोऽपि श्यामकर्णस्तु तेषां मध्ये न दृश्यते ॥१०॥&lt;br&gt;&#xA;श्रीगर्ग उवाच -&lt;br&gt;&#xA;निशम्य वाक्यं देवर्षेर्नृपस्तु दुःखितोऽभवत् ॥&lt;br&gt;&#xA;यज्ञो भविष्यति कथं मनसीति विचारयन् ॥११॥&lt;br&gt;&#xA;उदासीनं नृपं दृष्ट्वा भगवान्मधुसूदनः ॥&lt;br&gt;&#xA;अवोचत्प्रहसञ्शीघ्रं मेघगम्भीरया गिरा ॥१२॥&lt;br&gt;&#xA;श्रीकृष्ण उवाच -&lt;br&gt;&#xA;शृणु मद्वचनं राजन्सर्वं शोकं विहाय च ॥&lt;br&gt;&#xA;गत्वा ममाश्वशालां वै श्यामकर्णं विलोकय ॥१३॥&lt;br&gt;&#xA;इत्युदीरितमाकर्ण्य कृष्णेन च सुरर्षिणा ॥&lt;br&gt;&#xA;हरेश्च वाजिशालां हि जगाम नृपसत्तमः ॥१४॥&lt;br&gt;&#xA;ददर्श तां स गत्वा च यज्ञयोग्यान्सहस्रशः ॥&lt;br&gt;&#xA;श्यामकर्णान्पीतपुच्छांश्चन्द्रवर्णान्मनोजवान् ॥१५॥&lt;br&gt;&#xA;सर्वाङ्गसुन्दरान्दिव्याँस्तप्तहेममुखाञ्शुभान् ॥&lt;br&gt;&#xA;एतान्दृष्ट्वा हयान्‌ राजा विस्मयं परमं गतः ॥१६॥&lt;br&gt;&#xA;हर्षेण महता युक्तः कृष्णं नत्वाब्रवीद्वचः ॥&lt;br&gt;&#xA;राजोवाच&lt;br&gt;&#xA;श्यामकर्णाश्च बहुशो मया चाद्य निरीक्षिताः ॥१७॥&lt;br&gt;&#xA;दुर्लभं किं जगन्नाथ त्वद्‌भक्तानां धरातले ॥&lt;br&gt;&#xA;यथा मनोरथः पूर्वं प्रह्लादस्य ध्रुवस्य च ॥१८॥&lt;br&gt;&#xA;आसीत्त्वत्कृपया कृष्ण तथा मम मनोरथः ॥&lt;br&gt;&#xA;इति श्रुत्वा हरी राजन् शार्ङ्गी भूपमवोचत ॥१९॥&lt;br&gt;&#xA;श्रीकृष्ण उवाच -&lt;br&gt;&#xA;एकं त्वं श्यामकर्णानामश्वानां चन्द्रवर्चसाम् ॥&lt;br&gt;&#xA;गृहीत्वा नृपशार्दूल कुरु यज्ञं ममाज्ञया ॥२०॥&lt;br&gt;&#xA;गर्ग उवाच -&lt;br&gt;&#xA;श्रुत्वा वाक्यं हरिं प्राह करिष्येऽहं क्रतूत्तमम् ॥&lt;br&gt;&#xA;इत्युक्त्वा तेन सहितो नारदेन सभां ययौ ॥२१॥&lt;br&gt;&#xA;ततः कृष्णमनुज्ञाप्य नारदः सहतुम्बुरुः ॥&lt;br&gt;&#xA;राजानमाशिषं दत्वा स्वयम्भूसदनं ययौ ॥२२॥&lt;br&gt;&#xA;इति श्रीगर्गसंहितायामश्वमेधखण्डे&lt;br&gt;&#xA;तुरङ्गदर्शनं नामाष्टमोऽध्यायः ॥८॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/09/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/09/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - नवमोऽध्यायः&lt;br&gt;&#xA;उग्रसेनसभायां गर्गागमनम् -&lt;/p&gt;&#xA;&lt;p&gt;गर्ग उवाच -&lt;br&gt;&#xA;अथ राजा कुशस्थल्यां गते देवर्षिसत्तमे ॥&lt;br&gt;&#xA;स्वदूतान्प्रेषयामास मामानेतुं नृपेश्वर ॥१॥&lt;br&gt;&#xA;त ऊचुरुग्रसेनस्य ममाग्रे वचनं नराः ॥&lt;br&gt;&#xA;दूता ऊचुः&lt;br&gt;&#xA;देवदेव मुने ब्रह्मन्भूदेवानां शिरोमणे ॥२॥&lt;br&gt;&#xA;अस्माकं वचनं सर्वं कृपया शृणु विस्तरात् ॥&lt;br&gt;&#xA;कृष्णेच्छया द्वारकायामुग्रसेनेन भो मुने ॥३॥&lt;br&gt;&#xA;निरूपितं क्रतुवरं तव शिष्येण धीमता ॥&lt;br&gt;&#xA;त्वमागच्छ मुने शीघ्रं तस्मिन् यज्ञमहोत्सवे ॥४॥&lt;br&gt;&#xA;श्रीगर्ग उवाच -&lt;br&gt;&#xA;तेषामहं वचः श्रुत्वा जग्मिवान्द्वारकां पुरीम् ॥&lt;br&gt;&#xA;गर्गाचलान्नृपश्रेष्ठ यज्ञकौतुकसंयुतः ॥५॥&lt;br&gt;&#xA;ततो दृष्टा पुरी दूराच्चानर्ते द्वारका मया ॥&lt;br&gt;&#xA;नानाद्रुमगणैर्जुष्टा नानाचोपवनैर्युता ॥६॥&lt;br&gt;&#xA;नानातडागैर्वापीभिर्नानापक्षिगणैस्तथा ॥&lt;br&gt;&#xA;नीलरक्तसिताम्भोजैः पीतपद्मैः सरोवराः ॥&lt;br&gt;&#xA;राजन्ते कुमुदैश्चैव शुकपुष्पैर्नृपेश्वर ॥७॥&lt;br&gt;&#xA;बिल्वैः कदम्बैर्न्यग्रोधैः शालैस्तालैस्तमालकैः ॥&lt;br&gt;&#xA;बकुलैर्नागपुन्नागैः कोविदारैश्च पिप्पलैः ॥&lt;br&gt;&#xA;जम्बीरैर्हारसिङ्गारैराम्रैराम्रातकैरपि ॥८॥&lt;br&gt;&#xA;केतकीभिर्गोस्तनीभिः कदलीभिश्च जम्बुभिः ॥&lt;br&gt;&#xA;श्रीफलैः पिण्डखर्जूरैः खदिरैः पत्रबिन्दुभिः ॥९॥&lt;br&gt;&#xA;अगरैस्तगरैश्चैव चन्दनै रक्तचन्दनैः ॥&lt;br&gt;&#xA;पलाशैश्च कपित्थैश्च प्लक्षैर्वेत्रैश्च वेणुभिः ॥१०॥&lt;br&gt;&#xA;मल्लिकाभिर्यूथिकाभिर्मोदिनीभिर्महीरुहैः ॥&lt;br&gt;&#xA;तथा मदनबाणैश्च सहस्रांशुमुखद्रुमैः ॥११॥&lt;br&gt;&#xA;प्रियावंशैर्गुल्मवंशैः कर्णिकारैश्च पुष्पितैः ॥&lt;br&gt;&#xA;सहस्राख्यैः कन्दुकैर्वै चागस्त्यैश्च सुदर्शनैः ॥१२॥&lt;br&gt;&#xA;चन्द्रकाख्यैश्च कुन्दैश्च कर्णपुष्पैश्च दाडिमैः ॥&lt;br&gt;&#xA;अनुजीरैर्नागरङ्गैराडुकीजानकीफलैः ॥१३॥&lt;br&gt;&#xA;पूगीफलैर्बदामैश्च तूलै राजादनैद्रुमैः ॥&lt;br&gt;&#xA;एलाभिः सेवतीभिश्च तथा वै देवदारुभिः ॥१४॥&lt;br&gt;&#xA;ईदृशैश्च महावृक्षैः शोभिता नगरी हरेः ॥&lt;br&gt;&#xA;कूजन्ति यत्र राजेन्द्र मयूराः सारसाः शुकाः ॥१५॥&lt;br&gt;&#xA;हंसाः पारावताश्चैव कपोताः कोकिलास्तथा ॥&lt;br&gt;&#xA;सारिकाश्चक्रवाकाश्च खञ्जनाश्चटकाः किल ॥१६॥&lt;br&gt;&#xA;एते पक्षिगणाः सर्वे वैकुण्ठाच्च समागताः ॥&lt;br&gt;&#xA;कृष्ण कृष्णेति मधुरां वाणीं गायन्ति यत्र हि ॥१७॥&lt;br&gt;&#xA;इत्थं पश्यन् व्रजन्‌राजन्ददर्श द्वारकामहम् ॥&lt;br&gt;&#xA;ताम्ररौप्यसुवर्णैश्च त्रिभिर्दुर्गैश्च वेष्टिताम् ॥१८॥&lt;br&gt;&#xA;गिरिणा रैवतेनापि देववृक्षमयेनच च ॥&lt;br&gt;&#xA;रत्नाकरेण गोमत्याऽऽवृतां परिखभूतया ॥१९॥&lt;br&gt;&#xA;कृष्णस्य नगरीं रम्यां कृतकौतुकतोरणाम् ॥&lt;br&gt;&#xA;मुदायुक्तजनाकीर्णां सुवर्णभवनैर्युताम् ॥२०॥&lt;br&gt;&#xA;तथा हाटकहट्टाभिः पताकाभिश्च मण्डिताम् ॥&lt;br&gt;&#xA;विष्णोश्च मन्दिरैः प्रोच्चैर्महेशस्यालयैर्युताम् ॥२१॥&lt;br&gt;&#xA;यदुभिश्च महाशूरैर्विमानैश्च सहस्रशः ॥&lt;br&gt;&#xA;शतशृङ्गाटकैश्चैव कलशैर्भर्मकर्बुरैः ॥२२॥&lt;br&gt;&#xA;रथ्याभिर्मन्दुराभिश्च दन्तिशालाभिरेव च ॥&lt;br&gt;&#xA;गोशालाभिश्च शालाभिः सुरौप्यपथिभिर्युताम् ॥२३॥&lt;br&gt;&#xA;प्रासादैर्नवलक्षैश्च कृष्णस्य परमात्मनः ॥&lt;br&gt;&#xA;तथा षोडशसाहस्रैर्भवनैर्वेष्टितां पुरीम् ॥२४॥&lt;br&gt;&#xA;द्वारे द्वारे द्वारकायां शूरा वीराश्च कोटिशः ॥&lt;br&gt;&#xA;रक्षन्त्यहर्निशं राजन्सर्वशस्त्रधराः किल ॥२५॥&lt;br&gt;&#xA;प्रगायन्ति जनाः सर्वे श्रीकृष्णबलदेवयोः ॥&lt;br&gt;&#xA;गृहे गृहे च नामानि शृण्वन्ति चरितानि च ॥२६॥&lt;br&gt;&#xA;इत्थं विलोकयन्सर्वान्सुधर्मायामहं गतः ॥&lt;br&gt;&#xA;कृष्णेति पादुकारूढस्तुलसीमालया जपन् ॥२७॥&lt;br&gt;&#xA;अथोग्रसेनो राजर्षिर्दृष्ट्वा मां च समागतम् ॥&lt;br&gt;&#xA;समुत्थाय मुदायुक्तः शक्रसिंहासनात्किल ॥२८॥&lt;br&gt;&#xA;षट्पञ्चाशत्कोटिसङ्ख्यैर्यादवैः सह भूपते ॥&lt;br&gt;&#xA;नत्वा सिंहासने स्थाप्य पूजयामास चाहुकः ॥२९॥&lt;br&gt;&#xA;मदङ्घ्री चावनिज्याथ यादवानां च सन्निधौ ॥&lt;br&gt;&#xA;पादोदकं स्वशिरसि धृत्वा प्राह नृपेश्वरः ॥३०॥&lt;br&gt;&#xA;उगेसेन उवाच -&lt;br&gt;&#xA;विप्रेन्द्र नारदमुखाच्छ्रुतं यस्य महत्फलम् ॥&lt;br&gt;&#xA;तं यज्ञमश्वमेधाख्यं करिष्येऽहं तवाज्ञया ॥३१॥&lt;br&gt;&#xA;यस्याङ्घ्रिसेवया पूर्वे मनोरथमहार्णवम् ॥&lt;br&gt;&#xA;तेरुर्जगत्तृणीकृत्य स कृष्णश्चात्र वर्त्तते ॥३२॥&lt;br&gt;&#xA;श्रीगर्ग उवाच -&lt;br&gt;&#xA;यादवेन्द्र महाराज सम्यग्व्यसितं त्वया ॥&lt;br&gt;&#xA;हयमेधेन ते कीर्तिस्त्रिलोक्यां सम्भविष्यति ॥३३॥&lt;br&gt;&#xA;कः प्रयास्यति रक्षार्थं तुरगस्य नृपेश्वर ॥&lt;br&gt;&#xA;बहवः शत्रवः सन्ति तस्मात्तं निश्चयं कुरु ॥३४॥&lt;br&gt;&#xA;वर्षमात्रं प्रकर्तव्यमसिपत्रव्रतं त्वया ॥&lt;br&gt;&#xA;तदा तु कुशलेनापि भविष्यति क्रतूत्तमः ॥३५॥&lt;br&gt;&#xA;प्रद्युम्नेन राजसूये जिता सर्वा मही पुरा ॥&lt;br&gt;&#xA;तुरङ्गास्याद्य रक्षार्थं तं पुनः किं नियोक्ष्यसि ॥३६॥&lt;br&gt;&#xA;इति मद्वचनं श्रुत्वा राजा चिन्तापरायणः ॥&lt;br&gt;&#xA;ददर्श संस्थितं नॄणां सर्वदुःखहरं हरिम् ॥३७॥&lt;br&gt;&#xA;तदैव भगवान्दृष्ट्वा शोकेनापूरितं नृपम् ॥&lt;br&gt;&#xA;ताम्बूलवीटकं नीत्वा प्रहसन्निदमब्रवीत् ॥३८॥&lt;br&gt;&#xA;श्रीकृष्ण उवाच -&lt;br&gt;&#xA;भोः शूरा यादवाः सर्वे बलिनो रणकोविदाः ॥&lt;br&gt;&#xA;उग्रसेनस्य चाग्रे वै शृण्वन्तु मम भाषितम् ॥३९॥&lt;br&gt;&#xA;यो मोचयति राजभ्यो हयमेधतुरङ्गमम् ॥&lt;br&gt;&#xA;महारथी मनस्वी च सोऽयं गृह्णातु वीटकम् ॥४०॥&lt;br&gt;&#xA;इति श्रुत्वा हरेर्वाक्यं यादवा युद्धकोविदाः ॥&lt;br&gt;&#xA;परस्परं् प्रपश्यन्तो गतमानाः पुनः पुनः ॥४१॥&lt;br&gt;&#xA;संस्थितो घटिकामात्रं रेजे ताम्बूलबीटकः ॥&lt;br&gt;&#xA;कृष्णस्य सुन्दरे हस्ते यथा तामरसे शुकः ॥४२॥&lt;br&gt;&#xA;ततश्च सर्वेषु गतेषु तूष्णी-&lt;br&gt;&#xA;मूषापतिश्चापधरो महात्मा ॥&lt;br&gt;&#xA;प्रगृह्य ताम्बूलचयं नृपेन्द्र&lt;br&gt;&#xA;नत्वा च कृष्णं निजगाद सद्यः ॥४३॥&lt;br&gt;&#xA;श्रीअनिरुद्ध उवाच -&lt;br&gt;&#xA;अहं हि श्यामकर्णस्य राजन्येभ्यश्च पालनम् ॥&lt;br&gt;&#xA;करिष्यामि जगन्नाथ तस्मान्मां त्वं् नियोजय ॥४४॥&lt;br&gt;&#xA;न करिष्ये घोटकस्य पालनं यदि तच्छृणु ॥&lt;br&gt;&#xA;प्रतिज्ञां मम गोविन्द दीनस्य दीनवत्सल ॥४५॥&lt;br&gt;&#xA;ब्राह्मणीगमनात्क्षत्री वैश्यस्य शूद्र एव च ॥&lt;br&gt;&#xA;यां गतिं प्राप्नुयान्नूनं तामहं दुःखदायिनीम् ॥४६॥&lt;br&gt;&#xA;विप्रं कृत्वा गुरुं पूर्वं पश्चात्तं यो न सेवते ॥&lt;br&gt;&#xA;स याति यां गतिं देव प्राप्नुयां तामहं ध्रुवम् ॥४७॥&lt;br&gt;&#xA;गर्ग उवाच -&lt;br&gt;&#xA;इति तद्वाक्यमाकर्ण्य यादवा विस्मयं गताः ॥&lt;br&gt;&#xA;तदैव कृष्णः सन्तुष्टो जग्राह पौत्रमेव च ॥४८॥&lt;br&gt;&#xA;ततो हरिः सुधर्मायामनिरुद्धं कृताञ्जलिम् ॥&lt;br&gt;&#xA;सर्वेषां शृण्वतां प्राह घननिर्हादया गिरा ॥४९॥&lt;br&gt;&#xA;श्रीकृष्ण उवाच -&lt;br&gt;&#xA;अनिरुद्ध तुरङ्गस्य वर्षमात्रं च पालनम् ॥&lt;br&gt;&#xA;राजन्येभ्यश्च कृत्वा त्वं पुनरागच्छ चात्र वै ॥५०॥&lt;br&gt;&#xA;इति श्रीगर्गसंहितायां हयमेधचरित्रे&lt;br&gt;&#xA;सुमेरौ गर्गागमनं नाम नवमोऽध्यायः ॥९॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/10/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/10/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - दशमोऽध्यायः&lt;br&gt;&#xA;उग्रसेन-रुचिमती-संवादम् -&lt;/p&gt;&#xA;&lt;p&gt;श्रीगर्ग उवाच -&lt;br&gt;&#xA;इति ब्रुवति श्रीकृष्णे हंसस्थश्चतुराननः ॥&lt;br&gt;&#xA;आजगाम कुशस्थल्यामीश्वरेण समन्वितः ॥१॥&lt;br&gt;&#xA;तत इन्द्रः कुबेरश्च यमो वरुण एव च ॥&lt;br&gt;&#xA;वायुर्वायुसखाश्चैव नैर्ऋतश्च निशाकरः ॥२॥&lt;br&gt;&#xA;एते समाययू राजन्कृष्णदर्शनकाङ्क्षया ॥&lt;br&gt;&#xA;ततश्च द्वादशादित्या वेतालाश्च मरुद्‌गणाः ॥३॥&lt;br&gt;&#xA;विश्वेदेवाश्च साध्याश्च गन्धर्वाः किन्नरास्तथा ॥&lt;br&gt;&#xA;विद्याधराश्च मुनयः श्रीकृष्णं द्रष्टुमाययुः ॥४॥&lt;br&gt;&#xA;तत्रागतानां देवानामुग्रसेनेन माधवः ॥&lt;br&gt;&#xA;यथाविध्युपसङ्गम्य सर्वेषां मानमादधे ॥५॥&lt;br&gt;&#xA;आसनेषूपविष्टेषु सभायां निर्जरेष्वथ ॥&lt;br&gt;&#xA;श्लाघां चकार सर्वेषां लीलानरवपुर्हरिः ॥६॥&lt;br&gt;&#xA;अथ ब्रह्मा हरेः पार्श्वे स्थितः शक्रेण नोदितः ॥&lt;br&gt;&#xA;प्रत्युवाच जगन्नाथं बलभद्रसमन्वितम् ॥७॥&lt;br&gt;&#xA;ब्रह्मोवाच&lt;br&gt;&#xA;पौत्रस्ते बालकः कृष्ण राजन्येभ्यश्च पालनम् ॥&lt;br&gt;&#xA;कठिनं श्यामकर्णस्य करिष्यति कथं हरे ॥८॥&lt;br&gt;&#xA;मा तं प्रेषय तस्मात्त्वं रक्षणाय हयस्य वै ॥&lt;br&gt;&#xA;विघ्नाश्च बहवः सन्ति प्रद्युम्नं प्रेषयस्व च ॥९॥&lt;br&gt;&#xA;सङ्कर्षणं वा गोविन्द ह्यथवा रक्ष त्वं हयम् ॥&lt;br&gt;&#xA;इति तद्वचनं श्रुत्वा निजगौ प्रहसन्हरिः ॥१०॥&lt;br&gt;&#xA;श्रीभगवानुवाच&lt;br&gt;&#xA;अनिरुद्धो हठाद्याति मन्निषेधं न मन्यते ॥&lt;br&gt;&#xA;तस्मात्तन्निकटे गत्वा निषेधं कुरु यत्नतः ॥११॥&lt;br&gt;&#xA;कृष्णस्य वाक्यमाकर्ण्य विधिश्चन्द्रसमन्वितः ॥&lt;br&gt;&#xA;ययौ निवारणार्थायानिरुद्धं कार्ष्णिनन्दनम् ॥१२॥&lt;br&gt;&#xA;यदा गतौ समीपे तु सुरज्येष्ठकलानिधी ॥&lt;br&gt;&#xA;विग्रहे ह्यनिरुद्धस्य सद्यस्तौ लीनतां गतौ ॥१३॥&lt;br&gt;&#xA;बभूवुर्विस्मिताः सर्वे शिवशक्रादयः सुराः ॥&lt;br&gt;&#xA;यादवा मुनयश्चैव ह्युग्रसेनादयो नृपाः ॥ १४॥&lt;br&gt;&#xA;वज्रनाभ त्वत्पितरं संस्तुवन्ति गणाः किल ॥&lt;br&gt;&#xA;परिपूर्णतमं तस्मादनिरुद्धं वदन्ति हि ॥१५॥&lt;br&gt;&#xA;गर्ग उवाच -&lt;br&gt;&#xA;अथोग्रसेनो नृपतिः सभातला-&lt;br&gt;&#xA;दुत्थाय कृष्णं मनसा प्रणम्य च ॥&lt;br&gt;&#xA;स्वान्तःपुरं सुन्दररत्नवेष्टितं&lt;br&gt;&#xA;जगाम राजन्क्रतुकौतुकावृतः ॥१६॥&lt;br&gt;&#xA;गत्वा ह्यन्तपुरे राजा सुरेन्द्रसदनोपमे ॥&lt;br&gt;&#xA;पर्यङ्कस्थां रुचिमतीं शचीतुल्यां वराननाम् ॥१७॥&lt;br&gt;&#xA;दासीभिः सेवितां राज्ञीं वस्त्रालङ्कारवेष्टिताम् ॥&lt;br&gt;&#xA;वीजितां चामरैः शुक्लैर्ददर्श नृपसत्तमः ॥१८॥&lt;br&gt;&#xA;सा विलोक्यागतं तत्र स्वपतिं यादवेश्वरम् ॥&lt;br&gt;&#xA;उत्थाय चादरं राजन् चकार विधिना किल ॥१९॥&lt;br&gt;&#xA;ततः स्थित्वा स पर्यङ्के वृष्णीशो स्वां प्रियां पराम् ॥&lt;br&gt;&#xA;प्रोवाच प्रहसन् वाण्या घनशब्दगभीरया ॥२०॥&lt;br&gt;&#xA;हयमेधं करिष्येऽहं प्रिये कृष्णाज्ञयाऽद्य वै ॥&lt;br&gt;&#xA;नरो यस्य प्रतापेन लभते वाञ्छितं फलम् ॥२१॥&lt;br&gt;&#xA;गर्ग उवाच -&lt;br&gt;&#xA;इति तद्वचनं श्रुत्वा पुत्रदुःखेन दुःखिता ॥&lt;br&gt;&#xA;स्मरन्ती कृपणा पुत्रान्प्रत्युवाच नृपेश्वरम् ॥२२॥&lt;br&gt;&#xA;राज्ञ्युवाच -&lt;br&gt;&#xA;पुत्रदर्शनहीनाया राजन्मे सर्वसम्पदः ॥&lt;br&gt;&#xA;न रोचन्ते सुरैः प्रार्थ्याः सुखेन त्वं क्रतुं कुरु ॥२३॥&lt;br&gt;&#xA;यदि यज्ञप्रतापेन पुत्रो भवति सुन्दरः ॥&lt;br&gt;&#xA;तदा प्रसन्नचित्ताहं भविष्यामि नृपेश्वर ॥२४॥&lt;br&gt;&#xA;तस्या वाक्यं समाकर्ण्य नृपः खिन्नमना ह्यभूत् ॥&lt;br&gt;&#xA;पुनराह प्रियां तत्र श्रद्धां श्राद्धसुरो यथा ॥२५॥&lt;br&gt;&#xA;राजोवाच -&lt;br&gt;&#xA;शृणु भद्रे त्विमामाशां पुत्राणां बहुदुःखदाम् ॥&lt;br&gt;&#xA;त्वक्त्वा विमुक्तिदं साक्षात्कृष्णं भज परात्परम् ॥२६॥&lt;br&gt;&#xA;अहं वृद्धस्तु त्वं वृद्धा कथं पुत्रो भविष्यति ॥&lt;br&gt;&#xA;तस्मादज्ञानजं शोकं त्यज बन्धनकारणम् ॥२७॥&lt;br&gt;&#xA;श्रुत्वा तु यादवेन्द्रस्य वाक्यं विज्ञानदं परम् ॥&lt;br&gt;&#xA;राजन् रुचिमती प्राह यदूनां प्रवरं पतिम् ॥२८॥&lt;br&gt;&#xA;रुचिमत्युवाच -&lt;br&gt;&#xA;राजन् यज्ञप्रतापेन प्राप्यते वाञ्छितं फलम् ॥&lt;br&gt;&#xA;अहं तु कामये द्रष्टुं हतपुत्रान्समागतान् ॥२९॥&lt;br&gt;&#xA;यदि त्वमीदृशं वाक्यं मृतानां दर्शनं कुतः ॥&lt;br&gt;&#xA;वदिष्यसि मदग्रे हि ततोऽन्यच्छृणु मन्मुखात् ॥३०॥&lt;br&gt;&#xA;कृष्णेन दत्तं तत्पुत्रं गुरवे गुरुदक्षिणाम् ॥&lt;br&gt;&#xA;तद्वत्स्वपुत्रान्‌ राजेन्द्र कामये द्रष्टुमागतान् ॥३१॥&lt;br&gt;&#xA;गर्ग उवाच -&lt;br&gt;&#xA;इति श्रुत्वाऽऽह्वयामास मां च कृष्णं बृहच्छ्रवाः ॥&lt;br&gt;&#xA;तयोः सपर्यां महतीमागताभ्यां चकार ह ॥३२॥&lt;br&gt;&#xA;तौ पूजयित्वाभिप्रायं ताभ्यां सर्वं न्यवेदयत् ॥&lt;br&gt;&#xA;उग्रसेनस्य वाक्यं वै श्रुत्वा मद्वचनाद्धरिः ॥३३॥&lt;br&gt;&#xA;उपशक्रो यथा शक्रं प्राह तद्वन्नृपेश्वर ॥&lt;br&gt;&#xA;श्रीभगवानुवाच -&lt;br&gt;&#xA;शृणु राजँस्तव सुताः प्रधने निहताः पुरा ॥३४॥&lt;br&gt;&#xA;ते सर्वे दिव्यदेहेन वर्तन्ते दिवि देववत् ॥&lt;br&gt;&#xA;तस्मात्वं नृपशार्दूल पुत्रशोकं विहाय च ॥३५॥&lt;br&gt;&#xA;अश्वमेधं क्रतुवरं कुरु धैर्येण भूपते ॥&lt;br&gt;&#xA;दर्शयिष्याम्यहं सर्वान् यज्ञस्यान्ते च ते सुतान् ॥३६॥&lt;br&gt;&#xA;निशम्य कृष्णवचनमुर्वीशः स्वां प्रियां मुदा ॥&lt;br&gt;&#xA;आश्वास्य च शुभैर्वाक्यैः सुधर्मां सुजनैर्ययौ ॥३७॥&lt;br&gt;&#xA;आगतं तु नृपं वीक्ष्य श्रीकृष्णेन समन्वितम् ॥&lt;br&gt;&#xA;दिक्पालाश्च प्रणेमुर्वै रामेशानादयः सुराः ॥३८॥&lt;br&gt;&#xA;उग्रसेनस्य भूपस्य वज्रनाभे तपः परम् ॥&lt;br&gt;&#xA;किं वर्णयामि यं सर्वे श्रीकृष्णाद्या नमन्ति हि ॥३९॥&lt;br&gt;&#xA;यादवेन्द्रस्तु सर्वान् वै देवान्नत्वा विलज्जितः ॥&lt;br&gt;&#xA;शक्रसिंहासने दिव्ये नारुरोह विचारयन् ॥४०॥&lt;br&gt;&#xA;तदैव कृष्णो भगवान्गृहीत्वा पाणिना नृपम् ॥&lt;br&gt;&#xA;स्वभक्तं स्थापयामास तस्मिन् वै वासवासने ॥४१॥&lt;br&gt;&#xA;इति श्रीगर्गसंहितायां हयमेधचरित्रे&lt;br&gt;&#xA;राजराज्ञीसंवादे दशमोऽध्यायः ॥१०॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/11/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/11/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - एकादशोऽध्यायः&lt;br&gt;&#xA;अश्वमेधस्य अश्वपूजा -&lt;/p&gt;&#xA;&lt;p&gt;श्रीगर्ग उवाच -&lt;br&gt;&#xA;अथ राजा सुधर्मायां वासुदेवेन नोदितः ॥&lt;br&gt;&#xA;संस्थितानृत्विजो वव्रे मूर्ध्नाऽऽनम्य प्रसाद्य च ॥१॥&lt;br&gt;&#xA;पराशरश्च व्यासश्च देवलश्च्यवनोऽसितः ॥&lt;br&gt;&#xA;शतानन्दो गालवश्च याज्ञवल्क्यो बृहस्पतिः ॥२॥&lt;br&gt;&#xA;अगस्त्यो वामदेवश्च मैत्रेयो लोमशः कविः ॥&lt;br&gt;&#xA;अहं क्रतुर्जैमिनिश्च वैशम्पायन एव च ॥३॥&lt;br&gt;&#xA;पैलः सुमन्तुः कण्वश्च भृगू रामोऽकृतव्रणः ॥&lt;br&gt;&#xA;मधुच्छन्दा वीतहोत्रो कवषो धौम्य आसुरिः ॥४॥&lt;br&gt;&#xA;जाबालिर्वीरसेनश्च पुलस्त्यः पुलहस्तथा ॥&lt;br&gt;&#xA;दुर्वासाश्च मरीचिश्च ह्येकतश्च द्वितस्त्रितः ॥५॥&lt;br&gt;&#xA;अङ्गिरा नारदश्चैव पर्वतः कपिलो मुनिः ॥&lt;br&gt;&#xA;जातूकर्ण्यो ह्युतथ्यश्च संवर्तश्च मृगीसुतः ॥६॥&lt;br&gt;&#xA;शाण्डिल्यः प्राड्‌विपाकाश्च कहोडः सुरतो मनुः ॥&lt;br&gt;&#xA;कचः स्थूलशिराश्चैव स्थूलाक्षः प्रतिमर्दनः ॥७॥&lt;br&gt;&#xA;बकदाल्भ्यश्च कौण्डिन्यो रैभ्यो द्रोणः कृपस्तथा ॥&lt;br&gt;&#xA;प्रकटाक्षो यवक्रीतो वसुधन्वा च मित्रभूः ॥८॥&lt;br&gt;&#xA;अपान्तरतमो दत्तो मार्कण्डेयो महानुनिः ॥&lt;br&gt;&#xA;जमदग्निः कश्यपश्च भरद्वाजश्च गौतमः ॥९॥&lt;br&gt;&#xA;अत्रिर्मुनिर्वसिष्ठश्च विश्वामित्रः पतञ्जलिः ॥&lt;br&gt;&#xA;कात्यायनिः पाणिनिश्च वाल्मीक्याद्याश्च ऋत्विजः ॥१०॥&lt;br&gt;&#xA;पूजिता यादवेन्द्रेण प्रसन्नास्तेऽभवन्नृप ॥&lt;br&gt;&#xA;ततः सर्वे ऋत्विजश्च नृपमूचूर्निमन्त्रिताः ॥११॥&lt;br&gt;&#xA;मुनय ऊचुः -&lt;br&gt;&#xA;उग्रसेन महाराज सुरासुरनमस्कृत ॥&lt;br&gt;&#xA;यज्ञं कृष्णस्य कृपया कुरु सोऽपि भविष्यति ॥१२॥&lt;br&gt;&#xA;इति तेषां वचः श्रुत्वा परितुष्टाखिलेन्द्रियः ॥&lt;br&gt;&#xA;सर्वान्वै क्रतुसम्भारानाजहारान्धकेश्वरः ॥१३॥&lt;br&gt;&#xA;ततः कृष्ट्वा यज्ञभूमिं विप्राः कनकलाङ्गलैः ॥&lt;br&gt;&#xA;पिण्डारके यथान्यायं दीक्षायां चक्रिरे नृपम् ॥१४॥&lt;br&gt;&#xA;चतुर्योजनपर्यन्तं विलिख्य बहुशो महीम् ॥&lt;br&gt;&#xA;यज्ञस्यार्थे नृपस्तत्र रचयामास मण्डपान् ॥१५॥&lt;br&gt;&#xA;योनिमेखलया युक्तं मध्यकुण्डं विधाय च ॥&lt;br&gt;&#xA;तस्मिन्वै स्थापयामस विधिना जातवेदसम् ॥१६॥&lt;br&gt;&#xA;रत्नानेकैर्विरचितां पताकाभिर्युतां सभाम् ॥&lt;br&gt;&#xA;मम वाक्याद्वज्रनाभे रचयामास चाहुकः ॥१७॥&lt;br&gt;&#xA;अथ दृष्ट्वा सभां कृष्णो निजगौ स्वसुतं प्रति ॥&lt;br&gt;&#xA;श्रीकृष्ण उवाच -&lt;br&gt;&#xA;प्रद्युम्न शृणु मद्वाक्यं तन्निशम्य कुरु त्वरम् ॥१८॥&lt;br&gt;&#xA;गत्वा शस्त्रधरैः शूरैर्यत्नेन हयमानय ॥&lt;br&gt;&#xA;श्रीगर्ग उवाच -&lt;br&gt;&#xA;इति श्रुत्वा हरेर्वाक्यं प्रद्युम्नो धन्विनां वरः ॥१९॥&lt;br&gt;&#xA;तथेत्युक्त्वा हयं नेतुं वाजिशालां जगाम ह ॥&lt;br&gt;&#xA;ततः कृष्णेन रक्षार्थं स्वपुत्राश्च हयस्य वै ॥२०॥&lt;br&gt;&#xA;प्रेषिता वाजिशालायां भानुसाम्बादयो नृप ॥&lt;br&gt;&#xA;स गत्वा वाजिशालायां रुक्मिणीनन्दनो बली ॥२१॥&lt;br&gt;&#xA;स्वर्णशृख‘ग्लया बद्धाञ्छ्यामकर्णान्सहस्रशः ॥&lt;br&gt;&#xA;विलोक्यैकं स्वहस्तेन यज्ञयोग्यं तुरङ्गमम् ॥२२॥&lt;br&gt;&#xA;प्रहसन्मोचयामास बन्धनान्नृप लीलया ॥&lt;br&gt;&#xA;सहयो निर्ययौ मुक्तो शालायाश्च शनैः शनै ॥२३॥&lt;br&gt;&#xA;रक्ताननो पीतपुच्छः श्यामकर्णो मनोहरः ॥&lt;br&gt;&#xA;स्रग्भिर्मुक्ताफलानाञ्च शोभितो दिव्यदर्शनः ॥२४॥&lt;br&gt;&#xA;श्वेतातपत्रेण युतो चामरैः समलङ्कृतः ॥&lt;br&gt;&#xA;अग्रतो मध्यतश्चैव पृष्ठतश्च हरेः सुताः ॥२५॥&lt;br&gt;&#xA;सेवन्ते हरिराजं वै सुराः सर्वे हरिं यथा ॥&lt;br&gt;&#xA;तथान्यै रक्षमाणस्तु मण्डलेशैस्तुरङ्गमः ॥२६॥&lt;br&gt;&#xA;प्राप्तोऽथ मण्डपं कुर्वन्खुरक्षततलां महीम् ॥&lt;br&gt;&#xA;नृपो वीक्ष्यागतं तत्र श्यामकर्णं मुदान्वितः ॥२७॥&lt;br&gt;&#xA;प्रेषयामास मां राजन्क्रियाकर्तव्यतां प्रति ॥&lt;br&gt;&#xA;सोऽहं नृपं च संस्थाप्य रुचिमत्या समन्वितम् ॥२८॥&lt;br&gt;&#xA;पिण्डारके प्रयोगं वै कारयामास धर्मतः ॥&lt;br&gt;&#xA;नृपश्चैत्रे पूर्णिमायां दीक्षितोऽजिनसंवृतः ॥२९॥&lt;br&gt;&#xA;असिपत्रव्रतं राजन्स चकार मदाज्ञया ॥&lt;br&gt;&#xA;अहं तु यादवेन्द्रस्य कुलपूर्वगुरुर्मुनिः ॥३०॥&lt;br&gt;&#xA;सर्वेषां चैव विप्राणामाचार्यो ह्यभवं नृप ॥&lt;br&gt;&#xA;अथ विप्र ब्रह्मघोषैः श्रीकृष्णस्याज्ञया स्थिताः ॥३१॥&lt;br&gt;&#xA;सर्वे प्रपूजयामासुर्हेरम्बादीन्सुरान्पृथक् ॥&lt;br&gt;&#xA;ततः सर्वे मुनिगणाः संस्थाप्य तुरगं नृप ॥&lt;br&gt;&#xA;काश्मीरचन्दनेनापि पुष्पस्रग्भिश्च तन्दुलैः ॥३२॥&lt;br&gt;&#xA;नीराजनादिभिर्धूपैः सुधाकुण्डलकादिभिः ॥&lt;br&gt;&#xA;पूजयित्वा हयं भूपं दानार्थे तु ह्यनोदयन् ॥३३॥&lt;br&gt;&#xA;ततः श्रुत्वाऽऽहुकः शीघ्रं पूर्वं मह्यं ददौ धनम् ॥&lt;br&gt;&#xA;एकलक्षं तुरङ्गाणा सहस्रं हस्तिना तथा ॥३४॥&lt;br&gt;&#xA;द्विसहस्रं रथानां च धेनूनां लक्षमेव च ॥&lt;br&gt;&#xA;शतभारं सुवर्णानामीदृशीं दक्षिणां नृपः ॥३५॥&lt;br&gt;&#xA;निमन्त्रितेभ्यो विप्रेभ्य उग्रसेनो नृपस्ततः ॥&lt;br&gt;&#xA;यथोक्तां दक्षिणां राजन्प्रददौ तां च त्वं शृणु ॥३६॥&lt;br&gt;&#xA;घोटकानां सहस्रं च द्विपानां शतमेवच ॥&lt;br&gt;&#xA;रथानां द्विशतं चैव सहस्रं च गवां तथा ॥३७॥&lt;br&gt;&#xA;विंशद्‌भारं च हेमानामीदृशीं दक्षिणां पुनः ॥&lt;br&gt;&#xA;अथागतेभ्यो विप्रेभ्यो नत्वा राजा विधानतः ॥३८॥&lt;br&gt;&#xA;गजमेकं रथं गां च स्वर्णभारं च घोटकम् ॥&lt;br&gt;&#xA;एकैकस्मै च विप्राय दक्षिणां प्रददौ नृपः ॥३९॥&lt;br&gt;&#xA;एवं कृत्वा तु दानं वै ललाटे तुरगस्य च ॥&lt;br&gt;&#xA;कमनीयं कुङ्कुमाद्यैः स्वर्णपत्रं बबन्ध ह ॥४०॥&lt;br&gt;&#xA;तत्राहमुग्रसेनस्य प्रतापं वीर्यमूर्जितम् ॥&lt;br&gt;&#xA;ततोऽलिखं सभायां वै यादवानां च पश्यताम् ॥४१॥&lt;br&gt;&#xA;चन्द्रवंशे यदुकुले उग्रसेनो विराजते ॥&lt;br&gt;&#xA;इन्द्रादयः सुरगणा यस्यादेशानुवर्तिनः ॥४२॥&lt;br&gt;&#xA;सहायो यस्य भगवाञ्श्रीकृष्णो भक्तपालकः ॥&lt;br&gt;&#xA;अस्ति वै द्वारकापुर्यां तद्‌भक्त्या निवसन्हरिः ॥४३॥&lt;br&gt;&#xA;तद्वाक्याद्धयमेधं स उग्रसेनो नृपेश्वरः ॥&lt;br&gt;&#xA;चक्रवर्ती हठाद्यज्ञं स्वयशोऽर्थे करोति हि ॥४४॥&lt;br&gt;&#xA;मोचितस्तेन तुरगो हयानां प्रवरः शुभः ॥&lt;br&gt;&#xA;तद्‌रक्षकः कृष्णपौत्रोऽनिरुद्धो वृकदैत्यहा ॥४५॥&lt;br&gt;&#xA;गजाश्वरथवीराणां सेनासङ्घसमन्वितः ॥&lt;br&gt;&#xA;राजानो ये करिष्यन्ति राज्यं कौ शूरमानिनः ॥४६॥&lt;br&gt;&#xA;ते गृह्णन्तु यज्ञहयं स्वबलात्पत्रशोभितम् ॥&lt;br&gt;&#xA;तं मोचयति धर्मात्मा गृहीतं च हयं नृपैः ॥४७॥&lt;br&gt;&#xA;स्वबाहुबलवीर्येणानिरुद्धो लीलया हठात् ॥&lt;br&gt;&#xA;तस्यान्यथा च पदयोः पतित्व यान्तु धन्विनः ॥४८॥&lt;br&gt;&#xA;इति पत्रे च लिखिते दघ्मुः शङ्खान्यदूत्तमाः ॥&lt;br&gt;&#xA;कांस्यतालमृदङ्गाद्या नेदुर्भेर्यश्च गोमुखाः ॥४९॥&lt;br&gt;&#xA;मङ्गलानि चरित्राणि श्रीकृष्णबलदेवयोः ॥&lt;br&gt;&#xA;गन्धर्वास्तत्र गायन्ति ननृतुरप्सरसो मुदा ॥५०॥&lt;br&gt;&#xA;अथानिरुद्धं तुरगस्य पालने&lt;br&gt;&#xA;भूत्वा प्रसन्नः किल कार्ष्णिनन्दनम् ॥&lt;br&gt;&#xA;समादिदेशाच्युतमेव संस्थितं&lt;br&gt;&#xA;यदूत्तमानामधिपस्य पश्यतः ॥५१॥&lt;br&gt;&#xA;इति श्रीगर्गसंहितायां हयमेधचरित्रे&lt;br&gt;&#xA;सुमेरौ हयपूजनं नामैकादशोऽध्यायः ॥११॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/12/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/12/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - द्वादशोऽध्यायः&lt;br&gt;&#xA;अनिरुद्धस्य विजयाभिषेकम् -&lt;/p&gt;&#xA;&lt;p&gt;गर्ग उवाच -&lt;br&gt;&#xA;अथ राजा कुशस्थल्यां पूजयित्वा तुरङ्गमम् ॥&lt;br&gt;&#xA;मुमोच ब्रह्मघोषेण विधिना बद्धचामरम् ॥१॥&lt;br&gt;&#xA;सुधाकुण्डलिकाः सोऽपि भुक्त्वा तुरगराट् ततः ॥&lt;br&gt;&#xA;निर्ययौ स्वर्णमालाभिः शोभितः कुङ्कुमेन च ॥२॥&lt;br&gt;&#xA;रक्षणार्थं हयस्यार्थे चादरेण नृपेश्वरः ॥&lt;br&gt;&#xA;अनिरुद्धं वृकहणमूचे रक्षार्थमुद्यतम् ॥३॥&lt;br&gt;&#xA;उग्रसेन उवाच -&lt;br&gt;&#xA;श्रीकृष्णपौत्र प्राद्युम्ने त्वया यत्कथितं वचः ॥&lt;br&gt;&#xA;पालनार्थे तुरङ्गस्य स्वेच्छया तत्कुरु त्वरम् ॥४॥&lt;br&gt;&#xA;मद्‌राजसूये पूर्वं वै प्रद्युम्नेन जिता मही ॥&lt;br&gt;&#xA;त्वं तु शूरोऽसि बलवान्धन्वी तस्यात्मजो महान् ॥५॥&lt;br&gt;&#xA;वृकस्तु शकुनेर्भ्राता महादैत्यो हतस्त्वया ॥&lt;br&gt;&#xA;राजानश्च जिताः सर्वे भीष्मो युद्धे हि तोषितः ॥६॥&lt;br&gt;&#xA;अहो मृगाङ्कलोकेशौ यस्मिन्संलीनतां गतौ ॥&lt;br&gt;&#xA;तस्मात्वामृषयः सर्वे परिपूर्णं वदन्ति हि ॥७॥&lt;br&gt;&#xA;तस्मात्पालय त्वं वीर सेनाया च परीवृतः ॥&lt;br&gt;&#xA;राजन्येभ्यश्च सर्वेभ्यो हयमेधतुरङ्गमम् ॥८॥&lt;br&gt;&#xA;अर्भकान्विरथान्भीतान्-प्रपन्नान्दीनमानसान् ॥&lt;br&gt;&#xA;सुप्तान्प्रमत्तानुन्मत्तान्-रणे तान्मा निपातय ॥९॥&lt;br&gt;&#xA;श्रीकृष्णस्य प्रतापेन निर्विघ्नं तेऽस्तु कार्ष्णिज ॥&lt;br&gt;&#xA;साश्वस्त्वं पुनरागच्छ कुशली सेनयान्वितः ॥१०॥&lt;br&gt;&#xA;गर्ग उवाच -&lt;br&gt;&#xA;ततः श्रुत्वानिरुद्धस्तु नृपस्य वचनं शुभम् ॥&lt;br&gt;&#xA;तथेत्युक्त्वा हयस्यापि पालनार्थं मनो दधे ॥११॥&lt;br&gt;&#xA;अथानिरुद्धं ते विप्राः कृष्णचन्द्राज्ञया त्वरम् ॥&lt;br&gt;&#xA;तं मन्त्रैः स्नापयित्वा च पूजां चक्रुर्मुदान्विताः ॥१२॥&lt;br&gt;&#xA;अनिरुद्धस्य तिलकं कृत्वा राजा विधानतः ॥&lt;br&gt;&#xA;बलिं दत्वा च युद्धाय करवालं ददौ ततः ॥१३॥&lt;br&gt;&#xA;शूरो ददौ रत्नमालां तस्मै शौरिश्च कुण्डले ॥&lt;br&gt;&#xA;बलदेवश्च कवचं स्वचक्रं हरिरेव च ॥१४॥&lt;br&gt;&#xA;प्रद्युम्नश्चानिरुद्धाय कृष्णदत्तं धनुर्ददौ ॥&lt;br&gt;&#xA;तथा स्वतूणौ राजेन्द्र तस्मै चाक्षयसायकौ ॥१५॥&lt;br&gt;&#xA;स्वत्रिशूलात्समुत्पाट्य त्रिशूलं प्रमथाधिपः ॥&lt;br&gt;&#xA;उद्धवश्च किरीटं वै पीतवस्त्रं च देवकः ॥१६॥&lt;br&gt;&#xA;प्रचेता नागपाशं च शक्तिं शक्तिधरः किल ॥&lt;br&gt;&#xA;श्वसनो व्यजने दिव्ये स्वदण्डं यमराट् पुनः ॥१७॥&lt;br&gt;&#xA;हीरहारं राजराजो परिघं तु धनञ्जयः ॥&lt;br&gt;&#xA;भद्रकाली गदां गुर्वीं ददौ कुन्तं दिवाकरः ॥१८॥&lt;br&gt;&#xA;भूः पादुके योगमय्यौ पद्मं दिव्यं गणाधिपः ॥&lt;br&gt;&#xA;शङ्खं च दक्षिणावर्तमक्रूरो विजयप्रदम् ॥१९॥&lt;br&gt;&#xA;सहस्रवाजिसंयुक्तं विश्वकर्मविनिर्मितम् ॥&lt;br&gt;&#xA;सहस्रचक्रं स्वर्णाढ्यं ब्रह्माण्डान्तर्बहिर्गतिम् ॥२०॥&lt;br&gt;&#xA;छत्रेण शतकुम्भैश्च पताकाभिः शतैरपि ॥&lt;br&gt;&#xA;शोभितं मेघनिर्घोषं घण्टामञ्जीरनादितम् ॥२१॥&lt;br&gt;&#xA;मनोवेगं महादिव्यं जैत्रं रत्नमयं रथम् ॥&lt;br&gt;&#xA;अनिरुद्धाय प्रददौ द्वारकायां पुरन्दरः ॥२२॥&lt;br&gt;&#xA;कम्बुदुन्दुभयो नेदुः कांस्यवीणादयस्तदा ॥&lt;br&gt;&#xA;मृदङ्गवेणवो रागैर्जयध्वनिसमाकुलैः ॥२३॥&lt;br&gt;&#xA;ब्रह्मघोषैर्लाजपुष्पैर्मुक्तावर्षसमन्वितैः ॥&lt;br&gt;&#xA;अनिरुद्धोपरि सुराः पुष्पवर्षं प्रचक्रिरे ॥२४॥&lt;br&gt;&#xA;इति श्रीगर्गसंहितायां हयमेधखण्डे&lt;br&gt;&#xA;अनिरुद्धविजयाभिषेको नाम द्वादशोऽध्यायः ॥१२॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/13/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/13/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - त्रयोदशोऽध्यायः&lt;br&gt;&#xA;दिग्विजयार्थं यदुसैन्यस्य अभियानम् -&lt;/p&gt;&#xA;&lt;p&gt;श्रीगर्ग उवाच -&lt;br&gt;&#xA;अथ नत्वा गुरून्सोऽपि प्रायात्प्रष्टुं च देवकीम् ॥&lt;br&gt;&#xA;रोहिणीं रुक्मिणीं भामामन्याः सर्वा हरिप्रियाः ॥१॥&lt;br&gt;&#xA;नत्वा रतिं रुक्मिवतीमहं गच्छाम्युवाच ह ॥&lt;br&gt;&#xA;राज्ञाऽऽदिष्टः पालनार्थं हयस्य सह यादवैः ॥२॥&lt;br&gt;&#xA;ताश्च गद्‌गदभाषिण्यस्तं परिष्वज्य कर्ष्णिजम् ॥&lt;br&gt;&#xA;आशिषं प्रददू राजंस्तस्मै च प्रणताय वै ॥३॥&lt;br&gt;&#xA;नत्वा ताश्च ययौ सोऽपि भार्याणां भवनानि च ॥&lt;br&gt;&#xA;तमागतं स्वभर्तारं तिस्त्रः पत्न्यो विलोक्य च ॥४॥&lt;br&gt;&#xA;आदरं तस्य ताश्चक्रुर्विरहात्खिन्नमानसाः ॥&lt;br&gt;&#xA;आश्वासयित्वा ताः सोऽपि चाजगाम सभां किल ॥५॥&lt;br&gt;&#xA;आथाध्वरार्थे राजेन्द्र मुनिभिः कृतमङ्गलः ॥&lt;br&gt;&#xA;सर्वान्नृषीन्गुरूंशचैव नृपेन्द्रं शूरमेव च ॥ ६॥&lt;br&gt;&#xA;वसुदेवं च हलिनं कृष्णं स्वपितरं तथा ॥&lt;br&gt;&#xA;अन्यांश्च यादवान्पूज्याननिरुद्धः प्रणम्य च ॥७॥&lt;br&gt;&#xA;पूजितो नागरैः सर्वैर्धनुष्याणिः शरी नृप ॥&lt;br&gt;&#xA;बद्धगोधाङ्गुलित्राणः कवची कुण्डलावृतः ॥८॥&lt;br&gt;&#xA;उपानद्गूढपादश्च पञ्चास्यसमविक्रमः ॥&lt;br&gt;&#xA;करवालधरश्चर्मी किरीटी शक्तिहस्तकः ॥९॥&lt;br&gt;&#xA;महावीरः सुवर्णस्य ह्यलङ्कारैरलङ्कृतः ॥&lt;br&gt;&#xA;पुरन्दररथेनापि निर्ययौ स्वपुराद्बहिः ॥१०॥&lt;br&gt;&#xA;गीतवादित्रघोषेण ब्रह्मघोषेण कार्ष्णिजम् ॥&lt;br&gt;&#xA;यास्यन्तं चामरैर्युक्तं ददृशुः पुरवासिनः ॥११॥&lt;br&gt;&#xA;ततः श्रीकृष्णचन्द्रेण प्रेषिता उद्धवादयः ॥&lt;br&gt;&#xA;भोजवृष्ण्यन्धकमधुशूरसेनदशार्हकाः ॥१२॥&lt;br&gt;&#xA;अथ राजा यदून्प्राहानिरुद्धस्य च यादवाः ॥&lt;br&gt;&#xA;सहायार्थं तु प्रधने वदतात्कः प्रयास्यति ॥१३॥&lt;br&gt;&#xA;उग्रसेनवचः श्रुत्वा साम्बो जाम्बवतीसुतः ॥&lt;br&gt;&#xA;सर्वेषां पश्यतां नत्वा नृपं वचनमब्रवीत् ॥१४॥&lt;br&gt;&#xA;साम्ब उवाच -&lt;br&gt;&#xA;अनिरुद्धस्य राजेन्द्र सहायमहमेव च ॥&lt;br&gt;&#xA;महारणे च शत्रुभ्यः करिष्ये सर्वदा किल ॥१५॥&lt;br&gt;&#xA;यद्यहं तस्य रक्षां वै न करिष्ये रणाङ्गणे ॥&lt;br&gt;&#xA;प्रतिज्ञां मम राजेन्न्द्र शृणुष्व सत्यवादिनः ॥१६॥&lt;br&gt;&#xA;त्याज्यां तु दशमीविद्धां यः कृत्वैकादशीं नरः ॥&lt;br&gt;&#xA;प्रयाति यां गतिं राजंस्तामहं प्राप्नुयां ध्रुवम् ॥१७॥&lt;br&gt;&#xA;गोहन्तॄणां गतिर्या तु या गतिर्ब्रह्मघातिनाम् ॥&lt;br&gt;&#xA;सा गतिर्मम भूयाद्वै न कुर्यां कर्म चेदिदिम् ॥१८॥&lt;br&gt;&#xA;गर्ग उवाच -&lt;br&gt;&#xA;इत्युक्त्वा वचनं सोऽपि ययौ चान्तःपुरं ततः ॥&lt;br&gt;&#xA;नत्वा च मातरं सर्वमभिप्रायं न्यवदेयत् ॥१९॥&lt;br&gt;&#xA;श्रुत्वा सा तं परिष्वज्य विरहादाशिषं ददौ ॥&lt;br&gt;&#xA;ततो मातॄस्तु ताः सर्वा नत्वा पत्नीगृहं गतः ॥२०॥&lt;br&gt;&#xA;सा तमायान्तमालोक्य लक्ष्मणा वरलक्षणा ॥&lt;br&gt;&#xA;दत्त्वासनं बाष्पकण्ठी न तु किञ्चिदुवाच ह ॥२१॥&lt;br&gt;&#xA;आश्वासयित्वा तां साम्बो ह्यभिप्रायमवर्णयत् ॥&lt;br&gt;&#xA;इति श्रृत्वा पतिं प्राह विरहात्खिन्नमानसा ॥२२॥&lt;br&gt;&#xA;लक्ष्मणोवाच -&lt;br&gt;&#xA;अनिरुद्धस्य तुरगो रक्षणीयस्त्वया पते ॥&lt;br&gt;&#xA;युद्धं हि सम्मुखं कार्यं विमुखं न कदाचन ॥२३॥&lt;br&gt;&#xA;त्वद्भ्रातॄणां स्त्रियः सन्ति मानवत्यः सहस्रशः ॥&lt;br&gt;&#xA;सङ्ग्रामे यदि ते नाथ निशम्य च पराजयम् ॥२४॥&lt;br&gt;&#xA;स्मितानना भविष्यन्ति दृष्ट्वा मां च तव प्रियाम् ॥&lt;br&gt;&#xA;तदा दुःखतमेनाथ मरणं तु भविष्यति ॥२५॥&lt;br&gt;&#xA;श्रुत्वैतद्वचनं साम्बो प्रत्युवाच प्रियां हसन् ॥&lt;br&gt;&#xA;साम्ब उवाच -&lt;br&gt;&#xA;प्रधने मम सम्प्राप्तं त्रैलोक्यं सम्मुखं किल ॥२६॥&lt;br&gt;&#xA;श्रोष्यसे त्वं मया भद्रे सर्वं च विदलीकृतम् ॥&lt;br&gt;&#xA;यदि साम्बो रणाच्छूरो विमुखो जायते शुभे ॥२७॥&lt;br&gt;&#xA;तदा सोऽस्तु स्वपापेन ब्रह्मविप्रविनिन्दकः ॥&lt;br&gt;&#xA;पुनस्त्वहं न पश्यामि चन्द्राकारं तवाननम् ॥२८॥&lt;br&gt;&#xA;गर्ग उवाच -&lt;br&gt;&#xA;इत्याश्वास्य प्रियां साम्बो द्वितीयां च प्रयत्नतः ॥&lt;br&gt;&#xA;अभिमन्युं सुभद्रां च मिलित्वा निर्ययौ गृहात् ॥२९॥&lt;br&gt;&#xA;चापी नैस्त्रिंशकः सज्जो स्यन्दनी यादवैर्वृतः ॥&lt;br&gt;&#xA;प्राप्तश्चोपवने साम्बोऽनिरुद्धो यत्र वर्तते ॥३०॥&lt;br&gt;&#xA;ततः स्वभ्रातरः सर्वे श्रीकृष्णेन गदादयः ॥&lt;br&gt;&#xA;प्रेषिता आत्मजाश्चैव भानुदीप्तिमदादयः ॥३१॥&lt;br&gt;&#xA;सर्वे हि धन्विनः शूरा दंशिता युद्धकोविदाः ॥&lt;br&gt;&#xA;चतुरङ्गबलोपेता निर्जग्मुः कोटिशः पुरात् ॥३२॥&lt;br&gt;&#xA;तालहंसमीनबर्हिमृगराजध्वजै रथैः ॥&lt;br&gt;&#xA;दिव्यैश्च कनकाङ्गैश्च चतुर्वाजिसमन्वितैः ॥३३॥&lt;br&gt;&#xA;महोच्चैर्देवधिष्ण्याभैश्छत्रचामरसंयुतैः ॥&lt;br&gt;&#xA;सूर्याभैश्च सुवर्णस्य कुम्भैर्जालकतोरणैः ॥३४॥&lt;br&gt;&#xA;रेजुः सर्वे कृष्णसुताः कुशस्थल्या विनिर्गताः ॥&lt;br&gt;&#xA;ततश्च निर्ययू राजन्हेमनीडाश्च हस्तिनः ॥३५॥&lt;br&gt;&#xA;गोमूत्रचयसिन्दूरकस्तूरीपत्रभृन्मुखाः ॥&lt;br&gt;&#xA;अञ्जनाभा कज्जलाभा घनश्यामा मदच्युताः ॥३६॥&lt;br&gt;&#xA;राजीवमूलसदृशाः शुक्लदन्ता मृगद्विपाः ॥&lt;br&gt;&#xA;महोच्चाः पर्वताकारा रणद्घण्टा महोद्‌भटाः ॥३७॥&lt;br&gt;&#xA;ऐरावतकुलेभाश्च तिस्रः शुण्डाश्च पाण्डुराः ॥&lt;br&gt;&#xA;चतुर्दन्तास्तु कृष्णेन भौमान्नीताश्च निर्ययुः ॥३८॥&lt;br&gt;&#xA;ध्वजयुक्ता लक्षगजा लक्षदुन्दुभिसंयुताः ॥&lt;br&gt;&#xA;लक्षाः शून्या महामात्यैः स्वर्णकम्बलमण्डिताः ॥३९॥&lt;br&gt;&#xA;ततः शूरैश्च संयुक्ता गजेन्द्रा एककोटयः ॥&lt;br&gt;&#xA;इतस्ततो विरेजुस्ते बलेऽब्धौ मकरा यथा ॥४०॥&lt;br&gt;&#xA;उत्पाट्य गुल्माञ्छुण्डैश्च क्षेपयन्तो नभस्तले ॥&lt;br&gt;&#xA;महीं पादैः कपयन्त आर्द्रीकृत्य मदैरपि ॥४१॥&lt;br&gt;&#xA;प्रासाददुर्गशैलाङ्गान्पातयन्तः शिरःस्थलैः ॥&lt;br&gt;&#xA;रिपूणां च बलं सर्वं खण्डयन्तो महबलाः ॥४२॥&lt;br&gt;&#xA;श्यामपीतकृष्णशुक्लरक्तवर्णैश्च कम्बलैः ॥&lt;br&gt;&#xA;सुवर्णशृङ्खलैर्युक्ता रेजुरेतादृशा गजाः ॥४३॥&lt;br&gt;&#xA;ततस्तुरङ्गमा ये वै नारदेन विलोकिताः ॥&lt;br&gt;&#xA;ते सर्वे निर्गता राजन्स्वर्णहारैश्च संयुताः ॥४४॥&lt;br&gt;&#xA;केचिद्वै चञ्चलाङ्गाश्च धूम्रवर्णा मनोहराः ॥&lt;br&gt;&#xA;श्यामवर्णाः पद्मवर्णाः कृष्णवर्णाः सुकन्धराः ॥४५॥&lt;br&gt;&#xA;दुग्धाभा घोटकाः केचित्तथा कीलालसन्निभाः ॥&lt;br&gt;&#xA;हरिद्राभाः कुङ्कुमाभाः पालाशकुसुमप्रभाः ॥४६॥&lt;br&gt;&#xA;केचिच्चित्रविचित्राङ्गाः स्फटिकाङ्गा मनोजवाः ॥&lt;br&gt;&#xA;हरिद्वर्णास्ताम्रवर्णाः कौसुम्भाभाः शुकप्रभाः ॥४७॥&lt;br&gt;&#xA;इन्द्रगोपनिभा गौरा दिव्याः पूर्णेन्दुसन्निभाः ॥&lt;br&gt;&#xA;सिन्दूराङ्गाश्चाग्निवर्णा रविबालसमप्रभाः ॥४८॥&lt;br&gt;&#xA;एते तुरङ्गमा राजन्सर्वदेशात्समागताः ॥&lt;br&gt;&#xA;पुर्यां कृष्णप्रतापेन ते तु सर्वे विनिर्गताः ॥४९॥&lt;br&gt;&#xA;कृष्णस्य वाजिशालासु ये वर्तन्ते च ते हयाः ॥&lt;br&gt;&#xA;वैकुण्ठवासिनश्चैव श्वेतद्वीपनिवासिनः ॥५०॥&lt;br&gt;&#xA;केचिन्मयूरवर्णाश्च नीलकण्ठनिभास्तथा ॥&lt;br&gt;&#xA;विद्युद्वर्णास्तार्क्ष्यवर्णाः सर्वे पक्षैरलङ्कृताः ॥५१॥&lt;br&gt;&#xA;शिखामणिधराः शुक्लचामरैः समलङ्कृताः ॥&lt;br&gt;&#xA;स्रग्भिर्मुक्ताफलानां च रक्तवस्त्रैर्विभूषिताः ॥५२॥&lt;br&gt;&#xA;स्वर्णेन मण्डिताः पुच्छमुखपट्टस्फुरत्प्रभाः ॥&lt;br&gt;&#xA;सर्वाङ्गसुन्दरा दिव्या निर्गतास्ते सहस्रशः ॥५३॥&lt;br&gt;&#xA;न स्पृशन्तः पदैर्भूमिं ह्येते कृष्णहया नृप ॥&lt;br&gt;&#xA;चञ्चला वायुवेगाश्च मनोवेगा मनोहराः ॥५४॥&lt;br&gt;&#xA;बुद्बुदेष्वतिगाश्चैव पक्वसूत्रेषु भूपते ॥&lt;br&gt;&#xA;लूताजालेषु केचिद्वै चलन्तः पारदं ह्यनु ॥५५॥&lt;br&gt;&#xA;स्फारा वारिषु दृश्यन्ते निराधारा नृपेश्वर ॥&lt;br&gt;&#xA;अन्येऽपि निर्गता राजन्म्लेच्छदेशभवा हयाः ॥५६॥&lt;br&gt;&#xA;शतयोजनगाश्चैव कोटिशः कोटिशो नृप ॥&lt;br&gt;&#xA;गर्तदुर्गनदीसौधशैलादींश्च हरेर्हयाः ॥&lt;br&gt;&#xA;उल्लङ्घयन्तो नृपते सवीरास्ते तुरङ्गमाः ॥५७॥&lt;br&gt;&#xA;ततश्च निर्ययुः सर्वे द्वारकायाः पदातिनः ॥&lt;br&gt;&#xA;धन्विनो दंशिताः शूरा महाबलपराक्रमाः ॥५८॥&lt;br&gt;&#xA;खड्गचर्मधरा उच्चा लौहकञ्चुकमण्डिताः ॥&lt;br&gt;&#xA;सङ्ग्रामे बहुशत्रूणां जेतारो गजसन्निभाः ॥५९॥&lt;br&gt;&#xA;इत्थं विनिर्गतं सैन्यं यादवानां निरीक्ष्य च ॥&lt;br&gt;&#xA;देवदैत्यनराः सर्वे विस्मयं परमं गताः ॥६०॥&lt;br&gt;&#xA;इति श्रीगर्गसंहितायां हयमेधखण्डे&lt;br&gt;&#xA;यदुसैन्यनिर्गमनं नाम त्रयोदशोऽध्यायः ॥१३॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/14/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/14/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - चतुर्दशोऽध्यायः&lt;br&gt;&#xA;अनिरुद्धस्य दिग्विजययात्रा -&lt;/p&gt;&#xA;&lt;p&gt;गर्ग उवाच -&lt;br&gt;&#xA;अथ तन्मिलनार्थं वै उग्रसेनाज्ञया नृप ॥&lt;br&gt;&#xA;वसुदेवः कामपालः श्रीकृष्णः कार्ष्णिरेव च ॥१॥&lt;br&gt;&#xA;अन्येऽपि यादवा राजन्‌ रथैः सर्वे विनिर्ययुः ॥&lt;br&gt;&#xA;गत्वानिरुद्धं ददृशुः सेनया तु परीवृतम् ॥२॥&lt;br&gt;&#xA;प्रद्युम्नाय राजसूये या नीतिः कथिता पुरा ॥&lt;br&gt;&#xA;तां सर्वामनिरुद्धाय कथयामास माधवः ॥३॥&lt;br&gt;&#xA;इति श्रुत्वा च कृष्णस्य शासनं सर्वयादवाः ॥&lt;br&gt;&#xA;शिरसा जगृहू राजन्ननिरुद्धादयो मुदा ॥४॥&lt;br&gt;&#xA;अथ गर्गं मुनींश्चैव वसुदेवं हलायुधम् ॥&lt;br&gt;&#xA;श्रीकृष्णचन्द्रं कार्ष्णिं च प्राद्युम्निः प्रणनाम ह ॥५॥&lt;br&gt;&#xA;वसुदेवरामकृष्णप्रद्युम्नाद्याः शुभाशिषम् ॥&lt;br&gt;&#xA;अनिरुद्धाय दत्वा च प्रविष्टास्ते पुरीं रथैः ॥६॥&lt;br&gt;&#xA;अथानिरुद्धस्य हयो देशे देशे गतो नृप ॥&lt;br&gt;&#xA;न केऽपि जगृहुस्तं वै भयात्कृष्णस्य भूमिपाः ॥७॥&lt;br&gt;&#xA;यत्र यत्र गतो वाजी तत्र तत्र ससैनिकः ॥&lt;br&gt;&#xA;कार्ष्णिजः पृष्ठतस्तस्य जेतुं शत्रून्गतः किल ॥८॥&lt;br&gt;&#xA;इत्थं विलोकयन्‌राज्याननिरुद्धतुरङ्गमः ॥&lt;br&gt;&#xA;राजितां नर्मदातीरे ययौ माहिष्मतीं पुरीम् ॥९॥&lt;br&gt;&#xA;चातुर्वर्ण्यसमाकीर्णामश्मदुर्गेण मण्डिताम् ॥&lt;br&gt;&#xA;सदनैर्गगनस्पर्शैर्महेशस्यालयैर्वृताम् ॥१०॥&lt;br&gt;&#xA;इन्द्रनीलेन राज्ञापि पालितां पञ्चयोजनम् ॥&lt;br&gt;&#xA;शालैस्तालैस्तमालैश्च वटैर्बिल्वैश्च पिप्पलैः ॥११॥&lt;br&gt;&#xA;तडागैश्चैव वापीभिर्घुष्टां पक्षिगणैस्तथा ॥&lt;br&gt;&#xA;ईदृशीं नगरीमश्वो ददर्शोपवने गतः ॥१२॥&lt;br&gt;&#xA;इन्द्रनीलस्य तनयो नाम्ना नीलध्वजो बली ॥&lt;br&gt;&#xA;पुर्याः सहस्रवीरैश्च मृगयार्थी विनिर्गतः ॥१३॥&lt;br&gt;&#xA;ततो ददर्श तुरगं सपत्रं नृपनन्दनः ॥&lt;br&gt;&#xA;प्रफुल्लिते चोपवने कदम्बस्य तले स्थितम् ॥१४॥&lt;br&gt;&#xA;चरन्तं चामरैर्युक्तं सौरभेयीपयःप्रभम् ॥&lt;br&gt;&#xA;स्त्रीणां कुङ्कुमहस्तैश्च मुक्ताहारैरलङ्कृतम् ॥१५॥&lt;br&gt;&#xA;हयं दृष्ट्वा राजसुता स्ववाहादवतीर्य च ॥&lt;br&gt;&#xA;केशेषु तं निजग्राह हर्षेण नृप लीलया ॥१६॥&lt;br&gt;&#xA;तत्पत्रं वाचयामास यादवेन्द्रेण यत्कृतम् ॥&lt;br&gt;&#xA;द्वारकाधिपती राजा सर्वशूरशिरोमणिः ॥१७॥&lt;br&gt;&#xA;नान्योऽस्ति तत्समःकोऽपि चक्रवर्तीबृहच्छ्रवाः ॥&lt;br&gt;&#xA;विमोचितस्तुरगराट् तेनासौ पत्रसंयुतः ॥१८॥&lt;br&gt;&#xA;पाल्यमानोऽनिरुद्धेन गृह्णन्तु सबला नृपाः ॥&lt;br&gt;&#xA;तस्यान्यथा प्रपदयोः पतित्वा यान्तु क्षत्रियाः ॥१९॥&lt;br&gt;&#xA;इत्यभिप्रायमालोक्य कोपेनाह नृपात्मजः ॥&lt;br&gt;&#xA;अनिरुद्धो धनुर्द्धारी धन्विनो न वयं स्मृताः ॥२०॥&lt;br&gt;&#xA;मत्पितरि स्थिते मह्यां कस्तु गर्वं समाचरेत् ॥&lt;br&gt;&#xA;श्रीगर्ग उवाच -&lt;br&gt;&#xA;इत्युक्त्वा स हयं नीत्वा प्रययौ नृपसन्निधौ ॥२१॥&lt;br&gt;&#xA;कथयामास वृत्तान्तं पितुरग्रे हयस्य च ॥&lt;br&gt;&#xA;श्रुत्वा पुत्रस्य वचनमिन्द्रनीलो महीश्वरः ॥२२॥&lt;br&gt;&#xA;शिवभक्तो महामानी पुत्रं प्राह महाबलः ॥&lt;br&gt;&#xA;इन्द्रनील उवाच -&lt;br&gt;&#xA;समर्थेन पुरा दत्तं राजसूये क्रतूत्तमे ॥२३॥&lt;br&gt;&#xA;प्रद्युम्नाय बलिं किञ्चित्कुमन्त्रिवचनान्मया ॥&lt;br&gt;&#xA;अद्यानिरुद्धस्तु हयं पालयन्पुनरागतः ॥२४॥&lt;br&gt;&#xA;अहो दैवबलं येन किन्न भूयाद्विपर्य्ययः ॥&lt;br&gt;&#xA;गता वृद्धिं द्वारकायामल्पकालेन वृष्णयः ॥२५॥&lt;br&gt;&#xA;तस्मात्सर्वान्विजेष्यामि कार्ष्णिजप्रमुखान्यदून् ॥&lt;br&gt;&#xA;श्यामकर्णं न दास्यामि तस्मै मानवृताय च ॥२६॥&lt;br&gt;&#xA;पालयिष्यति मां युद्धे भक्त्या सन्तोषितः शिवः ॥&lt;br&gt;&#xA;इत्युक्त्वा सेनया युक्तो वीरो माहिष्मतीपतिः ॥२७॥&lt;br&gt;&#xA;स्वर्णदाम्ना हयं बद्ध्वा युद्धं कर्तुं मनो दधे ॥&lt;br&gt;&#xA;ततोऽनिरुद्धः सम्प्राप्तो तुरगं च विलोकयन् ॥२८॥&lt;br&gt;&#xA;अक्षौहिणीशतयुतो नर्मदायास्तटे नृप ॥&lt;br&gt;&#xA;साम्बो मधुबृहद्बाहुश्चित्रभानुर्वृकोऽरुणः ॥२९॥&lt;br&gt;&#xA;सङ्ग्रामजित्सुमित्रश्च दीप्तिमान्भानुरेव च ॥&lt;br&gt;&#xA;वेदबाहुः पुष्करश्च श्रुतदेवः सुनन्दनः ॥३०॥&lt;br&gt;&#xA;विरूपश्चित्रबाहुश्च न्यग्रोधश्च कविस्तथा ॥&lt;br&gt;&#xA;एते समाययू राजन्ननिरुद्धसहायिनः ॥३१॥&lt;br&gt;&#xA;गदश्च सारणोऽक्रूरः कृतवर्मा हि चोद्धवः ॥&lt;br&gt;&#xA;युयुधानो सात्यकिश्च शूरा एते च वृष्णयः ॥३२॥&lt;br&gt;&#xA;सहायमनिरुद्धस्य कर्तुं सर्वे समागताः ॥&lt;br&gt;&#xA;स्थित्वा ते नर्मदतीरे भोजवृष्ण्यन्धकादयः ॥३३॥&lt;br&gt;&#xA;श्यामकर्णमपश्यन्तस्त्वब्रुवन् विस्मयान्विताः ॥&lt;br&gt;&#xA;केन नीताः सपत्राश्च उग्रसेनस्य भूपतेः ॥३४॥&lt;br&gt;&#xA;तस्मान्मित्राणि सोऽप्यत्र श्यामकर्णो न दृश्यते ॥&lt;br&gt;&#xA;राजसूये पुरा यस्मै नरदैत्यसुरादयः ॥३५॥&lt;br&gt;&#xA;नवखण्डाधिपाश्चैव निर्जितश्च बलिं ददुः ॥&lt;br&gt;&#xA;यस्य वै शासनं चण्डं तिरस्कृत्य कुधीर्नृपः ॥३६॥&lt;br&gt;&#xA;तुरगं हतवान्मानात्स स्तेनो दण्डमर्हति ॥&lt;br&gt;&#xA;सर्वेषामिति वाक्यं तु श्रुत्वा दृष्ट्वा पुरीं पुरः ॥३७॥&lt;br&gt;&#xA;उद्धवं मन्त्रिणां श्रेष्ठं प्राह रुक्मवतीसुतः ॥&lt;br&gt;&#xA;अनिरुद्ध उवाच -&lt;br&gt;&#xA;नगरीयं नदितीरे कस्य भूपस्य राजते ॥३८॥&lt;br&gt;&#xA;तुरङ्गमो गतोऽस्त्यस्यामिति मन्ये त्वहं किल ॥&lt;br&gt;&#xA;इति तद्वाक्यमाकर्ण्य प्राह कृष्णसखो मुदा ॥३९॥&lt;br&gt;&#xA;उद्धव उवाच -&lt;br&gt;&#xA;इन्द्रनीलस्य नगरी नाम्ना माहिष्मती शुभा ॥&lt;br&gt;&#xA;महेशपूजनरता वर्णा यस्यां वसन्ति हि ॥४०॥&lt;br&gt;&#xA;नृपेणानेन वृष्णीश नर्मदायास्तटे पुरा ॥&lt;br&gt;&#xA;द्वादशवर्षपर्यन्तं पूजितो नर्मदेश्वरः ॥४१॥&lt;br&gt;&#xA;ततः शिवः प्रसन्नोऽभूदुपचारैश्च षोडशैः ॥&lt;br&gt;&#xA;तस्मै स्वदर्शनं दत्त्वा वरार्थं तमनोदयत् ॥४२॥&lt;br&gt;&#xA;महेशस्य वचः श्रुत्वा नृपो माहिष्मतीपतिः ॥&lt;br&gt;&#xA;भूत्वा कृताञ्जली रुद्रं प्राह गद्‌गदया गिरा ॥४३॥&lt;br&gt;&#xA;ईशान त्वां नमस्येऽहं नर्मदेशं जगद्गुरुम् ॥&lt;br&gt;&#xA;पुरुषाणां सकामानां कामरूपसुरद्रुमम् ॥४४॥&lt;br&gt;&#xA;त्वत्तः प्रदातुः काङ्क्षेऽहं वरमेतन्महेश्वर ॥&lt;br&gt;&#xA;देवदैत्यनरेभ्यस्त्वं रक्ष मां सर्वदा भयात् ॥४५॥&lt;br&gt;&#xA;इति तद्वाक्यमाकर्ण्य कृत्तिवासा मुदान्वितः ॥&lt;br&gt;&#xA;तथास्तु चोक्त्वा राजेन्द्र ततश्चान्तरधीयत ॥४६॥&lt;br&gt;&#xA;तस्मादेष नृपः शूरो हयं तुभ्यं न दास्यति ॥&lt;br&gt;&#xA;विना युद्धेन रुद्रस्य वरात्कन्दर्पनन्दन ॥४७॥&lt;br&gt;&#xA;इत्थमौपगवेर्वाक्यमनिरुद्धो निशम्य च ॥&lt;br&gt;&#xA;बली धैर्येण प्रत्याह यादवानां च शृण्वताम् ॥४८॥&lt;br&gt;&#xA;नृपस्यैतस्य रुद्रस्तु सहायस्ते ह्युदाहृतः ॥&lt;br&gt;&#xA;तथा कृष्णस्तु भगवाञ्छृणु मन्त्रिन्ममोपरि ॥४९॥&lt;br&gt;&#xA;इत्युक्त्वा यादवैः सार्द्धं वीरो रुक्मवतीसुतः ॥&lt;br&gt;&#xA;हयस्य मोचनार्थं वै नृपं जेतुं मनो दधे ॥५०॥&lt;br&gt;&#xA;ततः परिघनिस्त्रिंशगदाचापपरश्वधैः ॥&lt;br&gt;&#xA;बभूवुर्यादवाः सज्जाः प्राद्युम्नौ दंशिते स्थिते ॥५१॥&lt;br&gt;&#xA;इति श्रीगर्गसंहितायां हयमेधखण्डे&lt;br&gt;&#xA;अनिरुद्धप्रयाणं नाम चतुर्दशोऽध्यायः ॥१४॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/15/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/15/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - पञ्चदशोऽध्यायः&lt;br&gt;&#xA;अनिरुद्ध-युद्धसज्जा -&lt;/p&gt;&#xA;&lt;p&gt;श्रीगर्ग उवाच -&lt;br&gt;&#xA;अथेन्द्रनीलस्य सुतो महाबलो&lt;br&gt;&#xA;ह्यक्षौहिणीभिस्त्रिभिरेव संयुतः ॥&lt;br&gt;&#xA;यदून्विजेतुं स्वपुराद्विनिर्गतो&lt;br&gt;&#xA;पितुश्च वाक्याद्‌बहुरोषपूरितः ॥१॥&lt;br&gt;&#xA;तमागतं वीक्ष्य नृपस्य पुत्रं&lt;br&gt;&#xA;श्रीकृष्णपौत्रस्तु धनुर्गृहीत्वा ॥&lt;br&gt;&#xA;युद्धं प्रकर्तुं प्रययौ स एको&lt;br&gt;&#xA;वृत्रं विजेतुं च यथा विडौजाः ॥२॥&lt;br&gt;&#xA;गत्वानिरुद्धः सङ्ग्रामे शत्रूणामुपरि त्वरम् ॥&lt;br&gt;&#xA;मुमोच बाणपटलान्सर्वेषां त्रासयन्मनः ॥३॥&lt;br&gt;&#xA;ततश्च दुद्रुवुः सर्वे नीलकेतोश्च सैनिकाः ॥&lt;br&gt;&#xA;रणाद्‌भीताः स्वशङ्खं च दघ्मौ प्रद्युम्ननन्दनः ॥४॥&lt;br&gt;&#xA;पलायमानां स्वां सेनां दृष्ट्वा नीलध्वजो बली ॥&lt;br&gt;&#xA;चापं टङ्कारयञ्छीघ्रमाययौ रणमण्डले ॥५॥&lt;br&gt;&#xA;सेनां स्वां नोदयामास पुनः सोऽपि धनुर्ज्यया ॥&lt;br&gt;&#xA;द्विषां मध्येऽनिरुद्धं तं दृष्ट्वा नीलध्वजो बली ॥६॥&lt;br&gt;&#xA;धनुष्टङ्कारयन्प्राप्तो ह्यक्षौहिण्यावृतो रुषा ॥&lt;br&gt;&#xA;विंशद्बाणैर्नीलकेतुं पञ्चभिः पञ्चभी रथान् ॥७॥&lt;br&gt;&#xA;अताडयद्‌गजांश्चैव तथा सतुरगान्नरान् ॥&lt;br&gt;&#xA;भूम्यां निपेतुस्ते सर्वे साम्बबाणैः प्रताडिताः ॥८॥&lt;br&gt;&#xA;गजोपरि गजाः केचिद्‌रथोपरि रथास्तथा ॥&lt;br&gt;&#xA;हयोपरि हयाश्चैव नरोपरि नराश्च वै ॥९॥&lt;br&gt;&#xA;तत्क्षणेनाप्यभूद्भूमी रुधिरौघपरिप्लुता ॥&lt;br&gt;&#xA;पतितैश्छिन्नभिन्नैश्च द्विपाश्च रथपत्तिभिः ॥१०॥&lt;br&gt;&#xA;ततः प्रभग्नं स्वबलं विलोक्य&lt;br&gt;&#xA;नीलध्वजो भूपधनुर्गृहीत्वा ॥&lt;br&gt;&#xA;बाणान्विमुञ्चन्किल यादवानां&lt;br&gt;&#xA;जेतुं मनो यस्य स चागमद्वै ॥११॥&lt;br&gt;&#xA;स गत्वा प्रधने राजन्दशबाणै रुषान्वितः ॥&lt;br&gt;&#xA;चापं साम्बस्य चिच्छेद प्रेम दुर्वचनैरिव ॥१२॥&lt;br&gt;&#xA;चतुर्भिश्चतुरो वाहान्द्वाभ्यां केतुं रथं शतैः ॥&lt;br&gt;&#xA;एकेन जघ्ने सूतं स इन्द्रनीलसुतो बली ॥१३॥&lt;br&gt;&#xA;एवं कृत्वा च विरथं साम्बं वै नृपनन्दनः ॥&lt;br&gt;&#xA;पुनः समागतां तस्य सेनां बाणैर्जघान ह ॥१४॥&lt;br&gt;&#xA;अथ नीलध्वजस्यापि सेना सर्वा समागता ।&lt;br&gt;&#xA;यादवानां बलं सङ्ख्ये जघान निशितैः शरैः ॥ १५ ॥&lt;br&gt;&#xA;ततः समभवद्युद्धमुभयोः सेनयोर्मृधे ॥&lt;br&gt;&#xA;निस्त्रिंशैः परिघैर्बाणैर्गदापरुषशक्तिभिः ॥१६॥&lt;br&gt;&#xA;साम्बोऽन्यं रथमारुह्य सज्जं कृत्वा धनुर्दृढम् ॥&lt;br&gt;&#xA;तद्‌रथं चूर्णयामास शतबाणै रणे बली ॥१७॥&lt;br&gt;&#xA;स च्छिन्नधन्वा विरथो गदामुद्यम्य वेगवान् ॥&lt;br&gt;&#xA;अभ्यधावद्‌रणे क्रुद्धो साम्बस्योपरि मानद ॥१८॥&lt;br&gt;&#xA;तदैव साम्बं सहसावतीर्याथ रथाद्‌गदाम् ॥&lt;br&gt;&#xA;नीत्वा नीलध्वजस्यापि सम्मुखे गतवान् रुषा ॥१९॥&lt;br&gt;&#xA;तताड गदया साम्बमागतं वीक्ष्य भूपजः ॥&lt;br&gt;&#xA;न चचाल प्रहारेण मालाहतगजो यथा ॥२०॥&lt;br&gt;&#xA;ततः साम्बस्तु गदया तताड नृपनन्दनम् ॥&lt;br&gt;&#xA;तत्प्रहारेण पतितो मूर्छां प्राप्तो रणे तु सः ॥२१॥&lt;br&gt;&#xA;सैनिका दुद्रुवुस्तस्य हाहाकारं समुच्चरन् ॥&lt;br&gt;&#xA;ततो युद्धाय सङ्क्रुद्ध इन्द्रनीलः समागतः ॥२२॥&lt;br&gt;&#xA;साकमक्षौहिणीभ्यां च विमुञ्चन्धनुषा शरान् ॥&lt;br&gt;&#xA;तमागतं विलोक्याथ मधुः कृष्णसुतो बलो ॥२३॥&lt;br&gt;&#xA;धानुष्को विरथं चक्र इन्द्रनीलं शिलीमुखैः ॥&lt;br&gt;&#xA;सेनां समागतां तस्य युयुधानोऽर्जुनप्रियः ॥२४॥&lt;br&gt;&#xA;शरैर्विव्याध समरे मैत्रीं दुर्वचनैरिव ॥&lt;br&gt;&#xA;ततश्च यादवैर्मुक्तो नृपो माहिष्मतीं ययौ ॥२५॥&lt;br&gt;&#xA;गत्वा पुर्यां च दुःखार्तः सस्मार स्वपतिं शिवम् ॥&lt;br&gt;&#xA;अथ तस्मै शिवः साक्षाद्दत्वा दर्शनमुत्तमम् ॥२६॥&lt;br&gt;&#xA;पप्रच्छ सर्ववृत्तान्तं श्रुत्वा स तु न्यवेदयत् ॥&lt;br&gt;&#xA;इत्थं निशम्य वचनं प्रत्याह प्रमथेश्वरः ॥२७॥&lt;br&gt;&#xA;शिव उवाच -&lt;br&gt;&#xA;शोकं मा कुरु राजेन्द्र मद्वरोऽपि मृषा न हि ॥&lt;br&gt;&#xA;दैवदैत्यनराः सर्वे त्वा विजेतुं न च क्षमाः ॥२८॥&lt;br&gt;&#xA;एते कृष्णसुता राजञ्छ्रीकृष्णस्यांशसम्भवाः ॥&lt;br&gt;&#xA;न देवा ये महाराज न दैत्या न च मानुषाः ॥२९॥&lt;br&gt;&#xA;एतैर्विनिर्जितस्त्वं तु दुर्मना भव मा नृप ॥&lt;br&gt;&#xA;अपराधं तु कृष्णस्य कर्तुं नार्हसि भूपते ॥३०॥&lt;br&gt;&#xA;समागतेभ्य एतेभ्यस्तस्मात्त्वं विधिना नृप ॥&lt;br&gt;&#xA;शीघ्रं प्रयच्छ भद्रं ते हयमेधतुरङ्गमम् ॥३१॥&lt;br&gt;&#xA;इत्युक्त्वान्तर्दधे रुद्रो नृपो ज्ञात्वा जगत्पतेः ॥&lt;br&gt;&#xA;माहात्म्यं च मुदा युक्तो गृहीत्वा क्रतुवाहनम् ॥३२॥&lt;br&gt;&#xA;नीलध्वजेन सहितो रत्नान्यादाय भूरिशः ॥&lt;br&gt;&#xA;स्वर्णभारशतं चैव मतङ्गजसहस्रकम् ॥३३॥&lt;br&gt;&#xA;नियुतं घोटकानां च ह्यादाय स्यन्दनायुतम् ॥&lt;br&gt;&#xA;यत्रानिरुद्धः प्रययौ नमस्कर्तुं जनैर्वृतः ॥३४॥&lt;br&gt;&#xA;अनिरुद्धस्य निकटे गत्वा राजा विधानतः ॥&lt;br&gt;&#xA;सर्वं निवेदयामास नत्वा वचनमब्रवीत् ॥३५॥&lt;br&gt;&#xA;इन्द्रनील उवाच -&lt;br&gt;&#xA;नमः कृष्णाय रामाय प्रद्युम्नाय महात्मने ॥&lt;br&gt;&#xA;नमो नमोऽनिरुद्धाय सात्वतां प्रवराय च ॥३६॥&lt;br&gt;&#xA;आदेशो दीयतां मह्यं किं करोम्यसुरार्दन ॥&lt;br&gt;&#xA;अनिरुद्धस्तु तं प्राह मया सह नृपोत्तम ॥३७॥&lt;br&gt;&#xA;शत्रुभ्यश्च मित्रहयं पालय त्वं हि मामकम् ॥&lt;br&gt;&#xA;गर्ग उवाच -&lt;br&gt;&#xA;इति तस्य वचः श्रुत्वा तथेत्युक्त्वा नृपो नृप ॥३८॥&lt;br&gt;&#xA;नीलध्वजाय राज्यं तु दत्वा गन्तुं मनो दधे ॥३९॥&lt;br&gt;&#xA;इति श्रीगर्गसंहितायां हयमेधखण्डे&lt;br&gt;&#xA;अनिरुद्धविजयवर्णनं नाम पञ्चदशोऽध्यायः ॥१५॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/16/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/16/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - षोडशोऽध्यायः&lt;br&gt;&#xA;चम्पावतीपुरविजयम् -&lt;/p&gt;&#xA;&lt;p&gt;गर्ग उवाच -&lt;br&gt;&#xA;अथ मुक्तस्तु तुरगो देशान्सर्वान्विलोकयन् ॥&lt;br&gt;&#xA;उशीनरे च विषये प्राप्तश्चम्पावतीं पुरीम् ॥१॥&lt;br&gt;&#xA;राज्ञा हेमाङ्गदेनापि पालितां दुर्गमण्डिताम् ॥&lt;br&gt;&#xA;चातुर्वर्ण्यजनाकीर्णां प्रासादैः परिवेष्टिताम् ॥२॥&lt;br&gt;&#xA;यत्र हेमाङ्गदो राजा पुत्रेण हंसकेतुना ॥&lt;br&gt;&#xA;राज्यं करोति सुकृतिर्महाशूरजनैर्वृतः ॥३॥&lt;br&gt;&#xA;गृहीतस्तेन तुरगोऽनिरुद्धस्य महात्मनः ॥&lt;br&gt;&#xA;स्वपुर्यां लीलया राजन् यादवानगणय्य च ॥४॥&lt;br&gt;&#xA;बद्ध्वा हेमाङ्गदो राजा स्वर्णदाम्ना च वाजिनम् ॥&lt;br&gt;&#xA;द्वारेषु च कपाटादीन्दत्त्वा क्रोधेन पूरितः ॥५॥&lt;br&gt;&#xA;यादवानां विनाशाय दुर्गभित्तिषु मानद ॥&lt;br&gt;&#xA;शतघ्न्यश्च द्विलक्षाणि धृत्वा युद्धाय वै मनः ॥६॥&lt;br&gt;&#xA;ततः प्राप्तोऽनिरुद्धस्तु ससैन्योऽश्वं विलोकयन् ॥&lt;br&gt;&#xA;चम्पावत्या ह्युपवने शिबिरोऽभूच्च तस्य वै ॥७॥&lt;br&gt;&#xA;अथ प्रद्युम्नतनयस्तत्रादृष्ट्वा तुरङ्गमम् ॥&lt;br&gt;&#xA;उद्धवं कृष्णचन्द्रस्य सखायमिदमब्रवीत् ॥८॥&lt;br&gt;&#xA;अनिरुद्ध उवाच -&lt;br&gt;&#xA;कस्येयं नगरी मन्त्रीन्केन नीतो हयो मम ॥&lt;br&gt;&#xA;त्वं जानासि महाबुद्धे कथयस्व विचार्य च ॥९॥&lt;br&gt;&#xA;इत्थं निशम्य तद्वाक्यमुद्धवो बुद्धिसत्तमः ॥&lt;br&gt;&#xA;ज्ञात्वा वार्तां च शत्रूणामिदं वचनमब्रवीत् ॥१०॥&lt;br&gt;&#xA;उद्धव उवाच -&lt;br&gt;&#xA;इयं चम्पावती नाम्ना नगरी द्वारकेश्वर ॥&lt;br&gt;&#xA;हंसध्वजेन पुत्रेण यत्र हेमाङ्गदो नृपः ॥११॥&lt;br&gt;&#xA;करोति राज्यं तेनापि गृहीतस्तुरगस्तव ॥&lt;br&gt;&#xA;एष राजा महाशूरो यज्ञस्याश्वं न दास्यति ॥१२॥&lt;br&gt;&#xA;पुर्यां स्थित्वा भुशुण्डीभिर्बहु युद्धं करिष्यति ॥&lt;br&gt;&#xA;न निर्गमिष्यति बहिर्युद्धाय स नृपः पुरात् ॥१३॥&lt;br&gt;&#xA;तस्मात्तवेच्छा नृपते यथा भूयात्तथा कुरु ॥&lt;br&gt;&#xA;इति तद्वचनं श्रुत्वा स उवाच रुषान्वितः ॥१४॥&lt;br&gt;&#xA;अनिरुद्ध उवाच -&lt;br&gt;&#xA;अहं सर्वान्हनिष्यामि दुर्गयुक्तान्बहून्द्विषः ॥&lt;br&gt;&#xA;लौहशक्तिसमैर्बाणैः प्रहारार्द्धेन सत्तम ॥१५॥&lt;br&gt;&#xA;इत्थं तद्वाक्यमाकर्ण्य यादवः क्रोधपूरितः ॥&lt;br&gt;&#xA;पुरीं हन्तुं ययौ शीघ्रं मुमोचेषूंश्च कोटिशः ॥१६॥&lt;br&gt;&#xA;अन्धकानां च बाणौघैः पुर्यां कोलाहलोऽप्यभूत् ॥&lt;br&gt;&#xA;शत्रवः शङ्किताः सर्वे वीरा हंसध्वजादयः ॥१७॥&lt;br&gt;&#xA;ततो नृपस्य वचनाद्वीरास्ते साहसेन वै ॥&lt;br&gt;&#xA;दुर्गभित्तिष्वथारुह्य यादवान्ददृशुर्बहिः ॥१८॥&lt;br&gt;&#xA;दृष्ट्वा ते च भयं प्रापुः सन्नद्धान् यदुपुङ्गवान् ॥&lt;br&gt;&#xA;शस्त्रवर्षं प्रकुर्वन्तः सर्वतः परिमण्डितान् ॥१९॥&lt;br&gt;&#xA;तेभ्यः शतघ्नीर्व्यसृजंश्चतुर्दिक्षु च वह्निना ॥&lt;br&gt;&#xA;सर्वानेव हनिष्यामो न दास्यामो हयं वयम् ॥२०॥&lt;br&gt;&#xA;अथानिरुद्धसेनायां हाहाकारो महानभूत् ॥&lt;br&gt;&#xA;विह्वला वृष्णयः सर्वे शतघ्नीभिः प्रताडिताः ॥२१॥&lt;br&gt;&#xA;सञ्छिन्नभिन्नसर्वाङ्गाः केचिद्युद्धात्पलायिताः ॥&lt;br&gt;&#xA;केचिन्मूर्छां गता राजन्केचिद्वै निधनं गताः ॥२२॥&lt;br&gt;&#xA;केचित्प्रज्वलिता युद्धे भस्मीभूतास्तथापरे ॥&lt;br&gt;&#xA;केचिद्वै पादहीनाश्च करहीना विबाहवः ॥२३॥&lt;br&gt;&#xA;निःशस्त्राः पतिताश्चैव केचिज्ज्वलितकञ्चुकाः ॥&lt;br&gt;&#xA;हाहेति वादिनः केचिद्‌रामकृष्णेति वादिनः ॥२४॥&lt;br&gt;&#xA;शतघ्नीभिर्विशीर्णाङ्गा गजाः केचिन्मृधाङ्गणे ॥&lt;br&gt;&#xA;दुद्रुवन्तश्च पतिता मूर्छिता निधनं गताः ॥२५॥&lt;br&gt;&#xA;उत्पतन्तो दुद्रुवन्तश्छिन्नदेहास्तुरङ्गमाः ॥&lt;br&gt;&#xA;मृधे मृत्युं गताः केचिद्विशीर्णाः पतिता रथाः ॥२६॥&lt;br&gt;&#xA;अग्निना पूरितं सर्वं यदुसैन्यं भयानकम् ॥&lt;br&gt;&#xA;दृष्ट्वानिरुद्धः सङ्ग्रामे शुशोच संस्मरन्हरिम् ॥२७॥&lt;br&gt;&#xA;ततः कृष्णस्य कृपया बुद्धिं प्राप्त उषापतिः ॥&lt;br&gt;&#xA;प्रतिशार्ङ्गं गृहीत्वा वै निषङ्गाच्छरमेव च ॥२८॥&lt;br&gt;&#xA;नीत्वा निधाय कोदण्डे पर्जन्यास्त्रं समादधे ॥२९॥&lt;br&gt;&#xA;बाणे प्रमुक्ते सति वै बलाहकः&lt;br&gt;&#xA;समागतो वै यदुसैन्यमण्डले ॥&lt;br&gt;&#xA;जलं ववर्षाथ यदून्प्रपालय-&lt;br&gt;&#xA;न्कृपीटयोनिं किल शान्तयन्नृप ॥३०॥&lt;br&gt;&#xA;ततस्तेऽग्निभयान्मुक्ता शीतलाङ्गाश्च वृष्णयः ॥&lt;br&gt;&#xA;श्लाघां कृत्वानिरुद्धस्य युद्धं कर्तुं समुत्थिताः ॥३१॥&lt;br&gt;&#xA;तान्प्रत्याहानिरुद्धस्तु ह्यहं यास्ये पुरीं प्रति ॥&lt;br&gt;&#xA;अर्वेण पक्षयुक्तेनैको विजेतुं द्विषां पतिम् ॥३२॥&lt;br&gt;&#xA;गर्ग उवाच -&lt;br&gt;&#xA;इति श्रुत्वा वचस्तस्य साम्बाद्याः कृष्णनन्दनाः ॥&lt;br&gt;&#xA;प्रोचुः सर्वे च तं राजन्नष्टादश महारथाः ॥३३॥&lt;br&gt;&#xA;हरिपुत्रा उचुः&lt;br&gt;&#xA;गन्तुं नार्हसि त्वं राजञ्शत्रूणां नगरीं प्रति ॥&lt;br&gt;&#xA;प्रयास्यामो वयं सर्वे विजेतुं चाततायिनम् ॥३४॥&lt;br&gt;&#xA;इत्युक्त्वा कुपिताः सर्वे सहसाऽऽरुह्य घोटकान् ॥&lt;br&gt;&#xA;सपक्षान्धन्विनो वीरा दंशिता युद्धकोविदाः ॥३५॥&lt;br&gt;&#xA;उल्लङ्घयित्वा प्राकारं पुर्यां प्राप्ता हरेः सुताः ॥&lt;br&gt;&#xA;गत्वा जघ्नुर्द्विषः सर्वान्बाणैरुरगसन्निभैः ॥३६॥&lt;br&gt;&#xA;ते शत्रवस्तु सहसा नृपस्य वचनान्नृप ॥&lt;br&gt;&#xA;युद्धार्थे धन्विनः क्रुद्धा आगता एककोटयः ॥३७॥&lt;br&gt;&#xA;तानागतान्बहून्वीरान्कुपितानुद्यतायुधान् ॥&lt;br&gt;&#xA;साम्बो मधुर्बृहद्बाहुश्चित्रभानुर्वृकोऽरुणः ॥३८॥&lt;br&gt;&#xA;सङ्ग्रामजित्सुमित्रश्च दीप्तिमान्भानुरेव च ॥&lt;br&gt;&#xA;वेदबाहुः पुषकरश्च श्रुतदेवः सुनन्दनः ॥३९॥&lt;br&gt;&#xA;विरूपश्चित्रबाहुश्च न्यग्रोधश्च कविस्तथा ॥&lt;br&gt;&#xA;एते कृष्णसुताः सर्वे जघ्नुर्बाणैर्निरीक्ष्य च ॥४०॥&lt;br&gt;&#xA;ततः पुर्यां च वीराणां रुधिरेण भयङ्करा ॥&lt;br&gt;&#xA;नदी बभूव राजेन्द्र पुरद्वाराद्विनिःसृता॥४१॥&lt;br&gt;&#xA;तामागतां नदीं घोरामनिरुद्धस्तु शङ्कितः ॥&lt;br&gt;&#xA;प्रत्युवाच रुषा राजन्मुखेन परिशुष्यता ॥४२॥&lt;br&gt;&#xA;मत्पितृभ्रातरः सर्वे रणे किं निहता अहो ॥&lt;br&gt;&#xA;तस्मादस्मान्प्लावयितुं नदी घोरा समागता ॥४३॥&lt;br&gt;&#xA;एतामग्निमयैर्बाणैः शोषयिष्ये न संशयः ॥&lt;br&gt;&#xA;पातयिष्यामि नगरीमहं गिरिसमैर्गजैः ॥४४॥&lt;br&gt;&#xA;ततोऽनिरुद्धवचनाद्धस्तिपैर्लक्षहस्तिनः ॥&lt;br&gt;&#xA;महोच्चाश्च मदोन्मत्ताः कज्जलाद्रिसमप्रभाः ॥४५॥&lt;br&gt;&#xA;करैर्गुल्मान्समुत्पाट्य क्षेपयन्तश्च तत्पुरे ॥&lt;br&gt;&#xA;कम्पयन्तो भुवं पादैः पुरोपरि समागताः ॥४६॥&lt;br&gt;&#xA;गत्वा ते कुञ्जराः सर्वे हेमाङ्गदपुरीं रुषा ॥&lt;br&gt;&#xA;सर्वतः पातयामासुः शीघ्रं कुम्भस्थलैर्नृप ॥४७॥&lt;br&gt;&#xA;कपाटाः पतिताः सर्वे द्वाराणां दृढशृङ्खलाः ॥&lt;br&gt;&#xA;दुर्गस्य पातिताः पुर्या गजैः पाषाणभित्तयः ॥४८॥&lt;br&gt;&#xA;पातयित्वा कपाटादीन्दुर्गं चैव हरेर्गजाः ॥&lt;br&gt;&#xA;पुर्यां प्राप्ता नृपश्रेष्ठ रिपुगेहान्न्यपातयन् ॥४९॥&lt;br&gt;&#xA;हाहाकारो महानासीच्चम्पावत्यां तदैव हि ॥&lt;br&gt;&#xA;भयभीता जनाः सर्वे नृपाद्या विस्मयं गताः ॥५०॥&lt;br&gt;&#xA;तदा तु धर्षितो राजा स्रजा बद्ध्वा करद्वयम् ॥&lt;br&gt;&#xA;सम्मुखे हरिपुत्राणामाययौ पाहि मां ब्रुवन् ॥५१॥&lt;br&gt;&#xA;तमागतं नृपं वीक्ष्य रणे साम्बस्तु धर्मवित् ॥&lt;br&gt;&#xA;भ्रातॄन्निवारयामास दीनहन्तॄंश्च हस्तिपान् ॥५२॥&lt;br&gt;&#xA;निवारयित्वा सर्वान्स राजानमिदमब्रवीत् ॥&lt;br&gt;&#xA;साम्ब उवाच -&lt;br&gt;&#xA;आगच्छ राजन्भद्रं ते नीत्वा मम तुरङ्गमम् ॥५३॥&lt;br&gt;&#xA;गच्छानिरुद्धनिकटे ततः श्रेयो भविष्यति ॥&lt;br&gt;&#xA;इति श्रुत्वा स तद्वाक्यं नीत्वा यज्ञतुरङ्गमम् ॥&lt;br&gt;&#xA;हरिपुत्रैर्युतो राजा निश्चक्राम पुराद्बहिः ॥५४॥&lt;br&gt;&#xA;गत्वानिरुद्धनिकटे साकं पुत्रेण भूपतिः ॥&lt;br&gt;&#xA;हयं निवेदयामास स्वर्णकोटिं च मानदः ॥५५॥&lt;br&gt;&#xA;अनिरुद्धस्तु रजेन्द्र नीतिविद्दीनवत्सलः ॥&lt;br&gt;&#xA;तत्करौ मालया बद्धौ मोचयित्वेदमब्रवीत् ॥५६॥&lt;br&gt;&#xA;मया सह नृपश्रेष्ठ पालयैनं तुरङ्गमम् ॥&lt;br&gt;&#xA;राजन्येभ्यश्च शत्रुभ्यः कृष्णस्य प्रीतिहेतवे ॥५७॥&lt;br&gt;&#xA;श्रुत्वानिरुद्धस्य वचो महात्मा&lt;br&gt;&#xA;हेमाङ्गदो बुद्धिमतां वरिष्ठः ॥&lt;br&gt;&#xA;दत्वा च राज्यं स्वसुताय प्रीत्या&lt;br&gt;&#xA;गन्तुं मनस्तत्र चकार तेन ॥५८॥&lt;br&gt;&#xA;इति श्रीगर्गसंहितायां हयमेधखण्डे&lt;br&gt;&#xA;चम्पावतीविजयवर्णनं नाम षोडशोऽध्यायः ॥१६॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/17/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/17/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - सप्तदशोऽध्यायः&lt;br&gt;&#xA;स्त्रीराज्यविजयम् -&lt;/p&gt;&#xA;&lt;p&gt;गर्ग उवाच -&lt;br&gt;&#xA;अथानिरुद्धस्य हयो विमुक्तो&lt;br&gt;&#xA;यदुप्रवीरैश्च महोज्ज्वलाङ्गः ॥&lt;br&gt;&#xA;उशीनराद्वीरवरान्प्रपश्य-&lt;br&gt;&#xA;न्विनिर्गतः सोऽपि शनैः शनैश्च ॥१॥&lt;br&gt;&#xA;एवं स विचरन्‌ राजन्‌ राष्ट्रे राष्ट्रे हयोत्तमः ॥&lt;br&gt;&#xA;नृपैश्च बहुभी राजन्गृहीतश्च विमोचितः ॥२॥&lt;br&gt;&#xA;इन्द्रनीलं जितं श्रुत्वा तथा हेमाङ्गदं नृपम् ॥&lt;br&gt;&#xA;नृपाश्चान्ये मण्डलेशाः प्राप्तं न जगृहुर्हयम् ॥३॥&lt;br&gt;&#xA;वीरहीनान्बहून्देशान्विलोक्य तुरगोत्तमः ॥&lt;br&gt;&#xA;यदृच्छया नृपश्रेष्ठ स्त्रीराज्यं तु जगाम ह ॥४॥&lt;br&gt;&#xA;राजन्यकन्या काचिद्वै सुरूपा नाम सुन्दरी ॥&lt;br&gt;&#xA;राज्यं सा कुरुते स्वैरं राजा तत्र न जीवति ॥५॥&lt;br&gt;&#xA;तत्र देशे स्त्रियं प्राप्य यस्तां भजति कामतः ॥&lt;br&gt;&#xA;ऊर्ध्वं संवत्सराद्‌राजन्न कदापि स जीवति ॥६॥&lt;br&gt;&#xA;तत्पुरे तुरगो गत्वा ह्युद्याने पुष्पसङ्कुले ॥&lt;br&gt;&#xA;लवङ्गलतिकवृन्दे स्वेलागन्धसमाकुले ॥७॥&lt;br&gt;&#xA;पक्षिभिर्मधुपैर्घुष्टे स्थितोऽभूच्चिञ्चिणीतले ॥&lt;br&gt;&#xA;ददृशुः स्त्रीजनाः सर्वे श्यामकर्णं मनोहरम् ॥८॥&lt;br&gt;&#xA;ब्राह्मणाः क्षत्रिया वैश्याः शूद्रा द्र्ष्टुं समागताः ॥&lt;br&gt;&#xA;हयं दृष्ट्वा स्त्रियो गत्वा स्वामिनीमवदन्नृप ॥९॥&lt;br&gt;&#xA;श्रुत्वा राज्ञी रथे स्थित्वा छत्रचामरवीजिता ॥&lt;br&gt;&#xA;नारीकोटिसमायुक्ता हयं द्र्ष्टुं समाययौ ॥१०॥&lt;br&gt;&#xA;अश्वं दृष्ट्वा च तत्पत्रं वाचयित्वा रुषान्विता ॥&lt;br&gt;&#xA;पुनः पुरे हयं बद्ध्वा युद्धं कर्तुं मनो दधे ॥११॥&lt;br&gt;&#xA;काश्चिन्नार्यो गजारूढा रथारूढाः समाययुः ॥&lt;br&gt;&#xA;हयारूढास्तथा काश्चिद्दंशिताः शस्त्रसंयुताः ॥१२॥&lt;br&gt;&#xA;ताः सर्वा कुपिता वीक्ष्य शस्त्रवर्षं प्रकुर्वतीः ॥&lt;br&gt;&#xA;आगतो ह्यनिरुद्धस्तु हेमाङ्गदमुवाच ह ॥१३॥&lt;br&gt;&#xA;अनिरुद्ध उवाच -&lt;br&gt;&#xA;राजन्नेताश्च का नार्यो युद्धं कर्तुं समागताः ॥&lt;br&gt;&#xA;विस्तरेणापि कथय येन मे स्याच्छिवं त्विह ॥१४॥&lt;br&gt;&#xA;हेमाङ्गद उवाच -&lt;br&gt;&#xA;अत्र देशे च कुरुते राज्ञी राज्यं नृपेश्वर ॥&lt;br&gt;&#xA;न जीवति नृपो राज्ये तस्मात्स्त्रीभिः समन्विता ॥१५॥&lt;br&gt;&#xA;हयं गृहीत्वा ते सा च सङ्ग्रामं कर्तुमागता ॥&lt;br&gt;&#xA;इति श्रुत्वानिरुद्धस्तु राजानमिदमब्रवीत् ॥१६॥&lt;br&gt;&#xA;अनिरुद्ध उवाच -&lt;br&gt;&#xA;कस्मात्स्त्री कुरुते राज्यं राजा कस्मान्न जीवति ॥&lt;br&gt;&#xA;एतां विस्तरतो वार्तां यत्त्वं जानासि तद्वद ॥१७॥&lt;br&gt;&#xA;इति तद्वाक्यमाकर्ण्य राजा हेमाङ्गदोऽब्रवीत् ॥&lt;br&gt;&#xA;संस्मरन् याज्ञवल्क्यस्य स्वगुरोश्च पदाम्बुजम् ॥१८॥&lt;br&gt;&#xA;यादवेन्द्र पुरावृत्तं याज्ञवल्क्यमुखाच्छ्रुतम् ॥&lt;br&gt;&#xA;चम्पकायां मया पूर्वं कथयिष्यामि तच्छृणु ॥१९॥&lt;br&gt;&#xA;पुरा कृतयुगे राजन्नत्र देशे बभूव ह ॥&lt;br&gt;&#xA;नारीपाल इति ख्यातो राजा तु मण्डलेश्वरः ॥ ॥२०॥&lt;br&gt;&#xA;तस्यासीन्मोहिनी भार्या सिंहलद्वीपसम्भवा ॥&lt;br&gt;&#xA;पद्मिनी हंसगमना पूर्णचन्द्रनिभानना ॥२१॥&lt;br&gt;&#xA;तस्याः सौन्दर्यजलधौ मग्नो भूत्वा महीपतिः ॥&lt;br&gt;&#xA;अहर्निशमविज्ञाय रेमे तां शतवत्सरैः ॥२२॥&lt;br&gt;&#xA;न चाकार प्रजानां वै न्यायं कामेन मोहितः ॥&lt;br&gt;&#xA;तदा सर्वाः प्रजा राजन्बभूवुर्दुःखपीडिताः ॥२३॥&lt;br&gt;&#xA;प्रजानां कदनं वीक्ष्य मोहिनी नृपवल्लभा ॥&lt;br&gt;&#xA;न्यायं चकार सर्वासां स्वशक्त्या यादवेश्वर ॥२४॥&lt;br&gt;&#xA;एकदा तं नृपं द्र्ष्टुमष्टावक्रो महामुनिः ॥&lt;br&gt;&#xA;आजगाम नृपस्यापि प्राप्तश्चान्तःपुरे किल ॥२५॥&lt;br&gt;&#xA;तमागतं मुनिं दृष्ट्वा नृपः स्त्रीलग्नमानसः ॥&lt;br&gt;&#xA;विजहास कुरुपोऽयं कस्मात्प्राप्त इति ब्रुवन् ॥२६॥&lt;br&gt;&#xA;ततो रुषा मुनिः प्राह शृणु मूढ नपुंसक ॥&lt;br&gt;&#xA;मुनीनां स्त्रीजितो भूत्वापमानं किं करिष्यसि ॥२७॥&lt;br&gt;&#xA;त्वद्देशे च सदा राज्यं नार्यः कुर्वन्तु नित्यशः ॥&lt;br&gt;&#xA;न जीवति नृपो राज्ये तस्माद्‌गच्छ त्वमालयात् ॥२८॥&lt;br&gt;&#xA;अत्र देशे स्त्रियं प्राप्य यस्तां भजति नित्यशः ॥&lt;br&gt;&#xA;स तु संवत्सरान्ते वै न जीवति न संशयः ॥२९॥&lt;br&gt;&#xA;गर्ग उवाच -&lt;br&gt;&#xA;इत्युक्त्वा स्वाश्रमं सोऽपि प्रययौ मुनिसत्तमः ॥&lt;br&gt;&#xA;गते मुनौ नृपस्तत्र क्लीबोऽभूत्तस्य शापतः ॥३०॥&lt;br&gt;&#xA;सर्वं मुनिकृतं ज्ञात्वा गर्हयामास भूपतिः ॥&lt;br&gt;&#xA;आत्मानमात्मना चैव स दीनो दुःखदुःखितः ॥३१॥&lt;br&gt;&#xA;नारीपाल उवाच -&lt;br&gt;&#xA;किं कृतं मन्दभाग्येन स्त्रीजितेन मया ह्यहो ॥&lt;br&gt;&#xA;मुनीनां पूजनं त्यक्त्वा तथा निरययायिनम् ॥३२॥&lt;br&gt;&#xA;अद्य मां पापिनं दुष्टं यमदूतैर्विलोकितम् ॥&lt;br&gt;&#xA;दृष्ट्वा वैतरणीयोग्यं कः प्रतापात्प्रमोक्ष्यति ॥३३॥&lt;br&gt;&#xA;इत्युक्त्वा स गृहं त्यक्त्वा विचचार वने वने ॥&lt;br&gt;&#xA;भजन्विमुक्तिदं विष्णुं लेभे चान्ते हरेः पदम् ॥३४॥&lt;br&gt;&#xA;अत्र देशे च राजानो राज्यं शापभयान्विताः ॥&lt;br&gt;&#xA;न करिष्यन्ति नार्य्यश्च करिष्यन्ति न संशयः ॥३५॥&lt;br&gt;&#xA;श्रीगर्ग उवाच -&lt;br&gt;&#xA;एवं तयोः कथतोर्नार्यः क्रुद्धाः समागताः ॥&lt;br&gt;&#xA;व्यमुञ्चन्धनुषैर्बाणान्पुंश्चल्यः क्रोधपूरिताः ॥३६॥&lt;br&gt;&#xA;ताः स्त्रीर्वीक्ष्यानिरुद्धस्तु विस्मितोऽभुद्‌भयान्वितः ॥&lt;br&gt;&#xA;कथं करिष्ये युद्धं वै स्त्रीभिः सार्द्धमिति ब्रुवन् ॥३७॥&lt;br&gt;&#xA;तदैव तस्य निकटे सुरूपा मण्डलेश्वरी ॥&lt;br&gt;&#xA;स्त्रीभिः प्राप्ता चानिरुद्धं दृष्ट्वा वचनमब्रवीत् ॥३८॥&lt;br&gt;&#xA;राज्ञ्युवाच&lt;br&gt;&#xA;तिष्ठ तिष्ठ रणे वीर कुरु युद्धं मया सह ॥&lt;br&gt;&#xA;सेनायुक्तस्तथापि त्वं किं शोचसि वृथा रणे ॥३९॥&lt;br&gt;&#xA;अहं त्वां मानिनं जित्वा प्रधने वृष्णिभिर्युतम् ॥&lt;br&gt;&#xA;क्रीडामृगं करिष्यामि मदनज्वरपीडिता ॥४०॥&lt;br&gt;&#xA;इति तस्या वचः श्रुत्वानिरुद्धो भयविह्वलः ॥&lt;br&gt;&#xA;प्रत्याह दीनया वाचा सर्वविन्मण्डलेश्वरीम् ॥४१॥&lt;br&gt;&#xA;तुरगं कृष्णचन्द्रस्य सर्वदेवदेवेश्वरस्य च ॥&lt;br&gt;&#xA;मह्यं प्रयच्छ हे राज्ञि क्रतोरर्थे तु स्वेच्छया ॥४२॥&lt;br&gt;&#xA;नाहं करिष्ये युद्धं वै त्वया सार्द्धं वरानने ॥&lt;br&gt;&#xA;गच्छ द्वारावतीं तस्माद्दर्शनार्थं हरेश्च वै ॥४३॥&lt;br&gt;&#xA;यन्नामस्मरणाद्‌भद्रे नरो याति कृतार्थताम् ॥&lt;br&gt;&#xA;तस्य वै दर्शनस्यापि फलं किं कथयामि ते ॥४४॥&lt;br&gt;&#xA;इति सा चानिरुद्धेन बोधिता निपुणेन वै ॥&lt;br&gt;&#xA;पूर्ववार्तां स्मरन्त्याह ब्रह्माणं मोहिनी यथा ॥४५॥&lt;br&gt;&#xA;सुरूपोवाच&lt;br&gt;&#xA;अहं पुराभवं देव स्वर्वेश्या पूर्वजन्मनि ॥&lt;br&gt;&#xA;मोहिनी नाम विख्याता कञ्जाङ्गा कञ्जलोचना ॥४६॥&lt;br&gt;&#xA;एकदा हंसयानेन व्रजन्तं पद्मसम्भवम् ॥&lt;br&gt;&#xA;दृष्ट्वा तन्निकटे गत्वा भज मामित्युवाच ह ॥४७॥&lt;br&gt;&#xA;यदा न जगृहे ब्रह्मा शापं दत्वा तदा ह्यहम् ॥&lt;br&gt;&#xA;गत्वा ककुद्मतीतीरे चकार दुष्करं तपः ॥४८॥&lt;br&gt;&#xA;तपसा तोषितो ब्रह्मा तपोऽन्ते च समागतः ॥&lt;br&gt;&#xA;तपस्विनीं प्रसन्नात्मा वरं ब्रूहीत्युवाच ह ॥४९॥&lt;br&gt;&#xA;तच्छ्रुत्वा मोहिनी प्राह देवदेव नमोऽस्तु ते ॥&lt;br&gt;&#xA;वरं वरय लोकेश दीनां मां तपसि स्थिताम् ॥५०॥&lt;br&gt;&#xA;यदि मां त्वं न गृह्णासि दुःखितां शरणागताम् ॥&lt;br&gt;&#xA;तदा रोषेण त्यक्ष्यामि तपसा च कृशां तनुम् ॥५१॥&lt;br&gt;&#xA;इति श्रुत्वा विधिः प्राह शोकं मा कुरु भामिनि ॥&lt;br&gt;&#xA;अन्यजन्मनि ते भद्रे भविष्यति मनोरथः ॥ ५२॥&lt;br&gt;&#xA;अहं पौत्रो भविष्यामि द्वारकायां हरेश्च वै ॥&lt;br&gt;&#xA;सुवर्णश्चानिरुद्धाख्यः स्त्रीराज्ये त्वं भविष्यसि ॥५३॥&lt;br&gt;&#xA;ततो गृह्णामि त्वां भद्रे नानृतं वचनं मम ॥&lt;br&gt;&#xA;इति श्रुत्वा च तद्वाक्यं जाताहं पृथिवीतले ॥५४॥&lt;br&gt;&#xA;ब्रह्मा त्वं यादवश्रेष्ठ मदर्थे च समागतः ॥&lt;br&gt;&#xA;गर्ग उवाच -&lt;br&gt;&#xA;वाक्यं तस्याः समाकर्ण्य यादवा विस्मयं ययुः ॥५५॥&lt;br&gt;&#xA;अनिरुद्धस्तु धर्मात्मा प्रत्याह विमलं वचः ॥&lt;br&gt;&#xA;अनिरुद्ध उवाच -&lt;br&gt;&#xA;गच्छ श्रीद्वारकां भद्रे तत्र गृह्णामि त्वां प्रियाम् ॥&lt;br&gt;&#xA;अद्य यास्यामि तुरगं राजन्येभ्यश्च पालयन् ॥५६॥&lt;br&gt;&#xA;ततः सा तस्य वाक्येन प्रमिलां मन्त्रिणीं वराम् ॥&lt;br&gt;&#xA;राज्ये कृत्वा तुरङ्गं च दत्त्वा द्वारावतीं ययौ ॥५७॥&lt;br&gt;&#xA;इति श्रीगर्गसंहितायां हयमेधखण्डे&lt;br&gt;&#xA;स्त्रीराज्यविजयो नाम सप्तदशोऽध्यायः ॥१७॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/18/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/18/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - अष्टादशोऽध्यायः&lt;br&gt;&#xA;अनिरुद्धविजये विमानागमनम् -&lt;/p&gt;&#xA;&lt;p&gt;गर्ग उवाच -&lt;br&gt;&#xA;अथ मुक्तोऽनिरुद्धेन क्रतोर्वाजी पयःप्रभः ॥&lt;br&gt;&#xA;सिंहलद्वीपनिकटे विचचार यदृच्छया ॥१॥&lt;br&gt;&#xA;तृषार्तस्तुरगस्तत्र दृष्ट्वा वापीं जलान्विताम् ॥&lt;br&gt;&#xA;वृक्षैश्च बहुभिर्गुप्तां दृष्ट्वा तोयं पपौ स्वयम् ॥२॥&lt;br&gt;&#xA;वाप्यामश्वं विलोक्याथ भीषणो नाम राक्षसः ॥&lt;br&gt;&#xA;वाचयित्वा च तत्पत्रं जग्राह तुरगं मुदा ॥३॥&lt;br&gt;&#xA;तदैव यादवाः सर्वे तं पश्यन्तः समागताः ॥&lt;br&gt;&#xA;राक्षसेन गृहीतं वै ददृशुः क्रतुवाजिनम् ॥४॥&lt;br&gt;&#xA;ततस्ते कौणपं प्राहुर्यादवा युद्धशालिनः ॥&lt;br&gt;&#xA;यादवा ऊचुः -&lt;br&gt;&#xA;कस्त्वं श्रीयादवेन्द्रस्य ह्युग्रसेनस्य भूपतेः ॥५॥&lt;br&gt;&#xA;सिंहस्य वस्तु क्रोष्टेव हयं नीत्वा क्व यास्यसि ॥&lt;br&gt;&#xA;तिष्ठ तिष्ठ रणं धूर्त अस्माभिः कुरु धैर्यतः ॥६॥&lt;br&gt;&#xA;तुरगं मोचयिष्यामो वधिष्यामो रणे च त्वाम् ॥&lt;br&gt;&#xA;शकुनिर्भ्रातृसहितो नरको बाण एव च ॥७॥&lt;br&gt;&#xA;कलङ्कश्चैव राजान एतेऽस्माभिर्विनाशिताः ॥&lt;br&gt;&#xA;तस्मान्न गणयिष्यामो युद्धे त्वां च तृणोपमम् ॥८॥&lt;br&gt;&#xA;गच्छ गच्छ हयं दत्त्वा घातयामो न चेत्खलु ॥&lt;br&gt;&#xA;तेषां भाषितमाकर्ण्य भीषणः सुरभीषणः ॥९॥&lt;br&gt;&#xA;शूली गदाधरः खड्गी तान्प्रत्याह रुषान्वितः ॥&lt;br&gt;&#xA;भीषण उवाच -&lt;br&gt;&#xA;के यूयं प्रतियोद्धारो मम भक्ष्या नराः स्मृताः ॥१०॥&lt;br&gt;&#xA;सम्मुखे राक्षसानां ते किं करिष्यन्ति पौरुषम् ॥&lt;br&gt;&#xA;यदा विश्वजितं यज्ञं यादवेन कृतं पुरा ॥११॥&lt;br&gt;&#xA;तदाहं कौणपान्नेतुं लङ्कायां च गतः किल ॥&lt;br&gt;&#xA;यदाहं राक्षासान्नीत्वा स्वपुर्यां च समागतः ॥१२॥&lt;br&gt;&#xA;तदाऽशृणोन्नारदाद्वै यज्ञं पूर्णं बभूव ह ॥&lt;br&gt;&#xA;पुनर्वै हयमेधस्य प्रयासं च वृथा कृतम् ॥१३॥&lt;br&gt;&#xA;युष्मत्सु मद्गृहीतं च तुरगं मोचयन्ति के ॥&lt;br&gt;&#xA;तस्माद्धयाशां त्यक्त्वा तु यूयं गच्छत गच्छत ॥१४॥&lt;br&gt;&#xA;न चेत्सर्वान्प्रभक्ष्यन्ति चतुर्लक्षा ममानुगाः ॥&lt;br&gt;&#xA;अत्र स्थानात्समुद्रे तु पुरी द्वादशयोजने ॥१५॥&lt;br&gt;&#xA;उपलङ्का च नाम्ना वै वर्त्तते मम निर्मिता ॥&lt;br&gt;&#xA;निशाचरगणैर्युक्ता सर्पैर्भोगवती यथा ॥१६॥&lt;br&gt;&#xA;इत्युक्त्वा स हयं नीत्वा सहसा स्वपुरीं ययौ ॥&lt;br&gt;&#xA;आकाशमार्गेण नृप शोकं चक्रुश्च यादवाः ॥१७॥&lt;br&gt;&#xA;अनिरुद्धस्ततः प्राह भोजराजतुरङ्गमम् ॥&lt;br&gt;&#xA;निशाचरेण नीतं वै मोचयामो वयं कथम् ॥१८॥&lt;br&gt;&#xA;इति श्रुत्वा च साम्बाद्याः प्रत्याहुर्नयकोविदाः ॥&lt;br&gt;&#xA;शोकं मा कुरु ते राजन्स्थितेष्वस्मासु किं भयम् ॥१९॥&lt;br&gt;&#xA;हयाः सपक्षास्त्वत्सैन्ये विमानानि शरास्तथा ॥&lt;br&gt;&#xA;शूराः सन्ति महावीरा लोकद्वयजिगीषवः ॥२०॥&lt;br&gt;&#xA;अश्वैर्वयं गमिष्यामः सेतुं कृत्वाथवा शरैः ॥&lt;br&gt;&#xA;विष्णुदत्तेन वा राजञ्छत्रूणां नगरीं प्रति ॥२१॥&lt;br&gt;&#xA;सर्वेषां वचनं श्रुत्वानिरुद्धो धन्विनां वरः ॥&lt;br&gt;&#xA;उद्धवं मन्त्रिणां श्रेष्ठं समाहूयेदमब्रवीत् ॥२२॥&lt;br&gt;&#xA;अनिरुद्ध उवाच -&lt;br&gt;&#xA;किं करिष्याम्यहं मन्त्रिञ्छ्यामकर्णे गते सति ॥&lt;br&gt;&#xA;त्वच्छासने भगवतः प्रेरितोऽहं वदस्व तत् ॥२३॥&lt;br&gt;&#xA;मत्पितृभ्रातरः सर्वे उपायं प्रवदन्ति हि ॥&lt;br&gt;&#xA;यदि दास्यसि त्वं चाज्ञां तदा सर्वं करोम्यहम् ॥२४॥&lt;br&gt;&#xA;उद्धवस्तद्वचः श्रुत्वा प्रत्युवाच विलज्जितः ॥&lt;br&gt;&#xA;अहं कृष्णस्य पुत्राणां पौत्राणां च विशेषतः ॥२५॥&lt;br&gt;&#xA;सदा दासोऽस्मि नितरामाज्ञावर्ती वदामि किम् ॥&lt;br&gt;&#xA;यदिच्छा तव चैतेषां कुरु सा च भविष्यति ॥२६॥&lt;br&gt;&#xA;ततः प्राहानिरद्धस्तु यास्येऽहं दैत्यपत्तनम् ॥&lt;br&gt;&#xA;अक्षौहिणीदशयुतो विष्णुदत्तेन यादवाः ॥२७॥&lt;br&gt;&#xA;सारणः कृतवर्मा च युयुधानश्च सात्यकिः ॥&lt;br&gt;&#xA;अक्रूरसहिता एते सेनां रक्षन्तु चात्र हि ॥२८॥&lt;br&gt;&#xA;इत्युक्त्वा स विमानं त्वारुरोह सह सेनया ॥&lt;br&gt;&#xA;अष्टादशैर्हरेः पुत्रैरुद्धवेन गदेन च ॥२९॥&lt;br&gt;&#xA;रेजे ततो भास्करबिम्बतुल्यं&lt;br&gt;&#xA;धनेशयानं स्वबलेन नीतम् ॥&lt;br&gt;&#xA;श्रीकृष्णपौत्रेण यदुप्रवीरै-&lt;br&gt;&#xA;र्यथा च रामेण पुरा कपीन्द्रैः ॥३०॥&lt;br&gt;&#xA;इति श्रीगर्गसंहितायां हयमेधखण्डे&lt;br&gt;&#xA;विमानारोहणं नामाष्टादशोऽध्यायः ॥१८॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/19/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/19/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - एकोनविंशोऽध्यायः&lt;br&gt;&#xA;अनिरुद्धसमीपे बकासुरागमनम् -&lt;/p&gt;&#xA;&lt;p&gt;श्रीगर्ग उवाच -&lt;br&gt;&#xA;अथ रुक्मावती पुत्रो महत्या सेनया वृतः ॥&lt;br&gt;&#xA;उपलङ्कां विमानेन प्रययौ धनदो यथा ॥१॥&lt;br&gt;&#xA;यदुभिस्तत्र गत्वा स शरैराशीविषोपमैः ॥&lt;br&gt;&#xA;बभञ्ज नगरीं राजन्वनान्युपवनानि च ॥२॥&lt;br&gt;&#xA;क्रीडास्थानानि द्वाराणि सदनाट्टालतोलिकाः ॥&lt;br&gt;&#xA;गोपुराणि विमानाग्रान्निपेतुः शस्त्रवृष्टयः ॥३॥&lt;br&gt;&#xA;मुसलाः शक्तयश्चैव परिघाश्च शराः शिलाः ॥&lt;br&gt;&#xA;चण्डवायुरभूद्‌राजन्‌ रजसाऽऽच्छादिता दिशः ॥४॥&lt;br&gt;&#xA;इत्यर्द्यमाना यदुभिर्भीषणस्य पुरी भृशम् ॥&lt;br&gt;&#xA;नाभ्यपद्यत कल्याणं यथा शाल्वैश्च द्वारिका ॥५॥&lt;br&gt;&#xA;हाहाकारस्तदैवासीन्नगर्यां नृपसत्तम ॥&lt;br&gt;&#xA;असुरा भीषणाद्याश्च बभूवुर्भयविह्वलाः ॥६॥&lt;br&gt;&#xA;बाध्यमानां च नगरीं दृष्ट्वा राक्षसपुङ्गवः ॥&lt;br&gt;&#xA;माभैष्टेत्यभयं दत्त्वा राक्षसैः सह निर्ययौ ॥७॥&lt;br&gt;&#xA;ततः प्रववृते युद्धं यादवानां निशाचरैः ॥&lt;br&gt;&#xA;तत्पुर्यां चैव लङ्कायां कपिभी रक्षसां यथा ॥८॥&lt;br&gt;&#xA;वृष्णीनां चैव बाणौघै राक्षसाश्छिन्नकन्धराः ॥&lt;br&gt;&#xA;निपेतुस्तु समुद्रे वै वृक्षा वातहता इव ॥९॥&lt;br&gt;&#xA;केचित्पृथिव्यां पतिताः केचित्पुर्य्यमधोमुखाः ॥&lt;br&gt;&#xA;केचिदूर्ध्वमुखा राजन्केचिद्वै पञ्चतां गताः ॥१०॥&lt;br&gt;&#xA;तत्र तेषां शोणितेन दुर्नदीच भयङ्करा ॥&lt;br&gt;&#xA;बभूव सा च दुष्पारा महावैतरणि यथा ॥११॥&lt;br&gt;&#xA;तत्र तेषां बलं वीक्ष्य भीषणो विस्मयं गतः ॥&lt;br&gt;&#xA;तिरश्चीनेन नेत्रेण दृष्ट्वा प्राह यदूनिदम् ॥१२॥&lt;br&gt;&#xA;भवद्‌भिश्च कृतं युद्धमाकाशान्निर्बलैरिव ॥&lt;br&gt;&#xA;अश्लाघनीयं च वृथा यूयं मानं करिष्यथ ॥१३॥&lt;br&gt;&#xA;युष्माकं यदि देहेषु शक्तिश्चेद्विद्यते शृणु ॥&lt;br&gt;&#xA;महीतले तदागत्य मया कुरुत वै रणम् ॥१४॥&lt;br&gt;&#xA;इत्याकर्ण्य वचः सोऽपि कार्ष्णिजः करुणामयः ॥&lt;br&gt;&#xA;विमानं भूतले कृत्वा प्रत्युवाच महासुरम् ॥१५॥&lt;br&gt;&#xA;अनिरुद्ध उवाच -&lt;br&gt;&#xA;सहसा त्वं मया सार्द्धं रणं कुरु महारणे ॥&lt;br&gt;&#xA;किं विचारेण भवति भयं त्यक्त्वा महासुर ॥१६॥&lt;br&gt;&#xA;इति तद्वाक्यमाकर्ण्य भीषणो भीमविक्रमः ॥&lt;br&gt;&#xA;धनुषा पञ्च नाराचांस्तस्योपरि मुमोच ह ॥१७॥&lt;br&gt;&#xA;अनिरुद्धो निरीक्ष्याथ स्वबाणैस्तान्द्विधाकरोत् ॥&lt;br&gt;&#xA;चिच्छेद च धनुस्तस्य शरेणैकेन लीलया ॥१८॥&lt;br&gt;&#xA;सोऽप्यन्यं धनुरादाय सज्जं कृत्वा निशाचरः ॥&lt;br&gt;&#xA;सर्पाकारैः शतशरैर्जघान कार्ष्णिनन्दनम् ॥१९॥&lt;br&gt;&#xA;रथस्तु तस्य भग्नोऽभूत्सारथी पञ्चतां गतः ॥&lt;br&gt;&#xA;हया मृत्युं गताः सर्वे प्राद्युम्निर्मूर्च्छितोऽभवत् ॥२०॥&lt;br&gt;&#xA;तदैव वृष्णयः सर्वे स्फुरिताधरपल्लवाः ॥&lt;br&gt;&#xA;स्वनाथं पतितं दृष्ट्वेषून् मुञ्चन्तः समागताः ॥२१॥&lt;br&gt;&#xA;तानागतान्बहून्दृष्ट्वा चापं धृत्वासुरो रुषा ॥&lt;br&gt;&#xA;गदया पोथयामास दंष्ट्रयेव मृगान्हरिः ॥२२॥&lt;br&gt;&#xA;गदाप्रहारव्यथिता यादवाः पतिता भुवि ॥&lt;br&gt;&#xA;सम्भिन्नच्छिन्नसर्वाङ्गाः केचिन्निपतिता रणे ॥२३॥&lt;br&gt;&#xA;ततो गृहीत्वा स्वगदां गदः सङ्कर्षणानुजः ॥&lt;br&gt;&#xA;ताडयामास समरे भीषणस्य च मूर्द्धनि ॥ २४॥&lt;br&gt;&#xA;गदाप्रहारव्यथितः स पपात महीतले ॥&lt;br&gt;&#xA;चालयन् वसुधां राजन् यथा वज्रहतो गिरः ॥२५॥&lt;br&gt;&#xA;भीषणं पतितं दृष्ट्वा मूर्च्छितं भग्नशीर्षकम् ॥&lt;br&gt;&#xA;असुरास्ते गदं हन्तुं प्राप्ताः शस्त्रधराः किल ॥२६॥&lt;br&gt;&#xA;तान्सर्वान्पोथयामास गदया वज्रकल्पया ॥&lt;br&gt;&#xA;रामानुजो यथा राजन्नृसिंहो दंष्ट्रया गजान् ॥२७॥&lt;br&gt;&#xA;अथोत्थितोऽनिरुद्धस्तु ब्रुवन्धन्वी क्षणेन वै ॥&lt;br&gt;&#xA;भीषणो मम शत्रुर्वै क्व गतः स महा खलः ॥२८॥&lt;br&gt;&#xA;उत्थितं च हरेः पौत्रं दृष्ट्वा यादवपुङ्गवाः ॥&lt;br&gt;&#xA;चक्रुर्जयजयारावं देवाः सर्वे च हर्षिताः ॥२९॥&lt;br&gt;&#xA;ततो नारदवाक्याद्वै बको नाम निशाचरः ॥&lt;br&gt;&#xA;भीषणस्य पितारण्यात्क्रुद्धस्तत्राजगाम ह ॥३०॥&lt;br&gt;&#xA;कज्जलाद्रिसमो राजन्तालवृक्षदशोत्थितः ॥&lt;br&gt;&#xA;ललजिह्वश्च दुर्नेत्रस्त्रिशूली च गदाधरः ॥३१॥&lt;br&gt;&#xA;हस्तिनं वामहस्तेन गृहीत्वा च मुखेन वै ॥&lt;br&gt;&#xA;प्रभक्षन् रुधिराक्रान्तः पिशाचसदृशो महान् ॥३२॥&lt;br&gt;&#xA;पद्‌भ्यां तालप्रमाणाभ्यां कम्पयन्पृथिवीतलम् ॥&lt;br&gt;&#xA;भयप्रदश्च देवानां जनकालो व्यदृश्यत ॥३३॥&lt;br&gt;&#xA;तमायान्तं विलोक्याथ शङ्कितास्तत्र यादवाः ॥&lt;br&gt;&#xA;प्रोचुः परस्परं सर्वे स्मृत्वा कृष्णपदाम्बुजम् ॥३४॥&lt;br&gt;&#xA;यादवा ऊचुः -&lt;br&gt;&#xA;कोऽयं मित्राणि गदत निकटे च समागतः ॥&lt;br&gt;&#xA;महाबीभत्सरूपी वै कृतान्त इव निर्भयः ॥३५॥&lt;br&gt;&#xA;इति ब्रुवत्सु सर्वेषु आसीत्कोलाहलो महान् ॥&lt;br&gt;&#xA;प्रसन्नस्तं निरीक्ष्याथ बभूवुस्ते निशाचराः ॥३६॥&lt;br&gt;&#xA;भीषणं मूर्च्छितं दृष्ट्वा बको राक्षसपुङ्गवः ॥&lt;br&gt;&#xA;शुशोच राजन्सङ्ग्रामे हा दैवेति मुहुर्वदन् ॥३७॥&lt;br&gt;&#xA;ततो मूर्च्छां मुहूर्तेन विहाय भीषणो नृप ॥&lt;br&gt;&#xA;उत्थितस्तु ब्रुवन्वाक्यं गदः कुत्र गतो भयात् ॥३८॥&lt;br&gt;&#xA;स्वपुत्रमुत्थितं दृष्ट्वा पुरुषादस्तु हर्षितः ॥&lt;br&gt;&#xA;आलिङ्ग्याश्वासयामास सुवाक्यैर्वाक्यकोविदः ॥३९ ॥&lt;br&gt;&#xA;भीषणः पितरं दृष्ट्वा सहायार्थं समागतम् ॥&lt;br&gt;&#xA;नमश्चक्रे महाराज भूत्वा स च प्रसन्नधीः ॥४०॥&lt;br&gt;&#xA;इति श्रीगर्गसंहितायां हयमेधखण्डे&lt;br&gt;&#xA;बकागमनं नामैकोनविंशोऽध्यायः ॥१९॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/20/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/20/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - विंशोऽध्यायः&lt;br&gt;&#xA;उपलङ्काविजयम् -&lt;/p&gt;&#xA;&lt;p&gt;गर्ग उवाच -&lt;br&gt;&#xA;अथासुराणां मध्ये वै स्थित्वा राजन् रुषान्वितः ॥&lt;br&gt;&#xA;आभिप्रायं भीषणं च बकः पप्रच्छ राक्षसः ॥१॥&lt;br&gt;&#xA;किमर्थं यादवैः सार्द्धं युद्धमासीत्तृणोपमैः ॥&lt;br&gt;&#xA;त्वं च यत्र गतो मूर्च्छां राक्षसा निहता अहो ॥२॥&lt;br&gt;&#xA;इत्युक्तः स बकेनापि भूत्वा राजन्नवाङ्मुखः ॥&lt;br&gt;&#xA;हयमेधतुरङ्गस्य वार्तां सर्वामवर्णयत् ॥३॥&lt;br&gt;&#xA;श्रुत्वा पुत्रस्य वचनं गृहीत्वा स्वगदां बकः ॥&lt;br&gt;&#xA;विवेश यदुसैन्ये वै ज्वलनस्तु यथा वने ॥४॥&lt;br&gt;&#xA;पद्‌भ्यां ममर्द पाणिभ्यां यादवान्सम्मुखे गतान् ॥&lt;br&gt;&#xA;भुजाभ्यां गदयो सिंहो प्रसुप्ताँश्च मृगान्यथा ॥५॥&lt;br&gt;&#xA;हयाँश्चिक्षेप गगने गजाँश्चैव रथाँस्तथा ॥&lt;br&gt;&#xA;नराँश्च भक्षयन् युद्धे शब्दं चक्रे बको बली ॥६॥&lt;br&gt;&#xA;ननाद तेन लोकैश्च विश्वं शब्देन यादव ॥&lt;br&gt;&#xA;जाता च बधिरीभूता पृथिव्यां जनमण्डली ॥७॥&lt;br&gt;&#xA;अथ तस्यापि युद्धेन विपरीतेन यादवाः ॥&lt;br&gt;&#xA;हाहेतिवादिनः सर्वे बभूवुः खिन्नमानसाः ॥८॥&lt;br&gt;&#xA;बाध्यमानां च स्वां सेनां राक्षसेन दुरात्मना ॥&lt;br&gt;&#xA;भृशं निरीक्ष्य तप्तोऽभूत्साम्बो जाम्बवतीसुतः ॥९॥&lt;br&gt;&#xA;गृहीत्वा पञ्च नाराचान्कोदण्डे चण्डविक्रमः ॥&lt;br&gt;&#xA;निधायाशु मुमोचाथ बकस्योपरि मानद ॥१०॥&lt;br&gt;&#xA;ते बाणास्तच्छरीरं वै भित्वा राजन्महीतलम् ॥&lt;br&gt;&#xA;विविशुस्ते तु गत्वा वै पपुर्भोगवतीजलम् ॥११॥&lt;br&gt;&#xA;स हतस्तु शरै राजन्पपात चालयन्महीम् ॥&lt;br&gt;&#xA;पुनरुत्थाय च बको ननाद जलदस्वनः ॥१२॥&lt;br&gt;&#xA;पुनर्जाम्बवतीपुत्रो जघ्ने तं पञ्चभिः शरैः ॥&lt;br&gt;&#xA;तैर्बाणैर्विभ्रमन्सोऽपि लङ्कायां निपपात ह ॥१३॥&lt;br&gt;&#xA;आगत्य त्रिशिखं रक्षस्त्रिशूलं ज्वलनप्रभम् ॥&lt;br&gt;&#xA;राजन्साम्बाय चिक्षेप प्रसूनमिव हस्तिने ॥१४॥&lt;br&gt;&#xA;त्रिशूलमागतं दृष्ट्वा साम्बो बाणेन लीलया ॥&lt;br&gt;&#xA;चिच्छेद प्रधने शीघ्रं नागं नागान्तको यथा ॥१५॥&lt;br&gt;&#xA;ततो नीत्वा गदां गुर्वीं बकस्तु रणदुर्मदः ॥&lt;br&gt;&#xA;साम्बस्य तुरगान्‌ राजञ्जघान सारथिं तथा ॥१६॥&lt;br&gt;&#xA;रथं चैव पताकां च हत्वा साम्बमुवाच ह ॥&lt;br&gt;&#xA;रथमन्यं समारुह्य युद्धं कुरु मया सह ॥१७॥&lt;br&gt;&#xA;विरथं त्वामधर्मेण न हनिष्याम्यहं रणे ॥&lt;br&gt;&#xA;इतीरितोऽसौ दैत्येन हसन्किञ्चिद्‌रुषान्वितः ॥१८॥&lt;br&gt;&#xA;शीघ्रं जघान गदया हृत्कपाटे बकस्य च ॥&lt;br&gt;&#xA;गदाहतो बको युद्धे किञ्चिद्व्याकुलमानसः ॥१९॥&lt;br&gt;&#xA;अगणय्य ततः साम्बं यदुसैन्ये विवेश ह ॥&lt;br&gt;&#xA;स गत्वा तत्र गदया गजवाजिरथान्नरान् ॥२०॥&lt;br&gt;&#xA;कौणपः पोथयामस मृगेन्द्रस्तु यथा मृगान् ॥&lt;br&gt;&#xA;हाहाकारस्तदैवासीद्यदुसैन्ये नृपेश्वर ॥२१॥&lt;br&gt;&#xA;ततो विलोक्य रोषेण राजन् रुक्मवतीसुतः ॥&lt;br&gt;&#xA;तत्रागतोऽभयं कुर्वन्‌ रथेनाक्षौहिणीयुतः ॥२२॥&lt;br&gt;&#xA;अनिरुद्ध उवाच -&lt;br&gt;&#xA;किं करिष्यसि हे मूढ त्यक्त्वा वीरस्य सम्मुखम् ॥&lt;br&gt;&#xA;भीतानां मारणे श्लाघा न भविष्यति तेऽसुर ॥२३॥&lt;br&gt;&#xA;यदि शक्तिश्च त्वद्देहे विद्यते शृणु मद्वचः ॥&lt;br&gt;&#xA;मत्सम्मुखे समागत्य कुरु युद्धं प्रयत्नतः ॥२४॥&lt;br&gt;&#xA;इति श्रुत्वानिरुद्धस्य वाक्यं राजन्बकासुरः ॥&lt;br&gt;&#xA;रुषा स्फुरत्सर्प इव युद्धार्थं शीघ्रमाययौ ॥२५॥&lt;br&gt;&#xA;आगतं तं विलोक्याथानिरुद्धो धन्विनां वरः ॥&lt;br&gt;&#xA;नाराचैर्दशभी राजञ्जघान प्रधने रुषा ॥२६॥&lt;br&gt;&#xA;ते शरास्तच्छरीरं वै शीघ्रं भित्वा बहिर्गताः ॥&lt;br&gt;&#xA;पुनस्ते भीषणं भित्वा विविशुर्वै महीतलम् ॥२७॥&lt;br&gt;&#xA;ततः पपात स बको भीषणेन समन्वितः ॥&lt;br&gt;&#xA;पृथिव्यां मूर्च्छितो भूत्वा यथा वज्रहतो गिरिः ॥२८॥&lt;br&gt;&#xA;तदा जयजयरावो यदुसैन्ये बभूव ह ॥&lt;br&gt;&#xA;नेदुर्दुन्दुभयश्चैव भेर्य्यः शङ्खाश्च गोमुखाः ॥२९॥&lt;br&gt;&#xA;ततश्च राक्षसाः सर्वे क्रोधपूरितमानसाः ॥&lt;br&gt;&#xA;स्वनाथौ पतितौ दृष्ट्वा यदून्हन्तुं समाययुः ॥३०॥&lt;br&gt;&#xA;ततः समभवद्युद्धमुभयोः सेनयोर्मृधे ॥&lt;br&gt;&#xA;बाणैः खड्गैर्गदाभिश्च शक्तिभिर्भिन्दिपालकैः ॥३१॥&lt;br&gt;&#xA;राक्षसानां बलं तीव्रं दृष्ट्वा राजन्हरेः सुताः ॥&lt;br&gt;&#xA;अष्टादश च साम्बाद्या निजघ्नुर्निशितैः शरैः ॥३२॥&lt;br&gt;&#xA;तत्र तेषां च बाणौघैः कौणपाः पतिता मृधे ॥&lt;br&gt;&#xA;केचिन्मृत्युं गताः केचिद्दुद्रुवुर्जीवितैषिणः ॥३३॥&lt;br&gt;&#xA;अथोत्थितो मुहूर्तेन बको राजन्भयङ्करः ॥&lt;br&gt;&#xA;त्वरं जगाम शत्रोश्चानिरुद्धस्य तु सम्मुखे ॥३४॥&lt;br&gt;&#xA;तत्र गत्वा गदां गुर्वीं चिक्षेप तच्छिरोपरि ॥&lt;br&gt;&#xA;बाहुना च बको राजन्हतोऽसीति ब्रुवन् वचः ॥३५॥&lt;br&gt;&#xA;तामागतां विलोक्याथ यमदण्डेन माधवः ॥&lt;br&gt;&#xA;चिच्छेद सहसा राजन्कुवाक्येनेव मित्रताम् ॥३६॥&lt;br&gt;&#xA;ततः क्रुद्धो बको युद्धे प्रसार्य मुखमण्डलम् ॥&lt;br&gt;&#xA;दुद्राव तं भक्षयितुं राहुश्चन्द्रमिव क्वचित् ॥३७॥&lt;br&gt;&#xA;आगतं तं निरीक्ष्याथानिरुद्धो धन्विनां वरः ॥&lt;br&gt;&#xA;यमदण्डं पुनर्नीत्वा ताडयामास तेन तम् ॥३८॥&lt;br&gt;&#xA;ततो भग्नशिरा भूत्वा ह्युद्वमन्रुधिरं मुखात् ॥&lt;br&gt;&#xA;चालयन्वसुधां राजन्पतितो मूर्च्छितोऽभवत् ॥३९॥&lt;br&gt;&#xA;ततश्च भीषणो रोषात्पितरं वीक्ष्य मूर्च्छितम् ॥&lt;br&gt;&#xA;परिघेण रणे राजन्निजघान तु यादवान् ॥४०॥&lt;br&gt;&#xA;ततोऽनिरुद्धो बलवान्नागपाशेन रोषतः ॥&lt;br&gt;&#xA;चकर्ष भीषणं बद्ध्वा नागं विष्णुरथो यथा ॥४१॥&lt;br&gt;&#xA;तं बद्धं पाशिनः पाशैर्भग्नमानमधोमुखम् ॥&lt;br&gt;&#xA;विनिर्जितं हीनबलं साम्बो वचनमब्रवीत् ॥४२॥&lt;br&gt;&#xA;असुरेन्द्रानिरुद्धस्य हयमेधतुरङ्गमम् ॥&lt;br&gt;&#xA;शीघ्रं प्रयच्छ भद्रं ते पुरीं गत्वा विधानतः ॥४३॥&lt;br&gt;&#xA;अनिरुद्धं हरेः पौत्रं श्रीकृष्णस्य महात्मनः ॥&lt;br&gt;&#xA;नॄणां प्रदर्शयन् रूपं विचरन्तं मिषेण च ॥४४॥&lt;br&gt;&#xA;यं नमन्ति समागत्य देवदैत्यनराः सुराः ॥&lt;br&gt;&#xA;तं विद्धि कृष्णसदृशं नॄणां पापप्रणाशनम् ॥४५॥&lt;br&gt;&#xA;तेन त्वं निर्जितो युद्धे दुःखं मा कुरु राक्षस ॥&lt;br&gt;&#xA;अस्माभिः सहितो गच्छ कर्तुं कृष्णस्य दर्शनम् ॥४६॥&lt;br&gt;&#xA;गर्ग उवाच -&lt;br&gt;&#xA;बोधितः सोऽपि साम्बेन मुक्तः पाशैश्च वारुणैः ॥&lt;br&gt;&#xA;पुरीं गत्वा ददौ तस्मै द्रव्ययुक्तं तुरङ्गमम् ॥४७॥&lt;br&gt;&#xA;ततःसोऽप्यनिरुद्धेन तुरङ्गस्य तु पालने ॥&lt;br&gt;&#xA;प्रार्थितो भीषणो राजन्प्रत्युवाच विचार्य तम् ॥४८॥&lt;br&gt;&#xA;भीषण उवाच -&lt;br&gt;&#xA;यदा भवति चैतन्यो मत्पिता सुरपालक ॥&lt;br&gt;&#xA;तदाहं तस्य वचनादागमिष्ये न संशयः ॥४९॥&lt;br&gt;&#xA;इतीरितोऽसौ किल भीषणेन&lt;br&gt;&#xA;प्रद्युम्नपुत्रः क्रतुवाहनं च ॥&lt;br&gt;&#xA;कृत्वा विमाने यदुसेनया वै&lt;br&gt;&#xA;स्वयं समारुह्य जगाम खं हि ॥५०॥&lt;br&gt;&#xA;इति श्रीगर्गसंहितायां हयमेधखण्डे&lt;br&gt;&#xA;उपलङ्काविजयो नाम विंशोऽध्यायः ॥२०॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/21/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/21/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - एकविंशोऽध्यायः&lt;br&gt;&#xA;भद्रावतीविजयम् -&lt;/p&gt;&#xA;&lt;p&gt;गर्ग उवाच -&lt;br&gt;&#xA;ततः प्राप्तः स्वसेनायां विमानस्थ उषापतिः ॥&lt;br&gt;&#xA;शीघ्रं चाकाशमार्गेण नादयञ्जयदुन्दुभीन् ॥१॥&lt;br&gt;&#xA;दृष्ट्वा तानागतान्सर्वे ह्यक्रूराद्याश्च यादवाः ॥&lt;br&gt;&#xA;मिलित्वा कुशलं सर्वं पप्रच्छुस्ते न्यवेदयन् ॥२॥&lt;br&gt;&#xA;ततस्त्यक्त्वा विमूर्च्छां वै बकस्तु सहसोत्थितः ॥&lt;br&gt;&#xA;अदृष्ट्वा यादवांस्तत्र पुत्रं पप्रच्छ रोषतः ॥३॥&lt;br&gt;&#xA;ततः पित्रे भीषणो वै वार्तां सर्वामवर्णयत् ॥&lt;br&gt;&#xA;श्रुत्वा वचः प्राह बको रुषा प्रस्फुरिताधरः ॥४॥&lt;br&gt;&#xA;अहं जानामि यदवो विमानेन कुशस्थलीम् ॥&lt;br&gt;&#xA;मद्‌भयाच्च गताः पुत्र यथा सिंहभयान्मृगाः ॥५॥&lt;br&gt;&#xA;तस्मादयादवीं पृथ्वीं करिष्येऽहं न संशयः ॥&lt;br&gt;&#xA;हनिष्यामि यदून्सर्वान्गत्वा कृष्णस्य द्वारकाम् ॥६॥&lt;br&gt;&#xA;भीषण उवाच -&lt;br&gt;&#xA;मन्युं नियच्छ भो राजन्नस्माकं समयो न हि ॥&lt;br&gt;&#xA;प्रसीदति यदा देवो तदा जेष्याम यादवान् ॥७॥&lt;br&gt;&#xA;गर्ग उवाच -&lt;br&gt;&#xA;बोधितः सोऽपि पुत्रेण तूष्णीं भूत्वा बकासुरः ॥&lt;br&gt;&#xA;विचचार वने राजन् वनजन्तून्प्रभक्षयन् ॥८॥&lt;br&gt;&#xA;ततस्तुरङ्गं विधिनाभिषिच्य&lt;br&gt;&#xA;दानानि दत्त्वा द्विजपुङ्गवेभ्यः ॥&lt;br&gt;&#xA;विमोचयामास पुनर्जयाय&lt;br&gt;&#xA;प्रद्युम्नपुत्रो विजयो नृपेन्द्र ॥९॥&lt;br&gt;&#xA;हयस्तु मुक्तः किल कार्ष्णिजेन&lt;br&gt;&#xA;स्वरं प्रकुर्वन्नृप धैवतं च ॥&lt;br&gt;&#xA;पश्यन्स देशान्बहुवीरयुक्ता-&lt;br&gt;&#xA;न्भद्रावतीं नाम पुरीं जगाम ॥१०॥&lt;br&gt;&#xA;तत्र भद्रावतीमश्वो नानाचोपवनैर्वृताम् ॥&lt;br&gt;&#xA;गिरिदुर्गेण राजेन्द्र तथा रजतमन्दिरैः ॥११॥&lt;br&gt;&#xA;महावीरजनैर्युक्तां यौवनाश्वेन पालिताम् ॥&lt;br&gt;&#xA;दृढां लौहकपाटैश्च नृपस्याग्रे स्थितोऽभवत् ॥१२॥&lt;br&gt;&#xA;तं गृहीत्वा तु तस्यापि वार्तां ज्ञात्वा नृपेश्वरः ॥&lt;br&gt;&#xA;युद्धं कर्तुं च कुपितः ससैन्यो निर्ययौ पुरात् ॥१३॥&lt;br&gt;&#xA;ससैन्यमागतं दृष्ट्वा यौवनाश्वं महाबलम् ॥&lt;br&gt;&#xA;आहूय मन्त्रिणं प्राह कृष्णभक्तं हि कार्ष्णिजः ॥१४॥&lt;br&gt;&#xA;अनिरुद्ध उवाच -&lt;br&gt;&#xA;कोऽयं समागतो मन्त्रिन्सम्मुखे सह सेनया ॥&lt;br&gt;&#xA;हयहर्त्ता शत्रुमुख्यो तत्सर्वं कथयस्व च ॥१५॥&lt;br&gt;&#xA;उद्धव उवाच -&lt;br&gt;&#xA;नृपोऽयं यौवनाश्वाख्यो मरुधन्वपतेः सुतः ॥&lt;br&gt;&#xA;अत्र राज्यं च कुरुते मृते पितरि सत्तम ॥१६॥&lt;br&gt;&#xA;अयं षोडशवर्षीयो कुमन्त्रिवचनाद्‌रणम् ॥&lt;br&gt;&#xA;करिष्यति महाराज मारणीयः स न त्वया ॥१७॥&lt;br&gt;&#xA;इति श्रुत्वा तथेत्युक्त्वा यौवनाश्वेन कार्ष्णिजः ॥&lt;br&gt;&#xA;युद्धं चकार प्रधने यथा नागेन नागहा ॥१८॥&lt;br&gt;&#xA;तं तु ते विरथं चक्रे हत्वा चाक्षौहिणीत्रयम् ॥&lt;br&gt;&#xA;प्रत्याह विमलं वाक्यं यौवनाश्वमुषापतिः ॥१९॥&lt;br&gt;&#xA;अनिरुद्ध उवाच -&lt;br&gt;&#xA;राजन्प्रयच्छ तुरगं युद्धं कुरु न चेन्मया ॥&lt;br&gt;&#xA;वाक्यं श्रुत्वा हरेः पौत्रं ज्ञात्वा राजा भयान्वितः ॥२०॥&lt;br&gt;&#xA;अर्पयामास विधिना तस्मै यज्ञतुरङ्गमम् ॥&lt;br&gt;&#xA;भूत्त्वा कृताञ्जली राजा प्रार्थितस्तेन चाब्रवीत् ॥२१॥&lt;br&gt;&#xA;यौवनाश्व उवाच -&lt;br&gt;&#xA;द्वारकायां यदा यज्ञो भविष्यति नृपेश्वर ॥&lt;br&gt;&#xA;तदाहं चागमिष्यामि कृष्णस्याङ्घ्री विलोकितुम् ॥२२॥&lt;br&gt;&#xA;ततश्च कृत्वा तं राज्ये वन्दितस्तेन कार्ष्णिजः ॥&lt;br&gt;&#xA;मुमुचे वाजिनं श्रेष्ठं विजयी विजयाय च ॥२३॥&lt;br&gt;&#xA;इति श्रीगर्गसंहितायां हयमेधखण्डे&lt;br&gt;&#xA;भद्रावतीविजयो नामैकविंशोऽध्यायः ॥२१॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/22/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/22/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - द्वाविंशोऽध्यायः&lt;br&gt;&#xA;यादवसैन्यस्य अवन्तिकागमनम् -&lt;/p&gt;&#xA;&lt;p&gt;गर्ग उवाच -&lt;br&gt;&#xA;यदुप्रवीरस्य तुरङ्गमो वै&lt;br&gt;&#xA;विलोकयन्‌ राजपुरं जगाम ॥&lt;br&gt;&#xA;निरिक्ष्य मार्गे सफरां नदीं च&lt;br&gt;&#xA;ह्यवन्तिकाया विपिने स्थितोऽभूत् ॥१॥&lt;br&gt;&#xA;तदैव तत्रागतवान्महात्मा&lt;br&gt;&#xA;सान्दीपनिः कृष्णगुरुर्द्विजेन्द्रः ॥&lt;br&gt;&#xA;स्नातुं गृहाच्छ्रीतुलसीस्रजाढ्यः&lt;br&gt;&#xA;सधौतवस्त्रः प्रजपन्हि कृष्णम् ॥२॥&lt;br&gt;&#xA;ददर्श तत्रापि जलं पिबन्तं&lt;br&gt;&#xA;तुरङ्गमं वै धवलं सपत्रम् ॥&lt;br&gt;&#xA;वाक्यं ब्रुवन्नेष क्रतोश्च वाजी&lt;br&gt;&#xA;विमोचितः केन नृपेश्वरेण ॥३॥&lt;br&gt;&#xA;तत्र स्नानं प्रकुर्वन्तं दृष्ट्वा बिन्न्दु नृपात्मजम् ॥&lt;br&gt;&#xA;हयस्यार्थे मुनिर्गत्वा नोदयामास तं नृप ॥४॥&lt;br&gt;&#xA;ततः सवीरैर्बहुभिश्च राजन्‌&lt;br&gt;&#xA;राजाधिदेवीतनयश्च शूरः ॥&lt;br&gt;&#xA;जग्राह वाहं सहसा निरीक्ष्य&lt;br&gt;&#xA;नत्वा गुरुं तद्वचसा प्रसन्नः ॥५॥&lt;br&gt;&#xA;हयं गृहीत्वा गुरवे दर्शयामास हर्षितः ॥&lt;br&gt;&#xA;स पत्रं वाचयित्वाऽऽह नृपं सान्दीपनिर्मुदा ॥६॥&lt;br&gt;&#xA;सान्दीपनिरुवाच -&lt;br&gt;&#xA;उग्रसेनस्य तुरगं विद्धि प्राद्युम्निपालितम् ॥&lt;br&gt;&#xA;यदृच्छयाऽऽगतं राजन्कार्ष्णिजोऽत्रागमिष्यति ॥७॥&lt;br&gt;&#xA;आगमिष्यन्ति बहवो यादवा युद्धशालिनः ॥&lt;br&gt;&#xA;मित्रविन्दात्मजाश्चैव पश्यन्तस्ते तुरङ्गमम् ॥८॥&lt;br&gt;&#xA;पूजनीयास्त्वया सर्वे कृष्णचन्द्रस्य नन्दनाः ॥&lt;br&gt;&#xA;मद्वाक्याद्युद्धबुद्धिं त्वं त्यक्त्वा देहि तुरङ्गमम् ॥९॥&lt;br&gt;&#xA;इति श्रुत्वा गुरोर्वाक्यं धन्वी शूरो नृपात्मजः ॥&lt;br&gt;&#xA;हयं नेतुं मनो यस्य तत्र तूष्णीं बभूव ह ॥१०॥&lt;br&gt;&#xA;तदैव यदुसेनायाः शब्दोऽभूल्लोकमानहा ॥&lt;br&gt;&#xA;महानादं दुन्दुभीनां टङ्कारं धनुषां तथा ॥११॥&lt;br&gt;&#xA;चीत्कारं दन्तिनां चैव हयानां हेषणं तथा ॥&lt;br&gt;&#xA;झणत्कारं रथानां च वीराणां गर्जनं तथा ॥१२॥&lt;br&gt;&#xA;शतघ्नीनां महाशब्दं लोकानां भयदायकम् ॥&lt;br&gt;&#xA;श्रुत्वा राजकुमारस्तु विस्मयं परमं गतः ॥१३॥&lt;br&gt;&#xA;ततः समागताः सर्वै रथिभिश्च गजैर्हयैः ॥&lt;br&gt;&#xA;भोजवृष्ण्यन्धकमधुशूरसेनदशार्हकाः ॥१४॥&lt;br&gt;&#xA;रजोभिश्च नभो व्याप्तं कुर्वतश्चलितां महीम् ॥&lt;br&gt;&#xA;केन नीतः कुत्र गतो हयः सर्वेऽब्रुवन्वचः ॥१५॥&lt;br&gt;&#xA;ततश्च ददृशुः सर्वे घोटकं बद्धचामरम् ॥&lt;br&gt;&#xA;महाद्‌भुते चोपवने पुष्पितद्रुमसङ्कुले ॥१६॥&lt;br&gt;&#xA;गृहीतं लीलया तत्र नृपपुत्रेण बिन्दुना ॥&lt;br&gt;&#xA;दृष्ट्वानिरुद्धं निकटे गत्वा सर्वे ह्यवर्णयन् ॥१७॥&lt;br&gt;&#xA;इति श्रुत्वाऽनिरुद्धस्तु विस्मितः प्रहसन्नृप ॥&lt;br&gt;&#xA;उद्धवं प्रेषयामास बिन्दोः पार्श्वे च धर्मवित् ॥१८॥&lt;br&gt;&#xA;ततः पुर्यां महाराज चासीत्कोलाहलो महान् ॥&lt;br&gt;&#xA;भयभीता जनाः सर्वे सेनां वीक्ष्य भयङ्कराम् ॥१९॥&lt;br&gt;&#xA;अथ वै भ्रातरं द्र्ष्टुं ह्यनुबिन्दुर्भयान्वितः ॥&lt;br&gt;&#xA;कोटिवीरगणैः सार्द्धं स्वपुर्या निर्ययौ बहिः ॥२०॥&lt;br&gt;&#xA;दृष्ट्वा यज्ञहयं तत्र सपत्रं च पयःप्रभम् ॥&lt;br&gt;&#xA;भ्रात्रा गृहीतं च भयान्निषेधं स चकार ह ॥२१॥&lt;br&gt;&#xA;अनुबिन्दुरुवाच -&lt;br&gt;&#xA;यदूनां कृष्णदेवानां भ्रातर्मोचय घोटकम् ॥&lt;br&gt;&#xA;सम्बन्धस्य मिषेणापि कुलकौशलहेतवे ॥२२॥&lt;br&gt;&#xA;यादवानां बलं पश्य देवदैत्यनरासुराः ॥&lt;br&gt;&#xA;पुरा यज्ञे राजसूये सर्वे भ्रातर्न्विनिर्जिताः ॥२३॥&lt;br&gt;&#xA;इति तद्वाक्यमाकर्ण्य बिन्दुर्ज्येष्ठोऽवधर्षितः ॥&lt;br&gt;&#xA;आगतं ह्युद्धवं दृष्ट्वा हयस्थं प्रत्युवाच ह ॥२४॥&lt;br&gt;&#xA;बिन्दुरुवाच -&lt;br&gt;&#xA;मया गृहीतस्तुरगो मित्राणां मिलनाय च ॥&lt;br&gt;&#xA;तस्मान्निमन्त्रिताः सर्वे स्थितिं कुरुत चात्र वै ॥२५॥&lt;br&gt;&#xA;इति श्रुत्वोद्धवो राजन्बिन्दुं संश्लाघ्य हर्षितः ॥&lt;br&gt;&#xA;अनिरुद्धस्य निकटे गत्वा सर्वमुवाच ह ॥२६॥&lt;br&gt;&#xA;श्रुत्वानिरुद्धस्तद्वाक्यं भूत्वा राजन् प्रसन्नधीः ॥&lt;br&gt;&#xA;सेनयावन्तिकायां च नदीतीरेऽवसत्किल ॥२७॥&lt;br&gt;&#xA;अनेके शिबिरा राजंस्तत्र वै दशयोजने ॥&lt;br&gt;&#xA;नानावर्णाः सकलशा ह्यभूवन्नद्‌भुताः शुभाः ॥२८॥&lt;br&gt;&#xA;भक्ष्यं भोज्यं च लेह्यं च चोष्यमेतैश्च भोजनैः ॥&lt;br&gt;&#xA;आगतेभ्यश्च सर्वेभ्यो बिन्दुरर्हणमाहरत् ॥२९॥&lt;br&gt;&#xA;तथा चैव तृणान्नादीन्पशुभ्यो दत्तवान्नृपः ॥&lt;br&gt;&#xA;ईदृग्विधं च सत्कारं वृष्णीनां स चकार ह ॥३०॥&lt;br&gt;&#xA;नृपो राजाधिदेवी च द्वौ तथा नृपनन्दनौ ॥&lt;br&gt;&#xA;भृशं मुमुदिरे सर्वे वीक्ष्य सर्वान्हरेः सुतान् ॥३१॥&lt;br&gt;&#xA;ततो निशायां किल कार्ष्णिपुत्रो&lt;br&gt;&#xA;विद्यागुरं च स्वपितामहस्य ॥&lt;br&gt;&#xA;आहूय नत्वाऽऽसनमेव दत्त्वा&lt;br&gt;&#xA;प्रत्याह कृत्वा वरपूजनं च ॥३२॥&lt;br&gt;&#xA;भगवन्द्वारकायां च कृष्णवाक्यात्क्रतूत्तमम् ॥&lt;br&gt;&#xA;करोति हयमेधाख्यं चक्रवर्ती यदूत्तमः ॥३३॥&lt;br&gt;&#xA;तस्मिन्क्रतुवरे ब्रह्मन्कृपां कृत्वा ममोपरि ॥&lt;br&gt;&#xA;त्वं तु गच्छ मुनिश्रेष्ठ पुत्रेण च समन्वितः ॥३४॥&lt;br&gt;&#xA;अनिरुद्धस्य वचनं श्रुत्वा सान्दीपनिर्मुनिः ॥&lt;br&gt;&#xA;कृष्णदर्शनकाङ्क्षी च चलितुं स मनो दधे ॥३५॥&lt;br&gt;&#xA;इति श्रीगर्गसंहितायां हयमेधखण्डे&lt;br&gt;&#xA;अवन्तिकागमनं नाम द्वाविंशोऽध्यायः ॥२२॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/23/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/23/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - त्रयोविंशोऽध्यायः&lt;br&gt;&#xA;सान्दीपनिकृतमनिरुद्धसमीपे वैराग्यवर्णनम् -&lt;/p&gt;&#xA;&lt;p&gt;गर्ग उवाच -&lt;br&gt;&#xA;अथ सान्दीपनिं तत्र कृष्णपौत्रोऽब्रवीद्वचः ॥&lt;br&gt;&#xA;स्मृत्वा तु किञ्चित्सन्देहं गुरुं वृद्धश्रवा इव ॥१॥&lt;br&gt;&#xA;अनिरुद्ध उवाच -&lt;br&gt;&#xA;भगवन्ब्रूहि मे सारं येनानन्दे रमाम्यहम् ॥&lt;br&gt;&#xA;विहाय चास्य जगतः सुखान्स्वप्नोपमान्मुने ॥२॥&lt;br&gt;&#xA;इतीरितोऽनिरुद्धेन राजन्सान्दीपनिर्मुनिः ॥&lt;br&gt;&#xA;प्रत्याह प्रहसन्प्रीत्या कुमारः पृथुना यथा ॥३॥&lt;br&gt;&#xA;सान्दीपनिरुवाच&lt;br&gt;&#xA;आदिदेवस्त्वमेवासीच्छ्रीहरेर्नाभिपङ्कजात् ॥&lt;br&gt;&#xA;तस्मात्तवाग्रे लोकेश कथयिष्यामि किं त्वहम् ॥४॥&lt;br&gt;&#xA;तथापि वर्णयिष्यामि राजंस्त्वद्वाक्यगौरवात् ॥&lt;br&gt;&#xA;कल्याणार्थं नराणां च सर्वेषां दीनचेतसाम् ॥५॥&lt;br&gt;&#xA;त्वया दृष्टं च यद्‌राजँस्तच्छृणुष्व मुखान्मम ॥&lt;br&gt;&#xA;कृष्णचन्द्रस्य पदयोः सारमस्ति हि सेवनम् ॥६॥&lt;br&gt;&#xA;ययोः पूजनमात्रेण ध्रुवो ध्रुवपदं ययौ ॥&lt;br&gt;&#xA;प्रह्लादश्चाम्बरीषश्च गयश्चैव यदुस्तथा ॥७॥&lt;br&gt;&#xA;तस्मात्त्वमपि राजेन्न्द्र श्रीकृष्णस्य च सेवनम् ॥&lt;br&gt;&#xA;सर्वेषां साररूपं यन्मनसा कुरु यत्नतः ॥८॥&lt;br&gt;&#xA;यूयं लोके भूरिभागाः श्रीकृष्णस्य च वंशजाः ॥&lt;br&gt;&#xA;ज्ञातिसम्बन्धिनश्चैव जीवन्मुक्ता हरिप्रियाः ॥९॥&lt;br&gt;&#xA;केचिज्जानन्ति श्रीकृष्णं तनयं केऽपि भ्रातरम् ॥&lt;br&gt;&#xA;पितरं केऽपि मित्रं च किं कर्तव्यं परं च तैः ॥१०॥&lt;br&gt;&#xA;अनिरुद्ध उवाच -&lt;br&gt;&#xA;कः कर्ता चास्य जगत आदिरूपः सनातनः ॥&lt;br&gt;&#xA;यस्मादासीत्पूर्वमिदं तन्मे वर्णय विस्तरात् ॥११॥&lt;br&gt;&#xA;केन केनापि रूपेण भगवाञ्जगदीश्वरः ॥&lt;br&gt;&#xA;युगे युगे मुने धर्मं करोतीति वदस्व नः ॥१२॥&lt;br&gt;&#xA;सान्दीपनिरुवाच&lt;br&gt;&#xA;उत्त्पतिश्च निरोधश्च यस्मादासीद्‌यदूद्वह ॥&lt;br&gt;&#xA;स ईश्वरः परब्रह्म भगवानेक एव च ॥१३॥&lt;br&gt;&#xA;युगे युगे भवन्त्येते दक्षाद्या नृपसत्तम ॥&lt;br&gt;&#xA;पुनश्चैव निरुद्ध्यन्ते विद्वाँस्तत्र न मुह्यति ॥१४॥&lt;br&gt;&#xA;राजन्कृष्णः परं ब्रह्म यतः सर्वमिदं जगत् ॥&lt;br&gt;&#xA;जगच्चयो यत्र चेदं यस्मिँश्च लयमेष्यति ॥१५॥&lt;br&gt;&#xA;तद्ब्रह्म परमं धाम सदसत्परमं पदम् ॥&lt;br&gt;&#xA;यस्य सर्वमभेदेन जगदेतच्चराचरम् ॥१६॥&lt;br&gt;&#xA;स एव मूलप्रकृतिर्व्यक्तरूपी जगच्च सः ॥&lt;br&gt;&#xA;तस्मिन्नेव लयं सर्वं याति तत्रैव तिष्ठति ॥१७॥&lt;br&gt;&#xA;यतः प्रधानपुरुषौ यतश्चैतच्चराचरम् ॥&lt;br&gt;&#xA;कारणं सकलस्यास्य स मे कृष्णः प्रसीदतु ॥१८॥&lt;br&gt;&#xA;चतुर्युगेऽप्यसौ विष्णुः स्थितिव्यापारलक्षणः ॥&lt;br&gt;&#xA;युगव्यवस्थां कुरुते यथा राजेन्द्र तच्छृणु ॥१९॥&lt;br&gt;&#xA;कृते युगे परं ज्ञानं कपिलादिस्वरूपधृक् ॥&lt;br&gt;&#xA;ददाति सर्वभूतात्मा सर्वभूतहिते रतः ॥२०॥&lt;br&gt;&#xA;चक्रवर्तिस्वरूपेण त्रेतायामपि स प्रभुः ॥&lt;br&gt;&#xA;दुष्टानां निग्रहं कुर्वन्परिपाति जगत्त्रयम् ॥२१॥&lt;br&gt;&#xA;वेदमेकं चतुर्भेदं कृत्वा स शतधा विभुः ॥&lt;br&gt;&#xA;करोति बहुलं भूयो वेदव्यासस्वरूपधृक् ॥२२॥&lt;br&gt;&#xA;वेदांश्च द्वापरे न्यस्य कलेरन्ते पुनर्हरिः ॥&lt;br&gt;&#xA;कल्किस्वरूपी दुर्वृत्तान्मार्गे स्थापयति प्रभुः ॥२३॥&lt;br&gt;&#xA;एवं कृष्णो जगत्सर्वं जगत्पाति करोति च ॥&lt;br&gt;&#xA;हन्ति चान्तेष्वनन्तात्मा नान्यस्माद्व्यतिरेकतः ॥२४॥&lt;br&gt;&#xA;नमोऽस्तु हरये तस्मै यस्माद्‌भिन्नमिदं जगत् ॥&lt;br&gt;&#xA;ध्येयः स जगतामाद्यः स प्रसीदतु मेऽव्ययः ॥२५॥&lt;br&gt;&#xA;तस्मान्नृपेन्द्र हरिपौत्र मनोमयं च&lt;br&gt;&#xA;सर्वं विहाय जगतश्च सुखं च दुःखम् ॥&lt;br&gt;&#xA;मोक्षप्रदं सुरवरं किल सर्वदं त्वं&lt;br&gt;&#xA;द्वारावतीनरपतिं भज कृष्णचन्द्रम् ॥२६॥&lt;br&gt;&#xA;इति कृष्णस्य हरेश्च वृत्तसारं&lt;br&gt;&#xA;कथयति याश्च शृणोति भक्तियुक्तः ॥&lt;br&gt;&#xA;स विमलमतिरेति नात्ममोहं&lt;br&gt;&#xA;भवति च संस्मरणेषु भक्तियोग्यः ॥२७॥&lt;br&gt;&#xA;इति श्रीगर्गसंहितायां हयमेधखण्डे&lt;br&gt;&#xA;वैराग्यकथनं नाम त्रयोविंशोऽध्यायः ॥२३॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/24/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/24/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - चतुर्विंशोऽध्यायः&lt;br&gt;&#xA;अनिरुद्धस्य राजपुरविजयम् -&lt;/p&gt;&#xA;&lt;p&gt;गर्ग उवाच -&lt;br&gt;&#xA;इतीदं वचनं श्रुत्वानिरुद्धस्तु मुदान्वितः ॥&lt;br&gt;&#xA;निवेश्य कृष्णपदयोः स्वमनः प्राह तं मुनिम् ॥१॥&lt;br&gt;&#xA;गतः शत्रुश्च मे मोहस्त्वद्वाक्येनासिना विभो ॥&lt;br&gt;&#xA;अद्य त्वं गच्छ कृष्णस्य पुरीं पुत्रेण संयुतः ॥२॥&lt;br&gt;&#xA;तस्य वाक्यं समाकर्ण्य मुदा सान्दीपनिर्मुनिः ॥&lt;br&gt;&#xA;कृष्णदत्तेन पुत्रेण रथस्थो द्वारकां ययौ ॥३॥&lt;br&gt;&#xA;स पुर्यां रामकृष्णाभ्यामादरेण निवासितः ॥&lt;br&gt;&#xA;पूजितो यादवैः सर्वैर्भोजेन्द्रेण विधानतः ॥४॥&lt;br&gt;&#xA;अथ प्रद्युम्नतनयः श्यामकर्णं महोज्ज्वलम् ॥&lt;br&gt;&#xA;स्वर्णशृङ्खलया बद्धे मुमोच विजयाय च ॥५॥&lt;br&gt;&#xA;हयश्च शीघ्रं प्रव्रजन्नृपेन्द्र&lt;br&gt;&#xA;यशो ब्रुवान्‌ राजपुरे गतः सः ॥&lt;br&gt;&#xA;यत्रानुशाल्वो नृपतिश्च राज्यं&lt;br&gt;&#xA;शाल्वस्य भ्राता कुरुते च नित्यम् ॥६॥&lt;br&gt;&#xA;तत्र वै तुरगं प्राप्तमनुशाल्वो यदृच्छया ॥&lt;br&gt;&#xA;गृहीत्वा वाचयामास तत्पत्रं च प्रहर्षितः ॥७॥&lt;br&gt;&#xA;आभिप्रायं निरीक्ष्यैव तिरश्चीनेन चक्षुषा ॥&lt;br&gt;&#xA;स्वसैनिकान्प्रत्युवाच रुषा प्रस्फुरिताधरः ॥८॥&lt;br&gt;&#xA;दिष्ट्या दिष्ट्या शत्रवो मे सर्वे चात्र समागताः ॥&lt;br&gt;&#xA;घातयिष्यामि तान्सर्वान्यैर्मे भ्राता च मारितः ॥९॥&lt;br&gt;&#xA;इत्युक्त्वा सेनया युक्तो निश्चक्राम पुराद्बहिः ॥&lt;br&gt;&#xA;अक्षौहिणीभिर्दशभिस्तृणीकृत्य तु यादवान् ॥१०॥&lt;br&gt;&#xA;तदैव वृष्णयः सर्वे दृष्ट्वा सेनां समागताम् ॥&lt;br&gt;&#xA;बाणवर्षां प्रमुञ्चन्तीं मुमुचुस्ते शरांश्च वै ॥११॥&lt;br&gt;&#xA;उभयोः सेनयोर्युद्धं ततः समभवन्मृधे ॥&lt;br&gt;&#xA;खड्गैर्बाणैर्गदाभिश्च शक्तिभिर्भिन्दिपालकैः ॥१२॥&lt;br&gt;&#xA;पलायमानां स्वां सेनामनुशाल्वो महाबलः ॥&lt;br&gt;&#xA;वारयित्वा नदन् युद्धे चाजगाम रथेन वै ॥१३॥&lt;br&gt;&#xA;तमागतं विलोक्याथ दीप्तिमान्कृष्णनन्दनः ॥&lt;br&gt;&#xA;तेन सार्द्धं रणं कर्त्तुं तदैव सम्मुखोऽभवत् ॥१४॥&lt;br&gt;&#xA;दीप्तिमन्तं रणे वीक्ष्य धनुषा दशभिः शरैः ॥&lt;br&gt;&#xA;तताडामर्षितः सोऽपि द्विपं द्वीपी नखैरिव ॥१५॥&lt;br&gt;&#xA;ताडितस्तैः शरौघैस्तु रुधिरोक्षितबाहुना ॥&lt;br&gt;&#xA;नीत्वा शरासनं सद्यो बाणाञ्जग्राह रोषतः ॥१६॥&lt;br&gt;&#xA;निधाय किल कोदण्डे दश बाणान्मुमोच ह ॥&lt;br&gt;&#xA;ते शरास्तच्छरीरं वै भित्वा राजन्बहिर्गताः ॥१७॥&lt;br&gt;&#xA;यथा तृणगृहं राजन्सहसा पन्नगाशनाः ॥&lt;br&gt;&#xA;तैर्बाणैर्निहतो युद्धेऽनुशाल्वो मूर्च्छितोऽभवत् ॥१८॥&lt;br&gt;&#xA;तत्रागत्य हरेः पुत्रो भानुः सर्वान्‌ रिपूञ्छरैः ॥&lt;br&gt;&#xA;नीहाराभ्रान्भानुरिव छिन्नभिन्नांश्चकार ह ॥२०॥&lt;br&gt;&#xA;ततश्च दुद्रुवुः सर्वेऽनुशाल्वस्य तु सैनिकाः ॥&lt;br&gt;&#xA;तदैव तस्य मन्त्री वै प्रचण्डो ताम रोषतः ॥२१॥&lt;br&gt;&#xA;शक्त्या जघान समरे सत्यभामात्मजं नृप ॥&lt;br&gt;&#xA;भानोश्च हृदयं भित्त्वा सा विवेश महीतले ॥२२॥&lt;br&gt;&#xA;स चापि मूर्च्छितो भूत्त्वा निपपात रथाद्‌रणे ॥&lt;br&gt;&#xA;स एवं कौतुकं वीक्ष्य साम्बस्तत्र रुषा ज्वलन् ॥२३॥&lt;br&gt;&#xA;शीघ्रं गृहीत्वा कोदण्डमाजगाम रथेन वै ॥&lt;br&gt;&#xA;प्रचण्डस्य रथं साम्बः सतुरङ्गं ससारथिम् ॥२४॥&lt;br&gt;&#xA;सध्वजं शतबाणैश्च सर्वं चूर्णीचकार ह ॥&lt;br&gt;&#xA;रथे भग्ने गदां नीत्वा प्रचण्डो रणदुर्मदः ॥२५॥&lt;br&gt;&#xA;आजगाम रिपुं हन्तुं पतङ्ग इव पावकम् ॥&lt;br&gt;&#xA;आगतं तं विलोक्याथ चन्द्रार्काकारवर्चसा ॥२६॥&lt;br&gt;&#xA;शरेणैकेन साम्बस्तु जहार तच्छिरो मृधे ॥&lt;br&gt;&#xA;हाहाकारस्तदैवासीत्तत्सेनयां नृपेश्वर ॥२७॥&lt;br&gt;&#xA;अथोत्थितोऽनुशाल्वस्तु मूर्च्छां त्यक्त्वा मुहूर्ततः ॥&lt;br&gt;&#xA;ददर्श मन्त्रिणं तत्र साम्बेन निहतं मृधे ॥२८॥&lt;br&gt;&#xA;निरीक्ष्य रथमारुह्य धन्वी खड्गी च दंशितः ॥&lt;br&gt;&#xA;शिलीमुखैश्चतुर्भिश्च साम्बस्य चतुरो हयान् ॥२९॥&lt;br&gt;&#xA;द्वाभ्यां केतुं त्रिभिः सूतं पञ्चभिश्च शरासनम् ॥&lt;br&gt;&#xA;त्रिंशद्‌भिश्च शरैर्यानं जघान समरे नृपः ॥३०॥&lt;br&gt;&#xA;स छिन्नधन्वा विरथो हताश्वो हतसारथिः ॥&lt;br&gt;&#xA;रथं चान्यं समारुह्य रेजे जाम्बवतीसुतः ॥३१॥&lt;br&gt;&#xA;ततो गृहीत्वा कोदण्डं शतबाणैरमर्षितः ॥&lt;br&gt;&#xA;तताड स रिपुं युद्धे सर्पं पक्षैर्यथा विराट् ॥३२॥&lt;br&gt;&#xA;यानस्तस्यापि भग्नोऽभूत्तुरङ्गाः पञ्चतां गताः ॥&lt;br&gt;&#xA;सूतो मृत्युं गतो युद्धेऽनुशाल्वो मूर्च्छितोऽभवत् ॥३३॥&lt;br&gt;&#xA;ततस्तत्सैनिकाः सर्वे गृध्रपक्षैः स्फुरत्प्रभैः ॥&lt;br&gt;&#xA;आशीविषसमैर्बाणैः साम्बं जघ्नू रुषान्विताः ॥३४॥&lt;br&gt;&#xA;साम्बमेकं रणे वीक्ष्य मधुः कृष्णसुतो रुषा ॥&lt;br&gt;&#xA;पारावतसमेनापि हयेनागतवान्मृधे ॥३५॥&lt;br&gt;&#xA;साकं साम्बेन तान्सर्वान्निस्त्रिंशेन रिपून्खलान् ॥&lt;br&gt;&#xA;प्रहरार्द्धेन राजेन्द्र मारयन्विचचार ह ॥३६॥&lt;br&gt;&#xA;ततोऽनुशाल्व उत्थाय दृष्ट्वा स्वस्य पराजयम् ॥&lt;br&gt;&#xA;सलिलेन शुचिर्भूत्वा हन्तुं सर्वान्मनो दधे ॥३७॥&lt;br&gt;&#xA;ब्रह्मास्त्रं सन्दधे रोषान्मयदैत्येन शिक्षितम् ॥&lt;br&gt;&#xA;अजानंस्तस्य नाशं च सम्प्राप्ते प्राणसङ्कटे ॥३८॥&lt;br&gt;&#xA;तस्यापि दारुणं तेजो त्रींल्लोकान्प्रदहन्महत् ॥&lt;br&gt;&#xA;चचार ह्यन्तरिक्षे च द्वादशादित्यसन्निभम् ॥३९॥&lt;br&gt;&#xA;तत्तेजसा दुर्विषहेण सर्वे&lt;br&gt;&#xA;सन्दह्यमाना यदवश्च भीताः ॥&lt;br&gt;&#xA;प्राद्युम्निपार्श्वं प्रययुर्ब्रुवन्तो&lt;br&gt;&#xA;रक्षस्व दुःखान्नृहरे महात्मन् ॥४०॥&lt;br&gt;&#xA;ततः कृत्वाभयं राजन् वीरो रुक्मावतीसुतः ॥&lt;br&gt;&#xA;ब्रह्मास्त्रेण तु ब्रह्मस्त्रं जहार प्रधने रुषा ॥४१॥&lt;br&gt;&#xA;वह्न्यस्त्रं सोऽपि चिक्षेप वह्निना पूरितं नभः ॥&lt;br&gt;&#xA;दह्यमाना च भूस्तत्र ज्वालाभिरिव खाण्डवम् ॥४२॥&lt;br&gt;&#xA;ततोऽनिरुद्धो बलवान् वारुणास्त्रं पुनर्दधे ॥&lt;br&gt;&#xA;प्रचण्डमेघधाराभिर्वह्निः शीतलतां गतः ॥४३॥&lt;br&gt;&#xA;मण्डूकाः कोकिलाश्चैव मयूराः सारसादयः ॥&lt;br&gt;&#xA;प्रत्यनन्दन्महामेघैर्वर्षां ज्ञात्वा पुनः पुनः ॥४४॥&lt;br&gt;&#xA;ततोऽनुशाल्वो मायावी पवनास्त्रं समादधे ॥&lt;br&gt;&#xA;दृष्ट्वानिरुद्धो युयुधे पर्वतास्त्रेण सर्वतः ॥४५॥&lt;br&gt;&#xA;ततो भारसहस्राढ्यं नीत्वा सोऽपि गदां मृधे ॥&lt;br&gt;&#xA;अनिरुद्धं शूरमणीं क्रुद्धो वचनमब्रवीत् ॥४६॥&lt;br&gt;&#xA;त्वत्सैन्ये नास्ति राजेन्द्र गदायुद्धविशारदाः ॥&lt;br&gt;&#xA;यदि चास्ति तर्हि मह्यं तं तु शीघ्रं प्रदर्शय ॥४७॥&lt;br&gt;&#xA;इति तद्वाक्यमाकर्ण्य गदाधारी गदो महान् ॥&lt;br&gt;&#xA;उवाच चाग्रतो भूत्वानिरुद्धस्य प्रपश्यतः ॥४८॥&lt;br&gt;&#xA;अत्र वै बहवः सन्ति सर्वशस्त्रविशारदाः ॥&lt;br&gt;&#xA;मानं मा कुरु दैत्येन्द्र त्वमेकाकी रणेऽसि हि ॥४९॥&lt;br&gt;&#xA;न मन्यसे त्वं मद्वाक्यं मया साकं रणेऽसुर ॥&lt;br&gt;&#xA;कुरु पूर्वं गदायुद्धं ततोऽन्यान्द्रष्टुमर्हसि ॥५०॥&lt;br&gt;&#xA;इत्युक्त्वा स गदां नीत्वा लक्षभारमयीं दृढाम् ॥&lt;br&gt;&#xA;तथानुशाल्वं जघ्ने तु मूर्ध्नि वक्षस्थले नृप ॥५१॥&lt;br&gt;&#xA;अनुशाल्वस्तु गदया जघान समरे गदम् ॥&lt;br&gt;&#xA;ततोऽन्योन्यं गदाभ्यां च जघ्नतुः क्रोधमूर्च्छितौ ॥५२॥&lt;br&gt;&#xA;ततो गदः समुत्थाप्यानुशाल्वं गगनेऽक्षिपत् ॥&lt;br&gt;&#xA;भ्रामयित्वा शतगुणं निपपात महीतले ॥५३॥&lt;br&gt;&#xA;ततोऽनुशाल्व उत्थाय गृहीत्वा रोहिणीसुतम् ॥&lt;br&gt;&#xA;भूमौ ममर्द राजेन्द्र तदद्‌भुतमिवाभवत् ॥५४॥&lt;br&gt;&#xA;गदो गजं गृहीत्वैकमनुशाल्वोपरि चाक्षिपत् ॥&lt;br&gt;&#xA;तमायान्तं गजं नीत्वा चिक्षेप स बलानुजे ॥५५॥&lt;br&gt;&#xA;जानुभिर्मुष्टिभिर्घोरैः प्रहारैस्तौ च जघ्नतुः ॥&lt;br&gt;&#xA;मर्दितौ तावुभौ मह्यां पतितौ मूर्च्छनां गतौ ॥५६॥&lt;br&gt;&#xA;इति श्रीगर्गसंहितायां हयमेधखण्डे&lt;br&gt;&#xA;राजपुरविजयो नाम चतुर्विंशोऽध्यायः ॥२४॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/25/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/25/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - पञ्चविंशोऽध्यायः&lt;br&gt;&#xA;बल्वलकृतमश्वमेधस्य अश्वापहरणम् -&lt;/p&gt;&#xA;&lt;p&gt;गर्ग उवाच -&lt;br&gt;&#xA;एवं दृष्ट्वा तयोर्युद्धं यादवाः परसैनिकाः ॥&lt;br&gt;&#xA;ऊचुः परस्परं धन्योऽनुशाल्वस्तु गदो महान् ॥१॥&lt;br&gt;&#xA;इति ब्रुवत्सु सर्वेषु गदस्तत्रैव चोत्थितः ॥&lt;br&gt;&#xA;क्व गतः क्व गतः शत्रुर्हत्वा मां च ब्रुवन्‌ रणात् ॥२॥&lt;br&gt;&#xA;ततोऽनुशाल्वं हस्तेन गृहीत्वाऽऽकृष्य रोषतः ॥&lt;br&gt;&#xA;अनिरुद्धस्य निकटे पातयामास वेगतः ॥३॥&lt;br&gt;&#xA;पतितं मूर्च्छितं दृष्ट्वा ह्यनिरुद्धस्त्वधोमुखम् ॥&lt;br&gt;&#xA;कारयामस चैतन्यं व्यजनैः सलिलेन च ॥४॥&lt;br&gt;&#xA;तदैव स प्रबुद्धोऽभूदनुशाल्वोऽसुरेश्वरः ॥&lt;br&gt;&#xA;दृष्ट्वाग्रे सुन्दरं सोऽपि कृष्णपौत्रं घनप्रभम् ॥५॥&lt;br&gt;&#xA;नत्वा प्रत्याह वचनं त्वं तु मे प्राणरक्षकः ॥&lt;br&gt;&#xA;अनिरुद्ध हरेः पौत्र अपराधं क्षमस्व मे ॥६॥&lt;br&gt;&#xA;ॐ नमो वासुदेवाय नमः सङ्कर्षणाय च ॥&lt;br&gt;&#xA;प्रद्युम्नाय नमस्तुभ्यमनिरुद्धाय ते नमः ॥७॥&lt;br&gt;&#xA;गृहाण वै तुरङ्गं तमहं यास्यामि पालयन् ॥&lt;br&gt;&#xA;इत्युक्त्वा स्वपुरं गत्वा ददौ तस्मै तुरङ्गमम् ॥८॥&lt;br&gt;&#xA;अयुतं हस्तिनां चैव हयानां नियुतं तथा ॥&lt;br&gt;&#xA;अर्द्धलक्षं रथानां च शिबिकानां सहस्रकम् ॥९॥&lt;br&gt;&#xA;उष्ट्राणां हि सहस्रं च गवयानां सहस्रकम् ॥&lt;br&gt;&#xA;पञ्जरे संस्थितानां च सिंहानां द्विसहस्रकम् ॥१०॥&lt;br&gt;&#xA;मृगयासारमेयाणां सहस्रं नृपसत्तम ॥&lt;br&gt;&#xA;शिबिराणां सहस्रं च शिञ्जिनां नियुतं तथा ॥११॥&lt;br&gt;&#xA;जवनिकानामयुतं धेनूनां लक्षमेव च ॥&lt;br&gt;&#xA;सहस्रभारं स्वर्णानां रजतानां चतुर्गुणम् ॥१२॥&lt;br&gt;&#xA;मुक्तानां भारमेकं चानिरुद्धाय ददौ नृपः ॥&lt;br&gt;&#xA;अनिरुद्धस्ततस्तस्मै मणिहारं ददौ मुदा ॥१३॥&lt;br&gt;&#xA;अनुशाल्वः स्वराज्ये तु कृत्वा वै सचिवं वरम् ॥&lt;br&gt;&#xA;यादवैः सहितः सोऽपि देशानन्याञ्जगाम ह ॥१४॥&lt;br&gt;&#xA;ततो विमुक्तस्तुरगो मणिकाञ्चनभूषितः ॥&lt;br&gt;&#xA;देशानन्यान् वीरयुक्तान्पश्यन्बभ्राम भूपते ॥१५॥&lt;br&gt;&#xA;अनुशाल्वं जितं श्रुत्वा यौवनाश्चं च भीषणम् ॥&lt;br&gt;&#xA;राजानोऽन्ये मण्डलेशाः प्राप्तं न जगृहुर्हयम् ॥१६॥&lt;br&gt;&#xA;इत्येवं भ्रमतस्तस्य तुरगस्य विशां पते ॥&lt;br&gt;&#xA;मासाश्च प्रगताः षड्वै तादृशाश्चावशेषिताः ॥१७॥&lt;br&gt;&#xA;हयो मणिपुरेशेन गृहीतश्च विमोचितः ॥&lt;br&gt;&#xA;तथा रत्नपुरेशेन ह्यनिरुद्धभयान्नृप ॥१८॥&lt;br&gt;&#xA;राष्ट्रान्सर्वानशूरांश्च विहाय तुरगोत्तमः ॥&lt;br&gt;&#xA;ययौ प्राचीं दिशं राजन्बल्वलो यत्र दैत्यराट् ॥१९॥&lt;br&gt;&#xA;सोऽपि दैत्यो हयस्यापि वार्तां श्रुत्वा च नारदात् ॥&lt;br&gt;&#xA;यज्ञं शीघ्रं नाशयित्वा नैमिषाच्चाजगाम ह ॥२०॥&lt;br&gt;&#xA;स्थितं त्रिवेण्यां सलिलं पिबन्तं&lt;br&gt;&#xA;प्रयागतीर्थे क्रतुवाहनं च ॥&lt;br&gt;&#xA;विलोक्य राजन्किल बल्वलाख्यो&lt;br&gt;&#xA;जग्राह शीघ्रं ह्यगणय्य कृष्णम् ॥२१॥&lt;br&gt;&#xA;तदैव वृष्णयः सर्वे दण्डकं च व्यलोकयन् ॥&lt;br&gt;&#xA;चार्मण्वतीं समुत्तीर्य चित्रकूटं समाययुः ॥२२॥&lt;br&gt;&#xA;रामक्षेत्रे च दानानि कृत्वाश्वं चावलोकयन् ॥&lt;br&gt;&#xA;तस्यापि पृष्ठतो लग्ना आजग्मुस्तीर्थवासवम् ॥२३॥&lt;br&gt;&#xA;ददृशुस्तत्र तुरगं सपत्रं यदुसत्तमाः ॥&lt;br&gt;&#xA;गृहीतं स्वबलाद्‌राजन्नसुरेण दुरात्मना ॥२४॥&lt;br&gt;&#xA;ततस्ते बल्वलं दृष्ट्वा नीलाञ्जनचयोपमम् ॥&lt;br&gt;&#xA;योजनद्वयमुच्चाङ्गमुग्रमङ्गारलोचनम् ॥२५॥&lt;br&gt;&#xA;तप्तताम्रशिखाश्मश्रुदंष्ट्रोग्रभ्रुकुटीमुखम् ॥&lt;br&gt;&#xA;ब्रह्मद्रुहं ललञ्जिह्वं गजायुतसमं बलम् ॥२६॥&lt;br&gt;&#xA;तमूचुर्यादवा रोषात्स्फुरिताधरपल्लवाः ॥&lt;br&gt;&#xA;कस्त्वं यज्ञपशुं नीत्वा ह्यस्माकं च क्व यास्यसि ॥२७॥&lt;br&gt;&#xA;तस्मान्मोचय तं शीघ्रं न चेद्धन्मो रणे च त्वाम् ॥&lt;br&gt;&#xA;इति श्रुत्वासुरश्चाह वचः शृणुत मे नराः ॥२८॥&lt;br&gt;&#xA;बल्वल उवाच -&lt;br&gt;&#xA;अहं तु बल्वलो दैत्यो देवानां दुःखदायकः ॥&lt;br&gt;&#xA;यस्याग्रे मानुषाः सर्वे भवन्ति भयविह्वलाः ॥२९॥&lt;br&gt;&#xA;इति श्रुत्वा च यदवो जघ्नुर्बाणैश्च बल्वलम् ॥&lt;br&gt;&#xA;स हतस्तैश्च सहसा सहयोऽन्तर्दधे नृप ॥३०॥&lt;br&gt;&#xA;इति श्रीगर्गसंहितायां हयमेधखण्डे&lt;br&gt;&#xA;बल्वलेन तुरगहरणं नाम पञ्चविशोऽध्यायः ॥२५॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/26/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/26/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - षड्‌विंशोऽध्यायः&lt;br&gt;&#xA;अश्वान्वेषणे यादवसैन्यस्य उपद्वीपगमनम् -&lt;/p&gt;&#xA;&lt;p&gt;गर्ग उवाच -&lt;br&gt;&#xA;अथ सर्वे यदुगणा गते क्रतुपशौ नृप ॥&lt;br&gt;&#xA;शोकं चक्रुः क्व गच्छामः करिष्यामश्च किं भुवि ॥१॥&lt;br&gt;&#xA;न तत्प्रतिविधिं सर्वेऽनिरुद्धाद्या विदुस्ततः ॥&lt;br&gt;&#xA;तदा नारदरूपी वै भगवानागमन्नृप ॥२॥&lt;br&gt;&#xA;तमागतं मुनिं दृष्ट्वाऽनिरुद्धो यादवैर्वृतः ॥&lt;br&gt;&#xA;पूजयित्वासने स्थाप्य प्रीतः प्राह मुनीश्वरम् ॥३॥&lt;br&gt;&#xA;अनिरुद्ध उवाच -&lt;br&gt;&#xA;भगवन् यज्ञतुरगो बल्वलेन दुरत्मना ॥&lt;br&gt;&#xA;नीतः कुत्र गतः सर्वं वद मे वदतां वर ॥४॥&lt;br&gt;&#xA;त्वं पर्यटन्नर्क इव त्रिलोकीं दिव्यदर्शनः ॥&lt;br&gt;&#xA;अन्तश्चरो वायुरिव ह्यात्मसाक्षी च सर्ववित् ॥&lt;br&gt;&#xA;तस्मात्कथय सर्वं मे श्रुत्वा सोऽप्याह माधवम् ॥५॥&lt;br&gt;&#xA;नारद उवाच -&lt;br&gt;&#xA;राजंस्तव तुरङ्गो वै बल्वलेन निवेशितः ॥६॥&lt;br&gt;&#xA;उपद्वीपे पाञ्चजन्ये सिन्धुमध्ये नृपेश्वर ॥&lt;br&gt;&#xA;मृते मित्रे च शकुनौ यादवानां वधाय च ॥७॥&lt;br&gt;&#xA;सुतलाच्च समाहूय दैत्यवृन्दान्महासुरः ॥&lt;br&gt;&#xA;राज्यं करोति तत्रापि शिवस्य वरदर्पितः ॥८॥&lt;br&gt;&#xA;इति श्रुत्वानिरुद्धस्तु वचः प्रोवाच शङ्कितः ॥&lt;br&gt;&#xA;अनिरुद्ध उवाच -&lt;br&gt;&#xA;तस्मै चन्द्रललामेन किं दत्तं प्रवरं वरम् ॥९॥&lt;br&gt;&#xA;तन्ममाख्याहि देवर्षे कस्मात्सन्तोषितोऽभवत् ॥&lt;br&gt;&#xA;ततो बभाषे स मुनिः शृणु राजन् वचो मम ॥१०॥&lt;br&gt;&#xA;कैलासे चैकदा दैत्यो ह्येकपादेन संस्थितः ॥&lt;br&gt;&#xA;वर्षद्वादशपर्यन्तं तपश्चक्रे सुदारुणम् ॥११॥&lt;br&gt;&#xA;ततश्च तोषितो देवो वरं ब्रूहीत्युवाच ह ॥&lt;br&gt;&#xA;तच्छ्रुत्वा स उवाचाथ सदाशिव नमोऽस्तु ते ॥१२॥&lt;br&gt;&#xA;महामृधे च मां देव पालयस्व कृपानिधे ॥&lt;br&gt;&#xA;तथास्तु चोक्त्वा देवस्तु तत्रैवान्तर्दधे नृप ॥१३॥&lt;br&gt;&#xA;स दैत्यो पाञ्चजन्यो वै राज्यं चक्रे बलात्ततः ॥&lt;br&gt;&#xA;स्वतस्तुभ्यं न तुरगं विना युद्धेन दास्यति ॥१४॥&lt;br&gt;&#xA;अनिरुद्धस्तु प्रोवाच हत्वा दुष्टं च बल्वलम् ॥&lt;br&gt;&#xA;ससैन्यं च मुनिश्रेष्ठ मोचयिष्ये तुरङ्गमम् ॥१५॥&lt;br&gt;&#xA;स शिवस्य वरेणापि यदि युद्धं करिष्यति ॥&lt;br&gt;&#xA;न पालयिष्यति मृधे शिवः कृष्णद्विषं खलम् ॥१६॥&lt;br&gt;&#xA;इत्युक्त्वा चानिरुद्धो वै प्रयाणार्थे जयाय च ॥&lt;br&gt;&#xA;यादवेभ्यश्च सर्वेभ्यः सहसाऽऽज्ञां चकार ह ॥१७॥&lt;br&gt;&#xA;ततोऽनुज्ञाप्य देवर्षिः युद्धकौतुकसंयुतः ॥&lt;br&gt;&#xA;ययौ चाकाशमार्गेण तत्र स्थानं नृपेश्वर ॥१८॥&lt;br&gt;&#xA;तदैव यादवाः सर्वे सज्जीभूता रुषान्विताः ॥&lt;br&gt;&#xA;स्नात्वा कृत्वा च दानानि तीर्थराजे विधानतः ॥१९॥&lt;br&gt;&#xA;उपद्वीपं ययू राजन्‌ रथिभिश्च गजैर्हयैः ॥&lt;br&gt;&#xA;द्विलक्षा मार्गकाराश्च मार्गं चक्रुर्दिने दिने ॥२०॥&lt;br&gt;&#xA;भिन्दिपालैश्च सर्वत्र सेनायाः पूर्वमेव हि ॥&lt;br&gt;&#xA;सुखेन यत्र गच्छन्ति गजवाजितुरङ्गमाः ॥२१॥&lt;br&gt;&#xA;पदातयश्च राजेन्द्र मार्गे निष्कण्टके त्वरम् ॥&lt;br&gt;&#xA;इत्थं तु यदुसेनायाः शेषो भारेण पीडितः ॥&lt;br&gt;&#xA;इति होवाच मनसि किं बभूव धरातले ॥२२॥&lt;br&gt;&#xA;अनिरुद्धोऽग्रतो भूत्वालक्षितः प्रययौ नृप ॥२३॥&lt;br&gt;&#xA;हयरक्षापदेशाद्वै नाशयन्निव पापिनः ॥&lt;br&gt;&#xA;यत्र यत्र गतो राजन्हयस्यार्थे च कार्ष्णिजः ॥२४॥&lt;br&gt;&#xA;तत्र तत्रोपशृण्वानः श्रीकृष्णस्य यशोऽखिलम् ॥&lt;br&gt;&#xA;श्लाघां ये वै करिष्यन्ति गोविन्दबलदेवयोः ॥२५॥&lt;br&gt;&#xA;ददौ तेभ्यश्च रत्नानि वस्त्राण्याभरणानि च ॥&lt;br&gt;&#xA;यत्किञ्चित्तस्य सैन्येषु वसुमात्रमनुत्तमम् ॥२६॥&lt;br&gt;&#xA;तत्सर्वमददात्प्रीतः कृष्णगाथाहृताशयः ॥&lt;br&gt;&#xA;इत्थं शृण्वन्हरेर्गाथां काशीं पश्यन्गयां तथा ॥२७॥&lt;br&gt;&#xA;कुर्वन्दानानि राजेन्द्र काष्ठां प्राचीं जगाम सः ॥&lt;br&gt;&#xA;इत्थं भयङ्करीं सेनां यादवानां विलोक्य च ॥२८॥&lt;br&gt;&#xA;गिरिव्रजपुराधीशः सहदेवस्तु शङ्कितः ॥&lt;br&gt;&#xA;भूत्वा कृताञ्जलिर्नीत्वा रत्नानि विविधानि च ॥२९॥&lt;br&gt;&#xA;अनिरुद्धस्य पदयोः पपात भयविह्वलः ॥&lt;br&gt;&#xA;अनिरुद्धस्ततस्तस्मै रत्नमालां ददौ मुदा ॥३०॥&lt;br&gt;&#xA;राज्ये कृत्वा च तं शीघ्रं शरणागतवत्सलः ॥&lt;br&gt;&#xA;समन्वितो वृष्णिवरैर्जगाम कपिलाश्रमम् ॥३१॥&lt;br&gt;&#xA;स्नात्वा च तत्रैव यदुप्रवीरो&lt;br&gt;&#xA;भागीरथीसागरसङ्गमे च ॥&lt;br&gt;&#xA;विलोक्य सिद्धं कपिलं मुनीद्रं&lt;br&gt;&#xA;ससेनया सोऽपि नमश्चकार ॥३२॥&lt;br&gt;&#xA;तत्रस्थानाद्दक्षिणस्यां सिन्धुतीरे च तस्य वै ॥&lt;br&gt;&#xA;बभूवुः शिबिरा राजन्नुच्चाः प्रासादसन्निभाः ॥३३॥&lt;br&gt;&#xA;शिबिरेष्वनिरुद्धाद्या यादवास्तत्र सानुगाः ॥&lt;br&gt;&#xA;चक्रुर्निवासं राजेन्द्र शूराः सर्वे जयैषिणः ॥३४॥&lt;br&gt;&#xA;इति श्रीगर्गसंहितायां हयमेधखण्डे&lt;br&gt;&#xA;तुरगार्थमुपद्वीपगमनं नाम षड्‌विशोऽध्यायः ॥२६॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/27/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/27/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - सप्तविंशोऽध्यायः&lt;br&gt;&#xA;यादवगणकृतं सेतुबन्धनम् -&lt;/p&gt;&#xA;&lt;p&gt;गर्ग उवाच -&lt;br&gt;&#xA;अथानिरुद्धो यदुराट् प्रातःकाले विशां पते ॥&lt;br&gt;&#xA;उद्धवं तु समाहूय प्राह गम्भीरया गिरा ॥१॥&lt;br&gt;&#xA;कति दूरं पाञ्चजन्यं तन्ममाख्याहि सत्तम ॥&lt;br&gt;&#xA;यस्मिन्मदीयो तुरगो नीतो दैत्येन वर्त्तते ॥२॥&lt;br&gt;&#xA;इत्युदाहृतमाकर्ण्य मन्त्री कृष्णसुहृत्सखः ॥&lt;br&gt;&#xA;मनसा कृष्णपादाब्जं स्मृत्वा प्रोवाच माधवम् ॥३॥&lt;br&gt;&#xA;प्रभो सर्वज्ञ भगवन्नहं त्वद्वाक्यगौरवात् ॥&lt;br&gt;&#xA;कथयिष्यामि लोकेश यथा मार्गे श्रुतं तथा ॥४॥&lt;br&gt;&#xA;त्रिंशद्योजनविस्तीर्णात्सागरात्पारमेव च॥&lt;br&gt;&#xA;उपद्वीपं पाञ्चजन्यं दक्षिणेऽस्ति नृपेश्वर ॥५॥&lt;br&gt;&#xA;उद्धवस्य वचः श्रुत्वानिरुद्धो धन्विनां वरः ॥&lt;br&gt;&#xA;बली धैर्यधरः क्रुद्धो प्राहेदं यदुपुङ्गवान् ॥६॥&lt;br&gt;&#xA;अनिरुद्ध उवाच -&lt;br&gt;&#xA;अहं यास्यामि पारं वै तस्माद्यादवसत्तमाः ॥&lt;br&gt;&#xA;सेतुं कुरुत शीघ्रं तु सागरस्य शरैरपि ॥७॥&lt;br&gt;&#xA;इति तद्वचनं श्रुत्वा यादवा युद्धकोविदाः ॥&lt;br&gt;&#xA;सागरे मुमुचुर्बाणान्प्रहसन्तः परस्परम् ॥८॥&lt;br&gt;&#xA;ततः सर्वे जलचरास्तीक्ष्णबाणैः प्रताडिताः ॥&lt;br&gt;&#xA;कोलाहलं प्रकुर्वन्तो दुद्रुवुस्ते चतुर्दिशम् ॥९॥&lt;br&gt;&#xA;न केषां प्रगता बाणाः पारं वै सागरस्य च ॥&lt;br&gt;&#xA;इति वै कथितं वाक्यं खस्थेन च सुरर्षिणा ॥१०॥&lt;br&gt;&#xA;तदाक्रूरो हृदीकश्च सात्यकिश्चोद्धवो बली ॥&lt;br&gt;&#xA;कृतवर्मा सारणश्च युयुधानादयो नृप ॥११॥&lt;br&gt;&#xA;हेमाङ्गद इन्द्रनीलोऽनुशाल्वाद्याश्च भूपते ॥&lt;br&gt;&#xA;गतमाना बभूवुर्वै नारदोक्तं निशम्य च ॥१२॥&lt;br&gt;&#xA;ततोऽनिरुद्धो बलवान्स्मरन्कृष्णपदाम्बुजम् ॥&lt;br&gt;&#xA;प्रतिशार्ङ्गं गृहीत्वा वै दिव्यान्बाणान्मुमोच ह ॥१३॥&lt;br&gt;&#xA;ततो दृष्ट्वा ऋषिः प्राह ह्यनिरुद्धशिलीमुखाः ॥&lt;br&gt;&#xA;पारं गत्वा समुद्रस्य विविशुस्ते च तत्तटम् ॥१४॥&lt;br&gt;&#xA;इति श्रुत्वा ऋषेर्वाक्यं साम्बादीप्तिमदादयः ॥&lt;br&gt;&#xA;मुमुचुस्ते शरान्‌ राजंस्तेषां पारं गताः शराः ॥१५॥&lt;br&gt;&#xA;शरेषु च शरा राजन्कोटिशः कोटिशः किल ॥&lt;br&gt;&#xA;विविशुर्वीक्ष्य सर्वेऽपि धन्विनो विस्मयं गताः ॥१६॥&lt;br&gt;&#xA;चक्रुः सेतुं च ते सर्वे त्रिंशद्योजनलम्बितम् ॥&lt;br&gt;&#xA;दृढं जलाच्चान्तरिक्षमेकयोजनविस्तृतम् ॥१७॥&lt;br&gt;&#xA;बद्ध्वा ततश्च ते सेतुं चतुर्भिः प्रहरैरपि ॥&lt;br&gt;&#xA;अनिरुद्धादयो रात्रौ सुषुपुः शिबिरेषु वै ॥१८॥&lt;br&gt;&#xA;तस्माद्वै पुत्रपौत्राणां कृष्णस्य परमात्मनः ॥&lt;br&gt;&#xA;शूराणां कृष्णबिम्बानां किं बलं कथयाम्यहम् ॥१९॥&lt;br&gt;&#xA;इति श्रीगर्गसंहितायां हयमेधखण्डे&lt;br&gt;&#xA;सेतुबन्धनं नाम सप्तविंशोऽध्यायः ॥२७॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/28/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/28/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - अष्टाविंशोऽध्यायः&lt;br&gt;&#xA;दैत्यगणानामनिरुद्धेन सह युद्धमन्त्रणा -&lt;/p&gt;&#xA;&lt;p&gt;गर्ग उवाच -&lt;br&gt;&#xA;कृत्वा तु शौचादिकमेव कर्म&lt;br&gt;&#xA;प्रभातकाले यदुनन्दनश्च ॥&lt;br&gt;&#xA;जगाम पारं यदुभिश्च सिन्धो&lt;br&gt;&#xA;रामो यथा वै कपिभिर्नृपेन्द्र ॥१॥&lt;br&gt;&#xA;ददृशुस्तत्र ते गत्वानिरुद्धाद्याश्च यादवाः ॥&lt;br&gt;&#xA;उपद्वीपं पाञ्चजन्यं शतयोजनविस्तृतम् ॥२॥&lt;br&gt;&#xA;राजते तत्र राजेन्द्र नाम्ना वै चासुरी पुरी ॥&lt;br&gt;&#xA;विंशद्योजनविस्तीर्णा दैत्यवृन्दसमाकुला ॥३॥&lt;br&gt;&#xA;पुन्नागैर्नागचम्पैश्च तिलकैर्देवदारुभिः ॥&lt;br&gt;&#xA;अशोकैः पाटलैराम्रैर्मन्दारैः कोविदारकैः ॥४॥&lt;br&gt;&#xA;निम्बुजम्बूकदम्बैश्च प्रियालपनसैस्तथा ॥&lt;br&gt;&#xA;सालैस्तालैस्तमालैश्च मल्लिकाजातियूथिकैः ॥५॥&lt;br&gt;&#xA;नीपैः कदम्बैर्बकुलैश्चम्पकैर्मदनाभिधैः ॥&lt;br&gt;&#xA;शोभिता नगरी रम्या रत्नप्रासादसंयुता ॥६॥&lt;br&gt;&#xA;यदून्समागताञ्छ्रुत्वा मयं मायाविनं खलः ॥&lt;br&gt;&#xA;प्रेषयामास गणितुं यादवानां महात्मनाम् ॥७॥&lt;br&gt;&#xA;स चापि शुकरुपेण गत्वा दृष्ट्वा यदूत्तमान् ॥&lt;br&gt;&#xA;आगत्य स्वपुरीमध्ये बल्वलं विस्मितोऽब्रवीत् ॥८॥&lt;br&gt;&#xA;मय उवाच -&lt;br&gt;&#xA;कः करिष्यति सङ्ख्यां वै वृष्णीनां बलिनां नृप ॥&lt;br&gt;&#xA;नियुतानां च नियुतकोटिनाऽऽस्ते स कार्ष्णिजः ॥९॥&lt;br&gt;&#xA;सेतुं कृत्वा शरैः सिन्धोः प्राप्ताः सर्वे तवोपरि ॥&lt;br&gt;&#xA;तेषां पश्य बलं राजन्देवविस्मयकारकम् ॥१०॥&lt;br&gt;&#xA;सागरस्य शरैः सेतुं न दृष्टं न श्रुतं कृतम् ॥&lt;br&gt;&#xA;वृद्धेन च मया राजंस्त्वदग्रेऽद्य विलोकितम् ॥११॥&lt;br&gt;&#xA;राघवेण पुरा सेतुं पाषाणैर्द्रुमवेष्टितम् ॥&lt;br&gt;&#xA;स्वनाम्नश्च प्रतापेन लङ्काया निकटे कृतम् ॥१२॥&lt;br&gt;&#xA;तत्सर्वं च मया दृष्टमद्य दृष्टं हि चाद्‌भुतम् ॥&lt;br&gt;&#xA;श्रीकृष्णेन पुरा राजन्कंसाद्याः शकुनादयः ॥१३॥&lt;br&gt;&#xA;मारिताः सङ्गरे दैत्या नृपाः सर्वे विनिर्जिताः ॥&lt;br&gt;&#xA;कृष्णस्तु भगवान्साक्षाद्ब्रह्मणा प्रार्थितः पुरा ॥१४॥&lt;br&gt;&#xA;गोलोकादागतो भूमौ भक्तानां रक्षणाय च ॥&lt;br&gt;&#xA;अकृतानां च नाशाय कुशस्थल्यां विराजते ॥१५॥&lt;br&gt;&#xA;तस्माद्यदूत्तमाः सर्वेऽनिरुद्धाद्या महाबलाः ॥&lt;br&gt;&#xA;भीषणं च बकं जित्वा ह्यन्याञ्जित्वात्र चागताः ॥१६॥&lt;br&gt;&#xA;पुत्राः पौत्राश्च कृष्णस्य ज्ञातयश्च यदूत्तमाः ॥&lt;br&gt;&#xA;आकाशं जेतुमिच्छन्ति का वार्ता भूतलस्य च ॥१७॥&lt;br&gt;&#xA;अनिरुद्धाय तस्माद्वै तुरगं देहि बल्वल ॥&lt;br&gt;&#xA;दैत्यानां हतशेषाणां कुलकौशल्यहेतवे ॥१८॥&lt;br&gt;&#xA;ततोऽनिरुद्धाय हयं च दत्वा-&lt;br&gt;&#xA;सुरद्विषां वै सुखहेतवे च ॥&lt;br&gt;&#xA;श्रीकृष्णचन्द्रं प्रभजंश्च भुङ्क्ष्व&lt;br&gt;&#xA;राज्यं स्वकीयं तपसा नु लब्धम् ॥१९॥&lt;br&gt;&#xA;एवं शुभैश्च वचनैर्बोध्यमानोऽपि बल्वलः ॥&lt;br&gt;&#xA;निःश्वस्योवाच रोषेण मयं कृष्णपराङ्मुखः ॥२०॥&lt;br&gt;&#xA;बल्वल उवाच -&lt;br&gt;&#xA;विना युद्धेन त्वं दैत्य कथं भीतो भविष्यसि ॥&lt;br&gt;&#xA;वदिष्यसि ममाग्रे त्वं शूरहास्यकरं वचः ॥२१॥&lt;br&gt;&#xA;त्वं बुद्धिबलहीनश्च वृद्धत्वाच्छठतां गतः ॥&lt;br&gt;&#xA;तस्मात्त्वदीयं वचनं नाहं गृह्णामि साम्प्रतम् ॥२२॥&lt;br&gt;&#xA;यदि कृष्णो हरिः साक्षादेते कृष्णस्य वंशजाः ॥&lt;br&gt;&#xA;ममाग्रे शिवभक्तस्य किं करिष्यन्ति पौरुषम् ॥ २३॥&lt;br&gt;&#xA;भयं मा कुरु तस्मात्वं मायाः कुत्र गतास्तव ॥&lt;br&gt;&#xA;अहं तवाश्रयेणापि युद्धं कर्तुं व्रजामि वै ॥२४॥&lt;br&gt;&#xA;अनिरुद्धो महाशूरः शूराः किं न वयं स्मृताः ॥&lt;br&gt;&#xA;स्थिते मयि महीमध्ये कोऽयं गर्वोऽभवन्महत् ॥२५॥&lt;br&gt;&#xA;फलं गर्वस्य प्राप्नोतु मम निर्मुक्तसायकैः ॥&lt;br&gt;&#xA;अद्य मे निशिता बाणा अनिरुद्धं च मानिनम् ॥२६॥&lt;br&gt;&#xA;प्रकुर्वन्ति रणे दैत्य रक्ताङ्गं छिन्नकञ्चुकम् ॥&lt;br&gt;&#xA;यथा किंशुकवृक्षं वै वसन्तदिवसाः किल ॥२७॥&lt;br&gt;&#xA;दारयन्तु कपोलानि नाराचा मम हस्तिनाम् ॥&lt;br&gt;&#xA;हयान्पश्यन्तु शतशो रुधिरौघपरिप्लुतान् ॥२८॥&lt;br&gt;&#xA;पिबन्तु योगिनीवृन्दा रुधिराणि नृमस्तकैः ॥&lt;br&gt;&#xA;काली भवतु सन्तुष्टा मद्वैरिक्रव्यभक्षणैः ॥ २९॥&lt;br&gt;&#xA;मम बाहुबलं सर्वे पश्यन्तु सुभटाः किल ॥&lt;br&gt;&#xA;महाकोदण्डनिर्मुक्तभल्लकोटीर्विमुञ्चतः ॥३०॥&lt;br&gt;&#xA;इति तद्वाक्यमाकर्ण्य मयो मायी महामतिः ॥&lt;br&gt;&#xA;जानन्कृष्णस्य माहात्म्यं मदान्धं चेदमब्रवीत् ॥३१॥&lt;br&gt;&#xA;मय उवाच -&lt;br&gt;&#xA;यदा विजेष्यसि रणे कृष्णपुत्रांश्च यादवान् ॥&lt;br&gt;&#xA;आगमिष्यति श्रीकृष्णो जेतुं त्वां वा बलश्च वै ॥३२॥&lt;br&gt;&#xA;इति श्रुत्वा महादैत्यः सत्यं हितकरं वचः ॥&lt;br&gt;&#xA;कालपाशेन सम्बद्धो न जग्राह रुषा ज्वलन् ॥३३॥&lt;br&gt;&#xA;बल्वल उवाच -&lt;br&gt;&#xA;ममारी रामकृष्णौ च शत्रवो वृष्णयश्च मे ॥&lt;br&gt;&#xA;तान्सर्वान्मारयिष्यामि यैर्मे मित्राश्च मारिताः ॥ ३४॥&lt;br&gt;&#xA;हत्वा च यादवानत्र पश्चाद्यज्ञं करोम्यहम् ॥&lt;br&gt;&#xA;तस्य दिग्विजयेनापि विजेष्यामि हरेः पुरीम् ॥३५॥&lt;br&gt;&#xA;मय उवाच -&lt;br&gt;&#xA;मानं मा कुरु दैत्येन्द्र कालरूपसस्तुरङ्गमः ॥&lt;br&gt;&#xA;प्राप्तस्तव पुरे हन्तुं हतशेषान्महासुरान् ॥३६॥&lt;br&gt;&#xA;अनिरुद्धशराः सर्वे सद्यस्तव पुरीं नृप ॥&lt;br&gt;&#xA;छिन्नां भिन्नां शूरहीनां करिष्यन्ति न संशयः ॥३७॥&lt;br&gt;&#xA;हिरण्याक्षादयो दैत्या रावणाद्या निशाचराः ॥&lt;br&gt;&#xA;मारिता येन सः कृष्णो जातो यदुकुले श्रुतम् ॥३८॥&lt;br&gt;&#xA;किञ्चिद्‌राज्यस्य मानेन त्वं न जानासि बल्वल ॥&lt;br&gt;&#xA;प्रयच्छ तुरगं तस्मै न युद्धसमयोऽस्ति हि ॥३९॥&lt;br&gt;&#xA;बल्वल उवाच -&lt;br&gt;&#xA;अहं जानामि त्वद्वार्तां युद्धं तैर्न करिष्यसि ॥&lt;br&gt;&#xA;अनिरुद्धं गच्छ तस्मात्त्वं विभीषणवत्किल ॥४०॥&lt;br&gt;&#xA;गर्ग उवाच -&lt;br&gt;&#xA;बल्वलस्य वचः श्रुत्वा मयो मायाविदां वरः ॥&lt;br&gt;&#xA;प्रतिव्योढुं तत्र दुखमिदमेवान्वपद्यत ॥४१॥&lt;br&gt;&#xA;वैरभावेन पूर्वं वै वैकुण्ठं बहवो गताः ॥&lt;br&gt;&#xA;निशाचराश्च दैत्याश्च तं भावं यः करोति हि ॥४२॥&lt;br&gt;&#xA;इत्थं विचार्य सहसा स उवाच महासुरम् ॥&lt;br&gt;&#xA;मय उवाच -&lt;br&gt;&#xA;अद्य त्वां च महावीरं न निषेधं करोम्यहम् ॥४३॥&lt;br&gt;&#xA;युद्धं कुरु रणे गत्वा यदून्मारय सायकैः ॥&lt;br&gt;&#xA;अहमेव करिष्यामि युद्धं त्वद्वाक्यतो मृधे ॥&lt;br&gt;&#xA;इत्युक्त्वा वचनं सोऽपि विरराम प्रहर्षयन् ॥४४॥&lt;br&gt;&#xA;ऊर्ध्वकेशो नदः सिंहः कुशाम्बाद्याश्च मन्त्रिणः ॥&lt;br&gt;&#xA;ऊचुः प्रकुपिताः सर्वे चत्वारो बल्वलं नृप ॥४५॥&lt;br&gt;&#xA;मन्त्रिण ऊचुः&lt;br&gt;&#xA;पूर्वं वयं गमिष्यामो हन्तुं सर्वान् यदूत्तमान् ॥&lt;br&gt;&#xA;बहुभिर्दिवसै राजन्सङ्ग्रामं न कृतं यतः ॥४६॥&lt;br&gt;&#xA;चिन्तां मा कुरु राजेन्द्र मयदैत्येन संयुतः ॥&lt;br&gt;&#xA;क्षणेन मारयिष्यामो कोटिशः कोटिशो नरान् ॥४७॥&lt;br&gt;&#xA;गर्ग उवाच -&lt;br&gt;&#xA;तेषां भाषितमाकर्ण्य बल्वलस्तु मुदान्वितः ॥&lt;br&gt;&#xA;चकाराज्ञां नृपश्रेष्ठ रणार्थे रणकोविदः ॥४८॥&lt;br&gt;&#xA;इति श्रीगर्गसंहितायां हयमेधखण्डे&lt;br&gt;&#xA;दैत्यमन्त्रवर्णनं नामाष्टाविंशोऽध्यायः ॥२८॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/29/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/29/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - एकोनत्रिशोऽध्यायः&lt;br&gt;&#xA;यादवानामसुरगणैः सह युद्धम् -&lt;/p&gt;&#xA;&lt;p&gt;श्रीगर्ग उवाच -&lt;br&gt;&#xA;अथ युद्धाय राजेन्द्र चत्वारः किल मन्त्रिणः ॥&lt;br&gt;&#xA;दैत्यकोटिसमायुक्ता निर्जग्मुर्दंशिताः पुरात् ॥१॥&lt;br&gt;&#xA;सर्वे हि धन्विनः शूरा विद्याधरसमाः किल ॥&lt;br&gt;&#xA;खड्गैः शूलैर्गदाभिश्च परिघैर्मुद्‌गरैर्नृप ॥२॥&lt;br&gt;&#xA;एकघ्नीभिर्दशध्नीभिः शतघ्नीभिर्भुशुण्डिभिः ॥&lt;br&gt;&#xA;कुन्तैश्च भिन्दिपालैश्च चक्रसायकशक्तिभिः ॥३॥&lt;br&gt;&#xA;संयुताः सर्वशस्त्रैश्च लौहकञ्चुकमण्डिताः ॥&lt;br&gt;&#xA;रथैर्गजैस्तुरङ्गैश्च गवयैर्महिषैर्मृगैः ॥४॥&lt;br&gt;&#xA;उष्ट्रैः खरैः सूकरैश्च वृकैः सिंहैश्च क्रोष्टुभिः ॥&lt;br&gt;&#xA;महागृध्रैः शङ्खचिल्लैर्मकरैश्च तिमिङ्गिलैः ॥५॥&lt;br&gt;&#xA;एतैश्च वाहनै राजन्संयुक्ता रणकर्कशाः ॥&lt;br&gt;&#xA;शङ्खदुन्दुभिनादेन वीराणां गर्जनेन च ॥६॥&lt;br&gt;&#xA;शतघ्नीनां च शब्देन चचाल वसुधा भृशम् ॥&lt;br&gt;&#xA;इत्थं भयङ्करीं सेनामसुराणां विलोक्य च ॥७॥&lt;br&gt;&#xA;भयं प्रापुः सुराः सर्वे महेन्द्रधनदादयः ॥&lt;br&gt;&#xA;यादवास्तेऽपि बलिनो निर्जिता यैश्च भूः पुरा ॥८॥&lt;br&gt;&#xA;विषण्णमनसोऽभूवन्दैत्यसेनां निरीक्ष्य च ॥&lt;br&gt;&#xA;प्रद्युम्नेन राजसूये चन्द्रावत्यां पुरा नृप ॥९॥&lt;br&gt;&#xA;यादवेभ्यः प्रकथितं यन्नीतिर्धैर्यवर्द्धनम् ॥&lt;br&gt;&#xA;तत्सर्वं कथयामास यदुभ्यः कार्ष्णिजः पुनः ॥१०॥&lt;br&gt;&#xA;गर्ग उवाच -&lt;br&gt;&#xA;इति श्रुत्वा च यदवः शस्त्राणि जगृहुस्त्वरम् ॥&lt;br&gt;&#xA;मृत्युं वरं मन्यमाना विजयाच्च पलायनात् ॥११॥&lt;br&gt;&#xA;ततः समभवद्युद्धं दैत्यानां यदुभिः सह ॥&lt;br&gt;&#xA;पाञ्चजन्ये च लङ्कायां रक्षसां कपिभिर्यथा ॥१२॥&lt;br&gt;&#xA;रथिनो रथिभिस्तत्र पत्तिभिः पत्तयो मृधे ॥&lt;br&gt;&#xA;हया हयैरिभाश्चेभैर्युयुधुस्ते परस्परम् ॥१३॥&lt;br&gt;&#xA;केचिद्वै दन्तिनो मत्ताः शुण्डादण्डैरितस्ततः ॥&lt;br&gt;&#xA;जघ्नू रथांस्तुरङ्गांश्च वीरान्‌राजन्महामृधे ॥१४॥&lt;br&gt;&#xA;शुण्डादण्डैः सङ्गृहीत्वा रथान्साश्वान्ससारथीन् ॥&lt;br&gt;&#xA;निपात्य भूमावुत्थाप्य गगने चिक्षिपुर्बलात् ॥१५॥&lt;br&gt;&#xA;कांश्चिन्ममर्दुः पादाभ्यां संविदार्य करैर्दृढैः ॥&lt;br&gt;&#xA;साक्षताश्च गजा राजन्प्रधावन्तो रणाङ्गणात् ॥१६॥&lt;br&gt;&#xA;तुरगास्तत्र धावन्तः सवीरास्ते नृपेश्वर ॥&lt;br&gt;&#xA;उल्लङ्घयन्तश्च रथान्प्रोत्पतन्तो गजान्प्रति ॥१७॥&lt;br&gt;&#xA;अम्बष्ठं गजिनं युद्धे मर्द्दयन्तश्च सिंहवत् ॥&lt;br&gt;&#xA;उत्पतन्तश्च तुरगा गजवृन्दं महाबलाः ॥१८॥&lt;br&gt;&#xA;असिप्रहारं कुर्वन्तो विदार्य च रिपून्बहून् ॥&lt;br&gt;&#xA;वाजिपृष्ठे न दृश्यन्ते ते दृश्यन्ते नटा इव ॥१९॥&lt;br&gt;&#xA;केचिद्वीरास्तु खड्गैश्च द्विधाकुर्वंस्तुरङ्गमान् ॥&lt;br&gt;&#xA;केचिद्दन्तान्सङ्गृहीत्वा कुम्भेषु करिणां गताः ॥२०॥&lt;br&gt;&#xA;तुरगस्थाः केऽपि बलं संविदार्य विनिर्गताः ॥&lt;br&gt;&#xA;खड्गवेगैः कञ्जवनं लीलाभिर्वायवो यथा ॥२१॥&lt;br&gt;&#xA;बभूव तुमुलं युद्धमद्‌भुतं रोमहर्षणम् ॥&lt;br&gt;&#xA;बाणैर्गदाभिः परिघैः खड्गैः शूलैश्च शक्तिभिः ॥२२॥&lt;br&gt;&#xA;युद्धे गजाश्च गर्जन्ति हर्षन्ति तुरगा भृशम् ॥&lt;br&gt;&#xA;हाहा वीराः प्रकुर्वन्ति नदन्ति रथनेमयः ॥२३॥&lt;br&gt;&#xA;सैन्यपादरजोवृन्दैरन्धीभूतं नभोऽभवत् ॥&lt;br&gt;&#xA;तत्र स्वीयो न पारक्यो दृश्यते च मृधाङ्गणे ॥२४॥&lt;br&gt;&#xA;परस्परं च बाणौघैः केचिद्वीरा द्विधा कृताः ॥&lt;br&gt;&#xA;तिर्यग्भूता रथा युद्धे निपेतुः पादपा इव ॥&lt;br&gt;&#xA;वीरोपरि गता वीरा हयोपरि हयाश्च वै ॥२५॥&lt;br&gt;&#xA;उत्पेतुस्तत्र शूराणां कबन्धाश्च भयङ्कराः ॥&lt;br&gt;&#xA;पातयन्तो खड्गहस्ता हयान् वीरान्महारणे ॥२६॥&lt;br&gt;&#xA;हस्तिनां भिन्नकुम्भानां मौक्तिका निपतन्ति खात् ॥&lt;br&gt;&#xA;शस्त्रान्धकारे प्रधने रात्रौ तारागणा इव ॥२७॥&lt;br&gt;&#xA;ततश्च सेनयोर्मध्ये रुधिराणां नदी ह्यभूत् ॥&lt;br&gt;&#xA;वेतालाः शिवमालार्थं जगृहुस्ते शिरांसि च ॥२८॥&lt;br&gt;&#xA;मृगेन्द्रस्था महाकाली डाकिनीभिः समागता ॥&lt;br&gt;&#xA;कपालेनापि रुधिरं पिबन्ती दृश्यते मृधे ॥२९॥&lt;br&gt;&#xA;डाकिन्यो रुधिरं तप्तं पाययन्त्यः सुतान्मृधे ॥&lt;br&gt;&#xA;मारोदीरिति वादिन्यो नेत्राण्यपि तदा मृजन् ॥३०॥&lt;br&gt;&#xA;विद्याधर्यस्त्वम्बरस्था गन्धर्व्योऽप्सरसस्तथा ॥&lt;br&gt;&#xA;क्षत्रधर्मस्थिताञ्छूरान्वव्रिरे देवरूपिणः ॥३१॥&lt;br&gt;&#xA;परस्परं कलिरभूत्तासां पत्यर्थमम्बरे ॥&lt;br&gt;&#xA;ममानुरूपो नायं व इति विह्वलचेतसाम् ॥३२॥&lt;br&gt;&#xA;केऽपि शूरा धर्मपरा रणाद्राजन्न चालिताः ॥&lt;br&gt;&#xA;जग्मुस्ते वैष्णवं लोकं भित्वा तपनमण्डलम् ॥३३॥&lt;br&gt;&#xA;केचिद्वीरा महायुद्धं दृष्ट्वा युद्धात्पलायिताः ॥&lt;br&gt;&#xA;तप्तबालुकमार्गेण जग्मुस्ते निरयं नृप ॥३४॥&lt;br&gt;&#xA;एवं दैत्यान्महावीराञ्जघ्नुः सर्वे यदुत्तमाः ॥&lt;br&gt;&#xA;तथा यदून्महायुद्धे नानाशस्त्रैश्च दानवाः ॥ ३५॥&lt;br&gt;&#xA;रणे मृत्युं गताः सर्वे राजन्दैत्याश्च कोटिशः ॥&lt;br&gt;&#xA;तथा मृत्युं गता युद्धे यादवाश्च सहस्रशः ॥३६॥&lt;br&gt;&#xA;बाणान्धकारे सञ्जातेऽनिरुद्धो धन्विनां वरः ॥&lt;br&gt;&#xA;ऊर्ध्वकेशेन युयुधे यथा वृत्रेण वासवः ॥३७॥&lt;br&gt;&#xA;नन्देन च गदो राजन्सिंहेन वृक एव च ॥&lt;br&gt;&#xA;कुशाम्बेन च साम्बो वै युयुधे रणमण्डले ॥३८॥&lt;br&gt;&#xA;एवं परस्परं युद्धं बभूव तुमुलं महत् ॥&lt;br&gt;&#xA;ऊर्ध्वकेशस्तदा राजन्धनुष्टङ्कारयन्मुहुः ॥३९॥&lt;br&gt;&#xA;कार्ष्णिजं ताडयामास नाराचैर्दशभिर्मृधे ॥&lt;br&gt;&#xA;तान्प्रचिच्छेद भगवान्धन्वी रुक्मावतीसुतः ॥४०॥&lt;br&gt;&#xA;ऊर्ध्वकेशः पुनस्तस्य कवचे सायकान्दश ॥&lt;br&gt;&#xA;निचखान स्वर्णपुङ्खान्भित्वा वर्म तनौ गतान् ॥४१॥&lt;br&gt;&#xA;चतुर्भिश्च शरैस्तस्य जघान चतुरो हयान् ॥&lt;br&gt;&#xA;चिच्छेद बाणैर्विंशद्‌भिः कोदण्डं सगुणं परम् ॥४२॥&lt;br&gt;&#xA;अनिरुद्धस्य राजेन्द्र बल्वलस्यानुगो बली ॥&lt;br&gt;&#xA;अनिरुद्धस्तु तं त्यक्त्वा रथं चान्यं समारुहत् ॥४३॥&lt;br&gt;&#xA;शक्रदत्तं नृपश्रेष्ठ प्रतिशार्ङ्गधरो महान् ॥&lt;br&gt;&#xA;कृष्णदत्ते च कोदण्डे शरमेकं निधाय च ॥४४॥&lt;br&gt;&#xA;तद्‌रथे निचखानाथ रुषाढ्यो हस्तलाघवात् ॥&lt;br&gt;&#xA;सायकस्तद्‌रथं नीत्वा भ्रामयित्वा घटीद्वयम् ॥४५॥&lt;br&gt;&#xA;गगनात्पातयामास काचपात्रं यथार्भकः ॥&lt;br&gt;&#xA;अङ्गारवद्‌रथस्तस्य विशीर्णोऽभूद्धयाश्च वै ॥४६॥&lt;br&gt;&#xA;ससूताश्च नृपश्रेष्ठ पञ्चतां प्रापुरग्रतः ॥&lt;br&gt;&#xA;ऊर्ध्वकेशस्तु पतनान्मूर्च्छितोऽभूद्रणाङ्गणे ॥४७॥&lt;br&gt;&#xA;इति श्रीगर्गसंहितायां हयमेधखण्डे&lt;br&gt;&#xA;यादवासुरसङ्ग्रामवर्णनं नामैकोनत्रिंशोऽध्यायः ॥२९॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/30/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/30/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - त्रिंशोऽध्यायः&lt;br&gt;&#xA;ऊर्ध्वकेश-नदासुरवधम् -&lt;/p&gt;&#xA;&lt;p&gt;गर्ग उवाच -&lt;br&gt;&#xA;तदोत्थितश्चोर्ध्वकेशो रथं चान्यं समाश्रितः ॥&lt;br&gt;&#xA;अनिरुद्धस्य सङ्ग्रामे यावदायाति सम्मुखम् ॥१॥&lt;br&gt;&#xA;तावद्बभञ्ज निशितैर्नाराचैस्तद्रथं पुनः ॥&lt;br&gt;&#xA;स भग्नं स्यन्दनं दृष्ट्वा पुनरन्यं समाश्रितः ॥२॥&lt;br&gt;&#xA;सोऽपि भग्नः शरैराशु कार्ष्णिजेन रणे नृप ॥&lt;br&gt;&#xA;एवं नव रथा भग्ना ऊर्ध्वकेशस्य वै रणे ॥३॥&lt;br&gt;&#xA;ततः क्रुद्धो रणे दैत्यः शक्तिं चिक्षेप सत्वरम् ॥&lt;br&gt;&#xA;दृष्ट्वा तामागतां वीरो नाराचैर्दशधाच्छिनत् ॥४॥&lt;br&gt;&#xA;ऊर्ध्वकेशस्तदा सङ्ख्ये स्थित्वा रुक्ममये रथे ॥&lt;br&gt;&#xA;आजगाम स वेगेनानिरुद्धं प्रतियोधितुम् ॥५॥&lt;br&gt;&#xA;कार्ष्णिजं पञ्चभिर्बाणैस्ताडयामास हर्षितः ॥&lt;br&gt;&#xA;शरैस्तैर्निहतः सोऽपि कश्मलं परमं गतः ॥६॥&lt;br&gt;&#xA;सङ्क्रुद्धो धनुरुद्यम्य चित्रवाजाञ्छरान्दश ॥&lt;br&gt;&#xA;मुमोच हृदये तस्य सहसा हस्तलाघवात् ॥७॥&lt;br&gt;&#xA;शरास्ते पपुरेतस्य रुधिरं बहुदारुणाः ॥&lt;br&gt;&#xA;पीत्वा पेतुर्यथा भूमौ कूटसाक्ष्यस्य पूर्वजाः ॥८॥&lt;br&gt;&#xA;ऊर्ध्वकेशः पुनः क्रुद्धः तिष्ठ तिष्ठेति च ब्रुवन् ॥&lt;br&gt;&#xA;बाणैस्तु दशसङ्ख्यैश्च तताड तस्य मूर्धनि ॥९॥&lt;br&gt;&#xA;सायकास्तेऽनिरुद्धस्य ह्युष्णीषे परिनिष्ठिताः ॥&lt;br&gt;&#xA;विराजन्ते स्म राजेन्द्र दशशाखास्तरोरिव ॥१०॥&lt;br&gt;&#xA;न विव्यथे स तैर्बाणैर्युद्धे रुक्मवतीसुतः ॥&lt;br&gt;&#xA;यथा पुष्पैश्च प्रहतो द्विरदो नृपसत्तम ॥११॥&lt;br&gt;&#xA;बाणाञ्छतं स्वधनुषि निधायाकृष्य माधवः ॥&lt;br&gt;&#xA;चित्रवाजान्स्वर्णपुङ्खान्मुमोच बहुरोषतः ॥१२॥&lt;br&gt;&#xA;ते बाणास्तस्य सर्वाङ्गं भित्त्वा शीघ्रमधोगतः ॥&lt;br&gt;&#xA;रुधिराक्ता यथा राजन्कृष्णभक्तिपराङ्मुखाः ॥१३॥&lt;br&gt;&#xA;शरसङ्घैश्च स हतो पञ्चतां प्रधने गतः ॥&lt;br&gt;&#xA;हाहाकारश्च तत्सैन्ये बभूव नृपसत्तम ॥१४॥&lt;br&gt;&#xA;तदा जयजयारावो यादवानां बभूव ह ॥&lt;br&gt;&#xA;अनिरुद्धोपरि सुराः पुष्पवर्षां प्रचक्रिरे ॥१५॥&lt;br&gt;&#xA;ऊर्ध्वकेशस्तु प्रधनाद्दिव्यदेहेन यादव ॥&lt;br&gt;&#xA;ययौ विमानमारुह्य स्वर्गं सुकृतिनां पदम् ॥१६॥&lt;br&gt;&#xA;भ्रातारं निहतं दृष्ट्वा नदः शोकेन पूरितः ॥&lt;br&gt;&#xA;कुञ्जरस्थो गदं बाणैः कुञ्जरस्थं जघान ह ॥१७॥&lt;br&gt;&#xA;आगतान्सायकान्दृष्ट्वा धनुर्धारी गदो महान् ॥&lt;br&gt;&#xA;तान्प्रचिच्छेद बाणेनानिरुद्धस्य प्रपश्यतः ॥१८॥&lt;br&gt;&#xA;नदस्तदैव सङ्क्रुद्धो भ्रातृशोकपरिप्लुतः ॥&lt;br&gt;&#xA;अकरोद्विगजं बाणैः सङ्ग्रामे रोहिणीसुतम् ॥१९॥&lt;br&gt;&#xA;गजस्तु शतबाणैश्च भिन्नाङ्गः पञ्चतां गतः ॥&lt;br&gt;&#xA;निपपात गदो भूमौ तदद्‌भुतमिवाभवत् ॥२०॥&lt;br&gt;&#xA;ततः क्रुद्धो गदां नीत्वा हन्तुं शत्रुं रणे गदः ॥&lt;br&gt;&#xA;आजगाम ज्वलच्छीघ्रं सिंहः सिहं वने यथा ॥२१॥&lt;br&gt;&#xA;आगतं तं गृहीत्वा तु शुण्डादण्डेन तद्‌गजः ॥&lt;br&gt;&#xA;चिक्षेप स गदं राजन्नाकाशे शतयोजनम् ॥२२॥&lt;br&gt;&#xA;पतितः खात्समुत्थाय शुण्डदण्डं प्रगृह्य सः ॥&lt;br&gt;&#xA;पातयामास भूपृष्ठे भ्रामयित्वा गजं गदः ॥२३॥&lt;br&gt;&#xA;गजो मृत्युं गतो युद्धे विस्मितोऽभून्महासुरः ॥&lt;br&gt;&#xA;जग्राह स्वगदां गुर्वीं श्लाघां कृत्वा गदस्य च ॥२४॥&lt;br&gt;&#xA;शीघ्रं तमाह्वयामास गदं वीरं गदाधरम् ॥&lt;br&gt;&#xA;तथा सोऽपि नदं दैत्यं सङ्ग्रामार्थे विशां पते ॥२५॥&lt;br&gt;&#xA;नदः प्रत्याह वचनं त्वं मनुष्योऽसि यादव ॥&lt;br&gt;&#xA;तस्माल्लज्जां करिष्यामि कथं युद्धं करिष्यसि ॥२६॥&lt;br&gt;&#xA;पूर्वं प्रहारं कुरु मे पश्चात्त्वं तु न जीवसि ॥&lt;br&gt;&#xA;इति श्रुत्वा गदः प्राह यथा वृत्रं पुरन्दरः ॥२७॥&lt;br&gt;&#xA;गद उवाच -&lt;br&gt;&#xA;न किञ्चित्ते प्रकुर्वन्ति ये वदन्ति मुखैन वै ॥&lt;br&gt;&#xA;न वदन्ति रणे शूरा दर्शयन्ति पराक्रमम् ॥२८॥&lt;br&gt;&#xA;इति श्रुत्वा नदः क्रुद्धो गदस्य हृदये नदन् ॥&lt;br&gt;&#xA;ताडयामास राजेन्द्र गरिष्ठां महतीं गदाम् ॥२९॥&lt;br&gt;&#xA;गदया ताडितो वीरो न चचाल मृधे गदः ॥&lt;br&gt;&#xA;मदोन्मत्तो यथा हस्ती बालेन मालया हतः ॥३०॥&lt;br&gt;&#xA;कथयामास वीराग्र्यो दानवं वीक्ष्य लज्जितम् ॥&lt;br&gt;&#xA;सहस्वैकं प्रहारं मे यदि वीरः परन्तप ॥३१॥&lt;br&gt;&#xA;इत्युक्त्वा निजघानाथ ललाटे गदया भृशम् ॥&lt;br&gt;&#xA;स चापि तं रुषा स्कन्धे ताडयामास धर्मवित् ॥३२॥&lt;br&gt;&#xA;एवं भृशं प्रकुर्वन्तौ गदायुद्धविशारदौ ॥&lt;br&gt;&#xA;गदायुद्धं प्रकुर्वाणौ परस्परवधैषिणौ ॥३३॥&lt;br&gt;&#xA;अन्योन्यघातविमतौ क्रोधयुक्तौ जयोद्यतौ ॥&lt;br&gt;&#xA;न कौ वै तत्र जीयते न प्रहीयते कोऽपि तु ॥३४॥&lt;br&gt;&#xA;भाले स्कन्धे तथा मूर्ध्नि हृदि गात्रेषु सर्वतः ॥&lt;br&gt;&#xA;रुधिरौघप्लुतौ क्लिन्नौ किंशुकाविव पुष्पितौ ॥३५॥&lt;br&gt;&#xA;तयोरासीन्महायुद्धं गदाभ्यामेव संयुगे ॥&lt;br&gt;&#xA;विस्फुलिङ्गान्क्षरन्त्यौ द्वे गदे चूर्णीबभूवतुः ॥३६॥&lt;br&gt;&#xA;तयोर्युद्धमभूद्धोरं बाहुभ्यां गददैत्ययोः ॥&lt;br&gt;&#xA;तदा रामानुजः क्रुद्धो भुजाभ्यामुपगृह्य तम् ॥३७॥&lt;br&gt;&#xA;पातयामास भूपृष्ठे महिषं हरिराड्यथा ॥&lt;br&gt;&#xA;तदा दैत्यस्तु तस्यापि हृदि जघ्ने प्रमुष्टिना ॥३८॥&lt;br&gt;&#xA;तदा सोऽपि शिरस्येकं मुष्टिं बद्ध्वा जघान ह ॥&lt;br&gt;&#xA;मुष्टिभिर्जानुभिः पादैस्तालस्फोटैश्च बाहुभिः ॥३९॥&lt;br&gt;&#xA;परस्परं जघ्नतुस्तौ सन्दष्टाधरपल्लवौ ॥&lt;br&gt;&#xA;ततः क्रुद्धो रणे दैत्यो गदस्य चरणं बलात् ॥४०॥&lt;br&gt;&#xA;गृहीत्वा भ्रामयित्वा च पातयामास भूतले ॥&lt;br&gt;&#xA;तदा गदः समुत्थाय गृहीत्वा चरणं रिपोः ॥४१॥&lt;br&gt;&#xA;भ्रामयित्वा गजोपस्थे निजघान रुषा ज्वलन् ॥&lt;br&gt;&#xA;पुनर्दैत्यं समुत्थाय गृहीत्वा रोहिणीसुतम् ॥४२॥&lt;br&gt;&#xA;चिक्षेप चौजसा राजन्गगने शतयोजनम् ॥&lt;br&gt;&#xA;पतितोऽपि स वज्राङ्गः किञ्चिद्व्याकुलमानसः ॥४३॥&lt;br&gt;&#xA;चिक्षेप गगने दैत्यं योजनानां सहस्रकम् ॥&lt;br&gt;&#xA;पतिऽतोपि समुत्थाय पुनर्युद्धं चकार सः ॥४४॥&lt;br&gt;&#xA;गदो नदं नदो गदं निजघ्नतुः परस्परम् ॥&lt;br&gt;&#xA;प्रमुष्टिभिश्च दारुणैर्महद्‌रणे नृपेश्वर ॥४५॥&lt;br&gt;&#xA;दण्डादण्डि मुष्टामुष्टि केशाकेशि नखानखि ॥&lt;br&gt;&#xA;दन्तादन्त्युभयोर्युद्धं घोरमेव बभूव ह ॥४६॥&lt;br&gt;&#xA;इत्थं नियुद्धमानौ तौ प्रकुर्वन्तौ रणं पुनः ॥&lt;br&gt;&#xA;पादे पादं हृदि हृदं करे करं मुखे मुखम् ४७॥&lt;br&gt;&#xA;अन्योन्यमित्थं संलग्नौ परस्परवधैषिणौ ॥&lt;br&gt;&#xA;बलाक्रान्तावुभौ तौ द्वौ पतितौ च मुमूर्च्छतुः ॥४८॥&lt;br&gt;&#xA;इत्थं दृष्ट्वा तयोर्युद्धं यादवाश्चैव दानवाः ॥&lt;br&gt;&#xA;गदो धन्यो नदो धन्यः प्रोचुर्वाक्यमिदं नृप ॥४९॥&lt;br&gt;&#xA;गदं निपतितं दृष्ट्वाऽनिरुद्धः शोकपूरितः ॥&lt;br&gt;&#xA;चैतन्यं कारयामास जलेन व्यजनेन च ॥५०॥&lt;br&gt;&#xA;तदैव सोऽपि राजेन्द्र उत्थितः क्षणमात्रतः ॥&lt;br&gt;&#xA;क्व नदः क्व नदो यातो त्यक्त्वा युद्धं भयान्मम ॥५१॥&lt;br&gt;&#xA;निरीक्ष्य दानवं तत्र मूर्छितं पञ्चतां गतम् ॥&lt;br&gt;&#xA;चक्रुर्जयजयारावं यादवाश्चैव देवताः ॥५२॥&lt;br&gt;&#xA;इति श्रीगर्गसंहितायां हयमेधखण्डे&lt;br&gt;&#xA;ऊर्ध्वकेशनददैत्यवधो नाम त्रिंशोऽध्यायः ॥३०॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/31/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/31/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - एकत्रिंशोऽध्यायः&lt;br&gt;&#xA;सिंह-कुशाश्ववधम् -&lt;/p&gt;&#xA;&lt;p&gt;गर्ग उवाच -&lt;br&gt;&#xA;स्वस्याः पराजयं दृष्ट्वा सिंहो दैत्यो रुषान्वितः ॥&lt;br&gt;&#xA;निजघान वृकं बाणै रथस्थं खरवाहनः ॥१॥&lt;br&gt;&#xA;दृष्ट्वा समागतान्बाणन्वृको वै कृष्णनन्दनः ॥&lt;br&gt;&#xA;चिच्छेद तान्स्वबाणैश्च लीलया प्रधने नृप ॥२॥&lt;br&gt;&#xA;पुनश्चिक्षेप बाणान्वै तांश्च चिच्छेद कृष्णजः ॥&lt;br&gt;&#xA;ततः क्रुद्धो रणे राजन्सिंहनामासुरेश्वरः ॥३॥&lt;br&gt;&#xA;शरासने समाधत्त वसुसङ्ख्याञ्छिलीमुखान् ॥&lt;br&gt;&#xA;चतुर्भिस्तुरगान्वीरो वृकस्य ह्यनयत्क्षयम् ॥४॥&lt;br&gt;&#xA;एकेन ध्वजमत्युग्रं चिच्छेद तरसा हसन् ॥&lt;br&gt;&#xA;एकेन सारथेः कायाच्छिरो भूमावपातयत् ॥५॥&lt;br&gt;&#xA;एकेन सगुणं चापमच्छिनत्प्रधने रुषा ॥&lt;br&gt;&#xA;एकेन हृदि विव्याध वृकस्य वेगवान्नृप ॥६॥&lt;br&gt;&#xA;तस्य कर्माद्‌भुतं दृष्ट्वा वीरा विस्मयमागताः ॥&lt;br&gt;&#xA;वृकस्तदैव सहसा दैत्यं शक्त्या जघान ह ॥७॥&lt;br&gt;&#xA;सा शक्तिस्तत्तनुं भित्त्वा खरं भित्त्वा विनिर्गता ॥&lt;br&gt;&#xA;विवेश भूतले राजन्विवरं पन्नगो यथा ॥८॥&lt;br&gt;&#xA;खरो मृत्युं गतस्तत्र दैत्यः शीघ्रं पपात ह ॥&lt;br&gt;&#xA;जगर्ज पुनरुत्थाय सिंहः सिंह इव स्फुटम् ॥९॥&lt;br&gt;&#xA;गृहीत्वा विशिखं शूलं चिक्षेप स वृकोपरि ॥&lt;br&gt;&#xA;तमापतन्तं जग्राह वृको वामकरेण वै ॥१०॥&lt;br&gt;&#xA;तेनैव शत्रुं निजघान राज-&lt;br&gt;&#xA;न्कृष्णस्य पुत्रो बहुरोषयुक्तः ॥&lt;br&gt;&#xA;निर्भिन्नदेहो निपपात भूमौ&lt;br&gt;&#xA;हाहा प्रकुर्वन्स जगाम मृत्युम् ॥११॥&lt;br&gt;&#xA;हाहाकारस्तदैवासीद्दानवानां रणाङ्गणे ॥&lt;br&gt;&#xA;पुष्पवर्षं सुराश्चक्रुः जयारावं यदूत्तमाः ॥१२॥&lt;br&gt;&#xA;तदा कुशाम्बः सङ्क्रुद्धो साम्बादीन् यादवान्मृधे ॥&lt;br&gt;&#xA;रथस्थः शीघ्रमागत्य सर्वान्विव्याध सायकैः ॥१३॥&lt;br&gt;&#xA;तस्य बाणैश्च बहवः पेतुश्छिन्ना महागजाः ॥&lt;br&gt;&#xA;तिर्यग्भूता रथा युद्धे तुरगाश्छिन्नकन्धराः ॥१४॥&lt;br&gt;&#xA;तथा पदातयस्तत्र शिरोहीना विबाहवः ॥&lt;br&gt;&#xA;इत्थं स मारयन्‌राजन्ननेकान्विचचार ह ॥१५॥&lt;br&gt;&#xA;एवं पराक्रमं दृष्ट्वा साम्बो जाम्बवतीसुतः ॥&lt;br&gt;&#xA;कुशाम्बं चाह्वयामास युद्धार्थे युद्धकोविदः ॥१६॥&lt;br&gt;&#xA;साम्ब उवाच -&lt;br&gt;&#xA;आगच्छ वीर सहसा मया सह रणं कुरु ॥&lt;br&gt;&#xA;किमन्यैस्त्रासितैर्दीनैर्निहतैः कोटिभिर्नरैः ॥१७॥&lt;br&gt;&#xA;इत्युक्तवन्तमालोक्य कुशाम्बः प्रहसन्बली ॥&lt;br&gt;&#xA;जघान हृदये तस्य वसुसङ्ख्याञ्छिलीमुखान् ॥१८॥&lt;br&gt;&#xA;तदमृष्यन्हरेः पुत्रः स्वकोदण्डे दधञ्छरान् ॥&lt;br&gt;&#xA;तताड सप्तभिः शत्रुं दानवं वक्षसोऽन्तरे ॥१९॥&lt;br&gt;&#xA;उभौ समरसंरब्धावुभावपि जयैषिणौ ॥&lt;br&gt;&#xA;रेजाते तौ हि सङ्ग्रामे यथा षण्मुखतारकौ ॥२०॥&lt;br&gt;&#xA;साम्बः कुशाम्बं प्रधने कुशाम्बः साम्बमेव च ॥&lt;br&gt;&#xA;अन्योन्यं सर्पसदृशैर्बाणैरपि ववर्षतुः ॥२१॥&lt;br&gt;&#xA;बाणान्धनुषि सन्धाय शतसङ्ख्यान्स्फुरत्प्रभान् ॥&lt;br&gt;&#xA;अकरोद्विरथं तैश्च साम्बं छिन्नशरासनम् ॥२२॥&lt;br&gt;&#xA;स छिन्नधन्वा विरथो हताश्वो हतसारथिः ॥&lt;br&gt;&#xA;आरुरोह रथं चान्यं कुपितश्चापसंयुतः ॥२३॥&lt;br&gt;&#xA;साम्ब उवाच -&lt;br&gt;&#xA;कुत्र यास्यसि त्वं दैत्य कृत्वा दीर्घं पराक्रमम् ॥&lt;br&gt;&#xA;क्षणमात्रं रणे स्थित्वा पश्य मे विक्रमं परम् ॥२४॥&lt;br&gt;&#xA;इत्युक्त्वा सायकं चोग्रं स्वकोदण्डे निधाय च ॥&lt;br&gt;&#xA;मन्त्रयित्वा च मन्त्रेण तद्‌रथे निचखान ह ॥२५॥&lt;br&gt;&#xA;अलातचक्रवद्भूमौ तेन बाणेन तद्‌रथः ॥&lt;br&gt;&#xA;बभ्राम योजने शीघ्रं ससूतः सतुरङ्गमः ॥२६॥&lt;br&gt;&#xA;भ्रमन्तं सरथं दैत्यं दृष्ट्वा प्राह हसन्मुखः ॥&lt;br&gt;&#xA;साम्बो जाम्बवतीपुत्रो बाणं कृत्वा शरासने ॥२७॥&lt;br&gt;&#xA;साम्ब उवाच -&lt;br&gt;&#xA;त्वादृशाश्च महावीराः स्वर्गयोग्या भवन्ति हि ॥&lt;br&gt;&#xA;न राजन्ते महीमध्ये शक्रतुल्यपराक्रमाः ॥२८॥&lt;br&gt;&#xA;तस्माच्च मम बाणेन द्वितीयेन दिवं व्रज ॥&lt;br&gt;&#xA;सरथस्त्वं सदेहश्च मत्कृपातोऽसुरेश्वर ॥२९॥&lt;br&gt;&#xA;गगनप्रापकं चास्त्रमित्युक्त्वा विमुमोच सः ॥&lt;br&gt;&#xA;शरेण तेन सरथो विभ्रमन्भूतलान्नृप ॥३०॥&lt;br&gt;&#xA;लोकान्बहूनतिक्रम्य जगाम रविमण्डलम् ॥&lt;br&gt;&#xA;सहयः सूतसहितस्तत्र सूर्यस्य ज्वालया ॥३१॥&lt;br&gt;&#xA;दग्धोऽभूत्तद्‌रथः सद्यो दैत्यो दग्धकलेवरः ॥&lt;br&gt;&#xA;पपात भूतले पुर्यां बल्वलस्य च सन्निधौ ॥३२॥&lt;br&gt;&#xA;तस्मिन्निपतिते पापे गते मृत्युं च दानवे ॥&lt;br&gt;&#xA;हाहाकारं ततश्चक्रुर्दैत्याः सर्वे भयान्विताः ॥३३॥&lt;br&gt;&#xA;यादवानां ततः सैन्ये नेदुर्दुन्दुभयो मुहुः ॥&lt;br&gt;&#xA;पुष्पवर्षं मुदा चक्रुः साम्बस्योपरि निर्जराः ॥३४॥&lt;br&gt;&#xA;इति श्रीगर्गसंहितायां हयमेधखण्डे&lt;br&gt;&#xA;सिंहकुशाम्बोवधो नामैकत्रिंशोऽध्यायः ॥३१॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/32/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/32/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - द्वात्रिंशोऽध्यायः&lt;br&gt;&#xA;बल्वलकृतं सेनापतीपुत्रवधम् -&lt;/p&gt;&#xA;&lt;p&gt;गर्ग उवाच -&lt;br&gt;&#xA;अथ वै बल्वलं दैत्यं शोचन्तं काञ्चनासने ॥&lt;br&gt;&#xA;मयः प्रत्याह वचनं ज्येष्ठं कुम्भश्रुतिर्यथा ॥१॥&lt;br&gt;&#xA;अद्य दृष्टं त्वया राजन् यदूनां बलमेव हि ॥&lt;br&gt;&#xA;दैत्यवृन्दैश्च निहताश्चत्वारो मन्त्रिणस्तव ॥२॥&lt;br&gt;&#xA;अवशेषस्त्वमेवासि ह्यथवाहं च त्वत्पुरे ॥&lt;br&gt;&#xA;तस्मात्तवेच्छा दैत्येन्द्र यथा भूयात्तथा कुरु ॥३॥&lt;br&gt;&#xA;बल्वलः प्राह वचनमद्य यास्याम्यहं रणे ॥&lt;br&gt;&#xA;शीघ्रं हन्तुं यदून्सर्वांस्त्वं गुप्तो भव मन्दिरे ॥४॥&lt;br&gt;&#xA;हरिः कृष्णस्तु नन्दस्य पुरा पुत्रः प्रकीर्तितः ॥&lt;br&gt;&#xA;वसुदेवो मन्यते तं मत्पुत्रोऽयं गतत्रपः ॥५॥&lt;br&gt;&#xA;हैयङ्गवीनदुग्धाज्यदधितक्रादिकं तु सः ॥&lt;br&gt;&#xA;चोरयामास गोपीनां रसिको रासमण्डले ॥६॥&lt;br&gt;&#xA;जरासुतभयात्सोऽपि समुद्रं शरणं गतः ॥&lt;br&gt;&#xA;मारितो मातुलो येन किं करिष्यति पौरुषम् ॥७॥&lt;br&gt;&#xA;इति तद्वाक्यमाकर्ण्य मयः प्रकुपितोऽब्रवीत् ॥&lt;br&gt;&#xA;मय उवाच -&lt;br&gt;&#xA;यस्माद्बिभेति ब्रह्मा च शिवो माया पुरन्दरः ॥८॥&lt;br&gt;&#xA;भयदं निर्भयं कृष्णं तं विनिन्दसि निन्दक ॥&lt;br&gt;&#xA;कृष्णं निन्दति यो मूढो ह्यज्ञानाच्च कुसङ्गतः ॥९॥&lt;br&gt;&#xA;कुम्भीपाके स पतति यावद्वै ब्रह्मणो वयः ॥१०॥&lt;br&gt;&#xA;चण्डपालशिशुपालमण्डली-&lt;br&gt;&#xA;भञ्जनं दनुजदर्पखण्डनम् ॥&lt;br&gt;&#xA;माधवं मदनमोहनं परं त्वं&lt;br&gt;&#xA;भजस्व कुलकौशलाय च ॥११॥&lt;br&gt;&#xA;मयस्य वचनं श्रुत्वा ज्ञानं प्राप्तोऽपि बल्वलः ॥&lt;br&gt;&#xA;क्षणं विचार्य राजेन्द्र प्रोवाच प्रहसन्निव ॥१२॥&lt;br&gt;&#xA;बल्वल उवाच -&lt;br&gt;&#xA;जानाम्यहं विश्वपतिं च कृष्णं&lt;br&gt;&#xA;शेषं बलं वै मदनं च कार्ष्णिम् ॥&lt;br&gt;&#xA;अत्रागतं पद्मभवं हि चैषां&lt;br&gt;&#xA;वध्या वयं तेन हयो हृतोऽयम् ॥१३॥&lt;br&gt;&#xA;एषां बाणैश्च निहतो यदाहं निधनं गतः ॥&lt;br&gt;&#xA;तदा सुखेन यास्यामि शीघ्रं विष्णोः परं पदम् ॥१४॥&lt;br&gt;&#xA;पुरा च वैरभावेन वैकुण्ठं बहवो गताः ॥&lt;br&gt;&#xA;दानवा राक्षसाश्चैव तं च भावं करोम्यहम् ॥१५॥&lt;br&gt;&#xA;इत्युक्त्वा दंशितो भूत्वा दानवानां शिरोमणिः ॥&lt;br&gt;&#xA;स्वसैन्यपालकं तूर्णं समाहूयेदमब्रवीत् ॥१६॥&lt;br&gt;&#xA;पटहेन ममाज्ञां त्वं पुर्यां देहि प्रयत्नतः ॥&lt;br&gt;&#xA;अनिरुद्धेन युद्धाय वीरेषु सैन्यपालक ॥१७॥&lt;br&gt;&#xA;ये ममाज्ञां न मन्यन्ते ते वधार्हा रणं विना ॥&lt;br&gt;&#xA;आत्मजा वा भ्रातरो वा ह्यन्येषां चैव का कथा ॥१८॥&lt;br&gt;&#xA;इति श्रुत्वा स तद्वाक्यं रथ्यां रथ्यां गृहे गृहे ॥&lt;br&gt;&#xA;पटहेनापि तस्याज्ञां घोषयामास वेगतः ॥१९॥&lt;br&gt;&#xA;श्रुत्वा पटहनिर्घोषं दैत्याः शीघ्रं भयातुराः ॥&lt;br&gt;&#xA;गृहीत्वा सर्वशस्त्राणि ह्याजग्मुस्ते सभातलम् ॥२०॥&lt;br&gt;&#xA;सैन्यपालस्ततः पूर्वं लक्षदैत्यैः समावृतः ॥&lt;br&gt;&#xA;रथेन कवची धन्वी निर्जगाम पुराद्बहिः ॥२१॥&lt;br&gt;&#xA;दुर्नेत्रो दुर्मुखश्चैव दुःखभावश्च दुर्मदः ॥&lt;br&gt;&#xA;एते वै मन्त्रिणां पुत्राश्चत्वारस्ते विनिर्ययुः ॥२२॥&lt;br&gt;&#xA;मतङ्गजैर्महामत्तैश्चञ्चलाङ्गैस्तुरङ्गमैः ॥&lt;br&gt;&#xA;रथैश्च देवधिष्ण्याभैर्विद्याधरसमैर्नरैः ॥२३॥&lt;br&gt;&#xA;सद्यः कामगयानेन मयदत्तेन बल्बलः ॥&lt;br&gt;&#xA;स्वयं जगाम युद्धार्थे चतुर्लक्षैर्महासुरैः ॥२४॥&lt;br&gt;&#xA;सैन्यपालस्य पुत्रस्तु भोजनं कुरुते गृहे ॥&lt;br&gt;&#xA;बुभिक्षितश्च युद्धाय शीघ्रं सोऽपि न निर्गतः ॥२५॥&lt;br&gt;&#xA;नागतं तं विलोक्याथ सैन्ये बल्वलसैनिकाः ॥&lt;br&gt;&#xA;नृपाय कथयामासुस्तस्य वार्तां च शङ्किताः ॥२६॥&lt;br&gt;&#xA;ततस्तद्वचनाद्वीरा बद्ध्वा तं दामभी रुषा ॥&lt;br&gt;&#xA;नृपाग्रे चानयामासुः प्रफुल्लवदनेक्षणाः ॥२७॥&lt;br&gt;&#xA;तं दृष्ट्वा भर्त्सयित्वा च बल्वलश्चण्डशासनः ॥&lt;br&gt;&#xA;भुशुण्डीं वदने चापि मारयामास वेगतः ॥२८॥&lt;br&gt;&#xA;दैत्याः सर्वे भयं प्रापुर्वधं तस्य निरीक्ष्य च ॥&lt;br&gt;&#xA;सैन्यपालस्तु सङ्ग्रामे मृतं पुत्रं निशम्य च ॥२९॥&lt;br&gt;&#xA;रथात्पपात दुःखार्तस्ताडयन्मस्तकं करैः ॥&lt;br&gt;&#xA;विललाप भृशं सोऽपि पुत्रदुःखेन दुःखितः ॥३०॥&lt;br&gt;&#xA;हा पुत्र वीर पितरं त्यक्त्वा मां जरठं रणे ॥&lt;br&gt;&#xA;गतः शतघ्नीमार्गेण स्वर्गे मामविलोक्य च ॥३१॥&lt;br&gt;&#xA;विना युद्धेन हे पुत्र क्व गतो नृपशासनात् ॥&lt;br&gt;&#xA;इत्येवं विलपंस्तत्र रुरोद रणमण्डले ॥३२॥&lt;br&gt;&#xA;ततश्च मन्त्रिणां पुत्राः शोचन्तं प्रोचुरग्रतः ॥&lt;br&gt;&#xA;मन्त्रिपुत्रा ऊचुः -&lt;br&gt;&#xA;रोदनं मा कुरु रणे शूरोऽसि त्वं तु पालक ॥३३॥&lt;br&gt;&#xA;दुःखे कृते च त्वत्पार्श्वे नागमिष्यति वै मृतः ॥&lt;br&gt;&#xA;आजन्मतश्च जन्तूनां मृत्युर्भवति साम्प्रतम् ॥३४॥&lt;br&gt;&#xA;धीरास्तत्र न शोचन्ति मूर्खाः शोचन्ति नित्यशः ॥&lt;br&gt;&#xA;गर्भेऽपि च मृताः केचित्केचिद्वै जन्ममात्रतः ॥३५॥&lt;br&gt;&#xA;बालत्वे यौवनत्वे च वृद्धत्वे केचिदेव हि ॥&lt;br&gt;&#xA;केचिच्छस्त्रेण रोगेण दुःखेन पतनेन च ॥३६॥&lt;br&gt;&#xA;सर्वे मृत्युं गमिष्यन्ति दैवात्कर्मवशा नराः ॥&lt;br&gt;&#xA;को वा कस्य पिता पुत्रः को वा कस्य प्रिया प्रसूः ॥३७॥&lt;br&gt;&#xA;संयुनक्ति विधाता वै वियुनक्ति च कर्मणा ॥&lt;br&gt;&#xA;संयोगे परमानन्दो वियोगे प्राणसङ्कटम् ॥३८॥&lt;br&gt;&#xA;शश्वद्‌भवति मूढस्य नात्मारामस्य निश्चितम् ॥&lt;br&gt;&#xA;आत्मघाती यदा भूत्वा प्राणांस्त्यजसि दुःखितः ॥३९॥&lt;br&gt;&#xA;पुनर्जन्म च निरयं व्रजिष्यसि न संशयः ॥&lt;br&gt;&#xA;तस्माद्यदूत्तमैः सार्द्धं युद्धं कुरु महारणे ॥४०॥&lt;br&gt;&#xA;क्षत्रियस्य परं श्रेयो धर्मयुद्धान्न विद्यते ॥&lt;br&gt;&#xA;धर्मयुद्धेन सङ्ग्रामे ये हताः शत्रुसम्मुखे ॥४१॥&lt;br&gt;&#xA;व्रजन्ति ते विष्णुपदं लोकान्सर्वान्विहाय च ॥&lt;br&gt;&#xA;गर्ग उवाच -&lt;br&gt;&#xA;एवं सम्बोधितो दैत्यैः शोकं सर्वं विहाय च ॥४२॥&lt;br&gt;&#xA;सर्वान्वीरानागतांश्च ददर्श रोषपूरितः ॥&lt;br&gt;&#xA;दृष्ट्वा सर्वान्स सङ्ग्रामे शीघ्रं प्राह रुषा ज्वलन् ॥४३॥&lt;br&gt;&#xA;इति श्रीगर्गसंहितायां हयमेधखण्डे&lt;br&gt;&#xA;सैन्यपालसुतवधो नाम द्वात्रिंशोऽध्यायः ॥३२॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/33/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/33/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - त्रयस्त्रिंशोऽध्यायः&lt;br&gt;&#xA;मृतस्य बल्वलपुत्रस्य यौवनप्राप्तिः -&lt;/p&gt;&#xA;&lt;p&gt;सैन्यपाल उवाच -&lt;br&gt;&#xA;अत्रागताश्च सर्वेऽपि धन्विनो युद्धदुर्मदाः ॥&lt;br&gt;&#xA;युवराजो नृपसुतो रणे चात्र न दृश्यते ॥१॥&lt;br&gt;&#xA;स किं करिष्यति गृहे मारयित्वा च मत्सुतम् ॥&lt;br&gt;&#xA;स भुशुण्डीमुखेनापि तन्मार्गं किं न यास्यति ॥२॥&lt;br&gt;&#xA;इत्युक्त्वा रोषताम्राक्षो ग्रहीतुं नृपनन्दनम् ॥&lt;br&gt;&#xA;जगाम नगरीं शीघ्रं सैन्यपालः प्रहर्षितः ॥३॥&lt;br&gt;&#xA;स राजपुत्रो मदिरां पीत्वा वै भोजनान्तरे ॥&lt;br&gt;&#xA;चकार शयनं रात्रौ विस्मृतो मदविह्वलः ॥४॥&lt;br&gt;&#xA;तत्पत्नी बोधयामास भर्तारं नृपनन्दनम् ॥&lt;br&gt;&#xA;श्रुत्वा पटहनिर्घोषं रुदती भयविह्वला ॥५॥&lt;br&gt;&#xA;उत्तिष्ठोत्तिष्ठ हे वीर प्रातःकालो बभूव ह ॥&lt;br&gt;&#xA;त्वत्पितुः शासनं पुर्य्यां भेरीघोषेण श्रूयते ॥६॥&lt;br&gt;&#xA;ये न यास्यन्ति युद्धार्थं ते वधार्हाः सुतादयः ॥&lt;br&gt;&#xA;तस्मात्प्रयाहि शीघ्रं त्वं गत्वा तात विलोकय ॥७॥&lt;br&gt;&#xA;प्रियया बोधितः सोऽपि चैतन्यो न बभूव ह ॥&lt;br&gt;&#xA;पुनः सा बोधयामास ससैन्ये बल्वले गते ॥८॥&lt;br&gt;&#xA;ततः स निद्रां च विहाय चोत्थितः&lt;br&gt;&#xA;सद्यो गृहीत्वा सशरं धनुः किल ॥&lt;br&gt;&#xA;शिवं गणेशं मनसा च संस्मर-&lt;br&gt;&#xA;ञ्जगाम युद्धाय रथेन भूपजः ॥९॥&lt;br&gt;&#xA;तमागतं वीक्ष्य नृपस्य नन्दन-&lt;br&gt;&#xA;मुवाच रोषेण तु सैन्यपालकः ॥&lt;br&gt;&#xA;कथं त्वया दैत्यवरस्य शासनं&lt;br&gt;&#xA;विलोपितं केन बलेन मां वद ॥१०॥&lt;br&gt;&#xA;मत्सुतस्त्वादृशो भूत्वा शीघ्रं नागतवान्मृधे ॥&lt;br&gt;&#xA;स मारितो बल्वलेन शतघ्नीप्रमुखेन च ॥११॥&lt;br&gt;&#xA;तस्माद्‌गच्छ पितुः पार्श्वं सत्यवादी पिता तव ॥&lt;br&gt;&#xA;मारयिष्यति शीघ्रं वै नेतुं त्वां प्रेषितोऽस्म्यहम् ॥१२॥&lt;br&gt;&#xA;वचस्तीक्ष्णं समाकर्ण्य भयाच्छुष्कमुखस्तु सः ॥&lt;br&gt;&#xA;पितुः सकाशात्स ययौ सुधन्वा दुःखितो यथा ॥१३॥&lt;br&gt;&#xA;ददर्श पितरं गत्वा दैत्यवृन्दैः समावृतम् ॥&lt;br&gt;&#xA;रथस्थं कुपितं तत्र ह्यनिरुद्धजयोत्सुकम् ॥१४॥&lt;br&gt;&#xA;दृष्ट्वा तातं नमस्कृत्य व्रीडितो भयविह्वलः ॥&lt;br&gt;&#xA;अधोमुखः स्थितो भूमौ दानवेन्द्रस्य पश्यतः ॥१५॥&lt;br&gt;&#xA;बल्वलः कुपितः प्राह दन्तान्दन्तैर्विनिष्पिषन् ॥&lt;br&gt;&#xA;आज्ञाभङ्गस्त्वया केन कृतः स्वात्मविघातने ॥१६॥&lt;br&gt;&#xA;तस्माद्विभीतं किल युद्धमण्डलाद्‌-&lt;br&gt;&#xA;गृहे गतं प्राणपरीप्सया सुतम् ॥&lt;br&gt;&#xA;कुनन्दनं शत्रुसमं मलीमसं&lt;br&gt;&#xA;हित्वा शतघ्नीवदनेन हन्म्यहम् ॥१७॥&lt;br&gt;&#xA;इत्युक्त्वा स्वसुतं वीरो दुःखादश्रुपरिप्लुतः ॥&lt;br&gt;&#xA;खिन्नः प्रत्याह मनसि प्रतिज्ञा किं कृता मया ॥१८॥&lt;br&gt;&#xA;अहो विनापराधेन सैन्यपालसुतो हतः ॥&lt;br&gt;&#xA;तेन पापेन मत्पुत्रो मरिष्यति न संशयः ॥१९॥&lt;br&gt;&#xA;मोचयिष्ये यदि सुतं वीरं मृत्युमुखाद्बलात् ॥&lt;br&gt;&#xA;तदा मत्सैनिकाः सर्वे मां शपन्ति हसन्ति च ॥२०॥&lt;br&gt;&#xA;शोचन्तमित्थं नृपतिं च दुःखितं&lt;br&gt;&#xA;स्वपुत्रशोकेन तु खिन्नमानसम् ॥&lt;br&gt;&#xA;विलोक्य रोषेण हसन्नमर्षितो&lt;br&gt;&#xA;ह्युवाच वाक्यं किल सैन्यपालकः ॥२१॥&lt;br&gt;&#xA;सैन्यपाल उवाच -&lt;br&gt;&#xA;एनं मारय शीघ्रं त्वं स्वपुत्रं च कुनन्दनम् ॥&lt;br&gt;&#xA;पश्चाद्‌भवति सङ्ग्रामो यादवानां च दानवैः ॥२२॥&lt;br&gt;&#xA;त्वं सत्यवादी दैत्येन्द्र इदं कर्म च दारुणम् ॥&lt;br&gt;&#xA;न करिष्यसि दुःखेन निरयस्ते भविष्यति ॥२३॥&lt;br&gt;&#xA;सत्याद्‌रामसमं पुत्रं तत्याज कोसलेश्वरः ॥&lt;br&gt;&#xA;हरिश्चन्द्रः प्रियां पुत्रं स्वात्मानं चैव भूपते ॥२४॥&lt;br&gt;&#xA;बलिश्चैव महीं सर्वां जीवनं च विरोचनः ॥&lt;br&gt;&#xA;स्वकीर्तिं च शिबिश्चैव दधीचिः स्वतनुं तथा ॥२५॥&lt;br&gt;&#xA;पृषध्रं तु गुरुश्चैव रन्तिदेवश्च भोजनम् ॥&lt;br&gt;&#xA;आज्ञाभङ्गकरं पुत्रं तथा मारय त्वं नृप ॥२६॥&lt;br&gt;&#xA;त्वया पूर्वं च यत्प्रोक्तं स्वपुत्रमपि भ्रातरम् ॥&lt;br&gt;&#xA;आज्ञाभङ्गकरं हन्मि शीघ्रमन्यस्य का कथा ॥२७॥&lt;br&gt;&#xA;तस्मिन्देशे च वस्तव्यं यस्मिन्भूपश्च सत्यवाक् ॥&lt;br&gt;&#xA;तस्मिन्देशे न वस्तव्यं यस्मिन्भूपो ह्यसत्यवाक् ॥२८॥&lt;br&gt;&#xA;गर्ग उवाच -&lt;br&gt;&#xA;इति तद्वाक्यमाकर्ण्य बल्वलः खिन्नमानसः ॥&lt;br&gt;&#xA;मारणार्थं तु तस्यापि तस्मै चाज्ञां चकार ह ॥२९॥&lt;br&gt;&#xA;ततो जगाम दुःखाढ्यो यदूनां सम्मुखे तु सः ॥&lt;br&gt;&#xA;सैन्यपालस्तु तस्याज्ञां तत्पुत्राग्रे न्यवेदयत् ॥३०॥&lt;br&gt;&#xA;श्रुत्वा प्रत्याह वचनं शीघ्रं तस्मै कुनन्दनः ॥&lt;br&gt;&#xA;राजपुत्र उवाच -&lt;br&gt;&#xA;कर्तव्या च नृपस्याज्ञा त्वया परवशेन वै ॥३१॥&lt;br&gt;&#xA;रामेण तु हृतं शीर्षं स्वमातुः पितुराज्ञया ॥&lt;br&gt;&#xA;सैन्यपाल प्रतीतोऽहं कृताधर्मक्रिया मया ॥३२॥&lt;br&gt;&#xA;मरणान्न भयं मह्यं शतघ्न्यां च निवेशय ॥&lt;br&gt;&#xA;इत्युक्त्वा राजपुत्रस्तु स्वकिरीटं तथाङ्गदम् ॥३३॥&lt;br&gt;&#xA;मुक्ताहारं स्वर्णहारं कुण्डले कटकानि च ॥&lt;br&gt;&#xA;ब्राह्मणेभ्यो ददौ सर्वं ते दुःखादाशिषं ददुः ॥३४॥&lt;br&gt;&#xA;ततः स्नात्वा स तीर्थस्य लेपयित्वा च मृत्तिकाम् ॥&lt;br&gt;&#xA;तुलसीपल्लवं मालां मुखे कण्ठे निधाय च ॥३५॥&lt;br&gt;&#xA;ब्रुवञ्छ्रीकृष्ण रामेति चकार स्मरणं हरेः ॥&lt;br&gt;&#xA;सैन्यपालस्तु तं शीघ्रं गृहीत्वा भुजयोर्बलात् ॥३६॥&lt;br&gt;&#xA;कारयामास राजेन्द्र शतघ्नीवदने रुषा ॥&lt;br&gt;&#xA;हाहाकारस्तदैवासीत्सैनिका रुरुदुर्भृशम् ॥३७॥&lt;br&gt;&#xA;रुरोद बल्वलस्तत्र रुरुदुस्ते द्विजातयः ॥&lt;br&gt;&#xA;दृष्ट्वा शतघ्नीं तत्रापि प्रतप्तां मदपूरिताम् ॥३८॥&lt;br&gt;&#xA;ताम्रगोलकसंयुक्तामग्नियुक्तां भयङ्कराम् ॥&lt;br&gt;&#xA;स राजपुत्रः श्रीकृष्णं सर्वव्यापिनमीश्वरम् ॥३९॥&lt;br&gt;&#xA;अश्रुपूर्णमुखो भूत्वा प्रत्याह विमलं वचः ॥४०॥&lt;br&gt;&#xA;कृष्णं मुकुन्दमरविन्ददलायताक्षं&lt;br&gt;&#xA;शङ्खेन्दुकुन्ददशनं नरनाथवेषम् ॥&lt;br&gt;&#xA;इन्द्रादिदेवगणवन्दितपादपद्मं&lt;br&gt;&#xA;प्राणप्रयाणसमये च हरिं स्मरामि ॥४१॥&lt;br&gt;&#xA;श्रीकृष्ण गोविन्द हरे मुरारे&lt;br&gt;&#xA;श्रीकृष्ण गोविन्द कुशस्थलीश ॥&lt;br&gt;&#xA;श्रीकृष्ण गोविन्द व्रजेश भूप&lt;br&gt;&#xA;श्रीकृष्ण गोविन्द भयात्प्रपाहि ॥४२॥&lt;br&gt;&#xA;स्मरणात्तव गोविन्द ग्राहान्मुक्तो मतङ्गजः ॥&lt;br&gt;&#xA;स्वायम्भुवश्च प्रह्लादो ह्यम्बरीषो ध्रुवस्तथा ॥४३॥&lt;br&gt;&#xA;आनर्त्तश्चैव कक्षीवान्मृगेन्द्राद्बहुला तथा ॥&lt;br&gt;&#xA;रैवतश्चन्द्रहासश्च तथाहं शरणं गतः ॥४४॥&lt;br&gt;&#xA;पूर्वं भवति मे मृत्युः सङ्ग्रामं च विना ह्यहो ॥&lt;br&gt;&#xA;न तोषितश्च प्रधनेऽनिरुद्धो विशिखैर्मया ॥४५॥&lt;br&gt;&#xA;न तोषिता यादवाश्च न दृष्टाः कृष्णनन्दनाः ॥&lt;br&gt;&#xA;शार्ङ्गमुक्तैश्च विशिखैर्न देहः शकलीकृतः ॥४६॥&lt;br&gt;&#xA;कुनन्दनस्य शूरस्य स्तेनस्येवाभवद्‌गतिः ॥&lt;br&gt;&#xA;त्वद्‌भक्तं मां च पापिष्ठास्तस्मात्सर्वे हसन्ति हि ॥४७॥&lt;br&gt;&#xA;यं वीक्ष्य भूमौ च पलायते वै&lt;br&gt;&#xA;यमो मरिष्यन्ति विनायकाश्च ॥&lt;br&gt;&#xA;निरङ्कुशं कृष्णजनं च पूज्यं&lt;br&gt;&#xA;कथं शतघ्नी किल मां हनिष्यति ॥४८॥&lt;br&gt;&#xA;गर्ग उवाच -&lt;br&gt;&#xA;इत्थं वदति शूरे वै सैन्यपालस्य चाज्ञया ॥&lt;br&gt;&#xA;शतघ्नीं मुमुचे कश्चिद्धाहाशब्दस्तदाभवत् ॥४९॥&lt;br&gt;&#xA;स्मरणात्कृष्णचन्द्रस्य चित्रमेकं बभूव ह ॥&lt;br&gt;&#xA;शतघ्नी शीतला जाता ज्वाला शान्तिं गता नृप ॥५०॥&lt;br&gt;&#xA;दृष्ट्वाऽऽश्चर्यं च तत्रापि जनाः सर्वे नृपादयः ॥&lt;br&gt;&#xA;विसिष्मू राजशार्दूल सैन्यपालस्तदाब्रवीत् ॥५१॥&lt;br&gt;&#xA;शतघ्न्यां शुष्कमदिरा गोलकेन समन्विता ॥&lt;br&gt;&#xA;न विद्यते त्वसौ तस्मान्न मृतो रणमण्डले ॥५२॥&lt;br&gt;&#xA;इति तस्य वचः श्रुत्वा प्रोचुर्वीरा रुषान्विताः ॥&lt;br&gt;&#xA;अयं निष्किल्बिषः शूरः कृष्णभक्तो महामतिः ॥५३॥&lt;br&gt;&#xA;रक्षितस्तेन दुःखाद्वै पुनर्हन्तुं च नार्हसि ॥&lt;br&gt;&#xA;तेषां वाक्यं समाकर्ण्य सैन्यपालो रुषान्वितः ॥५४॥&lt;br&gt;&#xA;ददर्श राजपुत्रं वै शतघ्नीवदने स्थितम् ॥&lt;br&gt;&#xA;जपन्तं कृष्ण कृष्णेति स्रजा मीलितलोचनम् ॥ ५५॥&lt;br&gt;&#xA;दृष्ट्वा तं च पुनर्हन्तुं शतघ्नीं मुमुचे खलः ॥&lt;br&gt;&#xA;सा शतघ्नी तदा भिन्ना शब्दो वज्रनिपातवत् ॥५६॥&lt;br&gt;&#xA;बभूव सैन्यपालस्तु गोलकेन मृतोऽभवत् ॥&lt;br&gt;&#xA;तथा तदनुगास्तस्य ज्वालया ज्वलिताः किल ॥५७॥&lt;br&gt;&#xA;हाहाशब्दं प्रकुर्वन्तो दुद्रुवुः केचिदेव हि ॥&lt;br&gt;&#xA;केचिद्वै बधिरीभूताः केचिद्धूमेन विह्वलाः ॥५८॥&lt;br&gt;&#xA;ततश्च ददृशुः सर्वे नृपपुत्रं च निर्भयम् ॥&lt;br&gt;&#xA;चक्रुर्जयजयारावं बल्वलाद्या नृपेश्वर ॥५९॥&lt;br&gt;&#xA;दैत्या ऊचुः&lt;br&gt;&#xA;यं च रक्षति श्रीकृष्णस्तं को भक्षति मानवः ॥&lt;br&gt;&#xA;भक्तं हन्तुं चागतो यः स विनश्यति दैवतः ॥६०॥&lt;br&gt;&#xA;तस्मात्कृष्णसमो नास्ति येनायं रक्षितो भयात् ॥&lt;br&gt;&#xA;सर्वे वयं नमस्यामस्तं कृष्णं भक्तवत्सलम् ॥६१॥&lt;br&gt;&#xA;इति श्रीगर्गसंहितायां हयमेधखण्डे&lt;br&gt;&#xA;राजपुत्रजीवनं नाम त्रयत्रिंशोऽध्यायः ॥३३॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/34/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/34/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - चतुस्त्रिंशोऽध्यायः&lt;br&gt;&#xA;दैत्य-यादव-युद्धवर्णनम् -&lt;/p&gt;&#xA;&lt;p&gt;गर्ग उवाच -&lt;br&gt;&#xA;अथ वै बल्वलः पुत्रं रोहयित्वा रथे मुदा ॥&lt;br&gt;&#xA;तेन सार्द्धं ससैन्यस्तु युद्धार्थं प्रययौ त्वरम् ॥१॥&lt;br&gt;&#xA;नानाशस्त्रधराः सर्वे नानावाहनसंस्थिताः ॥&lt;br&gt;&#xA;नाना कञ्चुकसंयुक्ता नानारुपा भयङ्कराः ॥२॥&lt;br&gt;&#xA;गजेन्द्रसदृशाः पुष्टा मृगेन्द्रसमविक्रमाः ॥&lt;br&gt;&#xA;कम्पयतश्च पृथिवीं वृष्णीनां सम्मुखे ययुः ॥३॥&lt;br&gt;&#xA;तानागतान्बहून्दैत्याननिरुद्धस्तु शङ्कितः ॥&lt;br&gt;&#xA;रक्षणार्थं च सर्वेषां चक्रव्यूहमकल्पयत् ॥४॥&lt;br&gt;&#xA;सर्वतो यादवाः शूराः सर्वशस्त्रधराः किल ॥&lt;br&gt;&#xA;गजै रथैस्तुरङ्गैश्च बभूवुः परिमण्डिताः ॥५॥&lt;br&gt;&#xA;तेषां मध्ये स्थिता राजन्निन्द्रनीलादयो नृपाः ॥&lt;br&gt;&#xA;अक्रूरकृतवर्माद्यास्तेषां मध्ये स्थिताः शुभाः ॥६॥&lt;br&gt;&#xA;तेषां मध्ये च राजेन्द्र गदाद्याः कृष्णभ्रातरः ॥&lt;br&gt;&#xA;तेषां मध्ये महावीराः साम्बादीप्तिमदादयः ॥७॥&lt;br&gt;&#xA;चक्रव्यूहं विनिर्माय चेदृशं तत्र भूपते ॥&lt;br&gt;&#xA;तन्मध्ये कार्ष्णिपुत्रस्तु दंशितः संस्थितोऽभवत् ॥८॥&lt;br&gt;&#xA;बभूव तुमुलं युद्धं तत्र सिन्धुतटे नृप ॥&lt;br&gt;&#xA;यदुभिर्दानवानां च ह्यब्धीनामब्धिभिर्यथा ॥९॥&lt;br&gt;&#xA;रथिनो रथिभिस्तत्र गजवाहा गजैः सह ॥&lt;br&gt;&#xA;अश्ववाहैरश्ववाहा वीरा वीरैः परस्परम् ॥१०॥&lt;br&gt;&#xA;युयुधुस्तीक्ष्णबाणैश्च खड्गचर्मगदर्ष्टिभिः ॥&lt;br&gt;&#xA;पाशैः परश्वधै राजञ्छतघ्नीभिर्भुशुण्डिभिः ॥११॥&lt;br&gt;&#xA;हन्यमानाश्च यदुभिर्बल्वलस्य च सैनिकाः ॥&lt;br&gt;&#xA;सर्वे स्वं स्वं रणं त्यक्त्वा दुद्रुवुस्ते भयान्विताः ॥१२॥&lt;br&gt;&#xA;रुरोध गगनं सूर्यं सैन्यपादरजो भृशम् ॥&lt;br&gt;&#xA;अन्धकारे महादैत्या रणात्सर्वे पराङ्मुखाः ॥१३॥&lt;br&gt;&#xA;केचिन्निपतिताः कूपे केचिद्‌गर्ते ह्यधोमुखाः ॥&lt;br&gt;&#xA;केचित्तडागे वाप्यां वै यदूनां सायकैर्हताः ॥१४॥&lt;br&gt;&#xA;ततो दृष्ट्वा बलं भग्नं बल्वलो रोषपूरितः ॥&lt;br&gt;&#xA;चतुर्भिर्मन्त्रिणां पुत्रैः स्वपुत्रेणाजगाम ह ॥१५॥&lt;br&gt;&#xA;अनिरुद्धो बल्वलेन तत्रायुद्ध्यन्महामृधे ॥&lt;br&gt;&#xA;दुर्नेत्रेण बृहद्वाहुर्दुर्मुखेनारुणो बली ॥१६॥&lt;br&gt;&#xA;न्यग्रोधो दुःस्वभावेन दुर्मदेन कविस्तथा ॥&lt;br&gt;&#xA;कुनन्दनेन सङ्ग्रामे कृष्णपुत्रः सुनन्दनः ॥१७॥&lt;br&gt;&#xA;एवं बभूव सङ्ग्रामो देवविस्मयकारकः ॥&lt;br&gt;&#xA;प्रगतास्तत्र राजेन्द्र सर्वे कार्तिकवासराः ॥१८॥&lt;br&gt;&#xA;बल्वलः कुपितो राजन्धनुष्टङ्कारयन्मुहुः ॥&lt;br&gt;&#xA;इन्द्रनीलं त्रिभिर्बाणैः षड्‌भिर्हेमाङ्गदं मृधे ॥१९॥&lt;br&gt;&#xA;अनुशाल्वं च दशभिरक्रूरं दशभिस्तथा ॥&lt;br&gt;&#xA;गदं द्वादशभिर्बाणैर्युयुधानं च पञ्चभिः ॥२०॥&lt;br&gt;&#xA;पञ्चभिः कृतवर्माणमुद्धवं दशभिः शरैः ॥&lt;br&gt;&#xA;कार्ष्णिजं शतबाणैश्च विव्याध समरेऽसुरः ॥२१॥&lt;br&gt;&#xA;तच्छरैः सरथाः सर्वे बभ्रमुर्घटिकाद्वयम् ॥&lt;br&gt;&#xA;तुरगाः पञ्चतां प्राप्ताश्चूर्णीभूता रथा रणे ॥२२॥&lt;br&gt;&#xA;तद्धस्तलाघवं दृष्ट्वा यादवा विस्मयं गताः ॥&lt;br&gt;&#xA;रथानारुरुहुः सर्वेऽनिरुद्धाद्याश्च मानद ॥२३॥&lt;br&gt;&#xA;बल्वलोऽपि ययौ राजन्नन्यान्वीरान्विलोकितुम् ॥&lt;br&gt;&#xA;अनिरुद्धस्ततः प्राह क्रोधादरुणलोचनः ॥२४॥&lt;br&gt;&#xA;तिष्ठ तिष्ठ ममाग्रेऽद्य दर्शयित्वा पराक्रमम् ॥&lt;br&gt;&#xA;कुत्र यास्यसि हे दैत्य पश्य मन्निशिताञ्छरान् ॥२५॥&lt;br&gt;&#xA;इति तस्य वचः श्रुत्वा युवराजः कुनन्दनः ॥&lt;br&gt;&#xA;उवाच वचनं शीघ्रं बल्वलस्य च पश्यतः ॥२६॥&lt;br&gt;&#xA;राजपुत्र उवाच -&lt;br&gt;&#xA;दैत्येन्द्रं च रणे द्रष्टुं त्वं च नार्हसि कार्ष्णिज ॥&lt;br&gt;&#xA;तस्मान्मदीयं च बलं पूर्वं पश्य मृधाङ्गणे ॥२७॥&lt;br&gt;&#xA;अनिरुद्ध उवाच -&lt;br&gt;&#xA;त्वं बालोऽसि दैत्यपुत्र युद्धं कर्तुं च नार्हसि ॥&lt;br&gt;&#xA;तस्माच्च स्वगृहं गत्वा क्रीडनं कुरु कृत्रिमैः ॥२८॥&lt;br&gt;&#xA;राजपुत्र उवाच -&lt;br&gt;&#xA;अत्र पश्य महावीरैर्बालस्य मम क्रीडनम् ॥&lt;br&gt;&#xA;गृहे यदि करिष्यामि तत्र कोऽपि न पश्यति ॥२९॥&lt;br&gt;&#xA;इत्युक्त्वा चण्डकोदण्डे दधार शतसायकान् ॥&lt;br&gt;&#xA;तताड कार्ष्णीजं तैश्च रथस्थं दर्शयन्बलम् ॥३०॥&lt;br&gt;&#xA;तैर्बाणैः सरथः सोऽपि ससूतः सतुरङ्गमः ॥&lt;br&gt;&#xA;विभ्रमन्नभमार्गेण पपात कपिलाश्रमे ॥३१॥&lt;br&gt;&#xA;हाहाकारस्तदैवासीदनिरुद्धे गते सति ॥&lt;br&gt;&#xA;ततः क्रुद्धाश्च तं हन्तुं साम्बाद्या आययुर्मृधे ॥३२॥&lt;br&gt;&#xA;आगतांस्तान्बहून्दृष्ट्वा युवराजः प्रहर्षितः ॥&lt;br&gt;&#xA;साम्बं च दशभिर्बाणैः पञ्चभिश्च मधुं तथा ॥३३॥&lt;br&gt;&#xA;बृहद्बाहुं त्रिभिर्बाणैश्चित्रभानुं च पञ्चभिः ॥&lt;br&gt;&#xA;वृकं च दशभिर्युद्धे सप्तभिश्चारुणं शरैः ॥३४॥&lt;br&gt;&#xA;पञ्चभिः सङ्ग्रामजितं सुमित्रं च त्रिभिः शरैः ॥&lt;br&gt;&#xA;दीप्तिमन्तं त्रिभिर्बाणैर्भानुं च दशभिर्मृधे ॥३५॥&lt;br&gt;&#xA;वेदबाहुं पञ्चभिश्च पुष्करं सप्तभिः शरैः ॥&lt;br&gt;&#xA;अष्टभिः श्रुतदेवं च सम्मुखस्थं सुनन्दनम् ॥३६॥&lt;br&gt;&#xA;विंशत्या सायकैस्तीक्ष्णैर्विरूपं दशभिस्तथा ॥&lt;br&gt;&#xA;चित्रबाहुं च नवभिर्न्यग्रोधं दशभिः शरैः ॥३७॥&lt;br&gt;&#xA;कविं च नवभिर्बाणैस्तताड प्रधने बली ॥&lt;br&gt;&#xA;शङ्खं दघ्मौ मुदायुक्तो नन्दमानी कुनन्दनः ॥३८॥&lt;br&gt;&#xA;तद्बाणैर्विभ्रमन्तश्च सरथाः सतुरङ्गमाः ॥&lt;br&gt;&#xA;पेतुः केचिद्योजने च पञ्चक्रोशे द्वियोजने ॥३९॥&lt;br&gt;&#xA;हाहाकारे तदा याते सेनायां नृपसत्तम ॥&lt;br&gt;&#xA;रुरुदुर्यादवाः सर्वे रामकृष्णेति वादिनः ॥४०॥&lt;br&gt;&#xA;तदा गदादयः सर्वे मुञ्चन्तो निशिताञ्छरान् ॥&lt;br&gt;&#xA;इन्द्रनीलादयश्चैव ह्याजग्मुः क्रोधपूरिताः ॥४१॥&lt;br&gt;&#xA;दृष्ट्वा समागतान् वीरान्‌राजपुत्रो महाबलः ॥&lt;br&gt;&#xA;विव्याध सायकैः सर्वे ह्यभूवन्मूर्च्छिता रणे ॥४२॥&lt;br&gt;&#xA;तत्पश्चाद्यादवाञ्छूरान्बाणौघैर्बल्वलात्मजः ॥&lt;br&gt;&#xA;तताड तच्छरै राजन्बहवः पञ्चतां गताः ॥४३॥&lt;br&gt;&#xA;सङ्ग्रामे तस्य बाणौघै रुधिराणां नदी ह्यभूत् ॥&lt;br&gt;&#xA;हस्तिनो यत्र मग्नाश्च सजीवास्ते म्रियन्ति च ॥४४॥&lt;br&gt;&#xA;हाहाकारस्तदैवासीत्सेनायां च नभस्तले ॥&lt;br&gt;&#xA;महेन्द्रवरुणाद्याश्च भयं प्रापुश्च विस्मिताः ॥४५॥&lt;br&gt;&#xA;जयं दृष्ट्वासुरा सर्वे बभूवुर्मुदिताननाः ॥&lt;br&gt;&#xA;गर्ग उवाच -&lt;br&gt;&#xA;अथ वै मूर्च्छितं दृष्ट्वानिरुद्धं कपिलो मुनिः ॥४६॥&lt;br&gt;&#xA;हतयानं निपतितं शरनिर्भिन्नवक्षसम् ॥&lt;br&gt;&#xA;चकार तं तु चैतन्यं हस्तेन तपसा मुनिः ॥४७॥&lt;br&gt;&#xA;ततः सोऽपि समुत्थाय सिद्धं नत्वा यदूत्तमः ॥&lt;br&gt;&#xA;सेतुमार्गेणाजगाम यदून्सर्वान्प्रहर्षयन् ॥४८॥&lt;br&gt;&#xA;अथान्यं रथमारुह्य प्रतिशार्ङ्गधरो बली ॥&lt;br&gt;&#xA;निचखान शरं चैकं राजपुत्ररथे रुषा ॥४९॥&lt;br&gt;&#xA;स शरस्तद्‌रथं नीत्वा ससूतं सतुरङ्गमम् ॥&lt;br&gt;&#xA;चतुर्मुहूर्तपर्यन्तं भ्रामयामास चाम्बरे ॥५०॥&lt;br&gt;&#xA;ततश्च ददृशुः सर्वे दानवाश्चैव वृष्णयः ॥&lt;br&gt;&#xA;गगने विभ्रमन्तं वै सरथं च कुनन्दनम् ॥५१॥&lt;br&gt;&#xA;अथ साम्बादयो वीरा रथानारुह्य वेगतः ॥&lt;br&gt;&#xA;अनुशाल्वादयश्चैवाजग्मुः सर्वे धनुर्धराः ॥५२॥&lt;br&gt;&#xA;इति श्रीगर्गसंहितायां हयमेधखण्डे&lt;br&gt;&#xA;दैत्ययादवयुद्धवर्णनं नाम चतुस्त्रिंशोऽध्यायः ॥३४॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/35/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/35/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - पञ्चत्रिंशोऽध्यायः&lt;br&gt;&#xA;दानवैः सह युद्धे यादवानां जयम् -&lt;/p&gt;&#xA;&lt;p&gt;गर्ग उवाच -&lt;br&gt;&#xA;अथ वै तत्र सङ्ग्रामेऽनुशाल्वो दुर्मुखेन च ॥&lt;br&gt;&#xA;युयुधे चेन्द्रनीलस्तु दुर्नेत्रेण दुरात्मना ॥१॥&lt;br&gt;&#xA;हेमाङ्गदो दुर्मदेन दुःस्वभावेन सारणः ॥&lt;br&gt;&#xA;एवं परस्परं युद्धं बभूव रणमण्डले ॥२॥&lt;br&gt;&#xA;सारणो गदया दैत्यं मारयामास वेगतः ॥&lt;br&gt;&#xA;हेमाङ्गदस्त्रिभिर्बाणैस्तताड दुर्मदं मृधे ॥३॥&lt;br&gt;&#xA;स स्वबाणैर्मृधे तं तु सोऽपि शक्त्या जघान तम् ॥&lt;br&gt;&#xA;इन्द्रनीलश्च दुर्नेत्रं जघान लीलया शैरैः ॥४॥&lt;br&gt;&#xA;दुर्मुखं चानुशाल्वो वै चकार विरथं शरैः ॥&lt;br&gt;&#xA;स चान्यं रथामारुह्य चक्रे तं विरथं शरैः ॥५॥&lt;br&gt;&#xA;परिघेणानुशाल्वस्तु जघान दुर्मुखं मृधे ॥&lt;br&gt;&#xA;दुर्नेत्रे दुःस्वभावे च दुर्मुखे दुर्मदे हते ॥६॥&lt;br&gt;&#xA;अवशेषा दुद्रुवुर्वै दैत्याः प्राणपरीप्सया ॥&lt;br&gt;&#xA;ततः पपात चाकाशाद्‌राजपुत्रश्च विभ्रमन् ॥७॥&lt;br&gt;&#xA;मूर्च्छितोऽभूद्‌रणे राजन्नुद्वमन् रुधिरं मुखात् ॥&lt;br&gt;&#xA;रथश्चाङ्गारवत्तस्य भग्नोऽभूत्तुरगा हताः ॥८॥&lt;br&gt;&#xA;ततश्च बल्वलः क्रुद्धः पुत्रं दृष्ट्वा च मूर्च्छितम् ॥&lt;br&gt;&#xA;मुमोच धनुषा बाणाननिरुद्धाय वेगतः ॥९॥&lt;br&gt;&#xA;तानागतान्दश शरान्दृष्ट्वा रुक्मवतीसुतः ॥&lt;br&gt;&#xA;स्वबाणैस्तीक्ष्णधारैश्च चिच्छेद स्वर्णभूषितैः ॥ १०॥&lt;br&gt;&#xA;ततो दैत्यो रुषाविष्टश्चापे धृत्वा पुनः शरम् ॥&lt;br&gt;&#xA;उवाच माधवं युद्धे प्रद्युम्नं शकुनिर्यथा ॥११॥&lt;br&gt;&#xA;बल्वल उवाच -&lt;br&gt;&#xA;अनेन बाणेन यदुप्रवीर&lt;br&gt;&#xA;धनुर्धरं त्वां रणमानिनं च ॥&lt;br&gt;&#xA;मृधे हनिष्ये न वदाम्यसत्यं&lt;br&gt;&#xA;रक्षस्व प्राणान्यदि जीवितेच्छा ॥१२॥&lt;br&gt;&#xA;सोऽपि श्रुत्वा स्वकोदण्डे शरमेकं निधाय च ॥&lt;br&gt;&#xA;प्रत्याह प्रहसन्वाक्यं प्रद्युम्नः शकुनिं यथा ॥१३॥&lt;br&gt;&#xA;अनिरुद्ध उवाच -&lt;br&gt;&#xA;कः केन हन्यते जन्तुस्तथा कः केन रक्ष्यते ॥&lt;br&gt;&#xA;हनिष्यति सदा कालस्तथा रक्षति दुःखतः ॥१४॥&lt;br&gt;&#xA;अहं करोमि कर्ताहं हर्ताहं पालकोऽप्यहम् ॥&lt;br&gt;&#xA;यो वदेच्चेदृशं वाक्यं स विनश्यति कालतः ॥१५॥&lt;br&gt;&#xA;नाहं त्वां तु विजेष्यामि न विजेष्यसि त्वं तु माम् ॥&lt;br&gt;&#xA;त्वां मां जेष्यति विश्वात्मा कालोरूपो जगत्पतिः ॥१६॥&lt;br&gt;&#xA;न जाने कस्य कुरुते जयं वा च पराजयम् ॥&lt;br&gt;&#xA;कालस्तं मनसा वन्दे विजयार्थे च दानव ॥१७॥&lt;br&gt;&#xA;तस्मादेव हि मनसा कालं हि बलिनां वरम् ॥&lt;br&gt;&#xA;मद्वाक्याच्च महाऽज्ञानं विहाय त्वं रणं कुरु ॥१८॥&lt;br&gt;&#xA;इति तस्य वचः श्रुत्वा बल्वलो विस्मयान्वितः ॥&lt;br&gt;&#xA;तमाह तोषितः प्रीतो यथा त्वाष्ट्रो मरुत्पतिम् ॥१९॥&lt;br&gt;&#xA;बल्वल उवाच -&lt;br&gt;&#xA;कर्म प्रधानं भूमध्ये कर्मैव गुरुरीश्वरः ॥&lt;br&gt;&#xA;उच्चावचत्वं भवति कर्मणा वै यदूत्तम ॥२०॥&lt;br&gt;&#xA;सहस्रेषु गवां वत्सः यथा विन्दति मातरम् ॥&lt;br&gt;&#xA;तथा शुभाशुभं येन कृतं तिष्ठत्सु पश्यति ॥२१॥&lt;br&gt;&#xA;ततो जेष्यामि सङ्ग्रामे भवन्तं दृढकर्मणा ॥&lt;br&gt;&#xA;मया कृतश्च शपथः प्रतीकारं कुरु त्वरम् ॥२२॥&lt;br&gt;&#xA;अनिरुद्ध उवाच -&lt;br&gt;&#xA;प्रधानं मन्यसे कर्म विना कालेन तत्फलम् ॥&lt;br&gt;&#xA;न विद्यते यथा पाके कृते स्याद्विघ्नता क्वचित् ॥२३॥&lt;br&gt;&#xA;पाकप्रकारे पाकश्च विना कर्त्रा न जायते ॥&lt;br&gt;&#xA;तस्माद्वदन्ति कर्तारं कर्मकालात्परं वरम् ॥२४॥&lt;br&gt;&#xA;स कर्ता कृष्णचन्द्रस्तु गोलोकेशः परात्परः ॥&lt;br&gt;&#xA;येन वै निर्मिताः सर्वे ब्रह्मविष्णुशिवादयः ॥२५॥&lt;br&gt;&#xA;बल्वल उवाच -&lt;br&gt;&#xA;श्रीकृष्णपौत्र धन्यस्त्वमृषीन् वाक्यैर्विडम्बयन् ॥&lt;br&gt;&#xA;त्रिभिर्गुणैः पृथग्भूतः स्वभावो दुस्त्यजो नृणाम् ॥२६॥&lt;br&gt;&#xA;सावधानतया चाद्य पश्य प्राणहरं शरम् ॥&lt;br&gt;&#xA;सम्प्राप्तं यादवश्रेष्ठ कृत्वा युद्धे मनः स्वकम् ॥२७॥&lt;br&gt;&#xA;इत्युक्त्वा व्यसृजन्मायां स्वबाणेन मयस्य च ॥&lt;br&gt;&#xA;तदाभवत्तमस्तीव्रं तत्र कोऽपि न लक्ष्यते ॥२८॥&lt;br&gt;&#xA;न च स्वीयो न पारक्यो विदामास जनान्बहून् ॥&lt;br&gt;&#xA;शिलाः पर्वततुङ्गाभाः पतन्ति सुभटोपरि ॥२९॥&lt;br&gt;&#xA;वार्भिर्हताश्च सर्वेऽपि व्याकुलाश्च समन्ततः ॥&lt;br&gt;&#xA;विद्युतो विलसन्त्यत्र गर्जन्ति वारिदा भृशम् ॥३०॥&lt;br&gt;&#xA;वर्षन्ति रुधिरं चोष्णं मुञ्चन्ति सशकृञ्जलम् ॥&lt;br&gt;&#xA;गगनात्पतमानानि कबन्धानि शिरांसि च ॥३१॥&lt;br&gt;&#xA;तदा व्याकुलिताः सर्वे परस्परभयातुराः ॥&lt;br&gt;&#xA;पलायनपरा जाताः सङ्ग्रामे च यदूत्तमाः ॥३२॥&lt;br&gt;&#xA;तदानिरुद्धः प्रधने स्मृत्वा कृष्णपदद्वयम् ॥&lt;br&gt;&#xA;मायां तां स विधूयाथ मोहनास्त्रेण लीलया ॥३३॥&lt;br&gt;&#xA;तदा दिशः प्रसेदुस्ताः सूर्यस्त्वपरिवेषवान् ॥&lt;br&gt;&#xA;मेघा यथागतं याताश्चपलाः शान्तिमागताः ॥३४॥&lt;br&gt;&#xA;तदा दैत्यश्च पुरतो दृश्यते दानवैर्युतः ॥&lt;br&gt;&#xA;नानायुधधरो राजन्मायावी चण्डविक्रमः ॥३५॥&lt;br&gt;&#xA;ब्रह्मास्त्रं सन्दधे क्रुद्धो यादवानां वधाय च ॥&lt;br&gt;&#xA;ब्रह्मास्त्रेण तु ब्रह्मास्त्रं जहार माधवः पुनः ॥३६॥&lt;br&gt;&#xA;ततश्च बल्वलः क्रुद्धो गान्धर्वीं मोहिनीं पराम् ॥&lt;br&gt;&#xA;विजयार्थे च सङ्ग्रामे मायां सोऽपि चकार ह ॥३७॥&lt;br&gt;&#xA;गन्धर्वनगरं यत्र दृश्यते नृपसत्तम ॥&lt;br&gt;&#xA;न दृश्यते च सङ्ग्रामः स्वर्णसौधानि कोटिशः ॥३८॥&lt;br&gt;&#xA;बभूवुस्तत्र गन्धर्व्यो नृत्यन्त्यो गानतत्पराः ॥&lt;br&gt;&#xA;वीणातालमृदङ्गैश्च कलकण्ठैश्च कन्दुकैः ॥३९॥&lt;br&gt;&#xA;हावभावकटाक्षैश्च कटिवेणीनिदर्शनैः ॥&lt;br&gt;&#xA;तोषयन्त्यो जनान्सर्वान्सुन्दर्यः कञ्जलोचनाः ॥४०॥&lt;br&gt;&#xA;तासां दृष्ट्वा च सौन्दर्यं यादवाः स्मरविह्वलाः ॥&lt;br&gt;&#xA;ऊचुः परस्परं सर्वे धृत्वा शस्त्राणि भूतले ॥४१॥&lt;br&gt;&#xA;वयं कुत्रागताः सर्वे स्वर्लोके किं तु दैवतः ॥&lt;br&gt;&#xA;यत्र नृत्यन्ति सुन्दर्यः कलकण्ठ्यो मनोहराः ॥४२॥&lt;br&gt;&#xA;आसां लावण्यजलधौ वयं मग्नाः स्मरातुराः ॥&lt;br&gt;&#xA;कथं भविष्यति जयो रणं चात्र न दृश्यते ॥४३॥&lt;br&gt;&#xA;इति ब्रुवत्सु सर्वेषु बल्वलः क्रोधपूरितः ॥&lt;br&gt;&#xA;शीघ्रं निस्त्रिंशमादय हन्तुं सर्वान्समाययौ ॥४४॥&lt;br&gt;&#xA;आगत्य खड्गेन यदुप्रवीरा-&lt;br&gt;&#xA;न्विमोहितान्सोऽपि सहस्रशश्च ॥&lt;br&gt;&#xA;जघान युद्धे यदि ते निपेतु-&lt;br&gt;&#xA;र्दृष्ट्वानिरुद्धस्तु रुषा तमूचे ॥४५॥&lt;br&gt;&#xA;किं करिष्यसि सङ्ग्रामेऽधर्मं सद्‌भिर्विगर्हितम् ॥&lt;br&gt;&#xA;मोहितानां मारणे च न श्लाघा ते भविष्यति ॥४६॥&lt;br&gt;&#xA;यदि शक्तिः शरीरेऽस्ति मया सार्धं रणं कुरु ॥&lt;br&gt;&#xA;इति तद्वाक्यमाकर्ण्य बल्वलो बलदर्पितः ॥&lt;br&gt;&#xA;आजगाम पदातिर्वै खड्गचर्मधरो नदन् ॥४७॥&lt;br&gt;&#xA;तमापतन्तं स निरीक्ष्य रोषाद्‌-&lt;br&gt;&#xA;रथादवप्लुत्य मनोजपुत्रः ॥&lt;br&gt;&#xA;कृतान्तदण्डेन जघान दैत्यं&lt;br&gt;&#xA;यथा महेन्द्रो भिदुरेण शैलम् ॥४८॥&lt;br&gt;&#xA;निर्भिन्नहृदयो दैत्यः पपात चालयन्महीम् ॥&lt;br&gt;&#xA;चतुर्वासरपर्यन्न्तं मूर्च्छितोऽभूद्‌रणाङ्गणे ॥४९॥&lt;br&gt;&#xA;तदा निपतिते दैत्ये माया शान्तिं गता स्वतः ॥&lt;br&gt;&#xA;युद्धं प्रदृश्यते तत्र यादवा विस्मयं गताः ॥५०॥&lt;br&gt;&#xA;इति श्रीगर्गसंहितायां हयमेधखण्डे&lt;br&gt;&#xA;ऽनिरुद्धजयो नाम पञ्चत्रिंशोऽध्यायः ॥३५॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/36/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/36/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - षट्‌त्रिंशोऽध्यायः&lt;br&gt;&#xA;बल्वलपुत्रस्य कुनन्दनस्य वधम् -&lt;/p&gt;&#xA;&lt;p&gt;गर्ग उवाच -&lt;br&gt;&#xA;कुनन्दनोऽपि सम्मूर्च्छां त्यक्त्वागाद्‌रणमण्डले ॥&lt;br&gt;&#xA;रथस्थः क्रोधसंयुक्तः प्रवर्षन्धनुषा शरान् ॥१॥&lt;br&gt;&#xA;दृष्ट्वा तमागतं वीरोऽनिरुद्धः परवीरहा ॥&lt;br&gt;&#xA;पप्रच्छ सेवकांस्तस्य वार्तां रोषेण दीपितः ॥२॥&lt;br&gt;&#xA;सेवकास्ते ततः प्रोचुरेष बल्वलनन्दनः ॥&lt;br&gt;&#xA;त्वया सार्द्धं महाराज युद्धं कर्तुं समागतः ॥३॥&lt;br&gt;&#xA;श्रुत्वानिरुद्धः प्रोवाच हनिष्येऽहं कुनन्दनम् ॥&lt;br&gt;&#xA;तदैव तमुवाचाथ कृष्णपुत्रः सुनन्दनः ॥४॥&lt;br&gt;&#xA;सुनन्दन उवाच -&lt;br&gt;&#xA;राजन्कोऽयं दैत्यपुत्रः क्वेदं परिमितं बलम् ॥&lt;br&gt;&#xA;जेष्येऽहं त्वत्प्रतापेन तस्माद्गच्छाम्यहं प्रभो ॥५॥&lt;br&gt;&#xA;राजञ्छृणु प्रतिज्ञां मे तवानन्दप्रदायिनीम् ॥&lt;br&gt;&#xA;न चेत्कुनन्दनं जेष्ये बहुसङ्ग्रामकोविदम् ॥६॥&lt;br&gt;&#xA;कृष्णस्य चरणाम्भोजमध्वास्वादवियोगिनम् ॥&lt;br&gt;&#xA;यत्पापञ्च भवेत्तन्मे न जये यदि दानवं ॥७॥&lt;br&gt;&#xA;यो गुरुं भवहर्तारं पितरं च न सेवते ॥&lt;br&gt;&#xA;यदघं तु भवेत्तस्य तन्मे भूयाञ्जयेन वै ॥८॥&lt;br&gt;&#xA;इति प्रतिज्ञामाकर्ण्यानिरुद्धस्तस्य भूपते ॥&lt;br&gt;&#xA;जहर्ष चित्ते तं वीरं निर्द्दिदेश रणं प्रति ॥९॥&lt;br&gt;&#xA;इत्याज्ञप्तोऽनिरुद्धेन चैकाकी कृष्णनन्दनः ॥&lt;br&gt;&#xA;जगाम दंशितस्तत्र यत्रास्ते बल्वलात्मजः ॥१०॥&lt;br&gt;&#xA;कुनन्दनस्तमाज्ञाय त्वागतं प्रधने रुषा ॥&lt;br&gt;&#xA;प्रत्युज्जगाम वीराग्र्यो रथी शूरशिरोमणिः ॥११॥&lt;br&gt;&#xA;अन्योन्यं तौ सम्मिलितौ रथस्थौ चापधारिणौ ॥&lt;br&gt;&#xA;रेजाते राजशार्दूल यथा दमनपुष्कलौ ॥१२॥&lt;br&gt;&#xA;उभौ सायकभिन्नङ्गावुभौ रुधिरविप्लुतौ ॥&lt;br&gt;&#xA;मुञ्चन्तौ शरकोटीश्च सन्धन्तौ तरसा शरान् ॥ १३॥&lt;br&gt;&#xA;आदानेनैव सन्धानं मोचनं च न भूपते ॥&lt;br&gt;&#xA;दृश्यते तौ महाशूरौ कुण्डलीकृतकार्मुकौ ॥१४॥&lt;br&gt;&#xA;तद्‌रथं राजपुत्रस्तु भ्रामकास्त्रेण शोभिना ॥&lt;br&gt;&#xA;भूतले भ्रामयामास कुम्भकारस्य चक्रवत् ॥१५॥&lt;br&gt;&#xA;भ्रान्त्वा मुहूर्तमात्रं तु तद्‌रथो वाजिसंयुतः ॥&lt;br&gt;&#xA;स्थितिं लेभे ततः कार्ष्णिर्जघान तद्‌रथे शरम् ॥१६॥&lt;br&gt;&#xA;सयानस्तेन बाणेन खे बभ्राम मतङ्गवत् ॥&lt;br&gt;&#xA;पपात कौ विशीर्णोऽभूद्यथा वै काचभाजनम् ॥१७॥&lt;br&gt;&#xA;उत्थितः सोऽपि विरथो हताश्वो हतसारथिः ॥&lt;br&gt;&#xA;अन्यं रथं समारुह्य यावदायाति सम्मुखम् ॥१८॥&lt;br&gt;&#xA;बभञ्ज तावद्बाणैश्च तद्‌रथं कृष्णनन्दनः ॥&lt;br&gt;&#xA;एवं सप्त रथा भग्ना दैत्यपुत्रस्य वै रणे ॥१९॥&lt;br&gt;&#xA;तदा कुनन्दनः सङ्ख्ये स्थित्वा याने विचित्रिते ॥&lt;br&gt;&#xA;आययौ नृप वेगेन कृष्णपुत्रं नियोधितुम् ॥२०॥&lt;br&gt;&#xA;आगत्य दशभिर्बाणैस्ताडयामास तं मृधे ॥&lt;br&gt;&#xA;शरैस्तेः सोऽपि निहतः परं कश्मलतां गतः ॥&lt;br&gt;&#xA;ततः स धनुरुद्यम्य गृहीत्वा दश सायकान् ॥&lt;br&gt;&#xA;मुमोच तस्य हृदये क्रुद्धः कृष्णात्मजो बली ॥२२॥&lt;br&gt;&#xA;ते शरा रुधिरं पीत्वा निपेतुर्वै महीतले ॥&lt;br&gt;&#xA;यथा हि पितरो राजन्नरके कूटसाक्षिणः ॥ २३॥&lt;br&gt;&#xA;कुनन्दनः सुनन्दनं सुनन्दनः कुनन्दनम् ॥&lt;br&gt;&#xA;महद्‌रणे महच्छरैर्निजघ्नतुः परस्परम् ॥२४॥&lt;br&gt;&#xA;एवं हि तौ द्वौ शरभिन्नगात्रौ&lt;br&gt;&#xA;रक्ताप्लुतौ चापधरौ रुषाढ्यौ ॥&lt;br&gt;&#xA;प्रचक्रतुर्युद्धवरं शरैश्च&lt;br&gt;&#xA;कुशाम्बसाम्बाविव संयुगे वै ॥२५॥&lt;br&gt;&#xA;ततः कृष्णात्मजो वीरः कोदण्डे स्वर्णनिर्मिते ॥&lt;br&gt;&#xA;मृगाङ्कार्द्धमुखं बाणं धृत्वा शीघ्रं तमब्रवीत् ॥२६॥&lt;br&gt;&#xA;सुनन्दन उवाच -&lt;br&gt;&#xA;शृणु मद्वचनं वीर बाणेनानेन त्वच्छिरः ॥&lt;br&gt;&#xA;सद्यश्छिन्नं करिष्येऽहं शिरो रक्ष बली यदि ॥२७॥&lt;br&gt;&#xA;यदि मद्वचनं सत्यं प्रधने त्वं न मन्यसे ॥&lt;br&gt;&#xA;तदा शृणु प्रतिज्ञां मे तव मृत्युविषूचिकाम् ॥२८॥&lt;br&gt;&#xA;सतीं च गुरुपत्नीं च यो दूषयति कामतः ॥&lt;br&gt;&#xA;स याति यातनां यां वै यमराजस्य सन्निधौ ॥२९॥&lt;br&gt;&#xA;सा यातना च मे भूयात्सत्यं मम प्रतिश्रुतम् ॥&lt;br&gt;&#xA;यः समर्थश्च स्वगुरुं पितरं च न पालयेत् ॥३०॥&lt;br&gt;&#xA;तस्य पापं ममैवास्तु न हनिष्ये च त्वां रणे ॥&lt;br&gt;&#xA;इति श्रुत्वा च तद्वाक्यं दैत्य आह रुषा ज्वलन् ॥३१॥&lt;br&gt;&#xA;राजपुत्र उवाच -&lt;br&gt;&#xA;बिभेमि नाहं रणात्सङ्ग्रामे शत्रुसम्मुखे ॥&lt;br&gt;&#xA;प्राणिनां चैव सर्वेषां मृत्युर्भवति साम्प्रतम् ॥३२॥&lt;br&gt;&#xA;यदि मुञ्चसि सङ्ग्रामे मद्‌वधार्थे महाशरम् ॥&lt;br&gt;&#xA;तदाहं स्वशरेणापि शीघ्रं छेद्मि न संशयः ॥३३॥&lt;br&gt;&#xA;एकादश्यां च ये मानादन्नं भुञ्जन्ति भूतले ॥&lt;br&gt;&#xA;मातरं भ्रातृपत्नीं च भगिनीं च सुतां तथा ॥&lt;br&gt;&#xA;पापं तेषां ममैवास्तु न छेद्मि यदि त्वच्छरम् ॥३४॥&lt;br&gt;&#xA;इति तस्य वचः स्पष्टं श्रुत्वा शङ्कितमानसः ॥&lt;br&gt;&#xA;प्रत्युवाच पुनर्वाक्यं श्रीकृष्णं सोऽपि संस्मरन् ॥३५॥&lt;br&gt;&#xA;सुनन्दन उवाच -&lt;br&gt;&#xA;मया कृष्णाङ्घ्रियुगलं सेवितं मनसा यदि ॥&lt;br&gt;&#xA;कपटेन विना तर्हि सत्यं भूयाद्वचो मम ॥३६॥&lt;br&gt;&#xA;स्वपत्नीं च विना वीर नान्यां पश्यामि कामतः ॥&lt;br&gt;&#xA;तेन सत्येन सङ्ग्रामे वाक्यं भूयादृतं मम ॥३७॥&lt;br&gt;&#xA;इत्युक्त्वा सायकं तीक्ष्णं विमुमोच सुनन्दनः ॥&lt;br&gt;&#xA;मन्त्रयित्वा च मन्त्रेण महाकालानलोपमम् ॥३८॥&lt;br&gt;&#xA;प्रमुक्तं वीक्ष्य विशिखं स्वबाणेन नृपात्मजः ॥&lt;br&gt;&#xA;सद्यश्चिच्छेद हि यथा सर्पं पक्षेण पक्षिराट् ॥३९॥&lt;br&gt;&#xA;छिन्ने तस्मिञ्छरे राजन्हाहाकारस्तदाभवत् ॥&lt;br&gt;&#xA;चचाल पृथिवी लोकैर्देवास्ते विस्मयं गताः ॥४०॥&lt;br&gt;&#xA;परार्द्धः पतितो बाणः पूर्वार्द्धः फलसंयुतः ॥&lt;br&gt;&#xA;शिरश्चिच्छेद दैत्यस्य तरोः स्कन्धं यथा गजः ॥४१॥&lt;br&gt;&#xA;किरीटकुण्डलैर्युक्तं पतितं तस्य मस्तकम् ॥&lt;br&gt;&#xA;निरीक्ष्य हाहाशब्दं वै चक्रुर्दैत्याश्च दुःखिताः ॥४२॥&lt;br&gt;&#xA;कुनन्दनकबन्धस्तु शीघ्रमुत्थाय संयुगे ॥&lt;br&gt;&#xA;खड्गेन मुष्टिभिः पादैर्बहूञ्छत्रूञ्जघान ह ॥४३॥&lt;br&gt;&#xA;ततश्च यदुसेनायां नेदुर्दुन्दुभयो मुहुः ॥&lt;br&gt;&#xA;सुनन्दनोपरि सुराः पुष्पवर्षं प्रचक्रिरे ॥४४॥&lt;br&gt;&#xA;इति श्रीगर्गसंहितायां हयमेधखण्डे&lt;br&gt;&#xA;दैत्यपुत्रवधवर्णनं नाम षट्‌त्रिंशोऽध्यायः ॥३६॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/37/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/37/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - सप्तत्रिंशोऽध्यायः&lt;br&gt;&#xA;दैत्यसहायार्थं समागतः भैरवमोहनः -&lt;/p&gt;&#xA;&lt;p&gt;वज्रनाभिरुवाच -&lt;br&gt;&#xA;कुनन्दने हते ब्रह्मन्बल्वले मूर्च्छिते रणे ॥&lt;br&gt;&#xA;न कृतं तु सहायं वै रुद्रेण करुणात्मना ॥१॥&lt;br&gt;&#xA;कस्मान्न चागतो रुद्रो यज्ञः पूर्णः कथं भवेत् ॥&lt;br&gt;&#xA;कथं विमुक्तस्तुरगस्तन्मे व्याख्यातुमर्हसि ॥२॥&lt;br&gt;&#xA;सौतिरुवाच -&lt;br&gt;&#xA;इति तस्य वचः श्रुत्वा गर्गो ज्ञानवतां वरः ॥&lt;br&gt;&#xA;स्मृत्वा सर्वां कथां ब्रह्मन्नुवाच यदुसत्तम् ॥३॥&lt;br&gt;&#xA;गर्ग उवाच -&lt;br&gt;&#xA;बल्वले मूर्च्छिते राजन्हते शूरे कुनन्दने ॥&lt;br&gt;&#xA;महाकोपं शिवश्चक्रे प्रेरितस्तु सुरर्षिणा ॥४॥&lt;br&gt;&#xA;आरुह्य नन्दिनं क्रुद्धो भक्तरक्षाकरः शिवः ॥&lt;br&gt;&#xA;चन्द्ररेखां वहन्मूर्ध्नि जटाजूटान्तरे नृप ॥५॥&lt;br&gt;&#xA;सर्पहारैर्मुण्डहारैर्भस्मलिप्तो भयङ्करः ॥&lt;br&gt;&#xA;दशबाहुः पञ्चमुखो नेत्रैः पञ्चदशैर्वृतः ॥६॥&lt;br&gt;&#xA;सिंहचर्माम्बरधरो मदमत्तो भयङ्करः ॥&lt;br&gt;&#xA;त्रिशूलपट्टिशधरो धनुर्बाणधरः परः ॥७॥&lt;br&gt;&#xA;कुठारपाशपरिघभिन्दिपालैर्विभूषितः ॥&lt;br&gt;&#xA;सहस्ररविसङ्काशः सर्वभूतगणावृतः ॥८॥&lt;br&gt;&#xA;हन्तुं सर्वान्वृष्णिवरान्कार्ष्णिजप्रमुखान्मृधे ॥&lt;br&gt;&#xA;कैलसादाययौ शीघ्रं चालयन्पृथिवीतलम् ॥९॥&lt;br&gt;&#xA;कोलाहलो महानासीदाकाशे भूतले नृप ॥&lt;br&gt;&#xA;देवदैत्यनराः सर्वे भयं प्रापुश्च विस्मिताः ॥१०॥&lt;br&gt;&#xA;सगणं सपरीवारमागतं वीक्ष्य शङ्करम् ॥&lt;br&gt;&#xA;क्रुद्धं प्रलयकर्तारं भयं प्रापुर्यदूत्तमाः ॥११॥&lt;br&gt;&#xA;अनिरुद्धस्य च मुखं निस्तेजस्कमभूद्‌भयात् ॥&lt;br&gt;&#xA;चकम्पे हृदयं तस्य दुःखितस्य रणाङ्गणे ॥१२॥&lt;br&gt;&#xA;ततः प्रत्याह वचनं निष्ठुरं सर्वयादवान् ॥&lt;br&gt;&#xA;शूलं गृहीत्वा हस्तेन गिरीशः क्रोधपूरितः ॥१३॥&lt;br&gt;&#xA;शङ्कर उवाच -&lt;br&gt;&#xA;अनिरुद्धः कुत्र गतो गतः कुत्र सुनन्दनः ॥&lt;br&gt;&#xA;साम्बादयः कुत्र गता भक्तं हत्वा कुनन्दनम् ॥१४॥&lt;br&gt;&#xA;बल्वलं मूर्च्छितं कृत्वा मद्‌भक्तं दैत्यसत्तमम् ॥&lt;br&gt;&#xA;तस्यानुगान्मृधे हत्वा कुत्र यास्यन्ति वृष्णयः ॥१५॥&lt;br&gt;&#xA;तस्मात्सर्वान्हनिष्यामि मद्‌भक्तानां रिपून्मृधे ॥&lt;br&gt;&#xA;अहं विष्णुर्विधिश्चैते भक्तं रक्षन्ति दुःखतः ॥१६॥&lt;br&gt;&#xA;गर्ग उवाच -&lt;br&gt;&#xA;इत्युदीर्य्यानिरुद्धं स प्रेषयामास भैरवम् ॥&lt;br&gt;&#xA;त्वं हि योद्धुं गच्छ शूर कार्ष्णिजं जयिनं मृधे ॥१७॥&lt;br&gt;&#xA;सुनन्दनं नन्दिनं च प्रेषयामास रोषतः ॥&lt;br&gt;&#xA;गदं च वीरभद्रं वै साम्बं च शिखिवाहनम् ॥१८॥&lt;br&gt;&#xA;भानुञ भृङ्गिणं युद्धे विरूपाक्षः समादिशत् ॥&lt;br&gt;&#xA;यदूंश्च प्रेषयामास भूतप्रेतांस्ततः शिवः ॥१९॥&lt;br&gt;&#xA;ततस्ते रुद्रवचनाद्‌भूतप्रेतविनायकाः ॥&lt;br&gt;&#xA;भैरवाः प्रमथाश्चैव वेताला ब्रह्मराक्षसाः ॥२०॥&lt;br&gt;&#xA;उन्मादाश्चैव कूष्माण्डा आजग्मुः कोटिशो मृधे ॥&lt;br&gt;&#xA;भूतानि जघ्नुश्चाङ्गारैर्यादवाश्च विनायकाः ॥२१॥&lt;br&gt;&#xA;पट्टिशैर्भैरवाः शूलैः खट्वाङ्गैः प्रमथाः किल ॥&lt;br&gt;&#xA;जनानश्वान्गृहीत्वा तु भक्ष्यन्ति ब्रह्मराक्षसाः ॥२२॥&lt;br&gt;&#xA;यातुधानाश्चरर्वयन्तो मनुष्याणां शिरांसि च ॥&lt;br&gt;&#xA;कपालैस्तत्र वेतालाः पिबन्तो रुधिरं रणे ॥२३॥&lt;br&gt;&#xA;पिशाचास्तत्र नृत्यन्ति प्रेता गायन्ति एव हि ॥&lt;br&gt;&#xA;शिरांसि कन्दुकानीव क्षेपयन्तो मुहुर्मुहुः ॥२४॥&lt;br&gt;&#xA;अट्टहासं प्रकुर्वन्तः प्रधावन्त इतस्ततः ॥&lt;br&gt;&#xA;गजान्‌रथांश्चर्वयन्तो दृश्यन्ते रणमण्डले ॥२५॥&lt;br&gt;&#xA;रक्तं पिशाच्यो डाकिन्यः पाययन्त्यः सुतान्मृधे ॥&lt;br&gt;&#xA;मारोदीरिति वादिन्य अक्षीणि च तदाऽमृजन् ॥२६॥&lt;br&gt;&#xA;उन्मादाश्चैव कूष्माण्डा निर्माय मुण्डकैः स्रजः ॥&lt;br&gt;&#xA;संयच्छन्ति महेशाय शूराणां स्वर्गगामिनाम् ॥२७॥&lt;br&gt;&#xA;हाहाकारस्तदैवासीद्यदुसैन्ये नृपेश्वर ॥&lt;br&gt;&#xA;दुद्रुवन्तो भयादश्वा धावन्तस्तत्र दन्तिनः ॥२८॥&lt;br&gt;&#xA;वीराः प्रपतिता युद्धे गता मृत्युं सहस्रशः ॥&lt;br&gt;&#xA;दृष्ट्वा चेत्थं गणबलं दीप्तिमान्माधवात्मजः ॥२९॥&lt;br&gt;&#xA;चापे निधाय विशिखान्मुमुचे परमाद्‌भुतम् ॥&lt;br&gt;&#xA;ते शरा विविशुस्तिग्मा भूतप्रेतविनायकान् ॥३०॥&lt;br&gt;&#xA;कोटिशः कोटिशो राजन्यथारण्यं शिखण्डिनः ॥&lt;br&gt;&#xA;ततश्च दुद्रुवुर्भिन्नाः सर्वे भूतगणाः शरैः ॥३१॥&lt;br&gt;&#xA;केचिन्निपतिता युद्धे केचिद्वै निधनं गताः ॥&lt;br&gt;&#xA;न हताश्च शरैः केऽपि पतिताः पूर्वमेव च ॥३२॥&lt;br&gt;&#xA;पलायिते प्रेतगणे भैरवः क्रोधपूरितः ॥&lt;br&gt;&#xA;त्रिशूली सारमेयस्थ आजगाम कृतान्तवत् ॥३३॥&lt;br&gt;&#xA;तं दृष्ट्वा कालरूपं च भैरवं तु भयङ्करम् ॥&lt;br&gt;&#xA;न कोऽपि युयुधे तेनानिरुद्धो युयुधे नृप ॥३४॥&lt;br&gt;&#xA;अनिरुद्धः पञ्चशरैस्तताड भैरवं मृधे ॥&lt;br&gt;&#xA;स चापि परिघेणापि बभञ्ज तद्‌रथं वरम् ॥३५॥&lt;br&gt;&#xA;सोऽप्यन्यं रथमारुह्य सज्जं कृत्वा धनुर्दृढम् ॥&lt;br&gt;&#xA;तताड दशभिर्बाणै रौद्रं मायाविनं मृधे ॥३६॥&lt;br&gt;&#xA;तैर्बाणैर्निहतः सोऽपि किञ्चित्कश्मलतां गतः ॥&lt;br&gt;&#xA;त्रिशूलं त्रिशिखं तस्मै चिक्षेप ज्वलनप्रभम् ॥३७॥&lt;br&gt;&#xA;शूलं समागतं दृष्ट्वा बाणैश्चिच्छेद कार्ष्णिजः ॥&lt;br&gt;&#xA;छिन्नं स्वीयं त्रिशूलं वै दृष्ट्वा रुद्रसुतो बली ॥३८॥&lt;br&gt;&#xA;ससृजे मायया तत्र मुखादनलमेव च ॥&lt;br&gt;&#xA;तेनाग्निना जज्वलुश्च मही वृक्षा दिशो दश ॥३९॥&lt;br&gt;&#xA;पदातीनां रथानां च हयानां दन्तिनां तथा ॥&lt;br&gt;&#xA;जज्वलुश्च शरीराणि मुञ्जपुष्पप्रतूलवत् ॥४०॥&lt;br&gt;&#xA;केचित्प्रज्वलिता वीराः केचिद्वै भस्मतां गताः ॥&lt;br&gt;&#xA;अग्निना पूरितं सैन्यं कृष्णं केचित्स्मरन्ति हि ॥४१॥&lt;br&gt;&#xA;सेनां भयातुरां दृष्ट्वानिरुद्धो धन्विनां वरः ॥&lt;br&gt;&#xA;दधार विशिखं चापे ज्ञात्वा मायां विनिर्मिताम् ॥४२॥&lt;br&gt;&#xA;मन्त्रयित्वा च मन्त्रेण पर्जन्यास्त्रेण सायकम् ॥&lt;br&gt;&#xA;मुमोच गगने शीघ्रं स्मरन्कृष्णपदाम्बुजम् ॥४३॥&lt;br&gt;&#xA;शरे मुक्ते समागत्य मेघाः प्रववृषुर्जलम् ॥&lt;br&gt;&#xA;अग्निः शान्तिं गतो राजन्यथा प्रावृट् तथा बभौ ॥४४॥&lt;br&gt;&#xA;शिखण्डिनः कोकिलाश्च चातकाः सारसादयः ॥&lt;br&gt;&#xA;मण्डूकाद्याश्च प्रजगुरिन्द्रगोपा विरेजिरे ॥४५॥&lt;br&gt;&#xA;पुरन्दरस्य चापेन सौदामिन्या बभौ नभः ॥&lt;br&gt;&#xA;प्रयासं निष्फलं दृष्ट्वा भैरवो भैरवं रवम् ॥४६॥&lt;br&gt;&#xA;चकार स्वमुखेनापि सर्वेषां त्रासयन्मनः ॥&lt;br&gt;&#xA;ननाद तेन ब्रह्माण्डं सप्तलोकैर्बिलैः सह ॥४७॥&lt;br&gt;&#xA;विचेलुर्दिग्गजास्तारा राजद्‌भूखण्डमण्डलम् ॥&lt;br&gt;&#xA;तदैव बधिरीभूता बभूवुः पतिता नराः ॥४८॥&lt;br&gt;&#xA;पुनश्च भैरवः क्रुद्धो हस्तं हस्तेन पीडयन् ॥&lt;br&gt;&#xA;निष्पिषन्नधरं दन्तैर्लेलिहानः स्वजिह्वया ॥४९॥&lt;br&gt;&#xA;नेत्राभ्यां रक्तवर्णाभ्यां पश्यन्सर्पैर्विभूषितः ॥&lt;br&gt;&#xA;जग्राह परशुं तीक्ष्णं तृणीकृत्य यदूत्तमम् ॥५०॥&lt;br&gt;&#xA;तदैव जृम्भणास्त्रेणानिरुद्धो रणकोविदः ॥&lt;br&gt;&#xA;भैरवं मोहयामास श्रीकृष्ण इव शङ्करम् ॥५१॥&lt;br&gt;&#xA;तेनास्त्रेण रणे राजन्ननिरुद्धस्य पश्यतः ॥&lt;br&gt;&#xA;पपात भूतले रौद्रो जृम्भितो निद्रितोऽभवत् ॥५२॥&lt;br&gt;&#xA;इति श्रीगर्गसंहितायां हयमेधखण्डे&lt;br&gt;&#xA;भैरवमोहनं नाम सप्तत्रिंशोऽध्यायः ॥३७॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/38/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/38/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - अष्टत्रिंशोऽध्यायः&lt;br&gt;&#xA;अनिरुद्ध-सहायार्थं कृष्णागमनम् -&lt;/p&gt;&#xA;&lt;p&gt;गर्ग उवाच -&lt;br&gt;&#xA;तदा मृत्युञ्जयः क्रुद्धो भैरवं वीक्ष्य निद्रितम् ॥&lt;br&gt;&#xA;वृषभं प्रेरयामास कार्ष्णिजं शूरमानिनम् ॥१॥&lt;br&gt;&#xA;तदैव वृषभः कोपाच्छृङ्गाभ्यां मारयन्यदून् ॥&lt;br&gt;&#xA;दन्तैः पश्चिमपादाभ्यां सेनायां विचचार ह ॥२॥&lt;br&gt;&#xA;त्वरं जघान शृङ्गेण सम्मुखस्थं सुनन्दनम् ॥&lt;br&gt;&#xA;शृङ्गेण भिन्नहृदयः पपात पञ्चतां गतः ॥३॥&lt;br&gt;&#xA;तदाऽऽजगाम सङ्क्रुद्धोऽनिरुद्धो गजसंस्थितः ॥&lt;br&gt;&#xA;धनुर्धरो दंशितश्च माभैर्माभैरिति ब्रुवन् ॥४॥&lt;br&gt;&#xA;दृष्ट्वा तत्र हतं वीरं कृष्णपुत्रं सुनन्दनम् ॥&lt;br&gt;&#xA;प्राप्तो दुःखं मृधेऽत्यन्तं कम्पितः शोकपूरितः ॥५॥&lt;br&gt;&#xA;हते तस्मिन्महावीरे शोचन्तं तं शिवोऽब्रवीत् ॥&lt;br&gt;&#xA;मा कृथास्त्वं रणे शोकमनिरुद्ध महाबल ॥६॥&lt;br&gt;&#xA;रणमध्ये पातनं च शूराणां कीर्तये स्मृतम् ॥&lt;br&gt;&#xA;तस्मात्त्वमपि सङ्ग्रामे मया युद्ध्यस्व यत्नतः ॥७॥&lt;br&gt;&#xA;प्रयातान्‌ रक्षस्व प्राणान्ममाग्रे युद्धकाङ्क्षया ॥&lt;br&gt;&#xA;गर्ग उवाच -&lt;br&gt;&#xA;इति तस्य वचः श्रुत्वा शोकं त्यक्त्वा यदूत्तमः ॥८॥&lt;br&gt;&#xA;निचखान पञ्च बाणान् शिवस्य मस्तके नृप ॥&lt;br&gt;&#xA;नाराचास्ते महेशस्य जटाजूटेषु निष्ठिताः ॥९॥&lt;br&gt;&#xA;दृश्यन्ते गृध्रपक्षाढ्याः शाखा इव वनस्पतेः ॥&lt;br&gt;&#xA;ततो रुद्रः स्वकोदण्डे बाणमेकं निधाय च ॥१०॥&lt;br&gt;&#xA;चिच्छेद तेन सहसा तस्य चापस्य शिञ्जिनीम् ॥&lt;br&gt;&#xA;अनिरुद्धः पुनः शीघ्रं सज्यं कृत्वा धनुर्दृढम् ॥११॥&lt;br&gt;&#xA;उग्रचापस्य चिच्छेद शिञ्जिनीं सायकेन च ॥&lt;br&gt;&#xA;ततः श्रुत्वा तयोर्युद्धमद्‌भुतं रोमहर्षणम् ॥१२॥&lt;br&gt;&#xA;विमानस्थाश्च शक्राद्या आजग्मुः कौतुकान्विताः ॥&lt;br&gt;&#xA;ऊचुः परस्परं खस्था निरीक्ष्य भयविह्वलाः ॥१३॥&lt;br&gt;&#xA;देवा ऊचुः&lt;br&gt;&#xA;अमू लोकत्रयस्यापि ह्युत्पत्तिलयकारकौ ॥&lt;br&gt;&#xA;एतयोश्च रणं तस्माद्विफलं रणमण्डले ॥१४॥&lt;br&gt;&#xA;को विजेष्यति सङ्ग्रामं प्राप्स्यते कः पराजयम् ॥&lt;br&gt;&#xA;गर्ग उवाच -&lt;br&gt;&#xA;ततस्त्रिदिनपर्यन्तं युद्धमासीत्तयोर्भृशम् ॥१५॥&lt;br&gt;&#xA;पुनः शरासनं रुद्रः सज्जं कृत्वा रुषान्वितः ॥&lt;br&gt;&#xA;ब्रह्मास्त्रं सन्दधे तत्र लोकप्रलयकारकम् ॥१६॥&lt;br&gt;&#xA;ब्रह्मास्त्रेण तु ब्रह्मास्त्रं भिदुरास्त्रेण पार्वतम् ॥&lt;br&gt;&#xA;पर्जन्यास्त्रेण चाग्नेयमनिरुद्धो जहार ह ॥१७॥&lt;br&gt;&#xA;तदा प्रकुपितोऽत्यन्तं पिनाकी प्रज्वलन्निव ॥&lt;br&gt;&#xA;त्रिशिखेन त्रिशूलेन जघान कार्ष्णिनन्दनम् ॥१८॥&lt;br&gt;&#xA;स त्रिशूलश्च तं भित्त्वा गजं भित्त्वा विनिर्गतः ॥&lt;br&gt;&#xA;स्थितोऽभूच्च तयोर्मध्ये ऊर्ध्वपुङ्ख अधोमुखः ॥१९॥&lt;br&gt;&#xA;गजो मृत्युं गतो युद्धेऽनिरुद्धो मूर्च्छितोऽभवत् ॥&lt;br&gt;&#xA;पेततुस्तौ च संलग्नौ भिन्नवक्षस्थलौ मृधे ॥२०॥&lt;br&gt;&#xA;हाहाकारस्तदैवासीद्‌रुरुदुः सर्वयादवाः ॥&lt;br&gt;&#xA;रुद्रस्याग्रे यथा भीता यमस्याग्रे च पापिनः ॥२१॥&lt;br&gt;&#xA;अनिरुद्धं निपतितं मृत्युतुल्यं विमूर्च्छितम् ॥&lt;br&gt;&#xA;श्रुत्वा ययौ शङ्कितश्च साम्बः स्कन्दं विहाय च ॥२२॥&lt;br&gt;&#xA;मूर्च्छितं यदुवीरं तु वीक्ष्य क्रोधपरिप्लुतः ॥&lt;br&gt;&#xA;अश्रुपूर्णमुखः साम्बः शर्वं प्राह धनुर्धरः ॥२३॥&lt;br&gt;&#xA;कस्मात्करिष्यसे रुद्र दानवानां हि पालनम् ॥&lt;br&gt;&#xA;हत्वानिरुद्धं सङ्ग्रामे वीरं चैव सुनन्दनम् ॥२४॥&lt;br&gt;&#xA;वेदे भागवते शास्त्रे पुरा विप्रैः श्रुतं मया ॥&lt;br&gt;&#xA;श्रीकृष्णाख्यं परं नित्यं शिवं सेविति वैष्णवः ॥२५॥&lt;br&gt;&#xA;मृषा जातं हि तत्सर्वं कार्ष्णिजे पतिते सति ॥&lt;br&gt;&#xA;सुनन्दनः कृष्णसुतः सोऽपि युद्धे त्वया हतः ॥२६॥&lt;br&gt;&#xA;वृथा करिष्यसे युद्धं धिक्त्वां तस्मान्महेश्वर ॥&lt;br&gt;&#xA;अहं त्वां पातयिष्यामि रणे कृष्णपराङ्‌मुखम् ॥२७॥&lt;br&gt;&#xA;क्षुरप्रैः सायकैः शीघ्रं तिष्ठ तिष्ठ रणे शिव ॥&lt;br&gt;&#xA;एतद्वचः समाकर्ण्य प्रसन्नः शङ्करोऽब्रवीत् ॥२८॥&lt;br&gt;&#xA;शिव उवाच -&lt;br&gt;&#xA;धन्यस्त्वं यादवश्रेष्ठ सत्यं वदति नो भवान् ॥&lt;br&gt;&#xA;मन्नाथः कृष्णचन्द्रोऽयं देवदानववन्दितः ॥२९॥&lt;br&gt;&#xA;कुनन्दने च निहते बल्वले मूर्च्छिते रणे ॥&lt;br&gt;&#xA;सहायार्थमहं वीर भक्तरक्षार्थमागतः ॥३०॥&lt;br&gt;&#xA;सत्यं कर्तुं स्ववचनं किञ्चित्कोपेन पूरितः ॥&lt;br&gt;&#xA;करोमि प्रधने युद्धं भक्तप्रियचिकीर्षया ॥३१॥&lt;br&gt;&#xA;इत्थं वदति भूतेशे साम्बो रोषप्रपूरितः ॥&lt;br&gt;&#xA;तताड शीघ्रं चापेन क्षुरप्रैः सायकैर्मृडम् ॥३२॥&lt;br&gt;&#xA;तैर्बाणैर्निहतो रुद्रो न किञ्चित्कश्मलं गतः ॥&lt;br&gt;&#xA;यथा मतङ्गजः पुष्पैर्जग्राह स्वधनुः शिवः ॥३३॥&lt;br&gt;&#xA;तताड निशितैर्बाणैर्युद्धे जाम्बवतीसुतम् ॥&lt;br&gt;&#xA;साम्बः शिवं शिवः साम्बं जघ्नतुस्तौ परस्परम् ॥३४॥&lt;br&gt;&#xA;दृष्ट्वा युद्धं तयोर्लोकसंहारं मेनिरेऽस्मराः ॥&lt;br&gt;&#xA;भूतले गगने राजन्महान्कोलाहलोऽभवत् ॥३५॥&lt;br&gt;&#xA;भीताश्च वृष्णयस्तत्र नाथं कृष्णं स्मरन्ति हि ॥३६॥&lt;br&gt;&#xA;तदा हरिः श्रीयदुपालकश्च&lt;br&gt;&#xA;ज्ञात्वा यदूनां च महाविपत्तिम् ॥&lt;br&gt;&#xA;रथेन तत्रागतवान्‌ रिपुघ्नो&lt;br&gt;&#xA;युक्तेन वै सूततुरङ्गमैश्च ॥३७॥&lt;br&gt;&#xA;श्यामः किरीटी नवकञ्जनेत्रो&lt;br&gt;&#xA;नवार्ककोटिद्युतिमादधानः ॥&lt;br&gt;&#xA;कौमोदकीशङ्खरथाङ्गपद्म-&lt;br&gt;&#xA;कोदण्डबाणैर्नियुतोऽसिधारी ॥३८॥&lt;br&gt;&#xA;श्रीवत्सचिह्नेन तु कौस्तुभेन&lt;br&gt;&#xA;पीताम्बरणेपि च मालयाऽऽ‌ढ्यः ॥&lt;br&gt;&#xA;नीलालकैः कुण्डलकङ्कणद्यै-&lt;br&gt;&#xA;र्विभूषितः कोटिमनोजतुल्यः ॥३९॥&lt;br&gt;&#xA;समुद्‌गलद्‌भिः सितफेनशीकरा-&lt;br&gt;&#xA;न्मुक्ताफलानीव च राजहंसकैः ॥&lt;br&gt;&#xA;सुग्रीवमुख्यैरतिवेगवत्तरै-&lt;br&gt;&#xA;र्हयैर्युतः सुन्दरसामगायनैः ॥४०॥&lt;br&gt;&#xA;दृष्ट्वा स्वनाथं यदवः स्वागतं हर्षविह्वलाः ॥&lt;br&gt;&#xA;बभूवुः सुखिनः सर्वे शीतभीता रविं यथा ॥४१॥&lt;br&gt;&#xA;तदा जयजयारावो यदुसैन्ये बभूव ह ॥&lt;br&gt;&#xA;प्रचक्रिरे पुष्पवर्षं गगनस्थाश्च देवताः ॥४२॥&lt;br&gt;&#xA;दृष्ट्वा साम्बस्तु श्रीकृष्णं सहायार्थं समागतम् ॥&lt;br&gt;&#xA;पपात पादयोस्तस्य चापं त्यक्त्वा प्रहर्षतः ॥४३॥&lt;br&gt;&#xA;इति श्रीगर्गसंहितायां हयमेधखण्डे&lt;br&gt;&#xA;श्रीकृष्णागमनं नामाष्टात्रिंशोऽध्यायः ॥३८॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/39/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/39/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - एकोनचत्वारिंशोऽध्यायः&lt;br&gt;&#xA;असुरैः सह युद्धे अनिरुद्धविजयम् -&lt;/p&gt;&#xA;&lt;p&gt;गर्ग उवाच -&lt;br&gt;&#xA;कृष्णं दृष्ट्वा हरस्तत्र भीतः शङ्कितमानसः ॥&lt;br&gt;&#xA;त्यक्त्वा चापत्रिशूलादीन्भक्त्या श्रीनाथमब्रवीत् ॥१॥&lt;br&gt;&#xA;शङ्कर उवाच -&lt;br&gt;&#xA;ॐ अविनयमपनय विष्णो दमय मनः शमय विषयमृगतृष्णाम् ॥&lt;br&gt;&#xA;भूतदयां विस्तारय तारय संसारसागरतः ॥२॥&lt;br&gt;&#xA;दिव्यधुनीमकरन्दे परिमलपरिभोगसच्चिदानन्दे ॥&lt;br&gt;&#xA;श्रीपतिपदारविन्दे भवभयखेदच्छिदे वन्दे ॥३॥&lt;br&gt;&#xA;सत्यपि भेदापगमे नाथ तवाहं न मामकीनस्त्वम् ॥&lt;br&gt;&#xA;सामुद्रो हि तरङ्गः क्वचन समुद्रो न तारङ्गः ॥४॥&lt;br&gt;&#xA;उद्‌धृतनग नगभिदनुज दनुजकुलामित्र मित्रशशिदृष्टे ॥&lt;br&gt;&#xA;दृष्टे भवति प्रभवति न भवति किं भवतिरस्कारः ॥५॥&lt;br&gt;&#xA;मत्स्यादिभिरवतारैरवतारवताऽवता वसुधाम् ॥&lt;br&gt;&#xA;परमेश्वर परिपाल्यो भवता भवतापभीतोऽहम् ॥६॥&lt;br&gt;&#xA;दामोदर गुणमन्दिर सुन्दरवदनारविन्द गोविन्द ॥&lt;br&gt;&#xA;भवजलधिमथनमन्दर परमं दरमपनय त्वं मे ॥७॥&lt;br&gt;&#xA;नारायण करुणामय शरणं करवाणि तावकौ चरणौ ॥&lt;br&gt;&#xA;इति षट्पदी मदीये वदनसरोजे सदा वसतु ॥८॥&lt;br&gt;&#xA;इति स्तुतः शङ्करेण प्रीतः सङ्कर्षणानुजः ॥&lt;br&gt;&#xA;पप्रच्छ सर्वाभिप्रायं नमन्तं चन्द्रशेखरम् ॥९॥&lt;br&gt;&#xA;श्रीकृष्ण उवाच -&lt;br&gt;&#xA;किं कृतस्तेऽपराधो वै मत्पुत्रेण कुबुद्धिना ॥&lt;br&gt;&#xA;यतस्त्वया हतः सङ्ख्येऽनिरुद्धो मूर्च्छितः कृतः ॥१०॥&lt;br&gt;&#xA;हतं यदुबलं कस्मात्कस्मात्त्वं चागतो रणे ॥&lt;br&gt;&#xA;कस्माद्युद्धं च कृतवांस्तन्मे व्याख्यातुमर्हसि ॥११॥&lt;br&gt;&#xA;इत्थं श्रीकृष्णवचनं निशम्य प्रमथेश्वरः ॥&lt;br&gt;&#xA;उवाच लज्जितो भूत्वा विचार्य मधुसूदनम् ॥१२॥&lt;br&gt;&#xA;शङ्कर उवाच -&lt;br&gt;&#xA;देवदेव जगन्नाथ राधिकेश जगन्मय ॥&lt;br&gt;&#xA;पाहि पाहि कृपाकारिन्निस्त्रपं मां कृतागसम् ॥१३॥&lt;br&gt;&#xA;त्वं न जानासि किं देव कथयिष्यामि किं त्वहम् ॥&lt;br&gt;&#xA;भक्तस्य पालनं कर्तुं मायया तव मोहितः ॥१४॥&lt;br&gt;&#xA;अहमागतवान्देव त्वं सर्वं क्षन्तुमर्हसि ॥&lt;br&gt;&#xA;शास्ताहं सर्वलोकस्य मानादिति मया हरे ॥१५॥&lt;br&gt;&#xA;मारिताः सङ्गरे शूरा वृष्णयः कृष्णदेवताः ॥&lt;br&gt;&#xA;तस्मात्सन्तः स्वयं त्यक्त्वा परमैश्वर्यमीप्सितम् ॥१६॥&lt;br&gt;&#xA;ध्यायन्ते सततं कृष्णपादाब्जं ते निरापदम् ॥&lt;br&gt;&#xA;सुखं दुःखं नृणां तावद्यावत्कृष्णे न मानसम् ॥१७॥&lt;br&gt;&#xA;कृष्णे मनसि सञ्जाते भेत्ति खड्गो दुरत्ययः ॥&lt;br&gt;&#xA;नराणां कर्मवृक्षाणां मूलच्छेदं करोति यः ॥१८॥&lt;br&gt;&#xA;मद्‌भक्तिबलदर्पिष्ठा मत्प्रभुं त्वां यदूत्तमम् ॥&lt;br&gt;&#xA;न मन्यन्ते च ते सर्वे यास्यन्ति निरयं ध्रुवम् ॥१९॥&lt;br&gt;&#xA;इत्युक्त्वा शङ्करस्तूष्णीं भूत्वा कृष्णस्य पादयोः ॥&lt;br&gt;&#xA;पपात दण्डवद्‌भक्त्या ह्यश्रुपूर्णाकुलेक्षणः ॥२०॥&lt;br&gt;&#xA;उत्थाप्याश्वास्य तं रुद्रं पार्श्वतस्तत्प्रदर्शनात् ॥&lt;br&gt;&#xA;मिलित्वा भगवान्कृष्ण आलुलोक सुधार्द्रदृक् ॥२१॥&lt;br&gt;&#xA;आह कृष्णः सुराः सर्वे कुर्वन्ति भक्तपालनम् ॥&lt;br&gt;&#xA;त्वया जुगुप्सितं कर्म किं कृतं भक्तपालने ॥२२॥&lt;br&gt;&#xA;ममासि हृदये त्वं तु भवतो हृदये ह्यहम् ॥&lt;br&gt;&#xA;आवयोरन्तरं नास्ति मूढाः पश्यन्ति दुर्द्धियः ॥२३॥&lt;br&gt;&#xA;त्वां नमन्ति च मद्‌भक्तास्त्वद्‌भक्ता मां सदाशिव ॥&lt;br&gt;&#xA;ये न मन्यन्ति मद्वाक्यं यास्यन्ति नरकं च ते ॥२४॥&lt;br&gt;&#xA;इत्युक्त्वा भगवान्कृष्णो हतं पुत्रं सुनन्दनम् ॥&lt;br&gt;&#xA;दृष्ट्या पीयूषवर्षिण्या जीवयामास संयुगे ॥२५॥&lt;br&gt;&#xA;तत्पश्चादनिरुद्धस्य हृदयाच्छूलमेव च ॥&lt;br&gt;&#xA;शनैः शनैः समाकृष्य जीवयामास तं हरिः ॥२६॥&lt;br&gt;&#xA;तत्पश्चाद्यादवान्सर्वान्निहतान्संयुगे भृशम् ॥&lt;br&gt;&#xA;अजीवयत्सुधादृष्ट्या कृष्णस्तु प्रभुरीश्वरः ॥२७॥&lt;br&gt;&#xA;तावत्सदुन्दुभिरवं पुष्पवृष्टिं दिवौकसः ॥&lt;br&gt;&#xA;उत्साहलक्षणां चक्रुः प्रसाद्य गरुडध्वजम् ॥२८॥&lt;br&gt;&#xA;प्रभुं त्रैलोक्यनेतारं कृष्णं दृष्ट्वा यदूत्तमाः ॥&lt;br&gt;&#xA;उत्थाय सम्भ्रमाच्चक्रुर्जयारावं मुदान्विताः ॥२९॥&lt;br&gt;&#xA;अथोत्थितो बल्वलस्तु महादेवन रक्षितः ॥&lt;br&gt;&#xA;क्व गतश्चानिरुद्धो वै ब्रुवन्वाक्यं रुषान्वितः ॥३०॥&lt;br&gt;&#xA;ततः शर्वेण दैत्यस्तु बोधितो वचनैः शुभैः ॥&lt;br&gt;&#xA;ज्ञात्वा कृष्णस्य माहात्म्यं मुदितोऽभून्महामनाः ॥३१॥&lt;br&gt;&#xA;ततः प्रणम्य गोविन्दं स्तुत्वा दैत्यस्तु बल्वलः ॥&lt;br&gt;&#xA;तुरगं प्रददौ राजन्बहुद्रव्येण संयुतम् ॥३२॥&lt;br&gt;&#xA;ततो यज्ञहयं नीत्वा पुत्रपौत्रसमन्वितः ॥&lt;br&gt;&#xA;सेतुमार्गेण कृष्णस्तु प्रययौ पश्चिमां दिशम् ॥३३॥&lt;br&gt;&#xA;कृष्णे गते भगवति राज्ये संस्थाप्य बल्वलम् ॥&lt;br&gt;&#xA;कैलासं प्रययौ रुद्रः सगणस्तु सभैरवः ॥३४॥&lt;br&gt;&#xA;एतत्कृष्णचरित्रं तु ये शृण्वन्ति गृहे जनाः ॥&lt;br&gt;&#xA;तेषां सहायं भगवान्करिष्यति सदा हरिः ॥३५॥&lt;br&gt;&#xA;इति श्रीगर्गसंहितायां हयमेधखण्डे&lt;br&gt;&#xA;ऽनिरुद्धविजयवर्णनं नामैकोनचत्वारिंशोऽध्यायः ॥३९॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/40/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/40/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - चत्वारिंशोऽध्यायः&lt;br&gt;&#xA;कृष्णेन सह यादवसैन्यस्य व्रजप्रवेशम् -&lt;/p&gt;&#xA;&lt;p&gt;गर्ग उवाच -&lt;br&gt;&#xA;मुक्तस्तुरङ्गः कृष्णेन पत्रचामरभूषितः ॥&lt;br&gt;&#xA;प्रययौ स बहून्देशान्नेत्राभ्यां च विलोकयन् ॥१॥&lt;br&gt;&#xA;बल्वलं निर्जितं श्रुत्वा नानादेशाधिपा नृपाः ॥&lt;br&gt;&#xA;हयं न जगृहुः प्राप्तं श्रीकृष्णस्य भयान्नृप ॥२॥&lt;br&gt;&#xA;इत्थं व्रजन्भारते वै यदुवीरतुरङ्गमः ॥&lt;br&gt;&#xA;एकमासेन राजेन्द्र प्राप्तोऽभूद्‌व्रजमण्डले ॥३॥&lt;br&gt;&#xA;ततः कृष्णां समुत्तीर्य दृष्ट्वा वृन्दावनं वनम् ॥&lt;br&gt;&#xA;तमालस्य तले राजन्स्थितोऽभूद्धयसत्तमः ॥४॥&lt;br&gt;&#xA;दूर्वां चरन्तं तुरगं विलोक्य&lt;br&gt;&#xA;विहाय गास्ते किल गोपबालाः ॥&lt;br&gt;&#xA;समाययुस्ते नृप कौतुकेन&lt;br&gt;&#xA;हयस्य पार्श्वे करताडनैश्च ॥५॥&lt;br&gt;&#xA;इति पश्यत्सु सर्वेषु श्रीदामा गोपनायकः ॥&lt;br&gt;&#xA;जग्राह लीलया राजञ्चरन्तं चञ्चलं हयम् ॥६॥&lt;br&gt;&#xA;गोपाशेन हयं बद्ध्वा गले गोपैः समन्वितः ॥&lt;br&gt;&#xA;केनोत्सृष्टो वदन्वाक्यं नन्दस्य निकटं ययौ ॥७॥&lt;br&gt;&#xA;आगतं वाजिनं दृष्ट्वा नन्दोऽपि हर्षपूरितः ॥&lt;br&gt;&#xA;तत्पत्रं वाचयित्वाऽऽह सर्वान्गद्‌गदया गिरा ॥८॥&lt;br&gt;&#xA;उग्रसेनहयश्चैष पुरे मम समागतः ॥&lt;br&gt;&#xA;पालितो ह्यनिरुद्धेन मत्पौत्रेण सर्वतः ॥९॥&lt;br&gt;&#xA;गृह्णामि यज्ञतुरगं मित्राणां मिलनाय च ॥&lt;br&gt;&#xA;ततः प्रपौत्रं पश्यामि कृष्णाकारं प्रियङ्करम् ॥१०॥&lt;br&gt;&#xA;इत्युक्त्वा नन्दराजस्तु द्र्ष्टुं गोपैः समन्वितः ॥&lt;br&gt;&#xA;कथयित्वा यशोदाग्रेऽभिप्रायं निर्ययौ पुरात् ॥११॥&lt;br&gt;&#xA;तदैव यादवाः सर्वे भोजवृष्ण्यन्धकादयः ॥&lt;br&gt;&#xA;हयस्य पृष्ठतो लग्नास्तत्राजग्मुर्नृपेश्वर ॥१२॥&lt;br&gt;&#xA;विलोकयन्तो नयपालतीर्थे&lt;br&gt;&#xA;तथा च मार्गे मिथिलामयोध्याम् ॥&lt;br&gt;&#xA;बर्हिष्मतीं चैव हि कान्यकुब्जं&lt;br&gt;&#xA;साङ्कर्षणं गोकुलमेव राजन् ॥१३॥&lt;br&gt;&#xA;मार्तण्डकन्यां मथुरां पुरीं च&lt;br&gt;&#xA;विराजते यत्र तु केशवश्च ॥&lt;br&gt;&#xA;वृन्दावने नन्दपुरे नृपेन्द्र&lt;br&gt;&#xA;समागताः कृष्णयुताश्च सर्वे ॥१४॥&lt;br&gt;&#xA;नन्दग्रामं तत्र दृष्ट्वा रथस्थो नन्दनन्दनः ॥&lt;br&gt;&#xA;सर्वेषामग्रतो भूत्वा ह्याययौ यादवैर्वृतः ॥१५॥&lt;br&gt;&#xA;ददर्श तत्र पुरतो गोपालैः पितरं हरिः ॥&lt;br&gt;&#xA;संस्थितं तु पुरस्कृत्य वारणेन्द्रमलङ्कृतम् ॥१६॥&lt;br&gt;&#xA;वादित्रैः शङ्खशब्दैश्च जयशब्दैर्नृपेश्वर ॥&lt;br&gt;&#xA;पुष्पालङ्कारकलशलाजाद्यैः परिभूषितम् ॥१७॥&lt;br&gt;&#xA;ततश्च यादवाः सर्वे नेमुर्नन्दं निरीक्ष्य च ॥&lt;br&gt;&#xA;हर्षाश्रुविप्लुता राजन्नुद्धवाद्याश्च तत्र वै ॥१८॥&lt;br&gt;&#xA;तदैव नन्दराजस्य दक्षिणाङ्गमथास्फुरत् ॥&lt;br&gt;&#xA;उवाच दृष्ट्वा मनसि ह्युत्तमं शकुनं नृप ॥१९॥&lt;br&gt;&#xA;अद्य पश्यामि नेत्राभ्यां कृष्णं किं प्रियवादिनम् ॥&lt;br&gt;&#xA;यस्मान्ममाक्षिः स्फुरति दक्षिणश्च प्रियङ्करः ॥ २०॥&lt;br&gt;&#xA;मन्नेत्रगोचरः कृष्णो यदा भूयात्तदा ह्यह्यम् ॥&lt;br&gt;&#xA;गवां लक्षं प्रदास्यामि ब्राह्मणेभ्यो ह्यलङ्कृतम् ॥२१॥&lt;br&gt;&#xA;इत्युक्त्वा वचनं नन्दो विरराम यदा नृप ॥&lt;br&gt;&#xA;तदाशृणोत्स्वपुत्रस्यागमनं व्रजवासिभिः ॥२२॥&lt;br&gt;&#xA;श्रीकृष्णागमनं श्रुत्वा नन्दो विरहविप्लुतः ॥&lt;br&gt;&#xA;पश्यन्हरिं च सर्वेषां विचचार रुदन्निव ॥२३॥&lt;br&gt;&#xA;वदन्कृष्णेति कृष्णेति गिरा गद्‌गदया भृशम् ॥&lt;br&gt;&#xA;हे कृष्णचन्द्र क्व गतो दुःखितं मां न पश्यसि ॥२४॥&lt;br&gt;&#xA;ततो निरीक्ष्य पितरं श्रीकृष्णः पितृवत्सलः ॥&lt;br&gt;&#xA;अवप्लुत्य रथात्तूर्णं पपात चरणौ पितुः ॥२५॥&lt;br&gt;&#xA;श्रीनन्दराजस्तनयं समुत्थाप्य चिरागतम् ॥&lt;br&gt;&#xA;स्नापयामास सलिलैः कृत्वा वक्षसि नेत्रयोः ॥२६॥&lt;br&gt;&#xA;अक्षिभ्यां कृष्णचन्द्रस्तु मुमोचाश्रु घृणातुरः ॥&lt;br&gt;&#xA;श्रीदामादीन्सखीन्दृष्ट्वा पश्चात्प्रेमपरिप्लुतः ॥२७॥&lt;br&gt;&#xA;पृथक्पृथक्परिरेभे कृष्णप्रेमपरिप्लुप्तः ॥&lt;br&gt;&#xA;भक्तानां कोऽस्ति माहात्म्यमहो वक्तुं धरातले ॥२८॥&lt;br&gt;&#xA;नन्दाद्या रुरुदुर्गोपाः श्रीकृष्णाद्याश्च यादवाः ॥&lt;br&gt;&#xA;प्रवक्तुं न समर्थास्ते सर्वे विरहविक्लवाः ॥२९॥&lt;br&gt;&#xA;अश्रुपूर्णमुखः कृष्णो गोपान्गद्‌गदया गिरा ॥&lt;br&gt;&#xA;सर्वानाश्वासयामास प्रेमानन्दसमाकुलान् ॥३०॥&lt;br&gt;&#xA;परिपूर्णतमं साक्षाच्छ्रीकृष्णं जगदीश्वरम् ॥&lt;br&gt;&#xA;तादृशं ददृशुः सर्वे यादृशो मथुरां गतः ॥३१॥&lt;br&gt;&#xA;नवीननीरदश्यामं किशोरवयसं शिशुम् ॥&lt;br&gt;&#xA;शरत्प्रभातकमलकान्तिमोचनलोचनम् ॥३२॥&lt;br&gt;&#xA;शरत्पूर्णेन्न्दुशोभाढ्यं शोभास्वाच्छादनाननम् ॥&lt;br&gt;&#xA;कोटिमन्मथलावण्यं लीलानन्दितसुन्दरम् ॥३३॥&lt;br&gt;&#xA;सस्मितं मुरलीहस्तं द्विभुजं ह्यतिसुन्दरम् ॥&lt;br&gt;&#xA;तडिद्वस्त्रधरं देवं मत्स्यकुण्डलिनं हरिम् ॥३४॥&lt;br&gt;&#xA;चन्दनोक्षितसर्वाङ्गम् कौस्तुभेन विराजितम् ॥&lt;br&gt;&#xA;आजानुमालतीमालावनमालाविभूषितम् ॥३५॥&lt;br&gt;&#xA;मयूरपिच्छचूडं च सद्‌रत्नमुकुटोज्ज्वलम् ॥&lt;br&gt;&#xA;पक्वबिम्बाधरोष्ठं च नासिकोन्नतशोभनम् ॥३६॥&lt;br&gt;&#xA;एवं कृष्णस्य राजेन्द्र रूपं नैत्रैर्व्रजौकसः ॥&lt;br&gt;&#xA;पपुरानन्दसम्मग्नाः पीयूषं मानवा इव ॥३७॥&lt;br&gt;&#xA;अनिरुद्धं ततो नन्दः साम्बादींश्चैव यादवान् ॥&lt;br&gt;&#xA;आशिषं प्रददौ राजन्प्रीतः प्रेमपरिप्लुतः ॥३८॥&lt;br&gt;&#xA;ततः सर्वैश्च यदुभिः पुत्रपौत्रसमन्वितः ॥&lt;br&gt;&#xA;विवेश स्वपुरं नन्दो गतदुःखो महामतिः ॥३९॥&lt;br&gt;&#xA;अवप्लुत्य रथात्कृष्णः साम्बाद्यैः परिभूषितः ॥&lt;br&gt;&#xA;त्वरं स्वमातुर्भवनमानन्दं प्रददन्ययौ ॥४०॥&lt;br&gt;&#xA;दृष्ट्वा स्वमातरं कृष्णो गृहद्वारे समागताम् ॥&lt;br&gt;&#xA;रुदतीं बाष्पकण्ठी तां ननाम प्ररुदन्हरिः ॥४१॥&lt;br&gt;&#xA;यशोदा तस्य जननी स्वप्राणेभ्यः प्रियं सुतम् ॥&lt;br&gt;&#xA;उपगूह्य ददौ तस्मै गिरा गद्‌गदयाऽऽशिषः ॥४२॥&lt;br&gt;&#xA;नन्दस्तथोपनन्दश्च तथा षड्‌वृषभानवः ॥&lt;br&gt;&#xA;वृषभानुवरश्चैव ह्येते द्रष्टुं समाययुः ॥४३॥&lt;br&gt;&#xA;तत्रागतानां गोपानां श्रीकृष्णो यादवैर्वृतः ॥&lt;br&gt;&#xA;यथाविध्युपसङ्गम्य सर्वेषां मानमादधे ॥४४॥&lt;br&gt;&#xA;ते तु कृष्णस्य कुशलं पप्रच्छुर्मुदिताननाः ॥&lt;br&gt;&#xA;तेषां कृष्णस्तु भगवान्पप्रच्छ कुशलं परम् ॥४५॥&lt;br&gt;&#xA;ततश्च यमुनातीरे वृन्दारण्ये नृपेश्वर ॥&lt;br&gt;&#xA;बभूवुः शिबिराः सर्वेऽनिरुद्धस्य महात्मनः ॥४६॥&lt;br&gt;&#xA;शिबिरेष्वनिरुद्धाद्या साम्बाद्याश्चोद्धवादयः ॥&lt;br&gt;&#xA;निवासं चक्रिरे कृष्णः स्थितोऽभून्नन्दपत्तने ॥४७॥&lt;br&gt;&#xA;आगतेभ्यश्च सर्वेभ्यो नन्दः कृष्णेन संयुतः ॥&lt;br&gt;&#xA;भोजनं प्रददौ राजन्पशुभ्यश्च तृणानि च ॥४८॥&lt;br&gt;&#xA;इति श्रीगर्गसंहितायां हयमेधखण्डे&lt;br&gt;&#xA;व्रजप्रवेशो नाम चत्वारिंशोऽध्यायः ॥४०॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/41/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/41/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - एकचत्वारिंशोऽध्यायः&lt;br&gt;&#xA;राधाकृष्णमिलनम् -&lt;/p&gt;&#xA;&lt;p&gt;श्रीगर्ग उवाच -&lt;br&gt;&#xA;आहूतो राधया कृष्णः सन्ध्यायां नन्दनन्दनः ॥&lt;br&gt;&#xA;जगाम शश्वदेकान्ते शीतलं कदलीवनम् ॥१॥&lt;br&gt;&#xA;रम्भादलैश्चन्दनस्य पङ्कयुक्तं मनोहरम् ॥&lt;br&gt;&#xA;स्फारास्फुरन्नभ्रगेहं यमुनावायुशीकरम् ॥२॥&lt;br&gt;&#xA;एतादृशं राधिकायाः सुन्दरं मेघमन्दिरम् ॥&lt;br&gt;&#xA;सर्वं दुःखाग्निना नित्यं भस्मीभूतं बभूव ह ॥३॥&lt;br&gt;&#xA;श्रीदामशापेन नृप दुःखेन वृषभानुजा ॥&lt;br&gt;&#xA;तनुं रक्षति तत्रापि कृष्णागमनहेतवे ॥४॥&lt;br&gt;&#xA;निशम्य कृष्णं स्ववने समागतं&lt;br&gt;&#xA;सखीमुखाच्छ्रीवृषभानुनन्दिनी ॥&lt;br&gt;&#xA;आनेतुमुत्थाय वरासनात्त्वरं&lt;br&gt;&#xA;द्वारे सखीभिर्नृप सा जगाम ह ॥५॥&lt;br&gt;&#xA;ददौ ह्यासनपाद्याद्यानुपचारान्व्रजेश्वरी ॥&lt;br&gt;&#xA;वदन्ती कुशलं वाक्यं कृष्णा कृष्णं व्रजेश्वरम् ॥६॥&lt;br&gt;&#xA;परिपूर्णतमं दृष्ट्वा परिपूर्णतमा नृप ॥&lt;br&gt;&#xA;जहौ विरहजं दुःखं संयोगे हर्षपूरिता ॥७॥&lt;br&gt;&#xA;चकार स्वस्याः शृङ्गारं वस्त्रालङ्कारचन्दनैः ॥&lt;br&gt;&#xA;कुशस्थल्यां गते नाथे शृङ्गारो न कृतस्तया ॥८॥&lt;br&gt;&#xA;पुरा तया न भुक्तं च ताम्बूलं मिष्टभोजनम् ॥&lt;br&gt;&#xA;कृतं न शय्याशयनं क्वचिद्धास्यं न वा कृतम् ॥९॥&lt;br&gt;&#xA;सिंहासने स्थितं राधा देवं मदनमोहनम् ॥&lt;br&gt;&#xA;हर्षाश्रूणि प्रमुञ्चन्ती जगौ गद्‌गदया गिरा ॥१०॥&lt;br&gt;&#xA;राधोवाच -&lt;br&gt;&#xA;गोकुलं मथुरां त्यक्त्वा गतः कस्मात्कुशस्थलीम् ॥&lt;br&gt;&#xA;वद तन्मे हृषीकेश त्वं साक्षाद्‌गोकुलेश्वरः ॥११॥&lt;br&gt;&#xA;क्षणं युगसमं नाथ जानामि त्वद्वियोगतः ॥&lt;br&gt;&#xA;घटीं मन्वन्तरसमां द्विपरार्द्धसमं दिनम् ॥१२॥&lt;br&gt;&#xA;कस्मिन्कुकाले विरहो मे बभूव च दुःखदः ॥&lt;br&gt;&#xA;येन त्वच्चरणौ देव न पश्यामि सुखप्रदौ ॥१३॥&lt;br&gt;&#xA;यथा रामं तु सीतेव मानसं वरटेव च ॥&lt;br&gt;&#xA;तथा रासेश्वरं त्वां तु मानदं हि समुत्सहे ॥१४॥&lt;br&gt;&#xA;सर्वं जानासि सर्वज्ञ किं दुःखं कथयाम्यहम् ॥&lt;br&gt;&#xA;शतवर्षं गतं नाथ वियोगो न गतो मम ॥१५॥&lt;br&gt;&#xA;इत्युक्त्वा वचनं राजन्स्वामिनी स्वामिनं परम् ॥&lt;br&gt;&#xA;वियोगखिन्ना दुःखानि स्मरन्ती सा रुरोद ह ॥१६॥&lt;br&gt;&#xA;दृष्ट्वा प्रियां रुदन्तीं तां प्रियः प्राह प्रियं वचः ॥&lt;br&gt;&#xA;तस्माश्च शमयन्वाक्यैः कृष्णः कश्मलमेव च ॥१७॥&lt;br&gt;&#xA;श्रीकृष्ण उवाच -&lt;br&gt;&#xA;न कर्तव्यस्त्वया राधे शोकश्च तनुशोषकः ॥&lt;br&gt;&#xA;तेजश्चैकं द्विधाभूतभावयोः ऋषयो विदुः ॥१८॥&lt;br&gt;&#xA;यत्राहं त्वं सदा तत्र यत्र त्वं ह्यहमेव च ॥&lt;br&gt;&#xA;वियोग आवयोर्नास्ति मायापुरुषयोर्यथा ॥१९॥&lt;br&gt;&#xA;भेदं हि चावयोर्मध्ये ये पश्यन्ति नराधमाः ॥&lt;br&gt;&#xA;देहान्ते नरकान्‌राधे ते प्रयान्ति स्वदोषतः ॥२०॥&lt;br&gt;&#xA;अथातस्त्वं तु मां राधे नित्यं द्रक्ष्यसि चान्तिके ॥&lt;br&gt;&#xA;प्रभाते चक्रवाकीव चक्रवाकं प्रियङ्करम् ॥२१॥&lt;br&gt;&#xA;किञ्चित्कालेन दयिते गोपगोपीभिरेव च ॥&lt;br&gt;&#xA;साकं त्वयाक्षरं ब्रह्म श्रीगोलोकं व्रजाम्यहम् ॥२२॥&lt;br&gt;&#xA;गर्ग उवाच -&lt;br&gt;&#xA;माधवस्य वचः श्रुत्वा गोपीभिः सह राधिका ॥&lt;br&gt;&#xA;प्रसन्ना पूजयामास रमेशं च रमा यथा ॥२३॥&lt;br&gt;&#xA;श्रीराधया पुनः कृष्णो रासार्थं प्रार्थितो नृप ॥&lt;br&gt;&#xA;प्रस्रन्नो वृन्दकारण्ये रासं कर्तुं मनो दधे ॥२४॥&lt;br&gt;&#xA;इति श्रीगर्गसंहितायां हयमेधखण्डे&lt;br&gt;&#xA;राधाकृष्णमेलनं नामैकचत्वारिंशोऽध्यायः ॥४१॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/42/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/42/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - द्विचत्वारिशोऽध्यायः&lt;br&gt;&#xA;रासक्रीडा -&lt;/p&gt;&#xA;&lt;p&gt;श्रीगर्ग उवाच -&lt;br&gt;&#xA;हेमन्ते मासि पूर्वस्मिन्‌राकायां राधिकेश्वरः ॥&lt;br&gt;&#xA;वंशीं वशकरीं दघ्मौ यथा वृन्दावने पुरा ॥१॥&lt;br&gt;&#xA;ध्वनिर्बभूव तस्याश्च सर्वेषामाहरन्मनः ॥&lt;br&gt;&#xA;निशम्य गोप्यः सङ्खिन्नाः कामखेदेन तत्रसुः ॥२॥&lt;br&gt;&#xA;रुन्धन्नम्बुभृतश्चमत्कृतिपरं&lt;br&gt;&#xA;कुर्वन्मुहुस्त्वम्बरं&lt;br&gt;&#xA;ध्यानाद्धन्तनयन्सनन्दनमुखा-&lt;br&gt;&#xA;न्विस्मेरयन्वेधसम् ॥&lt;br&gt;&#xA;औत्सुक्याद्‌बलिभिर्बलिं चटुलय-&lt;br&gt;&#xA;न्भोगेन्द्रमाघूर्णयन्-&lt;br&gt;&#xA;भिन्दन्नण्डकटाहभित्तिमभितो&lt;br&gt;&#xA;बभ्राम वंशीध्वनिः ॥३॥&lt;br&gt;&#xA;अथोदगाच्चन्द्रमास्तु चर्षणीनां शुचो मृजन् ॥&lt;br&gt;&#xA;यथा प्रियाया राजेन्द्र विदेशादागतः प्रियः ॥४॥&lt;br&gt;&#xA;तदैव यमुना राजंस्तनुं दिव्यं दधार ह ॥&lt;br&gt;&#xA;वृन्दावनं गिरीन्द्रञ्च व्रजभूमिञ्च मानद ॥५॥&lt;br&gt;&#xA;कृष्णा नदी जयति यत्र मणीन्द्रमुक्ता-&lt;br&gt;&#xA;माणिक्यशुभ्रहरिता करतोलिकाभिः ॥&lt;br&gt;&#xA;वैदूर्यनीलकहरिद्धरिवज्रपीत-&lt;br&gt;&#xA;सोपानमण्डपयुताभिरतिस्फुरन्ती ॥६॥&lt;br&gt;&#xA;स्वच्छन्दसूत्पतितमत्स्यगणैर्वहन्ती&lt;br&gt;&#xA;सच्छ्यामलेन वपुषाघगणं हरन्ती ॥&lt;br&gt;&#xA;उत्तुङ्गलोललहरी कमलैर्लसन्ती&lt;br&gt;&#xA;कृष्णा नदी जयति कृष्णगृहे लुठन्ती ॥७॥&lt;br&gt;&#xA;गोवर्धनं भज गिरीं शतचन्द्रयुक्तं&lt;br&gt;&#xA;मन्दारचन्दनलतावृतकल्पवृक्षम् ॥&lt;br&gt;&#xA;श्रीरासमण्डलयुतं मणिमण्डपाढ्यं&lt;br&gt;&#xA;कोटीरमञ्जुलनिकुञ्जकुटीरकोटिम् ॥८॥&lt;br&gt;&#xA;वृन्दावनं च यमुनातटनीरतीर-&lt;br&gt;&#xA;सम्पृक्तमन्दगमनैरतिगन्धवातैः ॥&lt;br&gt;&#xA;तत्कम्पितं च सुरभीकृतसर्वदेशं&lt;br&gt;&#xA;श्रीखण्डकुङ्कुममृदागुरुचर्चितं तम् ॥९॥&lt;br&gt;&#xA;जुष्टं वसन्तनवपल्लवपुष्परङ्गै-&lt;br&gt;&#xA;र्मन्दारचन्दनसुचम्पकनीपनिम्बैः ॥&lt;br&gt;&#xA;आम्रातकाम्रपनसागुरुनागरङ्गैः&lt;br&gt;&#xA;श्रीतालपिप्पलवटैर्नवनारिकेलैः ॥१०॥&lt;br&gt;&#xA;खर्जूरश्रीफललवङ्गविराजमान-&lt;br&gt;&#xA;मञ्जीरशालकतमालकदम्बयुक्तम् ॥&lt;br&gt;&#xA;सन्तानकुन्दबदरीकदलीसिताढ्यं&lt;br&gt;&#xA;श्रीशाल्मलीबकुलकेतकिसच्छिरीषम् ॥११॥&lt;br&gt;&#xA;सन्मोदिनीजलजवृन्दमनोहराभं&lt;br&gt;&#xA;वृन्दारकं वरवनं तुलसीलताढ्याम् ॥&lt;br&gt;&#xA;श्रीमल्लिकामृतलतामधुमाधवीभिः&lt;br&gt;&#xA;संराजितं स्मर नृपेन्द्र व्रजस्य मध्ये ॥१२॥&lt;br&gt;&#xA;वंशीवटं च कलकण्ठविहङ्गमैश्च&lt;br&gt;&#xA;कृष्णातटे च पुलिनं किल बालुकाढ्याम् ॥&lt;br&gt;&#xA;श्रीपाटलैर्मधुककिंशुकसत्प्रियालै-&lt;br&gt;&#xA;रौदुम्बरैः क्रमुकद्राक्षकपित्थयुक्तम् ॥१३॥&lt;br&gt;&#xA;श्रीकोविदारपिचुमन्दलतार्जुनैश्च&lt;br&gt;&#xA;प्लक्षैरशोकसरलैः सुरदारुभिश्च ॥&lt;br&gt;&#xA;जम्बूसुवेत्रनलकुब्जकस्वर्णयूथी-&lt;br&gt;&#xA;पुन्नागनागकुटजैः कुरबैर्वृतं च ॥१४॥&lt;br&gt;&#xA;चक्राह्वसारसशुकैः सितराजहंसैः&lt;br&gt;&#xA;कारण्डवैश्च जलकुक्कुटकूजितं च ॥१५॥&lt;br&gt;&#xA;दात्यूहकोकिलकपोतकनीलकण्ठै-&lt;br&gt;&#xA;र्नृत्यन्मयूरकलराववृतं स्मर त्वम् ॥१६॥&lt;br&gt;&#xA;श्यामाचकोरकलखञ्जनसारिकाभिः&lt;br&gt;&#xA;पारावतैर्भ्रमरतित्तिरतित्तिरीभिः ॥&lt;br&gt;&#xA;श्रीकाञ्चनीमधुलतामधुयूथिकाभिः&lt;br&gt;&#xA;संवेष्टितं हरिणमर्कटमर्कटीभिः ॥१७॥&lt;br&gt;&#xA;श्रीपद्मरागशिखरं च निकुञ्जगेहं&lt;br&gt;&#xA;श्रीकौस्तुभेन्द्रमणिराजिविराजमानम् ॥&lt;br&gt;&#xA;कोटीन्दुमण्डलवितानगणैश्च हैमैः&lt;br&gt;&#xA;श्रीपट्टसूत्ररचितैर्मणितोरणाढ्यम् ॥१८॥&lt;br&gt;&#xA;मुक्तावृतैः कनकपीतपतत्पताकैः&lt;br&gt;&#xA;पारावतैः सितपतत्रिभिरावृतञ्च ॥&lt;br&gt;&#xA;मन्दारकुन्दकरवीरकयूथिकानां&lt;br&gt;&#xA;मालाविचित्ररचितं नवचम्पकानाम् ॥१९॥&lt;br&gt;&#xA;नागेशपद्महरिचन्दनपल्लवानां&lt;br&gt;&#xA;श्रीमालतीकुरबकाञ्चनयूथिकानाम् ॥&lt;br&gt;&#xA;मालाभिरावृतमनङ्गहरं गृहं त-&lt;br&gt;&#xA;त्सद्‌रत्नदर्पणवृतं सितचामरैश्च ॥२०॥&lt;br&gt;&#xA;सिंहासनैश्च नवपल्लवपुष्पयुक्तैः&lt;br&gt;&#xA;शय्यासनैः कनकविद्रुमपादवृन्दैः ॥&lt;br&gt;&#xA;श्रीचन्दनागुरुजलैर्मकरन्दसङ्घैः&lt;br&gt;&#xA;कस्तूरिकामुदितकुङ्कुमचर्चितं तत् ॥२१॥&lt;br&gt;&#xA;एजद्‌वसन्ततरुपल्लवमेव वातैः&lt;br&gt;&#xA;शीतैर्गजेन्द्रगमनैः सुरभीकृताङ्गम् ॥&lt;br&gt;&#xA;एतादृशं हरिनिकुञ्जगृहं स्मर त्वं&lt;br&gt;&#xA;सन्नम्रशाखतरुयुक्तमतीव पुष्पैः ॥२२॥&lt;br&gt;&#xA;श्रीवेणुगीतं बहुकामवर्द्धनं&lt;br&gt;&#xA;निशम्य सर्वा व्रजयोषितो नृप ॥&lt;br&gt;&#xA;श्रीकृष्णकान्तेन गृहीतमानसा&lt;br&gt;&#xA;विसृज्य कर्माणि समाययुर्वने ॥२३॥&lt;br&gt;&#xA;रुद्धा याः पतिभी राजन्कृष्णेन हृतमानसाः ॥&lt;br&gt;&#xA;स्थूलं शरीरं तास्त्यक्त्वा त्वरं कृष्णान्तिकं ययुः ॥२४॥&lt;br&gt;&#xA;सिंहासने हेमदुकूलसंयुते&lt;br&gt;&#xA;मध्ये स्थितं सुन्दरनन्दनन्दनम् ॥&lt;br&gt;&#xA;श्रीसुन्दरी राधिकया समं परं&lt;br&gt;&#xA;गले दधानं मधुमालतीस्रजम् ॥२५॥&lt;br&gt;&#xA;श्यामं प्रभातार्ककिरीटिनं हरिं&lt;br&gt;&#xA;स्फुरत्प्रभं श्रीमुरलीमनोहरम् ॥&lt;br&gt;&#xA;पीताम्बरं मन्मथराशिमोहनं&lt;br&gt;&#xA;व्रजस्त्रियस्तं ददृशुः समागताः ॥२६॥&lt;br&gt;&#xA;दृष्ट्वा प्रियाः प्रियतमं मत्स्यकुण्डलिनं हरिम् ॥&lt;br&gt;&#xA;गोप्यो मूर्च्छां गताः सद्यो भूप चालक्षितोद्यमाः ॥२७॥&lt;br&gt;&#xA;सान्त्वयामास ताः कृष्णो मिष्टवाक्यैः सुधासमैः ॥&lt;br&gt;&#xA;तदा गोप्यो वनोद्देशे सर्वाश्चैतन्यतां गताः ॥२८॥&lt;br&gt;&#xA;कृष्णं गद्‌गदया वाचा स्तुत्वा भीताः स्त्रियो वराः ॥&lt;br&gt;&#xA;त्यक्त्वा विरहजं दुःखं गोविन्दं ददृशुः प्रियम् ॥२९॥&lt;br&gt;&#xA;वृन्दावने भ्राजमाने मालतीवनसङ्कुले ॥&lt;br&gt;&#xA;दिव्यद्रुमलताजाले मधुपध्वनिनादिते ॥३०॥&lt;br&gt;&#xA;विचचार हरिः साक्षाद्देवो मदनमोहनः ॥&lt;br&gt;&#xA;पद्माभं पद्महस्तेन गृहीत्वा राधिकाकरम् ॥३१॥&lt;br&gt;&#xA;प्रहसन्भगवान्साक्षादाययौ यमुनातटम् ॥&lt;br&gt;&#xA;कृष्णातीरे निकुञ्जे वै श्रीकृष्णो निषसाद ह ॥३२॥&lt;br&gt;&#xA;तस्मिन्गृहे मधुपतेः शृणु गोपिकानां&lt;br&gt;&#xA;श्रीकृष्णचन्द्रचरणस्मरणावृतानाम् ॥&lt;br&gt;&#xA;झङ्कारनूपुरझणत्करकङ्कणानां&lt;br&gt;&#xA;मञ्जीररत्नविचलत्कटिकिङ्किणीनाम् ॥३३॥&lt;br&gt;&#xA;स्मेरद्युतिस्फुटचमत्कृतगण्डदेशैः&lt;br&gt;&#xA;श्रीदन्तपङ्क्तिविलसत्तडितालिलेशैः ॥&lt;br&gt;&#xA;कोटीरहारहरिताङ्गदभूषितानां&lt;br&gt;&#xA;बालार्कमण्डलविकुण्डलमण्डितानाम् ॥३४॥&lt;br&gt;&#xA;तासां तु कापि युवती कथिता च मुग्धा&lt;br&gt;&#xA;मध्यापि कापि तरुणी रुचिरा प्रगल्भा ॥&lt;br&gt;&#xA;काचित्तरुं विनयती मधुरं हसन्ती&lt;br&gt;&#xA;काचित्सखी मदयुता सुवने व्रजन्ती ॥३५॥&lt;br&gt;&#xA;सन्ताड्य तामपि करेण तु काप्यधाव-&lt;br&gt;&#xA;त्सङ्गृह्य कापि भुवने कमलैर्जघान ॥&lt;br&gt;&#xA;काचिच्छ्लथत्कनकहारमुपाजहार&lt;br&gt;&#xA;काचित्प्रमुक्तकबरी तु विहारमत्ता ॥३६॥&lt;br&gt;&#xA;श्रीजाह्नवी च यमुना मधु माधवी च&lt;br&gt;&#xA;शीला रमा शशिमुखी विरजा सुशीला ॥&lt;br&gt;&#xA;चन्द्रानना च ललिता त्वचला विशाखा&lt;br&gt;&#xA;मायाऽल्प एव कथिता भवने त्वसङ्ख्याः ॥३७॥&lt;br&gt;&#xA;लीलातपत्रमतिमौक्तिकदामजालं&lt;br&gt;&#xA;नीत्वा चलन्ति मणिभूमिषु तत्र काश्चित् ॥&lt;br&gt;&#xA;श्रीचामरव्यजनदण्डधरा वयस्याः&lt;br&gt;&#xA;काश्चिद्‌व्रजन्ति धृतपीतपतत्पताकाः ॥३८॥&lt;br&gt;&#xA;नृत्यन्ति तत्र हरिवेषधरास्तु काश्चि-&lt;br&gt;&#xA;द्वीणाकरा मधुरतालमृदङ्गहस्ताः ॥&lt;br&gt;&#xA;वंशीधराश्च वृषभानुसुताः सुवेषाः&lt;br&gt;&#xA;केयूरकुण्डलयुता मणिवेत्रहस्ताः ॥३९॥&lt;br&gt;&#xA;सद्धावभावरसतालयुतस्मिताक्तै-&lt;br&gt;&#xA;र्झङ्कारनूपुरयुतैर्विशदैः कटाक्षैः ॥&lt;br&gt;&#xA;सङ्गीतनृत्यविदितैर्भ्रुकुटीविभङ्गै&lt;br&gt;&#xA;राधां हरिं च सततं परितोषयन्त्यः ॥४०॥&lt;br&gt;&#xA;तस्मिन्निकुञ्जभवने यमुनातटेऽपि&lt;br&gt;&#xA;वंशीवटे वनधरानिकटे हरिं तम् ॥&lt;br&gt;&#xA;श्रीराधया च गिरिराजतटं व्रजन्तं&lt;br&gt;&#xA;नन्दात्मजं च नटवेषधरं स्मर त्वम् ॥४१॥&lt;br&gt;&#xA;श्रीपद्मरागनखदीप्तिपदारविन्दं&lt;br&gt;&#xA;झङ्कारनूपुरधरं स्फुरदङ्गदेशम् ॥&lt;br&gt;&#xA;कुर्वन्तमेव तु पदारुणभूमिदेशं&lt;br&gt;&#xA;श्रीमत्परागसुरुचालमितस्ततस्तु ॥४२॥&lt;br&gt;&#xA;लक्ष्मीकराब्जपरिलालितजानुदेशं&lt;br&gt;&#xA;रम्भोरु पीतवसनं तु कृशोदराभम् ॥&lt;br&gt;&#xA;रोमावलिभ्रमरनाभिसरस्त्रिरेखं&lt;br&gt;&#xA;काञ्चीधरं भृगुपदं मणीकौस्तुभाढ्यम् ॥४३॥&lt;br&gt;&#xA;श्रीवत्सहाररुचिरं नवमेघनीलं&lt;br&gt;&#xA;पीताम्बरं करिकरस्फुटबाहुदण्डम् ॥&lt;br&gt;&#xA;रत्नाङ्गदं च मणीकङ्कणपद्महस्तं&lt;br&gt;&#xA;श्रीराजहंसवरकन्धरशोभमानम् ॥४४॥&lt;br&gt;&#xA;श्रीकम्बुकण्ठललितं विलसत्कपोलं&lt;br&gt;&#xA;मध्यं तु निम्नचिबुकं किल कुन्ददन्तम् ॥&lt;br&gt;&#xA;बिम्बाधरं स्मितलसच्छुकचञ्चुनासं&lt;br&gt;&#xA;पीयूषकल्पवचनं प्रचलत्कटाक्षम् ॥४५॥&lt;br&gt;&#xA;श्रीपुण्डरीकदलनेत्रमनङ्गलीलं&lt;br&gt;&#xA;भ्रूमण्डलस्मितगुणावृतकामचापम् ॥&lt;br&gt;&#xA;विद्युच्छटोच्छलितरत्नकिरीटकोटिं&lt;br&gt;&#xA;मार्तण्डमण्डलविकुण्डमण्डिताभम् ॥४६॥&lt;br&gt;&#xA;वंशीधरं त्वहिविलोलगुडालकाढ्यं&lt;br&gt;&#xA;राधापतिं सजलपद्ममुखं चलन्तम् ॥&lt;br&gt;&#xA;कन्दर्पकोटिघनमानहरं कृशाङ्गं&lt;br&gt;&#xA;वंशीवटे नटवरं भज सर्वथा त्वम् ॥४७॥&lt;br&gt;&#xA;आरक्तरक्तनखचन्द्रपदाब्जशोभां&lt;br&gt;&#xA;मञ्जीरनूपुररणत्कटिकिङ्किणीकाम् ॥&lt;br&gt;&#xA;श्रीघण्टिकाकनककङ्कणशब्दमुक्तां&lt;br&gt;&#xA;राधां दधामि तरुपुञ्जनिकुञ्जमध्ये ॥४८॥&lt;br&gt;&#xA;नीलाम्बरैः कनकरश्मितटस्फुरद्‌भिः&lt;br&gt;&#xA;श्रीभानुजातटमरुद्‌गतिचञ्चलाङ्गैः ॥&lt;br&gt;&#xA;सूक्ष्मस्वरूपललितैरतिगौरवर्णां&lt;br&gt;&#xA;रासेश्वरीं भज मनोहरमन्दहासाम् ॥४९॥&lt;br&gt;&#xA;बालार्कमण्डलमहाङ्गदरत्नहारां&lt;br&gt;&#xA;ताटङ्कतोरणमणीन्द्रमनोहराभाम् ॥&lt;br&gt;&#xA;श्रीकण्ठभालसुमनोनवपञ्चदाम्नीं&lt;br&gt;&#xA;रत्नाङ्गुलीयललितां व्रजराजपत्नीम् ॥५०॥&lt;br&gt;&#xA;चूडामणिद्युतिलसत्स्फुरदर्द्धचन्द्रां&lt;br&gt;&#xA;ग्रैवेयकालपनपत्रविचित्ररूपाम् ॥&lt;br&gt;&#xA;श्रीपट्टसूत्रमणीपट्टचलद्‌द्विदाम्नीं&lt;br&gt;&#xA;स्फूर्ज्जत्सहस्रदलपद्मधरां भजस्व ॥५१॥&lt;br&gt;&#xA;श्रीबाहुकङ्कणलसत्कुचरत्नदीप्तिं&lt;br&gt;&#xA;श्रीनासिकाभरणभूषितगण्डदेशाम् ॥&lt;br&gt;&#xA;सद्यौवनालसगतिं कलसर्पवेणीं&lt;br&gt;&#xA;मध्येन्दुकोटिवदनां स्फुटचम्पकाभाम् ॥५२॥&lt;br&gt;&#xA;सद्धावभावसहितां नवपद्मनेत्रां&lt;br&gt;&#xA;स्फूर्ज्जत्स्मितद्युतिकलां प्रचलत्कटाक्षाम् ॥&lt;br&gt;&#xA;कृष्णप्रियां ललितकुन्तलपुञ्जलाभां&lt;br&gt;&#xA;मन्दारहारमधुरभ्रमरीरवाढ्याम् ॥५३॥&lt;br&gt;&#xA;श्रीखण्डकुङ्कुममृदागुरुवारिसिक्तां&lt;br&gt;&#xA;श्रीबिन्दुकीरुचिरपत्रविचित्रचित्राम् ॥&lt;br&gt;&#xA;सन्तानपत्ररुचिरामलमञ्जनाभां&lt;br&gt;&#xA;रासेश्वरीं गजगतिं भज पद्मिनीं ताम् ॥५४॥&lt;br&gt;&#xA;एतादृशीं रतिवरां तु समेत्य कृष्णो&lt;br&gt;&#xA;गच्छन्निकुञ्जवनजालविलोकानाय ॥&lt;br&gt;&#xA;धावन्ति तत्र मणिछत्रधराश्च गोप्यो&lt;br&gt;&#xA;नीत्वा तथा चमरचारुपतत्पताकाः ॥५५॥&lt;br&gt;&#xA;षड्‌रागमेव वरधैवतमध्यमाद्यै-&lt;br&gt;&#xA;र्गायन्तमादिपुरुषं भज नन्दपुत्रम् ॥&lt;br&gt;&#xA;षट्‌त्रिंशतस्तदनुवर्त्तितरागिणीनां&lt;br&gt;&#xA;वंशीवरेण ललितेन वरं व्रजन्तम् ॥५६॥&lt;br&gt;&#xA;शृङ्गारवीरकरुणाद्‌भुतहास्यरौद्र-&lt;br&gt;&#xA;बीभत्सशान्तकभयानकनित्ययुक्तम् ॥&lt;br&gt;&#xA;भक्तप्रियं व्रजवधूमुखपद्मभृङ्गं&lt;br&gt;&#xA;योगीन्द्रहृत्कमलविस्फुरदङ्घ्रियुग्मम् ॥५७॥&lt;br&gt;&#xA;क्षेत्रज्ञमादिपुरुषं स्वधियज्ञरूपं&lt;br&gt;&#xA;सर्वेश्वरं सकलकारणकारणेशम् ॥&lt;br&gt;&#xA;कृष्णं हरिं प्रकृतिपूरषयोः पुमांसं&lt;br&gt;&#xA;सर्वं निरस्तकपटं निजतेजसेह ॥५८॥&lt;br&gt;&#xA;यं वै स्तुवन्ति शिवधर्मसुरेशशेष-&lt;br&gt;&#xA;लोकेशसिद्धिदगणेशसुरादयोऽपि ॥&lt;br&gt;&#xA;राधारमाप्रकृतिभूविरजास्वराद्या&lt;br&gt;&#xA;वेदा भजन्ति सततं तमहं भजामि ॥५९॥&lt;br&gt;&#xA;इति श्रीगर्गसंहितायां हयमेधखण्डे&lt;br&gt;&#xA;रासक्रीडायां द्विचत्वारिंशोऽध्यायः ॥४२॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/43/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/43/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - त्रिचत्वारिंशोऽध्यायः&lt;br&gt;&#xA;रासक्रीडा -&lt;/p&gt;&#xA;&lt;p&gt;गर्ग उवाच -&lt;br&gt;&#xA;वृन्दावने वृक्षलतालिसङ्कुले&lt;br&gt;&#xA;मन्दानिले वीजति शीतले नृप ॥&lt;br&gt;&#xA;रन्ध्राणि वेणोः किल पूरयन्हरि-&lt;br&gt;&#xA;र्मुहुर्हरत्येव दिवौकसां मनः ॥१॥&lt;br&gt;&#xA;वेणुगीतं ततः श्रुत्वा श्रीराधा कीर्तिनन्दिनी ॥&lt;br&gt;&#xA;भुजाभ्यां नन्दसूनुं वै जग्राहानङ्गविह्वला ॥२॥&lt;br&gt;&#xA;गोकुलस्य चकोरीं तां कृष्णो गोकुलचन्द्रमाः ॥&lt;br&gt;&#xA;दृष्ट्वा कुसुमपर्यङ्के तया रेमे हरन्मनः ॥३॥&lt;br&gt;&#xA;श्रीकृष्णस्य विहारेण ब्रह्मानन्देन स्वामिनी ॥&lt;br&gt;&#xA;मुदं लेभे महात्यन्तं तथा स्वामी वशीकृतः ॥४॥&lt;br&gt;&#xA;रमणीयं रतिकरं रासे रामा रमेश्वरम् ॥&lt;br&gt;&#xA;जगृहुः सर्वतो राजञ्छतयूथाश्च योषितः ॥५॥&lt;br&gt;&#xA;ताभिः सार्द्धं हरी रम्यो रेमे वै रासमण्डले ॥&lt;br&gt;&#xA;तावद्‌रूपधरो राजन् यावत्यो व्रजयोषितः ॥६॥&lt;br&gt;&#xA;विरहिण्यश्च ताः सर्वा विरहेण विहारिणः ॥&lt;br&gt;&#xA;ब्रह्मानन्देन सन्मर्त्या आनन्दं लेभिरे यथा ॥७॥&lt;br&gt;&#xA;श्रीकराभ्यां श्रीकराभ्यां श्रीशः श्रीश्यामसुन्दरः ॥&lt;br&gt;&#xA;दधार हृदये सर्वास्ताभिर्भक्त्या वशीकृतः ॥८॥&lt;br&gt;&#xA;स्वेदयुक्तान्याननानि तासां प्रीत्या व्रजेश्वरः ॥&lt;br&gt;&#xA;प्रामृजत्पीतवस्त्रेण किं वदामि तपःफलम् ॥९॥&lt;br&gt;&#xA;विना साङ्ख्येन योगेन तपसा श्रवणेन च ॥&lt;br&gt;&#xA;विना तीर्थेन दानेन प्राप्ताः कामेन ता हरिम् ॥१०॥&lt;br&gt;&#xA;ततो गोपीजनाः सर्वा मानवत्यः परस्परम् ॥&lt;br&gt;&#xA;कुवाक्यं कथयामासुः कृष्णं तृप्ता विहारतः ॥११॥&lt;br&gt;&#xA;अस्माँस्त्यक्त्वा पुरा कृष्णो गतः श्रीमथुरां पुरीम् ॥&lt;br&gt;&#xA;विलोकितुं रूपिणीश्च सुन्दरीः स्त्रीश्च सुन्दरः ॥१२॥&lt;br&gt;&#xA;न दृष्टास्तेन सुन्दर्यो जगाम द्वारकां पुनः ॥&lt;br&gt;&#xA;न दृष्टास्तेन तास्तत्र विवाहं कृतवान्पुनः ॥१३॥&lt;br&gt;&#xA;रुक्मिणीं भीष्मकसुतां न मत्वा तां तु रूपिणीम् ॥&lt;br&gt;&#xA;पुनर्विवाहान्कृतवान्सहस्राणी च षोडश ॥१४॥&lt;br&gt;&#xA;न मत्वा रूपिणीस्ताश्च शोकं कुर्वन्पुनः पुनः ॥&lt;br&gt;&#xA;व्रजमागतवान्सख्यः श्रीकृष्णोऽस्मान्विलोकितुम् ॥१५॥&lt;br&gt;&#xA;दृष्ट्वा रूपाणि चास्माकं सर्वद्रष्टा रमेश्वरः ॥&lt;br&gt;&#xA;प्रसन्नोऽभूत्तथा सख्यो यथा रासे हरिः पुरा ॥१६॥&lt;br&gt;&#xA;तस्माद्वयं च सर्वासां सुन्दरीणां वराः स्मृताः ॥&lt;br&gt;&#xA;सुनेत्राश्चन्द्रवदनाः शश्वत्सुस्थिरयौवनाः ॥&lt;br&gt;&#xA;अस्मत्तुल्याश्च रूपिण्यो नैव देवाङ्गनाश्च खे ॥&lt;br&gt;&#xA;याभिः शीघ्रं कटाक्षैश्च कृष्णः कामी वशीकृतः ॥१८॥&lt;br&gt;&#xA;अहो वै येन हंसेन मुक्ताः पूर्वं प्रभक्षिताः ॥&lt;br&gt;&#xA;स एवान्यत्कथं वस्तु भक्षयिष्यति दुःखतः ॥१९॥&lt;br&gt;&#xA;न सन्ति मुक्ताः सर्वत्र सन्ति मानसरोवरे ॥&lt;br&gt;&#xA;तथा वरस्त्रियो भूमौ न सन्ति सन्ति चात्र हि ॥२०॥&lt;br&gt;&#xA;गर्ग उवाच -&lt;br&gt;&#xA;इति मानवतीनां च स्वात्मारामो जगत्पतिः ॥&lt;br&gt;&#xA;वचः शृण्वन्राधया च तत्रैवान्तरधीयत ॥२१॥&lt;br&gt;&#xA;निर्द्धनोऽपि धनं लब्ध्वा मानं प्रकुरुते नृप ॥&lt;br&gt;&#xA;यस्य नारायणः प्राप्तो तस्य किं कथयाम्यहम् ॥२२॥&lt;br&gt;&#xA;इति श्रीगर्गसंहितायां हयमेधखण्डे&lt;br&gt;&#xA;रासक्रीडायां त्रिचत्वारिंशोऽध्यायः ॥४३॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/44/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/44/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - चतुश्चत्वारिंशोऽध्यायः&lt;br&gt;&#xA;रासक्रीडा -&lt;/p&gt;&#xA;&lt;p&gt;वज्रनाभिरुवाच -&lt;br&gt;&#xA;अद्‌भुतं कृष्णचरितं मया त्वन्मुखतः श्रुतम् ॥&lt;br&gt;&#xA;किं चक्रुर्गोपिकास्तासां स कथं दर्शनं ददौ ॥१॥&lt;br&gt;&#xA;तत्सर्वं मुनिशार्दूल मह्यं श्रद्धालवे वद ॥&lt;br&gt;&#xA;धन्यास्ते ये हि शृण्वन्ति कर्णे कृष्णकथां सदा ॥२॥&lt;br&gt;&#xA;मुखेन कृष्णचन्द्रस्य नामानि प्रजपन्ति हि ॥&lt;br&gt;&#xA;हस्तैः श्रीकृष्णसेवां वै ये प्रकुर्वन्ति नित्यशः ॥३॥&lt;br&gt;&#xA;नित्यं कुर्वन्ति कृष्णस्य ध्यानं दर्शनमेव च ॥&lt;br&gt;&#xA;पादोदकं प्रसादं च ये प्रभुञ्जन्ति नित्यशः ॥४॥&lt;br&gt;&#xA;इतीदृशेन भावेन श्रमेण जगदीश्वरम् ॥&lt;br&gt;&#xA;ये भजन्ति मुनिश्रेष्ठ ते प्रयान्ति हरेः पदम् ॥५॥&lt;br&gt;&#xA;संसारे ये प्रभुञ्जन्ति भोगान्नानाविधान्मुने ॥&lt;br&gt;&#xA;श्रवणादीन्न कुर्वन्ति देहसौख्येन दुर्मदाः ॥६॥&lt;br&gt;&#xA;ते चान्ते यमदूतैश्च गृहीताश्च भयानकैः ॥&lt;br&gt;&#xA;पतिताः कालसूत्रे वै यावद्‌रविनिशाकरौ ॥७॥&lt;br&gt;&#xA;सूत उवाच -&lt;br&gt;&#xA;इत्युक्तवन्तं राजानं प्रत्युवाच मुनिश्वरः ॥&lt;br&gt;&#xA;गद्‌गदस्वरया वाण्या प्रशंस्य चरितं हरेः ॥८॥&lt;br&gt;&#xA;गर्ग उवाच -&lt;br&gt;&#xA;कृष्णे चान्तर्हिते राजंस्त्वरं सर्वाश्च गोपिकाः ॥&lt;br&gt;&#xA;आचक्षाणाश्च तं तप्ताः हरिण्यो हरिणं यथा ॥९॥&lt;br&gt;&#xA;अन्तर्हितं हरिं ज्ञात्वा गोप्यः सर्वाश्च पूर्ववत् ॥&lt;br&gt;&#xA;यूथीभूता विचिक्युर्वै सर्वतस्तं वने वने ॥१०॥&lt;br&gt;&#xA;पप्रच्छुर्भूरुहान्सर्वान्मिलित्वा तु परस्परम् ॥&lt;br&gt;&#xA;हत्वा ह्यस्मान्कटाक्षेण क्व गतो नन्दनदनः ॥११॥&lt;br&gt;&#xA;तदस्माकं च वदत यूयं सर्वे वनेश्वराः ॥&lt;br&gt;&#xA;मार्तण्डकन्ये त्वजिरे गोपालो गाश्च चारयन् ॥१२॥&lt;br&gt;&#xA;नित्यं चकार लीलां तु स गतः कुत्र नो वद ॥&lt;br&gt;&#xA;शतशृङ्गगिरीन्द्रस्त्वं श्रीनाथेन धृतः पुरा ॥१३॥&lt;br&gt;&#xA;वामहस्ते रक्षणार्थं वासवाद्‌व्रजवासिनाम् ॥&lt;br&gt;&#xA;न जहाति हरिस्त्वां तु स्वपुत्रं हृदयोद्‌भवम् ॥१४॥&lt;br&gt;&#xA;स गतो वद कुत्रास्ते विहाय विपिने च नः ॥&lt;br&gt;&#xA;हे मयूराश्च हरिणा हे गावो हे मृगाः खगाः ॥१५॥&lt;br&gt;&#xA;किरीटी ह्यलकी कृष्णो युष्माभिः किं विलोकितः ॥&lt;br&gt;&#xA;वदन्त सोऽपि कुत्रास्ते वने कस्मिन्मनोहरः ॥१६॥&lt;br&gt;&#xA;एतैस्तु वाक्यैः सन्तुष्टाः कठिनास्तीर्थवासिनः ॥&lt;br&gt;&#xA;उत्तरं नैव दास्यन्ति सर्वे ते मोहिताः किल ॥१७॥&lt;br&gt;&#xA;गर्ग उवाच -&lt;br&gt;&#xA;एवं सर्वा हि पृच्छन्त्यः कृष्णचन्द्रं वने वने ॥&lt;br&gt;&#xA;वदन्त्यः कृष्ण कृष्णेति बभूवुस्तन्मयास्ततः ॥१८॥&lt;br&gt;&#xA;चक्रुः कृष्णचरित्राणि तत्र कृष्णमयाः स्त्रियः ॥&lt;br&gt;&#xA;यमुनावालुकायां च पदानि ददृशुर्हरेः ॥१९॥&lt;br&gt;&#xA;वज्रध्वजाङ्कुशाद्यैश्च चिह्नितानि महात्मनः ॥&lt;br&gt;&#xA;तत्पदान्यनुसारेण पश्यन्त्यः प्रययुः स्वरम् ॥२०॥&lt;br&gt;&#xA;कृष्णाङ्घ्रिरेणवो नीत्वा मूर्ध्नि धृत्वा व्रजस्त्रियः ॥&lt;br&gt;&#xA;पदान्यन्यानि ददृशुश्चान्यचिह्नयुतानि हि ॥२१॥&lt;br&gt;&#xA;निरीक्ष्याहुः प्रियासार्द्धं गतः प्रियतमो ह्यसौ ॥&lt;br&gt;&#xA;एवं वदन्त्यः पश्यन्त्यो गोप्यस्तालवनं गताः ॥२२॥&lt;br&gt;&#xA;व्रजन्नग्रे व्रजेन्द्रस्तु व्रजेश्वर्या व्रजे नृप ॥&lt;br&gt;&#xA;कोलाहलं च गोपीनां श्रुत्वा प्रत्याह स्वमिनीम् ॥ २३॥&lt;br&gt;&#xA;शीघ्रं गच्छ प्रिये त्वं तु कोटिचन्द्रसमप्रभे ॥&lt;br&gt;&#xA;आगता व्रजनार्यो हि नेतुं त्वां मां च सर्वतः ॥२४॥&lt;br&gt;&#xA;ततः प्रिया हरेः पूर्वं शृङ्गारं कुसुमैर्नृप ॥&lt;br&gt;&#xA;चकार सुन्दरं दिव्यं वृन्दारण्ये च पूर्ववत् ॥२५॥&lt;br&gt;&#xA;नन्दसूनुः प्रियायाश्च दिव्यं श्रृङ्गारमेव च ॥&lt;br&gt;&#xA;चकार बहुभिः पुष्पैर्भाण्डीरे च यथा पुरा ॥२६॥&lt;br&gt;&#xA;केशप्रसाधनाद्यैश्च स्रक्ताम्बूलानुलेपनैः ॥&lt;br&gt;&#xA;सुन्दरी सुन्दरेणापि बभूवात्यन्तसुन्दरी ॥२७॥&lt;br&gt;&#xA;ततः कृष्णस्तु मुदितः पुष्पवृक्षतले नृप ॥&lt;br&gt;&#xA;शय्यां पुष्पमयीं कृत्वा तया रेमे रमेश्वरः ॥२८॥&lt;br&gt;&#xA;वृन्दावने गोवर्धने कृष्णायाः पुलिने तथा ॥&lt;br&gt;&#xA;नन्दीश्वरे बृहत्सानौ तथा रोहितपर्वते ॥२९॥&lt;br&gt;&#xA;अरण्येषु द्वादशसु सर्वत्र व्रजमण्डले ॥&lt;br&gt;&#xA;कान्तया विचरन्कान्तो वंशीवटतले स्थितः ॥३०॥&lt;br&gt;&#xA;तत्र शुश्राव गोपीनां वदन्तीनां रवं परम् ॥&lt;br&gt;&#xA;स्वामिन्या सह राजेन्द्र श्रीगोपीजनवल्लभः ॥३१॥&lt;br&gt;&#xA;पुनः प्राह प्रियां प्रेम्णा गच्छ गच्छ प्रिये त्वरम् ॥&lt;br&gt;&#xA;कृष्णवाक्यं ततः श्रुत्वा प्राह भूत्वा च मानिनी ॥३२॥&lt;br&gt;&#xA;राधोवाच -&lt;br&gt;&#xA;न समर्था प्रचलितुं क्वचिद्‌गेहान्न निर्गता ॥&lt;br&gt;&#xA;नय मां ते मनो यत्र दुर्बलां दीनवत्सल ॥३३॥&lt;br&gt;&#xA;इति तद्वाक्यमाकर्ण्य रामां रामानुजस्ततः ॥&lt;br&gt;&#xA;स्वेन पीताम्बरेणापि वीजयामास स्वेदतः ॥३४॥&lt;br&gt;&#xA;प्रगृह्य पाणिना प्राह सर्प राज्ञि यथासुखम् ॥&lt;br&gt;&#xA;इति सा हरिणा प्रोक्ता मत्वात्मानं वरं परम् ॥३५॥&lt;br&gt;&#xA;हित्वासौ स्त्रीजनान् रात्रौ भजते मां रहःस्थले ॥&lt;br&gt;&#xA;इति मत्वा तु हरये भूत्वा तूष्णीं व्रजेश्वरी ॥३६॥&lt;br&gt;&#xA;वस्त्रेणाननमाच्छाद्य पृष्ठं दत्वा स्थिताभवत् ॥&lt;br&gt;&#xA;पुनराह हरिस्तां तु प्रिये गच्छ मया सह ॥३७॥&lt;br&gt;&#xA;भजामि त्वामहं भद्रे वियोगार्तां तु शापतः ॥&lt;br&gt;&#xA;विहाय गोपीः सर्वाश्च लग्नास्त्वां तु भजाम्यहम् ॥३८॥&lt;br&gt;&#xA;त्वं तु मे स्कन्धमारुह्य सुखं व्रज रहःस्थले ॥&lt;br&gt;&#xA;इत्युक्त्वा मानिनीं मानी स्कन्धयानमभीप्सतीम् ॥३९॥&lt;br&gt;&#xA;त्यक्त्वा ह्यन्तदर्धे राजन्स्वात्मारामः स्वलीलया ॥&lt;br&gt;&#xA;अन्तर्हिते भगवति सहसा सा वधूर्नृप ॥४०॥&lt;br&gt;&#xA;अन्वतप्यत दुःखार्त्ता गतमाना रुरोद ह ॥&lt;br&gt;&#xA;ततस्तद्‌रोदनं श्रुत्वा वंशीवटतटे त्वरम् ॥४१॥&lt;br&gt;&#xA;आजग्मुर्गोपिकाः सर्वा ददृशुस्तां च दुःखिताम् ॥&lt;br&gt;&#xA;चक्रुः स्त्रियस्तदङ्गेषु वायुं व्यजनचामरैः ॥४२॥&lt;br&gt;&#xA;स्नापयित्वा तु तां प्रेम्णा काश्मीरसलिलेन च ॥&lt;br&gt;&#xA;सिषिचुर्मकरन्दैस्तां चन्दनद्रवशीकरैः ॥४३॥&lt;br&gt;&#xA;पुनर्वाक्यैः समाश्वास्य गोप्यः कर्मसु कोविदाः ॥&lt;br&gt;&#xA;निशम्य तन्मुखाद्यानं गोविन्दस्य च मानतः ॥४४॥&lt;br&gt;&#xA;मानिन्यो गोपिकाः सर्वा विस्मयं परमं ययुः ॥&lt;br&gt;&#xA;विहाय मानं ताः सर्वा आगत्य पुलिनं नृप ॥&lt;br&gt;&#xA;स्वरैर्जगुः कृष्णगुणाँस्तदागमनहेतवे ॥४५॥&lt;br&gt;&#xA;इति श्रीगर्गसंहितायां हयमेधखण्डे&lt;br&gt;&#xA;रासक्रीडायां चतुश्चत्वारिंशोऽध्यायः ॥४४॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/45/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/45/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - पञ्चचत्वारिंशोऽध्यायः&lt;br&gt;&#xA;रासक्रीडा -&lt;/p&gt;&#xA;&lt;p&gt;गोप्य ऊचुः&lt;br&gt;&#xA;अधरबिम्बविडम्बितविद्रुमं मधुरवेणुनिनादविनोदितम् ॥&lt;br&gt;&#xA;कमलकोमलनीलमुखाम्बुजं तमपि गोपकुमारमुपास्महे ॥१॥&lt;br&gt;&#xA;श्यामलं विपिनकेलिलम्पटं कोमलं कमलपत्रलोचनम् ॥&lt;br&gt;&#xA;कामदं व्रजविलासिनीदृशां शीतलं मतिहरं भजामहे ॥२॥&lt;br&gt;&#xA;तं विसञ्चलितलोचनाञ्चलं सामिकुड्‌मलितकोमलाधरम् ॥&lt;br&gt;&#xA;वंशवल्गितकराङ्गुलीमुखं वेणुनादरसिकं भजामहे ॥३॥&lt;br&gt;&#xA;ईषदङ्कुरितदन्तकुण्डलं भूषणं भुवनमङ्गलश्रियम् ॥&lt;br&gt;&#xA;घोषसौरभमनोहरं हरेर्वेषमेव मृगयामहे वयम् ॥४॥&lt;br&gt;&#xA;अस्तुः नित्यमरविन्दलोचनः श्रेयसे हि तु सुरार्चिताकृतिः ॥&lt;br&gt;&#xA;यस्य पादसरसीरुहामृतं सेव्यमानमनिशं मुनीश्वरैः ॥५॥&lt;br&gt;&#xA;गोपकै रचितमल्लसङ्गरं सङ्गरे जितविदग्धयौवनम् ॥&lt;br&gt;&#xA;चिन्तयामि मनसा सदैवतं दैवतं निखिलयोगिनामपि ॥६॥&lt;br&gt;&#xA;उल्लसन्नवपयोदमेव तं फूल्लतामरसलोचनाञ्चलम् ॥&lt;br&gt;&#xA;बल्लवीहृदयपश्यतोहरं पल्लवाधरमुपास्महे वयम् ॥७॥&lt;br&gt;&#xA;यद्धनञ्जयरथस्य मण्डनं खण्डनं तदपि सञ्चितैनसाम् ॥&lt;br&gt;&#xA;जीवनं श्रुतिगिरां सदामलं श्यामलं मनसि मेऽस्तु तन्महः ॥८॥&lt;br&gt;&#xA;गोपिकास्तनविलोललोचनप्रान्तलोचनपरम्परावृतम् ॥&lt;br&gt;&#xA;बालकेलिरसलालसं भ्रमं माधवं तमनिशं विभावये ॥९॥&lt;br&gt;&#xA;नीलकण्ठकृतपिच्छशेखरं नीलमेघतुलिताङ्गवैभवम् ॥&lt;br&gt;&#xA;नीलपङ्कजपलाशलोचनं नीलकुन्तलधरं भजामहे ॥१०॥&lt;br&gt;&#xA;घोषयोषिदनुगीतवैभवं कोमलस्वरितवेणुनिःस्वनम् ॥&lt;br&gt;&#xA;सारभूतमभिरामसम्पदां धाम तामरसलोचनं भजे ॥११॥&lt;br&gt;&#xA;मोहनं मनसि शार्ङ्गिणं परं निर्गतं किल विहाय मानिनीः ॥&lt;br&gt;&#xA;नारदादिमुनिभिश्च सेवितं नन्दगोपतनयं भजामहे ॥१२॥&lt;br&gt;&#xA;श्रीहरिस्तु रमणीभिरावृतो यस्तु वै जयति रासमण्डले ॥&lt;br&gt;&#xA;राधया सह वने च दुःखितास्तं प्रियं हि मृगयामहे वयम् ॥ १३॥&lt;br&gt;&#xA;देवदेव व्रजराजनन्दन देहि दर्शनमलं च नो हरे ॥&lt;br&gt;&#xA;सर्वदुःखहरणं च पूर्ववत्सन्निरीक्ष्य तव शुल्कदासिकाः ॥१४॥&lt;br&gt;&#xA;क्षितितलोद्धरणाय दधार यः सकलयज्ञवराहवपुः परम् ॥&lt;br&gt;&#xA;दितिसुतं विददार च दंष्ट्रया स तु सदोद्धरणाय क्षमोऽस्तु नः ॥१५॥&lt;br&gt;&#xA;मनुमताद्रुचिजो दिविजैः सह वसु दुदोह धरामपि यः पृथुः ॥&lt;br&gt;&#xA;श्रुतिमपाद्‌धृतमत्स्यवपुः परं स शरणं किल नोऽस्त्वशुभक्षणे ॥१६॥&lt;br&gt;&#xA;अवहदब्धिमहो गिरिमूर्जितं कमठरूपधरः परमस्तु यः ॥&lt;br&gt;&#xA;असुहरं नृहरिः तमदण्डयत्स च हरिः परमं शरणं च नः ॥१७॥&lt;br&gt;&#xA;नृप बलिं छलयन्दलयन्नरीन्मुनिजनाननुगृह्य चचार यः ॥&lt;br&gt;&#xA;कुरुपुरं च हलेन विकर्षयन्यदुवरः स गतिर्मम सर्वथा ॥१८॥&lt;br&gt;&#xA;व्रजपशून्गिरिराजमथोद्धरन्व्रजपगोपजनं च जुगोप यः ॥&lt;br&gt;&#xA;द्रुपदराजसुतां कुरुकश्मलाद्‌भवतु तच्चरणाब्जरतिश्च नः ॥१९॥&lt;br&gt;&#xA;विषमहाग्निमहास्त्रविपद्‌गणात्सकलपाण्डुसुताः परिरक्षिताः ॥&lt;br&gt;&#xA;यदुवरेण परेण च येन वै भवतु तच्चरणः शरणं च नः ॥२०॥&lt;br&gt;&#xA;मालां बर्हिमनोज्ञकुन्तलभरां वन्यप्रसूनोषितां&lt;br&gt;&#xA;शैलेयागुरुक्लृप्तचित्रतिलकां शश्वन्मनोहारिणीम् ॥&lt;br&gt;&#xA;लीलावेणुरवामृतैकरसिकां लावण्यलक्ष्मीमयीं&lt;br&gt;&#xA;बालां बालतमालनीलवपुषं वन्दामहे देवताम् ॥२१॥&lt;br&gt;&#xA;गर्ग उवाच -&lt;br&gt;&#xA;इति स्त्रीभी रुदन्तीभी रेवतीरमणानुजः ॥&lt;br&gt;&#xA;आविर्बभूव चाहूतस्तासां मध्ये च भक्तितः ॥२२॥&lt;br&gt;&#xA;इति श्रीगर्गसंहितायां हयमेधखण्डे&lt;br&gt;&#xA;रासक्रीडायां पञ्चचत्वारिंशोऽध्यायः ॥४५॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/46/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/46/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - षट्चत्वारिशोऽध्यायः&lt;br&gt;&#xA;रासक्रीडा समाप्तिः -&lt;/p&gt;&#xA;&lt;p&gt;गर्ग उवाच -&lt;br&gt;&#xA;कृष्णं समागतं दृष्ट्वा ताः समुत्थाय हर्षिताः ॥&lt;br&gt;&#xA;चक्रुर्जयजयारावं गोप्यो दुःखं विसृज्य च ॥१॥&lt;br&gt;&#xA;दृष्ट्वा सम्मूर्च्छितां राधां गोपिभिः प्रार्थितो हरिः ॥&lt;br&gt;&#xA;चैतन्यार्थे व्रजे तत्र चकार मुरलीरवम् ॥२॥&lt;br&gt;&#xA;नोत्थितां राधिकां दृष्ट्वा श्रीराधावल्लभो हरिः ॥&lt;br&gt;&#xA;तस्यै संश्रावयामास वेणुगीतं पुनः पुनः ॥३॥&lt;br&gt;&#xA;ततः समुत्थिता राधा स्मृत्वा दुःखं वियोगजम् ॥&lt;br&gt;&#xA;बभूव मूर्च्छिता राजन्माधवस्य प्रपश्यतः ॥४॥&lt;br&gt;&#xA;ततः कृष्णस्य वचनात्सद्यश्चन्द्रानना सखी ॥&lt;br&gt;&#xA;चन्द्रावलीं प्रत्युवाच प्रसन्ना कृष्णवेणुना ॥५॥&lt;br&gt;&#xA;चन्द्राननोवाच -&lt;br&gt;&#xA;कृष्णचन्द्रः पुरा निर्गतो मानतो ह्यागतः सोऽपि राधे युगान्ते पुनः ॥&lt;br&gt;&#xA;नाशयन्सर्वदुःखानि ते सन्निधौ सञ्जगौ वेणुना देवकीनन्दनः ॥६॥&lt;br&gt;&#xA;छुङ्गछुङ्गे निनादं मृदङ्गे कलं वाद्यमाने सुरस्त्रीजनैः सेवितः ॥&lt;br&gt;&#xA;रासरम्याङ्गणे नृत्यकृन्माधवः सञ्जगौ वेणुना देवकीनन्दनः ॥७॥&lt;br&gt;&#xA;चारुचामीकराभासिवासा विभुर्वैजयन्तीभराभासितोरस्थलः ॥&lt;br&gt;&#xA;नन्दवृन्दावने गोपिकामध्यगः सञ्जगौ वेणुना देवकीनन्दनः ॥८॥&lt;br&gt;&#xA;चारुचन्द्रावलीलोचनाचुम्बितो गोपगोवृन्दगोपिकावल्लभः ॥&lt;br&gt;&#xA;कंसवंशाटवीदाहदावानलः सञ्जगौ वेणुना देवकीनन्दनः ॥९॥&lt;br&gt;&#xA;बालिकातालिकाताललीलालयासङ्गसन्दर्शितभ्रूलताविभ्रमः ॥&lt;br&gt;&#xA;गोपिकागीतदत्तावधानः स्वयं सञ्जगौ वेणुना देवकीनन्दनः ॥१०॥&lt;br&gt;&#xA;मौलिमालाङ्गदैः किङ्किणीकुण्डलैर्भूषितो नन्दनो नन्दराजस्य च ॥&lt;br&gt;&#xA;प्रीतिकृत्सुन्दरो देवि प्रीत्या तव सञ्जगौ वेणुना देवकीनन्दनः ॥११॥&lt;br&gt;&#xA;पारिजातं समुद्‌धृत्य राधावरो रोपयामास भामाभयादङ्गणे ॥&lt;br&gt;&#xA;वल्लवीवृन्दवृन्दारिकाकामुकः सञ्जगौ वेणुना देवकीनन्दनः ॥१२॥&lt;br&gt;&#xA;ऋक्षराजं विनिर्जित्य नीत्वा मणिं सन्ददौ भीतवद्‌भूमिनाथाय च ॥&lt;br&gt;&#xA;सोऽपि रासे समागत्य रासेश्वरो सञ्जगौ वेणुना देवकीनन्दनः ॥१३॥&lt;br&gt;&#xA;गर्ग उवाच -&lt;br&gt;&#xA;इति श्रुत्वा राधिका तु महिमां वेणूवादिनः ॥&lt;br&gt;&#xA;प्रसन्ना हि समुत्थाय परिरेभे प्रियं प्रिया ॥१४॥&lt;br&gt;&#xA;वृन्दावनेशो गोविन्दो रेमे वृन्दावने वने ॥&lt;br&gt;&#xA;वृन्दावननिवासिन्या पश्यन्वृन्दावनद्रुमान् ॥१५॥&lt;br&gt;&#xA;ततः कृष्णं च जगृहुः सर्वतो व्रजयोषितः ॥&lt;br&gt;&#xA;वर्षाकाले नृपश्रेष्ठ सौदामिन्यो यथा घनम् ॥१६॥&lt;br&gt;&#xA;यावतीस्तत्र गोप्यश्च तावद्‌रूपधरो हरिः ॥&lt;br&gt;&#xA;यमुनापुलिनं राजँस्ताभिः साकं समाययौ ॥१७॥&lt;br&gt;&#xA;बभूवुर्मुदिता नार्यो यथा च श्रुतयः पुरा ॥&lt;br&gt;&#xA;स्ववस्त्रैः कृष्णचन्द्राय ह्यासनं ता अचीक्लृपन् ॥१८॥&lt;br&gt;&#xA;श्रीराधारमणस्तस्मिन्नासने सह राधया ॥&lt;br&gt;&#xA;निषसाद ह्यहो राजंस्ताभिर्भक्त्या वशीकृतः ॥ १९॥&lt;br&gt;&#xA;गोलोके यादृशं रूपं दर्शयामास तादृशम् ॥&lt;br&gt;&#xA;गोपीनां राधया सार्द्धं कृष्णं त्रैलोक्यमोहनम् ॥२०॥&lt;br&gt;&#xA;दृष्ट्वा गोकुलचन्द्रस्य सुरूपं परमाद्‌भुतम् ॥&lt;br&gt;&#xA;स्वात्मानं नाविदन्गोप्यो ब्रह्मानन्देन निर्वृताः ॥२१॥&lt;br&gt;&#xA;स्थले कृत्वा विहारं तु विवेश यमुनाजलम् ॥&lt;br&gt;&#xA;ताभीर्भक्त्या वशीभूतो गोपीभिः सह राधया ॥२२॥&lt;br&gt;&#xA;वारां विहारं भगवान्स्त्रीभिः सार्द्धं चकार ह ॥&lt;br&gt;&#xA;मन्दाकिन्यां यथा शक्रो ह्यप्सरोभिर्वृतो दिवि ॥२३॥&lt;br&gt;&#xA;माधवो माधवीं राजन् माधवी माधवं जले ॥&lt;br&gt;&#xA;अन्योन्यं तौ सिषिचतुः सलिले सलिलैस्त्वरम् ॥२४॥&lt;br&gt;&#xA;कबरीकेशपाशाभ्यां प्रच्युतैः कुसुमैर्बभौ ॥&lt;br&gt;&#xA;यमुनाचित्रवर्णैश्च यथोष्णिङ्‌मुद्रिता नृप ॥२५॥ ‌रा&lt;br&gt;&#xA;विद्याधर्यो देवपत्न्यः पुष्पवर्षं प्रचक्रिरे ॥&lt;br&gt;&#xA;प्रश्लथद्वस्त्रनीव्यस्ता मोहं प्राप्ताः स्मरातुराः ॥२६॥&lt;br&gt;&#xA;अथ कृष्णो वारिलीलां कृत्वा वै लीलया युतः ॥&lt;br&gt;&#xA;जलान्निष्क्रम्य राजेन्द्र गिरिं गोवर्धनं ययौ ॥२७॥&lt;br&gt;&#xA;अनुजग्मुर्गोपिकास्तं सहचर्यो नृपेश्वर ॥&lt;br&gt;&#xA;काश्चिद्व्यजनहस्ताश्च काश्चिच्चामरवाहकाः ॥२८॥&lt;br&gt;&#xA;काश्चित्ताम्बूलहस्ताश्च काश्चिद्दर्पणवाहकाः ॥&lt;br&gt;&#xA;काश्चिद्‌भूषणहस्ताश्च काश्चित्कुसुमवाहकाः ॥२९॥&lt;br&gt;&#xA;काश्चिच्चन्दनहस्ताश्च काश्चिद्‌भाजनवाहकाः ॥&lt;br&gt;&#xA;काश्चिद्यावकहस्ताश्च काश्चिदम्बरवाहकाः ॥३०॥&lt;br&gt;&#xA;काश्चिन्मृदङ्गहस्ताश्च काश्चित्कांस्यधराश्च वै ॥&lt;br&gt;&#xA;मुरयष्टिधराः काश्चित्काश्चिद्वीणाधराः पराः ॥३१॥&lt;br&gt;&#xA;करतालकराः काश्चित्काश्चिद्‌गानपरायणाः ॥&lt;br&gt;&#xA;षट्‌त्रिंशद्‌रागरागिण्यो व्रजस्त्रीरूपधारकाः ॥३२॥&lt;br&gt;&#xA;गोलोकाद्‌भारते पूर्वमागता राधया सह ॥&lt;br&gt;&#xA;जगुस्ता ननृतुस्तत्र श्रीराधेश्वरसन्निधौ ॥३३॥&lt;br&gt;&#xA;ननर्त मध्ये तासां च कृष्णो मदनमोहनः ॥&lt;br&gt;&#xA;प्रगायन्वेणुना गीतं त्रिलोकीं मोहयन्हरिः ॥३४॥&lt;br&gt;&#xA;वादित्रैः किङ्किणीभिश्च वलयनूपुरकङ्कणैः ॥&lt;br&gt;&#xA;गीतैर्मिश्रितशब्दोऽभूत्तुमुलो रासमण्डले ॥३५॥&lt;br&gt;&#xA;देवाश्च देवपत्न्यश्च रासं दृष्ट्वा हरेरपि ॥&lt;br&gt;&#xA;बभूवर्मूर्च्छिता राजन्गगने स्मरपीडिताः ॥३६॥&lt;br&gt;&#xA;चन्द्रिकायां तु चन्द्रस्य चतुरश्चञ्चलश्चलन् ॥&lt;br&gt;&#xA;चन्द्रावल्या बभौ चैव घनश्चञ्चल एव च ॥३७॥&lt;br&gt;&#xA;राधायास्तत्र शृङ्गारं स्रग्भिर्यावककज्जलैः ॥&lt;br&gt;&#xA;चक्रे कमलपत्राद्यैर्गिरौ गिरिधरो महान् ॥३८॥&lt;br&gt;&#xA;कुङ्कुमागुरुकस्तूरीचन्दनाद्यैश्च राधिका ॥&lt;br&gt;&#xA;चक्रे कमलपत्रं वै श्रीकृष्णस्यानने वरम् ॥३९॥&lt;br&gt;&#xA;ततश्च सस्मिता राधा सस्मितं भगवन्मुखम् ॥&lt;br&gt;&#xA;पश्यन्ती नागवल्ल्याश्च बीटकं प्रददौ मुदा ॥४०॥&lt;br&gt;&#xA;प्रियाप्रदत्तं ताम्बूलं बुभुजे नन्दनन्दनः ॥&lt;br&gt;&#xA;कृष्णदत्तं च ताम्बूलं चखाद रधिका मुदा ॥४१॥&lt;br&gt;&#xA;कृष्णचर्वितताम्बूलं नीत्वा राधा बलात्पुनः ॥&lt;br&gt;&#xA;जघास भक्त्या सा शीघ्रं सती पतिपरायणा ॥४२॥&lt;br&gt;&#xA;प्रियाचर्वितताम्बूलं ययाचे भगवान्हरिः ॥&lt;br&gt;&#xA;राधा ददौ न तं भीता पपात तत्पदाम्बुजे ॥४३॥&lt;br&gt;&#xA;पद्मा पद्मावती नन्दी आनन्दी सुखदायिनी ॥&lt;br&gt;&#xA;चन्द्रावली चन्द्रकला वन्द्या ह्येता हरिप्रियाः ॥४४॥&lt;br&gt;&#xA;वृन्दावने हरिस्ताभिर्वसन्तर्तुप्रपूरिते ॥&lt;br&gt;&#xA;नानाप्रकारं शृङ्गारं स चकार मनोजवत् ॥४५॥&lt;br&gt;&#xA;काश्चित्पिबन्ति गोप्यस्तु श्रीकृष्णस्याधरामृतम् ॥&lt;br&gt;&#xA;काश्चिद्वालिङ्गनं चक्रुः कृष्णस्य परमात्मनः ॥४६॥&lt;br&gt;&#xA;ततः कृष्णस्तु भगवान्गोपीनां कुचकुङ्कुमैः ॥&lt;br&gt;&#xA;सुवर्णवर्णो भूत्वा वै रेजे मदनमोहनः ॥४७॥&lt;br&gt;&#xA;पुनर्गोपीजनैः सार्द्धं श्रीगोपीजनवल्लभः ॥&lt;br&gt;&#xA;रासं चकार राजेन्द्र सुन्दरे कदलीवने ॥४८॥&lt;br&gt;&#xA;एवं हेमन्तरजनी गोपीनां रासमण्डले ॥&lt;br&gt;&#xA;व्यतीता क्षणवद्राजन्नित्यानन्देन तत्र वै ॥४९॥&lt;br&gt;&#xA;अथ नन्दस्य सदनं रासं कृत्वा ययौ हरिः ॥&lt;br&gt;&#xA;वृषभानुपुरं राधा तथा गोप्यो गृहान्ययुः ॥५०॥&lt;br&gt;&#xA;न जानन्ति व्रजे गोपा रासवार्तां हरेरपि ॥&lt;br&gt;&#xA;स्वान्स्वान्दारान्स्वपार्श्वस्थान्मन्यमाना नृपेश्वर ॥५१॥&lt;br&gt;&#xA;इदं शृङ्गारचरितं राधामाधवयोः परम् ॥&lt;br&gt;&#xA;ये पठन्ति च शृण्वन्ति ते व्रजिष्यन्ति चाक्षरम् ॥५२॥&lt;br&gt;&#xA;इति श्रीगर्गसंहितायां हयमेधखण्डे&lt;br&gt;&#xA;रासक्रीडासम्पूर्तिर्नाम षट्चत्वारिशोऽध्यायः ॥४६॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/47/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/47/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - सप्तचत्वारिंशोऽध्यायः&lt;br&gt;&#xA;यादवगणानां व्रजपुरात् यात्रा -&lt;/p&gt;&#xA;&lt;p&gt;गर्ग उवाच -&lt;br&gt;&#xA;इदं कृष्ण्स्य चरितं गुप्तं शास्त्रेषु वर्णितम् ॥&lt;br&gt;&#xA;मया तवाग्रे राजेन्द्र अथान्यच्छृणु विस्तरात् ॥१॥&lt;br&gt;&#xA;एवं स्थित्वा दिनान्यष्टौ श्रीकृष्णो नन्दपत्तने ॥&lt;br&gt;&#xA;आनन्दं प्रददन्नॄणां पुनर्गन्तुं मनो दधे ॥२॥&lt;br&gt;&#xA;यशोमती कृष्णमाता प्राणेभ्योऽपि प्रियं सुतम् ॥&lt;br&gt;&#xA;गन्तुमभ्युदितं दृष्ट्वा रुरोदोच्चैर्यथा पुरा ॥३॥&lt;br&gt;&#xA;रुरुदुस्तत्र गोप्यश्च बाष्पपर्याकुलेक्षणाः ॥&lt;br&gt;&#xA;स्मरन्त्यः पूर्वदुःखानि गेहे गेहे नृपेश्वर ॥४॥&lt;br&gt;&#xA;यावत्यो व्रजनार्यश्च तावद्‌रूपधरो हरिः ॥&lt;br&gt;&#xA;पृथगाश्वासयामास तथा राधां स कोविदः ॥५॥&lt;br&gt;&#xA;मातरं प्राह भगवान्मातः शोकं तु मा कुरु ॥&lt;br&gt;&#xA;शीघ्रमत्रागमिष्यामि कारयित्वा क्रतूत्तमम् ॥६॥&lt;br&gt;&#xA;त्वं न मन्यसे चेन्मातर्नित्यं द्रक्षसि चान्तिके ॥&lt;br&gt;&#xA;पुत्ररूपं च मां भक्त्या कृतान्तभयभञ्जनम् ॥७॥&lt;br&gt;&#xA;एवं तां तु समाश्वास्य निष्क्रम्य सदनाद्धरिः ॥&lt;br&gt;&#xA;गोपैर्युक्तोऽश्रुपूर्णाक्षः पौत्रसेनां जगाम ह ॥८॥&lt;br&gt;&#xA;गत्वानिरुद्धसेनायां यादवान्हयमोचने ॥&lt;br&gt;&#xA;ददावाज्ञां नृपश्रेष्ठ साक्षान्नारायणो हरिः ॥९॥&lt;br&gt;&#xA;नोदितः कृष्णचन्द्रेण हयं सम्पूज्य यत्नतः ॥&lt;br&gt;&#xA;पुनुर्मुमोच तत्पौत्रो विजयार्थे हि पूर्ववत् ॥१०॥&lt;br&gt;&#xA;यादवाश्चानिरुद्धाद्या नन्दं नत्वाश्रुपूरिताः ॥&lt;br&gt;&#xA;गन्तुमारुरुहुः सर्वे वाहनानि च कृच्छ्रतः ॥११॥&lt;br&gt;&#xA;कृष्णाकारान्कृष्णपुत्रान्कृष्णपौत्राँश्च सुन्दरान् ॥&lt;br&gt;&#xA;गन्तुमभ्युदितान्सर्वान्कृष्णेन सहितान्यदून् ॥१२॥&lt;br&gt;&#xA;दृष्ट्वा ते रुरुदुर्गोपा गोविन्दविरहातुराः ॥&lt;br&gt;&#xA;स्मरन्तः पूर्वदुःखानि शुष्ककण्ठौष्ठतालुकाः ॥१३॥&lt;br&gt;&#xA;रुरोद नन्दराजोऽपि बाष्पव्याकुललोचनः ॥&lt;br&gt;&#xA;न किञ्चिदूचे दुःखार्तो मुखेन परिशुष्यता ॥१४॥&lt;br&gt;&#xA;सर्वानाश्वासयामास कृष्णोऽप्यश्रुपरिप्लुतः ॥&lt;br&gt;&#xA;आयास्य इति वाक्यैश्च मिलित्वा तु पृथक्पृथक् ॥१५॥&lt;br&gt;&#xA;चैत्रमासे यदा यज्ञो द्वारकायां भविष्यति ॥&lt;br&gt;&#xA;आह्वयिष्यामि गोपाला युष्मान्सर्वान्न संशयः ॥१६॥&lt;br&gt;&#xA;गोपाला गोकुले नित्यं गोपालं मां हि द्रक्ष्यथ ॥&lt;br&gt;&#xA;तस्मान्निवासं कुरुत अत्रैव व्रजमण्डले ॥१७॥&lt;br&gt;&#xA;एवमाश्वास्य तैर्दत्तं पारिबर्हं प्रगृह्य च ॥&lt;br&gt;&#xA;नन्दं नत्वा रथे स्थित्वा प्रायाद्‌वृष्णिवरैर्हरिः ॥१८॥&lt;br&gt;&#xA;नन्दाद्या दुःखिता गोपाः कृष्णस्य चरणाम्बुजे ॥&lt;br&gt;&#xA;क्षिप्तं मनः पुनर्हर्तुमनीशा गोकुलं ययुः ॥१९॥&lt;br&gt;&#xA;गोपा गोप्याश्च श्रीकृष्णं प्रेममग्नाश्च नित्यशः ॥&lt;br&gt;&#xA;समीपे नृप पश्यन्ति योगिनामपि दुर्लभम् ॥२०॥&lt;br&gt;&#xA;इति श्रीगर्गसंहितायां हयमेधखण्डे&lt;br&gt;&#xA;व्रजादन्यत्र गमनं नाम सप्तचत्वारिंशोऽध्यायः ॥४७॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/48/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/48/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - अष्टचत्वारिंशोऽध्यायः&lt;br&gt;&#xA;कौरवगणकृतमश्वग्रहणम् -&lt;/p&gt;&#xA;&lt;p&gt;श्रीगर्ग उवाच -&lt;br&gt;&#xA;कृष्णां समुत्तीर्य ततः प्रपश्य-&lt;br&gt;&#xA;ञ्जगाम वाजी कुरुपत्तनञ्च ॥&lt;br&gt;&#xA;करोति राज्यं नृपचक्रवर्ती&lt;br&gt;&#xA;वैचित्रवीर्यो बलवान्हि यत्र ॥१॥&lt;br&gt;&#xA;ततो ददर्श तुरगः कौरवाणां पुरं वरम् ॥&lt;br&gt;&#xA;तं नानोपवनैर्युक्तं तडागैश्च सरोवरैः ॥२॥&lt;br&gt;&#xA;दुर्गेण गङ्गया युक्तं तथा परिखया नृप ॥&lt;br&gt;&#xA;सुवर्णरौप्यसदनैर्महाशूरजनैर्वृतम् ॥३॥&lt;br&gt;&#xA;सुयोधनस्य पुराद्विनिर्गतो&lt;br&gt;&#xA;हन्तुं मृगान्वै वनगोचरान्नृप ॥&lt;br&gt;&#xA;ददर्श यज्ञस्य हयं सपत्रकं&lt;br&gt;&#xA;रथस्थितो वीरजनैर्विभूषितः ॥४॥&lt;br&gt;&#xA;दृष्ट्वा तुरङ्गमं प्रीतः स्वरथादवतीर्य च ॥&lt;br&gt;&#xA;मानी दुर्योधनो राजंस्त्वरं जग्राह लीलया ॥५॥&lt;br&gt;&#xA;कर्णभीष्मकृपद्रोणभूरिदुःशासनादिभिः ॥&lt;br&gt;&#xA;युक्तस्तद्‌भालपत्रं च वाचयामास हर्षितः ॥६॥&lt;br&gt;&#xA;चन्द्रवंशे यदुकुल उग्रसेनो विराजते ॥&lt;br&gt;&#xA;इन्द्रादयः सुरगणा यस्यादेशानुवर्तिनः ॥७॥&lt;br&gt;&#xA;सहायो यस्य भगवाञ्छ्रीकृष्णो भक्तपालकः ॥&lt;br&gt;&#xA;अस्ति वै द्वारकापुर्यां तद्‌भक्त्या निवसन्हरिः ॥८॥&lt;br&gt;&#xA;तद्वाक्याद्धयमेधं स उग्रसेनो नृपेश्वरः ॥&lt;br&gt;&#xA;चक्रवर्ती हठाद्यज्ञं स्वयशोऽर्थे करोति हि ॥९॥&lt;br&gt;&#xA;मोचितस्तेन तुरगो हयानां प्रवरः शुभः ॥&lt;br&gt;&#xA;तद्‌रक्षकः कृष्णपौत्रोऽनिरुद्धो वृकदैत्यहा ॥१०॥&lt;br&gt;&#xA;गजाश्वरथवीराणां सेनासङ्घसमन्वितः ॥&lt;br&gt;&#xA;राजानो ये करिष्यन्ति राज्यं कौ शूरमानिनः ॥११॥&lt;br&gt;&#xA;ते गृह्णन्तु यज्ञहयं स्वबलात्पत्रशोभितम् ॥&lt;br&gt;&#xA;तं मोचयति धर्मात्मा गृहीतं च हयं नृपैः ॥१२॥&lt;br&gt;&#xA;स्वबाहुबलवीर्येणानिरुद्धो लीलया हठात् ॥&lt;br&gt;&#xA;तस्यान्यथा च पादयोः पतित्वा यान्तु धन्विनः ॥१३॥&lt;br&gt;&#xA;गर्ग उवाच -&lt;br&gt;&#xA;तत्पत्रं वाचयित्वैवं कौरवास्ते तु शत्रवः ॥&lt;br&gt;&#xA;ऊचुः परस्परं क्रुद्धा मानिनो रक्तलोचनाः ॥१४॥&lt;br&gt;&#xA;कौरवा ऊचुः&lt;br&gt;&#xA;अहो किं लिखितं धृष्टैर्भालपत्रे हयस्य च ॥&lt;br&gt;&#xA;न सन्ति किं हि राजानो यादवानां च सम्मुखे ॥१५॥&lt;br&gt;&#xA;राजसूये पुरास्माभिर्यादवा ये विनिर्जिताः ॥&lt;br&gt;&#xA;हयमेधं करिष्यन्ति पुनस्ते गतबुद्धयः ॥१६॥&lt;br&gt;&#xA;तस्मात्सर्वान्विजेष्यामो न दास्यामस्तुरङ्गमम् ॥&lt;br&gt;&#xA;पश्चाद्वयं करिष्यामो हयमेधं क्रतूत्तमम् ॥१७॥&lt;br&gt;&#xA;क उग्रसेनः कः कृष्णो हयरक्षाकरस्तु कः ॥&lt;br&gt;&#xA;यादवैः सहिता ह्येते किं करिष्यन्ति पौरुषम् ॥१८॥&lt;br&gt;&#xA;कृष्णाद्या यादवाः सर्वे विहाय मथुरां पुरीम् ॥&lt;br&gt;&#xA;गताः समुद्रं शरणं युद्धं त्यक्त्वा भयाच्च नः ॥१९॥&lt;br&gt;&#xA;राज्यं दत्तं पुरा ह्येषामस्माभिश्च कृपान्वितैः ॥&lt;br&gt;&#xA;कृतघ्नास्ते च मन्यन्ते स्वात्मानं चक्रवर्तिनम् ॥२०॥&lt;br&gt;&#xA;पाण्डवानां च सम्मानाद्यादवा न हि मारिताः ॥&lt;br&gt;&#xA;निष्कासिताश्च तेऽस्माभिः पाण्डवाः शत्रवः किल ॥२१॥&lt;br&gt;&#xA;यदूनद्य विनिर्जित्य सङ्ग्रामे च पलायितान् ॥&lt;br&gt;&#xA;दर्शयामश्चाहुकाय सहसा चक्रवर्तिताम् ॥२२॥&lt;br&gt;&#xA;एवं श्रीकृष्णविमुखा वाचः सर्वे वदन्ति हि ॥&lt;br&gt;&#xA;तृप्तास्ते कौरवा राजञ्छ्रिया राजविभूतिभिः ॥२३॥&lt;br&gt;&#xA;ततश्च जगृहुः सर्वे नानाशस्त्राणि वेगतः ॥&lt;br&gt;&#xA;हयं प्रवेशयामासुः पुरे तत्र तु संस्थिताः ॥२४॥&lt;br&gt;&#xA;गते च तुरगे दूरं साम्बः कृष्णेन नोदितः ॥&lt;br&gt;&#xA;त्वरं कृष्णां समुत्तीर्य गम्भीरां मार्गदायिनीम् ॥२५॥&lt;br&gt;&#xA;अक्षौहिणीभिर्दशभिः पृष्ठतो दंशितो रुषा ॥&lt;br&gt;&#xA;हस्तिनापुरमक्रूरयुयुधानादिभिर्ययौ ॥२६॥&lt;br&gt;&#xA;एवं ते यादवाः सर्वे हस्तिनापुरसन्निधौ ॥&lt;br&gt;&#xA;आयाता हयहर्तॄंश्च कौरवान्ददृशुः स्थितान् ॥२७॥&lt;br&gt;&#xA;ऊचुस्ते वीक्ष्य बलिनो लोकद्वयजिगीषवः ॥&lt;br&gt;&#xA;तान्सर्वांश्च तृणीकृत्य यादवाः कृष्णदेवताः ॥२८॥&lt;br&gt;&#xA;अहो बबन्ध कश्चाश्वं कस्य हृष्टः कृतान्तराट् ॥&lt;br&gt;&#xA;प्राप्स्यते कस्तु सङ्ग्रामे नाराचैः परमां व्यथाम् ॥२९॥&lt;br&gt;&#xA;अहो वै किं न जानन्ति वृष्णीन्द्रं चक्रवर्तिनम् ॥&lt;br&gt;&#xA;उग्रसेनं राजराजं देवदानववन्दितम् ॥३०॥&lt;br&gt;&#xA;राजसूयस्य कर्त्तारमद्वितीयं नृपेश्वरम् ॥&lt;br&gt;&#xA;नृपाः स्वात्मविनाशाय गृह्णन्ति तुरगं ततः ॥३१॥&lt;br&gt;&#xA;हेमाङ्गदश्चेन्द्रनीलो बको भीषण एव च ॥&lt;br&gt;&#xA;बल्वलश्च नृपाः सर्वे रणेऽस्माभिर्विनिर्जिताः ॥३२॥&lt;br&gt;&#xA;इति श्रुत्वा कौरवास्ते क्रोधप्रस्फुरिताधराः ॥&lt;br&gt;&#xA;प्रत्यूचुस्तान्हि पश्यन्तस्तिरश्चीनैश्च चक्षुभिः ॥३३॥&lt;br&gt;&#xA;कौरवानुगा ऊचुः -&lt;br&gt;&#xA;गृहीतस्तुरगोऽस्माभिर्यूयं किं नु करिष्यथ ॥&lt;br&gt;&#xA;युष्मान्सर्वान्नयिष्यामः सायकैर्यमसादनम् ॥३४॥&lt;br&gt;&#xA;उग्रसेनः कतिदिनै राज्यं लब्ध्वा तु कृष्णतः ॥&lt;br&gt;&#xA;मानं करोति तं बद्ध्वा राज्यं कुर्मो वयं किल ॥३५॥&lt;br&gt;&#xA;अनिरुद्धस्तु कुत्रास्ते ह्यस्माकं च भयाद्‌गतः ॥&lt;br&gt;&#xA;वदतैनं शरैर्युद्धे पूजयामो न संशयः ॥३६॥&lt;br&gt;&#xA;गर्ग उवाच -&lt;br&gt;&#xA;इति तेषां वचः श्रुत्वा यादवाः क्रोधमूर्च्छिताः ॥&lt;br&gt;&#xA;चिक्षिपुः सायकांश्चापैः कौरवाणां मुखेषु च ॥ ३७॥&lt;br&gt;&#xA;केचिद्बभूवुर्बाणैश्च छिन्नजिह्वाश्च कौरवाः ॥&lt;br&gt;&#xA;भग्नदन्ताश्छिन्नमुखा वमन्तो रुधिरं बहु ॥३८॥&lt;br&gt;&#xA;दुर्योधनं छिन्नमुखा निहतास्ते ययुर्द्रुतम् ॥&lt;br&gt;&#xA;पृष्टास्ते कथयामासुर्यादवैः प्रकृतं च तत् ॥ ३९॥&lt;br&gt;&#xA;इति श्रीगर्गसंहितायां हयमेधखण्डे&lt;br&gt;&#xA;कौरवैः श्यामकर्णग्रहणं नामाष्टचत्वारिंशोऽध्यायः ॥४८॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/49/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/49/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - एकोनपञ्चाशत्तमोऽध्यायः&lt;br&gt;&#xA;यादव-कौरव युद्धम् -&lt;/p&gt;&#xA;&lt;p&gt;दुर्योधनः स्ववीराणां भीष्मद्रोणकृपादिभिः ॥&lt;br&gt;&#xA;दृष्ट्वा मुखानि भग्नानि कोपं कृत्वेदमब्रवीत् ॥१॥&lt;br&gt;&#xA;अहो वै यादवास्तुच्छा आगता मृत्युसम्मुखे ॥&lt;br&gt;&#xA;किं न जानन्ति ते मूढा धृतराष्ट्रबलं महत् ॥२॥&lt;br&gt;&#xA;इत्युक्त्वा प्रेषयामासुः स्वां सेनां चतुरङ्गिणीम् ॥&lt;br&gt;&#xA;गजाश्वरथवीरैश्च युक्तां युद्धे च यादवान् ॥३॥&lt;br&gt;&#xA;सा चचाल महासेना कम्पयन्ती महीतलम् ॥&lt;br&gt;&#xA;अक्षौहिणीभिर्दशभिस्त्रासयन्ती बलाद्‌रिपून् ॥४॥&lt;br&gt;&#xA;आयान्तीं तां ततो दृष्ट्वा साम्बो जाम्बवतीसुतः ॥&lt;br&gt;&#xA;स्वां सेनां नोदयामास हर्षाद्वीरैर्विभूषितः ॥५॥&lt;br&gt;&#xA;ततश्च कौरवाः सर्वे रक्षणार्थं तु स्वात्मनः ॥&lt;br&gt;&#xA;क्रौञ्चव्यूहं विनिर्माय तत्र सर्वे हि संस्थिताः ॥६॥&lt;br&gt;&#xA;आसीत्तस्य मुखे भीष्मो ग्रीवायां द्रोण एव च ॥&lt;br&gt;&#xA;पक्षयोः कर्णशकुनी तस्य पुच्छे सुयोधनः ॥७॥&lt;br&gt;&#xA;मध्ये तस्य महासेना चतुरङ्गबलैर्युता ॥&lt;br&gt;&#xA;कृतं हि ददृशुर्व्यूहं क्रौञ्चं वै शत्रुदुर्जयम् ॥८॥&lt;br&gt;&#xA;क्रौञ्चव्यूहं तत्र दृष्ट्वा यदवो युद्धशङ्किताः ॥&lt;br&gt;&#xA;ऊचुर्हे साम्ब त्वमपि कुरु व्यूहं प्रयत्नतः ॥९॥&lt;br&gt;&#xA;इति तेषां वचः श्रुत्वा साम्बः सङ्ग्रामकोविदः ॥&lt;br&gt;&#xA;न चकार रणे व्यूहं कौरवानगणय्य च ॥ १०॥&lt;br&gt;&#xA;युद्धं कर्तुं प्रचलिते ते द्वे सेने यदा नृप ॥&lt;br&gt;&#xA;तदा मुहूर्तपर्यन्तं चकम्पे वसुधा भृशम् ॥११॥&lt;br&gt;&#xA;जघ्नुर्भेर्य्यश्च शङ्खाश्च ह्युभयोः सेनयोस्तदा ॥&lt;br&gt;&#xA;टङ्काराश्चैव चापानां श्रूयन्ते तत्र तत्र ह ॥१२॥&lt;br&gt;&#xA;गर्जन्ति दन्तिनस्तत्र हया हेषन्ति तत्र ह ॥&lt;br&gt;&#xA;शब्दं शूराः प्रकुर्वन्ति नन्दन्ति रथनेमयः ॥१३॥&lt;br&gt;&#xA;सैन्यपादरजोभिश्च ह्यन्धकारोऽभवद्‌रणे ॥&lt;br&gt;&#xA;मलिनं गगनं भूत्वा सूर्यस्तत्र न दृश्यते ॥१४॥&lt;br&gt;&#xA;उभयोः सेनयोर्युद्धं ततः समभवद्‌भृशम् ॥&lt;br&gt;&#xA;बाणैर्गदाभिः परिघैः शतघ्नीभिश्च शक्तिभिः ॥१५॥&lt;br&gt;&#xA;परस्परं ते युयुधुराहवे निशितैः शरैः ॥&lt;br&gt;&#xA;गजा गजै रथा रथैर्हया हयैर्नरा नरैः ॥१६॥&lt;br&gt;&#xA;शरान्धकारे सञ्जाते साम्बो बाणैर्धनुर्द्धरः ॥&lt;br&gt;&#xA;रणे भीष्मेण युयुधेऽक्रूरः कर्णेन तत्र च ॥ १७॥&lt;br&gt;&#xA;युयुधानः शकुनिना द्रोणाचार्येण सारणः ॥&lt;br&gt;&#xA;दुर्योधनेन सङ्ग्रामे सात्यकिः शीघ्रमेव च ॥१८॥&lt;br&gt;&#xA;बली दुःशासनेनापि कृतवर्मा तु भूरिणा ॥&lt;br&gt;&#xA;एवं परस्परं ह्यासीत्सङ्ग्रामो भयकारकः ॥१९॥&lt;br&gt;&#xA;ततः साम्बस्तु सङ्क्रुद्धः सज्जं कृत्वा धनुर्दृढम् ॥&lt;br&gt;&#xA;टङ्कारयामास तदा शूराणां कम्पयन्हृदि ॥२०॥&lt;br&gt;&#xA;श्रीकृष्णं प्रथमं नत्वा मुमुचे सायकान्दश ॥&lt;br&gt;&#xA;तानागताञ्छरान्भीष्मश्चिच्छेद स्वशरैरपि ॥२१॥&lt;br&gt;&#xA;रणे साम्बः पुनस्तस्य कवचे सायकान्दश ॥&lt;br&gt;&#xA;निचखान स्वर्णमयान्नादं कृत्वा तु सिंहवत् ॥२२॥&lt;br&gt;&#xA;चतुर्भिः सायकैस्तस्य निजघ्ने चतुरो हयान् ॥&lt;br&gt;&#xA;चिच्छेद बाणैर्दशभिस्तत्कोदण्डं गुणान्वितम् ॥२३॥&lt;br&gt;&#xA;स छिन्नधन्वा विरथो हताश्वो हतसारथिः ॥&lt;br&gt;&#xA;उत्थाय भीष्मः सहसा गदां जग्राह रोषतः ॥ २४॥&lt;br&gt;&#xA;साम्बः प्राह त्वया सार्द्धं कथं युद्धं करोम्यहम् ॥&lt;br&gt;&#xA;पदातिना रथं चान्यं तुभ्यं दास्यामि संयुगे ॥२५॥&lt;br&gt;&#xA;सशस्त्रं स्यन्दनं युद्धे त्वं गृहाण कुरूद्वह ॥&lt;br&gt;&#xA;जय मां निस्त्रपं मूढं वृद्धस्त्वं पुज्य एव च ॥२६॥&lt;br&gt;&#xA;स उवाच ततः साम्बं क्रोधात्प्रस्फुरिताधरः ॥&lt;br&gt;&#xA;दन्तान्दतैर्लिहन्नोष्ठं जिह्वया रक्तलोचनः ॥२७॥।&lt;br&gt;&#xA;त्वद्दत्ते स्यन्दने स्थित्वा यदा युद्धं करोम्यहम् ॥&lt;br&gt;&#xA;तदा भवति मेऽकिर्तिः पापं निरयमेव च ॥२८॥&lt;br&gt;&#xA;प्रतिग्रहपरा विप्रा दातारश्च वयं स्मृताः ॥&lt;br&gt;&#xA;दत्तं राज्यं यदुभ्यश्च पुरास्माभिः कृपालुभिः ॥२९॥&lt;br&gt;&#xA;श्रुत्वा तद्वचनं साम्बः प्रत्युवाच रुषान्वितः ॥&lt;br&gt;&#xA;भयाद्राज्यं प्रदास्यन्ति राजानो मण्डलेश्वराः ॥३०॥&lt;br&gt;&#xA;निरीक्ष्य भूमौ शास्तारं संस्थितं चक्रवर्तिनम् ॥&lt;br&gt;&#xA;इत्येवं वाक्यमाकर्ण्य भीष्मः शूरशिरोमणिः ॥ ३१॥&lt;br&gt;&#xA;जघान गदया गुर्व्या साम्बवक्षस्थले नृप ॥&lt;br&gt;&#xA;गदाप्रहारव्यथितः साम्बः सम्मूर्च्छितोऽभवत् ॥३२॥&lt;br&gt;&#xA;सारथिस्तं रथे कृत्वापोवाह शङ्कितो रणात् ॥&lt;br&gt;&#xA;कोलाहलस्तदैवासीद्यदुसैन्ये नृपेश्वर ॥ ३३॥&lt;br&gt;&#xA;भीष्मोऽन्यं रथमारुह्य दंशितः सशरासनः ॥&lt;br&gt;&#xA;ययौ सुयोधनं शीघ्रं यादवान्मारयन्पथि ॥३४॥&lt;br&gt;&#xA;सङ्ग्रामे तत्र राजेन्द्र सात्यकिश्च सुयोधनम् ॥&lt;br&gt;&#xA;चक्रे बाणैश्च विरथं गृधपक्षैः स्फुरत्प्रभैः ॥३५॥&lt;br&gt;&#xA;विरथोऽपि रथं चान्यं स समारुह्य वेगतः ॥&lt;br&gt;&#xA;तं शत्रुं विरथं चक्रे शरैराशीविषोपमैः ॥३६॥&lt;br&gt;&#xA;स चान्यं रथमारुह्य सात्यकिः शीघ्रविक्रमः ॥&lt;br&gt;&#xA;बाणेनैकेन तद्यानं चिक्षेप नृप योजनम् ॥३७॥&lt;br&gt;&#xA;रथः पपात भूमध्ये ससूतः सतुरङ्गमः ॥&lt;br&gt;&#xA;अङ्गारवद्विशीर्णोऽभून्मूर्च्छितोऽभूत्सुयोधनः ॥३८॥&lt;br&gt;&#xA;तदा द्रोणस्तु सङ्क्रुद्धो बाणेनाग्निमयेन च ॥&lt;br&gt;&#xA;जघान सात्यकिं युद्धे स्वशत्रुं तु विहाय वै ॥३९॥&lt;br&gt;&#xA;रथस्तु तस्य दग्धोऽभूत्सतुरङ्गः ससारथिः ॥&lt;br&gt;&#xA;अभवन्मूर्च्छितः सोऽपि दग्धाङ्गो बाणज्वालया ॥४०॥&lt;br&gt;&#xA;कृतवर्मा ततः क्रुद्धो भूरिं जित्वा रणाङ्गणे ॥&lt;br&gt;&#xA;आजगाम नदन् राजन्द्रोणोपरि रुषान्वितः ॥४१॥&lt;br&gt;&#xA;स गत्वा प्रधने रोषाद्‌द्रोणाचार्यं शरैरपि ॥&lt;br&gt;&#xA;चक्रे पदातिनं वीरो निःशस्त्रं छिन्नकञ्चुकम् ॥४२॥&lt;br&gt;&#xA;ततः कर्णस्तु सङ्क्रुद्धस्त्यक्त्वाक्रूरं रणाङ्गणे ॥&lt;br&gt;&#xA;तताड कृतवर्माणं शक्त्या शक्तीव तारकम् ॥४३॥&lt;br&gt;&#xA;सा शक्तिस्तत्तनुं भित्वा विवेश धरणीतले ॥&lt;br&gt;&#xA;निर्भिन्नहृदयो भूत्वा कृतवर्मा पपात ह ॥४४॥&lt;br&gt;&#xA;युयुधानस्ततः कोपान्निर्जित्य शकुनिं मृधे ॥&lt;br&gt;&#xA;कर्णस्योपरि राजेन्द्र ह्याजगाम रथेन च ॥४५॥&lt;br&gt;&#xA;गत्वा शरासनेनापि मुमुचे सायकान्दश ॥&lt;br&gt;&#xA;वीक्ष्य तानागतान्कर्णो निजघान स्वसायकैः ॥४६॥&lt;br&gt;&#xA;सङ्घृष्टास्तत्र सङ्ग्रामे तयोर्बाणाः परस्परम् ॥&lt;br&gt;&#xA;विस्फुलिङ्गान्क्षरन्तस्ते भ्रमन्तेऽलातचक्रवत् ॥४७॥&lt;br&gt;&#xA;युयुधानस्ततः कोपात्कर्णस्य जगतीपते ॥&lt;br&gt;&#xA;जघान कवचे बाणान्काकपक्षयुताञ्छितान् ॥४८॥&lt;br&gt;&#xA;ते शराः कर्णकवचे न लग्नाः पतिता भुवि ॥&lt;br&gt;&#xA;राजन्पापस्य कर्तारो न स्वर्गे निरये यथा ॥४९॥&lt;br&gt;&#xA;ततः प्रहस्य कर्णस्तु युयुधानं च विस्मितम् ॥&lt;br&gt;&#xA;चकार विरथं युद्धे शरैर्नानास्त्रयोजितैः ॥५०॥&lt;br&gt;&#xA;दुःशासनं बलिं चैव कृत्वा युद्धे विमूर्च्छितम् ॥&lt;br&gt;&#xA;आययौ संयुगे कर्णं रथेनानलवर्चसा ॥५१॥&lt;br&gt;&#xA;आगतं बलिनं दृष्ट्वा कर्णो भास्करनन्दनः ॥&lt;br&gt;&#xA;पवनास्त्रेण बाणेन तं चिक्षेप सवाहनम् ॥५२॥&lt;br&gt;&#xA;पपात योजने सोऽपि साम्बस्तत्रागमत्पुनः ॥&lt;br&gt;&#xA;अन्धकारं शरैः कुर्वन्कौरवान्मारयन् रुषा ॥५३॥&lt;br&gt;&#xA;इति श्रीगर्गसंहितायां हयमेधखण्डे&lt;br&gt;&#xA;यदुकुरुसङ्ग्रामवर्णनं नामैकोनपञ्चाशत्तमोऽध्यायः ॥४९॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/50/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/50/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - पञ्चाशत्तमोऽध्यायः&lt;br&gt;&#xA;यादवगणकृतं हस्तिनापुरविजयम् -&lt;/p&gt;&#xA;&lt;p&gt;गर्ग उवाच -&lt;br&gt;&#xA;तदैव वृष्णयः सर्वे भोजवृष्ण्यन्धकादयः ॥&lt;br&gt;&#xA;माथुरा शूरसेनाद्याः समुत्तीर्य यमस्वसाम् ॥१॥&lt;br&gt;&#xA;रजोभिश्च नभो व्याप्तं कुर्वन्तश्च महीतलम् ॥&lt;br&gt;&#xA;चालयन्तश्च बलिनो महासङ्ग्रामकर्कशाः ॥२॥&lt;br&gt;&#xA;विलोकयन्तस्तुरगं सर्वतस्ते महाबलाः ॥&lt;br&gt;&#xA;आजग्मुश्चानिरुद्धाद्याः श्रीकृष्णाद्या नृपेश्वर ॥३॥&lt;br&gt;&#xA;वृष्णयस्तत्र युद्धस्य महाघोषं भयङ्करम् ॥&lt;br&gt;&#xA;शरासनानां टङ्कारं शतघ्नीनां रवं तथा ॥४॥&lt;br&gt;&#xA;शूराणां गर्जनं चैव शस्त्राणां चट्चटं तथा ॥&lt;br&gt;&#xA;कोलाहलं च हाकारं श्रुत्वा ते विस्मयं ययुः ॥५॥&lt;br&gt;&#xA;मत्वा ते युद्धमासीद्वै यादवानां च कौरवैः ॥&lt;br&gt;&#xA;शङ्किता अनिरुद्धाद्याः कृष्णाद्या आययुर्द्रुतम् ॥६॥&lt;br&gt;&#xA;श्रीकृष्णमागतं दृष्ट्वानिरुद्धाद्यैः समन्वितम् ॥&lt;br&gt;&#xA;ससैन्यं च सहायार्थं नेमुः साम्बादयो नृप ॥७॥&lt;br&gt;&#xA;कृष्णे समागते नेदुर्भेर्य्यः शङ्खाश्च गोमुखाः ॥&lt;br&gt;&#xA;पुष्पवर्षं जयारावं देवाश्चक्रुश्च यादवाः ॥८॥&lt;br&gt;&#xA;दृष्ट्वानिरुद्धं प्रधने समागतं&lt;br&gt;&#xA;ह्यक्षौहिणीभिः शतभिः समन्वितम् ॥&lt;br&gt;&#xA;प्रचालयन्तं वसुधां महाबलं&lt;br&gt;&#xA;विदुद्रुवुस्ते तु भयाच्च कौरवाः ॥९॥&lt;br&gt;&#xA;प्रलयाब्धिसमं सैन्यमन्धकानां विलोक्य च ॥&lt;br&gt;&#xA;भीताश्च दुद्रुवुर्वैश्या गेहे गेहे कृतार्गलाः ॥१०॥&lt;br&gt;&#xA;ब्राह्मणाः क्षत्रिया वैश्या वृषलाः स्त्रीजनास्तथा ॥&lt;br&gt;&#xA;दुर्योधनं शपन्तश्च रुरुदुर्निर्गता गृहात् ॥११॥&lt;br&gt;&#xA;ततो विहाय मूर्च्छां वै मृधे दुःशासनाग्रजः ॥&lt;br&gt;&#xA;सद्यः सुप्त इवोत्तस्थौ यदुसैन्यं ददर्श ह ॥१२॥&lt;br&gt;&#xA;दृष्ट्वा भयङ्करां सेनां यादवानां सुयोधनः ॥&lt;br&gt;&#xA;स्वपुरं शङ्कितो भूत्वा पद्‌भ्यां भीतस्त्वरं ययौ ॥१३॥&lt;br&gt;&#xA;कर्णभीष्मकृपद्रोणभूरिदुर्योधनादयः ॥&lt;br&gt;&#xA;सभायां धृतराष्ट्रं वै नत्वा सर्वमवर्णयन् ॥१४॥&lt;br&gt;&#xA;स्वानां पराजयं श्रुत्वा यादवानां जयं तथा ॥&lt;br&gt;&#xA;कृष्णस्यागमनं चैव नृपो विदुरमब्रवीत् ॥१५॥&lt;br&gt;&#xA;धृतराष्ट्र उवाच -&lt;br&gt;&#xA;अक्षौहिणीशतयुते वासुदेवे समागते ॥&lt;br&gt;&#xA;कुपितेऽद्य वयं वीर करिष्यामश्च किं वद ॥१६॥&lt;br&gt;&#xA;नृपस्य वचनं श्रुत्वा प्रहस्य विदुरोऽब्रवीत् ॥&lt;br&gt;&#xA;विदुर उवाच -&lt;br&gt;&#xA;पुरा रामेण चैकेन कुपितेन गजाह्वयम् ॥१७॥&lt;br&gt;&#xA;विकर्षितं च गङ्गायां तस्य भ्राता हि चागतः ॥&lt;br&gt;&#xA;हृत्कञ्जकोशाद्देवक्यां जातो यः स हरिर्नृप ॥१८॥&lt;br&gt;&#xA;येन वै संयुगे राजन्कंसाद्याः शकुनादयः ॥&lt;br&gt;&#xA;मारिता बहवो दैत्या निर्जिताश्च नृपाः सुराः ॥१९॥&lt;br&gt;&#xA;तस्माद्युद्धस्य समयो नास्ति राजन्विलोकय ॥&lt;br&gt;&#xA;कौरवे श्यामकर्णं तु कृष्णाय दातुमर्हसि ॥२०॥&lt;br&gt;&#xA;माभूत्कुरूणां वृष्णीनां कलहो नाशकारकः ॥&lt;br&gt;&#xA;एवं राजा बोधितस्तु विदुरेणानुजेन वै ॥२१॥&lt;br&gt;&#xA;उवाच कौरवान्प्राज्ञो देशकालोचितं वचः ॥&lt;br&gt;&#xA;धृतराष्ट्र उवाच -&lt;br&gt;&#xA;गत्वा कृष्णस्य निकटे तुरगं दातुमर्हथ ॥२२॥&lt;br&gt;&#xA;सम्मुखे देवदेवस्य युद्धं कर्तुं च नार्हथ ॥&lt;br&gt;&#xA;यादवानां सहायार्थमागतं कुपितं हरिम् ॥२३॥&lt;br&gt;&#xA;यूयं प्रसन्नं कुरुत गत्वा तन्निकटं शनैः ॥&lt;br&gt;&#xA;कौरवेन्द्रस्य वचनं कौरवास्ते निशम्य च ॥२४॥&lt;br&gt;&#xA;विविधानुपचारांश्च गन्धाक्षतयुतान्किल ॥&lt;br&gt;&#xA;गृहीत्वा दिव्यवस्त्राणि रत्नानि विविधानि च ॥२५॥&lt;br&gt;&#xA;वदन्तः पुण्यनामानि रामकेशवयोर्मुदा ॥&lt;br&gt;&#xA;पद्‌भिर्विनिर्ययुः सर्वे कृष्णं द्रष्टुं भयान्विताः ॥२६॥&lt;br&gt;&#xA;आगतान्कौरवान्दृष्ट्वा यादवाः क्रोधपूरिताः ॥&lt;br&gt;&#xA;नानाशस्त्राणि जगृहुस्तत्र युद्धाय वेगतः ॥२७॥&lt;br&gt;&#xA;ऊचुस्तान्कौरवाः सर्वे वयं युद्धाय नागताः ॥&lt;br&gt;&#xA;करिष्यामश्च कृष्णस्य दर्शनं दुःखनाशनम् ॥२८॥&lt;br&gt;&#xA;इति तेषां वचः श्रुत्वा यादवा विस्मयं गताः ॥&lt;br&gt;&#xA;कृष्णाय कथयामासुः कौरवाणां विचेष्टितम् ॥२९॥&lt;br&gt;&#xA;ततः कृष्णस्य वचसा कौरवान्यदुसत्तमाः ॥&lt;br&gt;&#xA;आह्वयामासुस्ते प्रीता निःशस्त्रानागतान्नृप ॥३०॥&lt;br&gt;&#xA;आहूतास्ते तु हरिणा गत्वा श्रीकृष्णसन्निधौ ॥&lt;br&gt;&#xA;लज्जयावाङ्‌मुखाः सर्वे प्रणम्योचुः पृथक्पृथक् ॥३१॥&lt;br&gt;&#xA;पूर्वं द्रोण उवाचाथ कृष्णभद्र जगत्पते ॥&lt;br&gt;&#xA;रक्ष मां कौरवान् रक्ष मायया तव मोहितान् ॥३२॥&lt;br&gt;&#xA;कृपाचार्य उवाच -&lt;br&gt;&#xA;मज्जन्मनः फलमिदं मधुकैटभारे&lt;br&gt;&#xA;मत्प्रार्थनीयमदनुग्रह एष एव ॥&lt;br&gt;&#xA;त्वद्‌भृत्यभृत्यपरिचारकभृत्यभृत्य&lt;br&gt;&#xA;भृत्यस्य भृत्य इति मां स्मर लोकनाथ ॥३३॥&lt;br&gt;&#xA;कर्ण उवाच -&lt;br&gt;&#xA;भक्तस्यार्थे धनं क्षीणं स्वदारगतयौवनम् ॥&lt;br&gt;&#xA;स्वामिकार्ये गताः प्राणा अन्ते तिष्ठन्तु माधव ॥३४॥&lt;br&gt;&#xA;भूरिरुवाच -&lt;br&gt;&#xA;याचामहे वरद किञ्चिदनन्यलभ्यं&lt;br&gt;&#xA;नाथ प्रसीद सुमुखी यदि दिव्यदृष्टिः ॥&lt;br&gt;&#xA;अस्माभिरञ्जलिरयं विवशैर्निबद्ध&lt;br&gt;&#xA;एषैव मे भवतु देव भवान्तरेऽपि ॥३५॥&lt;br&gt;&#xA;दुर्योधन उवाच -&lt;br&gt;&#xA;जानामि धर्मं न च मे प्रवृत्ति-&lt;br&gt;&#xA;र्जानामि पापं न च मे निवृत्तिः ॥&lt;br&gt;&#xA;केनापि देवेन हृदि स्थितेन&lt;br&gt;&#xA;यथा नियुक्तोऽस्मि तथा करोमि ॥३६॥&lt;br&gt;&#xA;यन्त्रस्य गुणदोषेण क्षम्यतां मधुसूदन ॥&lt;br&gt;&#xA;अहं यन्त्रो भवान्यन्त्री मम दोषो न दीयताम् ॥३७॥&lt;br&gt;&#xA;भीष्म उवाच -&lt;br&gt;&#xA;रागान्धगोपीजनचुम्बिताभ्यां&lt;br&gt;&#xA;योगीन्द्रभोगीन्द्रनिवेशिताभ्याम् ॥&lt;br&gt;&#xA;आताम्रपङ्केरुहकोमलाभ्यां&lt;br&gt;&#xA;चाभ्यां पदाभ्यामयञ्जलिर्मे ॥३८॥&lt;br&gt;&#xA;विदुर उवाच -&lt;br&gt;&#xA;आस्तेति विक्रयकृतां सुकृतानि तानि&lt;br&gt;&#xA;ये ब्रह्मबालमिव तत्परिपालयन्ति ॥&lt;br&gt;&#xA;यद्दैत्यदेवमुनिभिर्मनसाप्यगम्यं&lt;br&gt;&#xA;यन्नेति नेति च वदन्न हि वेद वेदः ॥३९॥&lt;br&gt;&#xA;श्रीगर्ग उवाच -&lt;br&gt;&#xA;एवं सम्प्रार्थितः कृष्णः कौरवैः शरणागतैः ॥&lt;br&gt;&#xA;प्रीतः प्रत्याह तान् राजन्मेघनिर्हादया गिरा ॥४०॥&lt;br&gt;&#xA;श्रीकृष्ण उवाच -&lt;br&gt;&#xA;आर्या शृणुत मद्वाक्यमहमागतवान् यतः ॥&lt;br&gt;&#xA;युद्धं वारयितुं चात्र नारदेन प्रणोदितः ॥४१॥&lt;br&gt;&#xA;न मन्यन्ते ममाज्ञां वै मत्पुत्राश्च निरङ्कुशाः ॥&lt;br&gt;&#xA;दीर्घाणां च प्रकुर्वन्ति ह्यपराधं च दूषणम् ॥४२॥&lt;br&gt;&#xA;यूयं धन्याश्च मान्याश्च मिलनार्थं समागताः ॥&lt;br&gt;&#xA;मत्पुत्रैश्च कृतं यद्वै तत्सर्वं क्षन्तुमर्हथ ॥४३॥&lt;br&gt;&#xA;उग्रसेनहयं वीराः कृपया च विमुच्यताम् ॥&lt;br&gt;&#xA;पालनार्थं तु तस्यापि यूयं गच्छत गच्छत ॥४४॥&lt;br&gt;&#xA;यादवाः कौरवा मित्राः कलहं तु परस्परम् ॥&lt;br&gt;&#xA;प्रकर्तुं नैव चार्हन्ति पूर्वप्रेम विलोक्य च ॥४५॥&lt;br&gt;&#xA;एवं ते कृष्णदेवेन मिष्टवाक्यैश्च तोषिताः ॥&lt;br&gt;&#xA;तुरगं च ददुः प्रीताः पारिबर्हेण संयुतम् ॥४६॥&lt;br&gt;&#xA;दत्वा तुरङ्गमं सर्वे कौरवाः खिन्नमानसाः ॥&lt;br&gt;&#xA;स्वपुरं विविशू राजन्भीष्मो गन्तुं मनो दधे ॥४७॥&lt;br&gt;&#xA;इति श्रीगर्गसंहितायां हयमेधखण्डे&lt;br&gt;&#xA;हस्तिनापुरविजयो नाम पञ्चाशत्तमोऽध्यायः ॥५०॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/51/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/51/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - एकपञ्चाशत्तमोऽध्यायः&lt;br&gt;&#xA;यादवगणानां कौन्तलपुरगमनम् -&lt;/p&gt;&#xA;&lt;p&gt;गर्ग उवाच -&lt;br&gt;&#xA;अथ कृष्णस्तु भगवान्यादवानां च पालनम् ॥&lt;br&gt;&#xA;कृत्वा मिलित्वा प्रययौ रथेनापि कुशस्थलीम् ॥१॥&lt;br&gt;&#xA;कृष्णे गतेऽनिरुद्धस्तु हयं सम्पूज्य यत्नतः ॥&lt;br&gt;&#xA;बन्धनान्मोचयामास विजयार्थे नृपेश्वर ॥२॥&lt;br&gt;&#xA;मुक्तस्तुरङ्गः प्रययौ देशान्देशान्विलोकयन् ॥&lt;br&gt;&#xA;पृष्ठतस्तस्य राजेन्द्र त्वरं जग्मुश्च वृष्णयः ॥३॥&lt;br&gt;&#xA;दुर्योधनं जितं श्रुत्वा भूपास्तु तं तुरङ्गमम् ॥&lt;br&gt;&#xA;प्राप्तं न जगृहू राष्ट्रे कृष्णस्य बलिनो भयात् ॥४॥&lt;br&gt;&#xA;अथाव्रजत्तुरङ्गोऽयं शृण्वन्पश्यन्नितस्ततः ॥&lt;br&gt;&#xA;सम्प्राप्तोऽभूद्‌द्वैतवने यत्र राजा युधिष्ठिरः ॥५॥&lt;br&gt;&#xA;भ्रातृभिर्भार्यया सार्द्धं वनवासं करोति हि ॥&lt;br&gt;&#xA;तस्मिन्वने भीमसेनो वनद्वीपगणैः सह ॥६॥&lt;br&gt;&#xA;नित्यं करोति क्रीडां वै बालः क्रीडनकैरिव ॥&lt;br&gt;&#xA;ददर्श तुरगं तत्र तं वनं गह्वरं महत् ॥७॥&lt;br&gt;&#xA;न्यग्रोधाश्वत्थबिल्वैश्च खर्जूरपनसैस्तथा ॥&lt;br&gt;&#xA;बकुलैः सप्तपर्णैश्च तिन्दुकैस्तिलकैरपि ॥८॥&lt;br&gt;&#xA;शालैस्तालैस्तमालैश्च बदरीलोध्रपाटलैः ॥&lt;br&gt;&#xA;बब्बूरशाल्मलीवेणूपलाशादिभीरन्वितम् ॥९॥&lt;br&gt;&#xA;आगतं घोटकं दृष्ट्वा दुर्जरे निर्जने वने ॥&lt;br&gt;&#xA;वराहमृगशार्दूलवृकसर्पगणैर्युते ॥१०॥&lt;br&gt;&#xA;झिल्लीझङ्कारसंयुक्ते गृध्रचिल्लादिभिर्युते ॥&lt;br&gt;&#xA;वृते तथा भुजङ्गैश्च वल्मीकादर्द्धनिःसृतैः ॥११॥&lt;br&gt;&#xA;शृगालमर्कमहिषगवयादिभिरन्विते ॥&lt;br&gt;&#xA;नीलगोगजभल्लूकमार्जारैर्वनमानुषैः ॥ १२॥&lt;br&gt;&#xA;युक्ते भयङ्करे राजन्भीमो भीमपराक्रमः ॥&lt;br&gt;&#xA;अश्वं जग्राह केशेषु सपत्रं नृप लीलया ॥१३॥&lt;br&gt;&#xA;केनोत्सृष्टं वदन्वाक्यं स्वाश्रमं प्रययौ शनैः ॥&lt;br&gt;&#xA;तदैव चानिरुद्धाद्या आजग्मुः सर्वयादवाः ॥१४॥&lt;br&gt;&#xA;पश्यन्तो यज्ञगन्धर्वमरण्ये नृप कृच्छ्रतः ॥&lt;br&gt;&#xA;दृष्ट्वा गृहीतं तुरगमूचुस्ते तु परस्परम् ॥१५॥&lt;br&gt;&#xA;अहो वनचरो ह्येष दृश्यते भीमसेनवत् ॥&lt;br&gt;&#xA;बृहद्बाहुर्महापुष्टो महोच्चो रक्तलोचनः ॥१६॥&lt;br&gt;&#xA;महागौरः कृच्छ्रधरो धूलिलिप्तो गदाधरः ॥&lt;br&gt;&#xA;इत्थं ब्रुवन्तस्ते सर्वे पुनरूचुश्च तं जनम् ॥१७॥&lt;br&gt;&#xA;कस्त्वं श्रीराजराजन्यहयं नीत्वा क्व यास्यसि ॥&lt;br&gt;&#xA;तस्मान्मोचय शीघ्रं त्वां न चेद्धन्मो शिलीमुखैः ॥१८॥&lt;br&gt;&#xA;इति तद्वाक्यमाकर्ण्य हयं बद्ध्वा च गह्वरे ॥&lt;br&gt;&#xA;जगाम स्वगदां गुर्वीं भारायुतसमन्विताम् ॥१९॥&lt;br&gt;&#xA;तया जघान सङ्ग्रामे यादवान्भीमविक्रमः ॥&lt;br&gt;&#xA;निपेतुर्वृष्णयस्तत्र भीमेन निहताश्च ये ॥२०॥&lt;br&gt;&#xA;अनिरुद्धस्ततः क्रुद्धो दृष्ट्वा तस्य पराक्रमम् ॥&lt;br&gt;&#xA;सहस्रवारणान्मत्तान्नोदयामास शत्रवे ॥२१॥&lt;br&gt;&#xA;ततः सदिग्गजैः सोऽपि भूभृच्छिखरसन्निभैः ॥&lt;br&gt;&#xA;पातितो धरणीपृष्ठे विषाणैरवपीड्यते ॥२२॥&lt;br&gt;&#xA;ततो भीमः समुत्थाय क्रोधत्प्रस्फुरिताधरः ॥&lt;br&gt;&#xA;मत्तान्गजाञ्जघानाथ गदया वज्रकल्पया ॥२३॥&lt;br&gt;&#xA;कांश्चिच्चिक्षेप गगने काँश्चिद्‌भूमौ व्यपोथयत् ॥&lt;br&gt;&#xA;काँश्चिन्ममर्द पादाभ्यां गजान्काँश्चिद्‌गजेषु च ॥२४॥&lt;br&gt;&#xA;ततश्च दुद्रुवुः सर्वे वारणा भयविह्वलाः ॥&lt;br&gt;&#xA;तदाऽऽजगाम सङ्क्रुद्धो गदस्तत्र गदाधरः ॥२५॥&lt;br&gt;&#xA;गत्वा तत्सन्निधौ सोऽपि ज्ञात्वा भीमं तु शङ्कितः ॥&lt;br&gt;&#xA;उवाच नत्वा हे वीर कस्त्वं वद ममाग्रतः ॥२६॥&lt;br&gt;&#xA;सोऽब्रवीद्‌भीमसेनोऽहं जित्वा द्यूतेन हे गद ॥&lt;br&gt;&#xA;दुर्योधनेन रिपुणा पुरान्निष्कासिता वयम् ॥२७॥&lt;br&gt;&#xA;अत्रस्थानाद्योजने तु भ्रातृभिश्च युधिष्ठिरः ॥&lt;br&gt;&#xA;करोति वनवासं वै ह्यहो दैवस्य मायया ॥२८॥&lt;br&gt;&#xA;वने वर्षा गताश्चाष्टौ चत्वारस्त्ववशेषिताः ॥&lt;br&gt;&#xA;वर्षमात्रं करिष्यामोऽज्ञातवासं वयं पुनः ॥२९॥&lt;br&gt;&#xA;अर्जुनस्तु गतः स्वर्गमाहूतो वासवेन च ॥&lt;br&gt;&#xA;अहं न जाने तु कदाऽऽगमिष्यति महीतले ॥३०॥&lt;br&gt;&#xA;गद त्वं तु यदूनां च कुशलं कथयस्व नः ॥&lt;br&gt;&#xA;तुरगः कस्य भूपस्य किमर्थं यूयमागताः ॥३१॥&lt;br&gt;&#xA;इत्युक्त्वा मीमसेनस्तु रुरोदाश्रुपरिप्लुतः ॥&lt;br&gt;&#xA;दुर्योधनकृतान्क्लेशान्संस्मरन्दुःखपूरितः ॥३२॥&lt;br&gt;&#xA;इति श्रुत्वा स तद्वाक्यं तं समाश्वास्य दुःखितः ॥&lt;br&gt;&#xA;भीमाय कथयामास वार्तां सर्वां च विस्तरात् ॥३३॥&lt;br&gt;&#xA;श्रुत्वा भीमस्तु मुदितोऽनिरुद्धाद्यैर्यदूत्तमैः ॥&lt;br&gt;&#xA;समन्वितस्तु प्रययौ धर्मपुत्रस्य सन्निधौ ॥३४॥&lt;br&gt;&#xA;आगतान्यादवाञ्छ्रुत्वाजातशत्रुः प्रहर्षितः ॥&lt;br&gt;&#xA;आनेतुं निर्ययौ राजन्नकुलाद्यैः समन्वितः ॥३५॥&lt;br&gt;&#xA;नेमुस्तं यादवाः सर्वे सोऽपि दत्वा वराशिषम् ॥&lt;br&gt;&#xA;निवासयामास मुदा सर्वान्द्वैतवने नृप ॥३६॥&lt;br&gt;&#xA;आगतेभ्यश्च सर्वेभ्यो यथायोग्यं यथारुचि ॥&lt;br&gt;&#xA;प्रददौ भोजनं राजा स्थाल्या भास्करदत्तया ॥३७॥&lt;br&gt;&#xA;उषित्वा रजनीमेकां प्रभाते कार्ष्णिनन्दनः ॥&lt;br&gt;&#xA;क्रतोर्निमन्त्रणं दत्त्वा पाडवेभ्यः परन्तप ॥३८॥&lt;br&gt;&#xA;यादवैः सहितः शीघ्रं मोचयित्वा तुरङ्गमम् ॥&lt;br&gt;&#xA;ययौ सारस्वतान्देशान् तुरगस्य च पृष्ठतः ॥३९॥&lt;br&gt;&#xA;अशूराँश्च बहून्देशांस्त्यक्त्वा तुरगराट् ततः ॥&lt;br&gt;&#xA;स्वेच्छया विचरन् राजन् ययौ कौन्तलकं पुरम् ॥४०॥&lt;br&gt;&#xA;तस्मिन्पुरे महाराज चन्द्रहासश्च वैष्णवः ॥&lt;br&gt;&#xA;पालितो यः कुलिन्देन केरलाधिपतेः सुतः ॥४१॥&lt;br&gt;&#xA;कृष्णदेवप्रसादेन राज्यं तत्र करोति हि ॥&lt;br&gt;&#xA;कथास्तस्यापि भक्तस्य राजञ्जैमिनिभारते ॥४२॥&lt;br&gt;&#xA;अर्जुनाग्रे विस्तराद्वै नारदेन तु वर्णिताः ॥&lt;br&gt;&#xA;तस्मिन्पुरे नराः सर्वे कृष्णभक्ता वसन्ति हि ॥४३॥&lt;br&gt;&#xA;ब्रह्मण्याः पुण्यकर्त्तारः परदारपराङ्‌मुखाः ॥&lt;br&gt;&#xA;स्वदारनिरताः सर्वे कृष्णपूजनतत्पराः ॥४४॥&lt;br&gt;&#xA;गोविन्दगाथां शृण्वन्ति पुराणानि तथैव च ॥&lt;br&gt;&#xA;जपन्ति तत्र नामानि राधामाधवयोर्मुदा ॥४५॥&lt;br&gt;&#xA;तुलसीमालिकाभिश्च ह्यूर्ध्वपुण्ड्रधरा द्विजाः ॥&lt;br&gt;&#xA;गोपीचन्दनकाश्मीरैर्हरिमन्दिरचर्चिताः ॥ ४६॥&lt;br&gt;&#xA;श्यामबिन्दुधराः सर्वे श्रीधराः केचिदेव हि ॥&lt;br&gt;&#xA;तिलकैर्द्वादशैर्युक्ताश्चाष्टमुद्राधराः पराः ॥४७॥&lt;br&gt;&#xA;गृहस्थाः शीतलां मुद्रां गोपीचन्दसंयुताम् ॥&lt;br&gt;&#xA;नित्यं विप्रादयो वर्णाः प्रभाते धारयन्ति हि ॥४८॥&lt;br&gt;&#xA;अग्निसंस्कारणार्थं तु विरक्ताः केचिदेव हि ॥&lt;br&gt;&#xA;तप्तमुद्रां धारयन्ति केचित्सन्न्यासिनस्तथा ॥४९॥&lt;br&gt;&#xA;तस्मिन्पुरे हयः पश्यन्प्राप्तोऽभूद्‌राजमन्दिरे ॥&lt;br&gt;&#xA;यत्र राजति राजा तु चन्द्रहासश्च चन्द्रवत् ॥५०॥&lt;br&gt;&#xA;इति श्रीगर्गसंहितायां हयमेधखण्डे&lt;br&gt;&#xA;कौन्तलपुरगमनं नामैकपञ्चाशत्तमोऽध्यायः ॥५१॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/52/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/52/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - द्विपञ्चाशत्तमोऽध्यायः&lt;br&gt;&#xA;चन्द्रहास-अनिरुद्ध मिलनम् -&lt;/p&gt;&#xA;&lt;p&gt;गर्ग उवाच -&lt;br&gt;&#xA;समागतं यज्ञहयं विलोक्य&lt;br&gt;&#xA;श्रीचन्द्रहासो व्रजचन्द्रदासः ॥&lt;br&gt;&#xA;सद्यो गृहीत्वा किल तस्य पत्रं&lt;br&gt;&#xA;स वाचयामास तदैव हृष्टः ॥१॥&lt;br&gt;&#xA;तत्पत्रं वाचयित्वाऽऽह महाभागवतो नृप ॥&lt;br&gt;&#xA;अहो पश्यामि नेत्राभ्यां पौत्रं श्रीपरमात्मनः ॥२॥&lt;br&gt;&#xA;केन पुण्येन पूर्वेण कृष्णतुल्यं यदूत्तमम् ॥&lt;br&gt;&#xA;मया न दृष्टः श्रीकृष्णो मायामानुषविग्रहः ॥३॥&lt;br&gt;&#xA;सहितः कार्ष्णिजेनाहं तस्माद्‌गच्छामि द्वारकाम् ॥&lt;br&gt;&#xA;तत्र पश्यामि श्रीकृष्णं बलं प्रद्युम्नमेव च ॥४॥&lt;br&gt;&#xA;उग्रसेनं महाराजं श्रीकृष्णेनापि पूजितम् ॥&lt;br&gt;&#xA;इत्युक्त्वा निर्ययौ राजा ह्यनिरुद्धं विलोकितुम् ॥५॥&lt;br&gt;&#xA;गृहीत्वा चोपचाराँश्च गन्धपुष्पाक्षतादिकान् ॥&lt;br&gt;&#xA;दिव्यवस्त्राणि रत्नानि गृहीत्वा तुरगं च सः ॥६॥&lt;br&gt;&#xA;सवः पुरजनैः सार्द्धं मालातिलकशोभितैः ॥&lt;br&gt;&#xA;गीतवादित्रघोषैश्च पद्‌भ्यां राजा जगाम ह ॥७॥&lt;br&gt;&#xA;आगतं तं नृपं दृष्ट्वा नागरैः सहितं नृप ॥&lt;br&gt;&#xA;अनिरुद्धो मुदायुक्तो मन्त्रिणं चेदमब्रवीत् ॥८॥&lt;br&gt;&#xA;अनिरुद्ध उवाच -&lt;br&gt;&#xA;कोऽयं राजा महामन्त्रिन्सर्वैः पुरजनैः सह ॥&lt;br&gt;&#xA;आगतो मिलनार्थं वा तस्य वार्तां वदस्व नः ॥९॥&lt;br&gt;&#xA;उद्धव उवाच -&lt;br&gt;&#xA;नृपोऽयं चन्द्रहासाख्यो केरलाधिपतेः सुतः ॥&lt;br&gt;&#xA;मृतयोर्मातृपित्रोश्च कुलिन्देनानुपालितः ॥१०॥&lt;br&gt;&#xA;आबाल्यात्कृष्णचन्द्रस्य भक्तस्तेनापि रक्षितः ॥&lt;br&gt;&#xA;दुष्टबुद्धेः प्रधानस्य सुतां यः परिणीतवान् ॥११॥&lt;br&gt;&#xA;यस्मै कुन्तलको राजा राज्यं दत्वा वनं ययौ ॥&lt;br&gt;&#xA;तस्याख्यानं द्वारकायां मया कृष्णमुखाच्छ्रुतम् ॥१२॥&lt;br&gt;&#xA;यस्मै स्वदर्शनं दातुं श्रीकृष्णोऽत्रागमिष्यति ॥&lt;br&gt;&#xA;उद्धवस्य वचः श्रुत्वा विस्मितोऽभूद्यदूत्तमः ॥१३॥&lt;br&gt;&#xA;गत्वानिरुद्धनिकटे चन्द्रहासो जनैर्वृतः ॥&lt;br&gt;&#xA;श्यामकर्णं ददौ प्रीतो धनानि बहुशस्तथा ॥१४॥&lt;br&gt;&#xA;गजानामर्द्धलक्षं च रथानां लक्षमेव च ॥&lt;br&gt;&#xA;तुरगाणामेककोटिं मुद्राणां हि सहस्रकम् ॥१५॥&lt;br&gt;&#xA;गवयानां सहस्रं च शिबिकानां सहस्रकम् ॥&lt;br&gt;&#xA;धेनूनां दशलक्षं च शिञ्जानामयुतं तथा ॥१६॥&lt;br&gt;&#xA;एककोटिं सुवर्णानां रौप्याणां च चतुर्गुणम् ॥&lt;br&gt;&#xA;लक्षमाभरणानां च माधवाय ददौ नृपः ॥१७॥&lt;br&gt;&#xA;चन्द्रहास उवाच -&lt;br&gt;&#xA;नमोऽनिरुद्धाय सुरोत्तमाय श्रीकृष्णपौत्राय जनेश्वराय ॥&lt;br&gt;&#xA;प्रद्युम्नपुत्राय यदूत्तमाय देवाय पूर्णाय नमः पराय ॥१८॥&lt;br&gt;&#xA;इति भक्तवचः श्रुत्वा प्रसन्नो मदनात्मजः ॥&lt;br&gt;&#xA;संश्लाघ्य प्रददौ तस्मै प्रदीप्तां रत्नमालिकाम् ॥ १९॥&lt;br&gt;&#xA;चन्द्रहासस्तु राजेन्द्र राज्ये कृत्वा तु मन्त्रिणम् ॥&lt;br&gt;&#xA;स्वपुराद्यादवैः सार्द्धं गन्तुं चालं मनोऽकरोत् ॥२०॥&lt;br&gt;&#xA;उषित्वा तत्पुरे सर्वे ह्येकरात्रं यदूत्तमाः ॥&lt;br&gt;&#xA;प्रातःकाले ययू राजंश्चन्द्रहासेन संयुताः ॥२१॥&lt;br&gt;&#xA;जगाम ह्यग्रतस्तेभ्यो तुरगः पत्रशोभितः ॥&lt;br&gt;&#xA;ततः सप्तवतीं दृष्ट्वा ह्यावर्त्तशतसङ्कुलाम् ॥२२॥&lt;br&gt;&#xA;तटं तरङ्गैर्निघ्नन्तीं दीर्घवेगां दुरत्ययाम् ॥&lt;br&gt;&#xA;नौकाभिः संयुतां दृष्ट्वा वीरः प्रद्युम्ननन्दनः ॥२३॥&lt;br&gt;&#xA;अक्षौहिणीशतयुतः पारं गन्तुं मनो दधे ॥&lt;br&gt;&#xA;स पूर्वं गजमारुह्य साम्बाद्यैः परिवेष्टितः ॥२४॥&lt;br&gt;&#xA;नावं त्यक्त्वा नृपश्रेष्ठ प्रविवेश नदीजले ॥&lt;br&gt;&#xA;प्रथमं सलिलं तस्यां समलं च बभूव ह ॥२५॥&lt;br&gt;&#xA;ततः पङ्कद्रवा भूमिश्चित्रमेतद्बभूव ह ॥&lt;br&gt;&#xA;हसन्तो यादवाः सर्वे विस्मयं परमं ययुः ॥२६॥&lt;br&gt;&#xA;अथ व्रजंस्तुरङ्गस्तु स जगाम शनैः शनैः ॥&lt;br&gt;&#xA;नारायणसरो यत्र मध्ये सिन्धुसमुद्रयोः ॥२७॥&lt;br&gt;&#xA;पपौ तिर्थजलं तत्र तुरगश्च तृषातुरः ॥&lt;br&gt;&#xA;ततस्तत्राययुः सर्वेऽनिरुद्धाद्या यदूत्तमाः ॥२८॥&lt;br&gt;&#xA;धर्मद्वेषकरान्नीचान्म्लेच्छाञ्जित्वा मृधाङ्गणे ॥&lt;br&gt;&#xA;दृष्ट्वा तुरङ्गमं तत्र स्नानं चक्रुः सरोवरे ॥२९॥&lt;br&gt;&#xA;इति श्रीगर्गसंहितायां हयमेधखण्डे&lt;br&gt;&#xA;नारायणसरोगमनं नाम द्विपञ्चाशत्तमोऽध्यायः ॥५२॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/53/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/53/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - त्रिपञ्चाशत्तमोऽध्यायः&lt;br&gt;&#xA;यादवगणानां द्वारकाप्रत्यागमनं तथा उग्रसेनसभायां उद्धवप्रेरणा -&lt;/p&gt;&#xA;&lt;p&gt;गर्ग उवाच -&lt;br&gt;&#xA;पश्यन्नृपान्महावीरानुग्रसेनतुरङ्गमः ॥&lt;br&gt;&#xA;विचरन्भारते वर्षे देशानन्याञ्जगाम ह ॥१॥&lt;br&gt;&#xA;एवं विचरतस्तस्य हयस्य च विशां पते ॥&lt;br&gt;&#xA;आगतः फाल्गुनो मासः सर्वेषां गृहदर्शिकः ॥२॥&lt;br&gt;&#xA;आगतं फाल्गुनं दृष्ट्वा चानिरुद्धस्तु शङ्कितः ॥&lt;br&gt;&#xA;उवाच मन्त्रिप्रवरमुद्धवं बुद्धिसत्तमम् ॥३॥&lt;br&gt;&#xA;अनिरुद्ध उवाच -&lt;br&gt;&#xA;चैत्रे श्रीयादवेन्द्रस्तु मन्त्रिन् यज्ञं करिष्यति ॥&lt;br&gt;&#xA;वयं तु किं करिष्यामो दिवसा बहवो न हि ॥४॥&lt;br&gt;&#xA;भूमौ तुरङ्गहर्त्तारो नृपाः के केऽवशेषिताः ॥&lt;br&gt;&#xA;तेषां च वद नामानि मह्यं शुश्रूषवे त्वरम् ॥५॥&lt;br&gt;&#xA;उद्धव उवाच -&lt;br&gt;&#xA;न सन्ति भूतले शूरा गगने सन्ति वा हरे ॥&lt;br&gt;&#xA;तस्माद्यदुपुरीं गच्छ स्वर्णद्वारां च द्वारकाम् ॥६॥&lt;br&gt;&#xA;इति तस्य वचः श्रुत्वा ह्यनिरुद्धः प्रहर्षितः ॥&lt;br&gt;&#xA;तस्यापि वचनं राजन्नश्वाग्रे पुनरब्रवीत् ॥७॥&lt;br&gt;&#xA;एवं तद्वाक्यमाकर्ण्य सर्वज्ञाता तुरङ्गमः ॥&lt;br&gt;&#xA;प्रययौ द्वारकां शीघ्रं किष्किन्धां हनुमानिव ॥८॥&lt;br&gt;&#xA;तस्यापि पृष्ठतः शूरा दुद्रुवुस्ते तुरङ्गमैः ॥&lt;br&gt;&#xA;वायुवेगैर्मनोवेगैर्भानुसाम्बादयो नृप ॥९॥&lt;br&gt;&#xA;गृहीत्वा तुरगं सर्वे बद्ध्वा तं स्वर्णदामभिः ॥&lt;br&gt;&#xA;सेनायामन्तरे कृत्वा शङ्किताः स्वपुरीं ययुः ॥१०॥&lt;br&gt;&#xA;गीतवादित्रघोषैश्च नादयन्तश्च दुन्दुभीन् ॥&lt;br&gt;&#xA;चालयन्तश्च पृथिवीं त्रासयन्तः खलान् रिपून् ॥११॥&lt;br&gt;&#xA;व्रजन्तं यादवैः सार्द्धं तुरगं वीक्ष्य नारदः ॥&lt;br&gt;&#xA;दूतवत्कलहार्थाय प्रययौ शक्रसन्निधिम् ॥१२॥&lt;br&gt;&#xA;तस्याग्रे कथयामास वाजिवार्तां स विस्तरात् ॥&lt;br&gt;&#xA;श्रुत्वा शक्रस्तु राजेन्द्र हयं हर्तुं मनो दधे ॥१३॥&lt;br&gt;&#xA;आययौ भूतले शीघ्रं द्र्ष्टुं भूत्वा तिरोहितः ॥&lt;br&gt;&#xA;अहो विष्णोर्मायया च सर्वे मुह्यन्ति देवताः ॥१४॥&lt;br&gt;&#xA;कुबेरब्रह्मशक्राद्या भूजनानां तु का कथा ॥&lt;br&gt;&#xA;स गत्वा तत्र वृष्णीनां सेनां सर्वां ददर्श ह ॥१५॥&lt;br&gt;&#xA;प्रलयाब्धिसमां रौद्रां वृतां शूरैश्च कोटिभिः ॥&lt;br&gt;&#xA;यादवानां महासेनामुद्‌भटां वीक्ष्य शङ्कितः ॥१६॥&lt;br&gt;&#xA;ययौ कृष्णभयाद्‌राजञ्छीघ्रं शक्रोऽमरावतीम् ॥&lt;br&gt;&#xA;कृष्णदेवस्य कृपया युद्धस्याशां विसृज्य च ॥१७॥&lt;br&gt;&#xA;अथ व्रजन्ती चतुरङ्गिणीभिः&lt;br&gt;&#xA;सेनानिरुद्धस्य महात्मनश्च ॥&lt;br&gt;&#xA;गजै रथैर्वै तुरगैर्नरैश्च&lt;br&gt;&#xA;रेजे मघोनः पृतनेव स्वर्गे ॥१८॥&lt;br&gt;&#xA;गजाः सर्वे पृथग्भूताः पृथग्भूता रथास्तथा ॥&lt;br&gt;&#xA;पृथग्भूतास्तुरङ्गाश्च पृथग्भूता पदातयः ॥१९॥&lt;br&gt;&#xA;अनुजग्मुर्द्वारकां ते हर्षिताः कृष्णपोतकाः ॥&lt;br&gt;&#xA;जम्बूद्वीपस्य जेतारो लोकद्वयजिगिषवः ॥२०॥&lt;br&gt;&#xA;अग्ने वाहं पुरस्कृत्य वादित्रैर्विविधैरपि ॥&lt;br&gt;&#xA;गीतनृत्यादिभी राजन्संयुक्तास्ते यदूत्तमाः ॥२१॥&lt;br&gt;&#xA;अनिरुद्धस्तु साम्बाद्यैरिन्द्रनीलादिभिर्नृप ॥&lt;br&gt;&#xA;चन्द्रहासादिभिर्भूपैः सहस्रैरभिभूषितः ॥२२॥&lt;br&gt;&#xA;साम्बस्यानुमतेनापि चानर्ते सम्प्रविश्य च ॥&lt;br&gt;&#xA;उद्धवं प्रेषयामास द्वारकां योजनद्वयात् ॥२३॥&lt;br&gt;&#xA;एवं प्रणोदितः सोऽपि नत्वा रुक्मवतीसुतम् ॥&lt;br&gt;&#xA;शिबिकां शीघ्रमारुह्य हर्षितः प्रययौ पुरीम् ॥२४॥&lt;br&gt;&#xA;यत्रास्ते ह्युग्रसेनस्तु मुनिभिः परिवारितः ॥&lt;br&gt;&#xA;श्रेष्ठे पिण्डारकक्षेत्रे सभामण्डपभूषिते ॥२५॥&lt;br&gt;&#xA;वसुदेवादयो यत्र रामकृष्णादयो नृप ॥&lt;br&gt;&#xA;प्रद्युम्नाद्याश्च बलिनो यज्ञं रक्षन्ति नित्यशः ॥२६॥&lt;br&gt;&#xA;गत्वा नृपसभां तत्र यादवेन्द्रं प्रणम्य च ॥&lt;br&gt;&#xA;वसुदेवं बलं कृष्णं प्रद्युम्नादीन् यदूत्तमान् ॥२७॥&lt;br&gt;&#xA;सर्वान्नत्वा यथायोग्यं तेषामग्रे स संस्थितः ॥&lt;br&gt;&#xA;कथयामास वृत्तान्तं पृष्टस्तैर्हृष्टमानसैः ॥२८॥&lt;br&gt;&#xA;उद्धव उवाच -&lt;br&gt;&#xA;आगतस्तव राजेन्द्र निर्विघ्नेन तुरङ्गमः ॥&lt;br&gt;&#xA;आगताश्चानिरुद्धाद्याः कुशलेन यदूत्तमाः ॥२९॥&lt;br&gt;&#xA;गोविन्दस्यापि कृपया चेद्रनीलः समागतः ॥&lt;br&gt;&#xA;हेमाङ्गदः सुरूपा च ह्यागता मण्डलेश्वरी ॥३०॥&lt;br&gt;&#xA;निर्जितस्तु बको युद्धे भीषणेन समन्वितः ॥&lt;br&gt;&#xA;बिन्दुश्चैवानुशाल्वश्च स्वपुराद्‌द्वौ समागतौ ॥३१॥&lt;br&gt;&#xA;उपद्वीपे पाञ्चजन्ये बल्वलो निर्जितोऽसुरैः ॥&lt;br&gt;&#xA;तस्मिन्युद्धे महेशेन ह्यनिरुद्धसुनन्दनौ ॥३२॥&lt;br&gt;&#xA;निहतौ च रुषाढ्येन यादवाश्चैव मारिताः ॥&lt;br&gt;&#xA;तत्र गत्वा त्वसौ कृष्णो जीवयामास यादवान् ॥३३॥&lt;br&gt;&#xA;तस्मात्कृष्णस्य कृपया वयं सर्वे समागताः ॥&lt;br&gt;&#xA;निर्जिताः कौरवाः सर्वे भीष्मो ह्यत्र समागतः ॥३४॥&lt;br&gt;&#xA;दृष्ट्वा द्वैतवनेऽस्माभिः पाण्डवा दुःखकर्शिताः ॥&lt;br&gt;&#xA;व्रजे गोपगणाश्चैव कृष्णविक्षेपविह्वलाः ॥३५॥&lt;br&gt;&#xA;आबाल्यात्कृष्णभक्तस्तु चन्द्रहासः समागतः ॥&lt;br&gt;&#xA;भीताश्च बहवो भूपा आगतास्ते भयात्तव ॥३६॥&lt;br&gt;&#xA;गर्ग उवाच -&lt;br&gt;&#xA;इति कृष्णगुणाञ्छ्रुत्वा ह्युद्धवाद्यादवेश्वरः ॥&lt;br&gt;&#xA;न किञ्चिदूचे प्रेम्णा तु मग्नश्चानन्दसागरे ॥३७॥&lt;br&gt;&#xA;मणिहारं ददौ तस्मै रत्नानि चाम्बराणी च ॥&lt;br&gt;&#xA;शिबिकावारणरथहयादीनुद्धवाय सः ॥ ३८॥&lt;br&gt;&#xA;ततः कृष्णस्तु भगवाञ्छीघ्रमुत्थाय हर्षितः ॥&lt;br&gt;&#xA;सख्या सार्द्धं सभायां च चकार परिरम्भणम् ॥३९॥&lt;br&gt;&#xA;उग्रसेन उवाचाथ गोविन्दं हर्षपूरितः ॥&lt;br&gt;&#xA;आनेतं चानिरुद्धं वै गच्छ श्रीकृष्ण यादवैः ॥४०॥&lt;br&gt;&#xA;इति श्रीगर्गसंहितायां हयमेधखण्डे&lt;br&gt;&#xA;उद्धवागमनं नाम त्रिपञ्चाशत्तमोऽध्यायः ॥५३॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/54/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/54/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - चतुष्पञ्चाशत्तमोऽध्यायः&lt;br&gt;&#xA;द्वारकायां यज्ञाश्वस्य उपस्थितिः -&lt;/p&gt;&#xA;&lt;p&gt;गर्ग उवाच -&lt;br&gt;&#xA;अथोग्रसेनवचनाद्वसुदेवादयो नृप ॥&lt;br&gt;&#xA;नेतुं विनिर्ययुः सर्वे ह्यनिरुद्धं समागतम् ॥१॥&lt;br&gt;&#xA;गजै रथैस्तुरङ्गैश्च शिबिकाभिर्यदूत्तमाः ॥&lt;br&gt;&#xA;श्रीकृष्णबलदेवाद्याः प्रद्युम्नाद्या नृपेश्वर ॥२॥&lt;br&gt;&#xA;उद्धवाद्या गजस्थाश्च हयं द्रष्टुं विनिर्गताः ॥&lt;br&gt;&#xA;देवकीप्रमुखा नार्यो मातरः कृष्णरामयोः ॥३॥&lt;br&gt;&#xA;शिबिकाभिर्विचित्राभिर्निर्ययुर्नृपसत्तम ॥&lt;br&gt;&#xA;रुक्मिणीसत्यभामाद्या नार्यः कृष्णस्य एव हि ॥४॥&lt;br&gt;&#xA;शिबिकाभिर्ययुः सर्वाः सहस्राणि च षोडश ॥&lt;br&gt;&#xA;लाजानां मौक्तिकानां च कुसुमानां नृपेश्वर ॥&lt;br&gt;&#xA;वर्षां कर्तुं ययुः शीघ्रं गजस्थाश्च कुमारिकाः ॥५॥&lt;br&gt;&#xA;कलशैर्जलहारिण्यो निर्ययुर्जलपूरितैः ॥&lt;br&gt;&#xA;सौभाग्यवत्यो ब्राह्मण्यो गन्धपुष्पाक्षताङ्कुरैः ॥६॥&lt;br&gt;&#xA;वाराङ्गनाश्च रूपिण्यो नृत्यं कर्तुं विनिर्ययुः ॥&lt;br&gt;&#xA;शोभिताः सर्वशृङ्गारैर्गायन्त्यश्च गुणान्हरेः ॥७॥&lt;br&gt;&#xA;शङ्खदुन्दुभिनादेन ब्रह्मघोषेण यादवाः ॥&lt;br&gt;&#xA;वारणेन्द्रं पुरस्कृत्य गर्गाद्यैर्मुनिभिर्युताः ॥८॥&lt;br&gt;&#xA;विलोकयन्तः स्वपुरीं पताकाभिश्च मण्डिताम् ॥&lt;br&gt;&#xA;सिक्तमार्गां गन्धजलै रम्भातोरणशोभिताम् ॥९॥&lt;br&gt;&#xA;प्रदीप्तां मणिदीपैश्च वितानैर्विविधैरपि ॥&lt;br&gt;&#xA;दिव्यनारीनरैर्युक्तां सुवर्णसवनैर्वृताम् ॥१०॥&lt;br&gt;&#xA;पक्षिणां कलशब्देन धूम्रेणागुरुगन्धिना ॥&lt;br&gt;&#xA;शोभितां कृष्णनगरीं शक्रस्येवामरावतीम् ॥११॥&lt;br&gt;&#xA;इत्थं विलोकयन्तस्ते प्राप्ताः शीघ्रं च यादवाः ॥&lt;br&gt;&#xA;यत्रानिरुद्धः सहयो वर्त्तते सेनयाऽऽवृतः ॥१२॥&lt;br&gt;&#xA;तान्दृष्ट्वा चानिरुद्धस्तु स्वरथादवतीर्य च ॥&lt;br&gt;&#xA;पुरस्कृत्य हयं चाग्रे नृपैः सार्द्धं समाययौ ॥१३॥&lt;br&gt;&#xA;पूर्वं नत्वा कुलाचार्यं वसुदेवं बलं तथा ॥&lt;br&gt;&#xA;श्रीकृष्णं पितरं चैव तेभ्यश्चाश्वं ददौ पुनः ॥१४॥&lt;br&gt;&#xA;शुभाशिषो ददुस्ते तु प्रीताः प्रेमपरिप्लुताः ॥&lt;br&gt;&#xA;त्वया साधु कृतं वत्स सर्वाञ्जित्वा रिपून्नृपान् ॥१५॥&lt;br&gt;&#xA;आनयामास तुरगं मध्ये संवत्सरस्य च ॥&lt;br&gt;&#xA;इति तद्वचनं श्रुत्वानिरुद्धः प्राह मां पुनः ॥१६॥&lt;br&gt;&#xA;कृपया तव विप्रेन्द्र मार्गे मार्गे मृधे मृधे ॥&lt;br&gt;&#xA;बहुभिः शत्रुभिश्चाश्वो गृहीतोऽपि विमोचितः ॥१७॥&lt;br&gt;&#xA;गुरोरनुग्रहेणैव सुखी भवति मानवः ॥&lt;br&gt;&#xA;तस्माद्‌गुरुं च विधिना यथाशक्त्या प्रपूजयेत् ॥१८॥&lt;br&gt;&#xA;भूपास्ततः समागत्य समीपे रामकृष्णयोः ॥&lt;br&gt;&#xA;नेमुः पृथक्पृथक्सर्वे प्रीताः प्रेमपरिप्लुताः ॥१९॥&lt;br&gt;&#xA;सर्वान्दृष्ट्वा नतान्भूपाञ्छ्रीकृष्णो बलसंयुतः ॥&lt;br&gt;&#xA;चन्द्रहासं च गाङ्गेयं बिन्दुं चैवानुशाल्वकम् ॥२०॥&lt;br&gt;&#xA;हेमाङ्गदं चेद्रनीलं परिरेभे हरिर्मुदा ॥&lt;br&gt;&#xA;कृष्णभक्तात्परः कोऽपि तस्माद्‌भूमौ न विद्यते ॥२१॥&lt;br&gt;&#xA;ततोऽनिरुद्धं जयिनं समागतं&lt;br&gt;&#xA;गजे समारोप्य कुशस्थलीं ययौ ॥&lt;br&gt;&#xA;शौरिः प्रसन्नः किल सर्वयादवैः&lt;br&gt;&#xA;पुत्रैश्च पौत्रैर्मुदितैर्नृपेश्वर ॥२२॥&lt;br&gt;&#xA;पुष्पाणां मकरन्दानां वर्षां चक्रुः सुरस्त्रियः ॥&lt;br&gt;&#xA;लाजानां मौक्तिकानां च कुञ्जरस्थाः कुमारिकाः ॥२३॥&lt;br&gt;&#xA;नृत्यवादित्रगीतेन ब्रह्मघोषेण शोभिताः ॥&lt;br&gt;&#xA;पश्यन्तः सिक्तमार्गां तां पुरीम्पिण्डारकं ययुः ॥२४॥&lt;br&gt;&#xA;नृपाः सर्वे यदूनां च वैभवं देवदुर्लभम् ॥&lt;br&gt;&#xA;विलोक्य वैभवं स्वं स्वं गर्हयन्ति च विस्मिताः ॥२५॥&lt;br&gt;&#xA;यज्ञस्थलं ते ददृशुर्धूम्रेण धृतगन्धिना ॥&lt;br&gt;&#xA;व्याप्तं ब्राह्मणघोषेण ह्यसिपत्रव्रतेन च ॥२६॥&lt;br&gt;&#xA;निरिक्ष्य तत्र भूपालमुग्रसेनं यदूत्तमम् ॥&lt;br&gt;&#xA;पुरन्दरसमं दान्तं पुष्टं गौरं स्फुरत्प्रभम् ॥२७॥&lt;br&gt;&#xA;कुशासनस्थं सुभगं नियमे न्यस्तभूषणम् ॥&lt;br&gt;&#xA;संयुक्तं मृगशृङ्गेण मृगचर्मणि भार्यया ॥२८॥&lt;br&gt;&#xA;कुर्वन्तं पूजनं चाग्नेर्घृतगन्धाक्षतादिभिः ॥&lt;br&gt;&#xA;मण्डपे मुनिभिर्युक्तं धूम्रेणारुणलोचनम् ॥२९॥&lt;br&gt;&#xA;तं सर्वे चानिरुद्धाद्याः कृत्वाग्रे यज्ञघोटकम् ॥&lt;br&gt;&#xA;वाहनेभ्यः समुत्तीर्य नेमुः प्रीताः पृथक्पृथक् ॥३०॥&lt;br&gt;&#xA;ततः श्रीयदुराजस्तु सर्वान्दृष्ट्वा नृपान्यदून् ॥&lt;br&gt;&#xA;सर्वेषामादधे मानं यथायोग्यं यथाबलम् ॥३१॥&lt;br&gt;&#xA;अनिरुद्धस्ततो नत्वा शीघ्रं भूत्वा कृताञ्जलिः ॥&lt;br&gt;&#xA;सर्वेषां शृण्वतां प्राह जम्बूद्वीपपतिं नृपम् ॥३२॥&lt;br&gt;&#xA;अनिरुद्ध उवाच -&lt;br&gt;&#xA;एनं पश्य महाराज इन्द्रनीलं नृपोत्तमम् ॥&lt;br&gt;&#xA;पादयोः पतितं प्रेम्णा समुत्थापय देववत् ॥३३॥&lt;br&gt;&#xA;हेमाङ्गदं चानुशाल्वं बिन्दुं श्रीचन्द्रहासकम् ॥&lt;br&gt;&#xA;एनं देवव्रतं पश्य चागतं तव सन्निधौ ॥३४॥&lt;br&gt;&#xA;मम रक्षाकरं पश्य साम्बं जाम्बवतीसुतम् ॥&lt;br&gt;&#xA;रुद्रेण निहतं मां च पश्य कृष्णेन जीवितम् ॥३५॥&lt;br&gt;&#xA;तथा रुद्रहतं पश्य जीवितं च सुनन्दनम् ॥&lt;br&gt;&#xA;अन्यान्पश्य यदून्सर्वान्कृष्णस्य कृपयाऽऽगतान् ॥३६॥&lt;br&gt;&#xA;गृहाण यज्ञतुरगं निर्विघ्नेन समागतम् ॥&lt;br&gt;&#xA;दत्तं युद्धाय निस्त्रिंशं तं गृहाण नमोऽस्तु ते ॥३७॥&lt;br&gt;&#xA;इति तद्वाक्यमाकर्ण्य यदुराजः प्रहर्षितः ॥&lt;br&gt;&#xA;संश्लाघ्य तं नृपांश्चैव यथायोग्याशिषं ददौ ॥३८॥&lt;br&gt;&#xA;पूजयित्वा नृपान्सर्वांस्ततो भीष्ममुवाच ह ॥&lt;br&gt;&#xA;एहि भीष्म मया सार्द्धं कुरु त्वं परिरम्भणम् ॥३९॥&lt;br&gt;&#xA;इत्युक्त्वा तं समुत्थाय परिरेभे यदूत्तमः ॥&lt;br&gt;&#xA;ततस्ते दानमानाभ्यां पूजिता यदवो नृपाः ॥४०॥&lt;br&gt;&#xA;निवासं चक्रिरे प्रीता द्वारकायां गृहे गृहे ॥&lt;br&gt;&#xA;ततो दृष्ट्वानिरुद्धं वै प्राप्तं साम्बादिभिर्नृप ॥४१॥&lt;br&gt;&#xA;देवकी रोहणी चैव रुक्मिण्याद्याः स्त्रियो वराः ॥&lt;br&gt;&#xA;अन्याश्च रुक्मवत्याद्याः परिष्वज्य मुदं ययुः ॥४२॥&lt;br&gt;&#xA;सुरूपा रोचना ह्यूषा राजन्नेता मुदं गताः ॥&lt;br&gt;&#xA;साम्बश्लाघां ततः श्रुत्वा सुयोधनसुता भृशम् ॥४३॥&lt;br&gt;&#xA;मुदं ययौ स्वनेत्राभ्यां मुञ्चन्ती हर्षजं जलम् ॥&lt;br&gt;&#xA;बभूव मङ्गलं राजन्द्वारकायां गृहे गृहे ॥&lt;br&gt;&#xA;ससैन्ये नृपशार्दूल ह्यनिरुद्धे समागते ॥४४॥&lt;br&gt;&#xA;इति श्रीगर्गसंहितायां हयमेधखण्डे&lt;br&gt;&#xA;तुरगागमनं नाम चतुष्पञ्चाशत्तमोऽध्यायः ॥५४॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/55/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/55/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - पञ्चपञ्चाशत्तमोऽध्यायः&lt;br&gt;&#xA;यज्ञार्थं गोमतीजलानयनं नारदद्वारा गोपीगणमध्ये&lt;br&gt;&#xA;कलहप्रवर्तनस्य चेष्टाः, भगवतः स्वरूपदर्शनम् -&lt;/p&gt;&#xA;&lt;p&gt;गर्ग उवाच -&lt;br&gt;&#xA;अथ वै मण्डपे रम्ये द्वारैरष्टभिरन्विते ॥&lt;br&gt;&#xA;पतत्पताके कुण्डाढ्ये याज्ञिकैरष्टकैर्युते ॥१॥&lt;br&gt;&#xA;पलाशजैर्बिल्वजैश्च तथा श्लेष्मातकैर्नृप ॥&lt;br&gt;&#xA;वेदिकाभिस्तथा यूपैश्चषालैरपि भूषिते ॥२॥&lt;br&gt;&#xA;स्रुक्चर्मकुशमुसलोलूखलाद्यैर्विशाम्पते ॥&lt;br&gt;&#xA;अन्यैः सम्भृतसम्भारैर्नानावस्तुभिरन्विते ॥३॥&lt;br&gt;&#xA;उग्रसेनस्तु राजर्षिर्ऋषिर्भिर्वेदपारगैः ॥&lt;br&gt;&#xA;यादवैश्चामरावत्यां रेजे शक्र इवामरैः ॥४॥&lt;br&gt;&#xA;आहूताः कृष्णचन्द्रेण गोपा नन्दादयस्ततः ॥&lt;br&gt;&#xA;वृषभानुवराद्यांश्च श्रीदामाद्याः समाययुः ॥५॥&lt;br&gt;&#xA;यशोमती राधिका च ह्यन्याः सर्वा व्रजस्त्रियः ॥&lt;br&gt;&#xA;द्वारकामाययुः प्रीताः शिबिकाभी रथैरपि ॥६॥&lt;br&gt;&#xA;आहूतो धृतराष्ट्रस्तु कौरवैश्च सुतैर्युतः ॥&lt;br&gt;&#xA;आजगाम कुशस्थल्यां नृपाश्चान्ये समागताः ॥७॥&lt;br&gt;&#xA;युधिष्ठिरो भीमसेनश्चार्जुनो नकुलस्तथा ॥&lt;br&gt;&#xA;सहदेवो वनादेते ह्याजग्मुर्भार्यया सह ॥८॥&lt;br&gt;&#xA;श्रीकृष्णेन समाहूताः प्रेषयित्वा च नारदम् ॥&lt;br&gt;&#xA;शक्रादयोऽष्टौ दिक्पाला वसवो रवयस्तथा ॥९॥&lt;br&gt;&#xA;यज्ञे सनत्कुमाराद्या रुद्राश्चैकादशापि हि ॥&lt;br&gt;&#xA;मरुद्‌गणाश्च वेताला गन्धर्वाः किन्नरास्तथा ॥१०॥&lt;br&gt;&#xA;विश्वेदेवाश्च साध्याश्च सर्वे विद्याधरास्तथा ॥&lt;br&gt;&#xA;देवाश्च देवपत्न्यश्च गन्धर्व्योऽप्सरसस्तथा ॥११॥&lt;br&gt;&#xA;आजग्मुर्द्वारकां राजन्कृष्णदर्शनकाङ्क्षया ॥&lt;br&gt;&#xA;कैलासश्च समाहूतः सर्वमङ्गलया शिवः ॥१२॥&lt;br&gt;&#xA;सुतलाद्दैत्यवृन्दैश्च प्रह्लादो बलिरेव च ॥&lt;br&gt;&#xA;विभीषणो भीषणश्च मयो बल्वल एव च ॥१३॥&lt;br&gt;&#xA;जाम्बवान्दंष्ट्रिभिः सार्द्धं हनूमान्वानरैर्युतः ॥&lt;br&gt;&#xA;पक्षिभिः पक्षिराट् तत्र तथा सर्पैश्च वासुकिः ॥१४॥&lt;br&gt;&#xA;धेनुभिः सहिता राजन्धेनुरूपधरा धरा ॥&lt;br&gt;&#xA;मेरुः शैलैर्हिमगिरिर्वटः साक्षाद्‌द्रुमैर्वृतः ॥१५॥&lt;br&gt;&#xA;रत्नाकरा रत्नयुता नदीभिः स्वर्धुनी तथा ॥&lt;br&gt;&#xA;तीर्थैः सर्वैश्च राजेन्द्र तीर्थराजश्च पुष्करः ॥१६॥&lt;br&gt;&#xA;एते सर्वे समाहूता आजग्मुर्मुदिताः क्रतौ ॥&lt;br&gt;&#xA;ततः कृष्णेन चाहूता व्रजभूमिः समागता ॥१७॥&lt;br&gt;&#xA;कृष्णयज्ञोत्सवं द्र्ष्टुं यमुना शमनस्वसा ॥&lt;br&gt;&#xA;सर्वान्दृष्ट्वाऽऽगतान्प्रीतो वासयामास चाहुकः ॥१८॥&lt;br&gt;&#xA;शिबिरेषु मन्दिरेषु विमानेषु वनेषु च ॥&lt;br&gt;&#xA;अथाचार्यः कृतो व्यासो बकदाल्भ्यो विधिर्मया ॥१९॥&lt;br&gt;&#xA;ऋत्विजश्च कृता दिव्या ये वै पूर्वं निमन्त्रिताः ॥&lt;br&gt;&#xA;अथ यज्ञेऽनिरुद्धस्तु श्रीकृष्णस्येच्छया नृप ॥२०॥&lt;br&gt;&#xA;विधेर्विधोश्च स्वस्यापि कृत्वा रूपत्रयं बभौ ॥&lt;br&gt;&#xA;दृष्ट्वा लीलां कार्ष्णिजस्य देवाश्च यदवो नृपाः ॥२१॥&lt;br&gt;&#xA;विस्मिताः कथयामासुः कर्णे कर्णे परस्परम् ॥&lt;br&gt;&#xA;व्यासः प्रत्याह राजानं शृणु यादवसत्तम ॥२२॥&lt;br&gt;&#xA;उपविष्टा नृपा विप्रा यथास्थाने विभागशः ॥&lt;br&gt;&#xA;चतुष्षष्टिर्दम्पतीनां यान्तु वै गोमतीतटे ॥२३॥&lt;br&gt;&#xA;आहर्तुं सलिलं तस्या मयाऽऽदिष्टं यथोचितम् ॥&lt;br&gt;&#xA;अदित्याः कश्यपश्चैव वसिष्ठोऽरुन्धतीयुतः ॥२४॥&lt;br&gt;&#xA;द्रोणाचार्यस्तु कृप्या च ह्यत्रिश्चैवानसूयया ॥&lt;br&gt;&#xA;रुक्मिण्या कृष्णचन्द्रस्तु रेवत्या राम एव च ॥२५॥&lt;br&gt;&#xA;मायावत्या च प्रद्युम्न उषया कार्ष्णिजस्तथा ॥&lt;br&gt;&#xA;सुभद्रयार्जुनश्चैव साम्बो लक्ष्मणया तथा ॥२६॥&lt;br&gt;&#xA;तथा हेमाङ्गदाद्याश्च यान्तु वै स्वस्वभार्यया ॥&lt;br&gt;&#xA;श्रीगर्ग उवाच -&lt;br&gt;&#xA;एवं ते व्यासवचनात्सपत्नीका द्विजा नृपाः ॥२७॥&lt;br&gt;&#xA;आनेतुं गोमतीतोयं प्रययुर्बद्धपल्लवाः ॥&lt;br&gt;&#xA;देवकीं रोहिणीं कुन्तीं गान्धारीं च यशोमतीम् ॥२८॥&lt;br&gt;&#xA;पुरस्कृत्य तु जग्राह कुम्भो भैष्म्या युतो हरिः ॥&lt;br&gt;&#xA;तथा रामस्तु रेवत्या सस्त्रीका येऽपि भूमिपाः ॥२९॥&lt;br&gt;&#xA;सुवर्णरौप्यकलशैः सपुष्पैश्च सपल्लवैः ॥&lt;br&gt;&#xA;रुक्मिण्या सहितं यान्तं कृष्णं दृष्ट्वा समागमे ॥३०॥&lt;br&gt;&#xA;नारदः कलहं कर्तुं सत्यभामागृहं ययौ ॥&lt;br&gt;&#xA;दृष्ट्वा चैकां हरेर्भार्यां सम्पृष्टः स तयाब्रवीत् ॥३१॥&lt;br&gt;&#xA;नारद उवाच -&lt;br&gt;&#xA;आदरं सदने नास्ति सत्राजितसुते तव ॥&lt;br&gt;&#xA;गतः कृष्णस्तु रुक्मिण्या चाहर्तुं गोमतीजलम् ॥३२॥&lt;br&gt;&#xA;बहुभिर्याचिता त्वं तु पारिजातकहारिणी ॥&lt;br&gt;&#xA;कृष्णसङ्कल्पकरणी मणियुक्ता च मानिनी ॥३३॥&lt;br&gt;&#xA;ईदृशीं त्वां वरारोहां गरुडोपरि गामिनीम् ॥&lt;br&gt;&#xA;विहाय भैष्म्या श्रीकृष्णः शोभां द्रष्टुं जगाम ह ॥३४॥&lt;br&gt;&#xA;यस्याः पुत्रश्च प्रद्युम्नो यस्याः पौत्रोऽनिरुद्धकः ॥&lt;br&gt;&#xA;सा दर्शयति भो मातर्वार्तां मानं च गौरवम् ॥३५॥&lt;br&gt;&#xA;गर्ग उवाच -&lt;br&gt;&#xA;इति श्रुत्वा प्राणनाथं रुक्मिण्या सहितं गतम् ॥३६॥&lt;br&gt;&#xA;रुरोद दुःखिता राजन्सत्यभामा रुषान्विता ॥&lt;br&gt;&#xA;तदैव कृष्णो भगवाञ्ज्ञात्वा नारदचेष्टितम् ॥३७॥&lt;br&gt;&#xA;सत्यभामागृहं शीघ्रं रुपेणैकेन चागतम् ॥&lt;br&gt;&#xA;गत्वा प्रत्याह वचनं सर्वज्ञाता रमेश्वरः ॥३८॥&lt;br&gt;&#xA;न गतोऽहं समाजे वै रुक्मिण्या सहितः प्रिये ॥&lt;br&gt;&#xA;आगतो भोजनं कर्तुं गतो रामश्च भार्यया ॥३९॥&lt;br&gt;&#xA;इति तद्वाक्यमाकर्ण्य सत्यभामा मुदं गता ॥&lt;br&gt;&#xA;भीतो नारद उत्थाय गेहं चान्यं जगाम ह ॥४०॥&lt;br&gt;&#xA;गत्वा जाम्बवतीगेहं तस्याग्रे सर्वमब्रवीत् ॥&lt;br&gt;&#xA;श्रुत्वा हसन्ती सा प्राह मृषा मा वद हे मुने ॥४१॥&lt;br&gt;&#xA;करोति शयनं गेहे श्रीनाथो भोजनान्तरे ॥&lt;br&gt;&#xA;इति श्रुत्वा शङ्कितस्तु त्वरं निर्गत्य नारदः ॥४२॥&lt;br&gt;&#xA;मित्रविन्दागृहे गत्वा प्रत्युवाच विलोकयन् ॥&lt;br&gt;&#xA;नारद उवाच -&lt;br&gt;&#xA;न गतासि नृपस्थानं मातर्गेहे स्थितासि किम् ॥४३॥&lt;br&gt;&#xA;आहर्तुं गोमतीतोयं प्रयाति यत्र माधवः ॥&lt;br&gt;&#xA;भैष्मीं सत्यां जाम्बवतीं सह नेष्यति तत्र वै ॥४४॥&lt;br&gt;&#xA;मित्रविन्दोवाच -&lt;br&gt;&#xA;केशवस्य प्रियाः सर्वा गन्तासौ यां विहाय च ॥&lt;br&gt;&#xA;सा न जीवति कृष्णस्तु पौत्रं लालयति गृहे ॥४५॥&lt;br&gt;&#xA;ततो मुनिः समुत्थाय सर्वाणि मन्दिराणि च ॥&lt;br&gt;&#xA;बभ्राम कृष्णभार्याणां सकृष्णानीत्यमन्यत ॥४६॥&lt;br&gt;&#xA;पुनर्विचार्य देवर्षिर्गोपीनां मन्दिराणि च ॥&lt;br&gt;&#xA;प्रययौ कथितुं वार्तां राधिकायै च मानद ॥४७॥&lt;br&gt;&#xA;तत्र दीव्यन्तमक्षैश्च राधया नन्दनन्दनम् ॥&lt;br&gt;&#xA;गोपीभिः सहितं वीक्ष्य ऋषिर्गन्तुं मनो दधे ॥४८॥&lt;br&gt;&#xA;तदैव कृष्ण उत्थाय गृहीत्वा पाणिना मुनिम् ॥&lt;br&gt;&#xA;तत्रैव स्थापयामास पूजयित्वा यथाविधि ॥४९॥&lt;br&gt;&#xA;श्रीकृष्ण उवाच -&lt;br&gt;&#xA;किं करिष्यसि विप्रेन्द्र वृथा भ्रमसि मोहितः ॥&lt;br&gt;&#xA;गेहे गेहे स्वपत्नीनां मया त्वं तु विलोकितः ॥५०॥&lt;br&gt;&#xA;मया धृतानि रूपाणि त्वद्‌भयादृषिसत्तम ॥&lt;br&gt;&#xA;नाहं दास्ये दमं तुभ्यं विप्रत्वात्प्रार्थयाम्यहम् ॥५१॥&lt;br&gt;&#xA;सर्वेषां चैव देवोऽहं मम देवाश्च ब्राह्मणाः ॥&lt;br&gt;&#xA;ये द्रुह्यन्ति द्विजान्मूढाः सन्ति ते मम शत्रवः ॥५२॥&lt;br&gt;&#xA;ये पूजयन्ति विप्रांश्च मम भावेन भूजनाः ॥&lt;br&gt;&#xA;ते भुञ्जन्ति सुखं चात्र ह्यन्ते यास्यन्ति तत्पदम् ॥५३॥&lt;br&gt;&#xA;मायया मम पुर्यां त्वं मोहितश्चापि मा खिदः ॥&lt;br&gt;&#xA;सर्वे मुह्यन्ति देवर्षे ब्रह्मरुद्रादयः सुराः ॥५४॥&lt;br&gt;&#xA;इति तद्वाक्यमाकर्ण्य संस्तुतः स महामुनिः ॥&lt;br&gt;&#xA;आययौ मण्डपे तूष्णीं भूत्वा ऋत्विग्जनैर्वृते ॥५५॥&lt;br&gt;&#xA;अथ ते गोमतीतीरं जग्मुः कृष्णादयो नृपाः ॥&lt;br&gt;&#xA;रुक्मिण्याद्याः स्त्रियश्चैव वादित्रैर्विविधैरपि ॥५६॥&lt;br&gt;&#xA;नारीणां चैव वृन्देन गायन्तीनां् हरेर्यशः ॥&lt;br&gt;&#xA;वलयानां नूपुराणां शब्दोऽभून्मधुरध्वनिः ॥५७॥&lt;br&gt;&#xA;पूजयित्वा जलसुरान्व्यासः सार्द्धं मया मुनिः ॥&lt;br&gt;&#xA;कलशं तोयसंयुक्तमनसूयाकरे ददौ ॥५८॥&lt;br&gt;&#xA;ततश्च जगृहुः कुम्भान् रेवत्याद्याश्च योषितः ॥&lt;br&gt;&#xA;नोत्थिताः कलशाः सर्वे कोमलैश्च करैरपि ॥५९॥&lt;br&gt;&#xA;धारयन्ति कथं कुम्भं पुष्पभारेण पीडिताः ॥&lt;br&gt;&#xA;ततश्च जहसू राज्ञो नृपाणां च परस्परम् ॥६०॥&lt;br&gt;&#xA;कथं यामो यज्ञवाटमित्यूचुः कलशैर्विना ॥&lt;br&gt;&#xA;रुक्मिण्याद्याः स्त्रियः सर्वास्ता ऊचुर्मनसा हरिम् ॥६१॥&lt;br&gt;&#xA;हे श्रीकृष्ण जगन्नाथ भक्तकष्टविनाशन ॥&lt;br&gt;&#xA;सबलस्त्वं चक्रधारी ह्यस्मान्पालय सङ्कटे ॥६२॥&lt;br&gt;&#xA;एवं ब्रुवन्त्यो जगृहुः सकलान्भारवर्जितान् ॥&lt;br&gt;&#xA;स्वे स्वे शिरसि सन्धाय संयुक्तैर्मणिमौक्तिकैः ॥६३॥&lt;br&gt;&#xA;यज्ञवाटं समाजग्मुर्नार्य्यः शीघ्रं सभर्तृकाः ॥&lt;br&gt;&#xA;यत्र भेर्यश्च शङ्खाद्या वाद्यन्ते पणवादयः ॥६४॥&lt;br&gt;&#xA;आनीय गोमतीतोयं प्रापितास्तत्र ते नृप ॥&lt;br&gt;&#xA;श्यामकर्णेन सहिता यत्र वै यादवेश्वरः ॥६५॥&lt;br&gt;&#xA;इति श्रीगर्गसंहितायां हयमेधखण्डे&lt;br&gt;&#xA;गोमतीजलानयनं नाम पञ्चपञ्चाशत्तमोऽध्यायः ॥५५॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/56/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/56/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - षट्पञ्चाशत्तमोऽध्यायः&lt;br&gt;&#xA;अश्वमेधसमाप्तिः तथा उग्रसेनस्य यज्ञाभिषेकम् -&lt;/p&gt;&#xA;&lt;p&gt;गर्ग उवाच -&lt;br&gt;&#xA;उग्रसेनस्य यज्ञे वै हयमेधे महात्मनः ॥&lt;br&gt;&#xA;तस्यासन्परिचर्यायां बान्धवाः प्रेमबन्धनाः ॥१॥&lt;br&gt;&#xA;ततश्चकार यदुराण्नानाकर्मसु बान्धवान् ॥&lt;br&gt;&#xA;भीमं महानसाध्यक्षं धर्मं धर्मस्य पालने ॥२॥&lt;br&gt;&#xA;शुश्रूषणे सतां जिष्णुं नकुलं द्रव्यसाधने ॥&lt;br&gt;&#xA;पूजने सहदेवं च धनाध्यक्षं सुयोधनम् ॥३॥&lt;br&gt;&#xA;दाने च दानिनं कर्णं द्रौपदीं परिवेषणे ॥&lt;br&gt;&#xA;रक्षायां कृष्णपुत्रान्वै ह्यष्टादश महारथान् ॥४॥&lt;br&gt;&#xA;युयुधानं विकर्णं च हृदीकं विदुरं तथा ॥&lt;br&gt;&#xA;अक्रूरमुद्धवं चैव नानाकर्मसु भूपतिः ॥५॥&lt;br&gt;&#xA;कृत्वा प्रत्याह श्रीकृष्णं देव त्वं किं करिष्यसि ॥&lt;br&gt;&#xA;श्रुत्वा कृष्ण उवाचाथ ब्राह्मणानां करोम्यहम् ॥६॥&lt;br&gt;&#xA;पादप्रक्षालनं राजन्निन्द्रप्रस्थे कृतं मया ॥&lt;br&gt;&#xA;इति श्रुत्वा च ब्रह्माद्या जहसुर्भूजनास्तथा ॥७॥&lt;br&gt;&#xA;गर्ग उवाच -&lt;br&gt;&#xA;इत्युक्त्वा भगवान्साक्षादृषीणां च तपस्विनाम् ॥&lt;br&gt;&#xA;पादप्रक्षालनं कृत्वा स्थापयामास तान्नृप ॥८॥&lt;br&gt;&#xA;आसनेषूपविष्टास्ते वासांसि परिधाय च ॥&lt;br&gt;&#xA;तिलकैर्द्वादशैर्युक्ता दिव्याभरणभूषिताः ॥९॥&lt;br&gt;&#xA;नानामतानां मालाभिर्युक्ताः कर्पूरवीटकान् ॥&lt;br&gt;&#xA;भुक्त्वा ते रेजिरे यज्ञे देवा इव महीसुराः ॥१०॥&lt;br&gt;&#xA;ततोऽर्थिनो भिक्षवश्च विरक्ताश्च बुभुक्षिताः ॥&lt;br&gt;&#xA;कुर्वन्ति याचनां सर्वे दूरदेशात्समागताः ॥११॥&lt;br&gt;&#xA;ददस्वान्नं ददस्वान्नं ददस्वान्नं नरेश्वर ॥&lt;br&gt;&#xA;उपानहश्च पात्राणि वस्त्राणि कम्बलानि च ॥१२॥&lt;br&gt;&#xA;उग्रसेनस्य यज्ञे वै मुनिवृन्दैर्नृपैर्वृते ॥&lt;br&gt;&#xA;तेषां तां करुणां वाचं निश्यम्य यदुसत्तमः ॥१३॥&lt;br&gt;&#xA;सुवर्णं रजतं चैव वस्त्राणि भाजनानि च ॥&lt;br&gt;&#xA;गजाश्वरथगोछत्र-शिबिकादीनि हर्षितः ॥१४॥&lt;br&gt;&#xA;येषां येषां प्रियं यद्वै तेभ्यस्तेभ्यो ददौ नृपः ॥&lt;br&gt;&#xA;उग्रसेनः कृतस्नानः क्रतुकर्मणि दीक्षितः ॥१५॥&lt;br&gt;&#xA;असिपत्रव्रतध्रो रुचिमत्या बभौ ततः ॥&lt;br&gt;&#xA;विप्रा विंशतिसाहस्रा वेदशास्त्रविशारदाः ॥१६॥&lt;br&gt;&#xA;व्यासगर्गादयश्चैव कारयन्ति क्रतूत्तमम् ॥&lt;br&gt;&#xA;हस्तिशुण्डासमा धारा ह्यग्निकुण्डे पतात ह ॥१७॥&lt;br&gt;&#xA;घृतस्य च नृपश्रेष्ठ मुनिभिर्ब्रह्मवादिभिः ॥&lt;br&gt;&#xA;तद्यज्ञे कृष्णकृपया ह्यनलोऽजीर्णतां ययौ ॥१८॥&lt;br&gt;&#xA;ततः प्रोवाच वह्निस्तु सर्वेषां शृण्वतां नृपम् ॥&lt;br&gt;&#xA;प्रसन्नोऽहं प्रसन्नोऽहं पशुं मम प्रयच्छ वै ॥१९॥&lt;br&gt;&#xA;निशम्य चाग्नेर्वचनं सभायां&lt;br&gt;&#xA;श्रीयादवेन्द्रो मुनिभिः समं च ॥&lt;br&gt;&#xA;बद्धं तुरङ्गं तपनीययूपे&lt;br&gt;&#xA;हिरण्यदाम्ना च तमाह भूपः ॥२०॥&lt;br&gt;&#xA;उग्रसेन उवाच -&lt;br&gt;&#xA;अग्नेर्वाक्यं शृणु हय शुद्धं त्वां च पशुं क्रतोः ॥&lt;br&gt;&#xA;भक्षयिष्यति वह्निस्तु घृतैस्तृप्तोऽपि चाध्वरे ॥२१॥&lt;br&gt;&#xA;नृपस्य वचनं श्रुत्वा श्यामकर्णस्तुरङ्गमः ॥&lt;br&gt;&#xA;कृष्णं विलोकयन्प्रीतः कम्पयामास स्वाननम् ॥२२॥&lt;br&gt;&#xA;ततो हयमतं ज्ञात्वा वेदव्यासः समं मया ॥&lt;br&gt;&#xA;मण्डपे मुनिभिर्युक्ते श्रीकृष्णाद्यैर्नृपैर्वृते ॥२३॥&lt;br&gt;&#xA;ब्राह्मणैः क्षत्रियैर्वैश्यैः शूद्रैर्यज्ञदिदृक्षुभिः ॥&lt;br&gt;&#xA;स्त्रीभिर्युतं प्रलम्बघ्नं प्राह द्वैपायनो मुनिः ॥२४॥&lt;br&gt;&#xA;व्यास उवाच -&lt;br&gt;&#xA;उत्तिष्ठ बलभद्र त्वं करवालं प्रगृह्य च ॥&lt;br&gt;&#xA;छिन्धि कं वाजिनश्चाग्नेः प्रीतये ह्यधुना त्वरम् ॥२५॥&lt;br&gt;&#xA;निहते तुरगे राम हवने च कृते सति ॥&lt;br&gt;&#xA;यज्ञावतारः कृष्णस्तु प्रसन्नो भवति क्रतौ ॥२६॥&lt;br&gt;&#xA;गर्ग उवाच -&lt;br&gt;&#xA;एवं व्यासवचः श्रुत्वा बलः खड्गेन सत्त्वरम् ॥&lt;br&gt;&#xA;शिरो हयस्य चिच्छेद तच्छिरो गगनं ययौ ॥२७॥&lt;br&gt;&#xA;गत्वार्द्धं नृपशार्दूल लीनं तद्‌रविमण्डले ॥&lt;br&gt;&#xA;देवदैत्यनराः सर्वे तं दृष्ट्वा विस्मयं गताः ॥२८॥&lt;br&gt;&#xA;हयस्य हृदये शूलं निजघान हसन्हरिः ॥&lt;br&gt;&#xA;मकरन्दसमा धारा राजँस्तत्र विनिर्गता ॥२९॥&lt;br&gt;&#xA;ततश्च निर्गता ज्योतिस्तुरगस्य कलेवरात् ॥&lt;br&gt;&#xA;पश्यतां चैव सर्वेषां विवेश मधुसूदने ॥३०॥&lt;br&gt;&#xA;पश्चाद्‌भूत्वा च कर्पूरशरीरं पतितं पशोः ॥&lt;br&gt;&#xA;गात्राच्च्युता यथा राजन्विभूतिः शङ्करस्य च ॥३१॥&lt;br&gt;&#xA;दृष्ट्वा च कर्पूरसमूहमद्‌भुतं&lt;br&gt;&#xA;सभां सुगन्धेन वृतां च द्वारकाम् ॥&lt;br&gt;&#xA;व्यासादयस्ते मुनयः प्रहर्षिता&lt;br&gt;&#xA;ऊचुर्नृपं वै क्रतुकर्मणि स्थितम् ॥३२॥&lt;br&gt;&#xA;दिष्ट्या ते नृपशार्दूल सफलोऽभूत्क्रतूत्तमः ॥&lt;br&gt;&#xA;कर्पूरेणापि हवनं करिष्यामश्च त्वं कुरु ॥३३॥&lt;br&gt;&#xA;इत्युक्त्वा ऋत्विजः सर्वे यज्ञकुण्डे च तत्क्षणात् ॥&lt;br&gt;&#xA;घनसारं हि जुहुवुः पूर्वं यज्ञेश्वराय च ॥३४॥&lt;br&gt;&#xA;यत्र यज्ञेश्वरः कृष्णश्चतुर्व्यूहधरः परः ॥&lt;br&gt;&#xA;रेजे पुत्रैश्च पौत्रैश्च तत्र किं दुर्लभं नृप ॥३५॥&lt;br&gt;&#xA;तस्मिन्यज्ञे महेन्द्राय वचः प्रकथितं मया ॥&lt;br&gt;&#xA;गृहाण शक्र यज्ञेऽस्मिन्कर्पूरस्याहुतिं विभो ॥३६॥&lt;br&gt;&#xA;एहि राज्ञार्पितां चैनां कलावग्रे हि दुर्लभाम् ॥&lt;br&gt;&#xA;इति श्रुत्वा च वचनं शक्रः प्रोवाच सस्मितम् ॥३७॥&lt;br&gt;&#xA;पुनर्गृह्णामि मुनयो धर्मराजक्रतूत्तमे ॥&lt;br&gt;&#xA;कुलक्षये गजपुरे प्रदत्तामाहुतिं द्विजैः ॥३८॥&lt;br&gt;&#xA;इति श्रुत्वा हरेर्वाक्यं सत्यं मत्वा मुनीश्वराः ॥&lt;br&gt;&#xA;सर्वान्देवान्नृपश्रेष्ठ ह्यध्वरे चाहुतिं ददुः ॥३९॥&lt;br&gt;&#xA;अन्ये केऽपि न जानन्ति वज्रिणा कथितं च किम् ॥&lt;br&gt;&#xA;अग्नये स्वाहेति मन्त्रैश्च सर्वानेवाहुतीर्ददुः ॥४०॥&lt;br&gt;&#xA;कर्पूरहवनेनापि प्रीतं विश्वं चराचरम् ॥&lt;br&gt;&#xA;उग्रसेनस्तु राजा वै निर्ऋणोऽभून्महाध्वरे ॥४१॥&lt;br&gt;&#xA;यज्ञान्तेऽवभृथस्नानमुग्रसेनो द्विजोत्तमैः ॥&lt;br&gt;&#xA;कृष्णाद्यैर्यादवैर्भूपैस्तीर्थे पिण्डारकेऽकरोत् ॥४२॥&lt;br&gt;&#xA;भार्यया सहितः स्नात्वा वेदोक्तविधिना नृपः ॥&lt;br&gt;&#xA;धृत्वा क्षौमाम्बरं रेजे यज्ञो दक्षिणया यथा ॥४३॥&lt;br&gt;&#xA;देवदुन्दुभयो नेदुर्नरदुन्दुभयस्तदा ॥&lt;br&gt;&#xA;उग्रसेनोपरि सुराः पुष्पवर्षं प्रचिक्रिरे ॥४४॥&lt;br&gt;&#xA;कारयित्वा स्वधापानं प्राशयित्वा यथाक्रमम् ॥&lt;br&gt;&#xA;सर्वेभ्यश्च पुरोडाशं दत्वा शेषमथासृजत् ॥४५॥&lt;br&gt;&#xA;उग्रसेनं च वादित्रैस्तुष्टुवुर्वन्दिनो मुदा ॥&lt;br&gt;&#xA;ततो नीराजनं चक्रुर्देवक्याद्याश्च योषितः ॥४६॥&lt;br&gt;&#xA;अलङ्कारश्च रत्नानि वस्त्राणि विविधानि च ॥&lt;br&gt;&#xA;नीरजनान्ते प्रददौ ताभ्यः प्रीतो नृपेश्वरः ॥४७॥&lt;br&gt;&#xA;इति श्रीगर्गसंहितायां हयमेधखण्डे&lt;br&gt;&#xA;यज्ञपूर्तौ नृपस्याभिषेको नाम षट्पञ्चाशत्तमोऽध्यायः ॥५६॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/57/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/57/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - सप्तपञ्चाशत्तमोऽध्यायः&lt;br&gt;&#xA;यज्ञदक्षिणा प्रदानम् -&lt;/p&gt;&#xA;&lt;p&gt;गर्ग उवाच -&lt;br&gt;&#xA;ततः कृष्णेन भीमेन प्रार्थयित्वा द्विजान्नृपान् ॥&lt;br&gt;&#xA;भोजयामास यदुराड्‌भोजनैर्विविधैरपि ॥१॥&lt;br&gt;&#xA;सच्छष्कुलीपायसतण्डुलाभैः संयावकापूपसुसूपकाद्यैः ॥&lt;br&gt;&#xA;सत्फेणिकाद्यैस्तु निमन्त्र्य विप्रान्सम्भोजयामास विशेषमन्नम् ॥२॥&lt;br&gt;&#xA;शिखरिणीघृतपूरसुशक्तिकाः सुपटिनीदधिपूपकलप्सिकाः ॥&lt;br&gt;&#xA;सुवृतसुन्दरचन्द्रसुहालिका बटकमोदकपर्पटकैरदात् ॥३॥&lt;br&gt;&#xA;केचित्फलाशनास्तत्र शुष्कपर्णाशनास्तथा ॥&lt;br&gt;&#xA;केचिज्जलाशना विप्राः केचिद्‌दूर्वारसाशनाः ॥४॥&lt;br&gt;&#xA;केचिद्वाताशना राजञ्जन्मतश्च तपस्विनः ॥&lt;br&gt;&#xA;भोजनानां च नामानि ते न जानन्ति विस्मिताः ॥५॥&lt;br&gt;&#xA;भक्तं च मेनिरे केचिन्मालत्याः कुसुमानि च ॥&lt;br&gt;&#xA;मोदकाँश्च द्विजाः केचिदुदुम्बरफलानि च ॥६॥&lt;br&gt;&#xA;पायसं फेणिकां दृष्ट्वा चन्द्रबिम्बं च मेनिरे ॥&lt;br&gt;&#xA;पर्पटान्फेणिका दृष्ट्वा पत्राणि किंशुकस्य वै ॥७॥&lt;br&gt;&#xA;मेनिरेऽर्कफलानीति दृष्ट्वा च मधुशीर्षकान् ॥&lt;br&gt;&#xA;प्रलेहिकां लप्सिकां च ऋषयश्चन्दनद्रवम् ॥८॥&lt;br&gt;&#xA;दृष्ट्वा ते मिष्टचूर्णं वै बालुकां मुनिसत्तमाः ॥&lt;br&gt;&#xA;इति मत्वा द्विजाः सर्वे बुभुजुर्भोजनानि च ॥९॥&lt;br&gt;&#xA;केचित्पिबन्ति दुग्धं तु केचिद्‌द्राक्षारसं तथा ॥&lt;br&gt;&#xA;केचिदाम्ररसं विप्राः प्रहसन्ति लुठन्ति वै ॥१०॥&lt;br&gt;&#xA;ततः कृष्णस्तु भगवान्भीमेन प्रहसन्मुदा ॥&lt;br&gt;&#xA;चकार हास्यं विप्राणां संस्थितानां तपस्विनाम् ॥११॥&lt;br&gt;&#xA;भोजनानां च नामानि मुनयो वदत त्वरम् ॥&lt;br&gt;&#xA;तान्प्रयच्छामि युष्मभ्यं भीमेन सहितोऽप्यहम् ॥१२॥&lt;br&gt;&#xA;श्रीकृष्णभीमयोर्वाक्यं निशम्य मुनिसत्तमाः ॥&lt;br&gt;&#xA;न किञ्चिदूचुर्मुदिताः प्रपश्यन्तः परस्परम् ॥१३॥&lt;br&gt;&#xA;तैलङ्गकर्णाटकगुर्ज्जराद्या-&lt;br&gt;&#xA;नन्यान्द्विजान्गौडसनाढ्यकादीन् ॥&lt;br&gt;&#xA;सम्पूज्य हेमाम्बररत्नवृन्दै-&lt;br&gt;&#xA;र्नृपेश्वरो विप्रवरान्ननाम ह ॥१४॥&lt;br&gt;&#xA;एकलक्षं हयानां च गजानां च सहस्रकम् ॥&lt;br&gt;&#xA;द्विसहस्रं रथानां च गवां लक्षं विधानतः ॥१५॥&lt;br&gt;&#xA;शतभारं सुवर्णानामीदृशीं दक्षिणां नृप ॥&lt;br&gt;&#xA;उग्रसेनस्तु यज्ञान्ते पूर्वं मह्यं ददौ किल ॥१६॥&lt;br&gt;&#xA;मदर्द्धं बकदाल्भ्याय ददौ व्यासाय वै तथा ॥&lt;br&gt;&#xA;तुरगाणां सहस्रं च गजानां शतमेव च ॥१७॥&lt;br&gt;&#xA;द्विशतं स्यन्दनानां च धेनूनां च सहस्रकम् ॥&lt;br&gt;&#xA;विंशद्‌भारं सुवर्णानामीदृशं दक्षिणां पुनः ॥१८॥&lt;br&gt;&#xA;निमन्त्रितेभ्यो विप्रेभ्य उग्रसेनो ददौ मुदा ॥&lt;br&gt;&#xA;गजमेकं रथं गां च स्वर्णभारं च घोटकम् ॥१९॥&lt;br&gt;&#xA;द्विभारं रजतं चैव यादवेन्द्रः प्रहर्षितः ॥&lt;br&gt;&#xA;ईदृशीं दक्षिणां राजन्ब्राह्मणे ब्राह्मणे ददौ ॥२०॥&lt;br&gt;&#xA;महाध्वरे कृष्णपुरी तदा बभौ&lt;br&gt;&#xA;महीतले खे ह्यमरावती यथा ॥&lt;br&gt;&#xA;तदाऽऽगता मागधसूतकादयो&lt;br&gt;&#xA;वन्दीजना गायकवारयोषितः ॥२१॥&lt;br&gt;&#xA;तदा नृपद्वारि महोत्सवोऽभू-&lt;br&gt;&#xA;न्मृदङ्गवीणामुरयष्टिवेणुभिः ॥&lt;br&gt;&#xA;सुतालशङ्खानकदुन्दुभिस्वनैः&lt;br&gt;&#xA;सङ्गीतनृत्त्यादिकवाद्यगीतकैः ॥२२॥&lt;br&gt;&#xA;जगुः सुकण्ठैर्ननृतुः सुतालैः&lt;br&gt;&#xA;सङ्गीतगीताक्षरसामगीतैः ॥&lt;br&gt;&#xA;कौसुम्भवस्त्राणि विचालयन्त्यः&lt;br&gt;&#xA;सङ्गीतनृत्येन परिस्फुरन्त्यः ॥२३॥&lt;br&gt;&#xA;वन्दीजना मागधगायकाश्च&lt;br&gt;&#xA;ये चागतास्तेभ्य उपागतेभ्यः ॥&lt;br&gt;&#xA;प्रादाद्धिरण्यं बहुरत्नवृन्दं&lt;br&gt;&#xA;तथाऽऽगता ह्यप्सरसश्च ताभ्यः ॥२४॥&lt;br&gt;&#xA;सूतेभ्यो मागधेभ्यश्च सर्वेभ्यो बहुलं धनम् ॥&lt;br&gt;&#xA;ववर्ष घनवद्राजा हयमेधप्रहर्षितः ॥२५॥&lt;br&gt;&#xA;तत्पश्चाद्यादवेन्द्रस्तु ह्युग्रसेनो महीश्वरः ॥&lt;br&gt;&#xA;नियुतं तुरगाणां च सहस्रं हस्तिनां तथा ॥२६॥&lt;br&gt;&#xA;शिबिकानां शतं चैव कुण्डले कटकानि च ॥ त&lt;br&gt;&#xA;त्रिंशद्‌भारं सुवर्णानां भूपे भूपे ददौ मुदा ॥२७॥&lt;br&gt;&#xA;द्विगुणेन यदून्सर्वान्नन्दादींश्चैव भूपतिः ॥&lt;br&gt;&#xA;यशोदाद्याश्च गोप्यश्च देवक्याद्या यदुस्त्रियः ॥२८॥&lt;br&gt;&#xA;रुक्मिण्याद्या राधिकाद्याः पट्टराज्ञो हरेरपि ॥&lt;br&gt;&#xA;दिव्याम्बरैरलङ्कारै राज्ञा सर्वाश्च तोषिताः ॥२९॥&lt;br&gt;&#xA;पुनर्ददौ च गर्गाय राजा ग्रामशतं मुदा ॥&lt;br&gt;&#xA;स सर्गो ब्राह्मणेभ्यश्च प्रददौ हि क्रमादृषिः ॥३०॥&lt;br&gt;&#xA;ततः सम्पूजयामास कृष्णं सङ्कर्षणान्वितम् ॥&lt;br&gt;&#xA;वस्त्रालङ्कारतिलकैः स्रग्भिर्नीराजनादिभिः ॥३१॥&lt;br&gt;&#xA;उवाच कृष्णः प्रहसन्मह्यं राजन्महाध्वरे ॥&lt;br&gt;&#xA;समर्थेन त्वया ह्यत्र न दत्तं किञ्चिदेव हि ॥३२॥&lt;br&gt;&#xA;इति श्रुत्वा नृपः प्राह रामेण सह माधवः ॥&lt;br&gt;&#xA;यथोक्तां दक्षिणां शीघ्रं गृहाण जगदीश्वर ॥३३॥&lt;br&gt;&#xA;इत्युक्त्वा प्रददौ राजा हर्षितः प्रेमविह्वलः ॥&lt;br&gt;&#xA;फलं सर्वं कृष्णकरे राजसूयाश्वमेधयोः ॥३४॥&lt;br&gt;&#xA;तदा जयजयारावो द्वारकायां बभूव ह ॥&lt;br&gt;&#xA;सद्यः सुराश्च सन्तुष्टाः पुष्पवर्षं प्रचक्रिरे ॥३५॥&lt;br&gt;&#xA;सर्वाश्च देवतास्तुष्टाः प्राप्तभागा दिवङ्गताः ॥&lt;br&gt;&#xA;रक्षोदैत्या दंष्ट्रिणश्च खगा मर्का बिलेशयाः ॥३६॥&lt;br&gt;&#xA;शैला गावो वृक्षसङ्घा नद्यस्तीर्थानि सिन्धवः ॥&lt;br&gt;&#xA;सन्तुष्टाः प्राप्तभागा ये सर्वे स्वं स्वं गृहं गताः ॥३७॥&lt;br&gt;&#xA;पूजिता दानमानाभ्यां राजानो ये समागताः ॥&lt;br&gt;&#xA;जग्मुः स्वं स्वं गृहं सैन्यैः कम्पयन्तो महीतलम् ॥३८॥&lt;br&gt;&#xA;सर्वे गोपाश्च नन्दाद्या यशोदाद्या व्रजस्त्रियः ॥&lt;br&gt;&#xA;कृष्णेन पूजिता राजन्विरहार्ता व्रजं ययुः ॥३९॥&lt;br&gt;&#xA;एवं राजा यादवेन्द्रो मनोरथमहार्णवम् ॥&lt;br&gt;&#xA;दुस्तरं च समुत्तीर्य हरीणाऽऽसीद्‌गतव्यथः ॥४०॥&lt;br&gt;&#xA;इति श्रीगर्गसंहितायां हयमेधखण्डे&lt;br&gt;&#xA;विश्वभोज्यदक्षिणावर्णनं नाम सप्तपञ्चाशत्तमोऽध्यायः ॥५७॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/58/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/58/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - अष्टपञ्चाशत्तमोऽध्यायः&lt;br&gt;&#xA;कृष्णाह्वाने मृतानां कंसादि भ्रातृगणानां वैकुण्ठात्&lt;br&gt;&#xA;उग्रसेनसभागमनं तथा कंसाय तेषां उपदेशः -&lt;/p&gt;&#xA;&lt;p&gt;श्रीगर्ग उवाच -&lt;br&gt;&#xA;ततः सर्वे समाहूताः श्रीकृष्णेन महात्मना ॥&lt;br&gt;&#xA;वैकुण्ठादाययुः शीघ्रं कंसाद्या नव भ्रातरः ॥१॥&lt;br&gt;&#xA;दृष्ट्वा तानागतान्सर्वे विस्मयं परमं ययुः ॥&lt;br&gt;&#xA;ते समागत्य श्रीकृष्णं बलं प्रद्युम्नमेव च ॥२॥&lt;br&gt;&#xA;अनिरुद्धं च कंसाद्या नेमुः सर्वे पृथक्पृथक् ॥&lt;br&gt;&#xA;ददर्श चोग्रसेनस्तु सुधर्मायां सुतान्नृप ॥३॥&lt;br&gt;&#xA;शक्रसिंहासनस्थो वै रुचिमत्या समन्वितः ॥&lt;br&gt;&#xA;कंसादीन्स्वसुतान्प्रीतः कृष्णाकारांश्चतुर्भुजान् ॥४॥&lt;br&gt;&#xA;शङ्खचक्रगदापद्मैर्भूषितान्पीतवाससः ॥&lt;br&gt;&#xA;कृष्णपार्श्वे स्थितान्पुत्रानाह्वयामास भूपतिः ॥५॥&lt;br&gt;&#xA;ततः कृष्णस्तु भगवान्कंसादीन्प्राह सस्मितः ॥&lt;br&gt;&#xA;पश्य स्वमातापितरौ युष्माकं दर्शनोत्सुकौ ॥६॥&lt;br&gt;&#xA;गत्वा समीपे हे वीरा यूयं नमत भक्तितः ॥&lt;br&gt;&#xA;इति कृष्णस्य वचनं कृष्णभृत्या निशम्य च ॥७॥&lt;br&gt;&#xA;ऊचुः प्रहर्षिताः सर्वे कङ्कन्यग्रोधकादयः ॥&lt;br&gt;&#xA;कंसाद्या ऊचुः -&lt;br&gt;&#xA;ईदृशाः पितरोऽस्माकमीदृश्यो मातरश्च वै ॥८॥&lt;br&gt;&#xA;बहवश्चाभवन्नाथ भ्रमतां तव मायया ॥&lt;br&gt;&#xA;हरिः पिता तु जीवस्य श्रुतिरेषा सनातनी ॥९॥&lt;br&gt;&#xA;तस्माच्चान्यं न पश्यामो वयं त्वन्निकटे स्थिताः ॥&lt;br&gt;&#xA;पुरा विलोकितस्त्वं वै सङ्ग्रामे बलसंयुतः ॥१०॥&lt;br&gt;&#xA;पश्चाञ्जातौ द्वारकायां न दृष्टौ कार्ष्णिकार्ष्णिजौ ॥&lt;br&gt;&#xA;तस्माद्‌द्रष्टुं चतुर्व्यूहं वयमत्र समागताः ॥११॥&lt;br&gt;&#xA;श्रीकृष्णो बलभद्रश्च श्रीप्रद्युम्न उषापतिः ॥&lt;br&gt;&#xA;परिपूर्णतमा एते ह्यहोऽस्माभिर्विलोकिताः ॥१२॥&lt;br&gt;&#xA;केन पूर्वेण पुण्येन दृष्टो यो दुर्लभः सताम् ॥&lt;br&gt;&#xA;परिपूर्णश्चचतुर्व्यूहो न जानीमो वयं किल ॥१३॥&lt;br&gt;&#xA;हे सङ्कर्षण हे कृष्ण हे प्रद्युम्न उषापते ॥&lt;br&gt;&#xA;मूढानां नः कुबुद्धीनामपराधं क्षमस्व च ॥१४॥&lt;br&gt;&#xA;गच्छ गोविन्द वैकुण्ठं शून्यं ते धाम सुन्दरम् ॥&lt;br&gt;&#xA;धन्या त्वया द्वारका तु वैकुण्ठाच्च कृताधिका ॥१५॥&lt;br&gt;&#xA;यदर्चितं ब्रह्मशचीशवह्निभि-&lt;br&gt;&#xA;रादित्यगौरीशमरुद्यमादिभिः ॥&lt;br&gt;&#xA;पौलस्त्यतारेशजलेशपूजितं&lt;br&gt;&#xA;पादारविन्दं सततं भजामहे ॥१६॥&lt;br&gt;&#xA;मुनीन्द्रलक्ष्मीसुरभक्तसात्वतैः&lt;br&gt;&#xA;सुपूजितं चन्दनगन्धधूपकैः ॥&lt;br&gt;&#xA;लाजाक्षतैश्चाङ्कुरपूगचर्चितं&lt;br&gt;&#xA;पादारविन्दं सततं भजामहे ॥१७॥&lt;br&gt;&#xA;गर्ग उवाच -&lt;br&gt;&#xA;इत्युक्त्वा ते च कंसाद्या वैकुण्ठं प्रययुर्नृप ॥&lt;br&gt;&#xA;सर्वेषां पश्यतां राजा विस्मितोऽभूत्सभार्यया ॥१८॥&lt;br&gt;&#xA;इति श्रीगर्गसंहितायां हयमेधखण्डे&lt;br&gt;&#xA;कंसादिदर्शनं नामाष्टपञ्चाशत्तमोऽध्यायः ॥५८॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/59/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/59/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - एकोनषष्टितमोऽध्यायः&lt;br&gt;&#xA;श्रीकृष्णसहस्रनाम -&lt;/p&gt;&#xA;&lt;p&gt;गर्ग उवाच -&lt;br&gt;&#xA;अथोग्रसेनो नृपतिः पुत्रस्याशां विरज्य च ।&lt;br&gt;&#xA;व्यासं पप्रच्छ सन्देहं ज्ञात्वा विश्वं मनोमयम् ॥ १ ॥&lt;br&gt;&#xA;उग्रसेन उवाच -&lt;br&gt;&#xA;ब्रह्मन्केन प्रकारेण हित्वा च जगतः सुखम् ।&lt;br&gt;&#xA;भजेत्कृष्णं परम्ब्रह्म तन्मे व्याख्यातुमर्हसि ॥ २ ॥&lt;br&gt;&#xA;व्यास उवाच -&lt;br&gt;&#xA;त्वदग्रे कथयिष्यामि सत्यं हितकरं वचः ।&lt;br&gt;&#xA;उग्रसेन महाराज शृणुष्वैकाग्रमानसः ॥ ३ ॥&lt;br&gt;&#xA;सेवनं कुरु राजेन्द्र राधाश्रीकृष्णयोः परम् ।&lt;br&gt;&#xA;नित्यं सहस्रनामभ्यामुभयोर्भक्तितः किल ॥ ४ ॥&lt;br&gt;&#xA;सहस्रनाम राधाया विधिर्जानाति भूपते ।&lt;br&gt;&#xA;शङ्‌करो नारदश्चैव केचिद्वै चास्मदादयः ॥ ५ ॥&lt;br&gt;&#xA;उग्रसेन उवाच -&lt;br&gt;&#xA;राधिका नामसाहस्रं नारदाच्च पुरा श्रुतम् ।&lt;br&gt;&#xA;एकान्ते दिव्यशिबिरे कुरुक्षेत्रे रविग्रहे ॥ ६ ॥&lt;br&gt;&#xA;न श्रुतं नामसाहस्रं कृष्णस्याक्लिष्टकर्मणः ।&lt;br&gt;&#xA;वद तन्मे च कृपया येन श्रेयोऽहमाप्नुयाम् ॥ ७ ॥&lt;br&gt;&#xA;गर्ग उवाच -&lt;br&gt;&#xA;श्रुत्वोग्रसेनवचनं वेदव्यासो महामुनिः ।&lt;br&gt;&#xA;प्रशस्य तं प्रीतमना प्राह कृष्णं विलोकयन् ॥ ८ ॥&lt;br&gt;&#xA;व्यास उवाच -&lt;br&gt;&#xA;शृणु राजन्प्रवक्ष्यामि सहस्रं नाम सुन्दरम् ।&lt;br&gt;&#xA;पुरा स्वधाम्नि राधायै कृष्णेनानेन निर्मितम् ॥ ९ ॥&lt;br&gt;&#xA;श्रीभगवानुवाच -&lt;br&gt;&#xA;इदं रहस्यं किल गोपनीयं&lt;br&gt;&#xA;दत्ते च हानिः सततं भवेद्धि ।&lt;br&gt;&#xA;मोक्षप्रदं सर्वसुखप्रदं शं&lt;br&gt;&#xA;परं परार्थं पुरुषार्थदं च ॥ १० ॥&lt;br&gt;&#xA;रूपं च मे कृष्णसहस्रनाम&lt;br&gt;&#xA;पठेत्तु मद्‌रूप इव प्रसिद्धः ।&lt;br&gt;&#xA;दातव्यमेवं न शठाय कुत्र&lt;br&gt;&#xA;न दाम्भिकायोपदिशेत्कदापि ॥ ११ ॥&lt;br&gt;&#xA;दातव्यमेवं करुणावृताय&lt;br&gt;&#xA;गुर्वङ्घ्रिभक्तिप्रपरायणाय ।&lt;br&gt;&#xA;श्रीकृष्णभक्ताय सतां पराय&lt;br&gt;&#xA;तथा मदक्रोधविवर्जिताय ॥ १२ ॥&lt;br&gt;&#xA;ॐ अस्य श्रीकृष्णसहस्रनामस्तोत्रमन्त्रस्य नारायणऋषिः ।&lt;br&gt;&#xA;भुजङ्‌गप्रयातं छन्दः । श्रीकृष्णचन्द्रो देवता ।&lt;br&gt;&#xA;वासुदेवो बीजं । श्रीराधा शक्तिः । मन्मथः कीलकं ।&lt;br&gt;&#xA;श्रीपूर्णब्रह्मकृष्णचन्द्रभक्तिजन्मफलप्राप्तये जपे विनियोगः ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/60/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/60/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - षष्टितमोऽध्यायः&lt;br&gt;&#xA;राधा कृष्णस्य गोलोकारोहण -&lt;/p&gt;&#xA;&lt;p&gt;श्रीगर्ग उवाच -&lt;br&gt;&#xA;इति श्रुत्वा व्यासमुखात्कृष्णनाम्नां सहस्रकम् ।&lt;br&gt;&#xA;सम्पूज्य तं यादवेन्द्रो भक्त्या कृष्णे मनो दधे ॥ १ ॥&lt;br&gt;&#xA;ततः स मिथिलायां च बहुलाश्वश्रुतदेवयोः ।&lt;br&gt;&#xA;दत्त्वा स्वदर्शनं कृष्ण आययौ द्वारकां पुरीम् ॥ २ ॥&lt;br&gt;&#xA;ततश्च पाण्डवाः सर्वे द्रौपद्या सह भार्यया ।&lt;br&gt;&#xA;द्वारकाया विनिर्गत्य विचेरुस्ते वने वने ॥ ३ ॥&lt;br&gt;&#xA;भुक्त्वा च वनवासं तेऽज्ञातवासं तथैव च ।&lt;br&gt;&#xA;विराटनगरे सर्वे ससैन्यास्तेऽभवन्नृप ॥ ४ ॥&lt;br&gt;&#xA;ततश्च कौरवाः सर्वे श्रीकृष्णेनापि प्रार्थिताः ।&lt;br&gt;&#xA;न तेषां प्रददू राज्यमर्धार्धं च तदर्धकम् ॥ ५ ॥&lt;br&gt;&#xA;पाण्डवानां कौरवाणां ज्ञात्वा युद्धं जनार्दनः ।&lt;br&gt;&#xA;निरायुधोऽभूद्‌यात्रायां बलोऽहन्सूतबल्वलौ ॥ ६ ॥&lt;br&gt;&#xA;ततः सर्वे कुरुक्षेत्रे धर्मक्षेत्रे प्रविश्य च ।&lt;br&gt;&#xA;कौरवाः पाण्डवाश्चैव युद्धं चक्रुः परस्परम् ॥ ७ ॥&lt;br&gt;&#xA;जयः कृष्णस्य कृपया पाण्डवानां बभूव ह ।&lt;br&gt;&#xA;भारते च मृताः सर्वे कौरवाः कृतकिल्बिषाः ॥ ८ ॥&lt;br&gt;&#xA;ततश्च नव वर्षाणि धर्मो राज्यं चकार ह ।&lt;br&gt;&#xA;हयमेधत्रयं चक्रे तेन शुद्धोऽभवन्नृपः ॥ ९ ॥&lt;br&gt;&#xA;ततः कृष्णेच्छया राजन्द्वारकायां किलैकदा ।&lt;br&gt;&#xA;यादवेभ्यश्च सर्वेभ्यो विप्रशापोऽभवन्महान् ॥ १० ॥&lt;br&gt;&#xA;ततः कृष्णस्तु भगवान्प्रपन्नायोद्धवाय च ।&lt;br&gt;&#xA;अश्वत्थे कथयामास श्रीमद्‌भागवतं परम् ॥ ११ ॥&lt;br&gt;&#xA;ततो बभूव सङ्ग्रामो यादवानां परस्परम् ।&lt;br&gt;&#xA;निहतास्ते प्रभासे वै शस्त्रैर्नानाविधैरपि ॥ १२ ॥&lt;br&gt;&#xA;बलः शरीरं मानुष्यं त्यक्त्वा धाम जगाम ह ।&lt;br&gt;&#xA;देवाँस्तत्रागतान्दृष्ट्वा हरिरन्तरधीयत ॥ १३ ॥&lt;br&gt;&#xA;व्रजे गत्वा हरिर्नन्दं यशोदां राधिकां तथा ।&lt;br&gt;&#xA;गोपान्गोपीर्मिलित्वाऽऽह प्रेम्णा प्रेमी प्रियान्स्वकान् ॥ १४ ॥&lt;br&gt;&#xA;श्रीकृष्ण उवाच -&lt;br&gt;&#xA;गच्छ नन्द यशोदे त्वं पुत्रबुद्धिं विहाय च ।&lt;br&gt;&#xA;गोलोकं परमं धाम सार्धं गोकुलवासिभिः ॥ १५ ॥&lt;br&gt;&#xA;अग्रे कलियुगो घोरश्चागमिष्यति दुःखदः ।&lt;br&gt;&#xA;यस्मिन्वै पापिनो मर्त्या भविष्यन्ति न संशयः ॥ १६ ॥&lt;br&gt;&#xA;स्त्रीपुंसोर्नियमो नास्ति वर्णानां च तथैव च ।&lt;br&gt;&#xA;तस्माद्‌गच्छाशु मद्धाम जरामृत्युहरं परम् ॥ १७ ॥&lt;br&gt;&#xA;इति ब्रुवति श्रीकृष्णे रथं च परमाद्‌भुतम् ।&lt;br&gt;&#xA;पञ्चयोजनविस्तीर्णं पञ्चयोजनमूर्ध्वगम् ॥ १८ ॥&lt;br&gt;&#xA;वज्रनिर्मलसङ्काशं मुक्तारत्नविभूषितम् ।&lt;br&gt;&#xA;मन्दिरैर्नवलक्षैश्च दीपैर्मणिमयैर्युतम् ॥ १९ ॥&lt;br&gt;&#xA;सहस्रद्वयचक्रं च सहस्रद्वयघोटकम् ।&lt;br&gt;&#xA;सूक्ष्मवस्त्राच्छादितं च सखीकोटिभिरावृतम् ॥ २० ॥&lt;br&gt;&#xA;गोलोकादागतं गोपा ददृशुस्ते मुदान्विताः ।&lt;br&gt;&#xA;एतस्मिन्नन्तरे तत्र कृष्णदेहाद्विनिर्गतः ॥ २१ ॥&lt;br&gt;&#xA;देवश्चतुर्भुजो राजन्कोटिमन्मथसन्निभः ।&lt;br&gt;&#xA;शङ्खचक्रधरः श्रीमाल्ँलक्ष्म्या सार्धं जगत्पतिः ॥ २२ ॥&lt;br&gt;&#xA;क्षीरोदं प्रययौ शीघ्रं रथमारुह्य सुन्दरम् ।&lt;br&gt;&#xA;तथा च विष्णुरूपेण श्रीकृष्णो भगवान् हरिः ॥ २३ ॥&lt;br&gt;&#xA;लक्ष्म्या गरुडमारुह्य वैकुण्ठं प्रययौ नृप ।&lt;br&gt;&#xA;ततो भूत्वा हरिः कृष्णो नरनारायणावृषी ॥ २४ ॥&lt;br&gt;&#xA;कल्याणार्थं नराणां च प्रययौ बद्रिकाश्रमम् ।&lt;br&gt;&#xA;परिपूर्णतमः साक्षाच्छ्रीकृष्णो राधया युतः ॥ २५ ॥&lt;br&gt;&#xA;गोलोकादागतं यानमारुरोह जगत्पतिः ।&lt;br&gt;&#xA;सर्वे गोपाश्च नन्दाद्या यशोदाद्या व्रजस्त्रियः ॥ २६ ॥&lt;br&gt;&#xA;त्यक्त्वा तत्र शरीराणि दिव्यदेहाश्च तेऽभवन् ।&lt;br&gt;&#xA;स्थापयित्वा रथे दिव्ये नन्दादीन्भगवान्हरिः ॥ २७ ॥&lt;br&gt;&#xA;गोलोकं प्रययौ शीघ्रं गोपालो गोकुलान्वितः ।&lt;br&gt;&#xA;ब्रह्माण्डेभ्यो बहिर्गत्वा ददर्श विरजां नदीम् ॥ २८ ॥&lt;br&gt;&#xA;शेषोत्सङ्गे महालोकं सुखदं दुःखनाशनम् ।&lt;br&gt;&#xA;दृष्ट्वा रथात्समुत्तीर्य सार्धं गोकुलवासिभिः ॥ २९ ॥&lt;br&gt;&#xA;विवेश राधया कृष्णः पश्यन्न्यग्रोधमक्षयम् ।&lt;br&gt;&#xA;शतशृङ्गं गिरिवरं तथा श्रीरासमण्डलम् ॥ ३० ॥&lt;br&gt;&#xA;ततो ययौ कियद्‌दूरं श्रीमद्‌वृन्दावनं वनम् ।&lt;br&gt;&#xA;वनैर्द्वादशभिर्युक्तं द्रुमैः कामदुघैर्वृतम् ॥ ३१ ॥&lt;br&gt;&#xA;नद्या यमुनया युक्तं वसन्तानिलमण्डितम् ।&lt;br&gt;&#xA;पुष्पकुञ्जनिकुञ्जं च गोपीगोपजनैर्वृतम् ॥ ३२ ॥&lt;br&gt;&#xA;तदा जयजयारावः श्रीगोलोके बभूव ह ।&lt;br&gt;&#xA;शून्यीभूते पुरा धाम्नि श्रीकृष्णे च समागते ॥ ३३ ॥&lt;br&gt;&#xA;ततश्च यदुपत्न्यश्च चितामारुह्य दुःखतः ।&lt;br&gt;&#xA;पतिलोकं ययुः सर्वा देवक्याद्याश्च योषितः ॥ ३४ ॥&lt;br&gt;&#xA;बन्धूनां नष्टगोत्राणां चकार साम्परायिकम् ।&lt;br&gt;&#xA;गीताज्ञानेन स्वात्मानं शान्तयित्वा स दुःखतः ॥ ३५ ॥&lt;br&gt;&#xA;अर्जुनः स्वपुरं गत्वा तमुवाच युधिष्ठिरम् ।&lt;br&gt;&#xA;स राजा भ्रातृभिः सार्धं ययौ स्वर्गं च भार्यया ॥ ३६ ॥&lt;br&gt;&#xA;प्लावयद्‌द्वारकां सिन्धू रैवतेन समन्विताम् ।&lt;br&gt;&#xA;विहाय नृपशार्दूल गेहं श्रीरुक्मणीपतेः ॥ ३७ ॥&lt;br&gt;&#xA;अद्यापि श्रूयते घोषो द्वार्वत्यामर्णवे हरेः ।&lt;br&gt;&#xA;अविद्यो वा सविद्यो वा ब्राह्मणो मामकी तनुः ॥ ३८ ॥&lt;br&gt;&#xA;विष्णुस्वामी रवेरंशः कलेरादौ महार्णवे ।&lt;br&gt;&#xA;गत्वा नीत्वा हरेरर्चां द्वार्वत्यां स्थापयिष्यति ॥ ३९ ॥&lt;br&gt;&#xA;तं द्वारकेशं पश्यन्ति मनुजा ये कलौ युगे ।&lt;br&gt;&#xA;सर्वे कृतार्थतां यान्ति तत्र गत्वा नृपेश्वरः ॥ ४० ॥&lt;br&gt;&#xA;यः शृणोति चरित्रं वै गोलोकारोहणं हरेः ।&lt;br&gt;&#xA;मुक्तिं यदूनां गोपानां सर्वपापैः प्रमुच्यते ॥ ४१ ॥&lt;br&gt;&#xA;इति श्रीमद्‌गर्गसंहितायामश्वमेधखण्डे&lt;br&gt;&#xA;राधाकृष्णयोर्गोलोकारोहणं नाम षष्टितमोऽध्यायः ॥ ६० ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/61/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/61/</guid>
      <description>&lt;p&gt;मागचा अध्याय&lt;br&gt;&#xA;पुढचा अध्याय&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - एकषष्टितमोऽध्यायः&lt;br&gt;&#xA;एकादशीमाहात्म्यम् -&lt;/p&gt;&#xA;&lt;p&gt;वज्रनाभिरुवाच -&lt;br&gt;&#xA;ब्रह्मन्नारायणो कृष्णो भगवान्प्रकृतेः परः ।&lt;br&gt;&#xA;तस्य रूपं कथं श्यामं तन्मे व्याख्यातुमर्हसि ॥ १ ॥&lt;br&gt;&#xA;त्वादृशा मुनयो बह्मञ्जानन्ति चरितं हरेः ।&lt;br&gt;&#xA;तथा कृष्णस्य देवस्य न वयं कर्ममोहिताः ॥ २ ॥&lt;br&gt;&#xA;सूत उवाच -&lt;br&gt;&#xA;इत्याकर्ण्य वचस्तेन संस्तुतः स मुनिर्मुने ।&lt;br&gt;&#xA;तत्त्वज्ञानाय तत्त्वज्ञः करुणः प्रत्यभाषत ॥ ३ ॥&lt;br&gt;&#xA;गर्ग उवाच -&lt;br&gt;&#xA;श्यामं तु शृङ्गाररसस्य रूपं&lt;br&gt;&#xA;श्रीकृष्णदेवं कथितं मुनीन्द्रैः ।&lt;br&gt;&#xA;लावण्यसङ्घाच्च तथोज्ज्वलत्वा-&lt;br&gt;&#xA;च्छ्यामं सुरूपं हि तथा हरेश्च ॥ ४ ॥&lt;br&gt;&#xA;यथा दूरतो दृश्यते श्यामरूपं&lt;br&gt;&#xA;घटायास्तथेदं नदस्यापि गर्ते ।&lt;br&gt;&#xA;यथाऽऽकाशरूपं महच्छ्यामलं वा&lt;br&gt;&#xA;जलं चाम्बरं चोज्ज्वलं नापि कृष्णम् ॥ ५ ॥&lt;br&gt;&#xA;यथा धौतवस्त्रे परे श्यामला हि&lt;br&gt;&#xA;छविर्दृश्यते चैव भावैः परस्य ।&lt;br&gt;&#xA;तथा कोटिकन्दर्पलीलाशयत्वा-&lt;br&gt;&#xA;द्धरेः श्यामरूपं तु सन्तो वदन्ति ॥ ६ ॥&lt;br&gt;&#xA;वज्रनाभिरुवाच -&lt;br&gt;&#xA;तव वाक्यान्मुनिश्रेष्ठ सन्देहश्च गतो मम ।&lt;br&gt;&#xA;अग्रे ब्रह्मन्कलिर्घोर आगमिष्यति भूतले ॥ ७ ॥&lt;br&gt;&#xA;तस्मिन्मर्त्याः कीदृशाश्च भविष्यन्ति मुने वद ।&lt;br&gt;&#xA;त्वं जानासि भविष्यं च तस्मात्त्वां प्रणमाम्यहम् ॥ ८ ॥&lt;br&gt;&#xA;कलेर्दशसहस्राणि जगन्नाथस्तु तिष्ठति ।&lt;br&gt;&#xA;तदर्द्धं जाह्नवीतोयं तदर्द्धं ग्रामदेवताः ॥ ९ ॥&lt;br&gt;&#xA;ततः सर्वे भविष्यन्ति पापिनः कलिमोहिताः ।&lt;br&gt;&#xA;नरकांस्ते प्रयास्यन्ति सर्वे चाल्पायुषो नराः ॥ १० ॥&lt;br&gt;&#xA;विप्राः स्वकन्यां दास्यन्ति ब्राह्मणाय च मौल्यतः ।&lt;br&gt;&#xA;क्षत्रियाश्चैव पुत्रीं स्वां मारयिष्यन्ति लोलुपाः ॥ ११ ॥&lt;br&gt;&#xA;मृषा कुर्वन्ति वाणिज्यं वैश्या ब्रह्मस्वतत्पराः ।&lt;br&gt;&#xA;शूद्राश्च म्लेच्छसङ्गेन दूषयिष्यन्ति ब्राह्मणान् ॥ १२ ॥&lt;br&gt;&#xA;ब्राह्मणा शास्त्रहीनाश्च राज्यहीनाश्च क्षत्रियाः ।&lt;br&gt;&#xA;वैश्याश्च द्रव्यहीना वै शूद्रा नाथस्य दुःखदाः ॥ १३ ॥&lt;br&gt;&#xA;दिने व्यवायनिरता विरता धर्मकर्मणि ।&lt;br&gt;&#xA;स्त्रियः स्वच्छन्दगामिन्यः पुरुषा योनिलम्पटाः ॥ १४ ॥&lt;br&gt;&#xA;पितॄणामर्चनं चैव वेदानामृत्विजां तथा ।&lt;br&gt;&#xA;विष्णोश्च वैष्णवानां च तुलस्याश्च गवां तथा ॥ १५ ॥&lt;br&gt;&#xA;न प्रायेण करिष्यन्ति मानवाः कलिमोहिताः ।&lt;br&gt;&#xA;गणिकासु परस्त्रीषु परवित्तेषु मोहिताः ॥ १६ ॥&lt;br&gt;&#xA;एकवर्णा भविष्यन्ति महाशूद्रसमाः किल ।&lt;br&gt;&#xA;सस्यहीना भवेत्पृथ्वी शिलावृष्ट्या निरन्तरम् ॥ १७ ॥&lt;br&gt;&#xA;फलहीनोऽपि वृक्षश्च जलहीना सरित्तथा ।&lt;br&gt;&#xA;प्रजाभिस्ताडितो भूपो भूपेन ताडिताः प्रजाः ॥ १८ ॥&lt;br&gt;&#xA;राजोवाच -&lt;br&gt;&#xA;केनोपायेन जीवानां कलौ मुक्तिर्भविष्यति ।&lt;br&gt;&#xA;तन्ममाख्याहि विप्रेन्द्र त्वं परावरवित्तमः ॥ १९ ॥&lt;br&gt;&#xA;गर्ग उवाच -&lt;br&gt;&#xA;युधिष्ठिरो विक्रमश्च तथा वै शालिवाहनः ।&lt;br&gt;&#xA;विजयाभिनन्दनश्चैव तथा नागार्जुनो नृपः ॥ २० ॥&lt;br&gt;&#xA;तथा कल्किश्च भगवानेते वै शकबन्धिनः ।&lt;br&gt;&#xA;करिष्यन्ति कलौ भूपा धर्मस्थापनमेव च ॥ २१ ॥&lt;br&gt;&#xA;अभूद्युधिष्ठिरो राजा भविष्यन्ति नृपाश्च ते ।&lt;br&gt;&#xA;अधर्मं नाशयिष्यन्ति भूत्वा वै चक्रवर्तिनः ॥ २२ ॥&lt;br&gt;&#xA;वामनश्च विधिः शेषः सनको विष्णुवाक्यतः ।&lt;br&gt;&#xA;धर्मार्थहेतवे चैते भविष्यन्ति द्विजाः कलौ ॥ २३ ॥&lt;br&gt;&#xA;विष्णुस्वामी वामनांशस्तथा माध्वस्तु ब्रह्मणः ।&lt;br&gt;&#xA;रामानुजस्तु शेषांशो निम्बार्कः सनकस्य च ॥ २४ ॥&lt;br&gt;&#xA;एते कलौ युगे भाव्याः सम्प्रदायप्रवर्तकाः ।&lt;br&gt;&#xA;संवत्सरे विक्रमस्य चत्वारः क्षितिपावनाः ॥ २५ ॥&lt;br&gt;&#xA;सम्प्रदायविहीना ये मन्त्रास्ते निष्फलाः स्मृताः ।&lt;br&gt;&#xA;तस्माच्च गमनं ह्यस्ति सम्प्रदाय नरैरपि ॥ २६ ॥&lt;br&gt;&#xA;पापक्षयकरी यत्र श्रीकृष्णस्य कथा भवेत् ।&lt;br&gt;&#xA;वैष्णवैर्विप्रमुख्यैश्च नारायणपरायणैः ॥ २७ ॥&lt;br&gt;&#xA;कृते तु लिप्यते देशस्त्रेतायां ग्राम एव च ।&lt;br&gt;&#xA;द्वापरे च कुलं प्रोक्तं कलौ कर्तैव लिप्यते ॥ २८ ॥&lt;br&gt;&#xA;ध्यायन्कृते यजन् यज्ञैस्त्रेतायां द्वापरेऽर्चयन् ।&lt;br&gt;&#xA;यदाप्नोति तदाप्नोति कलौ सङ्कीर्त्य केशवम् ॥ २९ ॥&lt;br&gt;&#xA;कृते यद्दशभिर्वर्षैस्त्रेतायां हायनेन च ।&lt;br&gt;&#xA;द्वापरे चैकमासेन ह्यहोरात्रेण तत्कलौ ॥ ३० ॥&lt;br&gt;&#xA;घोरे कलियुगे प्राप्ते सर्वधर्मविवर्जिते ।&lt;br&gt;&#xA;वासुदेवपरा मर्त्यास्ते कृतार्था न संशयः ॥ ३१ ॥&lt;br&gt;&#xA;ते सभाग्या मनुष्येषु कृतार्था नृप निश्चितम् ।&lt;br&gt;&#xA;स्मरन्ति स्मारयन्ते ये हरेर्नामानि वै कलौ ॥ ३२ ॥&lt;br&gt;&#xA;कृषिश्च सर्ववचनो णकारश्चात्मवाचकः ।&lt;br&gt;&#xA;सर्वात्मा च परं ब्रह्म तेन कृष्णः प्रकीर्तितः ॥ ३३ ॥&lt;br&gt;&#xA;सञ्जप्य ब्रह्म परमं वेदसारं परात्परम् ।&lt;br&gt;&#xA;परं नास्तीति नास्तीति कृष्ण इत्यक्षरद्वयम् ॥ ३४ ॥&lt;br&gt;&#xA;तावद्‌गर्भे वसेत्कामी तावती यमयातना ।&lt;br&gt;&#xA;तावद्‌गृही च भोगार्थी यावत्कृष्णं न सेवते ॥ ३५ ॥&lt;br&gt;&#xA;नश्वरो विषमः सत्यं भोगश्च बन्धवो भुवि ।&lt;br&gt;&#xA;स्वयं त्यक्ताः सुखायैव दुःखाय त्याजिताः परैः ॥ ३६ ॥&lt;br&gt;&#xA;श्रुत्वा दैवान्महन्निन्दां श्रीकृष्णस्मरणाद्‌बुधः ।&lt;br&gt;&#xA;मुच्यते सर्वपापेभ्यो नान्यथा रौरवं व्रजेत् ॥ ३७ ॥&lt;br&gt;&#xA;न काष्ठे विद्यते देवो न शिलायां न काञ्चने ।&lt;br&gt;&#xA;यत्र भावस्तत्र हरिस्तस्माद्‌भावं हि कारयेत् ॥ ३८ ॥&lt;br&gt;&#xA;सकृदुच्चरितं येन कृष्ण इत्यक्षरद्वयम् ।&lt;br&gt;&#xA;बद्धः परिकरस्तेन मोक्षाय गमनं प्रति ॥ ३९ ॥&lt;br&gt;&#xA;सरोगता साधुजनेषु वैरं&lt;br&gt;&#xA;परोपतापो द्विजवेदनिन्दा ।&lt;br&gt;&#xA;अत्यन्तकोपः कटुका च वाणी&lt;br&gt;&#xA;नरस्य चिह्नं नरके गतस्य ॥ ४० ॥&lt;br&gt;&#xA;स्वर्गागतानामिह जीवलोके&lt;br&gt;&#xA;चत्वारि चिह्नानि सदा वसन्ति ।&lt;br&gt;&#xA;दानप्रसङ्गो मधुरा च वाणी&lt;br&gt;&#xA;देवार्चनं ब्राह्मणपूजनं च ॥ ४१ ॥&lt;br&gt;&#xA;राजोवाच -&lt;br&gt;&#xA;व्रतेषु किं वरं ब्रह्मन्सत्सु तीर्थेषु किं महत् ।&lt;br&gt;&#xA;देवेषु पूजनीयेषु को मुख्यः कथयस्व नः ॥ ४२ ॥&lt;br&gt;&#xA;गर्ग उवाच -&lt;br&gt;&#xA;एकादशी वरा ह्यस्ति व्रतेषु यदुनन्दन ।&lt;br&gt;&#xA;भागीरथी च तीर्थेषु देवभक्तेषु वैष्णवः ॥ ४३ ॥&lt;br&gt;&#xA;सुरेषु विष्णुर्भगवान्पूजनीयेषु श्रीगुरुः ।&lt;br&gt;&#xA;इमां वार्तां न मन्यन्ते कुम्भिपाके पतन्ति ते ॥ ४४ ॥&lt;br&gt;&#xA;राजोवाच -&lt;br&gt;&#xA;एकादश्यास्तु महात्म्यमन्येषां चैव मे मुने ।&lt;br&gt;&#xA;कथयस्व प्रसादेन गुरुदेव नमोऽस्तु ते ॥ ४५ ॥&lt;br&gt;&#xA;गर्ग उवाच -&lt;br&gt;&#xA;कथयिष्याम्यहं सर्वं शृणुष्व यदुनन्दन ।&lt;br&gt;&#xA;एकादश्यां न भोक्तव्यमन्नं चैव फलं तथा ॥ ४६ ॥&lt;br&gt;&#xA;यथोक्तविधिना कुर्य्यादेकादशीं मुदा नरः ।&lt;br&gt;&#xA;तदा सा तस्य फलदा भवेत नृपसत्तम ॥ ४७ ॥&lt;br&gt;&#xA;व्रजनाभिरुवाच -&lt;br&gt;&#xA;फलाहारं च कुर्वन्ति ये नरा हरिवासरे ।&lt;br&gt;&#xA;तेषां गतिः का भवति तन्नो वर्णय विस्तरात् ॥ ४८ ॥&lt;br&gt;&#xA;ऋषिरुवाच -&lt;br&gt;&#xA;समस्तं चोपवासेन यथोक्तं लभते फलम् ।&lt;br&gt;&#xA;फलाहारेण चार्द्धं स्यात्किञ्चिन्न्यूनं जलेन च ॥ ४९ ॥&lt;br&gt;&#xA;अन्नान्सर्वान्वर्जयित्वा गोधूमाद्यान्नृपेश्वर ।&lt;br&gt;&#xA;एकादश्यां प्रकुर्वीत फलाहारं मुदा नरः ॥ ५० ॥&lt;br&gt;&#xA;अन्नं भुनक्ति यो राजन्नेकादश्यां नराधमः ।&lt;br&gt;&#xA;इह लोके स चाण्डालो मृतः प्राप्नोति दुर्गतिम् ॥ ५१ ॥&lt;br&gt;&#xA;दधि दुग्धं तथा मिष्टं कूटं कर्कटिकां तथा ।&lt;br&gt;&#xA;वास्तूकं पद्ममूलं च रसालं जानकीफलम् ॥ ५२ ॥&lt;br&gt;&#xA;गङ्गाफलं पत्रनिम्बून्दाडिमञ्च विशेषतः ।&lt;br&gt;&#xA;शृङ्गाटकं नागरङ्गं सैन्धवं कदलीफलम् ॥ ५३ ॥&lt;br&gt;&#xA;आम्रातकमार्द्रकं च तूलं च बदरीफलम् ।&lt;br&gt;&#xA;जम्बूफलमामलकं पटोलं त्रिकुशं तथा ॥ ५४ ॥&lt;br&gt;&#xA;रतालूं शर्कराकन्दमिक्षुदण्डं तथैव च ।&lt;br&gt;&#xA;द्राक्षादीनि हि चान्यानि पवित्रं च फलं तथा ॥ ५५ ॥&lt;br&gt;&#xA;एकवारं च राजेन्द्र भोक्तव्यं हरिवासरे ।&lt;br&gt;&#xA;तृतीये प्रहरेऽतीते प्रस्थस्य च पलस्य च ॥ ५६ ॥&lt;br&gt;&#xA;द्विजाय चार्द्धन्दातव्य-मर्द्धमात्मनि भोजनम् ।&lt;br&gt;&#xA;द्विवारं जलमश्नीयादेकवारं फलं तथा ॥ ५७ ॥&lt;br&gt;&#xA;समाचरेज्जागरणं पूजयित्वा जनार्दनम् ।&lt;br&gt;&#xA;द्विवारं वा त्रिवारं वा यो नरो हरिवासरे ॥ ५८ ॥&lt;br&gt;&#xA;करोति च फलाहारं तस्य किञ्चित्फलं न हि ।&lt;br&gt;&#xA;अन्नभुक्तेन यत्पापं जातं पञ्चदशैर्दिनैः ॥ ५९ ॥&lt;br&gt;&#xA;एकादश्युपवासेन तत्सर्वं विलयं भवेत् ।&lt;br&gt;&#xA;भोजनं ब्राह्मणे दत्त्वा ह्युपवासं समाचरेत् ॥ ६० ॥&lt;br&gt;&#xA;श्रुत्वा तस्याश्च माहात्म्यं सर्वपापैः प्रमुच्यते ।&lt;br&gt;&#xA;द्रव्यार्थी लभते द्रव्यं सुतार्थी लभते सुतम् ।&lt;br&gt;&#xA;मोक्षार्थी लभते मोक्षमेकादश्या व्रतेन वै ॥ ६१ ॥&lt;br&gt;&#xA;इति श्रीमद्‌गर्गसंहितायामश्वमेधखण्डे&lt;br&gt;&#xA;एकादशीमाहात्म्यं नामैकषष्टितमोऽध्यायः ॥ ६१ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/purANam_vaiShNavam/gArga-saMhitA/10/62/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam_vaiShNavam/gArga-saMhitA/10/62/</guid>
      <description>&lt;p&gt;मागचा अध्याय&lt;br&gt;&#xA;समाप्तोऽयं ग्रन्थः&lt;br&gt;&#xA;श्रीगर्गसंहिता&lt;br&gt;&#xA;अश्वमेधखण्डः - द्विषष्टितमोऽध्यायः&lt;br&gt;&#xA;सुमेरुसम्पूर्ति -&lt;/p&gt;&#xA;&lt;p&gt;गर्ग उवाच -&lt;br&gt;&#xA;तपः कृतं पुरा येन दुर्ज्जरं पूर्वजन्मनि ।&lt;br&gt;&#xA;इह लोके च तस्याशु गुरोर्भक्तिर्हि जायते ॥ १ ॥&lt;br&gt;&#xA;गुरोः सेवां न कुरुते स्वगुरुं यो न मन्यते ।&lt;br&gt;&#xA;यः समर्थश्च पतति कुम्भीपाके च सर्वदा ॥ २ ॥&lt;br&gt;&#xA;गुरोरभक्तं प्रगतं दृष्ट्वा गोघ्नो भवेन्नरः ।&lt;br&gt;&#xA;स्नात्वा गङ्गां च यमुनां तदा भवति निर्मलः ॥ ३ ॥&lt;br&gt;&#xA;द्रव्यलाभस्तु शिष्यस्य भवेद्वै यत्र यत्र च ।&lt;br&gt;&#xA;दशांशं च गुरोस्तस्मिन्गृहद्रव्ये तथा हि नः ॥ ४ ॥&lt;br&gt;&#xA;तं भुञ्जति बलाच्छिष्यो न दास्यति गुरुं पृथक् ।&lt;br&gt;&#xA;स महारौरवं याति हीनः सर्वसुखैरिह ॥ ५ ॥&lt;br&gt;&#xA;हरौ कुर्वन्ति ये नित्यं भक्तिं च नवलक्षणम् ।&lt;br&gt;&#xA;संसारसागरं राजंस्ते तरन्ति सुखेन वै ॥ ६ ॥&lt;br&gt;&#xA;ज्ञातिं विद्यां महत्त्वं च रूपं यौवनमेव च ।&lt;br&gt;&#xA;यत्नेन परिवर्जेत पञ्चैते भक्तिकण्टकाः ॥ ७ ॥&lt;br&gt;&#xA;भक्त्या कृष्णस्य राजेन्द्र प्रसादं चरणोदकम् ।&lt;br&gt;&#xA;ये गृह्णन्ति भवेयुर्भूपावना नात्र संशयः ॥ ८ ॥&lt;br&gt;&#xA;गङ्गा पापं शशी तापं दैन्यं कल्पतरुर्हरेत् ।&lt;br&gt;&#xA;पापं तापं तथा दैन्यं सद्यः साधुसमागमः ॥ ९ ॥&lt;br&gt;&#xA;तावद्‌भ्रमन्ति संसारे पितरः पिण्डतत्पराः ।&lt;br&gt;&#xA;यावद्‌वंशे सुतः कृष्णभक्तियुक्तो न जायते ॥ १० ॥&lt;br&gt;&#xA;स किं गुरुः स किं तातः स किं पुत्र स किं सखा ।&lt;br&gt;&#xA;स किं राजा स किं बन्धुर्न दद्याद्यो हरौ मतिम् ॥ ११ ॥&lt;br&gt;&#xA;विद्याधनागारकलाभिमानिनो&lt;br&gt;&#xA;रूपादिदारासुतनित्यबुद्धयः ।&lt;br&gt;&#xA;दृष्ट्वान्यदेवान्फलकामिनश्च&lt;br&gt;&#xA;जीवन्मृतास्ते न भजन्ति केशवम् ॥ १२ ॥&lt;br&gt;&#xA;हयमेधचरित्रस्य सुमेरुः कथितो मया ।&lt;br&gt;&#xA;व्यासः कृष्णचरित्रैश्च तवाग्रे नृपसत्तम ॥ १३ ॥&lt;br&gt;&#xA;यस्य श्रवणमात्रेण कृष्णभक्तिर्भविष्यति ।&lt;br&gt;&#xA;नराणां नृपशार्दूल शोकमोहभयापहा ॥ १४ ॥&lt;br&gt;&#xA;अनेन चरितेनापि लभते वाञ्छितं फलम् ।&lt;br&gt;&#xA;धनं धान्यं सुतं भक्तिं तथा शत्रुक्षयं नरः ॥ १५ ॥&lt;br&gt;&#xA;तस्माद्‌भजाशु राजेन्द्र श्रीकृष्णं जगदीश्वरम् ।&lt;br&gt;&#xA;भक्त्या गृहे वा विपिने ज्ञात्वा विश्वं मनोमयम् ॥ १६ ॥&lt;br&gt;&#xA;आयुस्ते नरवीर वर्धतु सदा हेमन्तरात्रिर्यथा&lt;br&gt;&#xA;लोकानां प्रियदर्शनो भव सदा हेमन्तसूर्यो यथा ।&lt;br&gt;&#xA;शत्रूणामतिदुःसहो भव सदा हेमन्ततोयं यथा&lt;br&gt;&#xA;नाशं यान्तु तवारयोऽपि सततं हेमन्तपद्मं यथा ॥ १७ ॥&lt;br&gt;&#xA;सूत उवाच -&lt;br&gt;&#xA;इति श्रुत्वा वज्रनाभिर्हर्षितः प्रेमविह्वलः ।&lt;br&gt;&#xA;स्मरन्कृष्णस्य माहात्म्यं नत्वा गुरुमथाब्रवीत् ॥ १८ ॥&lt;br&gt;&#xA;धन्योऽहं च कृतार्थोऽहं भवता करुणात्मना ।&lt;br&gt;&#xA;श्रुत्वा कृष्णस्य माहात्म्यं लग्नं कृष्णे च नो मनः ॥ १९ ॥&lt;br&gt;&#xA;सूत उवाच -&lt;br&gt;&#xA;इत्युक्त्वा पूजयामास गर्गाचार्यं नृपोत्तमः ।&lt;br&gt;&#xA;गन्धाक्षतैः पुष्पहारैस्तथा जालकमालया ॥ २० ॥&lt;br&gt;&#xA;गजै रथैस्तुरङ्गैश्च शिबिकाभिश्च मन्दिरैः ।&lt;br&gt;&#xA;रौप्याणां चैव भारैश्च स्वर्णभारैश्च शौनक ॥ २१ ॥&lt;br&gt;&#xA;तथा रत्नैश्च ग्रामैश्च ह्यात्मना हर्षपूरितः ।&lt;br&gt;&#xA;प्रदक्षिणाप्रणामैश्च तथा नीराजनादिभिः ॥ २२ ॥&lt;br&gt;&#xA;ततश्च गर्ग उत्थाय दत्त्वा वज्राय चाशिषम् ।&lt;br&gt;&#xA;भूपेन वन्दितः सोऽपि ययौ दक्षिणया युतः ॥ २३ ॥&lt;br&gt;&#xA;स गत्वा यमुनातीरे तीर्थे विश्रान्तिसञ्ज्ञके ।&lt;br&gt;&#xA;माथुरेभ्यश्च विप्रेभ्यो मुनिः सर्वं धनं ददौ ॥ २४ ॥&lt;br&gt;&#xA;गर्गवाक्यात्ततो वज्रो मथुरायां मुनीश्वरैः ।&lt;br&gt;&#xA;चकार हयमेधं वै यथा नागपुरेश्वरः ॥ २५ ॥&lt;br&gt;&#xA;ततः स मथुरायां च दीर्घविष्णुं च केशवम् ।&lt;br&gt;&#xA;वृन्दावने च गोविन्दं हरिदेवं गिरीश्वरे ॥ २६ ॥&lt;br&gt;&#xA;गोकुले गोकुलेशं च गोकुलाद्योजने बलम् ।&lt;br&gt;&#xA;स्थापयामास वज्रस्तु हरेश्च प्रतिमाश्च षट् ॥ २७ ॥&lt;br&gt;&#xA;बलस्य प्रतिमाश्चान्याः पञ्च वै व्रजमण्डले ।&lt;br&gt;&#xA;नृणां शुभाय वज्रस्तु स्थापयामास हर्षितः ॥ २८ ॥&lt;br&gt;&#xA;अब्दाश्चतुःसहस्राणि कलौ पञ्च शतानि च ।&lt;br&gt;&#xA;गते गिरिवरे हि श्रीनाथः प्रादुर्भविष्यति ॥ २९ ॥&lt;br&gt;&#xA;तं पूजयिष्यति व्रजे विष्णुस्वामी रवेस्तनुः ।&lt;br&gt;&#xA;वल्लभाद्याश्च तच्छिष्याश्चान्ये गोकुलस्वामिनः ॥ ३० ॥&lt;br&gt;&#xA;श्रीमद्‌भागवतान्मुक्तिं दृष्ट्वा वज्रः परीक्षितः ।&lt;br&gt;&#xA;वैराग्येणापि मुनयो राज्यं त्यक्तुं मनो दधे ॥ ३१ ॥&lt;br&gt;&#xA;तदाययौ चौपगविर्नरनारायणाश्रमात् ।&lt;br&gt;&#xA;पादुकां मस्तके बिभ्रत्कृष्णचन्द्रस्य वैष्णवः ॥ ३२ ॥&lt;br&gt;&#xA;भूपेन वन्दितः सोऽपि प्रत्युत्थानासनादिभिः ।&lt;br&gt;&#xA;कथयामास वज्राग्रे श्रीमद्‌भागवतं मुदा ॥ ३३ ॥&lt;br&gt;&#xA;श्रुत्वोद्धवाद्‌भागवतं वज्रः प्रोवाच हर्षितः ।&lt;br&gt;&#xA;श्रुता मया पुरा तात सुसभायां परीक्षितः ॥ ३४ ॥&lt;br&gt;&#xA;समाधिभाषा व्यासस्य शुकदेवेन वर्णिता ।&lt;br&gt;&#xA;पुनस्त्वयापि कथिता कृतार्थोऽहं बभूव ह ॥ ३५ ॥&lt;br&gt;&#xA;इत्युक्त्वा वज्रनाभिस्तु स्वराज्यं प्रतिबाहवे ।&lt;br&gt;&#xA;दत्त्वा जगाम गोलोकं विमानेनापि चोद्धवः ॥ ३६ ॥&lt;br&gt;&#xA;चकार राज्यं धर्मेण मथुरायां च दक्षिणे ।&lt;br&gt;&#xA;प्रतिबाहुः सुतस्तस्य चोत्तरे जनमेजयः ॥ ३७ ॥&lt;br&gt;&#xA;अग्रे कलियुगो ब्रह्मन्नागमिष्यति दारुणः ।&lt;br&gt;&#xA;परन्तु चैकं निर्वाहं दृश्यते पापनाशनम् ॥ ३८ ॥&lt;br&gt;&#xA;यावद्‌भागवतं शास्त्रं यावद्‌गोकुलस्वामिनः ।&lt;br&gt;&#xA;यावद्‌गोवर्धनो गङ्गा तावत्कलियुगं न हि ॥ ३९ ॥&lt;br&gt;&#xA;भारतानां च खण्डानां जम्बूद्वीपे यथा मुने ।&lt;br&gt;&#xA;मध्ये संराजते मेरुः सौवर्णः पद्मपुष्पवत् ॥ ४० ॥&lt;br&gt;&#xA;तथा गोलोकखण्डानां संहितायां महामुने ।&lt;br&gt;&#xA;हयमेधचरित्रस्य मध्ये मेरुर्विराजते ॥ ४१ ॥&lt;br&gt;&#xA;अस्य श्रवणमात्रेण विप्रहा गुरुतल्पगः ।&lt;br&gt;&#xA;स्त्रीराजपितृगोहन्ता मुच्यते सर्वपातकैः ॥ ४२ ॥&lt;br&gt;&#xA;विप्रस्तु लभते विद्यां राज्यं राजन्य एव च ।&lt;br&gt;&#xA;श्रवणाच्च धनं वैश्यो धर्मं शूद्रस्तथैव च ॥ ४३ ॥&lt;br&gt;&#xA;नदीषु च यथा गङ्गा देवेषु भगवान्यथा ।&lt;br&gt;&#xA;तीर्थेषु वै रीर्थराज इयं वै संहितासु च ॥ ४४ ॥&lt;br&gt;&#xA;अस्याः श्रवणमात्रेण तृप्तिं याति नरोतमः ।&lt;br&gt;&#xA;न सज्जेतान्यशास्त्रेषु यथा भागवतान्मुने ॥ ४५ ॥&lt;br&gt;&#xA;तस्माद्‌भजत पादाब्जं श्रीकृष्णस्य महात्मनः ।&lt;br&gt;&#xA;कल्याणार्थं च मुनयो भक्तदुःखहरस्य च ॥ ४६ ॥&lt;br&gt;&#xA;श्रीगर्ग उवाच -&lt;br&gt;&#xA;इति श्रुत्वा शौनकाद्या मुनयश्चरितं हरेः ।&lt;br&gt;&#xA;श्लाघां वै सूतपुत्रस्य चक्रुर्हर्षितमानसाः ॥ ४७ ॥&lt;br&gt;&#xA;संसारसागरे मग्नं दीनं मां करुणानिधे ।&lt;br&gt;&#xA;कालग्रहगृहीताङ्गं त्राहि विष्णो नमोऽस्तु ते ॥ ४८ ॥&lt;br&gt;&#xA;अनुगृह्णीष्व नः साधो त्वं ह्यनाथस्य वल्लभः ।&lt;br&gt;&#xA;त्रैलोक्यस्याभयं दद्याद्यथा स्वामी तथा कुरु ॥ ४९ ॥&lt;br&gt;&#xA;श्रीगुरोः कृपया हि श्रीमदनमोहनसेवया ।&lt;br&gt;&#xA;बभूव वाङ्‌मम हरेस्तस्या चरितमीरितम् ॥ ५० ॥&lt;br&gt;&#xA;वाल्मीक्याद्याश्च व्यासाद्या लघूक्तां कवितां मम ।&lt;br&gt;&#xA;पश्यन्तु दृष्ट्वा यूयं चापराधं क्षन्तुमर्हथ ॥ ५१ ॥&lt;br&gt;&#xA;श्रीमाधवं व्रजपतिं नवमेघगात्रं&lt;br&gt;&#xA;राधापतिं सुरपतिं मुरलीधरञ्च ।&lt;br&gt;&#xA;भक्तार्तिहञ्च परमार्थमनन्तदेवं&lt;br&gt;&#xA;कृष्णं नमामि शिरसा मनसा च भक्त्या ॥ ५२ ॥&lt;br&gt;&#xA;षड्‌विंशच्च शता रामा त्रिसप्ताशीतिसुप्रियाः ।&lt;br&gt;&#xA;श्लोकाश्चरित्रमेरोर्वै श्रीकृष्णस्य महात्मनः ॥ ५३ ॥&lt;br&gt;&#xA;इति श्रीमद्‌गर्गसंहितायामश्वमेधखण्डे&lt;br&gt;&#xA;सुमेरुसम्पूर्तिर्नाम द्विषष्टितमोऽध्यायः ॥ ६२ ॥&lt;br&gt;&#xA;अश्वमेधखण्डः समाप्तः&lt;br&gt;&#xA;समाप्तोऽयं ग्रन्थः&lt;/p&gt;</description>
    </item>
  </channel>
</rss>
