<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | श्रीललितमाधवनाटकम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/kAvyam/rUpakam/gauDIyam/rUpagosvAmI/shrIlalitamAdhavanATakam/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/kAvyam/rUpakam/gauDIyam/rUpagosvAmI/shrIlalitamAdhavanATakam/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/kAvyam/rUpakam/gauDIyam/rUpagosvAmI/shrIlalitamAdhavanATakam/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="श्रीललितमाधवनाटकम्">
  <meta property="og:description" content="[[श्रीललितमाधवनाटकम्	Source: EB]]
[
श्रीरूपगोस्वामिप्रभुपादप्रणीतम् श्रीललितमाधवनाटकम्
सायमुत्सवः
शङ्खचूडवधः
उन्मत्तराधिकः
श्रीराधाभिसारः
श्रीचन्द्रावलीलाभः
श्रीललितोपलब्धिः
नववृन्दावनसङ्गमः
नववृन्दावनविहारः
चित्रदर्शनः
पूर्णमनोरथः
श्रीरूपगोस्वामिप्रभुपादप्रणीतम्
श्रीललितमाधवनाटकम्
(१)
प्रथमोऽङ्कः
**सायमुत्सवः **
श्रीश्रीकृष्णचैतन्यचन्द्राय नमः
सुररिपुसुदृशामुरोजकोकान्
मुखकमलानि च खेदयन्नखण्डः
चिरमखिलसुहृच्चकोरनन्दी
दिशतु मुकुन्दयशःशशी मुदं वः ॥ १ ॥
अपि च—
अष्टौ प्रोक्ष्य दिगङ्गना घनरसैः पत्राङ्कुराणां श्रिया
कुर्वन्मञ्जुलताभरस्य च सदा रामावलीमण्डनम् ।
यः पीने हृदि भानुजामतुलभां चन्द्राकृतिं चोज्ज्वलां
रुन्धानः क्रमते तमत्र मुदिरं कृष्णं नमस्कुर्महे ॥ २ ॥
(नान्द्यन्ते) सूत्रधारः— अलमतिविस्तरेण ! (समन्तादवलोक्य) हन्त भोः ! सन्ततवृन्दाटवीनिकुञ्जवेदिकानिवासदीक्षारसज्ञस्य स्फुरद्दुर्दण्डपुण्डरीकमण्डलीमण्डितब्रह्मकुण्डतीरोपान्तस्थलीमहाभौमिकस्य भगवतो गोपीश्वरतया प्रसिद्धस्य चन्द्रार्धमौलेः स्वप्नाविर्भूतमादेशमासाद्य दीपावलीकौतुकारम्भे गोवर्धनाराधनाय श्रीराधाकुण्डरोधसि माधवीमाधवमन्दिरस्य पूर्वतः सङ्गतानि वैष्णववृन्दानि स्वप्रबन्धेन ललितमाधवनाम्ना नाटकेनाहमुपस्थातुं पर्युत्सुकोऽस्मि ।">
  <meta property="og:locale" content="en_us">
  <meta property="og:type" content="article">
    <meta property="article:section" content="kavyam">

  <meta itemprop="name" content="श्रीललितमाधवनाटकम्">
  <meta itemprop="description" content="[[श्रीललितमाधवनाटकम्	Source: EB]]
[
श्रीरूपगोस्वामिप्रभुपादप्रणीतम् श्रीललितमाधवनाटकम्
सायमुत्सवः
शङ्खचूडवधः
उन्मत्तराधिकः
श्रीराधाभिसारः
श्रीचन्द्रावलीलाभः
श्रीललितोपलब्धिः
नववृन्दावनसङ्गमः
नववृन्दावनविहारः
चित्रदर्शनः
पूर्णमनोरथः
श्रीरूपगोस्वामिप्रभुपादप्रणीतम्
श्रीललितमाधवनाटकम्
(१)
प्रथमोऽङ्कः
**सायमुत्सवः **
श्रीश्रीकृष्णचैतन्यचन्द्राय नमः
सुररिपुसुदृशामुरोजकोकान्
मुखकमलानि च खेदयन्नखण्डः
चिरमखिलसुहृच्चकोरनन्दी
दिशतु मुकुन्दयशःशशी मुदं वः ॥ १ ॥
अपि च—
अष्टौ प्रोक्ष्य दिगङ्गना घनरसैः पत्राङ्कुराणां श्रिया
कुर्वन्मञ्जुलताभरस्य च सदा रामावलीमण्डनम् ।
यः पीने हृदि भानुजामतुलभां चन्द्राकृतिं चोज्ज्वलां
रुन्धानः क्रमते तमत्र मुदिरं कृष्णं नमस्कुर्महे ॥ २ ॥
(नान्द्यन्ते) सूत्रधारः— अलमतिविस्तरेण ! (समन्तादवलोक्य) हन्त भोः ! सन्ततवृन्दाटवीनिकुञ्जवेदिकानिवासदीक्षारसज्ञस्य स्फुरद्दुर्दण्डपुण्डरीकमण्डलीमण्डितब्रह्मकुण्डतीरोपान्तस्थलीमहाभौमिकस्य भगवतो गोपीश्वरतया प्रसिद्धस्य चन्द्रार्धमौलेः स्वप्नाविर्भूतमादेशमासाद्य दीपावलीकौतुकारम्भे गोवर्धनाराधनाय श्रीराधाकुण्डरोधसि माधवीमाधवमन्दिरस्य पूर्वतः सङ्गतानि वैष्णववृन्दानि स्वप्रबन्धेन ललितमाधवनाम्ना नाटकेनाहमुपस्थातुं पर्युत्सुकोऽस्मि ।">
  <meta itemprop="wordCount" content="30975">
  <meta name="twitter:card" content="summary">
  <meta name="twitter:title" content="श्रीललितमाधवनाटकम्">
  <meta name="twitter:description" content="[[श्रीललितमाधवनाटकम्	Source: EB]]
[
श्रीरूपगोस्वामिप्रभुपादप्रणीतम् श्रीललितमाधवनाटकम्
सायमुत्सवः
शङ्खचूडवधः
उन्मत्तराधिकः
श्रीराधाभिसारः
श्रीचन्द्रावलीलाभः
श्रीललितोपलब्धिः
नववृन्दावनसङ्गमः
नववृन्दावनविहारः
चित्रदर्शनः
पूर्णमनोरथः
श्रीरूपगोस्वामिप्रभुपादप्रणीतम्
श्रीललितमाधवनाटकम्
(१)
प्रथमोऽङ्कः
**सायमुत्सवः **
श्रीश्रीकृष्णचैतन्यचन्द्राय नमः
सुररिपुसुदृशामुरोजकोकान्
मुखकमलानि च खेदयन्नखण्डः
चिरमखिलसुहृच्चकोरनन्दी
दिशतु मुकुन्दयशःशशी मुदं वः ॥ १ ॥
अपि च—
अष्टौ प्रोक्ष्य दिगङ्गना घनरसैः पत्राङ्कुराणां श्रिया
कुर्वन्मञ्जुलताभरस्य च सदा रामावलीमण्डनम् ।
यः पीने हृदि भानुजामतुलभां चन्द्राकृतिं चोज्ज्वलां
रुन्धानः क्रमते तमत्र मुदिरं कृष्णं नमस्कुर्महे ॥ २ ॥
(नान्द्यन्ते) सूत्रधारः— अलमतिविस्तरेण ! (समन्तादवलोक्य) हन्त भोः ! सन्ततवृन्दाटवीनिकुञ्जवेदिकानिवासदीक्षारसज्ञस्य स्फुरद्दुर्दण्डपुण्डरीकमण्डलीमण्डितब्रह्मकुण्डतीरोपान्तस्थलीमहाभौमिकस्य भगवतो गोपीश्वरतया प्रसिद्धस्य चन्द्रार्धमौलेः स्वप्नाविर्भूतमादेशमासाद्य दीपावलीकौतुकारम्भे गोवर्धनाराधनाय श्रीराधाकुण्डरोधसि माधवीमाधवमन्दिरस्य पूर्वतः सङ्गतानि वैष्णववृन्दानि स्वप्रबन्धेन ललितमाधवनाम्ना नाटकेनाहमुपस्थातुं पर्युत्सुकोऽस्मि ।">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/kAvyam\/rUpakam\/gauDIyam\/rUpagosvAmI\/shrIlalitamAdhavanATakam\/".replace(basePath, "/");
  pageVars.pageParams = {};
  pageVars.pageSource = "kAvyam\/rUpakam\/gauDIyam\/rUpagosvAmI\/shrIlalitamAdhavanATakam.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/kAvyam/rUpakam/gauDIyam/rUpagosvAmI/shrIlalitamAdhavanATakam/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/kAvyam/rUpakam/gauDIyam/rUpagosvAmI/shrIlalitamAdhavanATakam/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/kAvyam/rUpakam/gauDIyam/rUpagosvAmI/shrIlalitamAdhavanATakam/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/kAvyam/rUpakam/gauDIyam/rUpagosvAmI/shrIlalitamAdhavanATakam/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/kAvyam/rUpakam/gauDIyam/rUpagosvAmI/shrIlalitamAdhavanATakam/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/kAvyam/rUpakam/gauDIyam/rUpagosvAmI/shrIlalitamAdhavanATakam/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/kAvyam/rUpakam/gauDIyam/rUpagosvAmI/shrIlalitamAdhavanATakam/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/kAvyam/rUpakam/gauDIyam/rUpagosvAmI/shrIlalitamAdhavanATakam/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/kAvyam/rUpakam/gauDIyam/rUpagosvAmI/shrIlalitamAdhavanATakam/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/kAvyam/rUpakam/gauDIyam/rUpagosvAmI/shrIlalitamAdhavanATakam/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/kAvyam/rUpakam/gauDIyam/rUpagosvAmI/shrIlalitamAdhavanATakam/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/kAvyam/rUpakam/gauDIyam/rUpagosvAmI/shrIlalitamAdhavanATakam/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/kAvyam/rUpakam/gauDIyam/rUpagosvAmI/shrIlalitamAdhavanATakam/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/kAvyam/rUpakam/gauDIyam/rUpagosvAmI/shrIlalitamAdhavanATakam/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/kAvyam/rUpakam/gauDIyam/rUpagosvAmI/shrIlalitamAdhavanATakam/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/kAvyam/rUpakam/gauDIyam/rUpagosvAmI/shrIlalitamAdhavanATakam/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/kAvyam/rUpakam/gauDIyam/rUpagosvAmI/shrIlalitamAdhavanATakam/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/kAvyam/rUpakam/gauDIyam/rUpagosvAmI/shrIlalitamAdhavanATakam/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/kAvyam/rUpakam/gauDIyam/rUpagosvAmI/shrIlalitamAdhavanATakam/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/kAvyam/rUpakam/gauDIyam/rUpagosvAmI/shrIlalitamAdhavanATakam/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/kAvyam/rUpakam/gauDIyam/rUpagosvAmI/shrIlalitamAdhavanATakam/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/kAvyam/rUpakam/gauDIyam/rUpagosvAmI/shrIlalitamAdhavanATakam/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/kAvyam/rUpakam/gauDIyam/rUpagosvAmI/shrIlalitamAdhavanATakam/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/kAvyam/rUpakam/gauDIyam/rUpagosvAmI/shrIlalitamAdhavanATakam/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/kAvyam/rUpakam/gauDIyam/rUpagosvAmI/shrIlalitamAdhavanATakam/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/kAvyam/rUpakam/gauDIyam/rUpagosvAmI/shrIlalitamAdhavanATakam/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/kAvyam/rUpakam/gauDIyam/rUpagosvAmI/shrIlalitamAdhavanATakam/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/kAvyam/rUpakam/gauDIyam/rUpagosvAmI/shrIlalitamAdhavanATakam/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/kAvyam/rUpakam/gauDIyam/rUpagosvAmI/shrIlalitamAdhavanATakam/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/kAvyam/rUpakam/gauDIyam/rUpagosvAmI/shrIlalitamAdhavanATakam/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/kAvyam/rUpakam/gauDIyam/rUpagosvAmI/shrIlalitamAdhavanATakam/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/kAvyam/rUpakam/gauDIyam/rUpagosvAmI/shrIlalitamAdhavanATakam/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/kAvyam/rUpakam/gauDIyam/rUpagosvAmI/shrIlalitamAdhavanATakam/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/kAvyam/rUpakam/gauDIyam/rUpagosvAmI/shrIlalitamAdhavanATakam/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/kAvyam/rUpakam/gauDIyam/rUpagosvAmI/shrIlalitamAdhavanATakam/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/kAvyam/rUpakam/gauDIyam/rUpagosvAmI/shrIlalitamAdhavanATakam/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/kAvyam/rUpakam/gauDIyam/rUpagosvAmI/shrIlalitamAdhavanATakam/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/kAvyam/rUpakam/gauDIyam/rUpagosvAmI/shrIlalitamAdhavanATakam/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/kAvyam/rUpakam/gauDIyam/rUpagosvAmI/shrIlalitamAdhavanATakam/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/kAvyam/rUpakam/gauDIyam/rUpagosvAmI/shrIlalitamAdhavanATakam/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/kAvyam/rUpakam/gauDIyam/rUpagosvAmI/shrIlalitamAdhavanATakam/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/kAvyam/rUpakam/gauDIyam/rUpagosvAmI/shrIlalitamAdhavanATakam/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/kAvyam/rUpakam/gauDIyam/rUpagosvAmI/shrIlalitamAdhavanATakam/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/kAvyam/rUpakam/gauDIyam/rUpagosvAmI/shrIlalitamAdhavanATakam/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/kAvyam/rUpakam/gauDIyam/rUpagosvAmI/shrIlalitamAdhavanATakam/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> श्रीललितमाधवनाटकम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="श्रीललितमाधवनाटकम्">श्रीललितमाधवनाटकम्</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/kAvyam/rUpakam/gauDIyam/rUpagosvAmI/shrIlalitamAdhavanATakam.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>[[श्रीललितमाधवनाटकम्	Source: <a href="https://www.ebharatisampat.in/read_chapter.php?bookid=NjU5ODM1MDExNzkxODcy">EB</a>]]</p>
<p>[</p>
<p>श्रीरूपगोस्वामिप्रभुपादप्रणीतम् श्रीललितमाधवनाटकम्</p>
<ol>
<li>
<p>सायमुत्सवः</p>
</li>
<li>
<p>शङ्खचूडवधः</p>
</li>
<li>
<p>उन्मत्तराधिकः</p>
</li>
<li>
<p>श्रीराधाभिसारः</p>
</li>
<li>
<p>श्रीचन्द्रावलीलाभः</p>
</li>
<li>
<p>श्रीललितोपलब्धिः</p>
</li>
<li>
<p>नववृन्दावनसङ्गमः</p>
</li>
<li>
<p>नववृन्दावनविहारः</p>
</li>
<li>
<p>चित्रदर्शनः</p>
</li>
<li>
<p>पूर्णमनोरथः</p>
</li>
</ol>
<p><strong>श्रीरूपगोस्वामिप्रभुपादप्रणीतम्</strong></p>
<p><strong>श्रीललितमाधवनाटकम्</strong></p>
<p><strong>(१)</strong></p>
<p><em><strong>प्रथमोऽङ्कः</strong></em></p>
<p>**सायमुत्सवः **</p>
<p>श्रीश्रीकृष्णचैतन्यचन्द्राय नमः</p>
<p>सुररिपुसुदृशामुरोजकोकान्</p>
<p>मुखकमलानि च खेदयन्नखण्डः</p>
<p>चिरमखिलसुहृच्चकोरनन्दी</p>
<p>दिशतु मुकुन्दयशःशशी मुदं वः ॥ १ ॥</p>
<p>अपि च—</p>
<p>अष्टौ प्रोक्ष्य दिगङ्गना घनरसैः पत्राङ्कुराणां श्रिया</p>
<p>कुर्वन्मञ्जुलताभरस्य च सदा रामावलीमण्डनम् ।</p>
<p>यः पीने हृदि भानुजामतुलभां चन्द्राकृतिं चोज्ज्वलां</p>
<p>रुन्धानः क्रमते तमत्र मुदिरं कृष्णं नमस्कुर्महे ॥ २ ॥</p>
<p>(नान्द्यन्ते) सूत्रधारः— अलमतिविस्तरेण ! (समन्तादवलोक्य) हन्त भोः ! सन्ततवृन्दाटवीनिकुञ्जवेदिकानिवासदीक्षारसज्ञस्य स्फुरद्दुर्दण्डपुण्डरीकमण्डलीमण्डितब्रह्मकुण्डतीरोपान्तस्थलीमहाभौमिकस्य भगवतो गोपीश्वरतया प्रसिद्धस्य चन्द्रार्धमौलेः स्वप्नाविर्भूतमादेशमासाद्य दीपावलीकौतुकारम्भे गोवर्धनाराधनाय श्रीराधाकुण्डरोधसि माधवीमाधवमन्दिरस्य पूर्वतः सङ्गतानि वैष्णववृन्दानि स्वप्रबन्धेन ललितमाधवनाम्ना नाटकेनाहमुपस्थातुं पर्युत्सुकोऽस्मि ।</p>
<p>तदभीष्टदैवतमभ्यर्थयिष्ये—</p>
<p>निजप्रणयितां सुधामुद्ययमाप्नुवन्यः क्षितौ</p>
<p>किरत्यलमुरीकृतद्विजकुलाधिराजस्थितिः ।</p>
<p>स लुञ्चिततमस्ततिर्मम शचीसुताख्यः शशी</p>
<p>वशीकृतजगन्मनाः किमपि शर्म विन्यस्य तु ॥३॥ ३</p>
<p>(आकाशे) किं ब्रवीषि ? “भो ! हन्त ! कथमत्र महासाहसे कृताध्यवसायोऽसि ?” इति । भोः सत्यमिदं विदांकरवाणि, तथापि परवानस्मि । श्रूयताम् ।</p>
<p>क्वेयं सभा गुणवती बत मुग्धरूपः</p>
<p>क्वाहं जितोऽस्मि गुरुणा गुरुगौरवेण ।</p>
<p>आद्या ममाद्य शरणं शरणं गतानां</p>
<p>दत्तोत्सवस्य करुणा करुणार्णवस्य ॥४॥ ४</p>
<p>(पुरस्तादवलोक्य) हन्त भोः ! कृष्णपदारविन्दभृङ्गाः ! प्रसादं विदधत । भवद्विधानामेव कृपावलम्बनेनऽत्र निरातङ्कमुद्यतोऽस्मि । यतः—</p>
<p>शान्तश्रियः परमभागवतः समन्ताद्</p>
<p>वैगुण्यपुञ्जमपि सद्गुणतां नयन्ति ।</p>
<p>दोषावलीमपरितापतया मृदूनि</p>
<p>ज्योतींषि विष्णुपदभाञ्जि विभूषयन्ति ॥५॥ ५</p>
<p>(इति मूर्धन्यञ्जलिमाधाय)</p>
<p>वक्तुं पारमहंस्यपद्धतिमिह व्यक्तिं गतानां हि यः</p>
<p>सिद्धानां भुवने बभूव सनकादीनां तृतीयः पुरा ।</p>
<p>साङ्गं भक्तिरसं रहस्यमधुना भक्तेषु सञ्चारयन्न्</p>
<p>एकः सोऽवततार विश्वगुरवे पूर्णाय तस्मै नमः ॥६॥ ६</p>
<p>तदहं निरवद्यसङ्गीतविद्यायां विद्याधरीं माननीयां मे नटवृन्देश्वरीं वृद्धां रङ्गे सन्निधापयितुमिच्छामि ।</p>
<p>(प्रविश्य) नटी ः बच्छ ! रङ्गमङ्गलसंविहाणेण सम्पदमणहिणिइट्ठमणिसम्हि । ९</p>
<p>सूत्रधारः ः आर्ये ! किमित्येवमुच्यते ? पश्य पश्य—</p>
<p>चकास्ति शरदुत्सवः स्फुरति वैष्णवानां सभा</p>
<p>चिरस्य गिरिरुत्द्गिरत्यमलकीर्तिधारां हरेः ।</p>
<p>किमन्यदिह माधवो मधुरमूर्तिरुद्भासते</p>
<p>तदेष परओदयस्तव विशुद्धपुण्यश्रियः ॥८॥ १०</p>
<p>नटीः बच्छ ! महानुभाअजनब्बसणसंभूदा एसा मे आदङ्कसिङ्खला ण क्खु लोअचरियासाहारणी । ११</p>
<p>सूत्रधारः ः आर्ये, नियमितमनैकान्तिकानि भवन्ति महानुभावानां व्यसनानि । १२</p>
<p>तथा हि—</p>
<p>विपिनं यदि वा दिगन्तराणि</p>
<p>त्रिदिवं वा गमितं रसातलं वा ।</p>
<p>स्वपदान्तिकमानयत्यवश्यं</p>
<p>भगवान्भक्तजनं न मोक्तुमीष्टे ॥९॥ १३</p>
<p>नतीः पुत्त, सच्चं भणासि । तहबि सिणेहाणं क्खु बिबेअहारिणी पैदि त्ति मुद्धम्हि । १४</p>
<p>सूत्रधारः ः आर्ये ! कथय कुत्र निबद्धस्नेहासि ?</p>
<p>नटीः पुत्त, अत्थि चारणौअलनन्दनो कोबि कलाणिही णाम । १५</p>
<p>सूत्रधारः ः कस्तं न जानीयात्? यतः—</p>
<p>वरताण्डववीथिपण्डितो</p>
<p>गुणशाली नवयौवनोन्मुखः ।</p>
<p>प्रथितो भुवि सङ्गराङ्गने</p>
<p>रिपुभङ्गोद्धुरधीः कलानिधिः ॥१०॥ १६</p>
<p>नटीः बिहिणो आणुउल्लेण उबत्थिदा णत्तिणी बुड्ढिआए मए संभाबिदा । तारा णाम लूत्तरा कण्णऽ तस्स दादुं सङ्कप्पिदा । १७</p>
<p>सूत्रधारः ः</p>
<p>लोके धिक्कारभिया विधिस्तथा साधुवादलोभेन</p>
<p>मिथुनं मिथोऽनुरूपं घटयति दुर्घटमपि प्रसभम् ॥११॥ १८</p>
<p>नटीः णं क्खु अहिलसन्तेण देसाहिआरिणा किरादराएण णच्चणबिलोअएअछलादो कलाणिहिमाआरिअ इमस्स पराहबो अज्झासीअदि त्ति । १९</p>
<p>सूत्रधारः ः आर्ये, मां ज्योतिर्विदं विद्धि । तदद्य वर्तमानलग्नानुसारेण तत्त्वं ते वर्णयामि । (इति विमृश्य सहर्षम्) हन्त ! मा ते चिन्ता भूत। तथा हि—</p>
<p>नटता किरातराजं</p>
<p>निहत्य रङ्गस्थले कलानिधिना</p>
<p>समये तेन विधेयं</p>
<p>गुणवति ताराकरग्रहणम् ॥१२॥ २०</p>
<p>(नेपथ्ये) हन्त राधामाधवयोः पाणिबन्धं कंसभूपतेर्भयादभिव्यक्तमुदाहर्तुमसमर्थो नटता किरातराजमित्युपदेशेन बोधयन्धन्यः कोऽयं चिन्ताविक्लवां मामाश्वासयतीति तत्र पौर्णमासीप्रवेशः ॥ २१</p>
<p>सूत्रधारःः (नेपथ्याभिमुखमवलोक्य) पश्य पश्य—</p>
<p>अम्बा सान्दीपनिमुनिपतेरत्र शिष्येति साध्वी</p>
<p>याता लोके परिचयं ऋषेर्वल्लकीवल्लभस्य</p>
<p>काशश्रेणीधवलचिकुरा व्याहरन्तीह गार्गीं</p>
<p>रङ्गे धन्या प्रविशति पुरः सम्भ्रमात्पौर्णमासी ॥१३॥</p>
<p>तदेह । तूर्णमुत्तरभूमिकां ग्रहीतुं प्रयाव । (इति निष्क्रान्तौ) । २२</p>
<p>प्रस्तावना ।</p>
<p>(ततः प्रविशति यथानिर्दिष्टा पौर्णमासी ।)</p>
<p>पौर्णमासी—(हन्त राधामाधवयोरिति पठित्वा) वत्से गार्गि! श्रूयताम् ।</p>
<p>कृष्णापाङ्गतरङ्गितद्युमणिजासम्भेदवेणीकृते</p>
<p>राधायाः स्मितचन्द्रिकासुरधुनीपुरे निपीयामृतम् ।</p>
<p>अन्तस्तोषतुषारसम्प्लवलवव्यालीढतापोच्चयाः</p>
<p>क्रान्त्वा सप्त जगन्ति सम्प्रति वयं सर्वोर्ध्वमध्यास्महे ॥१४॥ २३</p>
<p>गार्गी ः अज्जे ! अहिमण्णुणा राहीए उब्बाहो तुए च्चेअ कारिदो । तहबि किं त्ति पुणो बि हरिणा सममहिलसिज्ज{इ} । [आर्ये ! अभिमन्युना सह राधिकाया उद्वाहस्त्वया एव कारितः । तत्किमपि पुनरपि हरिणा सममभिलष्यते । २४</p>
<p>पौर्णमासी ः पुत्रि मायाविवर्तोऽयम् । न चेद्विरिञ्चेर्वरामृतेन समृद्धैर्विन्ध्यनगस्य तपःप्रसूनैर्गुम्फितां माधवहृन्मेदुरताकारिमाधुरीमकरन्दां राधिकावैजयन्तीं कथं पृथग्जनः पाणौ कुर्वीत ? २५</p>
<p>गार्गी ः केरिसं तं बरामिअं ? [कीदृशं तद्वरामृतं ?]२६</p>
<p>पौर्णमासी ः तदभीष्टमेव धूर्जटिजित्वरजामातृकं विन्ध्य ।</p>
<p>गुणविस्मापितभुवनं भविता तव बालिकायुगलम् ॥१५॥ २७</p>
<p>गार्गी ः पुत्तं मुक्किअ कण्णऽ कहं बिञ्झस्स अहिट्ठा संबुत्ता ? [पुत्रं मुक्त्वा कन्यकां कथं विन्ध्यस्य अभीष्ठा संवृत्ता ?] २८</p>
<p>पौर्णमासी ः जामातृसम्पद्गर्वितस्य गौरीपितृगिरीन्द्रस्य विस्पर्धया । २९</p>
<p>गार्गी ः अम्महे ! सगोत्तुकरिसं सोढुमेसो ण क्खमो, जं पुरा मेरुं जेदुकामो बि कुम्भजोणिं सम्माणिअ उण ण बड्डिदो । [आश्चर्यं! स्वगोत्रोत्कर्शं सोढुमेष न क्षमः, यत्पुरा मेरुं जेतुकामोऽपि कुम्भयोनिं सम्मान्य पुनर्न वर्धितः ।] ३०</p>
<p>पौर्णमासी ः बाढमीदृगेव स्वभावो मनस्विनाम् ।</p>
<p>गार्गी ः केण राही बिञ्झादो गोउलं लम्बिदो । [केन राधिका विन्ध्यातो गोकुलं लम्बिता।]३१</p>
<p>पौर्णमासी ः जातहारिण्या पूतनया ।</p>
<p>गार्गी (सभयम्)ः अज्जे ! जादहारिणीहिं क्खु बालिआ भुञ्जीअन्ति, ता दिट्ठिआ उब्बारिदा कल्लाणी । [आर्ये ! जातहारिणीभिः खलु बालिका भुञ्ज्यन्ते, तद्दिष्ट्या उद्वरिता कल्याणी ।] ३२</p>
<p>पौर्णमासी ः पुत्रि ! लोकोत्तराणां कुमाराणां संहाराय कुमारीणां पुनरपहारायैव कंसेन सा नियुक्ता ।</p>
<p>गार्गी ः कधमेत्थ उहास्सिं रण्णं पुत्तं ? [कथमत्र उभयस्मिन्राज्ञा प्रवृत्तम्?] ३३</p>
<p>पौर्णमासी ः देव्या देवकीबालिकाया व्याहारेण ।</p>
<p>गार्गी ः केरिसो बाहारो ? [कीदृशो व्याहारः?] ३४</p>
<p>पौर्णमासी ः</p>
<p>यस्तुङ्गेन पुरोत्तमाङ्गमहरच्चक्रेण ते सङ्गरे</p>
<p>यं वृन्दारकवृन्दवन्दितपदद्वन्द्वारविन्दं विदुः ।</p>
<p>आनन्दामृतसिन्धुभिः प्रणयिनां सन्दोहमान्दोलयन्</p>
<p>प्रादुर्भावमविन्ददेष जगतीकन्दोऽद्य चन्द्रोदये ॥१६॥ ३५</p>
<p>किं च—</p>
<p>मत्तः सत्तममाधुरीभिरधिकाः श्वो वा परश्वोऽथवा</p>
<p>गन्तारः क्षितिमण्डले प्रकटतामष्टौ महाशक्तयः ।</p>
<p>वृन्दिष्ठे गुणवृन्दमन्दिरतया तत्र स्वसारावुभे</p>
<p>राजेन्द्रो भविता हरस्य च जयी पाणिग्रहीता ययोः ॥१७॥ ३६</p>
<p>गार्गी ः का पौत्ती दुदिआत्र बहिणिए ? [का प्रवृत्तिः द्वितीयाया भगिन्याः ?] ३७</p>
<p>पौर्णमासी ः</p>
<p>रक्षोघ्नमन्त्रकृतिनाद्रिपुरोहितेन</p>
<p>वित्रासविक्लवमतेः समनुद्रुतायाः ।</p>
<p>आद्या ततः करतलां किल पूतनाया</p>
<p>नद्यां प्लवे परिपपात विदर्भगायाः ॥१८॥ ३८</p>
<p>गार्गी ः अज्जे ! दुर्बाससो बरेण बिसहाणुनोत्तरसी कण्णा राहित्ति कहं सब्बण्णो बि तादो भणादि ? [आर्ये ! दुर्वाससो वरेण उत्पन्ना वृषभानोरौरसी कन्या राधेति कथं सर्वज्ञोऽपि तातो भणति ?] ३९</p>
<p>पौर्णमासी ः चन्द्रभानुवृषभानुरमण्योर्भर्भतः किल विकृष्य निनाय बालिके कमलजार्थनया ते विन्ध्यदारजठरे हरिमाया । ४०</p>
<p>गार्गी ः (साश्चर्यम्) किं पिदेरहिमिदं जानीअदि ? [किं पितृभ्यां ज्ञायते ?] ४१</p>
<p>पौर्णमासी ः अथ किम् । स दुर्वासाः कथं निजोपकारमनावेद्य विश्राम्यतु ?</p>
<p>गार्गी ः एदं सब्बं तुए कधं बिण्णादं ? [इदं सर्वं त्वया कथं विज्ञातम्?] ४२</p>
<p>पौर्णमासी ः गुरोरुपदेशप्रसादेन, येनाहं राधायामासञ्जितास्मि । ४३</p>
<p>गार्गी ः णूणं णिहदाए रक्खसीए से क्कोले एक्का राहिआ तुए लद्धा [नूनं निहताया राक्षस्या तस्याः क्रोडे एका राधिका त्वया लब्धा ।]! ४४</p>
<p>पौर्णमासी ः</p>
<p>राधासखीह ललिता ललितास्यचन्द्रा</p>
<p>चन्द्रावली सहचरी रुचिरा च पद्मा ।</p>
<p>भद्रा च भद्रचरिता शिवदा च शैव्या</p>
<p>श्यामा च धाममुदिता विदितास्तवेमाः ॥२०॥ ४५</p>
<p>गार्गी ः इमॉ केण गोईणं समप्पिदॉ? [इमाः केन गोपीभ्यः समर्पिताः ?] ४६</p>
<p>पौर्णमासी ः</p>
<p>कुमारीणामासां निभृतमभितः पञ्चकमहं</p>
<p>विभज्याभीरीभ्यस्त्वरितमथ राधामधिगुणाम् ।</p>
<p>सुता ते जामातुर्जरति वृषभानोरिति मुदा</p>
<p>यशोदाया धात्र्यां रहसि मुखरायामघटयम् ॥२१॥ ४७</p>
<p>गार्गी ः फुडं राहिआए दुदिआ सही विसाहा च्चेअ गोउलुप्पण्णा । [स्फुटं राधाया द्वितीया सखी विशाखा एव गोकुलोत्पन्ना । ४८</p>
<p>पौर्णमासी ः नहि नहि । यदेषा कालिन्दीपूरेण वाह्यमाना जटिलया लेभे । ४९</p>
<p>गार्गी ः ण जाणे, णईपुरेण बाहिदा सा जेट्ठा बिञ्झकण्णऽ केण लद्धा ? [न जाने, नदीपूरेण वाहिता सा ज्येष्ठा विन्ध्यकन्या केन लब्धा ?] ५०</p>
<p>पौर्णमासी ः भीष्मकेण ।</p>
<p>गार्गी ः अब्बो, दोणं बहिणीणं विहडणकारिणीत्र भविदब्बदाए णिट्ठुरदा । [अब्बो, द्वयोर्भगिन्योः विघटनकारिण्या भवितव्यताया निष्ठुरता । ]५१</p>
<p>पौर्णमासी ः पुत्रि ! पुनः सङ्गमकारिण्यास्तस्याः करुणा चावधार्यताम् ।</p>
<p>गार्गी ः कहं बिअ ? [कथमिव?] ५२</p>
<p>पौर्णमासी ः सैवेयं करालाया नप्त्री चन्द्रावली, या खलु पञ्चवार्षिकी गोवर्धनविन्ध्ययोः कन्दरावास्तव्येन जाम्बवता विन्ध्यवासिन्या निदेशेन कुण्डिनादाकृष्टा । ५३</p>
<p>गार्गी ः (स्वगतम्) सुदं मए तादमुहादो, जं चन्दहाणुपहुदीणं कण्णऽ भिस्सपहुदीणं कण्णऽ एक्कतत्ता बि बिग्गहादिहिं भिण्णा जेब्ब त्ति । ता बाढमेक्कबिग्गहदासंबिहाणं माआए च्चेअ परञ्चिदम् । होदु, पच्छादो जाणिस्सम् । किं दाणिं तस्स्य रहस्सस्स उट्टङ्कणेण ? [श्रुतं मया तातमुखात्, यत्चन्द्रभानुप्रभृतीनां कन्यका भीष्मकप्रभृतीनां कन्यका एकतत्त्वा अपि विग्रहादिभिः भिण्णा इवेति । तत्बाढमेकविग्रहतासंविधानं मायया एव प्रपञ्चितम् । भवतु, पश्चात्जाणिस्सम् । किं दाणिं तस्स्य रहस्सस्स उट्टङ्कणेण ?]</p>
<p>(प्रकाशम्) णुणं गोअड्ढणादिगोएहिं चन्दाअलीपहुदीणमुब्बाहो बि माआए णिब्बाहिदो ।</p>
<p>[नूनं गोवर्धनादिगोपैः चन्द्रावलीप्रभृतीनामुद्वाहोऽपि मायया निर्वाहितः ।] ५४</p>
<p>पौर्णमासी ः अथ किम् । पतिंमन्यानां वल्लबानां ममतामात्रावशेषा कुमारीषु दारता । यदेषां प्रेक्षणमपि ताभिरतिदुर्घटम् ।</p>
<p>गार्गी ः आदो ण क्खु अच्चरिओ अट्ठाणं कण्हे गरिट्ठो अणुरॉ । [अतो न खलु आश्चर्यमष्टाणं कृष्णे गरिष्ठो अनुरागः ।] ५५</p>
<p>पौर्णमासी ः अष्टाणां किमुच्यते, गोकुले कस्याः खलु कुरङ्गीदृशस्तत्र नानुरागः ?</p>
<p>गार्गी ः सच्चं भणासि जं दाणिं सदुत्तराइं सोलहगोउलकण्णऽसहस्साइं—</p>
<p>कात्यायनि महामाये महायोगिन्यधीश्वरि ।</p>
<p>नन्दगोपसुतं देवि पतिं मे कुरु ते नमः ॥</p>
<p>एदं मन्तं जपन्तीहिं पञ्चेहिं चन्दाअलीहिं संगमिअ उण चण्डिअमच्चन्ति । [सत्यं भणसि यदिदानीं शतोत्तराणि षोडशकन्यासहस्राणि… एतन्मन्त्रं जपन्तीभिः पञ्चभिश्चन्द्रावलीप्रभृतिभिः संगम्य पुनः चण्डिकामर्चन्ति ।] ५६</p>
<p>पौर्णमासी ः</p>
<p>सा कामान्परिचरिता कुमारिकाभिः</p>
<p>कामाख्या वितरति कामरूपदेवी ।</p>
<p>इत्येनां व्रजहरिणीदृशामुपास्ते</p>
<p>वर्गोऽयं गुणवति गर्गभाषितेन ॥२१॥ ५७</p>
<p>गार्गी ः केण सुराराहणे राही णिउत्ता ? [केन सूर्याराधने राधा नियुक्ता ?] ५८</p>
<p>पौर्णमासी ः तव तातेनैव ।</p>
<p>गार्गी ः अज्जे ! सुदं मए तादमुहादो, जं कण्णाणं भाविणा कन्तेण सङ्गमो विप्पओअमुप्पादेइ । [आर्ये श्रुतं मया तातमुखात्यत्कन्यानां भाविना कान्तेन सङ्गमो विप्रयोगमुत्पादयतीति ।] ५९</p>
<p>पौर्णमासी ः वत्से ! सम्यगिदमुक्तम् । तेन मयापि ते किशोरिकाशिरोरत्ने निरोद्धुमभिमन्युगोवर्धनयोर्जनन्यौ जटिलाभारुण्डे निर्बन्धेन नियुक्ते । ६०</p>
<p>गार्गी ः कहं दुबे सोअरे तुमं ण सङ्घडेसि । [कथं द्वे सहोदरे त्वं न सङ्घटयसि ।] ६१</p>
<p>पौर्णमासी ः सदा सञ्चरतां दुष्टकंसचराणां वितर्कशङ्कया ।</p>
<p>गार्गी ः णमपुब्बं बुत्तन्तमण्णो को बि जणो जाणै ? [एतदपूर्ववृत्तान्तमन्यः कोऽपि जनो जानाति ?] ६२</p>
<p>पौर्णमासी ः नहि नहि, किन्तु मदुपदेशबलादेव केवलं हरिरामयोर्जनन्यौ जानीतः ।</p>
<p>(नेपथ्ये)</p>
<p>मञ्चादुत्तिष्ठ पद्मे मुकुटविरचनं मुञ्च पिञ्छेन भद्रे</p>
<p>श्यामे दामानुबन्धं परिहर ललिते पिण्ढि मा जागुडानि ।</p>
<p>शारीपाठाद्विशाखे व्युपरम कवरीसंस्क्रियामुज्झ शैव्ये</p>
<p>पूर्वां वेवेष्टि काष्ठां सुरभिखुरपुटीपांशुपिष्टातपुञ्जः ॥२२॥ ६३</p>
<p>पौर्णमासी ः पश्य पश्य—</p>
<p>हरिमुद्दिशते रजोभरः</p>
<p>पुरतः सङ्गमयत्यमुं तमः ।</p>
<p>व्रजवामदृशां न पद्धतिः</p>
<p>प्रकटा सर्वदृशः श्रुतेरपि ॥२३॥ ६३अ</p>
<p>गार्गी (संस्कृतेन) ः</p>
<p>ह्रियमवगृह्य गृहेभ्यः</p>
<p>कर्षति राधां वनाय या निपुणा ।</p>
<p>सा जयति निसृष्टार्था</p>
<p>वरवंशजकाकली दूती ॥२४॥ ६४</p>
<p>(नेपथ्ये)</p>
<p>धन्ये कज्जलमुक्तवामनयना पद्मे पदोढाङ्गदा</p>
<p>सारङ्गि ध्वनदेकनूपुरधरा पालि स्खलन्मेखला ।</p>
<p>गण्डोद्यात्तिलका लवङ्गि कमले नेत्रार्पितालक्तका</p>
<p>मा धावोत्तरलं त्वमत्र मुरली दूरे कलं कूजति ॥२५॥ ६५</p>
<p>गार्गी ः</p>
<p>णीलम्बररुइधारी फुडिदो गोबोडुचक्कबालेण ।</p>
<p>सिदगोमण्डलमहुरो माहुरचन्दो परिप्फुरै ॥२५॥ ६६</p>
<p>[नीलाम्बररुचिधारी स्फुरितो गोपोडुचक्रबालेन ।</p>
<p>सितगोमण्डलमधुरो माथुरचन्द्रः परिस्फुरति ॥]</p>
<p>पौर्णमासी (सानन्दम्)ः</p>
<p>बिभ्रन्नीलच्छविमविषमामग्रहस्तेन यष्टिं</p>
<p>जुष्टश्रोणीतटरुचिरसौ पीतपट्टांशुकेन ।</p>
<p>निन्दन्निन्दीवरमविरलोत्सर्पिभिः कान्तिपूरैर्</p>
<p>आभीरीणामिह विहरति प्रेमलक्ष्मीविवर्तः ॥२७॥ ६७</p>
<p>तदावां यशोदामासादयाव । (इति निष्क्रान्ते)</p>
<p>अङ्कमुखं ६८</p>
<p>(ततः प्रविशति वयस्यैरुपास्यमानः कृष्णः)</p>
<p>कृष्णः ः सखे, मधुमङ्गल, पश्य—</p>
<p>अतनुतृणकदम्बास्वादशैथिल्यभाजाम्</p>
<p>अविरलतरहंभारम्भताम्यन्मुखीयम् ।</p>
<p>चटुलितनयनश्रीरवली नैचिकीनां</p>
<p>पथि सुवलितकण्ठी गोकुलोत्कण्ठिताभूत॥ २८ ॥ ६९</p>
<p>मधुमङ्गलः ः दिट्ठिआ बच्छलाहिं सुरहीहिं कन्तारब्भमणखिण्णे एत्थ बम्हणे कारुण्णं विरैदम् । [दिष्ट्या वत्सलाभिः सुरभीभिः कान्तारभ्रमणखिन्ने अत्र ब्राह्मणे कारुण्यं विरचितम् ।] ७०</p>
<p>रामः ः पश्यत पश्यत—</p>
<p>गत्वा पुरस्त्रिचतुराणि जवात्पदानि</p>
<p>पश्चाद्विलोकयति हन्त तिरःशिरोधि ।</p>
<p>वत्सोत्करादपि बकीमथने गरिष्ठ</p>
<p>प्रेमानुबन्धविधुरं पथि धेनुवृन्दम् ॥२९॥ ७१</p>
<p>कृष्णः (प्रतीचीमवेक्ष्य)</p>
<p>विचलितुमसमर्थं व्योम्नि मुक्तप्रतिष्ठे</p>
<p>समयविपरिणामाद्वीर्यविस्रंसनेन ।</p>
<p>शिथिलतरकरेणालम्ब्य भाण्डीरचूडां</p>
<p>चरमगिरिशिखायां लम्बते भानुबिम्बम् ॥३०॥ ७२</p>
<p>रामः ः पश्यत पश्यत—</p>
<p>विपुलोत्पलिकाकूटैर्गिरिकुटविडम्बिभिर्निविडम् ।</p>
<p>वयमभजाम करीषक्षोदपरीतं व्रजाभ्यर्णम् ॥३१॥ ७३</p>
<p>तदद्य कालिन्दीमवगाढाः प्रगाढपरिश्रान्तिमुत्सारयामः । (इति सखिभिः सह निष्क्रान्तः ।) ७३अ</p>
<p>कृष्णः ः सखे मधुमङ्गल ! पश्य पश्य—</p>
<p>द्रवन्नवविधूपलप्रकरदत्तपाद्यः शशी</p>
<p>सरत्नतरलोच्छलज्जलधिकल्पितार्घक्रियः ।</p>
<p>हरित्परिजनेरितस्फुटतरोडुपुष्पाञ्जलिः</p>
<p>स्फुरत्तनुरुदञ्चितस्मररसोर्मिरुन्मीलति ॥३२॥ ७४</p>
<p>मधुमङ्गलः ः पिअबास्स ! किमिमिणा बराएण कलङ्किणा चन्देण ? पेक्ख लदाजालम्बरे निक्कलङ्काइं सोलहचन्दमण्डलसहस्साइमुन्मीलिदाइम् । [प्रियवयस्य ! किमनेन वराकेण कलङ्किना चन्द्रेण ? पश्य लताजालाम्बरे निष्कलङ्कानि षोडशचन्द्रमण्डलसहस्राणि उन्मीलितानि ।] ७५</p>
<p>कृष्णः (समीक्ष्य) ः सखे ! सम्यगात्थ । बहुधा साम्येऽपि बाढमेकेन कर्मणा मुषितोऽयमौषधीशः । तथा हि—</p>
<p>नवनवसुधासम्बन्धोऽपि प्रियोऽपि दृशां सदा</p>
<p>सरसिजवनीं म्लानां कुर्वन्नपि प्रभया स्वया ।</p>
<p>विधुरपि कलापूर्णोऽप्युच्चैः कुरङ्गधरः शशी</p>
<p>व्रजमृगदृशां वक्त्रैरेभिः सुरङ्गधरैर्जितः ॥३३॥ ७६</p>
<p>मधुमङ्गलः ः भो बास्स ! जुत्तमुक्कण्णोऽसि जं दक्खिणेण कलम्बकुडुङ्गं काबि आकड्ढणमन्तं पड्धेदि । [भो वयस्य ! युक्तमुत्कर्णोऽसि यत्दक्षिणेन कदम्बकुञ्जं कापि आकर्षणमन्त्रं पठति ।] ७७</p>
<p>कृष्णः ः सेयं दीव्यति शैव्यायाः पाविका विश्वपाविका । वेणुर्यद्विभ्रमारम्भे स्तम्भमालम्बते मम । ७८</p>
<p>(इत्यग्रतो गत्वा सौत्सुक्यम्)</p>
<p>तुम्बीफलस्तनीयं</p>
<p>प्रवालसुषमाधरा कलोल्लसिता ।</p>
<p>हरति धृतिं मम भद्रा</p>
<p>नववल्लरी वल्लकी चास्याः ॥३५॥ ७९</p>
<p>मधुमङ्गलः ः बास्स ! अच्चरिअमच्चरिअं मज्झेजमुणं काबि कच्छबी कुणकुणाएदि । [वयस्य ! आश्चर्यमाश्चर्यं मध्येयामुनं कापि कच्छपी कुनकुनायति ।] ८०</p>
<p>कृष्णः (सस्मितम्) ः</p>
<p>स्मरकेलिनाट्यनान्दीं</p>
<p>शब्दब्रह्मश्रियं मुहुर्दुहती ।</p>
<p>वहति मुदं मम महती</p>
<p>मिह महिता श्यामलामहती ॥३६॥ ८१</p>
<p>(इति परिक्रम्य सहर्षम्)</p>
<p>कलशिञ्जितकलयाराद्</p>
<p>अविकलया मे प्रमोदकल्लोलम् ।</p>
<p>पद्माकलाविनिलया</p>
<p>वलयाः कलयाम्बभूवुरलम् ॥३७॥ ८२</p>
<p>(इति परितो दृष्टिं क्षिपन्) सखे ! कथमत्राद्य नोन्मीलति चन्द्रावलीपरिमलः ? तद्वामतः करालागृहोपान्तवाटिकामासादयावः । (इति परिक्रामति) ८२अ</p>
<p>मधुमङ्गलः (पुरोऽवलोक्य)ः एसा उबणन्दपुत्तस्स सुहद्दस्स बहू कुन्दलदिआ इदो आअच्छदि । [एषा उपनन्दपुत्रस्य सुभद्रस्य वधू कुन्दलतिका अत्रागच्छति ।] ८३</p>
<p>(प्रविश्य) कुन्दलता ः कण्ह ! ऽले पफुल्लं बञ्जुलं कीस ण सलाहसि ? [कृष्ण ! अकाले प्रफुल्लं वञ्जुलं कस्मान्न श्लाघसे ?] ८४</p>
<p>कृष्णः ः (दृशं क्षिपन्नात्मगतम्) नूनं चन्द्रावलीचरणचातुरीचमत्कारोऽयम् । (इति सोत्कण्ठमभिनन्द्य)</p>
<p>एतानि वञ्जुलवनान्तरुदञ्चितानि</p>
<p>कादम्बकूजितकदम्बविडम्बितानि ।</p>
<p>मन्द्राणि कर्णकुहरं मम नन्दयन्ति</p>
<p>चन्द्रावलीकनकनूपुरशिञ्जितानि ॥३८॥ ८५</p>
<p>कुन्दलता ः सुन्दर ! भारुण्डाए गब्भघरे णिरुद्धाबि चन्दाअली मए चादुरीपबन्धेण कड्ढिदा । [भारुण्डया गर्भगृहे निरुद्धापि चन्द्रावली मया चातुरीप्रबन्धेण कर्षिता ।] ८६</p>
<p>कृष्णः ः भारुण्डया कथमकाण्डे कार्कश्यमारब्धम् । ८६अ</p>
<p>कुन्दलता ः ण केअलं भारुण्डाए, जडिलापहुदीहिं बि सब्बबुड्ढिआहिम् । [न केवलं भारुण्डया, जटिलाप्रभृतीभिरपि सर्ववृद्धाभिः ।] ८७</p>
<p>(पद्मया सह प्रविश्य) चन्द्रावली (संस्कृतेन)—</p>
<p>रचयतु मम वृद्धा तर्जनं दुर्जनी सा</p>
<p>कवलयतु कुलेन्दुं कोऽपि दुर्वादराहुः ।</p>
<p>सहचरि परिहर्तुं नाक्षिभृङ्गौ क्षमेते</p>
<p>मधुरिपुमुखपद्मालोकम्माध्वीकलोभम् ॥३९॥ ८८</p>
<p>कृष्णः (चन्द्रावलीमासाद्य सानन्दम्)—</p>
<p>नीतस्तन्वि मुखेन ते परिभवं भ्रूक्षेपैविक्रीडया</p>
<p>बिभ्यद्विष्णुपदं जगाम शरणं तत्राप्यधैर्यं गतः ।</p>
<p>आसाद्य द्विजराजितां विजयिनः सेवार्थमस्योज्ज्वलच्</p>
<p>चन्द्रोऽयं द्विजराजतापदमगात्तेनासि चन्द्रावली ॥४०॥ ८९</p>
<p>कुन्दलता ः</p>
<p>मोत्तिमसरमझट्ठिअ, राणे पडिबिम्बदम्भसम्बलिदा ।</p>
<p>तुह हिआं निउणा मे, जाआ चन्दाअली जादा ॥४१॥ ९०</p>
<p>[मौक्तिकहारमध्यस्थितरत्ने प्रतिबिम्बदम्भसंवलिता ।</p>
<p>तव हृदयं निपुणा मे, याता चन्द्रावली याता ॥]</p>
<p>कृष्णः (स्मितं कृत्वा)ः कुन्दलतिके ! कथं ते याता चन्द्रावली । ९०अ</p>
<p>कुन्दलता ः गोउलजुअराअ ! गोअड्ढणो क्खु इमाए अलिओ सामी । अम्ह देअरो च्चेअ सच्चो । [गोकुलयुवराज ! गोवर्धनः खलु अस्याः अलीकस्वामी । अस्मद्देवर एव सत्यः ।] ९१</p>
<p>चन्द्रावली (सभ्रूभङ्गमपवार्य)ः धिट्ठे ! कुन्दलदा च्चेअ भमराकड्ढिणी होदि । [धृष्टे ! कुन्दलतैव भ्रमराकर्षिणी भवति । ] ९२</p>
<p>कुन्दलता ः देअर ! एसा णिउञ्जघरणी कधेदि, छैल्लो ण क्खु एसो बुन्दाअणभमरो जं पफुल्लां पौमालीं ण पिबेदि । [देवर ! एषा निकुञ्जगृहिणी कथयति, छविलो न खलु एष वृन्दावनभ्रमरः, यत्प्रफुल्लां पद्मालीं न पिबति ।] ९३</p>
<p>पद्मा ः अलिआसंसिनि ! चिट्ठ चिट्ठ ! जङ्गलसञ्चारिणो भमरस्स विसाहासहारी च्चेअ सुलहा, ण क्खु अमिऔप्पण्णा पौमाली । [अलीकशंसिनि ! तिष्ठ तिष्ठ! विपिनसञ्चारिणो भ्रमरस्य विशाखासहचरी एव सुलभा, न खलु अमृतोत्पन्ना पद्माली ।] ९४</p>
<p>कुन्दलता ः चन्दाअलि ! बिदिदाऊदासि । कीस लज्जेसि ? ता अलंकरेहि पीणुत्तुङ्गथणबन्धुणा अप्पणो हारेण हरिबक्खथलम् । [चन्द्रावल्लि ! विदिताकूतासि । कस्मात्लज्जसे ? तदलंकुरु पीणोत्तुङ्गस्तनबन्धुना आत्मनो हारेण हरिवक्षस्थलम् ।] ९५</p>
<p>चन्द्रावली (साभ्यसूयम्)ः कुन्दलदिए ! णिअकण्ठट्ठिदाए एक्काअलीए तुमं च्चेअ अलंकरेहि । [कुन्दलतिके ! निजकण्ठस्थितयैकावल्याः त्वमेव अलङ्कुरु ।] ९६</p>
<p>कुन्दलता ः माहब ! थबैणीं करेहि चन्दाअलीए कण्णलदिअम् । [माधव ! स्थवकिनीं कुरु चन्द्रावल्याः कर्णलतिकाम् ।] ९७</p>
<p>चन्द्रावली ः हला ! पिअजणपेक्खणपज्जुस्सुअस्स बैन्दणन्दणस्स मग्गे ण क्खु पडिबन्धिनी होहि । [हला ! प्रियजनदर्शनपर्युत्सुकस्य व्रजेन्द्रनन्दनस्य मार्गे न खलु प्रतिबन्धिनी भव ।] ९८</p>
<p>कुन्दलता ः सहि ! का अण्णा तुअत्तो इमस्स पिआ ? [सखि ! का अन्या त्वत्त अस्य प्रिया ?] ९९</p>
<p>पद्मा ः ऐ राहासहि विरमेहि । [अयि राधासखि विरम ।] १००</p>
<p>कृष्णः ः</p>
<p>सरोजाक्षि परोक्षं ते कदापि हृदयं मम ।</p>
<p>न स्प्रष्टुमप्यलं बाधा राधा त्वाक्रम्य गाहते ॥४२॥ १०१</p>
<p>(इति सशङ्कं राधाराधयोर्विपर्यासं पठति ।)</p>
<p>पद्मा ः महापुरिसा क्खु ण जादु असच्चभासिणो होन्ति । [महापुरुषा खलु न जातु असत्यभाषिणो भवन्ति ।] १०२</p>
<p>(नेपथ्ये) कुन्दलदे ! साहु साहु, सच्चं ण जाणासि पत्थरपुञ्जकढोरं गोअड्ढणम् । [कुन्दलते ! साधु साधु, सत्यं न जानासि प्रस्तरपुञ्जकठोरं गोवर्धनम् ।] १०३</p>
<p>कुन्दलता ः हद्धी हद्धी ! भारुण्डा चण्डी चण्डिमानं कुणदि । [हा धिखा धिक्! भारुण्डा चण्डी चण्डिमानं करोति ।] १०४</p>
<p>चन्द्रावली (सत्रासम्) ः सहि पौमे ! सद्दूलीब्ब गज्जदि बुड्ढिआ ता अबसप्पम्ह । [सखि पद्मे ! शार्दूलीव गर्जति वृद्धा । तदपसर्पावः ।] (इति पद्मया सह निष्क्रान्ता ।) १०५</p>
<p>कुन्दलता ः अहं गोउलेसरीमणुसरिस्सम् । [अहं गोकुलेश्वरीमनुसरिष्यामि ।]
१०६</p>
<p>कृष्णः (पुरो गत्वा सौत्सुक्यम्) ः</p>
<p>मनस्ययं सौमनसस्य धन्वनस्</p>
<p>तनोति टङ्कारकदम्बसम्भ्रमम् ।</p>
<p>अनङ्गखेलाखुरलीविशृङ्खलः</p>
<p>स्खलद्विशाखाकलमेखलारवः ॥४३॥ १०७</p>
<p>(सव्यतो निभाल्य) सखे ! सत्यमाह कुन्दलता, यदद्य राधामाधुर्यमपि नानुभूयते । तदहमम्बामेव सम्भावयेयम् । (इति निष्क्रान्तः) १०७</p>
<p>(ततः प्रविशति पौर्णमासीगार्गीरोहिण्यादिभिरावृता यशोदा ।)</p>
<p>यशोदा ः हन्त सहि रोहिणि ! ण जाणे कीस बिलम्ब{इ} बच्छो । [न जाने कस्माद्विलम्बयति वत्सः ।] १०८</p>
<p>(प्रविश्य) कुन्दलता (सस्मितम्) ः अम्ब ! मा बिसीद । सो क्खु सुविमाणाहिमम्बरऽलम्बिणीहिं बिन्दारारमणीहिं हसिदपुप्फबरिसेण उबासिज्जन्तो बिलम्बदि । [अम्ब ! मा विषीद । स खलु सुविमानाभिरम्बरालम्बिनीभिः वृन्दावनरमणीभिः हसितपुष्पवर्षेण उपास्यमानो विलम्बते ।] १०९</p>
<p>रोहिणी ः दिट्ठं मए तहिं दिअहे दोणं कुमारीणं सोन्देरं पेक्खिअ बिन्दारसुन्दरीओ अच्छरॉ बि बिमच्छरॉ होन्ति । [दृष्टं मया तस्मिन्दिवसे द्वयोः कुमार्योश्चन्द्रावलीराधयोः सौन्दर्यं प्रेक्ष्य वृन्दारकसुन्दर्यो अप्सरसोऽपि विमत्सरा भवन्ति । सौन्दर्येण पराभूतत्वात।] ११०</p>
<p>यशोदा—भादि चन्दाअली णोमालिआ राहा माहरिअ सब्बॉ मह आसॉ गुणासोहरपूरेण पुरेइ । तत्थबि बच्छो बिअ बच्चा लैई णेत्तभिङ्गं सोन्दरमरन्देण आणन्देइ ॥ [भगवति चन्द्रावली नवमालिका राधा माधवी च सर्वथा मम आशागुणसौरभपूरेण पूरयति । तत्रापि वत्स इव वत्सा लघ्वी नेत्रभृङ्गं सौन्दर्यमकरन्देन आनन्दयति । ]१११</p>
<p>पौर्णमासीः गोकुलेश्वरि । सर्वेषां गोकुलवासिनामीदृगेव समुदाचार इति ।११२</p>
<p>गार्गी ः कुन्दलदे ! कीस तुम्हेहिं सदा गोउलेसरीघरे राही णिज्जै । [कुन्दलते ! कस्माद्युष्माभिः सदा गोकुलेश्वरीगृहे राधा नीयते ।] ११३</p>
<p>यशोदा ः ताए सक्किआइं बत्थुइमुबभुञ्जाणो जणो दीहाउ होइ त्ति दुब्बासेण दिण्णबरं राहिअं सुणिअ आआरेमि । [त्वया सत्कृतानि वस्तूनि उपभुञ्जानो जनो दीर्घायुर्भवतीति दुर्वाससा दत्तवरां राधिकां श्रुत्वा आकारयामि ।] ११४</p>
<p>पौर्णमासीः गोकुलेश्वरि ! कृष्णमाशङ्क्य जटिला खिद्यते ।११५</p>
<p>यशोदा (विहस्य) ः थणद्धाम्मि बच्छे को क्खु ताए सङ्काए ओसरो । [स्तनन्धयेऽस्मिन्बत्से कः खलु तस्याः शङ्काया अवसरः ?] ११६</p>
<p>कुन्दलता (नीचैः) ः सच्चं च्चेअ थनन्धओ राउलाणीए पुत्तओ जं गिरीन्दं कन्दुएदि । [सत्यमेव स्तनन्धयो राज्ञ्याः पुत्रो यद्गिरीन्द्रं कन्दुकवत्करोति ।] ११७</p>
<p>पौर्णमासी (दृष्ट्वा सहर्षम्) ः</p>
<p>प्रणयन्जगदण्डमण्डली</p>
<p>मुकुटारोहणयोग्यतामसौ ।</p>
<p>स्फुरति व्रजराजगेहिणी</p>
<p>खनिजन्मा पुरतो हरिण्मणिः ॥४४॥ ११८</p>
<p>कृष्णः (प्रविश्य) ः मातः ! उन्मार्जय साश्रुणी लोचने पुरस्तादेषोऽस्मि । ११९</p>
<p>रोहिणी (दीपावल्या नीराज्य संस्कृतेन) ः</p>
<p>विन्यस्य वर्त्मनि गवां नयने कथञ्चिन्</p>
<p>नीत्यातिदीर्घदिवसोत्तरयामयुग्माम् ।</p>
<p>हा वत्स वत्सलतरां भवदेकबन्धुं</p>
<p>सन्दुक्षयस्व जननीमुपगूहनेन ॥४५॥ १२०</p>
<p>कृष्णः (मातुरुत्सङ्गे उत्तमाङ्गमाधाय) ः अम्ब ! देहि मे मणिमण्डनम् । (इति बाल्यविलासं प्रपञ्चयति ।) १२१</p>
<p>पौर्णमासी ः</p>
<p>निचुलितगिरिधातुस्फीतपत्रावलीकान्</p>
<p>अखिलसुरभिरेणून्क्षालयद्भिर्यशोदा ।</p>
<p>कुचकलसविमुक्तैः स्नेहमाध्वीकमध्यैस्</p>
<p>तव नवमभिषेकं दुग्धपूरैः करोति ॥४६॥ १२२</p>
<p>कुन्दलता (सनर्मस्मितम्)ः कण्हे ! पिबेहि राउलाणीए थण्णामिअं, जं कुडुङ्गे कुडुङ्गे बहूणं केलीणं पसङ्गेण किलिम्भोसि । [कृष्ण ! पिब राज्ञ्याः स्तनामृतं यस्मात्कुञ्जे कुञ्जे बहूनां (पक्षे वधूनां) केलीनां प्रसङ्गेन क्लिष्टोऽसि] १२३</p>
<p>यशोदा ः बच्छे ! कीस हससि ? पेक्ख, अज्ज बि कोमारं ण अदिक्कन्तं, ता को क्खु दोसो थणपाणे ? [वत्से ! कस्माद्हससि ? पश्य, अद्यापि कौमारं नाधिक्रान्तं, तत्कः खलु दोषः स्तनपाने ?] १२४</p>
<p>कुन्दलता ः भाबदि ! सच्चं कधेदि राउलाणी, जमज्ज एसो बालाणं मण्डलेण महारासे कीलदि । [भगवति ! सत्यं कथयति राज्ञी, यदद्य एष बालानां मण्डलेन महारासे क्रीडति ।] १२५</p>
<p>यशोदा ः भाबदि ! को क्खु महारासो णाम ? [भगवति ! कः खलु महारासो नाम ?] (कृष्णः सापत्रपं भ्रूभङ्गेन कुन्दलतामवलोकते ।) १२६</p>
<p>पौर्णमासी (स्मितं कृत्वा) ः गोपेश्वरि ! लास्यलीलाविशेषः । १२७</p>
<p>कुन्दलता (अपवार्य) ः</p>
<p>तिह्णाउला चऊरी पञ्जरिआसञ्जदा चिरं जलै ।</p>
<p>पाअं बंजुलकुञ्जे ताराही सप्पधारेहि ॥४७॥ १२८</p>
<p>[तृष्णाकुला चकोरी पञ्जरिकासंयता चिरं ज्वलति ।</p>
<p>पादं बञ्जुलकुञ्जे ताराधीश प्रसारय ॥]</p>
<p>(नेपथ्ये)</p>
<p>त्वन्मुखेन्द्वनवलोकनोद्गत</p>
<p>स्फारतापभरधूपितात्मनः ।</p>
<p>एहि वत्स मम देहि शीतलं</p>
<p>क्षिप्रमद्य परिरम्भचन्दनम् ॥४८॥ १२९</p>
<p>कृष्णः ः परस्तादेष मद्भावुकमाशंसन्नाबुकस्तिष्ठति, तदेनमानन्दयामि । (इति यशोदादिभिरावृतो निष्क्रान्तः ।) १३०</p>
<p>कुन्दलता (परिक्रम्य) ः दिट्ठिआ बाणीरबणे ललिदाए राही आणीअदि । [दिष्ट्या वाणीरवणे ललितया राधिकानीयते ।] (ततः प्रविशति तथाविधा राधा ।) १३१</p>
<p>राधा ः हला ललिदे ! पसंसीअदु एसा । तुए उबत्थिदा क्खणदा, जाए तुम्हाणं का बि सुहासो अङ्कुरीअदि । [सखि ललिते ! प्रशंस्यतामेषा उपस्थिता क्षणदा, यया युष्माकं कापि सुखाशा अङ्कुरायते ।] १३२</p>
<p>ललिता ः रञ्जेदि त्ति राणी भणीअदि । [रञ्जयतीति रजनी भन्यते ।] १३३</p>
<p>कुन्दलता (उपसृत्य) ः ललिदे ! अज्ज राणीमुहे ईसिहसिदेण कडक्खकुबलएण फुडं तुम्हेहिं ण अच्चिदो कण्हो । [ललिते ! अद्य रजनीमुखे ईषद्हसितेन कटक्षकुवलयेन स्फुटं युष्माभिर्नार्चितः कृष्णः ।] १३४</p>
<p>राधा (सरोमाञ्चम्)ः ललिदे का क्खु कह्नत्ति सुनीअदि जेण केअलं कण्णस्स ज्जेअ अदिधीहोन्तेण उम्मतीकिज्जह्मि ॥ [ललिते, कः खलु कृष्ण इति श्रूयते? येन केवलं कर्णस्यैव अतिथीभवता उन्मत्तीक्रियेऽहम् ।]१३५</p>
<p>कुन्दलता ः सहि ! एसो लूत्तरस्स बत्थुणो णिसग्गो जं क्खु सब्बदा उरभुञ्जज्जन्तं बि अभुत्तपूब्बं जेब्ब होदि । [सखि ! एष लोकोत्तरस्य वस्तुनो निसर्गः, यत्खलु सर्वदा उरुभुञ्जमानमपि अभुक्तपूर्वमिव भाति ।]
१३६</p>
<p>ललिता ः कुन्दलदे ! ण केअलं लूत्तरस्स वत्थुनो, किन्तु गाढानुराअस्स बि, येण णिअगोअरो जणो क्खणे क्खणे अपूरबो अपूरबो करीअदि । [कुन्दलते ! न केवलं लोकोत्तरस्य वस्तुनः, किन्तु गाढानुरागस्यापि, येन निजगोचरो जनो क्षणे क्षणे अपूर्वोऽपूर्वः क्रियते ।] १३७</p>
<p>राधा ः ललिदे अदिण्णुत्तरा कीस अण्णं भणासि ? [ललिते अदत्तोत्तरा कस्मान्न भणासि ?] १३८</p>
<p>ललिता (संस्कृतेन) ः</p>
<p>महेन्द्रमणिमण्डली मदविडम्बिदेहद्युतिर्</p>
<p>व्रजेन्द्रकुलचन्द्रमाः स्फुरति को ऽपि नव्यो युवा</p>
<p>सखि स्थिरकुलाङ्गना निकरनीविबन्धार्गल</p>
<p>च्छिदाकरणकौतुकी जयति यस्य वंशीध्वनिः ॥४९॥ १३९</p>
<p>राधा (सास्रं)ः कुन्दलैए, अबि णाम इमस्स एकस्स बि हदण्त्तस्स मग्गं क्खणं बि आरोहिस्सदि सो मह धण्णस्स कण्णस्स अदिधी । [कुन्दलते! अपि नाम तस्यैकस्यापि हतनेत्रस्य मार्गं क्षणमपि आरोहिष्यति स मे धन्यस्य कर्णस्यातिथिः ।] १४०</p>
<p>कुन्दलता ः ऐ तिण्हाउले कल्लं पदोसारम्भे विसाहाए तुमं तिणा सङ्गमिदासि [अयि तृष्णाकुले कल्यप्रदोषारम्भे विसाखया त्वं तेन सङ्गमितासि] । १४१</p>
<p>राधा ः साहु सुमराइदं पिअसहीए जमेक्कबारं च्चेअ बिज्जुलिआबिलासो बिअ सो तुम्हाणं गोउलजुअरॉ नेत्तचमक्कारऽरी संबुत्तो इमस्स मन्दभाइणो जनस्स । [साधु स्मारितं प्रियसख्या, यदेकवारमेव विद्युद्विलास इव स युष्माकं गोकुलयुवराजो नेत्रचमत्कार चमत्कारकारी संवृत्त अस्य मन्दभागिनो जनस्य ।] १४२</p>
<p>(ततः प्रविशति कृष्णः)</p>
<p>कृष्णः ः</p>
<p>कलविङ्ककलं कलङ्कयन्ती,</p>
<p>ललिताकङ्कणझङ्कृतिर्वरेयम् ।</p>
<p>मम चेतसि वेतसीनिकुञ्जं</p>
<p>समया सङ्गमयाञ्चकार रङ्गम् ॥५०॥ १४३</p>
<p>(पुनरुत्कर्णो भवन्सपुलकम्)</p>
<p>मधुरिमलहरीभिः स्तम्भयत्यम्बरे या</p>
<p>स्मरमदसरसानां सारसानां रुतानि ।</p>
<p>इयमुदयति राधाकिङ्किनीझङ्कृतिर्मे</p>
<p>हृदि परिणमयन्ती विक्रियाडम्बराणि ॥५१॥ १४४</p>
<p>राधा (सचमत्कारं संस्कृतेन)—</p>
<p>कुलवरतनुधर्मग्राववृन्दानि भिन्दन्</p>
<p>सुमुखि निशितदीर्घापाङ्गटङ्कच्छटाभिः</p>
<p>युगपदयमपूर्वः कः पुरो विश्वकर्मा</p>
<p>मरकतमणिलक्षैर्गोष्ठकक्षां चिनोति ॥ ५२ ॥ १४५</p>
<p>ललिताः हला, सो एसो दे पराणनाधो । [हला, स एष ते प्राणनाथः ।] १४६</p>
<p>राधाः (सोन्मादं पुनः संस्कृतेन)</p>
<p>स एष किमु गोपिकाकुमुदिनीसुधादीधितिः</p>
<p>स एष किमु गोकुलस्फुरितयौवराज्योत्सवः ।</p>
<p>स एष किमु मन्मनःपिकविनोदपुष्पाकरः</p>
<p>कृशोदरि दृशोर्द्वईममृतवीचिभिः सिञ्चति ॥ ५३ ॥ १४७</p>
<p>कृष्णः (साश्चर्यम्)ः</p>
<p>असकृदसकृदेषा का चमत्कारविद्या</p>
<p>मम रसलहरीभिस्तर्षमन्तस्तनोति ।</p>
<p>विदितमहह सेयं व्यायतापाङ्गलीला</p>
<p>मधुरिमपरिवाहाकापि कल्याणवापी ॥५४॥ १४७अ</p>
<p>(पुनर्निरूप्य)</p>
<p>यस्यां शैवलमञ्जरी विरचितासङ्गं रथाङ्गद्वयं</p>
<p>फुल्लं पङ्कजपञ्चकं च विअस्योर्युग्मं च मूलेन तम् ।</p>
<p>उन्मीलत्यतिचञ्चलं च शफरीद्वन्द्वं व्रजे भ्राजते</p>
<p>सेयं शुद्धतरानुरागपयसा पूर्णा पुरो दीर्घिका ॥५५॥ १४८</p>
<p>राधा ः हला ! ण जाणे कीस घुन्निदम्हि, ता देहि मे हत्थाबलम्बम् ॥ [सखि ! न जाने कस्मात्घूर्णितास्मि । तस्माद्देहि मे हस्तावलम्बम् ।] १४९</p>
<p>ललिता ः सहि ! बीसद्धा होहि (इति राधाभुजं स्कन्धे निदधाति) १५०</p>
<p>कृष्णः (सन्निधाय)ः</p>
<p>समीक्ष्य तव राधिके वदनबिम्बमुद्भास्वरं</p>
<p>त्रपाभरपरीतधीः श्रयितुमस्य तुल्यश्रियम् ।</p>
<p>शशी किल कृसीभवन्सुरधुनीतरङ्गोक्षितां</p>
<p>तपस्यति कपर्दिनः स्फुटजटाटवीमास्थितः ॥५६॥ १५१</p>
<p>(इत्युपसर्पति)</p>
<p>राधा (दृगन्तेनाभिसूच्य) ः ललिदे ! रक्खेहि मं [रक्ष माम्] १५२</p>
<p>कृष्णः ः</p>
<p>मीलितं मीलितेनायं विन्दन्फुल्लेन फुल्लताम् ।</p>
<p>अपाङ्गेनातिकृष्णेन कृष्णस्तव वशीकृतः ॥५७॥ १५२</p>
<p>राधा (सगद्गदम्) कुन्दलदे ! णिबारीअदु एसो सुन्दरुत्तंसो, जं गुरुपराहीणम्हि मन्दभाइणी [कुन्दलते ! निवार्यतामेष सुन्दरोत्तंसः, यत्गुरुपराधीनाहं मन्दभागिनी ।] १५३</p>
<p>(प्रविश्य) जटिला ः अरे महामोहण ! धम्ममग्गादो पाडिदं तुए सब्बं च्चेअ गोउलबालाउलं केअलं मह पुत्तपुण्णेण बहुडिआ उर्ब्बरिदत्थि, ता णामगहणस्स बि एक्कं रक्खेहि । [अरे महामोहन ! धर्ममार्गात्पातितं त्वया सर्वमेव गोकुलबालाकुलं केवलं मम पुत्रपुण्येन वधूटिका उद्वृत्तस्ति । तस्मान्नामग्रहणायापि एकां रक्ष ।] १५४</p>
<p>(इति राधामादाय द्वाभ्यां सह निष्क्रान्ता ।)</p>
<p>कृष्णः ः प्रस्थिता प्रिया, तदहं गवां सम्भालनाय प्रयामि । (इति निष्क्रान्ताः सर्वे ।) १५५</p>
<p>इति श्रीश्रीललितामाधवनाटके</p>
<p>सायमुत्सवो नाम प्रथमोऽङ्कः</p>
<p>॥१॥</p>
<p>******************************************************************</p>
<p>.</p>
<p>(२)</p>
<p><em><strong>द्वितीयोऽङ्कः</strong></em></p>
<p>**शङ्खचूडवधः **</p>
<p>(ततः प्रविशति वृन्दा)</p>
<p>वृन्दा (नभोमण्डलमवलोक्य) ः</p>
<p>न्यञ्चन्कुञ्चितकान्तिरिच्छति शशी यस्याः पतिर्वारुणीं</p>
<p>प्राप्य स्वैरमगौरवं गुरुरपि ग्लानिं परामञ्चति ।</p>
<p>सर्वोऽप्येष कृशीभवन्नुडुपरिवारस्तिरोधित्सते</p>
<p>यामिन्याः क्षयलक्षणं विधिवशादस्याः स्फुटं लक्ष्यते ॥१॥ क</p>
<p>(परिक्रम्य)</p>
<p>रजनिविपरिणामे गर्गरीणां गरीयान्</p>
<p>दधिमथनविनोदादुद्भवन्नेष नादः ।</p>
<p>अमरनगरकक्षाचक्रमाक्रम्य सद्यः</p>
<p>स्मरयति सुरवृन्दान्यब्धिमन्थोत्सवस्य ॥२॥ ख</p>
<p>(पुरो दृष्टिं क्षिपन्ती) ः</p>
<p>करोति दधिमन्थनं स्फुटविसर्पिफेनच्छटा</p>
<p>विचित्रितगृहाङ्गणं गहनगर्गरीगर्जितम् ।</p>
<p>मुहुर्गुणविकर्षणप्रवणताक्रमाकुञ्चित</p>
<p>प्रसारितकरद्वयीक्वणितकङ्कणं मालती ॥३॥ ग</p>
<p>(पार्श्वतो विलोक्य सस्मितम्)</p>
<p>उत्ताम्यन्ती विरमति तमस्तोमसम्पत्प्रपञ्चे</p>
<p>न्यञ्चन्मूर्धा सरभसमसौ स्रस्तवेणीवृतांसा ।</p>
<p>मन्दस्पन्दं दिशि दिशि दृशोर्द्वन्द्वमल्पं क्षिपन्ती</p>
<p>कुञ्जाद्गोष्ठं विशति चकिता वक्त्रमावृत्य पाली ॥४॥ घ</p>
<p>(पुनरन्यतो विलोक्य साश्चर्यम्)</p>
<p>श्रोण्यां नाभीसरोजप्रवरसहचरं बिभ्रतीयं दुकूलं</p>
<p>श्रीवत्सोत्सङ्गसङ्गप्रणयिनमुरसि स्फारमासज्य हारम् ।</p>
<p>उत्तंसं न्यस्य कर्णे मकरपरिचितं पत्रभङ्गं वहन्ती</p>
<p>गण्डे चक्राङ्कपाणिप्रणिहितमयते श्यामला गोकुलाय ॥५॥ ङ</p>
<p>(पुनरन्यतः समीक्ष्य सखेदम्)</p>
<p>अशिथिलकवरिका रागिबिम्बाधरश्री</p>
<p>रपरिलुलितलीलापत्रवल्लीविलासा ।</p>
<p>अमुदितमुखकान्तिः सद्म पद्मा प्रपेदे</p>
<p>स्फुटमियमलसाङ्गी विप्रलब्धा बभूव ॥६॥ १</p>
<p>(नेपथ्ये) ः</p>
<p>फुल्लत्यारान्नवविचकिले केलिकुञ्जेषु फुल्ला</p>
<p>शेफालीनां स्खलति कुसुमे हन्त चस्खाल बाला ।</p>
<p>मीलत्युच्चैः कुवलयवने मीलिताक्षी किलासीत्</p>
<p>वाच्यं किं वा परमुपहसीर्मा प्रणामच्छलेन ॥७॥ २</p>
<p>वृन्दा ःनूनमसौ पद्मनाभे पद्मासुहृदामुपालम्भः । ३</p>
<p>(नेपथ्ये)</p>
<p>अहमुन्मूकपुञ्जधर्मिणा</p>
<p>हृदि चिन्तानिचयेन चर्चिता ।</p>
<p>भुवि हन्त निविश्य जाग्रती</p>
<p>कथमप्यक्षपयं क्षपामिमाम् ॥८॥ ४</p>
<p>वृन्दा ः कथमिह भगवती पौर्णमासी पुरस्तादभिवर्तते ? ५</p>
<p>(प्रविश्य) पौर्णमासी (“अहमुन्मूकपुञ्ज” इति पठित्वा) ः कथमग्रतोऽसौ वनदेवी ? तदेनामासादयामि । ६</p>
<p>वृन्दा (प्रणम्य) ः भगवति ! किमिदानीं तव चिन्तानिदानं ? ७</p>
<p>पौर्णमासी ः वत्से ! सन्दिष्टास्मि नगरान्मन्त्रिचक्रचूडामणिना तेनोद्धवेन, यथा—“स किल भोजकुलकालिमा दुष्टभूपतिररिष्टकेशिनावाहूय सादरमादिदेश—ऽहन्त सखायौ! कुमारीहारिका पूतना नन्दगोकुले केनापि दिव्यबालकेन मर्दितेति सर्वतः किंवदन्ती । तेन कुमारस्य परमात्यन्तिकीनां ममापदां निदानस्य सम्पदां किल कुमारिकायाश्च तत्रावस्थितिरिति तर्कयामि । तच्च गोकुलं सम्प्रति बाढं वृन्दावनमवगाढमित्यतो भवद्भ्यां यत्नेन तत्त्वमवधारणीयम् ।ऽ इति ।” ८</p>
<p>वृन्दा ः ततस्ततः ? ९</p>
<p>पौर्णमासी ः ततश्च राधामाधवयोरद्भुतानुभावमनुभूय लब्धसम्भावनेन केशिना निवेदितयाथार्थ्यः पार्थिवो राधानुरोधेन गोकुलमवरोद्धुं स्वयमुद्यतोऽभूत। १०</p>
<p>वृन्दा (सत्रासम्) ः ततस्ततः ? ११</p>
<p>पौर्णमासी ः ततश्चारिष्टेनानुसृत्य राधापाणिबन्धप्रवादे निवेदिते सोऽयमधुना शिथिलीकृताशङ्कः शङ्खचूडाख्यमात्मनः सुहृत्तमं दुष्टयक्षं कुमारीमाहर्तुं नियुक्तवान। १२</p>
<p>वृन्दा ः स्थाने खल्वियं तव चिन्ता । तथ्यमेषा दुष्टेनाक्रान्ता त्रिलोकीमेव सन्तापयेत। यतः ः</p>
<p>विद्योतन्ते गुणपरिमलैर्याः समस्तोपरिष्टात्</p>
<p>ताः कस्यार्तं दधति न खल्स्पर्शदग्धास्तरुण्यः ।</p>
<p>भूयो भूयः स्वयमनुपमां क्लान्तिमासादयन्ती</p>
<p>मन्दाक्रान्ता भवति जगतः क्लेशदात्री हि चिन्ता ॥९॥ १३</p>
<p>कुन्दलता (प्रविश्य सम्भ्रान्ता) ः भाबदि ! अच्चरिअमच्चरिअं ! [भगवति, आश्चर्यमाश्चर्यं !] १४</p>
<p>पौर्णमासी ः किं तदाश्चर्यं ? १५</p>
<p>कुन्दलता ः दिट्ठो मए गोअड्ढणमल्लस्स मन्दिरप्रेअन्ते उज्जोदन्तो किरणमाली ! [दृष्टो मया गोवर्धनमल्लस्य मन्दिरप्रान्ते उद्योदमानकिरणमाली !] १६</p>
<p>वृन्दा (सानन्दम्) ः भगवति ! मा कुरु चिन्ताम् । यदेष राधायाश्चिरमाराधनेन मित्रस्य वृषभानोः सौहृदेन चानुरञ्जितो भानुरेनां रक्षितुमासेदिवान। १७</p>
<p>पौर्णमासी ः नायं भानुः, किन्तु स एव कंसस्य पक्षो यक्षो भविष्यति । १८</p>
<p>कुन्दलता ः इक्कणविक्खोहणेहिं मऊहपुञ्जेहिं दुल्लक्खो एसो जक्खो त्ति ण सम्भावीअदि । [ईक्षणविक्षोभनैः मयूखपुञ्जैर्दुर्लक्ष्य एष यक्ष इति न सम्भाव्यते ।] १९</p>
<p>पौर्णमासी ः साङ्क्रामिकमिदं मयूखचक्रम्, न तु नैसर्गिकम् । २०</p>
<p>कुन्दलता ः कुदो तं संकन्तं ? [कुतस्तत्सङ्क्रान्तं ?] २१</p>
<p>पौर्णमासी ः चूडामणितः । २२</p>
<p>वृन्दा ः कुतस्तन्महारत्नमवाप्तं ? २३</p>
<p>पौर्णमासी ः कुवेरस्य महाकोषमण्डपरक्षिणामध्यक्षेणामुना तदाधारप्राणधारकमपनीतम् । २४</p>
<p>वृन्दा ः आर्ये ! चण्डरश्मेरद्य वासरे तस्य मण्डपमवश्यं गमिष्यति राधिका । ततस्त्वया निषिध्यताम् । २५</p>
<p>कुन्दलता ः बुन्दे ! सा मन्दिरादो चिरं तत्थ चलिदत्थि । [वृन्दे ! सा मन्दिरात्चिरं तत्र चलितास्ति ।] २६</p>
<p>पौर्णमासी ः कुन्दलते ! ततस्त्वया तूर्णमुपायेनास्याः सन्निधौ निधीयतामघभेदी । वयमपि सङ्कर्षणं सन्निकर्षयितुं प्रयामः । २७</p>
<p>(इति वृन्दया सह निष्क्रान्ता ।)</p>
<p>विष्कम्भकः</p>
<p>कुन्दलता (परिक्रम्य) ः जडिलाललिदाविसाहाहिं बेढिज्जन्ती एसा आअच्छदि राही । [जटिलाललिताविशाखाभिर्वेष्ट्यमाना एषा आगच्छति राधा ।] २८</p>
<p>(ततः प्रविशति यथानिर्दिष्टा राधा ।)</p>
<p>राधिका (स्वगतम्) ः हिआ ! मा उत्तम्म । एत्थ दुग्घडं दे पिआपेक्खणम् । [हृदय ! मा उत्तपस्व । अत्र दुर्घटं ते प्रियप्रेक्षणम् ।] २९</p>
<p>कुन्दलता ः राहि मङ्गलेण सङ्गवे च्चेअ सङ्गदासि । [राधे, मङ्गले सङ्गवे एव सङ्गतासि ।] ३०</p>
<p>जटिला (सरोषम्) ः चबले ! राहि राहि त्ति मा फुडं भणाहि । सुणिअ कण्हो आअमिस्सदि । [चपले ! राधे राधे इति मा स्फुटं भण । श्रुत्वा कृष्ण आगमिष्यति ।] ३१</p>
<p>ललिता (सस्मितम्) ः साहु भणादि अज्जा । [साधु भणति आर्या ।] ३२</p>
<p>जटिला ः ललिदे, सूरमण्डबं लेबिदुमग्गदो जामि । [ललिते, सूर्यमण्डपं लेपितुमग्रतो यामि । (इति परिक्रामति ।) ३३</p>
<p>श्रीराधा ः कुन्दलदे, अबि णाम जाणासि, सो अम्हादिसीणं दुल्लहदंसणो, तुम्ह देअरो कहिं णिबसेदि, कहिं बा कीलदि त्ति ? [कुन्दलते, अपि नाम जानासि, स अस्मद्दृशीनां दुर्लभदर्शनः, तव देवरः कस्मिन्निवसति, कुत्र वा क्रीडतीति ?] ३४</p>
<p>कुन्दलता ः अ{इ} लोलुहे ! रत्तिन्दिणं जेब्ब तिणा समं रमसि तहबि एब्बमुक्कण्ठसि । [अयि लोलुपे ! रात्रिन्दिवमेव तेन समं रमसे, तथापि एवमुत्कण्ठसे ।] ३५</p>
<p>श्रीराधा ः हला अलमिमिणा उबहासेण । धण्णॉ क्खु तुम्हें जाहिमणिआरिदमच्छीपुडाइ भरिअ उण उण सो अच्चरिओ अमिअपूरो पीअदि । अकिदपुण्णलेसाणमुण अम्हाणं सुणिदुं पि सुदुल्लहो एसो । [सखि ! अलमनेन उपहासेन । धन्या खलु यूयं याभिरनिवारितमक्षीपुटानि भृत्वा पुनः पुनः एष आश्चर्योऽमृतपूरः पीयते । अकृतपुण्यलेशानां पुनरस्माकं श्रोतुमपि दुर्लभ एषः ।] ३६</p>
<p>कुन्दलता ः राहे, एसो जेब्ब अमिअसाअरे णिमग्गाणं तिण्हाबहो बाहारो । [राधे, एष एवामृतसागरे निमग्नानां तृष्णावहो व्यावहारः ।] ३७</p>
<p>राधिका ः अ{इ} परदुक्खाणहिण्णे ! एक्कं सच्चं भणाहि, अबि णाम सो क्खु धण्णो मुहुत्तो घडिस्सदि जहिं सिबिणेबि तस्स क्खणदंसणलाहसंभावणा मे सुलहा हुबिस्सदि । अधवा किं दुल्लहे अत्थे लालसाए ? [अयि परदुःखाणभिज्ञे ! एकं सत्यं भण, अपि नाम स खलु धन्यो मुहूर्तो घटिष्यति यस्मिन्स्वप्नेऽपि तस्य क्षणदर्शनलाभसम्भावना मे सुलभा भविष्यति । अथवा किं दुर्लभे अर्थे लालसया ?]</p>
<p>कुन्दलदे! प्पसीद अनुकम्पेहि । अज्ज सा क्खु सामला कोमुदी जेण पीदा । ता जेब्ब पुण्णवन्तमप्पणो वामलोअणंचलमेत्थ खिण्णे मन्दभाइणि जणे खणमप्पेहि । [कुन्दलते! प्रसीद अनुकम्पय । अद्य सा खलु श्यामला कौमुदी येन पीता । तमेव पुण्यवन्तमात्मनो वामलोचनाञ्चलमेतस्मिन्खिन्ने मन्दभागिनि जने क्षणमर्पय ।] ३८</p>
<p>कुन्दलता ः (सासूयमिवालोक्य) अलं परपुरिसे गिञ्चन्तीहिं तुम्हेहिं संभासणेण (इति धावन्ती जटिलामुपेत्य) अज्जे! कहं पढमं ब्रह्मणं ण मग्गेसि, जो क्खु सुरं पुआबैस्सदि । [अलं परपुरुषे गृध्यन्तीभिर्युष्माभिः सम्भाषणेन । आर्ये कथं प्रथमं ब्राह्मणं न मृगयसे, यः खलु सूर्यं पूजापयिष्यति ।] ३९</p>
<p>जटिला ः बच्छे, सच्चं कहेसि । ता पसीद । आणेहि एक्कं बिअक्खणं बम्हणम् । [वत्से, सत्यं कथयसि । तस्मात्प्रसीद । आनयैकं विचक्षणं ब्राह्मणम् ।] ४०</p>
<p>कुन्दलता ः जधा भणादि अज्जा । [यथा भणति आर्या ।] (इति निष्क्रान्ता ।) ४१</p>
<p>ललिता ः हला राहि ! पेक्ख लेबिदमज्जाए मण्डबं, ता बन्देहि भाबन्तं सूरम् । [सखि राधे ! पश्य लेपिदमार्यया मण्डपं, तस्माद्वन्दय भगवन्तं सूर्यम् ।] ४१क</p>
<p>श्रीराधा (सूर्यं प्रणम्य) ः देअ ! देक्खाबेहि अहिट्ठम् । [देव ! दर्शयाभीष्टम् ।] ४२</p>
<p>(ततः प्रविशति मधुमङ्गलकुन्दलताभ्यामनुगम्यमानो विप्रवेशः कृष्णः ।)</p>
<p>कृष्णः (पुरो राधां पश्यन्नपवार्य)—</p>
<p>विहारसुरदीर्घिका मम मनःकरीन्द्रस्य या</p>
<p>विलोचनचकोरयोः शरदमन्दचन्द्रप्रभा ।</p>
<p>उरोम्बरतटस्य चाभरणचारुतारावली</p>
<p>मयोन्नतमनोरथैरियमलम्बि सा राधिका ॥ १० ॥ ४३</p>
<p>राधिका ः (दूरतः कृष्णमीषदवलोक्य, जनान्तिकं संस्कृतेन)</p>
<p>सहचरि निरातङ्कः कोऽयं युवा मुदिरद्युतिर्</p>
<p>व्रजभुवि कुतः प्राप्तो माद्यन्मतङ्गजविभ्रमः ।</p>
<p>अहह चटुलैरुत्सर्पद्भिर्दृगाङ्चलतस्करैर्</p>
<p>मम धृतिर्धनं चेतःकोषाद्विलुण्ठयतीह यः ॥ ११ ॥ ४४</p>
<p>(पुनरवेक्ष्य) हद्धी हद्धी प्पमादो, ललिदे पेक्ख पेक्ख एणं बम्हऽरिणं दट्ठूण विक्खुहिदं मह हदहिआम् । ता इमस्स महापाबस्स अग्गिप्पवेसो जेब्ब पराअचित्तम् । [ह धिखा धिक्प्रमादः । ललिते प्रेक्ष्य प्रेक्ष्य । एतं ब्रह्मचारिणं दृष्ट्वा विक्ष्ब्धं मे हतहृदयम् । तदेतस्य महापापस्य अग्निप्रवेश एव प्रायश्चित्तम् ।] ४५</p>
<p>ललिता ः हला, सच्चं कधेसि । ता णूणं सबण्णतणं भामेदि । [हला, सत्यं कथयसि, तन्नूनं सवर्णत्वं भ्रमयति ।] ४६</p>
<p>राधिका ः (पुनर्निभाल्य, संस्कृतेन)—</p>
<p>सहचरि हरिरेष ब्रह्मवेशं प्रपन्नः</p>
<p>किमयमितरथा मे विद्रवत्यन्तरात्मा ।</p>
<p>शशधरमणिवेदी स्वेदधारां प्रसूते</p>
<p>न किल कुमुदबन्धोः कौमुदीमन्तरेण ॥ १२ ॥ ४७</p>
<p>विशाखा ः हला महुरं मन्तेसि माहबो च्चेअ एसो । [सखि, मधुरं मन्त्रयसि माधव एव एषः ।] ४८</p>
<p>कुन्दलता ः अज्जे जडिले ! एदं सत्थाहिण्णं पेक्ख बम्हणजुअलम् । [आर्ये जटिले ! एतत्शास्त्राभिज्ञं पश्य ब्राह्मणयुगलम् ।] ४९</p>
<p>मधुमङ्गलः ः जडिले, सूरपूआबिहाणे बिअड्ढोम्हि, ता उबणेहि पढमं खण्डलड्डुआइम् । [जटिले, सूर्यपूजाविधाने विदग्धोऽस्मि, तस्मादुपानय प्रथमं खण्डलड्डुकानि ।] ५०</p>
<p>जटिला ः अरे चञ्चलबम्हणा ! तुमं कण्हस्स सहारोसि, ता इदो अबेहि । एसो च्चेअ सोम्मसामला प{इ}दी बडुओ पूआब{इ}स्सदि बहूअम् । [अरे चञ्चलब्राह्मण ! त्वं कृष्णस्य सहचरोऽसि, तदितोऽपेहि । एष एव सौम्यश्यामलाकृतिर्बटुः पूजापयिष्यति वधूम् ।] ५१</p>
<p>श्रीकृष्णः ः हन्त जरदाभीरि ! तस्य राजपूरे श्रयमाणस्य दुर्लीलस्य गोपराजसूनोरिव किं बटुकोऽयं सखा, तद्युक्तमस्य निष्काशनम् । ५२</p>
<p>जटिला ः अज्ज, सिग्घमग्घाबेहि मिहिरम् । [आर्य, शीघ्रमर्घापय मिहिरम् ।] ५३</p>
<p>श्रीकृष्णः (राधामपाङ्गेनालिङ्ग्य) ः कल्याणि ! किं नामासि ? ५४</p>
<p>जटिला (कृष्णस्य कर्णे) ः एब्बं णेदम् । [एवं नेदम् ।] ५५</p>
<p>श्रीकृष्णः (साद्भुतमिव) ः हन्त, सैव खल्वियं पूण्यवती, तर्हि विश्रुतमस्याः पातिव्रत्यम् । ५६</p>
<p>जटिला ः एक्काए मह बहूडिआए जेब्ब रक्खिदा गोउलस्स कित्ती । [एकया मम वधूटिकया एव रक्षिता गोकुलस्य कीर्तिः ।] ५७</p>
<p>श्रीकृष्णः ः पतिव्रते ! ताम्रकुण्डीं गृहाण, मन्त्रमुदाहरामि । ५८</p>
<p>(राधा सोत्कम्पं तथा करोति ।) ५९</p>
<p>श्रीकृष्णः ः</p>
<p>निभृतमरतिपुञ्जभाजि राधे</p>
<p>त्वदधरवर्धितचापले चलाक्षि ।</p>
<p>चटुलय कुटिलां दृगन्तलक्ष्मीम्</p>
<p>अयि कृपणे क्सणमों नमः सवित्रे ॥१३॥ ६०</p>
<p>जटिला ः कुन्दलदे, अस्सुदपुब्बा एसा कीरिसी रिचा बहुएण पडिज्जै । [कुन्दलते, अश्रुतपूर्वैषा कीदृशी ऋग्बडुकेन पठ्यते ।] ६१</p>
<p>मधुमङ्गलः (साट्टहासम्) बुट्टिए, आहीरीमुद्धिआ तुमं री री गीदं च्चेअ जाणासि । अम्हा वेदस्स तुमं कासि । ता सुणाहि कोसुमेस्वईए साहाए तैअ वग्गस्स ललणासुहारी रिचा एसा । [वृद्धे, आभीरीमुग्धिका त्वम्, री री गीतमेव जानासि । अस्मद्वेदस्य त्वं कासि । तत्शृणु कौसुमेषव्याः शाखायास्तृतीयवर्गस्य ललनाशुभकरी ऋगेषा ।] ६२</p>
<p>(सर्वाः स्मितः कुर्वन्ति ।) ६३</p>
<p>जटिला (सलज्जं) ः होदु, सुट्ठु पूआबेहि पुत्तओ मे गोकोडीसरो होदु । [भवतु, सुष्ठु पूजय पुत्रो येन गोकोटीश्वरो भवतु ।] ६४</p>
<p>श्रीकृष्णः ः</p>
<p>अर्चितार्चाधुना धन्ये त्वमर्घ्यं कुरु भावतः ।</p>
<p>अम्बरोद्भासिने गाढमुदा राजीवबन्धवे ॥१४॥ ६५</p>
<p>(राधा सम्भ्रमं नाटयति ।) ६६</p>
<p>कुन्दलता (संस्कृतेन) ः</p>
<p>सम्प्रति कन्याराशेरुपभोगं कुर्वते पुरःस्थाय ।</p>
<p>मित्राय चित्रमर्घ्यं कुरु सुस्मितपुण्डरीकेण ॥१५॥ ६७</p>
<p>(राधा दृगन्तेन हरिं पश्यति ।) ६८</p>
<p>श्रीकृष्णः ः</p>
<p>सवितुः समाप्तिमाप्तः, पूजाविधिरेष सुष्ठु कल्याणि ।</p>
<p>इष्टं नन्दय देवं, सरागसुमनोवराञ्जलिना ॥१६॥ ६९</p>
<p>(राधा बन्धूककुसुमाञ्जलिं क्षिपति ।) ७०</p>
<p>मधुमङ्गलः ः जडिले ! मिट्ठं पक्कण्नं दक्खिणा दिज्ज{उ} । अह्म अच्छिद्दं बाबहरेह्म । [जटिले, मिष्टं पक्वान्नं दक्षिणा दीयताम् । वयमच्छिद्रं व्याहरामः ।] ७१</p>
<p>श्रीकृष्णः ः अरे पात्रेसमित ! वाचाटबटो ! तिष्ठ ! गोकुलवासिणां मैत्रीलाभ एव मे दक्षिणा । ७२</p>
<p>जटिला (सहर्षम्) ः भो बडुराअ ! मह घरं समाअच्छ, तत्थ इट्ठभोअणं बम्हणाणं भुञ्जाबिअ मणिमुद्दिआ मे दादब्बा । [भो बटुराज ! मम गृहं समागच्छ, तत्र इष्टभोजनं ब्राह्मणान्भोजयित्वा मणिमुद्रिका मया दातव्या ।] ७३</p>
<p>मधुमङ्गलः (सहर्षं) ः अज्जे, सुदबक्खरा होहि । जमिट्ठभोअणं बम्हणाणं दादुकामासि । [आर्ये, सुतपस्करा भव यदिष्टभोजनं ब्राह्मणान्दातुकामासि ।] ७४</p>
<p>श्रीकृष्णः ः वृद्धे, भोजयामुं बटुकम् । अहं तु पौर्णमासीमासाद्य गुरोर्गर्गस्य सन्दिष्टमावेदयिष्यामि । ७५</p>
<p>कुन्दलता ः कीरिसां तं ? [कीदृशं तम्?] ७६</p>
<p>श्रीकृष्णः ः मातः पूर्णिमे, या भवत्याः प्रेमपात्री वृषभानुपुत्री तस्याः संशयोऽद्य महानिति कल्पतरुमूले सा रक्षोघ्नमन्त्रेणाभिमन्त्र्यतामिति । ७७</p>
<p>कुन्दलता (सव्यथमिवापवार्य) ः अज्जे, दिट्ठिआ दिट्ठिगोअरो एसो कप्परुक्खो, ता तुमं गदुअ भाबदीमेत्थ पत्थाबेहि बडुं बि भुञ्जाबेहि । अम्हे णं गग्गसिक्खं क्खणं रक्खेम्ह । [आर्ये! दिष्ट्या दृष्टिगोचर एष कल्पवृक्षः । तस्मात्त्वं गत्वा भगव्तीमत्र प्रस्थापय बटुमपि भोजय । वयमेनं गर्गशिष्यं क्षणं रक्षामः ।] ७८</p>
<p>(जटिला बटुना सह निष्क्रान्ता ।) ७९</p>
<p>कुन्दलता (सस्मितम्) राहि, देहि मे पारितोसिअं, यं सुट्ठु दुल्लहं दे अब्भत्थिदं मए णिब्बाहिदम् । [राधे, देहि मे पारितोषिकम् । यत्सुष्ठु दुर्लभं तेऽभ्यर्थितं मया निर्वाहितम् ।] ८०</p>
<p>राधिका (वक्रमवेक्ष्य) कुन्दलदिए, किं मे अब्भत्थिदं? [कुन्दलते, किं मेऽभ्यर्थितम्?] ८१</p>
<p>कुन्दलता ः अई, कीस भुअं भंगुरेसि, जा सूराराहणं भणामि । [अयि, कस्माद्भ्रुवं भङ्गुरयसि, यत्सूर्याराधनं भणामि ।] ८२</p>
<p>श्रीकृष्णः ः कुन्दलते, दापय दक्षिणाम् । साङ्गोऽस्तु पद्मिनीदयितयागः । ८३</p>
<p>कुन्दलता ः राहे, र{इ}कम्माहिण्णो आआरिओ तुए दक्खिणाए अणुरञ्जीअदु । [राधे, रविकर्माभिज्ञो आचार्यस्त्वया दक्षिणयानुरज्यताम् ।] ८४</p>
<p>विशाखा (स्मित्वा) ः कुन्दलदे, दक्खिणादाणाहिण्नाए तुए च्चेअ दिज्ज{उ} दक्खिणा, जाए बिणुउणो अप्पणो देअरो पुरोहिदो आहरिदो । [कुन्दलते, दक्षिणादानाभिज्ञया त्वयैव दीयतां दक्षिणा, यया विनिपुन आत्मनो देवरः पुरोहित आहृतः ।] ८५</p>
<p>ललिता ः बिसाहे, णूणमेसो पूआबिदाए कुन्दलदाए दिण्णाहिट्ठदक्खिणो आआरिओ । [विशाखे, नूनमेष कारितपूजया कुन्दलतया दत्ताभीष्टदक्षिण आचार्यः ।] ८६</p>
<p>श्रीकृष्णः ः ललिते ! पूज्येयं प्रजावती । तदस्यां नाचार्यकमाचर्यते । ८७</p>
<p>श्रीराधा ः हला ललिदे ! साहु पूअणं निब्बाहिदं, तुम्हेहिं ता अज्जबि किं पडिक्खीअदि ? [सखि ललिते ! साधु पूजनं निर्वाहितं, युष्माभिः अद्यापि किं प्रतीक्ष्यते ?] ८८</p>
<p>श्रीकृष्णः ः</p>
<p>स्मररोधनानुबन्धी क्रमविस्तारितकलाविलासभवः ।</p>
<p>क्षणदापतिरिव दृष्टः क्षणदायी राधिकासङ्गः ॥ १७ ॥ ८९</p>
<p>(नेपथ्ये)</p>
<p>दुर्लभः पुण्डरीकाक्ष वृत्तस्ते विप्रकर्षतः । ९०</p>
<p>कृष्णः ः (सव्यथमुच्चैः) भोः कोऽयं दुर्लभः? ९१</p>
<p>(पुनर्नेपथ्ये)</p>
<p>यत्नादन्विष्यमाणोऽपि वल्लवैः पशुमण्डलः ॥१८॥ ९२</p>
<p>कृष्णः ः ललिते! पशूनाकलय्य कल्पितनिजाकल्पो यावदहमुपसीदेयम्, तावत्तत्र रत्नसिंहासने प्रियां प्रापय (इति निष्क्रान्तः ।) ९३</p>
<p>ललिता ः हला, पुरदो पाअं धारेहि । [पुरतः पादं धारय ।] ९४</p>
<p>राधा ः ललिदे प्पसीद प्पसीद सुठ्ठु संकौलम्हि । [ललिते प्रसीद प्रसीद सुष्ठु शङ्काकुलास्मि ।] (पुनः संस्कृतेन)</p>
<p>गतप्रायं सायं चरितपरिशङ्की गुरुजनः</p>
<p>परीवादस्तुङ्गो जगति सरलाहं कुलवती ।</p>
<p>वयस्यस्ते लोलः सकलपशुपालीसुहृदसौ</p>
<p>तदा नम्रं याचे सखि रहसि सङ्चारय न माम् ॥१९॥ ९५</p>
<p>कुन्दलता ः राहे, जाणे अक्खलिदं तुम्ह सदीब्बदं, ता अलं सां विक्खाबिदेण । [राधे, जाने सस्खलितं तव सतीव्रतं, तदलं स्वयं विख्यापितेन । ] ९६</p>
<p>विशाखा ः (सप्रणयाभ्यसूयम्) कुन्दलदे! का क्खु अबरा तुमं बिअ वंसीए तिण्णिसञ्झमाअड्ढीअदि ? [का खलु अपरा त्वमिव वंइकया त्रिसन्ध्यमाकृष्यते?] ९७</p>
<p>कुन्दलता (सनर्मस्मितं, संस्कृतेन) ः</p>
<p>ददामि सदयं सदा विशदबुद्धिराशीःशतं</p>
<p>भवादृशि पतिव्रताव्रतमखण्डितं तिष्ठतु ।</p>
<p>श्रुतैर्निखिलमाधुरीपरिणतेऽपि वेणुध्वनौ</p>
<p>मनः सखि मनागपि त्यजति वो न धैर्यं यथा ॥ २० ॥ ९८</p>
<p>(इति सर्वाः कल्पदुर्ममनुसरन्ति ।)</p>
<p>(प्रविश्य) श्रीकृष्णः ः</p>
<p>साचिलोचनरङ्गितभङ्गी</p>
<p>वागुरामिह वितत्य मृगाक्षी ।</p>
<p>राधिकेयमधिकस्वरभङ्गं</p>
<p>द्राग्बबन्ध मम चित्तकुरङ्गम् ॥२१॥ ९९</p>
<p>श्रीराधा (अपवार्य) ः कुन्दलदे ! पेक्ख सोहग्गं गुञ्जावलीए । [कुन्दलते, पश्य सौभाग्यं गुञ्जावल्याः ] (इति संस्कृतेन)</p>
<p>कठोराङ्गी कामं जगति विदिता नीरसतया</p>
<p>निगूढान्तश्छिद्रा त्वमतिमलिना चासि वदने ।</p>
<p>तथाप्युच्चैर्गुञ्जावलि विहरसे वक्षसि हरेर्</p>
<p>जनानां दोषं वा न हि कमनुरागः स्थगयति ॥२२॥ १००</p>
<p>कुन्दलता (नीचैः) ः राहे, तुह कढोरथणमणिबिनिद्धुदाए एदाए कुदो एत्थ त्थेरिअं बरागीए ? [राधे, तव कठोरस्तनमणिविनिर्धूताया अस्याः कुतोऽत्र स्थैर्यं वराक्याः ?] १०१</p>
<p>नेपथ्ये ः</p>
<p>दनुजदमनवक्षःपुष्करे चारुतारा</p>
<p>जयति जगदपूर्वा कापि राधाभिधाना ।</p>
<p>यदियमपहरन्ती तत्र नक्षत्रमालाम्</p>
<p>अपि तिरयति धाम्ना सद्गुणौ पुष्पवन्तौ ॥२३॥ १०२</p>
<p>कुन्दलता (नेपथ्याभिमुखमालोक्य) ः बुन्दे ! दोण्णं जेब्ब सुरचन्दाणं तिरोहाणं भणन्ती तुमं ताराए माहप्पे अणहिण्णासि । जं पराहूदसुरलक्खस्स चन्दाअलीणाधस्स बि उबरि इमाए पोरिसं फुडं लक्खीअदि । [वृन्दे ! द्वयोरेव सूर्यचन्द्रयोरेव तिरोधानं भणन्ती तं ताराया माहात्म्ये अनभिज्ञासि । यत्पराभूतसूर्यलक्ष्यस्य चन्द्रावलीनाथस्यापि उपरि अस्या पौरुषं स्फुटं लक्ष्यते ।] १०३</p>
<p>सख्यौ ः कुडिले, अलिअं हसन्ती किंत्ति पिअसहीं लज्जाबेसि ? [कुटिले, अलीकं हसन्ती कस्मात्प्रियसखीं लज्जयसि?] १०४</p>
<p>कुन्दलता ः (संस्कृतेन)</p>
<p>त्रपां त्यज कुडङ्गकं प्रविश सन्तु ते मङ्गला</p>
<p>न्यनङ्गसमराङ्गणे परमसांयुगीना भव ।</p>
<p>विवस्वदुदये भवद्विजयकीर्तिगाथावली</p>
<p>पुरः स्कहि मुरद्विषः शाचरीभिरुद्गीयताम् ॥ २४ ॥ १०५</p>
<p>कृष्णः (स्मितं कृत्वा) ः</p>
<p>अन्तस्तर्षं जगति तृषितैः काममाचम्यमाणः</p>
<p>शैत्याधारः सुमधुररसो विच्छिनत्त्येव सर्वः ।</p>
<p>केयं राधावदनशशिनः कान्तिपीयूषधारा</p>
<p>या भूयिष्ठं प्रथयति मुहुः पीयमानापि तृष्णाम् ॥२५॥ १०६</p>
<p>राधिका (अपवार्य, संस्कृतेन)</p>
<p>चलाक्षिगुरुलोकतः स्फुरति तावदन्तर्भयं</p>
<p>कुलस्थितिरलं तु मे मनसि तावदुन्मीलति ।</p>
<p>चलन्मकरकुण्डलस्फुरितफुल्लगण्डस्थलं</p>
<p>न यावदपरोक्षतामिदमपैति वक्त्राम्बुजम् ॥ २६ ॥ १०७</p>
<p>कुन्दलता ः सुन्दर ! एत्थ राणसीहासने राहिअमारोहेहि । [सुन्दर ! अत्र रत्नसिंहासने राधिकामारोपय ।] १०८</p>
<p>ललिताः हला तक्किस्सदि जणो ता त्तह्म्हेहि संखऊडाराम् । [सखि, तर्किष्यति जनस्तस्मात्स्तम्भय शङ्खचूडारवम् ।] १०९</p>
<p>(प्रविश्य) शङ्खचूडः (लतान्तरे स्थित्वा) ः गोअड्ढणबण्णिदलक्खणा कुमरी एसा राणसीहासने रेह{इ} । ता ओसरं जानिअ अप्पणो कम्ममनुचिट्टिस्सम् । [गोवर्धनवर्णितलक्षणा कुमारी एषा रत्नसिंहासने राजते । ततवसरं ज्ञात्वा आत्मनः कर्मानुष्ठानं करिष्यांइ ।] ११०</p>
<p>श्रीकृष्णः ः प्रिये । क्षणमलङ्क्रियतां मदूरुगरुत्मपीठम् । १११</p>
<p>श्रीराधा ः गोउलजुअराअ ! तुम्हादिसाणं पुर्सुत्तमाणं ण जुत्तं कुअबालिआणं धम्मविद्धंसणम् । [गोकुलयुवराज ! युष्मदृशानां पुरुषोत्तमानां न युक्तं कुलबालिकानां धर्मविध्वंसनम् ।] ११२</p>
<p>नेपथ्ये ः हा णत्तिणि राहिए, चिरं कहिं गदासि ? [हा नप्त्रि राधे, चिरं कुत्र गतासि ?] ११३</p>
<p>श्रीकृष्णः ः कुन्दलते, कथमियं मुखरा विलपति ? ११४</p>
<p>कुन्दलता (विहस्य) ः मोहन ! जहिं तुम्हादिसो णिउञ्जणाअरो लीलाबाङ्गं तरङ्गेदि, तहिं बुड्ढिआणं बिलाबस्स का क्खु दरिद्ददा ? [मोहन! यस्मिन्त्वादृशो निकुञ्जनागरो लीलापाङ्गं तरङ्गयति, तस्मिन्वृद्धानां विलापस्य का दरिद्रता ?] ११५</p>
<p>(प्रविश्य) मुखरा (पुरो राधामाधवौ पश्यन्ती स्वगतम्) ः हा हददेब्ब ! णं हरिअन्दणमुज्झिअ एसा कप्पलदा कीस तुए एरण्डं लद्भिदा ? [हा हतदैव ! एतं हरिचन्दनं त्यक्त्वा एषा कल्पलता कस्मात्त्वया एरण्डं लम्भिता ?] (प्रकाशम्) हा बच्छे ! इमस्स जेब्ब लम्पडचूडामणिणो कीलाकुरङ्गी संबुत्तासि । [हा वत्से, अस्यैव लम्पटचूडामणेः क्रीडाकुरङ्गी संवृत्तासि ।] ११६</p>
<p>ललिता (सालीकम्) अज्जे, पेक्ख । एसो कण्हो मोट्टिममह्म विडम्बणं करेदि । [आर्ये, पश्य । एष कृष्णः बलादस्मद्विडम्बनं करोति ।] ११७</p>
<p>मुखरा ः अरे राणारीअ ! चिट्ठ चिट्ठ ! [अरे रतनारीक ! तिष्ठ तिष्ठ !] ११८</p>
<p>श्रीकृष्णः (स्वगतम्) ः कठोरेयं जरती, तदहमन्तर्हितो भवेयम् । ११९</p>
<p>मुखरा (सक्रोशम्) ः ललिदे ! धरेहि धरेहि णं धुत्ताम् । [ललिते धारय धारय एनं धूर्तम् ।] १२०</p>
<p>ललिता ः हुं, एण्हिं किंत्ति पलाएसि ? [इदानीं किमिति पलायसि ?] १२१</p>
<p>मुखरा (धावन्ती पुरः कुञ्जमासाद्य सतर्जनम्)ः दिट्ठिआ लद्धोसि, रे कुरङ्गाअलीभुअङ्ग ! दिट्ठिआ लद्धोसि ! [दिष्ट्या लब्धोऽसि, रे कुरङ्गावलिभुजङ्ग, दिष्ट्या लब्धोऽसि ] १२२</p>
<p>श्रीकृष्णः (सातङ्कमात्मगतम्)ः हन्त, घनान्धकारे कथमन्धकल्पयापि जरत्या दृष्टोऽस्मि । १२३</p>
<p>(मुखरा शिरः सञ्चाल्य सञ्चाल्य मुहुर्निभालयति ।)</p>
<p>श्रीकृष्णः (स्वगतम्) ः नूनमाकाशकुसुमदृष्टिरेवासौ जरत्याः । १२५</p>
<p>मुखरा ः अम्मो ! तिमिरपुञ्जो ज्जेब्ब एसो । [अहो ! तिमिरपुञ्ज एव एषः ।] १२६</p>
<p>(श्रीकृष्णाः स्मितं करोति ।) १२७</p>
<p>मुखरा (अन्यतो गत्वा) ः हुं दाणिं जेब्ब लद्धोसि । (पुनर्निभाल्य सशङ्कम्) रे धुत्तऽ ! बाराहणारसीहादिबहुरूबोसि त्ति सच्चं पोण्णमासीए कहिज्जसि, जमिमिणा भाणुभासुरेण भीसणरूबेण मं भीसान्तो निक्कमसि । [हुं, इदानीमेव लब्धोऽसि । रे धूर्त ! वराहनरसिंहादिबहुरूपोऽसीति सत्यं पौर्णमास्या कथ्यते, यदनेन भानुना भीषणरूपेण मां भीषयन्तो निष्क्रमसि ।]</p>
<p>शङ्खचूडः ः दिट्ठिआ मुत्तीभूदविक्कमचक्कबालस्स बालस्स दिट्ठी बञ्चिदा । [दिष्ट्या मूर्तीभूतविक्रमचक्रवालस्य बालस्य दृष्टिर्वञ्चिता ।] १२९</p>
<p>सर्वाः (समीक्ष्य सत्रासम्) ः अज्जे परित्ताहि परित्ताहि [आर्ये परित्राहि परित्राहि !] १३०</p>
<p>मुखरा (सरोषं) ः रे सामला ! न जुत्तं क्खु एदं ! [रे श्यामल ! न युक्तं खल्विदम् ।] १३१</p>
<p>ललिता ः हा हदबुद्धिए ! ईदिसं दारुणं बि कण्हमासंकेसि ? [हा हतबुद्धिके ! ईदृशं दारुणमपि कृष्णमासङ्कसे ?] १३२</p>
<p>शङ्खचूडः ः सुहित्तमस्स कंसभूब{इ}णो काममबञ्झं कादुं णं ससीहासणां जेब्ब पोमिणिअं सिरे घेत्तूण न{इ}स्सम् । [सुहृत्तमस्य कंसभूपतेः काममबन्ध्यं कर्तुमेनां ससिंहासनामेव पद्मिनीं शिरसि गृहीत्वा नयिष्ये ।] १३३</p>
<p>सर्वाः (सव्यामोहं) ः हा कण्ह, कुदोसि ? [हा कृष्ण, कुतोऽसि ?] १३४</p>
<p>कृष्णः (कुञ्जान्निष्क्रम्य सविषादम्) ः</p>
<p>आनीतासि मया मनोरथशतव्यग्रेण निर्बन्धतः</p>
<p>पूर्णं शारदपुर्णिमापरिमलैर्वृन्दाटवीमण्डलम् ।</p>
<p>सद्यः सुन्दरि शङ्खचूडकपटप्राप्तोदयेनाधुना</p>
<p>दैवेनाद्य विरोधिना कथमितस्त्वं हन्त दूरीकृता ॥२७॥</p>
<p>(इति संरम्भेण परिक्रामन्) आर्ये, मा भैषीः । एष नेदीयानस्मि । १३५</p>
<p>मुखरा (सास्रम्) चन्दमुह ।विजयलच्छीए सांबरिदो होहि । १३६</p>
<p>कृष्णः (साटोपम्) रे रे दुष्ट!</p>
<p>राधापराधिनि मुहुस्त्वयि यन्न शस्तं</p>
<p>शक्ष्यामि कर्तुमखिलां गुरुरेष खेदः ।</p>
<p>सर्वाङ्गिलेयमभिधावति लुप्तधर्मा</p>
<p>त्वां मुक्तिकालरजनी बत किं करिष्ये ॥२८॥</p>
<p>(इति निष्क्रान्तः) १३७</p>
<p>कुन्दलता ः ललिदे पेक्ख पेक्ख! एसो हदासो राहिअमुज्झिअ कण्हेण जोद्धुं विक्कमेदि । ]ललिते पश्य पश्य, एष हताशो राधिकां त्यक्त्वा कृष्णेन योद्धुं क्रामति ।] १३८</p>
<p>(नेपथ्ये)</p>
<p>स्थूलस्तालभुजान्नतिर्गिरितटीवक्षाः क्व यक्षाधमः</p>
<p>क्वायं बालतमालकन्दलमृदुः कन्दर्पकान्तः शिशुः ।</p>
<p>नास्त्यन्यः सहकारितापटुरिह प्राणी न जानीमहे</p>
<p>हा गोष्ठेश्वरि कीदृगद्य तपसां पाकस्तवोन्मीलति ॥२९॥ १३९</p>
<p>(सर्वाः समाकर्ण्य व्यामोहं नाटयन्ति)</p>
<p>(प्रविश्यापटीक्षेपेण पौर्णमासी) १४०</p>
<p>पौर्णमासी ः पुत्रि ललिते! मा व्यथिष्ठाः । क्षिप्रं खलस्फुलिङ्गमेतं लब्धनिर्वाणं जानीहि । १४१</p>
<p>नेपथ्ये ः</p>
<p>दोर्दण्डाटोपभङ्गीविकटरिपुवपुर्घट्टनादर्दुरूढः</p>
<p>क्रीडन्नुद्दण्डदंष्ट्राङ्कुरकुटिलतटोच्चण्डतुण्डान्तरस्य ।</p>
<p>दिव्यच्चण्डांशुबिम्बप्रैभटमटवीमण्डले दण्डकोट्या</p>
<p>व्याकर्षन्पिञ्छचूडो हरति मुकुटतः शङ्खचूडस्य रत्नम् ॥३०॥ १४२</p>
<p>पौर्णमासी ः दिष्ट्या रत्नाकृष्टिमिषादयमाकृष्टजीवो व्यधायि । तेनाद्य वृन्दाटवीजम्बूकानां पारणोत्सवाय सम्पत्स्यते । (पुनर्निभाल्य सहर्षं) पश्यत पश्यत ! विच्युतवक्षोऽयं यक्षो भङ्गमङ्गीचकार । १४३</p>
<p>पुनर्नेपथ्ये ः</p>
<p>मुष्टिना झटिति पुणजनोऽयं</p>
<p>हन्त पापविनिवेशितचेताः ।</p>
<p>पुण्डरीकनयनेन सखेलं</p>
<p>दण्डितः सकलजीवितवित्तम् ॥३१॥ १४४</p>
<p>पौर्णमासी (पुरो दृष्ट्वा सानन्दम्) ः</p>
<p>विकटसमरधाटीधृष्टताध्वंसितारिर्</p>
<p>विलुठदमलचूडश्चण्डिमाडम्बरेण ।</p>
<p>कृतकुसुमविसर्गैः स्वर्गिभिः श्लाघ्यमानो</p>
<p>मधुरिपुरयमक्ष्णोर्मोदमाविष्करोति ॥३२॥ १४५</p>
<p>विशाखा ः भाबदि ! पेक्ख, सुगहिदणामं राममग्गे कदुअ सब्बे सहारा समाअदा । [भगवति ! प्रेक्षस्व, सुगृहीतनामानं राममग्रे कृत्वा सर्वे सहचराः समागताः ।] १४६</p>
<p>पौर्णमासी ः पुरुषोत्तमे दत्तोऽयं रामाय रमणीयो मणीन्द्रः । १४७</p>
<p>ललिता ः पेक्ख, बास्सौलं पत्ताबिअ एक्को जेब्ब माहबो राहिअमणुसप्पदि । [पश्य ! वयस्यकुलं प्रस्थाप्य एक एव माधवो राधिकामनुसर्पति ]१४८</p>
<p>पौर्णमासी ः पश्य पश्य—</p>
<p>भयबाधितराधिक्पगूढः</p>
<p>प्रचलाग्रप्रचलाकचारुचूडः ।</p>
<p>वदनोल्लसितश्रमाम्बुवृन्दः</p>
<p>सविधं सुन्दरि विन्दते मुकुन्दः ॥३३॥ १४९</p>
<p>श्रीकृष्णः ः</p>
<p>हा नेत्रनिन्दितकलिन्दसुतारविन्द</p>
<p>गोविन्द गोकुलपुरन्दरनन्दनाद्याः ।</p>
<p>मां रक्ष रक्षत रसेति कृतार्तनादां</p>
<p>राधामधीरनयनां न हि विस्मरामि ॥३४॥ १५०</p>
<p>पौर्णमासी (परिक्रम्य) ः यशोदामातः ! उत्खातचिन्ताशल्यास्मि कृता । (इति सराधं माधवमालिङ्गति । मुखपाणिभ्यां हरिं निर्मञ्छ्य ।) १५१</p>
<p>ललिता ः बीर ! आराहिआ दे राहिआ दिट्ठिआ रक्खिदा । [वीर ! आराधिता ते राधिका दिष्ट्या रक्षिता ।] १५२</p>
<p>(प्रविश्य) मधुमङ्गलः ः पिअबास्स एसो मणिन्दो रामेण राहिआए दिण्णो । [प्रियवयस्य एष मणीन्द्रो रामेण राधिकायै दत्तः ।] १५३</p>
<p>श्रीकृष्णः ः कौस्तुभस्य कुटुम्बं मणीनां ग्रामणीरयं राधाग्रैवेयकतामर्हति । १५४</p>
<p>ललिता ः जधा दिसदि भवम् । [यथादिशति भवान।] १५५</p>
<p>श्रीकृष्णः ः तदागच्छत । दुष्टविजयेनामुना पितरावानन्दयामः । १५६</p>
<p>(इति निष्क्रान्ताः सर्वे ।)</p>
<p>इति शङ्खचूडवधो नाम</p>
<p>द्वितीयोऽङ्कः</p>
<p>॥२॥</p>
<p>***************************************</p>
<p>.</p>
<p>(३)</p>
<p><em><strong>तृतीयोऽङ्कः</strong></em></p>
<p><strong>उन्मत्तराधिकः</strong></p>
<p>(ततः प्रविशति वृन्दया सह सङ्कथयन्ती पौर्णमासी ।) १</p>
<p>पौर्णमासी ः हन्त, कथमुपक्रान्तोऽयमन्तिमस्तामसीमुहूर्तः ? पश्य पश्य—</p>
<p>दूरात्खरांशुशरभस्य परिस्फुरन्तीं</p>
<p>विस्फूर्जितैरुदयशैलतटीं विलोक्य ।</p>
<p>त्रासादसौ विशति चन्दनपिण्डपाण्डुर्</p>
<p>अस्ताचलं मृगकलङ्कमृगाधिराजः ॥१॥ २</p>
<p>वृन्दा ः भगवति ! मथ्यमानस्येव महाद्म्भोनिधेर्गम्भीरं कमपि कोलाहलसंरम्भमाकर्ण्य सम्भ्रमेणागतास्मि । तत्कथ्यतां किमेतदिति । ३</p>
<p>पौर्णमासी ः पुत्रि वृन्दे ! नेदं च ते कर्णयोः प्राङ्गणमधिरूढं ? ४</p>
<p>वृन्दा ः भगवति ! किं तन्नाम ? ५</p>
<p>पौर्णमासी ः बलीवर्ददानवमर्दनवर्धितरोषपर्वतं पूर्वद्युरपूर्वविक्रमेण केशिनमुत्पाट्य गोष्ठमधितिष्ठति शिखण्डावतंसे कंसेनानुशिष्टः स खलु गान्धिनेयो नन्दस्य मन्दिरमासेदिवान। स च राजोपजीवी राजीवबन्धौ पूर्वपर्वतमधिरूढे सपूर्वजं पूर्वदेवारिं पुरं नेष्यति । ६</p>
<p>वृन्दा (क्षणं तूष्णीं स्थित्वा दीर्घमुष्णं निश्वस्य च सवैक्लव्यम्) ः</p>
<p>वनभुवि नवकुञ्जं कस्य हेतोर्विधास्ये</p>
<p>धृतरुचि रचयिष्याम्यत्र वा पुष्पतल्पम् ।</p>
<p>सुरभिमसमये वा वल्लिमुत्फुल्लयिष्ये</p>
<p>यदि नयति मुकुन्दं गान्धिनेयः पुराय ॥२॥ ७</p>
<p>पौर्णमासी (सव्यथम्) ः</p>
<p>क्रन्दन्तीनां प्लुतविरुतिभिर्बिभ्यतीनां विभातात्</p>
<p>कुप्यन्तीनामसकृदसकृद्गान्धिनीनन्दनाय ।</p>
<p>हा धिग्दैवं कुवलयदृशां जाग्रतीनां समग्रा</p>
<p>व्यग्राक्षीणां क्षणवदभितस्तामसीयं व्यरंसीत॥३॥ ८</p>
<p>वृन्दा (सास्रं) ः</p>
<p>लब्धभ्रमेण हरता हरिशर्वरीशं</p>
<p>विन्यस्यता च विरहक्लमकालकूटम् ।</p>
<p>हा गान्धिनीतनुजमन्दरभूधरेण</p>
<p>विक्षोभितः पृथुलगोकुलसागरोऽयम् ॥४॥ ९</p>
<p>पौर्णमासी ः वत्से तदितो गोपेन्द्रगोपुरमेवानुसरावः । (इति परिक्रम्य पुरः पश्यन्ती सबाष्पम्)—</p>
<p>यत्रामङ्गलसम्पदं न कुरुते व्यग्रा तदात्वोचितां</p>
<p>वात्सल्यौपयिकं च नोपनयते पाथेयमुद्भ्रान्तधीः ।</p>
<p>धूलीजालमसौ विलोचनजलैर्जम्बालयन्ती परं</p>
<p>गोविन्दं परिरभ्य नन्दगृहिणी नीरन्ध्रमाक्रन्दति ॥५॥ १०</p>
<p>वृन्दा ः शैव्यायाः सखिजल्पितं किमाकर्णितमार्यया ? ११</p>
<p>पौर्णमासी ः पुत्रि ! कीदृशमिदं ? १२</p>
<p>वृन्दा ः</p>
<p>न निर्घोषान्मन्ये निशमयसि घोषस्य करुणान्</p>
<p>विमुग्धे त्वं दध्नामिह यदनुबध्नासि मथनम् ।</p>
<p>जपन्कर्णोत्सङ्गे सखि किमपि दूतः क्षितिपतेर्</p>
<p>मुकुन्दं मन्दात्मा नगरगमनाय त्वरयति ॥६॥ १३</p>
<p>पौर्णमासी ः वत्से, शैव्याविमोहतस्त्वं विक्लवा श्यामलाविलापे नाभिज्ञासि । १४</p>
<p>वृन्दा ः तथ्यं ब्रवीषि, तदेतं वर्णय । १५</p>
<p>पौर्णमासी ः</p>
<p>भानोर्बिम्बे त्वरितमुदयप्रस्थतः प्रस्थितेऽसौ</p>
<p>यात्रानन्दीं पठति मुदितः स्यन्दने गान्दिनेयः ।</p>
<p>तावत्तूर्णं स्फुट खुरपुटैः क्षौणिपृष्टं खनन्तो</p>
<p>यावन्नामी हृदय भवतो घोटकाः स्फोटका स्युः ॥७॥ १६</p>
<p>वृन्दा ः शृणुवः किं परिदेवयति भद्रा ? १७</p>
<p>नेपथ्ये ः</p>
<p>तुवरन्तो तुह द{इ}दो, साङ्गनीडं पुरो समारुह{इ} ।</p>
<p>तहबि ण पराणस{उ}णे हदङ्गणीडं परिच्चासि ॥८॥ १८</p>
<p>पौर्णमासी (वामतो दृष्ट्वा) ः वत्से, माधवस्य माध्याह्निकं दाम निर्मिमाणायां चन्द्रावल्यां शल्यार्पिणी पद्माव्याहृतिराकर्ण्यताम् । १९</p>
<p>नेपथ्ये ः</p>
<p>अध्यारूढो रहमिह पुरा सङ्गरङ्गी रहङ्गी</p>
<p>हा पुप्फाणं तहबि चटुले गण्ठणुक्कण्ठिदासि ।</p>
<p>आहीरीणं बहिरि गहिरुक्कोसदीहा विलाबा</p>
<p>किं दे चन्दाअलि ण परिदो कण्णकुअं बिसन्ति ॥९॥ २०</p>
<p>पौर्णमासी (सोद्वेगम्) ः</p>
<p>आलीव्यालीकवचनेन मुहुर्विहन्तो</p>
<p>हन्तारविन्दविगलद्ग्रथितार्धमाल्या ।</p>
<p>हा हन्त हन्त किमपि प्रतिपन्नतन्द्रा</p>
<p>चन्द्रावली किल दशान्तरमारुरोह ॥१०॥ २१</p>
<p>वृन्दा ः पश्य पश्य ! विवशामेव चन्द्रावलीं स्यन्दनाग्रतो निधाय शोचति पद्मा । २२</p>
<p>नेपथ्ये ः</p>
<p>कक्कणवधेहि हदासे तिलं बि णाणञ्चलं पऽसेहि ।</p>
<p>हन्त तुबरेइ तुरां णिक्करुणो गान्दिणीपुत्तो ॥११॥ २३॥</p>
<p>पौर्णमासी ः हन्त वत्से ! राधिकामपश्यन्ती बाढमाकुलास्मि । २४</p>
<p>वृन्दा (दक्षिणतः प्रेक्ष्य) ः हा धिक्! हा हा धिक्! पश्य—</p>
<p>न वक्तुं नावक्तुं पुरगमनवार्तां मुरभिदः</p>
<p>क्षमन्ते राधायै कथमपि विशाखाप्रभृतयः ।</p>
<p>समन्तादाक्रान्ता निविडजडिमश्रेणिभिरिमाः</p>
<p>परं कर्णाकर्णिव्यवसितिमधीरो विदधति ॥१२॥ २५</p>
<p>पौर्णमासी (सखेदम्) ः</p>
<p>यस्यालोकसुखे कृतेन निमिषैराक्षिप्यमाणे मनाक्</p>
<p>प्रत्यूहेन वराक्षि सद्विरहितास्त्वं नौषि मीनीरपि ।</p>
<p>तस्मिन्विन्दति माधवे मधुपुरीं दैवान्न जानीमहे</p>
<p>हा राधे प्रणयानुबिद्धमनसः का ते गतिर्भाविनी ॥१३॥ २६</p>
<p>वृन्दा ः पश्य पश्य, समन्तादाकस्मिकेन कोलाहलेन कुरङ्गीव तरङ्गितदृष्टिरेषा बहिर्वीथीमाससाद राधा । २७</p>
<p>पौर्णमासी ः हा कष्टं ! स्फुटं दिव्योन्मादमयीमुद्घूर्णामापद्यते राधिका यदियमसम्बन्धभूयिष्ठामनेकभाषामयीं भारतीमुद्गिरति ॥ २८</p>
<p>राधा (नेपथ्ये) ः</p>
<p>बाणरवईणन्दणं सबन्धुं,</p>
<p>रहपबरोबरि पेक्खिअ फ्फुरन्तम् ।</p>
<p>[व्रजनृपतिनन्दनं सबन्धुं</p>
<p>रथप्रवरोपरि प्रेक्ष्य स्फुरन्तम्]</p>
<p>स्खलति मम वपुः कथं धरित्री</p>
<p>भ्रमति कुतः किममी नटन्ति नीपाः ॥१४॥ २९</p>
<p>पौर्णमासी ः शृणुवः किमाह ललिता । ३०</p>
<p>ललिता (नेपथ्ये) ः सहि राहे, मा विसीद । पब्बदपरिक्कमोबक्कमो एसो । [सखि राधे, मा विषीद, पर्वतपरिक्रमोपक्रम एषः ।] ३१</p>
<p>पौर्णमासी ः शृऊयतां वत्साया व्याहृतिः । ३२</p>
<p>राधिका (नेपथ्ये) ः</p>
<p>सहचरि, परिज्ञातं सद्य समस्तमिदं मया</p>
<p>पटिमपञलैस्त्वं निह्नोतुं कियत्प्रभविष्यसि ।</p>
<p>विरम कृपणे भावी नायं हरेर्विरहक्लमो</p>
<p>मम किमभवन्कण्ठे प्राणा मुहुर्निरपत्रपाः ॥१५॥ ३३</p>
<p>वृन्दा ः भगवति, विवक्षुरिव विशाखा लक्ष्यते । ३४</p>
<p>विशाखा (नेपथ्ये) ः</p>
<p>तं विद्धंसिअ कंसं रक्तिमुहे तुह मेलिस्सै प्पणै ।</p>
<p>सहि मा घुम्म विलक्खा क्खमाबदीणं ध्रीणासि ॥१६॥ ३५</p>
<p>पौर्णमासीः समाकर्णय वरवर्णिनीवर्णितं । ३६</p>
<p>(नेपथ्ये)</p>
<p>नाश्वासनं विरचय त्वमिदं हताशो</p>
<p>शुष्यन्मुखी मम गुणं परिकीर्तयन्ती ।</p>
<p>दूरादमार्दवभृतोऽपि मुहुः क्षमायाः</p>
<p>कुक्षिं विदारयति पश्य रथाङ्गनेमिः ॥१७॥ ३७</p>
<p>पौर्णमासी ः अहह राजीवनेत्रयात्रावित्रासितचेताः कामप्यधैर्यदीक्षामुरीचकार चकोराक्षी । ३८</p>
<p>वृन्दा ः</p>
<p>क्षणं विक्रोशन्ती विलुठति शताङ्गस्य पुरतः</p>
<p>क्षणं बाष्पग्रस्तां किरति किल दृष्टिं हरिमुखे ।</p>
<p>क्षणं रामस्याग्रे पतति दशनोत्तम्भिततृणा</p>
<p>न राधेयं कं वा क्षिपति करुणाम्भोधिकुहरे ॥१८॥ ३९</p>
<p>पौर्णमासी ः (सास्रम्) हा हन्त! हन्त!</p>
<p>न हि न्यस्ता दृष्टिः क्षणमधरपालीपरिमले</p>
<p>यया कंसारातेः प्रियसहचरीणामपि पुरः ।</p>
<p>गुरूणामप्यग्रे यदकलितलज्जावलिरभूद्</p>
<p>इयं राधा सद्यस्तदिह मम चेतो ग्लपयति ॥१९॥ ४०</p>
<p>(पुनर्निरूप्य)</p>
<p>रथिनः पथि पश्यतः सखेदं</p>
<p>बत राधावदनं मुरान्तकस्य ।</p>
<p>किरतो नयने घनाश्रुबिन्दून्</p>
<p>अरविन्दे मकरन्दवत्क्रमेण ॥२०॥ ४१</p>
<p>वृन्दा ः नूनं कुमारीणां प्राणाः प्राणेश्वरेण सार्धमेवाद्य प्रयास्यन्ति । ४२</p>
<p>पौर्णमासी ः पुत्रि! हरेः सन्देशहरं पश्य पश्य—</p>
<p>एतास्तूर्णं नयत कियतीः नयत कियतीरार्ति मिश्रास्तमिस्रा</p>
<p>भावी भव्याः पुनरपि मया मङ्गलः सङ्गमो वः ।</p>
<p>इत्थं दीर्घैरघविजयिना हन्त सन्दानितोऽभूद्</p>
<p>आशापाशैः सरसिजदृशां प्राणसारङ्गसङ्घः ॥२१॥ ४३</p>
<p>वृन्दा (सव्यथम्)ः</p>
<p>न पिबति मकरन्दं वृन्दमिन्दिन्दिराणां</p>
<p>वनमपि न मयूरास्ताण्डवैर्मण्डयन्ति ।</p>
<p>विदधति च रथाङ्गाः स्वाङ्गनाभिर्न सङ्गं</p>
<p>सरति सरसिजाक्षे गोष्ठतः पत्तनाय ॥२२॥ ४४</p>
<p>पौर्णमासी (नेमिवर्त्मानुसृत्य सखेदम्)ः अहह !</p>
<p>अद्वीपे क्षिपति समस्तजगतीमस्तोकशोकाम्बुधौ</p>
<p>राधा सम्भृतकाकूराकुलमसौ चक्रे तथा क्रन्दनम् ।</p>
<p>येन स्यन्दननेमिनिर्मितमहासीमन्तदम्भादिदं</p>
<p>हा सर्वंसहयापि निर्भरमभूद्दूराद्विदीर्णं भुवा ॥२३॥ ४५</p>
<p>वृन्दा ः हा कष्टं ! हा कष्टं !</p>
<p>पुरः क्वचन धावति स्फुरति चित्रितेव क्वचित्</p>
<p>तनोति हसितं क्वचित्क्वचन तीव्रमाक्रन्दति ।</p>
<p>इयं प्रलपति क्वचित्क्वचन मौनमालम्बते</p>
<p>मुकुन्दविरहोद्गतैर्मुहुरधीराधिभिः ॥२४॥ ४६</p>
<p>नेपथ्येः</p>
<p>क्व नन्दकुलचन्द्रमाः क्व शिखिचन्द्रकालङ्कृतिः</p>
<p>क्व मन्द्रमुरलीरवः क्व नु सुरेन्द्रनीलद्युतिः</p>
<p>क्व रासरसताण्डवी क्व सखि जीवरक्षौषधिर्</p>
<p>निधिर्मम सुहृत्तमः क्व बत हन्त हा धिग्विधिम् ॥२५॥ ४७</p>
<p>पौर्णमासी ः धिक्कष्टं ! मूर्तमेतद्दुर्निवारं कारुण्यडम्बरं परिलम्बते । तदितस्तूर्णं मे प्रस्थितिः पथ्या । ४८</p>
<p>वृन्दाः भगवति ! मुखरामत्र सन्निधापयितुमिच्छामि । (इत्युभे निष्क्रान्ते)</p>
<p>विष्कम्भकः –</p>
<p>(ततः प्रविशति सखीब्यामाश्वास्यमाना राधा । ) ४९</p>
<p>राधा (साक्रन्दम्) ः</p>
<p>निपीता न स्वैरं श्रुतिपुटिकया नर्मभणितिर्</p>
<p>न दृष्टा निःशङ्कं सुमुखि मुखपङ्केरुहरुचः ।</p>
<p>हरेर्वक्षःपीठं न किल घनमालिङ्गितमभूद्</p>
<p>इति ध्यायं ध्यायं स्फुटति लुठदन्तर्मम मनः ॥२६॥ ५०</p>
<p>विशाखा ः हला, कण्हस्स पच्चाअमणसन्देसं जानन्ती बि ईरिसे बेअणाणलझलक्कारे अप्पाणं पक्खिबन्ती कीस सहीणं पराणं करीसेण रन्धेसि ? [सखि, कृष्णस्य प्रत्यागमनसन्देशं जानन्त्यपि ईदृशे वेदनानलझलत्कारे आत्मानं परिक्षिपन्ती कस्मात्सखीनां प्राणान्कारीषेण रन्धयसि ।] ५१</p>
<p>राधिका (संस्कृतमाश्रित्य) ः</p>
<p>चेतः खिन्नजने हरेः परिणतं कारुण्यवीचीभरैर्</p>
<p>इत्याभीरनतभ्रुवां त्वै भवदालोकसम्भावना ।</p>
<p>मर्मग्रन्थविकृन्तनव्यसनिनी तं तादृशं वैरिणी</p>
<p>क्रूरेयं विरहव्यथा न सहते मद्भागधेयोत्सवम् ॥२७॥ ५२</p>
<p>(इत्यार्तिं नाटयन्ती)</p>
<p>उत्तापी पुटपाकतो ऽपि गरलग्रामादपि क्षोभणो</p>
<p>दम्भोलेरपि दुःसहः कटुरलं हृन्मग्नशूल्यादपि</p>
<p>तीव्रः प्रौढविसूचिकानिचयतो ऽप्युच्चैर्ममायं बली</p>
<p>मर्माण्यद्य भिनत्ति गोकुलपतेर्विश्लेषजन्मा ज्वरः ॥२८॥ ५३</p>
<p>(इति मुक्तकण्ठं रोदिति)</p>
<p>नेपथ्येः</p>
<p>अद्य प्राणपरार्धतोऽपि दयिते दूरं प्रयाते हरौ</p>
<p>हा धिग्दुःसहशोकशङ्कुभिरभूद्विद्धान्तरा राधिका ।</p>
<p>तेनास्याः प्रतिषेधमर्थचरिते त्वं मा कृथा मा कृथाः</p>
<p>क्षीणेयं क्षणमत्र सुष्ठु विलुठत्यार्तस्वरं रोदितुम् ॥२९॥ ५४</p>
<p>ललिता (नेपथ्याभिमुखमालोक्य स्वगतम्) ः बुन्दे ! साहु साहु, जं णिबारणुम्मुही मुहरा तुए णिबारिदा । [वृन्दे ! साधु साधु, यत्निवारणोन्मुखी मुखरा त्वया निवारिता ।] ५५</p>
<p>श्रीराधा (पुनश्चक्रवाकीं विलोक्य साभ्यर्थनम्)ः</p>
<p>इयमुपगता प्राचीतस्त्वं रथाङ्गि ततो हरिस्</p>
<p>तव पदमगादक्ष्णोरस्य प्रवृत्तिमुदीरय ।</p>
<p>विलयति रथक्लान्तिं हन्त प्रभोः पथि तस्य कः</p>
<p>प्रणयति जनः को वा पत्राङ्कुरादिपरिष्क्रियाम् ॥३०॥ ५६</p>
<p>ललिता ः पिअसहि, बिउइणीणिउरंबकुडबं कलंबसाहिसिहरे महुरापथ्याणुकंठिदं बिअ पेक्ख बलिपुट्ठराअम् । [प्रियसखि, वियोगिनीनिकुरम्बकुटुम्बं कदम्बशाखिशिखरे मथुराप्रस्थानोत्कण्ठितमिव पश्य बलिपुष्टराजम् ।] ५७</p>
<p>राधा (सश्लाघम्) ः</p>
<p>भ्रातर्वायस मण्डलीमुकुट हे निष्क्रम्य गोष्ठादितः</p>
<p>सन्देशं वद वन्दनोत्तरममुं वृन्डाटवीन्द्राय मे ।</p>
<p>दग्धुं प्राणपशुं शिखी विरहभूरिन्धे मदङ्गालये</p>
<p>सान्द्रं नागरचन्द्र भिन्धि रभसादाशार्गलाबन्धनम् ॥३१॥ ५८</p>
<p>(सव्यतः शारिकामवेक्ष्य)</p>
<p>न वेद्मि न हि शारिके यदसि तस्य दूती हरेर्</p>
<p>इदं प्रथमतः स्फुटं कथय मुञ्च वार्तां पराम् ।</p>
<p>स पिष्टकटुकण्टकः सखिभिरावृतो वर्तते</p>
<p>रथो रथ इति ब्रुवन्किमधुना प्रतीचीमुखः ॥३२॥ ५९</p>
<p>(इति विक्रोशन्ती सशङ्कम्)</p>
<p>किं जप्पिस्सदि संपदं गुरुअणो हा वैणवं क्वामृतं</p>
<p>जुत्तिं सोअहरं सुणामि ण कहं हा नर्मभङ्गी क्व सा ।</p>
<p>धीरं किं ण धरेमि हंत हिअए हा प्राणनाथः क्व मे</p>
<p>कट्ठं मुञ्चध रे पराणहदऽ हा धिङ्न दृष्टो हरिः ॥३३॥ ६०</p>
<p>[किं जल्पिष्यति साम्प्रतं गुरुजनो हा वैणवं क्वामृतं</p>
<p>युक्तिं शोकहरं शृणोमि न कथं हा नर्मभङ्गी क्व सा ।</p>
<p>धीरं किं न धरामि हन्त हृदये हा प्राणनाथः क्व मे</p>
<p>कष्टं मुञ्चथ रे प्राणहतका हा धिङ्न दृष्टो हरिः ॥]</p>
<p>विशाखा (अपवर्य) ः ललिदे, तुरिअं कुण कं बि उबाअं, जेण एसो पराणबिद्दोही पिअसहीए बेअणंतरङ्गो क्खणं बि सिढिलीअदि । [ललिते, त्वरितं कुरु कमप्युपायं, जेण एसो पराणबिद्दोही पिअसहीए बेअणंतरङ्गो क्खणं बि सिढिलीअदि ।] ६१</p>
<p>ललिता (राधामुपेत्य संस्कृतेन)ः</p>
<p>आशङ्केमहि पङ्कजाक्षि कुतुकी निर्माय मायां क्रमाद्</p>
<p>अक्रूरादिमयीं हरिः परिहसत्यस्मान्कलावानयम् ।</p>
<p>मोक्तुं न क्षमते कदापि यदयं वृन्दाटवीकन्दरं</p>
<p>शक्यः प्रेक्षितुमञ्जसा सखि स चेत्कुञ्जान्तरे मृग्यते ॥३४॥ ६२</p>
<p>विशाखा ः ललिदे, साहु साहु ! सच्चं बिअक्खणासि । [ललिते, साधु साधु ! सत्यं विलक्षणासि ।] ६३</p>
<p>राधा ः हन्त सख्यौ ! नासम्भाव्यमिदम् । तन्मृगयेमहीति । (इति परिक्रम्य पुरः कुरङ्गीर्विलोकयन्ती सबाष्पमुच्चैः ।) ६४</p>
<p>हरि हरि भव्तीभिः स्वान्तहारी हरिण्यो</p>
<p>हरिर्हि किमपाङ्गातिथ्यसङ्गी व्यधायि ।</p>
<p>यदनुरणितवंशीकाकलीभिर्मुखेभ्यः</p>
<p>सुखतृणकवला वः सामिलीढाः स्खलन्ति ॥३५॥ ६५</p>
<p>(इत्यन्यतो गत्वा साट्टहासम् ।)</p>
<p>अले मोलि च्छिप्पं भण पैहलंदीं कुडिलदं</p>
<p>कुडंगे गूढङ्गो णिबस{इ} कहं पिच्छम{उ}ली ।</p>
<p>नवाम्भोदश्रेणीस्तनितगणतोऽप्यर्बुदगुणं</p>
<p>पिअं भो तुम्हाणं मुरलिजणिदं जस्स रणिदम् ॥३६॥ ६६</p>
<p>[अरे मयूरि क्षिप्रं भण परिहरन्तीं कुटिलतां</p>
<p>कुञ्जे गूढाङ्गो निवसति कुत्र पिच्छमौली ।</p>
<p>नवाम्भोदश्रेणीस्तनितगणतोऽप्यर्बुदगुणं</p>
<p>प्रियं भो युष्माकं मुरलिजनितं यस्य रणितम् ॥]</p>
<p>विशाखा (सोद्ग्रीवमवेक्ष्य)ः एसा पिअसहीए कुंडणिउंजे गुंजाअली दीसदि । [एषा प्रियसख्याः कुण्डनिकुञ्जे गुञ्जावली दृश्यते ।] ६७</p>
<p>राधा (सम्भ्रमेणादाय जिघ्रन्ती सोत्कम्पम्) ः</p>
<p>मणिराजरुचाविराजिता दनुजारेः स्फुरितासि वक्षसि ।</p>
<p>इह किं लुठसि त्वमाकुला सखि गुञ्जावलि कुञ्जवर्त्मनि ॥३७॥ ६८</p>
<p>ललिता ः मग्गेणाहिणिबेसेण अबिण्णादमग्गॉ अम्हे कथं सहित्थलीपेरंतं पत्तम्ह । [मार्गेणाभिनिवेशेनाविज्ञातमार्गा वयं कथं सखीस्थलीपर्यन्तं प्राप्ताः स्म ।] ६९</p>
<p>राधा ः हा प्रियसखि चन्द्रावलि ! (इत्यौत्सुक्यमभिनीय) विशाखे तामदृष्टपूर्वां वल्लवितवल्लवेन्द्रनन्दिनीं चन्द्रावलीं द्रष्टुमिच्छामि । ७०</p>
<p>विशाखा ः सा क्खु करालाए संदाणिदा मंदिरे झीणदि । [सा खलु करालया सन्दानिता मन्दिरे क्षीयते ।] ७१</p>
<p>राधा ः तदमुं गिरीन्द्रमेव गौरवेण गिरां पात्रङ्करवाणीति । (परिक्रम्य सेर्ष्यम्) विशाखे, कुतः साम्प्रतं मां प्रतारस्यसि यदग्रे देवी चन्द्रावली । (इत्युपसृत्य सबाष्पगद्गदम्) ७२</p>
<p>कुसुमिनि लतापुञ्जे गुञ्जे मदान्धमधुव्रते</p>
<p>त्रसदिव दृशोर्द्वन्द्वं न्यस्यन्स्मितस्फुरिताधः ।</p>
<p>किमिह मुरलीपाणिर्वेणीशिखोच्चलचन्द्रकः</p>
<p>सखि तव सखा दृष्टः स्वैरी व्रजेन्द्रसुतस्त्वया ॥३८॥ ७३</p>
<p>(कन्दरे निजोक्तिप्रतिध्वानमाकर्ण्य सव्यथम्) कथं साक्रन्दमसौ मामेवानुपृच्छति । (इति सविधमासाद्य सव्यामोहम्) ७४</p>
<p>सान्द्रैः सुन्दरि वृन्दशो हरिपरिष्वङ्गैरिदं मङ्गलं</p>
<p>दृष्टं ते हतराधयाङ्गमनया दिष्ट्याद्य चन्द्रावलि ।</p>
<p>द्रागेनां निहितेन कण्ठमभितः शीर्णेन कंसद्विषः</p>
<p>कर्णोत्तंससुगन्धिना निजभुजद्वन्द्वेन सन्धुक्षय ॥३९॥ ७५</p>
<p>ललिता ः हला, फडिअसिलापडिबिम्बिदा एसा तुमं जेब्ब ण क्खु चन्दाअली । [सखि, स्फटिकशिलाप्रतिबिम्बिता एषा त्वमेव न खलु चन्द्रावली ।] ७६</p>
<p>श्रीराधा ः (निरूप्य) नातथ्यं ब्रवीषि । (इति पुरो गत्वा सोल्लासं विहस्य) ललिते! दिष्ट्याहं मुक्तविग्रहाद्य संवृत्ता । पश्य पश्य ः (इत्यङ्गुल्या दर्शयन्ती) ७७</p>
<p>विदूरे कंसारिर्मुकुटितशिखण्डावलिरसौ</p>
<p>पुरे गौराङ्गीभिः कलितपरिरम्भो विलसति । ७८</p>
<p>(इति साभ्यसूयं पुनर्निरूप्य, सखेदम्)</p>
<p>न कान्तोऽयं शङ्के सुरपतिधनुर्धाममधुरस्</p>
<p>तडिल्लेखाहारी गिरिमवललम्बे जलधरः ॥ ४० ॥ ७९</p>
<p>(इति मूर्च्छति)</p>
<p>उभे ः हला, समस्सस समस्सस । [सखि समाश्वसिहि समाश्वसिहि ।] ८०</p>
<p>श्रीराधा ः (समाश्वास्य सादरम्)</p>
<p>गिरीन्द्र त्वं प्रेम्णा प्रवरवरिवस्याविरचने</p>
<p>वरीयानित्यङ्के तव वसति शन्के प्रभुरसौ । ८१</p>
<p>(इति काकुमातन्वती)</p>
<p>दरीद्वारं दूराद्दुर्तमिह दरोद्घाट्य दयया</p>
<p>दुरन्तं दैन्योर्मिं मम दमय दामोदरदृशा ॥४१॥ ८२</p>
<p>(पुनर्निभाल्य) कथमेष झात्कारकारिवारिनिर्झरायितमहाशत्रुपूरो मौनमेवावलम्बते । ८३ (इत्यञ्जलिं बध्नती)</p>
<p>गोवर्धन त्वमिह गोकुलसङ्गिभूमौ</p>
<p>तुङ्गैः शिरोभिरभिपद्य नभो विभासि ।</p>
<p>तेनावलोक्य हरितः परितो वदाशु</p>
<p>कुत्राद्य वल्लवमणिः खलु खेलतीति ॥४२॥ ८४</p>
<p>(किङ्चिदग्रे गत्वा)</p>
<p>मकरन्दकरम्बितः कदम्बो</p>
<p>ननु सोऽयं चटुलाक्षि यस्य मूले</p>
<p>प्रचलाकशलाकया हरिर्मे</p>
<p>कचपक्षे रचयाञ्चकार चूडाम् ॥४३॥ ८५</p>
<p>(दक्षिणतः प्रेक्ष्य सविक्रोशम्)</p>
<p>सेयं गोवर्धनगिरिदरी द्वारि विन्यस्तचित्रा</p>
<p>यस्यामास्ते विचकिलमयी कल्पिता तेन शय्या ।</p>
<p>दृष्ट्वाप्येनां ललितमभितः स्मारयन्तीं पुरस्तात्</p>
<p>प्राणान्कण्ठे सखि विचरतो धिग्वराकान्ममास्तु ॥४४॥ ८६</p>
<p>(इति वैक्लव्यं नाटयन्ती)</p>
<p>दृष्टः कुञ्जगणो व्यलोकि निखिलं वृन्दाटवीकोटरं</p>
<p>निर्बन्धेन निभालिता च निविडा भाण्डीरभूमण्डली ।</p>
<p>प्रत्यङ्गं मुहुरीक्षितः सखि मया सोऽयं च गोवर्धनो</p>
<p>लब्धः क्वापि न तस्य हन्त ललिते गन्धोऽपि बन्धोस्तव ॥४५॥ ८७</p>
<p>ललिता ः हला कुडङ्गे लुक्किदो माहवो तुए कित्तिअबारं ण लद्धोत्थि । तां णिबिण्णा मा होहि । ८८</p>
<p>श्रीराधा ः (परिक्रम्य ससम्भ्रमं संस्कृतेन) साधु ललिते! साधु साधु पश्य दूरादक्रूरेण पुरः स्यन्दनमारूढोऽयं नन्दनन्दनः तदेनं कण्ठग्राहमवरोहयिष्ये । ८९ (इति तदभ्यर्णमासाद्य सव्यथम् ।)</p>
<p>गिरेः शृङ्गं स्वर्णस्तवकितमिदं हन्त न रथस्</p>
<p>तमालोऽसौ नीलद्युतिरिह न गोपीरतिगुरुः ।</p>
<p>बली शार्दूलोऽयं न हि नृपतिदूतः सखि पुरो</p>
<p>विधातुर्वामत्वात्कथमितरथा सर्वमुदभूत॥४६॥ ९०</p>
<p>(इति मूर्च्छति)</p>
<p>विशाखा ः (सोद्वेगम्) ललिदे ! जाब भिसिणीदलाहमाणेमि दाब नं पडञ्चलेन बीएहि । [ललिते, जावत्विसिनीदलान्यानयामि तावदेनां पटाञ्चलेन वीजय ।] ९१</p>
<p>(नेपथ्ये) ः</p>
<p>विरहभरमुदीर्णं प्रेक्ष्य राधातिदैन्यं</p>
<p>स्फुटमखिलमशुय्षन्मानसी हन्त गङ्गा ।</p>
<p>अहह वरितुरङ्गाजीव्यशृङ्गाग्रादूर्वः</p>
<p>शतभुजमितिरासीदेष गोवर्धनोऽपि ॥४७॥ ९२</p>
<p>श्रीराधा ः (प्रबुध्य सप्रणयेर्ष्यम्) हला राहि, मुञ्च अलिअमाणदुल्ललिदत्तणम् । [सखि राधे, मुञ्च अलीकमानदुर्ललितत्वम् ।] ९३</p>
<p>(ललिता निश्वस्य नम्रीभवति) ९४</p>
<p>श्रीराधा ः हल राहे ! एसो दे पासद्ददिण्णो कण्णो केलिकुडङ्गे पविसदि कण्हो । [सखि राधे ! एष ते पदशब्ददत्तकर्णः केलिकुञ्जे प्रविशति कृष्णः ।] ९५</p>
<p>मुकुन्दोऽयं कुन्दोज्ज्वलपरिसरं कुञ्जमयते</p>
<p>लताली च स्मेरा मधुपविरुतैस्त्वां त्वरयति ।</p>
<p>तदुत्तिष्ठोन्मत्ते न तुद पदलग्नां सहचरीं</p>
<p>दुरापास्ते मौग्ध्याद्विरमति वरीयानवसरः ॥४८॥ ९६</p>
<p>ललिता ः हा हदह्मि देब्बहदएण । [हा हतास्मि दैवहटकेन ।] (इति फुट्कृत्य रोदिति) ९७</p>
<p>विशाखा ः (सम्भ्रमादुपेत्य) ललिदे किं क्खु एदं ? धीरा होहि । [ललिते, किं खल्विदं ? धीरा भव ।]९८</p>
<p>श्रीराधा ः (सविस्मयम्) सहि, किं क्खु तुमं च्चेअ ललिदासि ? [सखि, किं खलु त्वमेव ललितासि ?] ९९</p>
<p>ललिता ः (सगद्गदम्) अध ईम् । [अथ किम् ।] १००</p>
<p>श्रीराधा ः अम्महे ! सच्चं भणदि, जमहं राहम्हि । (समन्ताद्विलोक्य) णूणं वनमालिआपुप्फाइं बिएदुमेत्थ पत्थह्मि । ता कण्हस्स कण्णपूरकिदे मल्लिअत्थवां गेण्हिस्सम् । [अहो ! सत्यं भणति, यदहं राधास्मि । नूनं वनमल्लिकापुष्पानि विचेतुमत्र प्राप्तास्मि । तत्कृष्णस्य कर्णपूरकृते मल्लिकास्तवकं ग्रहीष्यामि ।] १०१ (इति पुष्पवाटिकामुपेत्य सातङ्कं संस्कृतेन) ः</p>
<p>किमग्रे मल्लीनां स्खलति कलिकाश्रेणिरधुना</p>
<p>कदम्बानां किं वा त्रुटति परितो मञ्जरिततिः ।</p>
<p>कथं वा जातीनां दधति मुकुलाः श्यामलरुचिं</p>
<p>हरेर्वृन्दारण्ये द्रुतमहह केयं गतिरभूत॥४९॥ १०२</p>
<p>उभे ः णूणं महादावग्गिजालविलीढा एसा बणत्थली । [नूनं महादवग्निज्वालाविलीढा एषा वनस्थली ।] १०३</p>
<p>श्रीराधा ः ललिदे ! ण जाणे तक्खदावाणलकीलाविलीढं बिअ कीस अज्ज मे चित्तं पडिभादि । ता दिट्ठिमेत्तमहिदपाण्डावमण्डलं दे बास्समणुसरेम्ह । [ललिते ! न जाने तक्षदावाणलकीलाविलीढं बिअ कीस अज्ज मे चित्तं पडिभादि । ता दिट्ठिमेत्तमहिदपाण्डावमण्डलं दे बास्समणुसरेम्ह ।] १०४</p>
<p>ललिता ः एदु एदु पिअसही । [एतु एतु प्रियसखी ।] १०५</p>
<p>श्रीराधा ः (सहर्षं) णादिदूरे गोउलिन्दणन्दणो भवे, जमेसा गोमण्डली लक्खीअदि । [नातिदूरे गोकुलेन्द्रनन्दनो भवेत्, यदेषा गोमण्डली लक्ष्यते ।] (इति परिक्रम्य सोद्वेगम्)</p>
<p>चरति न पुरः शम्पं बाष्पप्रवाहिविलोचना</p>
<p>मुखपरिसरे लब्धोद्घूर्णा न लेढि च तर्णकान।</p>
<p>किमिति हरितो हम्बारावैरियं सखि भिन्दती</p>
<p>हरि हरि हरेर्धेनुश्रेणी परं पथि शीर्यते ॥६०॥ १०६</p>
<p>(नेपथ्ये)</p>
<p>दंशः कंसनृपस्य वक्षसि रुषा कृष्णोरगेणार्प्यतां</p>
<p>दूरे गोष्ठतडागजीवनमितो येनापजह्रे हरिः ।</p>
<p>हा धिक्कः शरणं भवेन्मृदि लुठद्गात्रीयमन्तःक्लमाद्</p>
<p>आभीरीशफरीततिः शिथिलितश्वासोर्मिरामीलति ॥६१॥ १०७</p>
<p>(राधा सोत्कम्पं घूर्णन्ती मूर्च्छति ।) १०८</p>
<p>ललिता ः हला समस्सस समस्सस । [सखि समाश्वसिहि समाश्वसिहि ।] १०९</p>
<p>श्रीराधा (चक्षुरुन्मील्य नभो व्लोकयन्ती) ः देव दिवाकर ! नमस्यति राधिका साधयाभीष्टम् । ११०</p>
<p>विशाखा ः (ससम्भ्रमम्) सहस्सभाणुणा मङ्गलमासंसिदम् । [सहस्रभानुना मङ्गलमाशंसितम् ।]१११</p>
<p>श्रीराधा ः (अश्रुतिमभिनीय) हन्त हन्त—</p>
<p>विषूचीनैर्नीता मधुरिमपरीतैर्मधुभिदः</p>
<p>पदैर्वैलक्षण्यं किमपि जगतीलोचनहरम् ।</p>
<p>इयं तीरक्षौणी तरणितनयायाः सखि दृशोर्</p>
<p>व्रजन्ती पन्थानं मम करणवृत्तीर्ज्वरयति ॥५२॥ ११२</p>
<p>ललिता ः हला एत्थ पुलिणे सुरमाराहिअ अहिट्ठमब्भत्थेम्ह । [सखि अत्र पुलिने सूर्यमाराध्य अभीष्टमभ्यर्थयामः ।] ११३</p>
<p>श्रीराधा (पुलिने लुठन्ती) ः</p>
<p>त्वमस्माकं यस्मिन्पशुपरमणीनां रचितवान्</p>
<p>सदा भूयो भूयः प्रणयगहनां तुष्टिलहरीम् ।</p>
<p>तदेतत्कालिन्दीपुलिनमिह खिन्नाः किमधुना</p>
<p>परीरम्भादम्भोरुहमुख न सम्भावयसि नः ॥५३॥ ११४</p>
<p>ललिता (कालिन्दीमवलोक्य) ः</p>
<p>बहिणि मिहिरबंसुत्तंसरूबे तुअत्तो</p>
<p>महुमहण पौत्तिं लद्धुकामा गदम्हि । ११५</p>
<p>[भगिनि मिहिरवंशोत्तंसरूपे त्वत्तो</p>
<p>मधुमथनप्रवृत्तिं लब्धुकामा गतास्मि ।]</p>
<p>श्रीराधा (संस्कृतेन) ः</p>
<p>यदजनि मणिहर्म्यस्पर्धिकुञ्जानुबिद्धं</p>
<p>तव सखि नवरोधस्तस्य लीलावरोधः ॥५४॥ ११६</p>
<p>(इति मूर्च्छति ।)</p>
<p>विशाखा ः ललिदे ! बणमालिणो णिम्मल्लमालं णासासिहरे अप्पेहि । [ललिते ! वनमालिनो निर्मलमालां नासाशिखरेऽर्पय ।] ११७ (इत्युभे तथा कुरुतः ।)</p>
<p>श्रीराधा (चिरात्प्रबुध्य संस्कृतेन) ः ललिते ! समाकर्णय—</p>
<p>दृष्टः कोऽपि भयङ्करः सखि मया स्वप्नो बलीयानभूद्</p>
<p>एतस्मिन्नपि मे प्रतीतिरचना जाग्रद्दशेत्युद्गता ।</p>
<p>दूतः कोऽपि दुराग्रहः क्षितिपतेरागत्य वृन्दाटवीं</p>
<p>कृष्णं हन्त रथेन (इत्यर्धोक्ते) &hellip;</p>
<p>&hellip; शान्तमहह क्षेमं व्रजे तिष्ठतु ॥५५॥</p>
<p>तदहं दुःस्वप्नविपाकशान्तये कलिन्दनन्दिन्यां कृताभिषेका मुकुन्दं पश्येयम् । ११८</p>
<p>विशाखा ः हला, खेलातित्थं गच्छम्ह जहिं सदा मुउन्दो खेलदि । [सखि, खेलातीर्थं गच्छामः, यत्र सदा मुकुन्दः खेलति ।] ११९</p>
<p>(इति सर्वाः परिक्रामन्ति । ततः प्रविशति वृन्दा मुखरा च ।)</p>
<p>मुखराः बच्छे ! किं करेदि राही ? [वत्से ! किं करोति राधा ?] १२०</p>
<p>वृन्दा ः आर्ये ! पश्येयम् । विशाखया सह खेलातीर्थमवगाहते । १२१</p>
<p>श्रीराधा (तुङ्गां तरङ्गशोभां विलोक्य)ः विशाखे ! साधु साधु, यदद्य खेलातीर्थमुपनीतास्मि । पश्य, नीलाम्बुजवनीनिलीनस्तव सखा विस्तृतभुजार्गलः खेलति । १२२ (इत्युभे निष्क्रान्ते ।)</p>
<p>विशाखाः अदो ओदरेहि । [अतः अवतर ।] १२३</p>
<p>ललिता (विलोक्य सविक्रोशम्)ः हद्धी हद्धी ! हदम्हि हदम्हि ! एसा पिअसही विसाहाए सद्धं गहिरपबाहे णिमग्गा ज्जेब्ब । ण उण इदो उत्थिदा । ता तुण्णं दोण्णं तैआ भबिस्सम् । [हा धिखा धिक्! हतास्मि हतास्मि ! एषा प्रियसखी विसाखया सार्धं गभीरप्रवाहे णिमग्ना एव । न पुनरित उत्थिता । तत्तूर्णं द्वयोस्तृतिया भविष्ये ।] (इत्यवतरणं नाटयति ]) १२४</p>
<p>मुखरा (सास्रम्) ः हा देब्ब ! हा देब्ब ! किं क्खु एदं ? [हा दैवं ! किं खल्विदं ?] १२५</p>
<p>वृन्दा (साक्रन्दं) ः धिक्! केयं गतिरुपस्थिता ? (इत्यार्तिं नाटयन्ती) आर्ये ! मनुनावतितीर्षुं तरस्या धारय ललिताम् । (इत्युभे तथा कुरुतः ।) १२६</p>
<p>ललिता (विलोक्य स्वगतम्) ः हद्धी हद्धी ! गरिट्ठो बिग्घो उबत्थिदो । ता केणाबि बबदेसेण इदो णिक्कमिअ गोअड्ढणे भिउपडणेण णं पिअजणबिप्पओअदंसणेणाबि अबिदिण्णं सिलकढिणं तणुअं सिलाहिं चूण्णस्सम् । [हा धिखा धिक्! गरिष्ठो विघ्न उपस्थितः । तत्केनापि व्यपदेशेन इतो निष्क्रम्य गोवर्धने भृगुपतनेन प्रियजनविप्रयोगदर्शनेनापि अविदीर्णं शिलाकठिणां तनुं शिलाभिश्चूर्णयिष्यामि ।] (इति शोकावेगमपह्नुत्य प्रकाशम् ।) अज्जे ! मुञ्चेहि ममहं गदुअ एदमच्चरिअं बुत्तन्तं भाबदीपहुदीणं बिण्णबिस्सम् । \आर्ये ! मुञ्च मामहं गत्वा एतदाश्चर्यं वृत्तान्तं भगवतीप्रभृतीभ्यो विज्ञापयिष्यामि ।[^1] १२७</p>
<p>आकाशे ः</p>
<p>प्रभुर्भवति कः कृती महिमपुरमस्याः परं</p>
<p>निरूपयितुमुज्ज्वलं जगति गोपवामभ्रुवाम् ।</p>
<p>मुनीन्द्रकुलदुर्लभा नवतडिद्विलासाद्य या</p>
<p>भिदां सह वयस्यया मिहिरमण्डलस्याकरोत॥५६॥ १२८</p>
<p>वृन्दा ः आर्ये ! श्रूयताम् । राधिकायाः सिद्धिरमीभिर्मेघान्तरितैः सिद्धैः श्लाघ्यते । १२९</p>
<p>मुखरा (भूतले लुठन्ती) ः हा हा णत्तिणि राहे ! कहिं गदासि ? [हा हा नप्त्रि राधे ! कुत्र गतासि ?] १३०</p>
<p>वृन्दा (सखेदम्) ः</p>
<p>अहह गहनमेतच्चिन्तयन्ती समन्तात्</p>
<p>कुटतरपुटपाकज्वालयैवाकुलास्मि ।</p>
<p>विपरिणतिमकाण्डे पुण्डरीकेक्षणस्ते</p>
<p>कथमिव भवितासौ शुश्रुवान्पञ्कजाक्षि ॥५७॥ १३१</p>
<p>पुनराकाशे ः</p>
<p>प्रणयमणिकरण्डिका मुरारेः</p>
<p>शिव शिव जीवितमेव राधिकायाः ।</p>
<p>इयमपि ललिता द्रुतं सखेदा</p>
<p>शिखरदती शिखराद्गिरेः पपात ॥५८॥ १३२</p>
<p>मुखरा ः हा ललिदे ! कथं परिच्चत्तासि ? (इत्युद्घूर्णन्ती) बुन्दे ! सोआनल कीला जलिदमत्ताणां जमुणापबेसेण सीअलाएमि । [हा ललिते ! कथं परित्यक्तासि ? वृन्दे ! शोकानलज्वलितमात्मानं यमुनाप्रवेशेन शीतलयामि ।] १३३</p>
<p>पुनराकाशे ः वृद्धे ! साम्प्रतमिदमसाम्प्रतं मा कृथाः । १३४</p>
<p>वृन्दा ः आर्ये ! रविमण्डलान्निःसरन्ती वाणीयमनतिक्रमणीया । १३५</p>
<p>मुखरा ः ता एदं बुत्तं भाबदीए णिबेद{इ}स्सम् । [तदिदं वृत्तं भगवत्यै निवेदयिष्यामि ।] १३६</p>
<p>(पुनरप्यम्बरे गम्भीरध्वनिः) १३७</p>
<p>मुखरा ः बच्छे ! सुट्ठु ण सूब्बै केरिसी एसा दिब्बा बाणी ? [वत्से ! सुष्ठु न श्रूयते कीदृशी एषा दिव्या वाणी ?] १३८</p>
<p>वृन्दा ः</p>
<p>निर्व्याजं कुरु कर्णयोः कमलिनीक्लान्तिच्छिदा धर्मिणः</p>
<p>कोकस्त्रीप्रियसङ्गमप्रतिभुवो देवस्य दिव्या गिरः ।</p>
<p>कालिन्दीजलमज्जनेन मुखरे मा साहसिक्यं वृथा</p>
<p>भूयन्ते भविता प्रमोदसुधया पूर्णो महानुद्धवः ॥५९॥ १३९</p>
<p>(इति निष्क्रान्ते । इति निष्क्रान्ताः सर्वे ।) १४०</p>
<p>इति श्रीश्रीललितमाधवनाटके</p>
<p>उन्मत्तराधिको नाम तृतीयोऽङ्कः</p>
<p>॥३॥</p>
<p>*******************************************************************</p>
<p>.</p>
<p>(४)</p>
<p>***चतुर्थोऽङ्कः ***</p>
<p><strong>श्रीराधिकाभिसाराख्यगर्भाङ्कगर्भः</strong></p>
<p>(ततः प्रविशत्युद्धवः)</p>
<p>उद्धवः ः</p>
<p>अयं सर्वज्ञानां गुरुरपि भजत्यज्ञपदवीं</p>
<p>प्रभुष्णूनां चुडामणिरपि जडीभावमयते ।</p>
<p>सदा सान्द्रानन्दप्रकृतिरपि धत्ते विधुरतां</p>
<p>मुकुन्दं स्वीकुर्वन्प्रणयिनि जने प्रेमवशताम् ॥१॥ १</p>
<p>(पुरो विलोक्य) कथमियमत्र गार्गी ! (इत्युपसृत्य) आर्ये ! प्रणमामि । २</p>
<p>(प्रविश्य) गार्गी ः अमच्च ! चिरं सिञ्चेहि भक्तिसुहाप्पबाहेण पुहवीम् । [अमात्य ! चिरं सिञ्च भक्तिसुधाप्रवाहेण पृथिवीम् ।] ३</p>
<p>उद्धवः ः नूनं यदुराजाभिषेककौतुके तत्रभवत्या रोहिण्या सह गोकुलादत्रायातमार्यया ? ४</p>
<p>गार्गी ः णहु, णहु । किञ्च दोन्नं रामकण्हाणं ब्बदबद्धमहूसवे आहुदाए गोउलेसरीए सद्धं समाअदम् । [नहि नहि, किन्तु द्वयो रामकृष्णयोर्व्रतबन्धनमहोत्सवे यज्ञोपवीतकाले इति यावताहूतया गोकुलेश्वर्या सार्धं समागतं मया ।] ५</p>
<p>उद्धवः ः नालोकि लोकोत्तरा देवस्य रङ्गस्थलकेलिरार्यया ? ६</p>
<p>गार्गी ः केरिसी सा ? कहिज्जौ । [कीदृशी सा कथ्यताम् ।] ७</p>
<p>उद्धवः ः श्रूयताम्—</p>
<p>कृष्णार्कः साधुचक्रोत्सवरभसकृती रक्तलोकः खलाली</p>
<p>खद्योतद्योतहारी कलितकुवलयापीडगम्भीरनिद्रः ।</p>
<p>मल्लोलूकान्विधुन्वन्यदुकुलकमलोल्लासकारी स तुङ्गे</p>
<p>रङ्गद्वारोदयाद्रौ दनुजनृपतमं सूदयन्प्रादुरासीत॥२॥ ८</p>
<p>गार्गी ः तदो तदो ? [ततस्ततः ?]</p>
<p>उद्धवः ः ततश्च,</p>
<p>द्विपरुधिरमदश्रमोदबिन्दू</p>
<p>च्छलघुसृणागुरुचन्दनैः परीतः ।</p>
<p>जरठदशनदशुममण्डितांसो</p>
<p>हरिरिह रङ्गधरान्तरे चुकूर्द ॥३॥ ९अ</p>
<p>ततश्च, तथाविधवेशो दशविधैरेष दशधान्वभावि । तथा हि—</p>
<p>दैत्याचार्यस्तदास्ये विकृतिमरुणतां मल्लवर्याः सखायो</p>
<p>गण्डौन्नत्यं खलेशाः प्रलयं ऋषिगणा ध्यानमुञ्चास्रमम्बा ।</p>
<p>रोमाञ्चं सांयुगीनाः कमपि नवचमत्कारमन्तः सुरेन्द्राः</p>
<p>लास्यं दासाः कटाक्षं ययुरसितदृशां प्रेक्ष्य रङ्गे मुकुन्दम् ॥४॥ ९ब्</p>
<p>ततश्च—</p>
<p>वरकेशरमालयाञ्चितश्चलचानूरचमूरुमर्दनः ।</p>
<p>कुतुकोच्चलधीरदीदरद्यदुसिंहः खलभोजकुञ्जरम् ॥५॥ ९च्</p>
<p>गार्गी ः दिट्ठिआ दिट्ठन्तं गदो साहुजणाणं महाबुक्कसूलो । (इत्यानन्दमभिनीय) अमच्च ! धण्णा पोण्णमासी, जा कण्हस्स सङ्गममुञ्चती रङ्गकीलादिकोदूहलं पेक्खै । [दिष्ट्या दिष्टान्तं गतः साधुजणानां महावक्षःशूलः । अमात्य ! धन्या पौर्णमासी, या कृष्णस्य सङ्गममुञ्चती रङ्गक्रीडादिकौतूहलं प्रेक्षते ।] १०</p>
<p>उद्धावः—किमेतदुच्यते यस्याः प्रसङ्गादेव जगद्गुरोरपि गुरुर्बभूव सान्दीपनिः । ११</p>
<p>गार्गी (संस्कृतेन) ः</p>
<p>कामं सर्वाभीष्टकन्दं मुकुन्दं</p>
<p>या निर्बन्धात्प्राहिणोदिन्धनाय ।</p>
<p>आचार्यानी सा करोति स्म पण्यं</p>
<p>पिण्याकार्थं हन्त चिन्तामणीन्द्रम् ॥६॥ १२</p>
<p>उद्धवः ः शिष्याचारप्रचारचातुरीयं चाणूरमर्दानस्य । तदत्र नापराध्यति गुरोः कलत्रम् । १३</p>
<p>गार्गी ः सुदं मए महुमङ्गलो किदन्तणारादो आअड्ढिअ उण हरिणा गुरुणो दक्खिणीकिदो । [श्रुतं मया मधुमङ्गलो कृतन्तनगरादाकृष्य पुनर्हरिणा गुरवे दक्षिणीकृतः ।] १४</p>
<p>उद्धवः ः न केवलं गुरव एव दक्षिणीक्र्तः, किन्तु केलिगुरवे स्वात्मनेऽपि । यदस्य सौभाग्यकुलं मया गोकुले श्रुतम् । १५</p>
<p>गार्गी ः अबि णाम तत्थभवन्तेण गोउले गदमसि ? [अपि नाम तत्रभवता गोकुले गतमासीत्?] १६</p>
<p>उद्धवः ः अथ किम् । १७</p>
<p>गार्गी ः किं कादुं ? [किं कर्तुं ?] १८</p>
<p>उद्धवः ः देवीं चन्द्रावलीमानेतुम् । १९</p>
<p>गार्गी ः किं त्ति एसा णाणीदा ? [किमित्येषा नानीता ?] २०</p>
<p>उद्धवः (सबाष्पं) ः रुक्मिणा गोकुलादियं पुनः कुण्डिने नीता । २१</p>
<p>गार्गी ः कुदो सुदा इमिणा गोउले चनाअली ? [कुतह्श्रुता अनेन गोकुले चन्द्रावली ?] २२</p>
<p>उद्धवः ः सख्युः शिशुपालस्य मुखात। २३</p>
<p>गार्गी ः तिणा बि कुदो सुदा ? [तेनापि कुतः श्रुतः ?] २४</p>
<p>उद्धवः ः तत्रभवत्याः श्रुतश्रवसो मुखात। २५</p>
<p>गार्गी ः सच्चं सच्चं सा क्खु बंधादो विमुक्कं भादरमाणादंदुहिं दट्ठुं णाहिअरमाअदा आसी तदो मए च्चेअ अणहिण्णाए गोउलगदं सब्बं रहस्सं तिस्सा सऽसे प्पऽसिदम् । [सत्यं सत्यं सा खलु बन्धाद्विमुक्तं भ्रातरमानकदुन्दुभिं द्रष्टुं नाभिगृहमागता आसीत। ततो मयैवानभिज्ञया गोकुलगतं सर्वं रहस्यं तस्याः सकाशे प्रकाशितम् ।] २६</p>
<p>उद्धवः ः आर्य किमत्र ते दूषणं ? मद्विधेषु विधिरेव प्रतिबन्धी । २७</p>
<p>गार्गी ः भिस्सणंदणेण चंदाअलीं णेदुं पौत्ते कहं ण को बि पडिबंधी सुंबुत्तो ? [भीष्मकनन्दनेन चन्द्रावलीं नेतुं प्रवृत्ते कथं न कोऽपि प्रतिबन्धी सुंवृत्तः ?] २८</p>
<p>उद्धवः ः मथामास्थिते चिरसबान्धवे गोकुलेन्द्रे हते च तोशलापरपर्याये गोवर्धने कोऽन्यः प्रतिबन्धीयात। २९</p>
<p>गार्गी ः भो सोम्म पोमापहुदि कण्णऽचडुक्कं कीस णाणीदं ? [भो सौम्य पद्माप्रभृति कन्यकाचतुष्कं कस्मान्नानीतम् ।] ३०</p>
<p>उद्धवः ः</p>
<p>पद्मा नग्नजितः सुता नरपतेर्मद्रेशितुः श्यामला</p>
<p>भद्रा केकयचक्रमस्तकमणेः शैब्यस्य शैब्यास्तथा ।</p>
<p>ज्ञात्वा हन्त चिराच्चतुर्भिरभितो वीणा प्रवीणान्मुनेर्</p>
<p>एभिर्गोपपतिं प्रसाद्य विनयैः कन्यास्ततो निन्यिरे ॥७॥ ३१</p>
<p>गार्गी ः कच्चाअणीब्बदपराणं गोउलकण्णाणं किं क्खु कुसलं ? [कत्यायनीव्रतपराणां गोकुलकन्यानां किं खलु कुशलं ?] ३२</p>
<p>उद्धवः (सबाष्पम्) ः</p>
<p>स्तवं कामाख्यायाः कमपि विदधन्ति द्युमणिजा</p>
<p>तटान्ते सम्भूय ज्वरितहृदयानि क्लमभरैः ।</p>
<p>सहस्राण्युद्दण्डप्रकृतिरचिरं षोडशहठात्</p>
<p>कुमारीणां तासामहरत शताढ्यानि दनुजः ॥८॥ ३३</p>
<p>गार्गी (सव्यथम्) ः अबि णाम इदं बुत्तं तुम्ह प्पहुणा सुदं ? [अपि नाम इदं वृत्तं युष्मत्प्रभुना श्रुतं ?] ३४</p>
<p>उद्धवः ः श्रुतमेव किन्तु बाढमविशिष्टम् । ३५</p>
<p>गार्गी ः केरिसं तं ? [कीदृशं तत्?] ३६</p>
<p>उद्धवः ः अष्टाधिकशतोत्तरेषु षोडशषु कुमारीणां सहस्रेषु नैकापि गोष्ठमधितिष्ठतीति । ३७</p>
<p>गार्गी ः को वा तस्स अबराणुसंधाणस्स ओसरो । जं राहीए ताए दारुणदसाए णिब्बुदिलबो बि सुदुग्घडो । [को वा तस्य अपरानुसन्धानस्य अवसरः । यद्राधायास्तया दारुणदशाया निर्वृतिलवोऽपि सुदुर्घटः ।] ३८</p>
<p>उद्धवः ः आर्ये, तथ्यमात्थ । तत एव बाढं व्यग्रया भगवत्या निर्मितोऽस्ति देवस्य कोऽपि मनोविनोदनोपायः । ३९</p>
<p>गार्गी ः केरिसो सो ? [कीदृशः सः ?] ४०</p>
<p>उद्धवः ः सङ्गीतविद्यावेधसं भरतमभ्यर्च्य किञ्चिदपूर्वं रूपकं कारितम् । तच्च देवर्षितीर्थेन तुम्बुरुहस्ते प्रेषितम् । तुम्बुरुणा च गन्धर्वानिदमध्यापितम् । ४१</p>
<p>गार्गी ः दाणिं के बि दिब्बपुरिसा तत्तहोदीए पोण्णमासीए सद्धमालबंदा मए दिट्ठा ता एदे गंधब्बा हुबिस्संदि । [इदानीं केऽपि दिव्यपुरुषास्तत्रभवत्या पौर्णमास्या सार्धमालपन्तो मया दृष्टाः । तदेते गन्धर्वा भविष्यन्ति ।] ४२</p>
<p>उद्धवः ः अथ किम् । पश्यायं मधुमङ्गलेन सह नृत्यविलोकनार्थमरविन्दलोचनः कुरुविन्दमन्दिरस्यालिन्दमधिरोहते । ४३</p>
<p>गार्गी ः अहं गदुअ मुहरं पेसैस्सम् । [अहं गत्वा मुखरां प्रेषयिष्यामि ।] ४४</p>
<p>उद्धवः ः अहमपि भगवत्या सह नटान्प्रवेशयिष्यामि । (इति निष्क्रान्तौ) ४५</p>
<p>विष्कम्भकः</p>
<p>ओ)०(ओ</p>
<p>(ततः प्रविशति यथानिर्दिष्टः कृष्णः)</p>
<p>श्रीकृष्णः (सखेदं)ः</p>
<p>हा लीलावति हा चकोरनयने हा चन्द्रबिम्बानने</p>
<p>हा बिम्बप्रतिमौष्ठि हा गुणवती गोष्ठीपुरोवर्तिनि ।</p>
<p>हा गोष्ठाखिलखञ्जरीटनयनामूर्धाभिषिक्ते कथं</p>
<p>हा राधे हतदैवदुर्विलसितैर्यातासि घोरां दशाम् ॥९॥ ४६</p>
<p>मधुमङ्गलः ः पिअ बास्स! अदिदुल्लहदंसणा बि राहिआ बिज्जमाणेव मे पडिभादि । [प्रिय वयस्य! अतिदुर्लभदर्शनापि राधिका विद्यमानेव मे प्रतिभाति ।] ४७</p>
<p>श्रीकृष्णः ः सखे सत्यमाशयैव कदर्थ्यमानोऽस्मि । यतः—</p>
<p>नीरे मङ्क्षुमिमङ्क्षुमार्तमुखरामुद्दिश्य चण्डद्युतेर्</p>
<p>दूरान्मण्डलतः कृपातुरतया यत्प्रादुरासीत्तदा ।</p>
<p>हा धिग्वागमृतेन तेन जनितस्तस्याः पुनः सङ्गम</p>
<p>प्रत्याशाङ्कुर उच्चकैर्मम सखे स्वान्तं हठाद्विध्यति ॥१०॥ ४८अ</p>
<p>(क्षणं तूष्णीं स्थित्व्â पुनरुच्चकैः)</p>
<p>प्रयातुं श्वाफल्कौ धृततुरगवल्गे चटलधीर्</p>
<p>निरुद्धा साक्रन्दं रथमधिरुरुक्षुः परिजनैः ।</p>
<p>उदस्रं सा दृष्टिं मयि विकिरती क्रूरमनसा</p>
<p>विलम्ब्याल्पं हा धिक्सुतनुरनुनीतापि न मया ॥११॥ ४८ब्</p>
<p>(ततः प्रविशति गन्धर्वैरनुगम्यमान उद्धवः पौर्णमासी मुखरा च ।)</p>
<p>उद्धवः ः देव! समानीतः पेशलोऽयं दिवानर्तकसम्प्रदायः । ४९</p>
<p>कृष्णः ः सूत्रधार, तूर्णमारभ्यतां तौर्यत्रिकम् । ५०</p>
<p>सूत्रधारः ः</p>
<p>निजम्मधुरिममुद्राम्लापितेन्दीवरश्रीर्</p>
<p>जयति परमजैत्रः कोऽपि राधाकटाक्षः ।</p>
<p>त्रिभुवनजयलक्ष्मीवर्यया दत्तदामा</p>
<p>मधुरिपुरपि येन क्रीडया निर्जितोऽभूत॥१२॥ ५१</p>
<p>कृष्णः (सहर्षं) ः साधीयानेष हृदयानन्दी नान्दीप्रयोगः । ५२</p>
<p>सूत्रधारः (पार्श्वतो विलोक्य) ः आर्ये ! केनापि चारुसन्धिना प्रबन्धेन जगद्बन्धोरस्य समाराधनाय कुलाचार्येण स्वर्गतः प्रेषितोऽस्मि । ५३</p>
<p>नटी (प्रविश्य) ः अज्ज, को क्खु सो दाब पबन्धो ? [आर्य, कः हलु स तावत्प्रबन्धः ?] ५४</p>
<p>सूत्रधारः ः</p>
<p>रसिकशिरोमणिरमणः सुलभो गोकुलनिवासिनामेव ।</p>
<p>सन्दर्भो गुणगर्भः स जयति राधाभिसाराख्यः ॥१३॥ ५५</p>
<p>तद्गीयतां मङ्गलध्रुवा ।</p>
<p>नटी ः अज्ज, कं रिदुमोलंबिअ गाइस्सं ? [आर्य, कं ऋतुमवलम्ब्य गास्यामि ?] ५६</p>
<p>सूत्रधारः ः आर्ये, पश्य पश्य—</p>
<p>श्रीरेषा नवमालिकासु मिलति प्रोज्झ्याद्य कुन्दावलीं</p>
<p>स्मर्तुं पञ्चमचातुरीं चिरपरित्यक्तां यतन्ते पिकाः ।</p>
<p>भाण्डीरात्परिपाण्डुराः स्फुटममी भ्रश्यन्ती यत्र च्छदाः</p>
<p>कालः कोऽप्ययमुज्ज्वलः स कुतुकी मन्दं परिस्पन्दते ॥१४॥ ५७</p>
<p>नटी ः</p>
<p>इह झंपिदा बि परिदो समीलदाए फुडं कढोराए ।</p>
<p>महुबेण होहि लहुणा ण माहबी अलुलिदत्थबऽ ॥१५॥</p>
<p>[इह झम्पितापि परितः शमीलतया स्फुटं कठोरया ।</p>
<p>मधुपेन भवति लघुना न माधवी अनुनीतस्तवका ॥] ५८</p>
<p>सूत्रधारः (सपरितोषम्) ः आर्ये, साधु साधु ! प्रस्तावोचितमेव तावदुपन्यस्तम् । तथा हि—</p>
<p>वृद्धया शश्वदारब्धनिरोधामपि राधिकाम् ।</p>
<p>निराबाधं सदा साधु रमयत्येष माधवः ॥१६॥</p>
<p>(इति निष्क्रान्तौ ।) ५९</p>
<p>(ततः प्रविशति) माधवः ः</p>
<p>लक्ष्मीवानिह दक्षिणानिलसखः साक्षान्मधुर्मोदते</p>
<p>माद्यद्भृङ्गविहङ्गहारिविहसत्यत्रापि वृन्दावनम् ।</p>
<p>राधा यद्यभिसारमत्र कुरुते सोऽयं महानेव मे</p>
<p>सान्द्रानन्दविलाससिन्धुलहरीहिन्दोलकोलाहलः ॥१७॥ ६०</p>
<p>मधुमङ्गलः (विहस्य) ः ही ही दासीए पुत्तएहिं सुरिंदपुरीभंडेहिं दुदिओ मे पिअबास्सो पच्चक्खीकिदो । [ही ही दास्याः पुत्रैः सुरेन्द्रपुरीभण्डैर्द्वितीयो मे प्रियवयस्यः प्रत्यक्षीकृतः ।] ६१</p>
<p>उद्धवः (सचमत्कारम्) ः</p>
<p>नवमुरलिमरालीहारिहस्तारविन्दः</p>
<p>कवलितकुरुविन्दच्छायगुञ्जाद्भुतश्रीः ।</p>
<p>मृदुलपवनचञ्चत्पिच्छचूडाञ्चलोऽयं</p>
<p>मदयति हृदयं मे श्यामिकानां विलासः ॥१८॥ ६२</p>
<p>श्रीकृष्णः ः</p>
<p>उद्गीर्णाद्भुतमाधुरीपरिमलस्याभीरलीलस्य मे</p>
<p>द्वैतं हन्त समीक्षयन्मुहुरसौ चित्रीयते चारणः</p>
<p>चेतः केलिकुतूहलोत्तरलितं सत्यं सखे मामकं</p>
<p>यस्य प्रेक्ष्य स्वरूपतां व्रजवधूसारूप्यमन्विच्छति ॥१९॥ ६३</p>
<p>तदद्य भवन्तं पृच्छामि । कथमनेनाविष्कृता ममापि मनोहारिणीयं सा कापि रूपचन्द्रिका । ६३</p>
<p>उद्धवः ः देव, भगवद्भक्तिप्रभावसम्भावितोऽयं देवर्षेरेव सेवापरिपाटीविवर्तः । ६४</p>
<p>कृष्णः (सहर्षम्)ः</p>
<p>प्रपद्य नटतां नटन्किमयमस्मि रङ्गस्थले</p>
<p>सदस्यथ सदस्यतां किमुपलभ्य पश्यामि वा ।</p>
<p>इति स्फुटविनिर्णये किमपि संविधानं पुरः</p>
<p>समीक्ष्य परमाद्भुतं निमिषमप्यहं न क्षमः ॥२०॥ ६५</p>
<p>माधवः ः</p>
<p>मतिर् अघूर्णत सार्धमलिव्रजैः</p>
<p>धृतिरभून्मधुभिः सह विच्युता ।</p>
<p>व्यकसदुत्कलिका कलिकालिभिः</p>
<p>सममिह प्रियया वियुतस्य मे ॥२१॥</p>
<p>तदिदानीं वेणुगीतसंज्ञया ललितामभ्यर्थयिष्ये । ६६</p>
<p>(इत्यधरे वेणुं विन्यस्य) ः</p>
<p>अक्ष्णोर्बन्धुं हरिहयहरिन्नागरिप्रागरिक्तां</p>
<p>रोगेणाविष्कुरु गुरुरुचं भानवीयां नवीनाम् ।</p>
<p>चक्राभिख्यः किमपि विरहादाकुलः काकूलक्षं</p>
<p>कुर्वन्मुख्यस्त्वयि स वयसामर्थिभावं तनोति ॥२२॥ ६७</p>
<p>श्रीकृष्णः ः (सकौतुकम्) किमशक्यं देवर्षिप्रसादस्य येनायमनन्यवेद्यामपि मदन्तरीणचर्यां विवृणोति । ६८</p>
<p>माधवः (सहर्षं) ः कथं नातिदूरे मनोहरिणहारिणी सैवेयं मञ्जुमञ्जरीरसिञ्जितकाकली । तदहं मधवीमण्डपं प्रविशामि । (इति निष्क्रान्तः) ६९</p>
<p>(ततः प्रविशति ललितयानुगम्यमाना राधिका)</p>
<p>राधिका (सौत्सुक्यं पुरो दृष्ट्वा) ः हला ललिदे, पेक्ख पेख धण्णा एसा तरंगलेहा जा खु सेवालबल्ली णिबद्धपाअं णं हंसिअं मोआबेदि । ता फुडं भिसिणीपत्तन्तरिदेण कलहंसेण संघडैस्सदि । [हला ललिते, पश्य पश्य धन्या एषा तरङ्गलेखा या खलु शैवालवल्लीनिबद्धपादामेनां हंसिकां मोचयति । तत्स्फुटं बिसिनीपत्रान्तरितेन कलहंसेन संघट्टिष्यति ।] ७१</p>
<p>ललिता (स्मित्वा) ः भो हंसि ! हंसबैणो पक्खबादेन च्चेअ उद्धुरा एसा तुमं कड्ढदि उर्मिमाला । ता बीसद्धा कन्तमहिसर । [भो हंसि ! हंसपतेः पक्षपातेनेव उद्धुरा एषा त्वां कर्षति ऊर्मीमाला । तद्विश्रब्धा कनातमभिसर ।] ७२</p>
<p>श्रीकृष्णः (सोत्कण्ठं) ः</p>
<p>उच्चैरभूदननुभूतचरी दशा मे</p>
<p>यस्याश्चिरेण विरहज्वरज्जर्जरस्य ।</p>
<p>हा हन्त सेयमियमामियमावरासीन्</p>
<p>मच्चित्तहंससरसी सरसीरुहाक्षी ॥२३॥</p>
<p>(इति सिंहासनादुत्थाय भुजाभ्यां ग्रहीतुं परिक्रामति ।) ७३</p>
<p>उद्धवः ः देव ! नाट्यप्रणीतोऽयमर्थः । ७४</p>
<p>श्रीकृष्णः (सधैर्यं लज्जामभिनीय) ः</p>
<p>सा वक्त्रश्रीर्विरमितशरच्चन्द्रनान्दीस्तवासौ</p>
<p>सेयं दृष्टिर्मदकलमृगीमृग्यमाधुर्यकेलिः ।</p>
<p>सा भ्रूरेषा रतिपतिधनुर्विभ्रमाभ्यासगुर्वी</p>
<p>गान्धर्वी मे क्षपयति धृतिं हन्त गान्धर्विकेव ॥२४॥ ७५</p>
<p>मुखराः हा णत्तिणि राहिए ! जीअसि ? [हा नप्त्रि राधिके ! जीवसि ।] (इति धावति) ७६</p>
<p>पौर्णमासी (पटाञ्चले धृत्वा) सौहृदान्धे ! गान्धर्वमिदं गन्धर्वाणाम् । ७७</p>
<p>मुखरा (सास्रम्) ः भाबदि, सूरमण्डलं भेत्तण लोअन्तरं गदा राही सग्गालएहिं गन्धब्बेहिमाणीदत्ति तक्केमि । [भगवति, सूर्यमण्डलं भित्त्वा लोकान्तरं गता राधा स्वर्गालयैर्गन्धर्वैः आणीतेति तर्कयामि ।] ७८</p>
<p>राधिका ः हला, ललिदे, पुप्फाहरणकोदूहलस्स णिएदादो तुए आणिज्जन्ती अहमबि णाम अज्जाए मुहराए दिट्ठाम्मि । [सखि ललिते, पुष्पाहरणकौतूहलाय निक्तनात्त्वया नीयमानाहमपि नाम आर्यया मुखरया दृष्टास्मि ।] ७९</p>
<p>ललिता ः न केअलमज्जाए मुहराए जडिलएबि । [न केवलमार्यया मुखरया जटिलयापि ] ८०</p>
<p>मुखरा (सबाष्पगद्गदम्) ः हा बच्छे सच्चं दारुणीए मए जालिदासि । [हा वत्से सत्यं मया दारुणया ज्वालितासि] ८१</p>
<p>मधुमङ्गलः (सरोषम्) ः रक्खसि बुड्ढिए दाणिं मा क्खु अलिअं पेम्मं पाडेहि जा क्खु घरोबन्तबाडिआपेरन्ते च्चेअ मं दिट्ठिअ कुक्कुरीब्ब बुक्कसि । [राक्षसि वृद्धे इदानिं मा खकु अलिकं प्रेम प्रकटय यथा खलु गृहोपान्तवाटिकापर्यन्त एव मां दृष्ट्वा कुक्कुरीव शब्दायसे ] ८२</p>
<p>मुखरा ः अज्ज महुमङ्गल किं करिस्सं? अप्पाअसिदरहस्साए वञ्चिताम्मि भाबदीए । [आर्य मधुमङ्गल, किं करिष्ये? अप्रकाशितरहस्यया वञ्चितास्मि भगवत्या ] ८३</p>
<p>श्रीराधा ः हला ज{इ} दिट्ठम्हि, तदो उबाअं बाहरेहि । [हला यदि दृष्ठास्मि, तदा उपायं व्याहर ।] ८४</p>
<p>ललिता ः हन्त मन्थरे ! पन्तरं परिहरिअ कलम्बसम्बाहेण कालिन्दीतीर मग्गेण तुरिअं गच्छम्ह । [हन्त मन्थरे ! प्रान्तरं परिहृत्य कदम्बसम्बाधेन कालिन्दीतीरमार्गेण त्वरितं गच्छामः ।] ८५ (इत्युभे परिक्रामतः ।)</p>
<p>श्रीराधा ः सहि पिसुणेहिं णेउरेहिं किं त्ति संगमिदम्हि ? [सखि पिशुणैर्णूपुरैः किमिति सङ्गमितास्मि ?] ८६</p>
<p>ललिता ः बिदक्कसीलाए जडिलाए बुद्धिं मोहेदुम् । [वितर्कशीलया जटिलाया बुद्धिं मोहयितुम् ।] ८७</p>
<p>(प्रविश्य) जटिला (पुरं पश्यन्ती) ः कहं दिष्ठिपहे न लक्खिज्ज{इ} बारिसहाणवी ? ता कहिं णं मग्गिस्सं ? (भुवस्तलमवलोक्य सहर्षं) इमाइं बहूए पदाइं दीसन्ति जं कुण्डलाइदीए सोहग्गमुद्दाए अङ्किदाइं, ता इमिणा मग्गेण मग्गिस्सम् । [कथं दृष्टिपथे न लक्ष्यते वार्षभाणवीं ? तत्कुत्र एनां मार्गयिष्यामि ? इमानि वध्वाः पदानि दृश्यन्ते यत्कुण्डलाकृत्या सौभाग्यमुद्रया अङ्कितानि, तदनेन मार्गेण मार्गयिष्यामि ।] ८८</p>
<p>श्रीराधा ः हला ! अज्ज मए आउरुब्बं किम्पि सिबिणे अनुहूदम् । [सखि ! आर्य मया अपूर्वं किमपि स्वप्नेऽनुभूतम् ।] ८९</p>
<p>ललिता ः सहि, किं तं ? [सखि, किं तत्?] ९०</p>
<p>श्रीराधा ः हला लबंगकुडुङ्गे आहरन्ती तुमं बुंदाअणबासिणा मत्तकलहिन्देण आअदुअ हत्थेण गहीदहत्थासि संबुत्ता । तदो संभमेन घुस्मन्तीए तुह हढेण ओट्ठपल्लां डंसन्तेण तिना बामे त्थबास्मि फुरन्ततिक्खकामङ्कुसं करपुक्खरम् । [हला लवङ्गकुञ्जे आहरन्ती त्वं वृन्दावनवासिना मत्तकलभेन्द्रेण आगत्य हस्तेन गृहीतहस्तासि संवृत्ता । ततः सम्भ्रमेन घूर्णन्त्यस्तव हठेण ओष्ठपल्लवं दंशता तेन वामे स्तवके स्फुरत्तीक्ष्णकामाङ्कुशं करपुष्करम् ।] (इत्यर्धोक्ते सरोमाञ्चमानम्रमुखी भवति ।) ९१</p>
<p>ललिता (स्मित्वा) ः अपि सरले, तुज्झ हिअए कत्थूरिआपत्तभंगं लिहन्तीए मए पच्चक्खीकिदा सिविणसंगिणाअरकुंजर बिब्भमासि । ता फुडं कधेहि, तैअजणसंगजोग्गे तस्मिमोसरे दीहसुत्ता नीवीसहारी झत्ति णिक्कन्ता ण वेत्ति । [अयि सरले! तव हृदये कस्तूरिकापत्रभङ्गं लिखन्त्या मया प्रत्यक्षीकृता स्वप्नसङ्गिनागरकुञ्जरविभ्रमासि । तत्स्फुटं कथय । तृतीयजनसंयोग्ये तस्मिन्नवसरे दीर्घसूत्रा नीवीसहचरी झटिति निष्क्रान्ता न वेति ] ९२</p>
<p>राधिका (स्वगतम्) ः कधं तक्किदमक्खिधुत्ताए । (प्रकाशम्, सभ्रूभङ्गम्) वामे, कित्ति अलिअमासंकसि? [कथं तर्कितमतिधूर्तया? वामे, किमित्यलीकमाशङ्कसे ?] ९३</p>
<p>जटिला ः णूणं नूउरसद्देन आहड्ढिदा एदे हंसा हंसणंदिणीजलादो बणे धाअन्ति । ता बहूडिआ णादिदूरे हुबिस्सदि । [नूनं नूपुरशब्देन आकर्षिता एते हंसा हंसनन्दिनीजलात्वने धावन्ति । तद्वधूटिका नातिदूरे भविष्यति ।] ९४</p>
<p>उद्धवः ः अहो ! जरतीनामपि बुद्धिकौशलम् । ९५</p>
<p>ललिता (स्वगतम्) ः पुरदो माहबीमण्डबे माहबेण होदब्बम् । [पुरतो माधवीमण्डपे माधवेन भवितव्यम् ।]</p>
<p>(ततः प्रविशति वृन्दयानुगम्यमानो माधवः ।) ९६</p>
<p>माधवः (समन्तादवलोक्य) ः</p>
<p>हेतुर्मे हृदयोत्सवस्य विविधः कामं क्रमाद्वर्धताम्</p>
<p>प्रप्नोत्यस्य गुणाधिरोहपदवीं राधाभिसारस्य कः ?</p>
<p>यस्मिन्नल्पतरं मनोरथतटीसीमामपि प्रापिते</p>
<p>सान्द्रानन्दमयी भवत्यनुपमा सद्यो जगद्विस्मृतिः ॥२६॥ ९७</p>
<p>श्रीकृष्णः (पौर्णमासीमवेक्ष्य) ः हन्त वत्सले ! गुरोरपि गुर्वी त्वमेव सर्वदा मां विनोदयितुं कोविदासि, यदद्य नाट्यकलाच्छलेन दुर्लभे तत्र गोकुलविलासे पुनः प्रवेशितोऽस्मि । ९८</p>
<p>राधिका (माधवमवलोक्य, सानन्दमात्मगतम्) ः भो भावं, आणन्दपज्जण्ण, ण क्खु रुन्धीऐ जलासारेण उक्कंठिदा तवस्सिणीहि मे दिट्ठीचौरी । क्खणं पिबेदु एसा दुल्लहमिमस्स मुहचन्दस्स जोण्हम् । [भो भगवन्, आनन्दपर्जन्य, न खलु रुन्ध्यतां जलासारेणोत्कण्ठिता तपस्विनी मे दृष्ट्चकोरी । क्षणं पिबत्वेषा दुर्लभामस्य मुखचन्द्रस्य ज्योत्स्नम् ।] (इति नासया फुत्कुर्वन्ती सलीलं रोदिति ।) ९९</p>
<p>ललिता—हला किंत्ति ममुबालहेसि? देब्बसंघडिदं क्खु एदं, किं करिस्सम् । [किमिति माम उपलभसे दैवसङ्घटितं खल्वेतत। किं करिष्यामि ?] १००</p>
<p>कृष्णः (राधामवेक्ष्य, सहर्षम्) ः</p>
<p>धावत्याक्रमितुं मुहुः श्रवणयोः सीमानमक्ष्णोर्द्वयी</p>
<p>पौष्कल्यं हरतः कुचौ बलिगुणैरारब्धमानं ततः ।</p>
<p>मुष्णीतश्चलतां भ्रुवौ चरणयोरुद्यद्धनुर्बिभ्रमे</p>
<p>राधायाः तनुपत्तने नरपतौ बाल्याभिधे शीर्यति ॥२७॥ १०१</p>
<p>ललिता (संस्कृतेन) ः</p>
<p>जङ्घाधस्तटसङ्गिदक्षिणपदं किञ्चिद्विभुग्नत्रिकम्</p>
<p>साचिस्तम्भितकन्धरं सखि तिरःसञ्चारिनेत्राञ्चलम् ।</p>
<p>वंशीं कुट्मलिते दधानमधरे लोलाङ्गुलीसङ्गतां</p>
<p>रिङ्गद्भ्रूभ्रमरं वराङ्गि परमानन्दं पुरः स्वीकुरु ॥२८॥ १०२</p>
<p>जटिला (सानन्दम्) ः एसा डाहिणे बारिसहाणबी । (उपसृत्य) ऐ अहिसारसग्गावेज्झाइणि ललिदे, एण्हिं पुत्तौ मे अहिमण्णु बिदूरे गदोत्थि, ता सुण्णं घरं मुक्किअ कीस तुए आणीदा बहुडी । [अयि अभिसारमार्गोपाध्यायिनि ललिते! इदानीं पुत्रको मेऽभिमन्युर्विदूरे गतोऽस्ति । तत्शून्यं गृहं मुक्त्वा कस्मात्त्वया नीत्âत्र वधूटी ?] १०३</p>
<p>ललिता (सशङ्कमात्मगतम्) हद्धी ! हद्धी ! डाइनीए अडाहिणपैदीए ड्दहिठम्मि बुठ्ठिआए । (प्रकाशम्) अय्ये गग्गीए भणिदमज्ज माहबीपुप्फेहिं पूइदो सूरो सुरहिकोड्प्पदो होदुत्ति माहबीमण्डबं लंहिखदा मए राहिआ, ता प्पसीद प्पसीद । [हा धिक्! डाकिन्या दक्षिणप्रवृत्त्या दग्धास्मि वृद्धया । आर्ये, गार्ग्या भणितम्, अद्य माधवीपुष्पैः पूजितः सूर्यः सुरभिकोटिप्रदो भवति । इति माधवीमण्डपं लम्भिता मया राधिका । तत्प्रसीद प्रसीद । १०४</p>
<p>जटिला ः (अपवार्य, सालीकस्नेहम्) अयि बच्छे, सदा मं पलोहिअ ललिदा अहिसारेदि त्ति मह पुत्तस्स पुरदो बहूडिआ अलिअं जेब्ब तुमं सन्दूसेदि । ता कित्ति लाहवं सहेसि । [अयि वत्से, सदा मां प्रलोभ्य ललिता अभिसारयति इति मम पुत्रस्य पुरतो वधूटिकालीकमेव त्वां दूषयति । तत्किमिति लाघवं सहसे? ।] १०५</p>
<p>ललिता (स्वगतम्) ः अम्महे कोडिल्लं जडिलाए । [आश्चर्यं कौटिल्यं जटिलायाः ।]] १०६</p>
<p>माधवः (स्वगतम्)</p>
<p>यत्रासङ्गो मनसः, स्फुरति गरीयान्गरीयसोऽप्युच्चैः ।</p>
<p>नियतो वस्तुनि विघ्नस्तस्मिन्निति नानृतो वादः ॥२८॥ १०७</p>
<p>(इति दृगन्तेन राधां पश्यन्नुपसर्पति ।)</p>
<p>जटिला (नासिकाग्रे तर्जनीं विन्यस्य स्थिता धुन्वन्ती साश्चर्यम्) अरे बालिआभुजङ्ग! कं डंसिदुमेत्थ भम्मसि । [अरे बालिकाभुजङ्ग! कां डंशितुमत्र भ्राम्यसि ।] १०८</p>
<p>माधवः ः लम्बोष्ठि! भवतीमेव गोष्ठपिशाचीम् । १०९</p>
<p>(उद्धवः स्मितं करोति ।)</p>
<p>श्रीकृष्णः ः</p>
<p>गोकुलकुलजरतीनां परुषा वागपि यथा प्रमोदयति ।</p>
<p>स्तुतिरपि महामुनीनां मधुरपदा मां सखे न तथा ॥२९॥ ११०</p>
<p>वृन्दा—वृद्धे, धरचकोरजीवातुचरितामृतचन्द्रिके कृष्णचन्द्रेऽपि कथं प्रतीपं भुजङ्गभावमर्पयसि? १११</p>
<p>जटिला (सोल्लुण्ठं विहस्य, संस्कृतेन)</p>
<p>व्रजेश्वरसुतस्य कः परवधूविनोदक्रिया</p>
<p>प्रशस्तिभरभूषितं गुणमवैति नास्य क्षितौ ।</p>
<p>यदेष रतितस्करः पथि निरुध्य साध्वीर्बलात्</p>
<p>तदीयकुचकुट्मले करजमों नमो विष्णवे ॥३०॥ ११२</p>
<p>श्रीराधा (स्वगतम्) ः हा हददेब्ब ! किन्ते अबरद्धा राही ? [हा हतदैव ! किं ते अपराद्धा राधा ।] ११३</p>
<p>जटिला ः ऐ मुद्धे बहुडि ! इमस्स कालकुण्डलिणो तिक्खाए बङ्कदिट्ठिए फंसिदा बज्जपडिमाबि जजरीहोइ । किमुण तुमं णोमालिआसुउमाली तबस्सिणी । त्ता तुरिअं घरगब्भं गच्छम्ह । [अयि मुग्धे वधुटि ! अस्य कालकुण्डलिनः तीक्ष्णया वक्रदृष्ट्या स्पृष्टा वज्रप्रतिमापि जर्जरी भवति । किं पुनस्त्वं नवमालिकासुकोमला तपस्विनी । तत्त्वरितं गृहगर्भं गच्छामः ।] ११४</p>
<p>(इति ललिताराधाभ्यां सह निष्क्रान्ता ।)</p>
<p>वृन्दा ः नागरेन्द्र ! मुञ्च वैमनस्यम् । साम्प्रतं भवदभीष्टसिद्धये शारिकामुखेन ललितां सन्दिश्य विशाखया भवन्तं निवेदयिष्यामि । (इति निष्क्रान्ता) ११५</p>
<p>माधवः (सखेदम्) ः</p>
<p>द्रवति मनागभ्युदित्यद्</p>
<p>विधुकान्ते शिशिरभानुजालोकात।</p>
<p>पर्वणि पिधानमकरोद्</p>
<p>अहह स्वर्भानुभीषणा जरती ॥३१॥</p>
<p>(निःश्वस्य) विशाखामुद्देष्टुं जटिलागृहोपान्तपाटलीवाटिकां गच्छेयम् । (इति परिक्रम्य) कथमग्रे स्वगृहाङ्गणमभिमन्युरधितिष्ठति ? तदहमत्रैव क्षणमन्तरितो भवेयम् । (इति निष्क्रान्तः) ११६</p>
<p>(प्रविश्य) अभिमन्युः ः तिण्णि उबसरिआ सऽइं मुल्लेण गेण्हिदुं गेहादो कञ्चणं न{इ}स्सं ता कहिं गदा अम्मा ? [त्रीणि उपसर्या शतानि मूल्येन ग्रहीतुं गृहात्काञ्चणं नेष्यामि । तत्कुत्र गता माता ?] ११७</p>
<p>(प्रविश्य) जटिला ः हन्त हन्त ! दाणिं सारीए सुअस्स कहिज्जन्तं णिहुदं मए सुदं, जमहिमण्णुबेसेण माहबो एण्हिं मह घरमुपसप्पिस्सदि, ता गदुअ पेक्खिस्सम् । [हन्त हन्त ! इदानीं शार्या शुकाय कथ्यमानं णिभृतं मया श्रुतं, यदभिमन्युवेशेन माधवो इदानीं मम गृहमुपसर्पिष्यति, तद्गत्वा प्रेक्षिष्यामि] (इति परिक्रामन्ती द्वारि दूरादभिमन्युमालोक्य) अब्बो ! सच्चं च्चेअ एसो धुत्तो आअदो, ता गदुअ पामाणिअं जणमानिस्सम् । [आश्चर्यं ! सत्यमेव एष धूर्त आगतः, तद्गत्वा प्रामाणिकं जनमानेष्यामि ।] ११८</p>
<p>अभिमन्युः ः बिसाहे, कुत्थ बट्ठसि ? [विशाखे, कुत्र वर्तसे?] ११९</p>
<p>(प्रविश्य) ललिता (स्वगतं) ः एत्थ कण्हं पेसिदुं सारीबाणेण बिसाहा गदा । [अत्र कृष्णं प्रेषितुं शारीवचनेन विशाखा गता ।] (प्रकाशं लज्जामभिनीय मीचैः) सुहा ! एत्थ बिसाहा णत्थि । [सुभग ! अत्र विशाखा नास्ति ।] १२०</p>
<p>(ततः प्रविशति गार्गीभारुण्डाकुन्दलताभिरावृता जटिला ।)</p>
<p>जटिला ः कुन्दलदे, पेक्ख अप्पणो सहीए सोसील्लम् । [कुन्दलते, पश्य आत्मनः सख्याः सौशील्यम् ।] १२१</p>
<p>कुन्दलता (दृष्ट्वा मुखमानमयन्ती) ः हा देब्ब ! रक्ख रक्ख । [हा दैवम्! रक्ष रक्ष ।] १२२</p>
<p>भारुण्डा ः अज्जे गग्गि, पेक्ख पेक्ख ! पच्चक्खो अहिमण्णु जेब्ब संबुत्तो एसो र{इ}णाअरो तुह कण्हो, ता अलिअं ण जल{इ} जडिला मे सही । [आर्ये गर्गि, पश्य पश्य! प्रत्यक्षोऽभिमन्युरेव संवृत्त एष रतिनागरस्तव कृष्णः, तदलीकं न ज्वलतिजटिला मे सखी ।] १२३</p>
<p>जटिला ः अज्जे गग्गि! दिट्ठिआ दाणिं पत्तिआइदं तुए । ता अग्गदो सण्णिहिज्जौ । ] आर्ये गर्गि ! दिष्ट्येदानीं प्रत्यायितं त्वया । तदग्रतः सन्निधीयताम् ।] (पृष्ठतः परिक्रम्य पुत्रस्य हस्तमाकर्षन्ती साक्षेपम्) रे गोउलकिसोरीलंपडओ, अरे परघरलण्ठनओ । कहं तुमं बि अप्पणो पुत्तं मण्णिस्सदि जडिला ? [रे गोकुलकिशोरीलम्पट, अरे परगृहलुण्ठक । कथं त्वामप्यात्मनः पुत्रं मंस्यति जटिला ।] १२४</p>
<p>(अभिमन्युः सलज्जं मुखमावृत्य व्यावर्तयति ।) १२५</p>
<p>जटिला ः अरे आहिण्डिआ कीस मुखं ढकेसि? जं दे बिज्जा न बिक्काइदा । [अरे आहिण्डिक! कस्मान्मुखमाच्छादयसि? यत्ते विद्या न विक्रीता ।] (इति प्रसह्य सम्मुखयति) १२६</p>
<p>अभिमन्युः (स्वगतम्) ः हद्धी हद्धी बाउलिऽए अम्माए लज्जापज्जाउलो किदम्हि । ता इदो अबक्कमिस्सम् । [हा धिक्, हा धिक्! बातूलिकया अम्बया लज्जापर्याकुलः कृतोऽस्मि । तदितोऽपक्रमिष्यामि ।] (इति परिक्रामति) १२७</p>
<p>जटिला (धावन्ती पटाञ्चलमाकृष्य) ः रे चोर ! एसो दिढं गहिदोसि, कहं पलाएसि ? [एष दृढं गृहीतोऽसि, कुत्र पलायसि ?] १२८</p>
<p>अभिमन्युः (सापत्रपं व्याघुट्य) ः अक्क भारुण्डे ! णूणं जणणी मे भूदाहिभूदा संबुत्ता । [हे भारुण्डे ! नूनं जननी मे भूताभिभूता संवृत्ता ।] १२९</p>
<p>जटिला (मुखं निभाल्य स्वगतं) ः हद्धी हद्धी ! पमादो पमादो ! कहं पबासादो पुत्तो च्चेअ मे समाअदो ? [हा धिखा धिक्! प्रमादः प्रमादः ! कथं प्रवासात्पुत्र एव मे समागतः ?] (इति सापत्रपमुरस्ताडयन्ती निष्क्रान्ता ।) १३०</p>
<p>भारुण्डा ः बच्छ ! सच्चमुन्मत्ता दे अम्मा, जं तुमं च्चेअ माहबं मण्णेदि । [वत्स ! सत्यमुन्मत्ता ते माता, यत्त्वामेव माधवं मन्यते ।] १३१</p>
<p>(अभिमन्युः स्मितं करोति ।) १३२</p>
<p>कुन्दलता ः बीर अहिमण्णो, पुण्णबदी मे सही राहा । जाए दक्खिणा सच्चबादिणी सिणिद्धा तुम्ह मादा सुस्सू लद्धा । ता अम्हे गदुअ एदमौरुब्बं से णच्चणं भावदीए णिबेदम्ह । [वीराभिमन्यो! पुण्यवती मे सखी राधा, यया दक्षिणा सत्यवादिनी स्निग्धा तव माता श्वश्रूर्लब्धा । तस्त्वयं गत्वा एतदपूर्वमस्या जटिलाया इत्यर्थः नर्तनं भगवत्यै निवेदयामः ।] १३३ (इति तिस्रः निष्क्रान्ताः ।)</p>
<p>अभिमन्युः ः ललिदे ! आणेहि मादबं, जं तुरिअं गन्तुकामोम्हि । [ललिते ! आनय माधवं, यत्त्वरितं गन्तुकामोऽस्मि ।] १३४</p>
<p>ललिता (निष्क्रम्य पुनः प्रविश्य च) ः बीर, तुम्ह पुरदो आअन्तुं लज्जेदि अज्जा । [वीर ! त्त्वत्पुरत आगन्तुं लज्जते आर्या ।] १३५</p>
<p>अभिमन्युः ः होदु, सां च्चेअ पेडिआदो कञ्चणं घेत्तूण गमिस्सम् । [भवतु, स्वयमेव पेटिकातः काञ्चणं गृहीत्वा गमिष्यामि ।] १३६</p>
<p>श्रीकृष्णः ः सख्ये मन्त्रिराज ! परमानन्दमिदमनुभूतमेवानुभाव्यमानोऽस्मि चारणैः । १३७</p>
<p>(प्रविश्य) वृन्दा ः ललिते ! लघु पलायस्व, लघु पलायस्व ! पश्य परावर्तते मन्युमानेषोऽभिमन्युः । १३८</p>
<p>ललिता (सशङ्कमालोक्य) ः दारुणसन्दिट्ठिअं महुरोदक्कमिमस्स पेक्खणं पडिभादि, ता कलिदाहिमण्णुरूबेण माहबेण होदब्बम् । [दारुणसान्दृष्टिकं मधुरोदर्कमस्य प्रेक्षणं प्रतिभाति, तस्मात्कलिताभिमन्युरूपेण माधवेन भवितव्यम् ।] १३९</p>
<p>वृन्दा (सानन्दम्) किं नाम राधासखीनां धियामक्षुण्णं पश्य पश्य ।</p>
<p>मन्दा सान्ध्यपयोदसोदररुचिः सैवाभिमन्योस्तनुर्</p>
<p>वक्त्रं हन्त तदेव खर्वटघटीघोणं विगाढेक्षणम् ।</p>
<p>व्यस्ता सैव गतिः करीरकुसुमच्छायं तदेवाम्बरं</p>
<p>मुद्रा कापि तथाप्यसौ पिशुनयत्यस्य स्वरूपच्छटाम् ॥३२॥ १४०</p>
<p>(ततः प्रविशत्यभिमन्युवेशो माधवः ।)</p>
<p>माधवः ः</p>
<p>परितः परिवर्तितं ह्रिया कलितभ्रूकुटिकुञ्चितेक्षणम् ।</p>
<p>मधुरद्युतिराधिकामुखं परिपास्यामि कदा बलादहम् ॥३३॥</p>
<p>(पुरो दृष्ट्वा) ललिते ! क्व सा ते सखीच्छद्मा जीवितौषधिः ? १४१</p>
<p>ललिता ः हला राहे इदो दाब । [सखि राधे ! इतस्तावत।] १४२</p>
<p>(प्रविश्य) श्रीराधा (सलज्जस्मितमात्मगतम्) ः</p>
<p>अणहिट्ठो बि पदत्थो पिएण अङ्गीकिओ सुहाबेदि ।</p>
<p>गरले बि गिरिसगहिए गुरुअं गोरी ण किं रम{इ} ॥३४॥</p>
<p>अनभीष्टोऽपि पदार्थः प्रियेणाङ्गीकृतः सुखापयति ।</p>
<p>गरलेऽपि गिरीशगृहीते गुरुकं गौरी न किं रमते ॥ १४३</p>
<p>माधवः ः ललिते, हस्तगता मे महानिधिसम्पत्प्रतीयताम् । १४४</p>
<p>ललिता ः ज{इ} सा जक्खिणी बिग्घं ण करेदि । [यदि सा यक्षिणी विघ्नं न करोति ।] १४५</p>
<p>(प्रविश्य) जटिला (सहर्षं) ः बहुडिए ! दिट्ठिआ अज्ज तुमं सुबुद्धिआ संबुत्ता जं पुत्तस्स मे दिट्ठिमग्गे गदासि । [वधूटिके ! दिष्ट्या अद्य त्वं सुबुद्धिकासि संवृत्ता, यत्पुत्रस्य मे दृष्टिमार्गे गतासि ।] १४६</p>
<p>(सर्वे सम्भ्रमं नाटयन्ति ।)</p>
<p>जटिला ः पुत्त अहिमण्णो ! सञ्झारम्भे दिट्ठी मे सुट्ठु ण उन्मील{इ} । [पुत्र अभिमन्यो सन्ध्यारम्भे दृष्टिर्मे सुष्ठु नोन्मीलति ।] १४७</p>
<p>माधवः (सहर्षस्मितं) ः अक्क ! तह अञ्जणं दाइस्सं, जह समग्गदमा दे दिष्ठी होइ । [हे अम्ब ! तथाञ्जनं दास्यामि, यथा समाग्रतमो ते दृष्टिर्भवति ।] १४८</p>
<p>श्रीकृष्णः (मन्दं मन्दं विहस्य) ः सखे मन्त्रिराज ! दिष्टाद्य भवता गोकुलकेलिसुधासिन्धुउलिनेऽवतीर्णम् । १४९</p>
<p>जटिला (सानन्दं) ः बच्छ, कीस तुए आआरिदम्हि ? [वत्स ! कस्मात्त्वया आकारितास्मि ।] १५०</p>
<p>वृन्दा ः साम्प्रतं प्रदोषनिषेव्यां गोमङ्गलां देवीमारिराधयिषुरसौ त्वामनुज्ञापयति । १५१</p>
<p>माधवः ः अक्क बहू दे मए सद्धं चेच्चतरुणो मूले गन्तुं ण इच्छदि । [हे अम्ब ! वधूस्ते मया सार्धं चैत्यतरोर्मूले गन्तुं नेच्छति ।] १५२</p>
<p>जटिला ः जादे राहि ! एक्कं गुरुअणस्स मे बाणं पडिबालेहि, तुण्णं जाहि इमिणा कन्तेण सद्धम् । [जाते राधे ! एकं गुरोर्मे वचनं प्रतिपालय, तूर्णं याहि अनेन कान्तेन सार्धम् ।] १५३</p>
<p>श्रीराधा (स्वगतं) ः अम्महे ! अच्चरिओ बिही ! (प्रकाशं) ललिदे असुत्थदेहम्हि ता बिण्णबेहि णम् । [आश्चर्यमाश्चर्यो विधिः ! ललिते, असुस्थदेहास्मि, तत्विज्ञापय एनां जटिलामित्यर्थः ।] १५४</p>
<p>जटिला ः कुलपुत्ति ! सिरेण मे साबिदासि । [कुलपुत्रि, शिरसा मया शप्तासि ।] १५५</p>
<p>माधवः ः ललिदे, कुडुङ्गे मङ्गलरङ्गजाअरमज्ज अम्हे करिस्सम्ह, ता चन्दणगन्धोबहारं सम्पादिअ लम्भेहि । तत्थ पसाहिअमहं किर पढमं साहेमि । [ललिते, कुञ्जे मङ्गलरङ्गजागरणमद्य वयं करिष्यामः, तच्चन्दनगन्धोपहारं सम्पाद्य लम्भय । तत्र प्रसाधितामहं किल प्रथमं साधयामि ।] (इति सर्वाभिः सह निष्क्रान्तः ।) १५६</p>
<p>श्रीकृष्णः (पौर्णमासीं प्रणम्य) ः भगवति ! सन्दीपितार्तिरहं न समर्थोऽस्मि धृतिमालम्भितुम्, किं करवै ? १५८</p>
<p>पौर्णमासी (स्वगतम्) ः प्रथमकल्पे व्यतीते चन्द्रावलिरेवात्र साम्प्रतहनुकल्पः । तदद्य सान्दीपनिमन्दिरप्रयाणकैतवेन कुण्डिनमुपयास्यामि । १५९</p>
<p>श्रीकृष्णः ः भगवति ! वडभीमधिरोढुमनुज्ञापयामि (इति सर्वैः सह निष्क्रान्तः ।) १६०</p>
<p>(इति निष्क्रान्ताः सर्वे ।)</p>
<p>इति श्रीश्रीललितमाधवनाटके</p>
<p>राधाभिसाराख्यगर्भाङ्कगर्भो नाम</p>
<p>चतुर्थोऽङ्कः</p>
<p>॥४॥</p>
<p>************************************************************************</p>
<p>.</p>
<p>(५)</p>
<p><em><strong>पञ्चमोऽङ्कः</strong></em></p>
<p><strong>चन्द्रावलीलाभः</strong></p>
<p>(ततः प्रविशति पौर्णमासी)</p>
<p>पौर्णमासी ः</p>
<p>शार्ङ्गिण्यलीकपरिवादशतार्पणेन</p>
<p>जातोरुपातकमलीमसमानसानाम् ।</p>
<p>सेयं गिरीशगिरिगौरवितैर्नृपाणां</p>
<p>दूष्यैर्विदर्भनगरी परिदूषितास्मि ॥१॥ १</p>
<p>नेपथ्ये ः</p>
<p>ऋद्धा सिद्धिव्रजविजयिता सत्यधर्मा समाधिर्</p>
<p>ब्रह्मानन्दो गुरुरपि चमत्कारयत्येव तावत।</p>
<p>यावत्प्रेम्णां मधुरिपुवशीकारसिद्धौषधीनां</p>
<p>गन्धो ऽप्यन्तःकरणसरणीपान्थतां न प्रयाति ॥२॥ २</p>
<p>पौर्णमासी (विलोक्य सहर्षम्) ः</p>
<p>भुजतटविलुठज्जटाञ्चलोऽयं</p>
<p>मधुरिपुकीर्त्युपवीणनप्रवीणः ।</p>
<p>उदयति शरदिन्दुरोचिरच्छः</p>
<p>कथमिह कच्छपिकाकरः ॥३॥ ३</p>
<p>(नारदः प्रविश्य ऋद्धेत्यादि पद्यं पठति ।)</p>
<p>पौर्णमासी ः भगवन्नभिवादये । ४</p>
<p>नारदः ः मुकुन्दस्य प्रियम्भावुकी भव । ५</p>
<p>पौर्णमासी ः भगवन्, श्रुतो मुकुन्दः मथुरातः प्रतस्थे ।</p>
<p>नारदः ः अथ किम् ।</p>
<p>हुत्वा म्लेच्छाधिराजं पुरमथनवरान्माथुराणामबध्यं</p>
<p>स्वच्छन्दं कन्दरान्तर्नयनजदहने मौचकुन्दे मुकुन्दः ।</p>
<p>भूयो भूयः कदर्थीकृतकुटिलजरासन्धदुष्टाभिसन्धिः</p>
<p>सिन्धोस्तीरे सबन्धुर्नगवति नगरे द्वारकायामयासीत॥४॥ ७</p>
<p>पौर्णमासी ः भगवन्! बलीयसा स्नेहानलेनास्यास्तनोरन्तिमेष्टौ सम्प्रवृत्तायां दिष्ट्याद्य दृष्टोऽसि । ८</p>
<p>नारदः ः वत्से ! स्फुटमेकेनापि चन्द्रमसा पौर्णमासी सुसमृद्ध्यति किमुत पूर्णकलया चन्द्रावल्या । ९</p>
<p>पौर्णमासी (सास्रम्) ः भगवन्! असाधारणदर्शं चन्द्रावलेः प्रतिपक्षपक्षपरार्धमुपान्तसीमनि वर्तते । ततः कथं पौर्णमास्याः समृद्धिवार्तापि ? १०</p>
<p>नारदः ः पुत्रि ! न वराकात्मपक्षासि । कुतस्ते बहुलविपक्षतो भयं ? ११</p>
<p>पौर्णमासी ः नितान्तमियं हरिणोज्झिता संवृत्ता महाकान्तिश्चास्याः स्वसाराधिका व्यतीता । कुतो न भीतिः ? १२</p>
<p>नारदः ः किमद्याप्येतां राधिकाशोको बाधते ? १३</p>
<p>पौर्णमासी ः अथ किम् । यदियं बन्धुवत्सला रुक्मिणी । १४</p>
<p>नारदः ः केनेयं रुक्मिणीति विश्राविता ? १५</p>
<p>पौर्णमासी ः रुक्मिणस्तातेन । १६</p>
<p>नारदः (क्षणं प्रणिधाय स्वगतम्)ः नन्वेताः पुरव्रजरमण्यः समानत्वादपि विग्रहादिभिर्भिन्ना एव । यदद्यापि व्रज एव सा व्रजरमण्यः प्रेममूर्च्छिता वर्तन्ते, किन्तु योगमाययैव विप्रयोगेऽपि प्रियसङ्गसुखसङ्गमनाय तत्रैवाच्छाद्य पुररमणीषु स्वाभेदाभिमानेनावेशिता दीर्घस्वप्न इव यास्तूद्धवयानकुरुक्षेत्रयात्रयोर्वृत्तवर्त्स्यमानचरित्रास्ताः खल्वष्टोत्तरैकशतषोडशसहस्रतस्तस्मादन्या एव । तदलं तद्रहस्योद्घाटनेन । (प्रकाशम्) किमध्यवसितं भीष्मकस्य ? १७</p>
<p>पौर्णमासी ः यादवेन्द्रे चन्द्रावलीसमर्पणम् । १८</p>
<p>नारदः ः ततः किमित्याकुलासि ? १९</p>
<p>पौर्णमासी ः प्रतिकूले रुक्मिणि कोऽयं भीष्मकस्तपस्वी ? २०</p>
<p>नारदः ः विदर्भकुमारस्य किमारिप्सितं ? २१</p>
<p>पौर्णमासी ः चेदिपतेरभ्यर्थनपूरणम् । २२</p>
<p>नारदः ः कथमेतद्भवत्यावधारितं ? २३</p>
<p>पौर्णमासी ः रुक्मिण्यां पद्यस्य प्रेषणेन । २४</p>
<p>नारदः ः पठ्यतामिदम् । २५</p>
<p>पौर्णमासी ः</p>
<p>प्रणयो दमघोषनन्दने</p>
<p>शिशुपाले तव यौवनाञ्चिते ।</p>
<p>नरदेववरे श्रुतश्रवो</p>
<p>हृदयानन्दिगुणे विजृम्भताम् ॥५॥ २६</p>
<p>नारदः ः ततः किमध्यवसितं तया ? २७</p>
<p>पौर्णमासी ः तदेव परिवर्तितपञ्चाक्षरं सञ्चारितम् । यथा—</p>
<p>प्रणयो मम घोषनन्दने</p>
<p>पशुपाले तव यौवनाञ्चिते ।</p>
<p>परदेववरेऽद्भुतश्रवो</p>
<p>हृदयानन्दिगुणे विजृम्भताम् ॥६॥ २८</p>
<p>नारदः (विमृश्य) ः ततस्ततः ? २९</p>
<p>पौर्णमासी ः ततस्तदालोक्य शङ्कितकृष्णोपसत्तिना युवराजेन दुष्टराजन्यके निमन्त्र्य कुण्डिनमानेष्यमाणे पर्याकुलया वत्सया मामनुमन्त्र्य सुनन्दनाम्ना भूसुरेण मुकुन्दाय पत्रिका हारिता । ३०</p>
<p>नारदः ः सा किंविधा ? ३१</p>
<p>पौर्णमासी ः</p>
<p>अचिरं निरस्य रसितैः प्रतिपक्षं राजहंसनिकुरम्बम् ।</p>
<p>कृष्णघनस्त्वाममृतैस्तृषितां चन्द्रकवतीं सिञ्च ॥७॥ ३२</p>
<p>नारदः ः नूनमस्य भूसुरस्य पुनरावृत्तिर्न वृत्तास्ति । ३३</p>
<p>पौर्णमासी ः अथ किम् । यदत्र दैवं रुक्मिण्यनुकूलम् । ३४</p>
<p>नारदः ः जगदाश्चर्यचातुर्यया किमित्यनुलोमितस्त्वया न रुक्मी । ३५</p>
<p>पौर्णमासी ः मम चातुर्यमाध्वीकेनैव द्विगुणीकृतदुर्मदेन रुक्मिणा चेदिपतेराबुत्तभावाय कुलदेवी चन्द्रभागा यागाद्युपचारैस्तथाराधिता यथा तदभीष्टमेव प्रत्यादिदेश । ३६</p>
<p>नारदः ः कीदृशमिदं ? ३७</p>
<p>पौर्णमासी ः</p>
<p>विरचयन्जननीमतिविस्मितां</p>
<p>भुजचतुस्टयवानजनिष्ट यः ।</p>
<p>स भगिनीं तव शूरसुतात्मजो</p>
<p>यदुवरः परिणेष्यति रुक्मिणीम् ॥८॥ ३८</p>
<p>नारदः (सस्मितम्)ः प्रतारितमेव तारकारिजनन्या दुर्जनं जानीहि । ३९</p>
<p>पौर्णमासी ः भगवन्! कुतः प्रतारणं ? यतः,</p>
<p>दूरे द्वारवतीन्द्रो मलिनीकुरुतेऽद्य कुण्डिनं खलिनी ।</p>
<p>पारेवारिधि गरुडो दिदङ्क्षवः पार्श्वतो भुजङ्गाः ॥९॥ ४०</p>
<p>(प्रविश्य) सुनन्दः ः भगवति ! निर्भरमदूर एव विदर्भपुरे द्वारवतीन्द्रः । ४१</p>
<p>पौर्णमासी (सानन्दं) ः सुनन्द, बाढमभिनन्दनीयोऽसि सन्देशहरः । ४२</p>
<p>सुनन्दः ः कृतमभिनन्दनेन, दिष्टान्धस्य मे बन्ध्या बभूव सन्देशहरता । ४३</p>
<p>पौर्णमासी (साशङ्कं)ः कथमिव । ४४</p>
<p>सुनन्दः ः षष्ठ्यामियं पत्रिका पत्रिराजपस्य । ४५</p>
<p>नारदः (पत्रिकां वाचयति) ः</p>
<p>निखिलाः शिखिनीर्नयन्नपि सुखानि जात्यासितापाङ्गीः ।</p>
<p>रमयति कृष्णः सुघनो वृन्दावनगन्धिनीरेव ॥१०॥ ४६</p>
<p>पौर्णमासी ः हन्त ! चन्द्रावलीति नावगतं माधवेन । ४७</p>
<p>नारदः ः सुनन्दः कुतस्त्वया नाभिव्यक्तमावेदितं ? ४८</p>
<p>सुनन्दः ः का खलु छन्द्रवलि? ४९</p>
<p>पौर्णमासी ः दुष्टनृपेभ्यस्त्रपमाणेन रुक्मिणा स्वसुर्गोकुलनिवासमत्र निह्नुत्य चन्द्रावलीत्यभिधा संवृता । ५०</p>
<p>सुनन्दः ः नूनं सुहृदामप्यगोचरोऽयमर्थः । तत्र मद्विधस्य का कथा ? ५१</p>
<p>पौर्णमासी ः तर्हि कथमसौ दर्वीकरारिकेतुर्विदर्भानलञ्चकार ? ५२</p>
<p>सुनन्दः ः भक्तयोः क्रथकैशिकयोः सन्देशेन । ५३</p>
<p>पौर्णमासी ः नृपाभ्यां किमत्र प्रवृत्तं ? ५४</p>
<p>सुनन्दः ः भगवतो हिरण्यगर्भस्य शासनेन, तथा हि—</p>
<p>स्वस्ति श्रीक्रथकैशिकौ स्वभवनादम्भोजगर्भोद्भवः</p>
<p>सर्वक्ष्मापतिदुर्व्यतिक्रमगिरावित्यादिशत्येष वाम् ।</p>
<p>शुद्धैरध्यवसीयतां नृपतिभिः सार्धं युवाभ्यां मुदा</p>
<p>श्रीराजेन्द्रतया क्षितौ यदुपतेः पुण्याभिषेकक्रिया ॥११॥ ५५</p>
<p>पौर्णमासी ः दिष्ट्या द्रष्टव्योऽयं मया महामहोत्सवः । ५६</p>
<p>सुनन्दः ः भगवति, निर्व्यूढोऽयम् । ५७</p>
<p>पौर्णमासी ः कीदृगेषः ? ५८</p>
<p>सुनन्दः ः</p>
<p>बृंहिष्ठे रत्नसिंहासनशिरसि वरे सन्निविष्टस्य तुष्टैर्</p>
<p>गीर्वाणैः पार्वतीशप्रभृतिभिरभितः स्तूयमानस्य भूयः ।</p>
<p>सद्यः सम्पाद्यमानो नृपतिभिरखिलैर्दिवा कुम्भावलीभिस्</p>
<p>तत्रापूर्वस्तदासीद्दनुजविजयिनो राजराजाभिषेकः ॥१२॥ ५९</p>
<p>नारदः ः सिद्धं विन्ध्याय वेधसो वरदानम् । ६०</p>
<p>पौर्णमासी ः भगवन्ननुशाधि साधयामि माधवं साधिष्ठार्थबोधनाय । ६१</p>
<p>(प्रविश्यापटीक्षेपेण) कञ्चुकी ः भगवति ! विदर्भेन्द्रो निवेदयति—मदभ्यर्थिताभ्यां पार्थिवाभ्यां रुक्मिणीहरणाय राजेन्द्रमावेदयितुं प्रस्थितम् । तदद्य भवत्या तीर्थेन तीर्थपादं द्रष्टुमिच्छामि इति । ६२</p>
<p>पौर्णमासी ः भगवन्! मम साध्यं सिद्धमिवाभूत। तदनुजानीहि माम् । (इति द्वाभ्यां सह निष्क्रान्ता ।) ६३</p>
<p>नेपथ्ये ः</p>
<p>विश्रान्ते विषयाकृतिं परिणतिं हित्वा मुनीनामपि</p>
<p>स्वान्ते नाक्रमते यदङ्घ्रिनखरोपान्तप्रभाप्यल्पिका ।</p>
<p>चित्रं मद्विधपाणिकुट्मलतटीसंवाह्यपादाम्बुजो</p>
<p>देवः सोऽयमलङ्करोति करुणः कल्याणपल्यङ्किकाम् ॥१३॥ ६४</p>
<p>नारदः ः क्रथकैशिकयोः सूक्तिरियम् । ६५</p>
<p>(पुनर्नेपथ्ये शङ्खध्वनिः ।)</p>
<p>नारदः (विलोक्य सहर्षम्) ः</p>
<p>करयुगलेन गृहीतं निधाय वदनाम्बुजे धमन्कम्बुम् ।</p>
<p>व्रजराज्ञीस्तनपानस्मरणस्तिमितो हरिर्जयति ॥१४॥</p>
<p>(पुनर्निरूप्य) कथं क्रथकैशिकाभ्यामनुगम्यमानोऽयं पुरस्तात्परिक्रामति ।</p>
<p>चञ्चत्कौस्तुभकौमुदीसमुदयः कौमोदकीचक्रयोः</p>
<p>सख्येनोज्ज्वलितैस्तथा जलजयोराढ्यश्चतुर्भिर्भुजैः ।</p>
<p>दिव्यालङ्करणेन सङ्कटतनुः सङ्गी विहङ्गेशितुर्</p>
<p>मां व्यस्मारयद् एष कंसविजयी वैकुण्ठगोष्ठीश्रियम् ॥१५॥</p>
<p>तदम्बरमारूढः कौतुकमवलोकयामि । (इति निष्क्रान्तः) ६६</p>
<p>(ततः प्रविशति यथानिर्दिष्टः कृष्णः ।)</p>
<p>कृष्णः ः हन्त नृपेन्द्रौ !</p>
<p>हितैरमृतशालिभिर्मदभिषेकवारां झरैः</p>
<p>समृद्धिमुपलभ्य वां विमलकीर्तिवल्ली भुवि ।</p>
<p>व्यतीतसुरकानना परममूर्ध्वमारुन्धती</p>
<p>रमाश्रवणभूषणस्तवकराशिरासीदसौ ॥१६॥ ६७</p>
<p>नृपौ (सप्रश्रयम्) ः</p>
<p>एकस्मिन्निह रोमकूपकुहरे ब्रह्माण्डभाण्डावली</p>
<p>यस्य प्रेक्षयते गवाक्षपदवीघूर्णत्पराणूपमा ।</p>
<p>केयं तस्य समृद्धये तव विभो राजेन्द्रताग्रामटी</p>
<p>शौटीर्येण चमत्कृतिं तदपि नः कामप्यसौ पुष्यति ॥१७॥ ६८</p>
<p>कृष्णः ः नृपेन्द्रौ ! प्रसन्नोऽस्मि । निजाभीष्टमभ्यर्थयेथाम् । ६९</p>
<p>नृपौ ः देव ! रुक्मिणी सा तपस्विनी तपस्तथा न चकार, येन ते दास्यसौभाग्यभागधेयभाजनं भवेदिति सुपर्णादाकर्णितम् । किन्तु तथा देवेनानुगृह्यतां यथा कथावशेषा भीरुरेषा न स्यात। ७०</p>
<p>कृष्णः ः कीदृगनुग्रहः ? ७१</p>
<p>नृपौ ः दुर्मदमागधादीनां पराभवेनास्याः कुण्डिनादाकृष्टिः, यदद्य चन्द्रभागाराधनाय बहिः साधयत्येषा । ७२</p>
<p>कृष्णः ः क्षितीन्द्रौ ! बाढमाहरिष्यामि । तदभीष्टमनुष्ठीयताम् । ७३</p>
<p>(नृपौ श्रीकृष्णं प्रणम्य निष्क्रान्तौ)</p>
<p>नेपथ्ये ः</p>
<p>भीता रुद्रं त्यजति गिरिजा श्याममप्रेक्ष्य कण्ठं</p>
<p>शुभ्रं दृष्ट्वा क्षिपति वसनं विस्मितो नीलवासाः ।</p>
<p>क्षीरं मत्वा श्रपयति यमीनीरमाभीरिकोत्का</p>
<p>गीते दामोदर यशसि ते वीणया नारदेन ॥१८॥ ७४</p>
<p>गरुडः ः सोऽयमम्बरे तुम्बुरुस्तवीति । ७५</p>
<p>कृष्णः ः सखे खगेन्द्र खे पश्य पश्य—</p>
<p>शुभ्रातपत्रपटली खलभूपतीनाम्</p>
<p>अभ्राणि तक्षकफणाकृतिरावृणोति ।</p>
<p>यामाकलय्य पृथुवेपथुदोलितानि</p>
<p>दूरे जगन्ति भयजर्जरतां भजन्ति ॥१९॥ ७६</p>
<p>गरुडः ः देव ! बाढमातपत्रफणापटली लघीयसः किङ्करस्यास्य गरुत्मतः सकृत्पक्षविक्षेपकेलयेऽपि पर्याप्तिमेष्यति । दूरे विश्राम्यतु सखा मे सुदर्शनः कल्पान्तकृशानुः । ७७</p>
<p>नेपथ्ये ः</p>
<p>कुण्डिणणरबैपुत्ती अणुरूबा पुंडरीअणाणस्स ।</p>
<p>तह एसो सहि तिस्सा हा हददेब्बं विलोमेइ ॥२०॥ ७८</p>
<p>गरुडः ः पुरस्त्रीणां विषादोक्तिरियम् । ७९</p>
<p>(पुनर्) नेपथ्ये ः</p>
<p>कहि रुप्पिणी सुरूबा कहि दमहोसस्स णंदणो मंदो ।</p>
<p>ण घडै गद्दहकंठे बिमला णोमालिआ माला ॥२१॥ ८०</p>
<p>गरुडः ः वन्यया मालया खलु सुलभोऽयं कौस्तुभीकण्ठो नान्यथा । ८१</p>
<p>नेपथ्ये ः</p>
<p>जीयादुच्चैरखिलतरुणीमण्डलाकृष्टिविद्या</p>
<p>वैदग्धीनां निधिरनवधिर्यादवाम्भोधिचन्द्रः ।</p>
<p>सङ्ग्रामान्तःपुरभुवि पुरो हन्त यं प्रेक्ष्य दूराद्</p>
<p>अस्त्रीलोकोऽप्यतनुचकितः स्त्रीस्वरूपं बिभर्ति ॥२२॥ ८२</p>
<p>कृष्णः (सव्यतो विलोक्य) ः कथमयं मौक्तिकचूडो नाम माथुरो वन्दी भोगावलीं पठति ?</p>
<p>(पुनस्तत्रैव)—</p>
<p>स्फुरन्मणिसराधिकं नवतमालनीलं हरेर्</p>
<p>उदूढघनकुङ्कुमं जयति हारि वक्षःस्थलम् ।</p>
<p>उडुस्तवकितं सदा तडिदुदीर्णलक्ष्मीभरं</p>
<p>यदभ्रमिव लीलया स्फुटमदभ्रमुद्भासते ॥२३॥ ८३</p>
<p>कृष्णः (सव्यामोहम्) ः हा प्रेयसि राधिके! हा वृन्दावनकल्पवल्लि! हा विशाखासखि! कुत्रासि? (इति सोत्कम्पं खगेन्द्रमालम्बते ।) ८४</p>
<p>गरुडः (स्वागतम्) ः दुरूहायां गम्भीरलीलाम्बुधेरस्य केलिवेलायां मादृशोऽपि निमज्जति । कस्तत्राप्यन्यो वराकः ? (प्रकाशम्) देव ! समाश्वसिहि समाश्वसिहि । (कृष्णः समाश्वस्य निश्वसिति) ८५</p>
<p>नेपथ्ये ः</p>
<p>धात्रेयी करपुटसम्भृताग्रहस्ता</p>
<p>पर्यस्ताकुलजरतीद्विजाङ्गनाभिः ।</p>
<p>दूरेण प्रचुरभटैः परीयमाणा</p>
<p>वैदर्भी प्रसरति पार्वतीगृहाय ॥२४॥ ८६</p>
<p>कृष्णः ः सखे सुपर्ण ! हताशेन रुक्मिणा दुर्गमं कृतमेतद्दुर्गामन्दिरम् । तदेहि नटवेशेनावामन्तः प्रविशावः । (इति निष्क्रान्तौ) ८७</p>
<p>(ततः प्रविशति यथानिर्दिष्टा चन्द्रावली)</p>
<p>चन्द्रावली ः हला माहवि, सुदं मए भादरेण मे भद्दऽली समाराहणस्स कोडिहोममारद्धम् । [हे सखि माधवि श्रुतं मया भ्रातृकेण भद्रकालीसमाराधनाय कोटिहोममारब्धम् ।] ८८</p>
<p>माधवी ः भट्टदारिए, बह्मणॉ क्खु एब्बं कधेंति । [भर्तृदारिके ! राजकन्ये ! ब्राह्मण्यं खलु एवं कथयन्ति ।] ८९</p>
<p>चन्द्रावली (स्वगतम्) ः गहिरं णं होमकुण्डं सुणिअ च्चेअ पत्थिदम्हि । [गभीरमेनं होमकुण्डं श्रुत्वा एव प्रथितास्मि ।] ९०</p>
<p>माधवी ः भट्टिदारिए, तधा सिणिद्धेण बि पुरुसुत्तमेण किं त्ति तुमं ण उद्दिसीअसि । [भर्तृदारिके ! तथा स्निग्धेनापि पुरुषोत्तमेन किमिति त्वं नोद्दिश्यसे ।] ९१</p>
<p>चन्द्रावली (संस्कृतेन) –</p>
<p>शरणमिह यो भ्रातुस्तस्य प्रतीपविधायिता</p>
<p>हितकृदपि या देव्यास्तस्याः समग्रमुपेक्षणम् ।</p>
<p>गतिरविकला यो मे तस्य प्रियस्य च विस्मृतिर्</p>
<p>बत हतविधौ वामे सर्वं प्रयाति विपर्ययम् ॥२५॥ ९२</p>
<p>माधवी ः एदं पासादं पविसिअ चंदभाअं णिबेदेह्म । [एतं प्रासादं प्रविश्य चन्द्रभागां निवेदयामः ।] ९३</p>
<p>चन्द्रावली ः अज्जे भग्गै बंदावेहि चंदभाअम् । [आर्ये भार्गवि ! भृगुवंशीय ब्राह्मणपुत्रि वन्दयस्व चन्द्रभागां चण्डिकाम् ।] ९४</p>
<p>भार्गवी ः देवि चन्द्रभागे ! नन्दय विदर्भनन्दिनीं परमाभीष्टवरेण । (इति वन्दनं कारयति) ९५</p>
<p>चन्द्रावली (सोपालम्भं संस्कृतेन) ः</p>
<p>आकौमारं भगवति मया हन्त कृष्णस्य हेतोर्</p>
<p>विश्रम्भेण प्रवणमनसा यत्त्वमाराधितासि ।</p>
<p>प्रत्यासन्नः सरभसमसौ तस्य पाकः प्रथीयान्</p>
<p>मां दक्षिण्याद्यदिह भवती कृष्णवर्त्मन्यनैषीत॥२६॥ ९६</p>
<p>माधवी ः पेक्ख पेक्ख ! प्पसादाहिमुहीब्ब संबुत्ता रुद्दाणी । [पश्य पश्य—प्रसादाभिमुखी इव संवृत्ता रुद्राणी ।] ९७</p>
<p>चन्द्रावली ः अज्जे भग्गबि, तुम्हेमेत्थ सब्बाणीमब्भत्थेध । अहं गदुअ कुंडत्थिदं भाबंतं पाबां परिक्कमिस्सम् । [आर्ये भार्गवि । यूयमत्र सर्वाणीमभ्यर्थयथ । अहं गत्वा कुण्डस्थितं भगवन्तं पावकं परिक्रमिष्यामि ।] ९८</p>
<p>(ततः प्रविशतो नर्तकवेशौ कृष्णसुपर्णौ)</p>
<p>कृष्णः ः</p>
<p>पर्यशीलि पशुबालघटायां</p>
<p>केलिरङ्गघटनाय मया यः ।</p>
<p>सुष्ठु सोऽयमकरोत्परदुर्गे</p>
<p>वेशयन्सचिवतां नटवेषः ॥२७॥ ९९</p>
<p>गरुडः ः देव ! गाढं गञ्जितानि नटवेशेनारीणां नेत्राणि, नारीणां तु रञ्जितानि । १००</p>
<p>कृष्णः ः सखे विहङ्गपुङ्गव ! पश्य, प्रादुर्भवन्ति भव्यानि शकुनानि । १०१.</p>
<p>गरुडः ः</p>
<p>नभसि रभसवद्भिः श्लाघ्यमाना मुनीन्द्रैर्</p>
<p>महितकुवलयाक्षी कीर्तिशुभ्रांशुवक्त्रा ।</p>
<p>नृपकुलमिह हित्वा चेदिराजप्रधानं</p>
<p>मुरदमन गमिष्यत्युत्सुका त्वां जयश्रीः ॥२८॥ १०२</p>
<p>कृष्णः ः सखे, पश्य पश्य—</p>
<p>क्ष्वेडामखण्डसमराः कलयन्ति सूराः</p>
<p>सङ्गीतिनः स्वरघटामनुघट्टयन्ति ।</p>
<p>उच्चैः पठन्ति शुभसूक्तकुलं द्विजेन्द्रा</p>
<p>राष्ट्राणि कुण्डिनपुरी बधिरीकरोति ॥२९॥ १०३</p>
<p>गरुडः (पुरो दृष्ट्वा) ः मृडानीमन्दिरादेषा कुण्डिनेन्द्रपुत्री बहिर्निष्क्रामति । १०४</p>
<p>कृष्णः ः काममितः पराङ्गनाविलोकनदुर्विलासान्निवृत्तिरेव श्रेयसीति (इति मुखं व्यावर्त्य) सखे ! भवतैव पक्षाञ्चलेनाकृष्य नृपाभ्यामियं समर्प्यताम् । १०५</p>
<p>गरुडः (निर्वर्ण्य, सविस्मयम्) ः</p>
<p>सौन्दर्याम्बुनिधेर्विधाय मथनं दम्भेन दुग्धाम्बुधेर्</p>
<p>गीर्वाणैरुदहारि हारिचरिता या सारसम्पन्मयी ।</p>
<p>सा लक्ष्मीरपि चक्षुषां चिरचमत्कारक्रियाचातुरी</p>
<p>धत्ते हन्त तथा न कान्तिभिरियं राज्ञः कुमारी यथा ॥३०॥ १०६</p>
<p>कृष्णः ः सखे, भवतु । किमेतेन, यदेष रूपमात्रेण न हार्यो हरिः । १०७</p>
<p>चन्द्रावली ः हला माहबि, सो बुन्दाबणबीअसंभुदो मे ब{उ}लपोदो तुए पालणिज्जो । [सखि माधवे, स वृन्दावनबीजसम्भूतो मे बकुलपोतस्त्वया पालनीयः ।] १०८</p>
<p>माधवि (सास्रम्) ः भट्टदारिए ! पसीद पसीद । पडिबालेहि सुणन्दं जमेत्थ मज्झबट्टिणो भावदी बिहावरी । [भर्तीर्दारिके ! प्रसीद प्रसीद । प्रतिपालय सुनन्दं, यदत्र मध्यवर्तिनी भगवती विभावरी ।] १०९</p>
<p>चन्द्रावली ः मुद्धे ! अन्तेउरे ण क्खु सुलहमेदं मङ्गलं मे अमिअकुण्डम् । [मुग्धे! अन्तःपुरे न खलु सुलभमिदं मङ्गलं मे अमृतकुण्डम् ।] ११०</p>
<p>(सास्रं संस्कृतेन)</p>
<p>त्वद्दिग्बोध्येऽप्यकुशलमतिः सङ्गमय्य स्वगोष्ठे</p>
<p>दूराद्बाढं किमिति कृपया पूर्वमङ्गीकृताहम् ।</p>
<p>नीत्वा देशान्तरमिदमपक्षिप्य सङ्गादिदानीं</p>
<p>किं वा दामोदर गुणनिधे हा त्वया विस्मृतास्मि ॥३१॥ १११</p>
<p>(नेपथ्ये कलकलः)</p>
<p>कृष्णः ः पौरस्त्रीणामौत्सुक्यमिदम् । ११२</p>
<p>गरुडः ः देव, पश्य पश्य—</p>
<p>वक्त्राणि भान्ति परितो हरिणेक्षणानाम्</p>
<p>आरुढहर्म्यशिरसां भवदीक्षणाय ।</p>
<p>यैर्निर्मितानि तरसा सरसीरुहाक्ष</p>
<p>चन्द्रावलीपरिचितानि नभस्तलानि ॥३२॥ ११३</p>
<p>कृष्णः (सोत्कण्ठं) ः हा प्रिये चन्द्रावलि ! हा पद्मासखि ! कथं कठोरेण मया विस्मृतासि ? तदद्यैव द्वारवतीमासाद्य तवोद्देशाय चरानाचरिष्यामि । ११४</p>
<p>चन्द्रावली ः णां समिद्धं पुरदो कुण्डं पेक्खन्ती णिबुबदह्मि । [एनं समृद्धं पुरतः कुण्डं पश्यन्ती निवृतास्मि ।] ११५</p>
<p>कृष्णः (सानन्दम्) – सखे, कथमनुभूतपूर्वेव कापि शिञ्जितसरणी प्रसह्य मामाद्रीकरोति । ११६</p>
<p>गरुडः ः निवेदितमेव देवस्य, यदत्र जगत्त्रयेऽप्यस्य बाढमनर्घस्य कुमारीरत्नस्य पश्यामि नान्यमर्घ्यहरम् । ११७</p>
<p>कृष्णः ः तर्हि दृशा परीक्षणीयम् । (इत्यपाङ्गं सञ्चारयन्) अये ! कथं गोकुलविलासिनीसाधारणमाधुर्यमुद्रामण्डितेयं कुमारी हृदयं ममोन्मादयति । (पुनः सानुरागं निरूप्य) हन्त ! कथं सैवेयं मे प्राणवल्लभा (इति सम्भ्रममभिनीय) ११८</p>
<p>चेतश्चन्द्रमणेर्द्रवं विरचयत्युच्चैः स्मराभोनिधेः</p>
<p>संरम्भं वितनोति नेत्रकुमुदस्यामोदमध्यस्यति ।</p>
<p>उल्लासं परितः प्रपञ्चयति मे रोमौषधीनां च सा</p>
<p>सेयं चन्दनपङ्कशीतलकरा लब्धाद्य चन्द्रावली ॥३३॥</p>
<p>तदभ्यासमभ्युपेत्य माधुर्यामस्याः पर्यालोचयामि । (इति परिक्रामति ।) ११९</p>
<p>माधवी (कृष्णं विलोक्य स्वगतम्) ः कुदो आअदो एसो तिल्लोअसुन्दरो णच्चारॉ ? [कुत आगत एष त्रिलोकसुन्दरो नर्तकराजः ?] १२०</p>
<p>चन्द्रावली ः भाबं हब्बबाह ! तस्स कन्दप्पकोडिसुन्दरस्स पऽरबिन्दजुअलस्स पासे इमं बहेहि तदेक्कसरणं जणम् । [भगवन्हव्यवाहन ! तस्य कन्दर्पकोटिसुन्दरस्य पदारविन्दयुगलस्य पार्श्वे इमं वह तदेकशरणं जनम् ।] (इति पावकं प्रणम्य) हा भाबदि पोण्णमासि ! एत्थ ओसरे कहिं गदासि ? हा भगवति पौर्णमासि, अत्रावसरे कुत्र गतासि ?] १२१</p>
<p>कृष्णः (सखेदमात्मगतम्) ः हन्त ! सत्यमेव महासाहसे कृताध्यवसाया सेयमाशुशुक्षणिं प्रदक्षिणीकरोति । तदहमुपेत्य भुजाभ्यामावृणोमि । १२२</p>
<p>चन्द्रावली (बाष्पधारामभिनयन्ती सवैक्लव्यम्) हा बहिणि राहे ! ण जादु मिलिदासि । हा पिअ सहि पौमे ! कहिं बट्टसि ? हा अम्म गोउलेसरि । ण दिट्ठासि, हा पराणणाध सिहण्ड ! [हा भगिनि राधे ! न जातु मिलितासि । हा प्रियसखि पद्मे । कुत्र वर्तसे ? हा अम्बे गोकुलेश्वरि ! न दृष्टासि । हा प्राणनाथ शिखण्ड !] (इत्यर्धोक्ते वाक्स्तम्भं नाटयन्ती सव्यामोहम्)</p>
<p>मन्दम्हिदमारन्दे</p>
<p>पारमारकण्णिआ सिरीसरणे ।</p>
<p>तस्सिं बिअ मुहपदुमे</p>
<p>भमरौ मह पडिभां णाणम् ॥३४॥</p>
<p>मन्दस्मितमकरन्दे</p>
<p>प्रवर मकर कर्णिकाश्रीः श्रवणे ।</p>
<p>तस्मिन्निव मुखपद्मे</p>
<p>भ्रमयतु मम प्रतिभवं नयनम् ।] १२३</p>
<p>कृष्णः (ससम्भ्रमं कण्ठे परिष्वज्य) ः कुरङ्गाक्षि ! मा ज्वालय जगन्ति । १२४</p>
<p>माधवी (सरोषम्) ः रे महासाहसिअ धिट्ठणच्चाजुआण ! मुञ्च णं महाराअपुत्तिअम् । [रे महासाहसिक धृष्ट नर्तकयुवन्! मुञ्च एनां महाराजपुत्रिकाम् ।] १२५</p>
<p>कृष्णः (सास्रम्) –</p>
<p>अयं कण्ठे लग्नः शशिमुखि जनस्ते प्रणयवान्</p>
<p>यदप्राप्त्या धन्यां तनुमतनुरूपां तृणयसि ।</p>
<p>प्रसीदाद्य प्राणेश्वरि विरम मास्मिन्ननुगते</p>
<p>कृथाः पत्यावत्याहितमिदमुरो मे विदलति ॥ ३५ ॥ १२६</p>
<p>चन्द्रावली (अश्रुतमभिनीय) ः माहवि ! मुंच मुंच । मा दुक्खावेहि । जं सभाइदबहुपच्चूहो एसो मुहूत्तो । [माधवि ! मुञ्च मुञ्च ! मा खलु दुःखापय यत्सम्भावितबहुप्रत्यूह एष मुहूर्तः ।]</p>
<p>(इति निजाङ्गुलेराभरणमाकृष्य ।) हला, एसा राणमुद्दिआ तस्स पुरिसत्तमस्स दिट्ठिमग्गं जधा लहेहि तधा तुए कादुब्बम् । [सखि ! एषा रत्नमुद्रिका यथा पुरुषोत्तमस्य दृष्टिमार्गं लभते तथा त्वया कर्तव्यम् ।]</p>
<p>(इति हरिहस्ताङ्गुलौ मुद्रां निवेशयन्ती सशङ्कमात्मगतम्) कधं कडिणो हत्तस्स प्फंसो । [कथं कठिनो हस्तस्य स्पर्शः ।]</p>
<p>(इत्यश्रुधारामुत्सृज्य पश्यन्ती सोत्क्रोशम्) कधं सो ज्जेब्ब मे जीविदेसरो मं परिरम्भिअ बाहाएदि । [कथं स एव मे जीवितेश्वरो मां परिरभ्य व्याहरति ।] (इत्यानन्दमूर्च्छां नाटयन्ती भूतटे पतति) । १२७</p>
<p>माधवी (सानन्दम्) ः अम्महे अच्चरिआ बिहिणो चरिआ । [मातः ! आश्चर्यं विधेश्चर्या ।] १२८</p>
<p>(ततः प्रविशति भीष्मकेणानुषज्यमाना पौर्णमासी) १२९</p>
<p>पौर्णमासी ः</p>
<p>उदञ्चन्माधुर्यं विकसितनवाम्भोरुहपदं</p>
<p>नुदन्तं सन्तापानविहतरथाङ्गप्रणयिनम् ।</p>
<p>अजीवन्मोहान्धा हरिमनुसरन्ती वरतनुर्</p>
<p>यथा वारां पूरं स्थलविलुठदङ्गी शफरिका ॥३६॥</p>
<p>(इत्युपसृत्य) वत्से चन्द्रावलि ! माधवादवाप्तप्रसादया त्वया सन्दीपितेयं सन्दीपनिजननी क्षणदा । तदुत्थीयतां (इति भुजाभ्यामुत्थापयति) । १३०</p>
<p>चन्द्रावली (पुरो दृष्ट्वा स्वगतम्) ः कधमेत्थ तादो मे बिदब्भनाधो ? (इति लज्जामभिनीय पौर्णमासीमन्तरा करोति ।) [कथमत्र तातो मे विदर्भनाथः ?] १३१</p>
<p>कृष्णः (सविस्मयम्) ः भगवति ! कथं त्वमत्रागतासि ? १३२</p>
<p>पौर्णमासी ः हन्त गोकुलचन्द्र, चन्द्रावलीस्नेहेन । १३३</p>
<p>भीष्मकः (सादरम्) –</p>
<p>अविदितस्तनयामनयान्नयन्न्</p>
<p>उपकृतिं कृतवान्मम जाम्बवान।</p>
<p>मुनिमनःप्रणिधेयपदाम्बुजस्</p>
<p>त्वमसि येन वरो दुहितुर्वरः ॥ ३७ ॥ १३४</p>
<p>पौर्णमासी ः कुण्डिनेन्द्र ! सत्यं पुण्यवतां शिखामणिरसि । तदियं समर्प्यतां निजकुलकैरवचन्द्रिका चन्द्रावलिराजेन्द्राय । १३५</p>
<p>कृष्णः (स्वगतम्) ः तां जीवितवल्लभामन्तरेण चन्द्रावलीमङ्गीकर्तुं प्रवर्तमानमपि मानसं मे नापराध्यति, यदियं तस्याः सोदरा । १३६</p>
<p>भीष्मकः (सविनयम्) ः</p>
<p>अयमिह किल कन्याबान्धवानां निबन्धः</p>
<p>समुचित इति लक्ष्मीकान्त विज्ञापयामि ।</p>
<p>मम दुहितुरनुज्ञोल्लङ्घनादङ्गनायाः</p>
<p>कथमपि न परस्याः पाणिसङ्गो विधेयः ॥ ३८ ॥ १३७</p>
<p>(कृष्णः पौर्णमासीमुखमीक्षते) १३८</p>
<p>पौर्णमासी ः मुकुन्द! गोकुलकुमारीकुलानि चन्द्रावलीमात्रावशेषाणि दुर्विदग्धेन विधिना कृतानि । तदत्र का क्षतिः? १३९</p>
<p>कृष्णः ः राजन्! तथास्तु । १४०</p>
<p>गरुडः ः राजन्नवधीयताम्—</p>
<p>श्रीनाथे विनयभरेण नाथितेऽस्मिन्</p>
<p>वैदर्भ्या निजसुहृदङ्गसङ्गमाय ।</p>
<p>तत्रायं भजति भयङ्करः प्रकामं</p>
<p>विश्रामं क्षितिपतिचन्द्र ते निबन्धः ॥३९॥ १४१</p>
<p>भीष्मकः ः तथास्तु ! (इति सादरमभ्युपेत्य) देव ! कृपया परिगृह्यतामियं परिचर्योचिता किङ्करी । (इति चन्द्रावलीं समर्पयति) १४२</p>
<p>कृष्णः (सादरमङ्गीकृत्य) ः राजन्ननुजानीहि, द्वारकां प्रयामि । (इति सपरिवारो निष्क्रान्तः) १४३</p>
<p>नेपथ्ये ः</p>
<p>सप्तिः सप्ती रथ इह रथः कुञ्जरो मे</p>
<p>तूणस्तूणो धनुरुत धनुर्भोः कृपाणी कृपाणी ।</p>
<p>का भीः का भीरयमयमहं हा त्वरध्वं त्वरध्वं</p>
<p>राज्ञः पुत्री बत हृतहृता कामिना वल्लवेन ॥४०॥ १४४</p>
<p>भीष्मकः ः कथमुपात्तसम्भ्रमाणां राज्ञां कोलाहलः प्रथीयानभूत्? (नेपथ्याभिमुखमवलोक्य) कथं यदुसैन्यमाकर्षन्सङ्कर्षणः समगंस्त? (पुनरवधाय, सस्मितम्)</p>
<p>बिले क्व नु विलिल्यिरे नृपपिपीलिकाः पीडिताः</p>
<p>पिनस्मि जगदण्डकं ननु हरिः क्रुधं धास्यति ।</p>
<p>शचीगृहकुरङ्ग रे हससि किं त्वमित्युन्नदन्न्</p>
<p>उदेति मदडम्बरस्खलितचूडमग्रे हली ॥४१॥ १४५</p>
<p>(पुनर्) नेपथ्ये ः</p>
<p>विक्रोशन्दन्तवक्रः कलितभयभरो हन्त वक्रः किलासीत्</p>
<p>पिण्डीशूरः शृगाली स्खलितरथगतिर्मागधो वागधोऽभूत।</p>
<p>दूरादौज्झन्नृपाणां कुलमधिसमरं निष्कृपाणां कृपाणान्</p>
<p>धुन्वाने शार्ङ्गधन्वन्यरिनिधनधरं हास्यरङ्गेण सार्धम् ॥४२॥ १४६</p>
<p>भीष्मकः (सानन्दम्) निवृत्तचिन्त्योऽस्मि संवृत्तः ॥ १४७</p>
<p>नेपथ्ये ः</p>
<p>खण्डितेन विनिबद्धवाससा</p>
<p>पण्डितेन रणरङ्गकर्मणि ।</p>
<p>केशवेन रचितार्धमुण्डनः</p>
<p>कुण्डिनेश्वरसुतो विडम्बितः ॥४३॥ १४८</p>
<p>भीष्मकः (सशङ्कम्) सान्त्वयितुमुचितोऽयं कुलकालिमा कुमारः । कदाचिद्व्रीडयासौ मनस्वी प्राणानपि जह्यात। (इति निष्क्रान्तः) १४९</p>
<p>(इति निष्क्रान्ताः सर्वे) १५०</p>
<p>इति श्रीश्रीललितमाधवनाटके</p>
<p>चन्द्रावलीलाभो नाम</p>
<p>पञ्चमोऽङ्कः</p>
<p>॥ ५ ॥</p>
<p>*************************************************************</p>
<p>.</p>
<p>(६)</p>
<p><em><strong>षष्ठोऽङ्कः</strong></em></p>
<p><strong>ललितोपलब्धिः</strong></p>
<p>(ततः प्रविशत्युद्धवः)</p>
<p>उद्धवः ः</p>
<p>याचन्ते दनुजव्रजादभयतां यं वज्रहस्तादयः</p>
<p>सोऽयं हन्त वराकमागधभयाद्दुर्गं भजत्यम्बुधौ ।</p>
<p>बुद्धिं यस्य किलोपजीवति जगन्मन्त्रे स गृह्णाति मां</p>
<p>कः प्रत्येतु जनः सुदुर्गमगतेः कृष्णस्य लीलायितम् ॥१॥</p>
<p>(विमृश्य) सम्प्रति सचित्तेन चेतसा देवर्षिं द्रष्टुमिच्छामि । (आकाशे) किं ब्रवीषि ? सुधर्मासीमनि स भगवान्वर्तते इति । भवतु । तत्रैवायं प्रतिष्ठमानोऽस्मीति । (परिक्रम्य) अये सत्यमेव पुरस्तादेष देवर्षिः । १</p>
<p>नारदः (प्रविश्य) ः</p>
<p>उरीकर्तुं दामोदरहृदि नवामोदलहरीं</p>
<p>वरीयस्यः प्रेम्णां जगति विविधाः सन्तु गतयः ।</p>
<p>स्तुमस्तं यस्तासां स्फुरति हृदि भावस्य गरिमा</p>
<p>हृषीकाणां हन्त प्रभुरपि न यत्र प्रभवति ॥२॥ २</p>
<p>(पुरो विलोक्य सानन्दम्)</p>
<p>अयं चक्राद्यङ्कस्फुरितभुजमूलस्तिलकवान्</p>
<p>दधत्कण्ठे मालामतुलतुलसीकाष्ठमणिजाम् ।</p>
<p>हरेः शेषामङ्के शिरसि च वहन्नुद्धवतया</p>
<p>गतः ख्यातिं भक्तिप्रसर इह मूर्तो विहरति ॥३॥ ३</p>
<p>उद्धवः ः भगवन्नभिवादये । ४</p>
<p>नारदः (शुभशिषा सभाजयन्) ः मन्त्रिराज ! कथं विषण्ण इव लक्ष्यमाणोऽसि ? ५</p>
<p>उद्धवः ः भगवन्, देवपादेषु कृतेनापराधेन । ६</p>
<p>नारदः ः</p>
<p>ऊषरभूमिरसि त्वं सन्ततमपराधबीजस्य ।</p>
<p>दैवाद्विरूढमपि तद्विन्दति सत्तां न गोविन्दे ॥४॥ ७</p>
<p>उद्धवः ः भगवन्! मदीया रभसकारितैव देवस्य भीमारण्यसीमायामवगाहनहेतुरभूत। ८</p>
<p>नारदः ः कीदृशी सा ? ९</p>
<p>उद्धवः ः क्षुद्रे सत्राजिति देवाभ्यर्थना । १०</p>
<p>नारदः ः किं तदभ्यर्थितं ? ११</p>
<p>उद्धवः ः लोकोत्तरं कन्यारत्नं चिन्तारत्नं च । १२</p>
<p>नारदः (स्वगतम्) चित्रं चित्रमसमीक्ष्यकारितापि शिष्टानामिष्टारम्भपर्यवसायितामेव धत्ते । (प्रकाशम्) स्फुटमभ्यर्थितं ते सार्थकं नाभूत। १३</p>
<p>उद्धवः ः अथ किम् । प्रत्युत कष्टमेव वृत्तम् । १४</p>
<p>नारदः ः नायमगृहीतशासनोऽपि वाच्यतामर्हति सत्राजितः । यतः—</p>
<p>विमलहृदयः ख्यातो लोके सतामुपदेशतो</p>
<p>गुणयति गुणश्रेणीं नाल्पो मलीमसमानसः ।</p>
<p>मुकुलपटलीं सारङ्गाक्षीमुखार्पितशीधुभिर्</p>
<p>बकुल इव किं धत्ते मूर्ध्ना हठादटरूषकः ॥५॥ १५</p>
<p>उद्धवः ः</p>
<p>अनर्पितेन रत्नेन कन्यारत्नेन चाच्युते ।</p>
<p>भ्रातरं साधुवादं च स स्वकीयमघातयत॥६॥ १६</p>
<p>नारदः ः श्रुतमाखेटके स दिष्टान्तमवाप प्रसेनः । १७</p>
<p>उद्धवः ः अथ किम् । १८</p>
<p>नारदः ः स्फुटं प्रसेनमन्वेष्टुं प्रस्थितो रथाङ्गी । १९</p>
<p>उद्धवः ः अथ किम् । यदेष जगत्तमःप्रमाथिचरित्रविरोचने चानूरद्विषि काञ्चित्तमःकलामुदीरयति । तेनाद्याहं खिन्नो भवत्तः क्षेममाशंसे । २०</p>
<p>नारदः ः हन्त ! पुण्डरीकाक्षभक्तिमञ्जरीचञ्चरीक ! रभसारब्धोऽपि भक्तिमद्भिरर्थः कंसहरस्य हर्षहेतुतामेव प्रतिपद्यते, किमुत प्रतिपद्यते, किमुत प्रेष्ठेन भवादृशा । तदद्य महोत्सवः क्रियताम् । तेषां लोकोत्तरचमत्कृतीनां वृन्दाटवीविलासानां विलोकनाय रमणीयन्ते समयोऽयमुपस्थितवान। २१</p>
<p>उद्धवः ः भगवन्! जानन्नपि किं मां मुधा प्रलोअभयसि ? यदद्य केनापि शोकशङ्कुलासङ्कुलस्य देवस्य कुतो नववृन्दावनावगाहनेऽपि सम्भावना ? २२</p>
<p>नारदः ः कः शोकशङ्कोरुपाधिः ? २३</p>
<p>उद्धवः ः कनिष्ठा&hellip; (इत्यर्धोक्तेः वाक्यस्तम्भं नाटयति ) २४</p>
<p>नारदः (विहस्य)ः</p>
<p>अपि लब्धाङ्गुलीसङ्गां यदि नष्टेति दृष्टिमान।</p>
<p>मुद्रां शोचति रोचिष्णुं तत्र किं करवामहे ॥७॥ २५</p>
<p>उद्धवः (सविस्मयानन्दम्)ः भगवन्! किञ्चिदुच्छ्वसिता ते वाग्वल्लरी व्याकुलयति मे मनोमधुपम् । तदभिव्यक्तीक्रियताम् । सत्यमेव किमायुष्मती कनिष्ठादेवी ? २६</p>
<p>नारदः ः आयुष्मती किमुच्यते ? सा द्वारवतीमेवालङ्कुर्वती वर्तते । २७</p>
<p>उद्धवः (सरोमञ्चम्)ः कथमियमत्रागता ? २८</p>
<p>नारदः ः</p>
<p>अक्षीणं विभवं प्रजांच्च परमामभ्यर्थ्य सर्वात्मना</p>
<p>कुर्वाणाय निषेवणं विरहितऽपत्याय सत्यार्चनः ।</p>
<p>सार्धं दुर्धर्वशङ्खचूडमणिना तां सत्यभामाख्यया</p>
<p>विख्यातां प्रणयन्ददौ दिनमणिर्मित्राय सत्राजिते ॥८॥ २९</p>
<p>सस्नेहमब्रवीच्चैनम्—</p>
<p>प्रणेष्यति यशः परं जगति नारदानुज्ञया</p>
<p>वराय वरकीर्तये सुतनुरर्पितेयं तव ।</p>
<p>स्यमन्तकमणिश्च ते महितमूर्तिरष्टौ महान्</p>
<p>प्रसोष्यति दिनं दिनं ननु हिरण्यभारानयम् ॥९॥ ३०</p>
<p>उद्धवः ः कथमम्बरमणिर्मणीन्द्रेऽसिमिन्नधिकारी संवृत्तः ? ३१</p>
<p>नारदः ः रविलोकलब्धया राधिअयैव तस्मै पुष्पाञ्जलितया कल्पितः । ३२</p>
<p>उद्धवः ः कथमस्यास्तरणिलोकस्याधिरोहणमासीत। ३३</p>
<p>नारदः ः</p>
<p>मोक्षत्यद्य तनूमनीक्षितहरिः सन्ध्यामुखे ते सखी</p>
<p>तूर्णं पुत्रि ततः समानय ममाभ्यर्णे विशीर्णामिमाम् ।</p>
<p>इत्याज्ञां पितुराकलय्य चतुरा सा चण्डधाम्नः सुता</p>
<p>सौरं बिम्बमलम्भयद्विलपितोद्गाराधिकां राधिकाम् ॥१०॥ ३४</p>
<p>उद्धवः ः विशाखायाः का वार्ता ? ३५</p>
<p>नारदः ः गोविन्देन समं सम्बन्धादात्मानं पूर्णकामं कर्तुकामस्य तामरसबन्धोरिच्छया धर्मराजानुजैव गोकुले विशाखाख्यामाप । ३६</p>
<p>उद्धवः ः न्यूनं विशाखायाः सख्येन राधिकायामधिकमन्वरज्यते धर्मराजमाता । ३७</p>
<p>नारदः ः अथ किम् । संज्ञाया विज्ञापनादेव तत्पित्रा शिल्पाचार्येण नववृन्दावनं द्वारवत्यामाविष्कृतम् । तथा हि—</p>
<p>कालिन्दीकलितोपकण्ठमभितः शैलश्रियालङ्कृतं</p>
<p>भाण्डीरोज्ज्वलमावृतं व्रततिभिस्ताभिर्द्रुमैस्तैरपि ।</p>
<p>साङ्गं द्वारवतीपुरे जगदलङ्कर्मीणं निर्मीयतां</p>
<p>राधामाधवमाधुरीसरिदुपस्यन्दाय वृन्दावनम् ॥११॥ ३८</p>
<p>उद्धवः ः शिल्पीन्द्रनन्दिनी कथमत्र प्रवृत्ता ? ३९</p>
<p>नारदः ः राधिकानिवेदनेन । ४०</p>
<p>उद्धवः ः कीदृशमिदं ? ४१</p>
<p>नारदः ः</p>
<p>पश्यन्ती पशुपालमण्डलशिरोमाल्यस्य लीलास्थलीर्</p>
<p>यत्राहं निरवाहयिष्यमभितः स्वान्तस्य सन्तर्पणम् ।</p>
<p>सद्यः पामरकर्मणो हतविधेरुद्दामविस्फूर्जितैर्</p>
<p>निर्धूतास्मि ततोऽपि दूरमधुना हा हन्त वृन्दावनात॥१२॥ ४२</p>
<p>उद्धवः ः देवि ! दिष्ट्या रक्षिताः स्मो वयं त्रिलोकीचक्षुषा मित्रेण । यतः—</p>
<p>कथमपि निवसन्त्यास्तत्र वृन्दावनाङ्के</p>
<p>विसृमरहरिलीलापुरगाम्भीर्यभाजि ।</p>
<p>अपि तव निविडाशासेतुबन्धानुबन्धैर्</p>
<p>अलघुभिरभविष्यज्जीवनं दुर्निबन्धम् ॥१३॥</p>
<p>ततस्ततः ? ४३</p>
<p>नारदः ः ततश्च शनैश्चरजननी शनैरवादीत्—</p>
<p>न व्याकुलीभव जगत्त्रयसौख्यसारे</p>
<p>नव्यारविन्दवदने सदने सदात्र ।</p>
<p>ध्येयः सतां सवितृमण्डलमध्यवर्ती</p>
<p>देवः स एव यदयं दयितस्तवास्ति ॥१४॥ ४४</p>
<p>उद्धवः ः किमत्र विशाखया नोत्तरितं ? ४५</p>
<p>नारदः ः कथं नोत्तरयितव्यम् । यदेतया विहस्योक्तम्— मातः सवर्णे वर्णयामि समाकर्णय—</p>
<p>गोपीनां पशुपेन्द्रनन्दनजुषो भावस्य कस्तां क्र्ती</p>
<p>विज्ञातुं क्षमते दुरूहपदवीसञ्चारिणः प्रक्रियाम्</p>
<p>आविष्कुर्वति वैष्णवीमपि तनुं तस्मिन्भुजैर्जिष्णुभिर्</p>
<p>यासां हन्त चतुर्भिरद्भुतरुचिं रागोदयः कुञ्चति ॥१५॥ ४६</p>
<p>कृती निपुणः । तस्मिन्पशुपेन्द्रनन्दने ॥१५॥</p>
<p>अस्मिन्नारायणेऽस्याः प्रीतिर्दूरे आस्ताम् । गोपीनां पशुपेन्द्रनन्दनजुषो दुरूहसञ्चारिणो भावस्य तां प्रक्रियां कः कृती विज्ञातुं क्षमते । न कोऽपीत्यर्थः । रासे निलीय पलायितुमसमर्थे तस्मिन्नन्दनन्दने वैष्णवीं तनुमाविष्कुर्वति सति तां तनुं वीक्ष्य यासां गोपीनां रागोदयः कुञ्चति । तथा च द्विभुजे नन्दनन्दने एवासामनुरागः न तु कृतचतुर्भुजाविष्कारे नन्दनन्दनेऽपि ॥१५॥</p>
<p>उद्धवः ः किं नाम भगवता सत्राजिदनुशिष्टोऽति ? ४७</p>
<p>नारदः ः अथ किम् । तथा हि—</p>
<p>मणीन्द्रं पारीन्द्रप्रवरमहरन्निघ्नतनयं</p>
<p>विनिघ्नन्ते तं च प्रबलमथ भल्लूकनृपतिः ।</p>
<p>पराभूय स्वैरी तमपि मुरवैरी तव धनं</p>
<p>तदाहर्ता पाप त्वमसि पतितस्तापजलधौ ॥१६॥ ४८</p>
<p>उद्धवः ः ततस्ततः ? ४९</p>
<p>नारदः ः ततस्तेनोक्तम्—</p>
<p>ज्वलितो जनः कृशानौ शाम्यति तप्तः कृशानुनैवायम् ।</p>
<p>भगवति कृतागसो मे भगवानेवाधुना शरणम् ॥१७॥ ५०</p>
<p>उद्धवः ः ततः किमुक्तं भगवता ? ५१</p>
<p>नारदः ः</p>
<p>न यावदुपसर्पति प्रतिभटेभकण्ठीरवः</p>
<p>पिनाकिमुखनाकिभिर्मुकुटितानुशिष्टिर्विभुः ।</p>
<p>मुदा तदवरोधने कुटिलभाव तावद्द्रुतं</p>
<p>त्वयाद्य कुलनन्दिनी चिरधृताधिराधीयताम् ॥१८॥</p>
<p>ततश्चावरोधने राधायाः प्रवेशाय तेन जननी नियुक्ता । ५२</p>
<p>उद्धवः (सानन्दम्)ः त्वया कारुण्यसिन्धुना सन्धुक्षितोऽयं पवनव्याधिरनेन महारसायनेन । ५३</p>
<p>नारदः ः हन्त ! सम्भृतगम्भीरशोकशूलया गोकुलं व्रजन्त्या नेदमास्वादितं पौर्णमास्या । ५४</p>
<p>उद्धवः ः तामन्तरेण का खल्वत्र लालयिष्यति देवीं यवीयसीम् । ५५</p>
<p>नारदः ः त्वष्टुरन्तेवासिनीमेवात्राभिरूपां निरूपयामि । ५६</p>
<p>उद्धवः ः केयं पुण्यवती ? ५७</p>
<p>नारदः ः</p>
<p>कुसुमरचनचुञ्चुर्निष्कुटानामकाले</p>
<p>परिणतमतिरायुर्वेदतन्त्रे तरूणाम् ।</p>
<p>कलयितुमपि भावं स्थावराणां समर्था</p>
<p>निवसति नववृन्दा द्वारवत्यां प्रसिद्धा ॥१९॥ ५८</p>
<p>उद्धवः ः किं नाम तत्त्वमस्याः काननदेवीयं जानाति ? ५९</p>
<p>नारदः ः अथ किं ! यदियं नववृन्देति यथार्थसंज्ञा तत्रापि संज्ञाया निदेशेनानुगृहीता । ६०</p>
<p>उद्धवः ः कीदृगेष निदेशः ? ६१</p>
<p>नारदः ः</p>
<p>प्रेयस्यः पशुपालिका विहरतो यास्तत्र वृन्दावने</p>
<p>लक्ष्मीदुर्लभचित्रकेलिकलिका कान्तस्य कंसद्विषः ।</p>
<p>राधा तत्र वरीयसीति नगरीं तामाश्रितायां क्षितौ</p>
<p>सेवां देवि समस्तमङ्गलकरी यस्यास्त्वमङ्गीकुरु ॥२०॥ ६२</p>
<p>उद्धवः (सास्रम्) ः भगवन्! ताः पशुपालिकाकिशोरिकाः स्मृतिमारूढाः स्वान्तमस्माकं सन्तापयन्ति । ६३</p>
<p>नारदःः मा भज सन्तापम् । यतः—</p>
<p>दृष्ट्वा कामपि कंसवैरिविरहादायासयन्तीर्दशां</p>
<p>कामाख्या नरकासुरेण ललनाराजीः किलाजीहरत।</p>
<p>एताभिर्मधुरैर्गिरां परिमलैराश्वासिताभिस्तया</p>
<p>तुङ्गाराधनतुष्टया मणिगिरिद्रोणीषु तत्रोष्यते ॥२१॥ ६४</p>
<p>उद्धवः (सानन्दं) ः भगवन्! पश्य पश्य । मुद्रितां पल्यङ्किकामनुसरन्ती सत्राजितः सवित्री पुरान्तरकक्षामवगाहते । ६५</p>
<p>नारदःः तदेहि, सुधर्मामध्यमध्यास्य माधवेन्द्रं प्रतिपालयावः । ६६</p>
<p>(इति निष्क्रान्तौ)</p>
<p>– विष्कम्भकः ः</p>
<p>(ततः प्रविशति सत्राजिन्मातरमनुसरन्ती राधा ।) ६७</p>
<p>राधा (सव्यथमाकाशे संस्कृतमाश्रित्य)—</p>
<p>विचित्रायां क्षौण्यामजनिषत कन्याः कति न वा</p>
<p>कठोराङ्गी नान्या निवसति मया कापि सदृशी ।</p>
<p>मुकुन्दं यन्मुक्त्वा समयमहमद्यापि गमये</p>
<p>धिगस्तु प्रत्याशामहह धिगसून्धिङ्मम धियम् ॥२२॥</p>
<p>(परिवृत्य) अज्जे कीस एसो जणो एत्थ अन्तेउरे नीअदि? [आर्ये, कथमेष जनोऽत्रान्तःपुरे नीयते?] ६८</p>
<p>वृद्धा ः णत्तिणि, तस्स महातबोधणस्स दीसिट्णिदेसेण । [हे नप्त्रि, तस्य महातपोधनस्य देवर्षेर्निदेशेन ] ६९</p>
<p>राधा (स्वगतम्) ः सो भाबदीए आचारिओ अम्ह सिणिद्धो त्ति सुनीअदि । तदो जेब्ब भाबन्तेण भाणुणा तादो सत्ताजिदो तस्स बाणे त्थाबिदो । [स भगवत्या आचार्यः अस्मासु स्निग्ध इति श्रूयते । तत एव भगवता भानुना तातः सत्राजित्तस्य वचने स्थापितः ।] ७०</p>
<p>वृद्धा ः णत्तिणि, एहि देईए रुप्पिणीए हत्थे तुमं समप्पैस्सम् । [नप्त्रि, एहि देव्या रुक्मिण्या हस्ते त्वां समार्पयिष्यामि ।] ७१</p>
<p>(ततः प्रविशति सपरिजना चन्द्रावली ।) ७२</p>
<p>चन्द्रावली ः सहि माहबि, समंतां मणिं मग्गिदुं पत्थिदो अज्जौत्तो कीस बिलंबेदि । [सखि माधवि, स्यमन्तकं मणिं मार्गितुं प्रस्थितो आर्यपुत्रः कस्माद्विलम्बते ।] ७३</p>
<p>माधवीः भट्टदारिए, परं पि तत्थ किं पि कज्जंतरं हुबिस्सदि । [भर्तृदारिके, परमपि तत्र किमपि कार्यान्तरं भविष्यति ।] ७४</p>
<p>राधा (स्वगतम्) ः भणिदम्हि भाणुणा—बच्छे, जाब समन्तओ माहबेण तुह माणिबन्धे ण बन्धीअदि, ताब सरहस्सं पढमं दे णाम सम्बरणिज्जं त्ति । [भणितास्मि भानुना—वत्से, यावत्स्यमन्तको माधवेन तव माणिबन्धे न बध्यते, तावत्सरहस्यं ते प्रथमं नाम संवरणीयमिति ।] ७५</p>
<p>चन्द्रावली (विलोक्य) ः हला, का एसा जरदी मुत्तिमदीए अ{उ}रुब्बरूपलच्छीए सममेत्थ आअच्छदि ? [सखि, का एषा जरती मूर्तिमत्या अपूर्वरूपलक्ष्म्या सममत्रागच्छति ।] ७६</p>
<p>राधा (चन्द्रावलीमालोक्य, स्वगतम्) ः साहु, माहुरीपूरभरिदा एसा राइन्दमहिसी गोउलकिसोरीसोरब्भं बिअ धारेदि । [साधु, माधुरीपूरभूता एषा राजेन्द्रमहिषी गोकुलकिशोरीसौरभ्यमिव धारयति ।] ७७</p>
<p>वृद्धा (उपसृत्य) ः देइ रुप्पिणि ! समन्ताप्पसङ्गे किदाबराहेण मह पुत्तेण सत्तजिदेण अप्पणो पुत्ती एसा सच्चभामा राइन्दस्स उबहारीकिदा । ता पिअसहीसाहारणसिणेहमाहुरीसोहग्गाहिआरिणी तुए करणिज्जा । [देवि रुक्मिणि ! स्यमन्तकप्रसङ्गे कृतापराधेन मम पुत्रेण सत्राजिता आत्मनः पुत्री एषा सत्यभामा राजेन्द्रस्य उपहारीकृता । तत्प्रियसखीसाधारणस्नेहमाधुरीसौभाग्याधिकारिणी त्वया कर्तव्या ।] ७८</p>
<p>राधा (स्वागतम्) ः कामं बुड्ढी पलबेदु, केअलं दिणेसस्स णिदेसबिस्सम्भेण एत्थ प{इ}ट्ठम्हि । [कामं वृद्धा प्रलपतु, केवलं दिनेशस्य निदेशविस्रम्भेणात्र प्रविष्टास्मि ।] ७९</p>
<p>चन्द्रावली ः अज्जे, धण्णम्हि जाए ईदिसो सहीजणो उबत्थिदो । ता तुममप्पणो घरं जाहि, अहं क्खु सच्चभामं पडिबाल{इ}स्सम् । [आर्ये, धन्यास्मि यस्या मम ईदृशः सखीजन उपस्थितः । तत्त्वमात्मनो गृहं याहि, अहं खलु सत्यभामां प्रतिपालयिष्यामि ।] ८०</p>
<p>वृद्धा ः जह भण{इ} देई । [यथा भणति देवी ।] (इति निष्क्रान्ता ।) ८१</p>
<p>चन्द्रावली (जनान्तिकम्) सहि माहवि ! पेक्ख । एसो अज्जौत्तस्स सच्चसंकप्पिदा सेइबिमद्दणो सच्चभामाए सोन्देरपूरो धीरं बि ममान्दोलेदि । [सखि माधवि, पश्य । एष आर्यपुत्रस्य सत्यसङ्कल्पिता सेतुविमर्दनः सत्यभामायाः सौन्दर्यपूरो धीरामपि मामान्दोलयति । ८२</p>
<p>माधवीः भट्टिदारिए ! सच्चं भणासि, एसा तुम्ह बिब्भममुप्पादेदि । [भर्तृदारिके! सत्यं भनासि, एषा तव विभ्रममुत्पादयति ।] ८३</p>
<p>चन्द्रावली ः हला, मुञ्च मे सलाहणं णं क्खु असारुप्पं रूबमेदम् । [सखि, मुञ्च मे श्लाघनं, नूनं खलु असारूप्यं रूपमेतत।] ८४</p>
<p>(पुनर्निभाल्य संस्कृतेन)</p>
<p>दृष्टिर्वहत्युपरतिं श्वस्तिआनुपूर्वी</p>
<p>नम्रीकरोत्यधरपल्लवताम्रतां च ।</p>
<p>गण्डद्वयी च परिचुम्बति कम्बुकान्तिं</p>
<p>मद्विस्मयं स्थितिरियं सुतनोस्तनोति ॥२२॥ ८५</p>
<p>माधवीः णूणं कासिराअकण्णऽ अम्मा बिअ एसा कस्सिं बि पुरिसे बद्धराआ हुबिस्सदि । [नूनं काशीराजकन्यका अम्बा इव एषा कस्मिन्नपि पुरुषे बद्धरागा भविष्यति ।] ८६</p>
<p>चन्द्रावली (संस्कृतेन) ः</p>
<p>साधर्म्यं मधुरिपुविप्रयोगभाजां</p>
<p>तन्वङ्गी मुहुरियमङ्गकैस्तनोति ।</p>
<p>आकृत्या श्रियमपि माधवीं किमेनां</p>
<p>दैन्येऽपि प्रथयितुमार्तयः क्षमन्ते ॥२३॥ ८७</p>
<p>ता एहि परिक्खमह से चित्तबुत्तिं [तदेहि परीक्षवहे तस्याश्चित्तवृत्तिम्] । (इत्युपसृत्य) सहि सच्चभामे ! एसा अप्पणो सबामि एदं तुज्झं सिणिज्झदि मे हिआं [सखि सत्यभामे ! एषा आत्मनः शपामि एतत्तुभ्यं स्निह्यति मे हृदयम्] ॥ ८८</p>
<p>राधा (स्वगतम्)ः णासच्चं भणादि, जं मह बि चित्तं तधा । [णासत्यं भणति, यत्ममापि चित्तं तथा ।] (प्रकाशम्) देइ ! तदो धण्णम्हि । [देवि ! ततो धन्यास्मि ।]</p>
<p>चन्द्रावली (संस्कृतेन) ः</p>
<p>साधर्म्यं मधुरिपुप्रयोगभाजां</p>
<p>तन्वङ्गी मुहुरियमङ्गकैस्तनोति ।</p>
<p>प्राकृत्यः प्रियसखि माधुरीं किमेतां</p>
<p>दैन्येऽपि प्रथयितुमार्तयः क्षमन्ते ॥२४॥</p>
<p>ता एहि परिक्खमह से चित्तबुत्तिं (इत्युपसृत्य) सहि सच्चभाम ! एसा अप्पणो सबामि एदं तुज्झं सिणिज्झदि मे हिआम् । [तदेहि परीक्षावहे अस्याश्चित्तवृत्तिं (इत्युपसृत्य) सखि सत्यभामे ! एषा आत्मनः शपामि, एतत्तुभ्यं स्निह्यति मम हृदयम् ।]</p>
<p>राधा (स्वगतम्) ः णासच्चं भणादि, जं मह बि चित्तं तधा । (प्रकाशं) देइ, तदो धण्णम्हि । [नासत्यं भणति, यत्ममापि चित्तं तथा । हे देवि, ततो धन्यास्मि ।] ८९</p>
<p>चन्द्रावली ः बहिणि, कीस तुमं दुम्मणा लक्खीअसि ? [भगिनि, कस्मात्त्वं दुर्मणा लक्ष्यसे ?] ९०</p>
<p>राधा ः देइ, एत्थ अहं तादेण पसहं पेसिदह्मित्ति मे दोम्मणस्सम् । [देवि, अत्राहं तातेन प्रसभं प्रेषितास्मीति मे दौर्मणस्यम् ।] ९१</p>
<p>चन्द्रावली ः हला, मा उत्तम्ह, अज्जौत्तस्स हत्थे तुमं समप्प{इ}स्सम् । [सखि, मा उत्तम्य, आर्यपुत्रस्य हस्ते त्वं समर्प्यिष्यामि ।] ९२</p>
<p>राधा (सदैन्यम्) ः देइ, सच्चं जेब्ब ज{इ} सिणिद्धासि, तदो एब्बं सब्बधा पुणो ण क्खु बाहरिस्ससि । [देवि, सत्यमेव यदि स्निग्धासि, तदा एवं सर्वथा पुनर्न खलु व्याहरिष्यसि ।] (इति काकुभिर्नमस्यति ।) ९३</p>
<p>चन्द्रावली ः सहि ! तदो भणाहि कधमेत्थ णिबसिदुमिच्छसि ? [सखि ! तदा भण, कथमत्र निवसितुमिच्छसि ?] ९४</p>
<p>श्रीराधा ः देइ, जत्थ पुरिसणामं बि ण सुणीअदि, तत्थ जेब्ब एसो जणो रक्खीअदु जधा तहिमप्पणो ब्बदसेसं समाबेदि । [देवि, यत्र पुरुषनामापि न श्रूयते, तत्रैव एषो जनो रक्ष्यते यथा तत्र आत्मनो व्रतशेषं समापयति ।] ९५</p>
<p>चन्द्रावली (सानन्दमपवार्य) ः माहबि, अह्मकादब्बमिमाए च्चेअ दिट्ठिआ अब्भत्थिदं, ता गदुअ दिण्णपसादं णाबुन्दमेत्थ आणेहि । [माधवि, अस्मत्कर्तव्यमनयैव दिष्ट्या अभ्यर्थितं, तद्गत्वा दत्तप्रसादां नववृन्दामत्रानय ।] ९६</p>
<p>माधवी (स्वगतम्) ः साहु मन्तिदं, जं तत्थ णाबुन्दाबणे राइन्दस्स पबेससम्भावणा बि णत्थि । ता जधा रहस्सभेदो ण होदि, तधा भट्टिदारिआ णिदेसमिसेण दिब्बं कराबिअ णाबुन्दमाणिस्सम् । [साधु मन्त्रितं, यत्तत्र नववृन्दावने राजेन्द्रस्य प्रवेशसम्भावनापि नास्ति । तद्यथा रहस्यभेदो न भवति, तथा भर्तृदारिका निदेशमिषेण दिव्यं कारयित्वा नववृन्दामानयिष्यामि ।] (इति निष्क्रान्ता ।) ९७</p>
<p>श्रीराधा (स्वगतम्) ः कधं सा एसा बहिणी चन्दाअलीब्ब इअं देई मे पडिभादि । [कथं सा एषा भगिनी चन्द्रावलीव इयं देवी मे प्रतिभाति ।] ९८</p>
<p>(प्रविश्य नववृन्दया सह माधवी ।)</p>
<p>माधवी ः देइ, आअदा एसा णाबुन्दा । [देवि, आगता एषा नववृन्दा ।] ९९</p>
<p>चन्द्रावली ः णाबुन्दे ! पेक्खीअदु एसा मे सही सच्चभामा । [नववृन्दे ! प्रेक्ष्यतामेषा मे सखी सत्यभामा ।] १००</p>
<p>नववृन्दा (विलोक्य सखेदमात्मगतम्) ः</p>
<p>प्रसादीकृत्य देवस्य मयि निर्माल्यमम्बरम् ।</p>
<p>देव्याकारितदिव्यायां राधैव कथमर्प्यते ॥२५॥ १०१</p>
<p>राधा (स्वगतम्) ः कधं सा एसा णाबुन्दा ? [कथं सा एषा नववृन्दा ?] (इत्युपसर्पति ।) १०२</p>
<p>नववृन्दा (स्वगतम्) ः हा धिक्कष्टं ! रभसेनाद्य कृतशपथा हतास्मि । १०३</p>
<p>राधा (सास्रमात्मगतम्)ः अम्मो, इदं तं च्चेअ किं पि पीदंबरम् । [अहो इदं तदेव किमपि पीताम्बरं ! ] (इति सवैक्लव्यं विलोकयति ।) १०४</p>
<p>नववृन्दा (स्वगतम्) ः</p>
<p>जनितकमललक्ष्मीविभ्रमे नेत्रवीथीं</p>
<p>गतवति चिरकालादंशुके कंसहन्तुः ।</p>
<p>अलघुभिरपि यत्नैर्दुस्तरां संवरीतुं</p>
<p>विकृतिमतुलबाधां हन्त राधा दधाति ॥२६॥ १०५</p>
<p>चन्द्रावली (साशङ्कम्) ः णाबुन्दे ! पुच्छीअदु कीस सच्चा दुऊलं पेक्खन्ती बिम्हलेदि ? [नववृन्दे ! पृच्छ्यतां कस्मात्सत्या दुकूलं पश्यन्ती विह्वला भवति ?] १०६</p>
<p>नववृन्दाः</p>
<p>दुकूलेऽस्मिन्कार्तस्वरमहसि विस्तारितदृशो</p>
<p>वपुः किं ते फुल्लैर्वहति तुलनां नीपकुसुमैः ।</p>
<p>त्रुटन्तीभिः किं वा स्फटिकमणिमालाभिरुपमां</p>
<p>लभन्तेऽमी क्षामोदरि नयनयोस्तोयपृषताः ॥२७॥ १०७</p>
<p>श्रीराधा (सावहित्थं) ः णाबुन्दे ! मह बहिणी बिअ तुमं दीससि, तदो पज्जुस्साम्हि । [नववृन्दे, मम भगिनीव त्वं दृश्यसे, ततः प्रयुत्सुकास्मि ।] १०८</p>
<p>नववृन्दा (स्वगतं) ः बन्ध्योऽयं राधिकासङ्गोपने देव्याः प्रयासभरः, न हि कौस्तुभमणीन्द्रमरीचिमण्डली पुण्डरीकाक्षवक्षस्तटीमन्तरेणान्यतस्तिष्ठति । १०९</p>
<p>चन्द्रावली (राधाहस्तमादाय) ः णाबुन्दे ! एसा अप्पणो बहिणी, तुह हत्थे समप्पिदा । [नववृन्दे ! एषा आत्मनो भगिनी, तव हस्ते समर्पिता ।] ११०</p>
<p>नववृन्दा ः देवि ! बाढमनुकम्पितास्मि । १११</p>
<p>चन्द्रावली ः बहिणि सच्चे ! जाहि णाबुन्दाए सममप्पणो अहिरुइदं बासन्तीच{उ}स्सालं, तत्थ पुप्फोबहारिणी मे ब{उ}ला तुमं परिचरिस्सदि । [भगिनि सत्ये ! याहि नववृन्दया सममात्मन अभिरुचितं वासन्तीचतुःशालं, तत्र पुष्पोफारिणी मे बकुला त्वां परिचरिष्यति ।] ११२</p>
<p>श्रीराधा ः देइ ! मन्दभाइणी एसा राहिआ समए सुमरिदब्बा । [देवि ! मन्दभागिनी एषा राधिका समये स्मर्तव्या ।] ११३</p>
<p>चन्द्रावली (साशङ्कं) ः हला ! किं भणिदं तुए ? [सखि ! किं भणितं त्वया ?] ११४</p>
<p>श्रीराधा (सातङ्कमात्मगतम्) ः हद्धी हद्धी ! गरुओ पमादो ! (प्रकाशम्) देइ, आराहिआ एसा त्ति । [हा धिखा धिक्, गुरुः प्रमादः ! देवि, आराधयति इति आराधिका एषा इति ।] ११५</p>
<p>नववृन्दा (राधया सह परिक्रामन्ती स्वगतम्) ः</p>
<p>वसन्ती शुद्धान्ते मधुरिमपरीता मधुरिपोर्</p>
<p>इयं तन्वी सद्यः स्वयमिह भवित्री करगता ।</p>
<p>वृताङ्गीमुत्तुङ्गैरविकलमधूलीपरिमलैः</p>
<p>प्रफुल्लां रोलम्बे नवकमलिनीं कः कथयति ॥२८॥ ११६</p>
<p>(इति राधया सह निष्क्रान्ता ।)</p>
<p>माधवी ः भट्टदारिए ! का क्खु अस्माणं सङ्का ? जं सो किदणिबन्धो उद्दिप्पदि । [भर्तृदारिके ! का खलु अस्माकं शङ्का ? यत्स कृतनिबन्ध उद्दीप्यते ।] ११७</p>
<p>चन्द्रावली ः सहि ! का क्खु कुलवदी भत्तूणो अरदिं पि जापन्ती काठिण्णं रक्खिदुं पहबेदि? [सखि ! का खलु कुलवती भर्तुररतिमपि जानती काठिन्यं रक्षितुं प्रभवति ?] ११८</p>
<p>नेपथ्ये ः</p>
<p>रम्भास्तम्भावलीनां रचयत पदवीसीम्नि विन्यासबन्धं</p>
<p>गन्धाम्भःशीकराणां विकिरत निकरं सत्वरं चत्वरेषु ।</p>
<p>देवीभिर्दिव्यपुष्पावलिभिरकलैतस्थैर्यमाकीर्यमाणो</p>
<p>विश्वेषां नेत्रवीथीमुदमयमुदगादुद्गिरन्वृष्णिचन्द्रः ॥२९॥ ११९</p>
<p>माधवी ः भट्टदारिए ! दिट्ठिआ बिजादि दुआरवदीणाधो, ता णेबच्छघरं परिसेहि । । [भर्तृदारिके ! दिष्ट्या विजयते द्वारवतीनाथः । तन्नेपथ्यगृहं प्रविश ।] (इति निष्क्रान्ते) १२०</p>
<p>(ततः प्रविशति मधुमङ्गलेनानुगम्यमानः कृष्णः ।)</p>
<p>कृष्णः (सखेदम्) ः</p>
<p>विद्योतिन्यकलङ्ककुङ्कुममयी चर्चा ममाङ्गस्य या</p>
<p>माला कण्ठतटस्य चम्पककृता वा सौरभोद्गारिणी ।</p>
<p>या सिद्धाञ्जनचूर्णशीतलतया हैमी शलाका दृशोस्</p>
<p>तां राधां कथमन्तरापि धिगसूंस्त्रुट्यन्ति मे रात्रयः ॥३०॥ १२१</p>
<p>मधुमङ्गलः (कृष्णस्य करे मणिं पश्यन्) ः पिअबास्स ! राहिआ कण्ठालङ्कारो मणिन्दो कहं दिआकरेण लद्धो ? [प्रियवयस्य ! राधिका कण्ठालङ्कारो मणीन्द्रः कथं दिवाकरेण लब्धः ?] १२२</p>
<p>कृष्णःः सखे !</p>
<p>अनुदिनमतिनम्रा कुर्वती पूर्वमासीत्</p>
<p>पितृपतिपितुरर्घ्यं गर्गवाक्येन राधा ।</p>
<p>इति बहुलरुचीनां वीचिभिः सम्परीतं</p>
<p>मणिवरमुपहारं नूनमस्मै चकार ॥३१॥ १२३</p>
<p>मधुमङ्गलः ः पेक्ख, एसो किरणकंदलीहिं किं पि बेलक्खण्णं धारेइ मणिंदो । [पश्य एष किरणकन्दलीभिः किमपि वैलक्षण्यं धारयति मणीन्द्रः ।] १२४</p>
<p>कृष्णःः सखे ! घनचैतन्यविवर्तोऽयम्, न प्राकृतरत्नसाधारणीं धुरमुद्वोढुमर्हति । (इति स्यमन्तकं वक्षस्तटे निधाय, सबाष्पम्)</p>
<p>धन्यः सोऽयं मणिरविरलध्वान्तपुञ्जे निकुञ्जे</p>
<p>स्मित्वा स्मित्वा मयि कुचपटीं कृष्टवत्युन्मदेन ।</p>
<p>गाढं गूढाकृतिरपि तया मन्मुखाकुतवेदी</p>
<p>निष्ठीवन्यः किरणलहरीं ह्रेपयामास राधाम् ॥३२॥ १२५</p>
<p>मधुमङ्गलः ः पिअबास्स ! सुदं मए जाम्बवन्तस्स सऽसादो एसो मणिन्दो तुए लद्धो । [प्रियवयस्य ! श्रुतं मया जाम्बवतः सकाशादेस मणिन्द्रस्त्वया लब्धः ।] १२६</p>
<p>कृष्णःः अथ किम् । १२७</p>
<p>मधुमङ्गलः ः कहं लद्धो ? [कथं लब्धः ?] १२८</p>
<p>कृष्णःः सखे । स भल्लूकमल्लः स्वबिलान्तरे मां विलोमचेष्टं विलोक्य शङ्कितरत्नापहारः सम्प्रहारमारेभे । १२९</p>
<p>मधुमङ्गलः ः तदो तदो ? १३०</p>
<p>कृष्णःः ततश्चिराय मद्विज्ञानतः समाप्ते तु तस्मिन्महासङ्ग्रामतन्त्रे यन्त्रितः स मन्त्री मां सामोदमवादीत्—</p>
<p>कच्चिद्भीमे स्मरसि जलधौ सेतुबन्धानुबन्धं</p>
<p>कच्चित्तां वा दशमुखशिरःकन्दुकोत्क्षेपकेलिम् ।</p>
<p>तद्विस्मर्तुं चरितमथवा नासि शक्तो यदेष</p>
<p>प्राञ्चं रत्नाहरणमिषतः किञ्करं संस्करोषि ॥३३॥ १३१</p>
<p>मधुमङ्गलः ः तदो तदो ? १३२</p>
<p>कृष्णःः ततो हेमकुट्टिमार्पितायां रत्नखट्टायां मां निवेश्य मणीन्द्रमानेतुं प्रकोष्ठान्तरं प्रविष्टे भल्लूकचक्रवर्तिनि मुहूर्ततः कापि जरती मदभ्यर्णमासाद्य निवेदितवती—तात ! तस्मिन्हठादाकृष्यमाणे मणीन्द्रे जाम्बवतः कुमारी विपद्यते । अनाकृष्यमाणे खल्विष्टदैवतस्य ते विप्रलम्भः सम्भवतीति महासङ्कटजम्बालमग्नस्य जाम्बवतः करावलम्बं भवन्तमन्तरेण नान्यं पश्यामि । ततस्तामवोचम्—वृद्धे ! तस्मिन्नवष्टम्भकदम्बोद्गारिणि मणौ धनतृष्णोपाधिः किमस्या गौरवोन्नाहः ?</p>
<p>धात्री—तात! नहि नहि—</p>
<p>रत्नं यदा दिनकरप्रतिमल्लरोचिर्</p>
<p>भल्लूकमण्डलपतिः स्वयमाजहार ।</p>
<p>एतत्तदा क्षणमवेक्ष्य सरोरुहाक्षी</p>
<p>सा क्षीणधैर्यनिकरा विकरा बभूव ॥३४॥ १३३</p>
<p>साम्प्रतमपि वत्सा</p>
<p>खिद्यन्ती घटिकां क्रमेण घटयत्यक्षामवक्षोजयोर्</p>
<p>जिघ्रन्ती च मुहुर्मुहूर्तमुपरि घ्राणस्य विन्यस्यति ।</p>
<p>धत्ते निश्वसती च नीरकणिकाकीर्णान्तयोर्नेत्रयोर्</p>
<p>इत्थं बन्धुमिव स्यमन्तकमसौ धूताङ्गमालिङ्गति ॥३५॥</p>
<p>मधुमङ्गलः ः तदो तदो ? १३४</p>
<p>कृष्णःः ततश्च कौतुकेनाहमाक्रान्तमनास्तामवादिषम्—धात्रिके ! किमत्र कारणं यदेषा तत्र रत्ने प्राज्यं रज्यति ?</p>
<p>धात्री—तात ! कस्तद्विज्ञातुमीष्टे ? यतः—</p>
<p>रत्ने रतिस्ते महती किमत्र</p>
<p>सा भङ्गुरभ्रूरिति पृच्छ्यमाना ।</p>
<p>निश्वस्य निश्वस्य तनोति बाष्पं</p>
<p>मुखेन्दुमावृत्य पटाञ्चलेन ॥३६॥</p>
<p>ततस्तामभ्यधाम्—धात्रि, किमेषा व्याहरन्ती तिष्ठति ? धात्री—</p>
<p>कल्याणीभिर्द्युतिभिरधिकं राधिकामाधवाख्यं</p>
<p>यत्पञ्चालीमिथुनमतुलं निर्ममे निर्मलाङ्गी ।</p>
<p>तस्यान्योन्यप्रणयमधुरैः सङ्गमालापरङ्गैः</p>
<p>खेलन्ती सा क्षपयति गलद्बाष्पधारं दिनानि ॥३७॥</p>
<p>ततस्तदाकर्ण्य, गम्भीरविस्मयारम्भसंवीतचित्तस्तामेवाहं समास्त्वमवादिषम्—धात्रिके ! कीदृशं पञ्चालिकाद्वन्द्वं तदवलोके कौतूहलवानस्मि ।</p>
<p>धात्री—तात ! तदद्भुतं जगन्मण्डलोक्तं तयोः स्त्रीपुंसयोर्युग्मम् । तयोर्हि—</p>
<p>त्वदालोके सद्यः सखलु तव तुल्याकृतिधरः</p>
<p>पुमान्मे स्मेरास्यः स्मरणपदवीमभ्युपगतः ।</p>
<p>न जाने सा धन्या क्व नु वसति पुण्ये जनपदे</p>
<p>यदीक्षारम्भे सा स्मृतिमुपजिहीते वरतनुः ॥३८॥ १३५</p>
<p>मधुमङ्गलः ः तदो तदो ? १३६</p>
<p>कृष्णःः ततश्च सा कक्षान्तरमासाद्य जाम्बवतीचित्तमुत्तम्भयामास—वत्से ! तवायं पञ्चालिकयोर्यः श्यामः पुमान्, स कौतुकी विग्रहान्तरेण जङ्गमीभावमङ्गीकृत्य पर्यङ्किकामध्यमध्यास्ते । तदद्भुतं दृष्टेरपरोक्षीक्रियताम् । इत्याकर्ण्य च—</p>
<p>राधायाः प्रतिमां मणिप्रणयिनीं विन्यस्य धात्रीकरे</p>
<p>सा सद्यस्तरुणा तिरोहिततनुर्मां वीक्ष्य पर्योत्सुका ।</p>
<p>क्रोशन्ती शिथिलीकृतत्रपमपध्वस्ताङ्गवर्णोन्नतिः</p>
<p>सातङ्कं निपपात मच्चरणयोरङ्के कुरङ्गेक्षणा ॥३९॥</p>
<p>(इति वैवश्यं नाटयति) १३७</p>
<p>मधुमङ्गलः (ससम्भ्रमं पाणिं प्रसार्य)ः पिअबास्स, मह हत्थमोलम्बेहि । [प्रियवयस्य, मम हस्तमवलम्बस्व] १३८</p>
<p>कृष्णः (तथा कृत्वा सगद्गदम्)ः</p>
<p>उपतरु ललितां तां प्रत्यभिज्ञाय सद्यः</p>
<p>प्रकृतिमधुररूपां वीक्ष्य राधाकृतिं च ।</p>
<p>मणिमपि परिचिन्वन्शङ्खचूडावतंसं</p>
<p>मुहुरहमुद्घूर्णं भूरिणा सम्भ्रमेण ॥४०॥ १३९</p>
<p>मधुमङ्गलः ः ही ही पिअबास्स ! एसो कञ्जिअं पत्थान्तस्स सिहरिणलाहो । [प्रियवयस्य ! एष काञ्जिकां प्रार्थ्यमानस्य शिखरिणीलाभः] (इत्युत्कूजन्) भो ! एदं महासोक्खविक्खोहेण पप्फुडै मे हिआं ता धारेहि मम् । [भो ! एतत्महासौख्यविक्षोभेन प्रस्फुटति मे हृदयं, तद्धारय माम् ।] १४०</p>
<p>कृष्णःः सखे ! क्षणमव्यग्रः समाकर्णय । १४१</p>
<p>मधुमङ्गलः (सधैर्यम्) ः तदो तदो ? १४२</p>
<p>कृष्णःः ततः शान्तिहेतुभिः कोमलालापमाधुरीभिः सान्त्वितापि सुकण्ठी मुक्तकण्ठं क्रन्दन्ती मामवादीत्—</p>
<p>अलिन्दे कालिन्दीकमलसुरभौ कुञ्जवसतेर्</p>
<p>वसन्तीं वासन्तीनवपरिमलोद्गारिचिकुराम् ।</p>
<p>त्वदुत्सङ्गे निद्रासुखमुकुलिताक्षीं पुनरिमां</p>
<p>कदाहं सेविष्ये किशलयकलापव्यजनिनी ॥४१॥</p>
<p>ततः प्रगाढतरोत्कण्ठापरीतेन हृद्बाष्पमुद्रा मयापि चिरात्तस्यामुद्घाटिता । हन्त ललिते !</p>
<p>सविधमनृतनिद्रामुद्रिताक्षस्य यान्ती,</p>
<p>मुहुरियमधुना मे वक्त्रबिम्बं चुचुम्ब ।</p>
<p>इति सखि पुरतस्ते ह्रेपिताया मयोच्चैर्</p>
<p>भ्रुकुटिमधुरमास्यं राधिकायाः स्मरामि ॥४२॥ १४३</p>
<p>मधुमङ्गलः ः तदो तदो ? १४४</p>
<p>कृष्णःः ततश्च विज्ञातऽखिलवृत्तान्तः स जाम्बवान्सानन्दं तत्रागत्य मामब्रवीत्—</p>
<p>सुग्रीवप्रणयितया मुहुः समग्रं</p>
<p>कारुण्यं मयि कुरुते सरोजबन्धुः ।</p>
<p>तस्याहं त्वरितमधारयं निदेशान्</p>
<p>निःशङ्कं गिरिशखरादिमां पतन्तीम् ॥४३॥</p>
<p>ततश्च जाम्बुनदालङ्कृता जाम्बवती तेन भल्लूकशिरोमाल्येन शिरोमणिना सह मम पाणौ विन्यस्ता । मयापि विदर्भेन्द्रमर्यादाभङ्गभीरुणा रैवतकन्दरायां सा सुन्दरी रक्षिता । तदिदं रहस्यकथारत्नं यत्नतश्चित्तकोषान्तरे धारणीयम् । यथा कस्यापि वितर्कपदवीमपि नाधिरोहति । १४५</p>
<p>मधुमङ्गलः ः एब्बमेदं [एवमेतत्] १४६</p>
<p>कृष्णः (सवैक्लव्यम्)ः</p>
<p>निखिलसुहृदामर्थारम्भे विलम्बितचेतसो</p>
<p>मसृणितशिखो यः प्राप्तोऽभून्मनागिव मार्दवम् ।</p>
<p>स खलु ललितासान्द्रस्नेहप्रसङ्गघनीभवन्</p>
<p>पुनरपि बलादिन्धे राधावियोगमयः शिखी ॥४४॥</p>
<p>(इति विरहार्तिं नाटयन्)</p>
<p>ललाटे काश्मीरैः कुरु मम दृशं पावकमयीं</p>
<p>दधीथा भोगीन्द्रद्युतिमुरसि मुक्तामणिसरम् ।</p>
<p>तनोः कण्ठं मुक्त्वा जनय घनसारैर्धवलतां</p>
<p>हरभ्रान्त्या भीतस्तुदति न यथा मां मनसिजः ॥४५॥ १४७</p>
<p>मधुमङ्गलः ः सच्चं गरुओ क्खु एसो सम्भावो, ता को एत्थ पडिआरो त्ति ण क्खु ओधारेमि । [सत्यं गुरुरेष सन्तापः । तत्कोऽत्र प्रतीकार इति न खलु अवधारयामि ।] १४८</p>
<p>कृष्णःः सखे ! प्रियाविहारसमभिहारसाक्षिनिकुञ्जवृन्दस्य वृन्दावनस्य विलोकनमन्तरेण नात्र परः प्रतीकारस्तदेष मणीन्द्रस्त्वया सत्राजिताय समर्प्यताम् । मयाप्यवरोधाय गन्तव्यमिति । (इति निष्क्रान्तौ) १४९</p>
<p>(इति निष्क्रान्ताः सर्वे)</p>
<p>इति श्रीश्रीललितमाधवनाटके</p>
<p>ललितोपलब्धिर्नाम</p>
<p>षष्ठोऽङ्कः</p>
<p>॥६॥</p>
<p>********************************************************************</p>
<p>.</p>
<p>(७)</p>
<p><em><strong>सप्तमोऽङ्कः</strong></em></p>
<p><strong>नववृन्दावनसङ्गमः</strong></p>
<p>(ततः प्रविशति बकुलयाराध्यमाना श्रीराधा ।)</p>
<p>राधिका (संस्कृतेन) ः</p>
<p>ममायासीद्दूरे दिगपि हरिसङ्गप्रणयिनी</p>
<p>प्रपेदे खेदेन त्रुटिरपि महाकल्पपदवीम् ।</p>
<p>दहत्याशासर्पिर्विरचितपदप्राणदहनो</p>
<p>बलान्मां दुर्लीलः कमिव करवै हन्त शरणम् ॥१॥ १</p>
<p>बकुला ः हला सच्चे ! सिणिहेण णाबुन्दाए बण्णिदं तुम्ह रहस्समम्हि । तधाबि किंपि बिण्णबिस्सम् । [सखि सत्ये ! स्नेहेन नववृन्दया वर्णितं तव रहस्यं मयि, तथापि किमपि विज्ञपयामि ।] २</p>
<p>श्रीराधा ः कामं बिण्णबेहि । [कामं विज्ञापय ।] ३</p>
<p>बकुला ः अम्ह राइन्दो सुंदरसेहरो तिल्लोअं सासेदि सो ज{इ} आणबेदि, तदो देइए रुप्पिणीए बि पडिउला भविअ तस्स तुमं बिण्णबेमि । [अस्मद्राजेन्द्रः सुन्दरशेखरस्त्रिलोकं शास्ति, स यदि आज्ञापयति, तदा देव्या रुक्मिण्यापि प्रतिकुला भूत्वा तस्मै त्वां विज्ञापयामि ।] ४</p>
<p>राधिका (संस्कृतेन) ः</p>
<p>शास्तु द्वारवतीपतिस्त्रिजगतीं सौन्दर्यपर्याचितः</p>
<p>किं नस्तेन विरम्यतां कथमसौ शोकाग्निरुज्ज्वाल्यते ।</p>
<p>युष्माभिः स्फुटयुक्तिकोटिगरिमव्याहारिणीभिर्बलाद्</p>
<p>आकर्ष्टुं व्रजराजनन्दनपदाम्भोजान्न शक्या वयम् ॥२॥ ५</p>
<p>बकुला ः सहि, पुच्छ हिदं णाबुन्दम् । [सखि, पृच्छ हितं नववृन्दाम् ।] ६</p>
<p>श्रीराधा ः कहिं गदा णाबुन्दा ? [कुत्र गता नववृन्दा ?] ७</p>
<p>बकुला ः देईए आहूदा अन्तेउरे । [देव्याहूता अन्तःपुरे ।] ८</p>
<p>श्रीराधा ः हन्त परतन्तम्हि किदा हददेब्बेण । [हन्त परतन्त्रास्मि कृता हतदैवेन ।] ९</p>
<p>नववृन्दा (प्रविश्य) ः सखि सत्ये, मा विषादं कृथाः । पश्य पश्य—</p>
<p>पादे निपत्य बदरीमवलम्बमाना</p>
<p>कान्तं रसालमनुविन्दति माधवीयम् ।</p>
<p>प्राणेशसङ्गमविधौ विनिविष्टचित्ता</p>
<p>नो पारवश्यकदनं मनुते हि साध्वी ॥३॥ १०</p>
<p>श्रीराधा ः का क्खु तुह हत्थे णेबच्छसामग्गी ? [का खलु तव हस्ते नेपथ्यसामग्री ?] ११</p>
<p>नववृन्दा ः शच्योपहारीकृतानि देव्यै दिव्यानि माल्यदुकूलादीनि । तान्येषा सखीभ्यो विभजन्ती त्वामपि बण्टकेन पुरश्चकार । १२</p>
<p>श्रीराधा ः किं मे दुक्खाणलस्स इन्धणेण इमिणा पसाहणेण ? [किं मे दुःखानलस्य इन्धनेनानेन प्रसाधनेन ?] १३</p>
<p>नववृन्दा ः सखि ! भानुदेवस्य सेवायामुपयोक्ष्यते । १४</p>
<p>श्रीराधा ः हला ! भणिदम्हि भाणुणा—बच्छे ! साअरकच्छे णिबिट्ठाए दुआरवदीपुरीए गब्भे णिम्मिदं णाबुन्दाअणं पबिसिअ तिणा अप्पणो पराणनाधेण सद्धं बिहरेहि । [सखि ! भणितास्मि भानुना—वत्से ! सागरकच्छे निविष्टाया द्वारावतीपुर्या गर्भे निर्मितं नववृन्दावनं प्रविश्य तेणात्मनः प्राणनाथेन सार्धं विहर ।] १५</p>
<p>नववृन्दा ः चारुलोचने ! व्यभिचारपराचीनानि खलु भवन्ति दैवतवराणां वचांसि । १६</p>
<p>श्रीराधा (संस्कृतेन) ः</p>
<p>मथुरामधिराजते हरिः</p>
<p>सखि राजेन्द्रपुरेऽत्र संवृतः ।</p>
<p>निवसाम्यहमित्यसम्भवः</p>
<p>प्रियसङ्गः प्रतिभासते मम ॥४॥ १७</p>
<p>नववृन्दा ः</p>
<p>अलं विलापैः समयक्रमस्य</p>
<p>दुरूहरूपा गतयो भवन्ति ।</p>
<p>शरन्मुखे पश्य सरस्तटीषु</p>
<p>खेलन्त्यकस्मात्खलु खञ्जरीटाः ॥५॥ १८</p>
<p>श्रीराधा ः अहिहाणे खञ्जरीडो बिअ असाहीणे क्खु पदेसे महापुरिसो ण रमेदि । [अनिधाने खञ्जरीट इवास्वधीने खलु प्रदेशे महापुरुषो न रमते ।] १९</p>
<p>नववृन्दा (विहस्य) ः विभ्रमाकुले ! व्रजेन्द्रस्यात्र कथमस्वाधीनतावधारिता ? २०</p>
<p>श्रीराधा (सेर्ष्यम्) ः अयि राइन्दस्स कीलाबणमक्कडि ! चिट्ठ चिट्ठ । [अयि राजेन्द्रस्य क्रीडावनमार्कटि ! तिष्ठ तिष्ठ !] २१</p>
<p>नववृन्दा (विहस्य) ः सरले ! व्रजेन्द्रमेव राजेन्द्रं विद्धि । २२</p>
<p>श्रीराधा (सौत्सुक्यम्) ः अबि सच्चमेदं ? [अपि सत्यमिदं ?] २३</p>
<p>नववृन्दा (स्वगतं) ः हन्त ! कथं यदृच्छया विस्मृतशपथास्मि संवृत्ता ? (प्रकाशं) न केवलं राजेन्द्रमेव, रामचन्द्रमुपेन्द्रं च व्रजेन्द्रं वदन्ति । २४</p>
<p>बकुला ः हला ! अदो भणामि, णिब्बन्धं मुक्किअ णन्देहि राइन्दम् । [सखि ! अतो भणामि, निर्बन्धं मुक्त्वा नन्दय राजेन्द्रम् ।] २५</p>
<p>श्रीराधा (संस्कृतेन) ः</p>
<p>यस्योत्तंसः स्फुरति चिकुरे केकिपत्रप्रणीतो</p>
<p>हारः कण्ठे विलुठति कृतः स्थूलगुञ्जावलीभिः ।</p>
<p>वेणुर्वक्त्रे रचयति रुचिं हन्त चेतस्ततो मे</p>
<p>रूपं विश्वोत्तरमपि हरेर्नान्यदङ्गीकरोति ॥६॥ २६</p>
<p>बकुला ः सहि ! उज्जुअबुद्धिआसि जं कढोरे बि तस्सिं सुट्ठु रज्जसि । [सखि ! ऋज्जुबुद्ध्यसि यत्कठोरेऽपि तस्मिन्सुष्ठु रज्यसे ।] २७</p>
<p>श्रीराधा (ससम्भ्रमं संस्कृतेन) ः मुग्धे मैवं ब्रवीः !</p>
<p>औदासीन्यधुरापरीतहृदयः काठिन्यमालम्बतां</p>
<p>कामं श्यामलसुन्दरो मयि सखि स्वैरी सहस्रं समाः ।</p>
<p>किन्तु भ्रान्तिभरादपि क्षणमिदं तत्र प्रियेभ्यः प्रिये</p>
<p>चेतो जन्मनि जन्मनि प्रणयितादास्यं न मे हास्यति ॥७॥ २८</p>
<p>नववृन्दा ः बकुले, सुव्रतेयं, तद्विरम्यताम् । २९</p>
<p>श्रीराधा (संस्कृतेन) ः</p>
<p>लताश्रेणी सेयं सहचरि चिरं सेवितचरी</p>
<p>पुरस्तेऽमी भूयो धृतपरिचयाः कुञ्जनिचयाः ।</p>
<p>अमूस्ता यामुन्यो मुहुरटित पूर्वास्तटभुवो</p>
<p>व्यथामेव क्रूरां विदधति विना गोकुलपतिम् ॥८॥ ३०</p>
<p>नववृन्दा ः बकुले ! विलोक्यतामस्या बलीयः सन्तापमण्डलम् । तदद्य कालिन्दीकुलावलम्बिनि कदम्बमूले नलिनी संवर्तिकाभिः कल्पय तल्पम् । ३१</p>
<p>बकुला ः तधा भणादि पिअसहि । [तथा भणति प्रियसखी ।] (इति निष्क्रान्ता ।) ३२</p>
<p>श्रीराधा (संस्कृतेन) ः</p>
<p>सोढा गोष्ठभुवां वियोगजनिताः प्राणच्छिदो वेदनाः</p>
<p>प्रेष्ठानां निजजीवितादपि मया तासां सखीनामपि ।</p>
<p>सेयं हन्त न पद्मबान्धववचो विश्रम्भगम्भीरिता</p>
<p>कं वा सम्प्रति मामसीषहदिह क्लेशं दुराशावली ॥९॥ ३३</p>
<p>नववृन्दा ः क्व ते प्रियसखी विशाखा ? ३४</p>
<p>श्रीराधा ः सा क्खु कुसलिणी पिदरमापुच्छिअ पुहबीतले आअदत्थि । केअलं ललिदा ज्जेब मं दुक्खाबेदि । [सा खलु कुशलिनी पितरमापृच्छ्य पृथिवीतले आगतास्तिइ । केवलं ललिता एव मां दुःखापयति ।] (इति रोदिति ।) ३५</p>
<p>नववृन्दा ः ललितायाः सा दशा कुतस्त्वया श्रुता । ३६</p>
<p>श्रीराधा ः सग्गारोहणसमए खेअरेहिन्तो । [स्वर्गारोहणसमये खेचरेभ्यः ।] ३७</p>
<p>नववृन्दा ः राधे, त्वयाद्य निशीथे ललितामाभाष्य किमपि स्वप्नायितम् । ३८</p>
<p>श्रीराधा ः कीदिसं तं ? [कीदृशं तत्?] ३९</p>
<p>नववृन्दा ः</p>
<p>श्वाफल्केः सफलीबभूव ललिते हृल्लालसावल्लरी</p>
<p>हा धिक्पश्य मुरान्तकोऽयमुररीचक्रे रथारोहणम् ।</p>
<p>इत्थं ते करुणस्वरस्तवकितं स्वप्नायितं शृण्वती</p>
<p>मन्ये तन्वि पतत्तुषारकपटाच्चक्रन्द यामिन्यपि ॥१०॥ ४०</p>
<p>श्रीराधा (सव्यथं संस्कृतेन) ः</p>
<p>चिरादद्य स्वप्ने मां विविधयत्नादुपगते</p>
<p>प्रपेदे गोविन्दः सखि नयनयोरङ्गनभुवम् ।</p>
<p>गृहीत्वा हा हन्त त्वरितमथ तस्मिन्नपि रथं</p>
<p>कथं प्रत्यासन्नः स खलु पुरुषो राजपुरुषः ॥११॥ ४१</p>
<p>(प्रविश्य) बकुला ः हला ! णिम्मिदसेज्जम्हि, ता उत्थेहि । [सखि, निर्मितशय्यास्मि, तदुत्तिष्ठ ।] (इति तिस्रः परिक्रामति ।) ४२</p>
<p>नववृन्दा (ससम्भ्रमम्) ः</p>
<p>इतस्त्वं मा यासीः कथमपि निवर्तस्व रभसाद्</p>
<p>अशोकाख्यः शाखी प्रियसखि पुरस्ते निवसति ।</p>
<p>पदालम्भादम्भोरुहमुखि तवास्मिन्कुसुमिते</p>
<p>हताशानां भावी कुल्शवदलीनां कलकलः ॥१२॥ ४३</p>
<p>राधिका (निवृत्य सलज्जं संस्कृतेन) ः</p>
<p>कंसारेरवलोकमङ्गलविनाभावादधन्येधुना</p>
<p>बिभ्राणा हतजीविते प्रणयितां नाहं सखि प्राणिमि ।</p>
<p>क्रूरेयं न विरोधिनी यदि भवेदाशामयी शृङ्खला</p>
<p>प्राणानां ध्रुवमर्बुदान्यपि तस्य त्यक्तुं सुखेनोत्सहे ॥१३॥ ४४</p>
<p>बकुला ः इअं पुरदो सेज्जा । [इयं पुरतः शय्या ।] ४५</p>
<p>श्रीराधा (शय्यामधिशय्य स्वगतम्) ः एत्थ बुन्दाअणे दुल्लहं मे पराणधारणं, ता कं पि ऊबाअं करिस्सम् । [अत्र वृन्दावने दुर्लभं मे प्राणधारणं, तत्कमपि उपायं करिष्यामि ।] (प्रकाशं) णाबुन्दे ! णिच्चकम्मं बिणा खिण्णम्हि । [नववृन्दे ! नित्यकर्म विना खिन्नास्मि ।] ४६</p>
<p>नववृन्दा ः सखि, किं ते नित्यकर्म ? ४७</p>
<p>श्रीराधा (संस्कृतेन) ः</p>
<p>खेलन्मञ्जुलवेणुमण्डितमुखी साचिभ्रमल्लोचना</p>
<p>मुग्धे मूर्ध्नि शिखण्डिनी धृतवपुर्भङ्गीत्रयाङ्गीकृतिः ।</p>
<p>कैशोरे कृतसङ्गतिः सुरमुनेराराध्यते शासनाद्</p>
<p>अस्माभिः पितुरालये जलधरश्यामद्युतिर्देवता ॥१४॥ ४८</p>
<p>नववृन्दा (स्वगतम्) ः विज्ञातमस्याः कृष्णाकृतिवीक्षणाय पाटवम् । तदद्य वृन्दावनालङ्काराय महेन्द्रशिल्पिना कल्पितां महेन्द्रनीलमयीं मुकुन्द्रमूर्तिमस्याः समक्षयामि । (प्रकाशम्) सखि ! त्वदिष्टदेवमाविर्भावयितुमसौ प्रयामि । (इति निष्क्रान्ता ।) ४९</p>
<p>श्रीराधा (पुरो दृष्ट्वा संस्कृतेन) ः</p>
<p>रासात्तिरोहिततनुः सखि यस्य पुष्पै</p>
<p>श्चूडां चकार चिकुरे मम पिञ्छचूडः ।</p>
<p>कूले कलिन्ददुहितुर्धृतकन्दलोऽयं</p>
<p>मां दन्दहीति स मुहुर्नवकर्णिकारः ॥१५॥ ५०</p>
<p>(प्रविश्य) नववृन्दा ः सखि ! तूर्णमागत्य पश्य दैवतम् । ५१</p>
<p>श्रीराधा ः णाबुन्दे ! आहरोहि कं पि सेवोवहारम् । [नववृन्दे, आहर कमपि सेवोपहारम् ।] ५२</p>
<p>नववृन्दा ः बकुले ! वासन्तीगृहादानय देव्या दत्तं दिव्यमाल्याम्बरम् । ५३</p>
<p>(बकुला निष्क्रान्ता ।) ५४</p>
<p>नववृन्दा (सस्मितं) ः सखि राधे !</p>
<p>यैः पुष्पावलिगन्धधूपवलिभिर्दामोदरः सेव्यते</p>
<p>कुर्वद्भिः स्तुतिपूर्वमुत्तमनतीस्ते तावदन्ये जनाः ।</p>
<p>सेवा कोकिलकण्ठि गोकुलभुवां युष्मादृशीनां हरौ</p>
<p>वक्रालोककलाकरम्बितपरीरम्भादिलीलामयी ॥१६॥</p>
<p>(इति परिक्रम्य) पश्य सोऽयमुपकण्ठे समुत्कण्ठितस्तिष्ठते तुभ्यमभीष्टदेवः । ५५</p>
<p>श्रीराधा (विदूरादेव विलोक्य सोत्कण्ठं संस्कृतेन) ः</p>
<p>अजनि सफलः सौख्यं भूयान्कलेवरधारणे</p>
<p>सहचरि परिक्लेशो योऽभून्मया किल सेवितः ।</p>
<p>अहह यदिमाः श्यामश्यामा पुरो मम वल्लवी</p>
<p>कुलकुमुदिनीबन्धोस्तास्ताः स्फुरन्ति मरीचयः ॥१७॥ ५६</p>
<p>(इति परिक्रम्य पिण्डिकामासादयन्ती सगद्गदम् ।)</p>
<p>दग्धं हन्त दधानया वपुरिदं यस्यावलोकाशया</p>
<p>सोढा मर्मविपाटने पटुरियं पीडातिवृष्टिर्मया ।</p>
<p>कालिन्दीयतटीकुटीरकुहरक्रीडाभिसारव्रती</p>
<p>सोऽयं जीवितबन्धुरिन्दुवदने भूयः समालिङ्गितः ॥१८॥ ५७</p>
<p>(इति प्रेमावेशेन साक्षादिव कृष्णं सम्भावयन्ती ।)</p>
<p>प्रेम्णा व्यक्तीकृतमिह तथा कोमलत्वं त्वयाग्रे</p>
<p>येन ज्ञातो निखिलविधिभिर्मामकीनस्त्वमासीः ।</p>
<p>काठिन्यं ते विदितमधुना तादृशं हन्त यस्मात्</p>
<p>सम्भाव्योऽभूदयमपि न मे तावकत्वाभिमानः ॥१९॥ ५८</p>
<p>नववृन्दा (स्वगतं) ः हन्त ! काप्यनुरागसागरस्य सेयमुत्तरङ्गता । ५९</p>
<p>श्रीराधा (जनान्तिकं संस्कृतेन) ः</p>
<p>न ब्रूते परिहासपेशलकलासन्दर्भगर्भां गिरं</p>
<p>दोःस्तम्भद्वयसम्भ्रमान्न च परीरम्भाय सम्बध्यते ।</p>
<p>लीलाभङ्गुरचिल्लिरेष ललितोल्लासिस्मितक्षोदिमा</p>
<p>धूर्तानां सखि शेखरः कुटिलया दृष्ट्या परं लेढि माम् ॥२०॥ ६०</p>
<p>नववृन्दा ः हला ! नागरधूर्तधुरीणानां निगूढेयं नर्मचातुरी । तदेनं तं च दृगञ्चलेन सन्तर्जयन्ती वक्रोक्तिभिरुपालभेथाः । ६१</p>
<p>श्रीराधा (साचि समीक्ष्य संस्कृतेन) ः</p>
<p>चिरासङ्गान्मन्ये कुलिससुहृदः कौस्तुभमणेर्</p>
<p>इतः सङ्क्रान्तस्ते म्रदिमपरिपन्थी हृदिगुणः ।</p>
<p>त्वमेताभिः कट्टावलिभिरवलीढेऽपि कुरुषे</p>
<p>जनेऽस्मिन्नीशानः कथमितरथा वञ्चनमिदम् ॥२१॥</p>
<p>(इत्यपवार्य) हला, पेक्ख, अजुत्तमजुत्तं, जं णीलुप्पलकोमलोबि बणमाली कक्कसं बंसिअं च्चेअ चुम्बदि । ता इदो णमाअड्ढित गेणहिस्सम् । [सखि, पश्य, अयुक्तमयुक्तं, यत्नीलोत्पलकोमलोऽपि वनमाली कर्कशं वंसिकामेव चुम्बति । तदितो एनामाकृष्य ग्रहीष्यामि ।] ६२</p>
<p>नववृन्दा (स्वगतं) ः श्रेयसी न खलु वंशिकाकृष्टीः । तदेनामपदेशादुपदिशामि । (प्रकाशं सनर्म स्मित्वा)</p>
<p>त्वमेतस्मिन्नीलोत्पलमयतया वक्तुमुचिते</p>
<p>मुधा मुग्धे नीलोत्पलमृदुलतामर्पयसि किम् ।</p>
<p>मदुक्तौ विस्रम्भं यदि भजसि नाम्भोजवदने</p>
<p>ततो वक्षःपीठे घटय सखि विस्टरिणि कुचम् ॥२२॥ ६३</p>
<p>श्रीराधा (वक्षसि पाणिमर्पयन्ती सव्यथम्) ः कधमेसा सच्चं ज्जेब्ब, णीलमणिपडिमा [कथमेषा सत्यमेव, नीलमणिप्रतिमा ।] (विमृश्य) हद्धी हद्धी गाढुक्कण्ठाए सब्बं बिसुमरिअ पडिमं च्चेअ पच्चक्खं माहबं मण्णेमि । [हा धिखा धिक्! गाढोत्कण्ठया सर्वं विस्मृत्य प्रतिमामेव प्रत्यक्षं माधवं मन्ये ।] ६४</p>
<p>(प्रविश्य) बकुला ः गेण्ह गेण्ह इमाइं मालम्बरबिलेपनाइम् । [गृहाण गृहाण इमानि माल्याम्बरविलेपनानि ।] ६५</p>
<p>(राधा गृहीत्वा प्रतिमामलञ्चिकीर्षति ।) ६६</p>
<p>नववृन्दा ः</p>
<p>प्रणयिनं समया समये गता</p>
<p>वहसि कान्तिधुरां मधुरां मुदा ।</p>
<p>न किल कोकिलसङ्गतिमन्तरा</p>
<p>स्फुरति सम्पदलं सखि माधवी ॥२३॥ ६७</p>
<p>(प्रविश्य) माधवी ः सच्चाए प{उ}त्तिं बिण्णादुं भट्टिदारिआए पेसिन्दम्हि, ता अग्गदो पप्फुरन्तं णाबुन्दाअणं पबेस्सिसम् । [सत्यायाः प्रवृत्तिं विज्ञातुं भर्तृदारिकया प्रेरितास्मि, तदग्रतः प्रस्फुरन्तं नववृन्दावनं प्रवेक्ष्यामि ।] (इति परिक्रम्य) हन्त ! णूणं बुन्दाअणं प{इ}ट्ठो भट्टा, जमिमाइं सङ्खचक्कादि लक्खिदाइं पऽइं लक्खीअन्ति, ता पत्थुदं णिब्बाहिअ भट्टिदारिआमाणिस्सम् । [हन्त ! नूनं वृन्दावनं प्रविष्टो भर्ता, यदिमानि शङ्खचक्रादिलक्षितानि पदानि लक्ष्यन्ते, तत्प्रस्तुतं निर्वाह्य भर्तृदारिकामानयिष्यामि ।] ६८</p>
<p>(राधा सास्रकम्पं कृष्णाकृतिं मण्डयति ।) ६९</p>
<p>माधवी ः एसा पडिदा तस्स णीलुप्पलमाला दीसदि । [एषा पतिता तस्य नीलोत्पलमाला दृश्यते ।] (इति करेण स्रजमादाय सत्वरमुच्चैः ।) सहि ब{उ}ले ! कुदोसि ? [सखि बकुले ! कुतोऽसि ?] ७०</p>
<p>नववृन्दा (ससम्भ्रमम्) ः सत्ये ! सन्निहितासौ माधवी, तदितस्तूर्णं प्रयाणमुचितम् । ७१</p>
<p>श्रीराधा ः ण मे दंसणे तिण्हा पूरिदा, ता पुणो झत्ति बाहुडिस्सम्ह । [न मे दर्शने तृष्णा पूरिता, तत्पुनर्झटिति व्यावर्तयिष्यामः ।] (इति तिस्रः परिक्रमन्ति ।) ७२</p>
<p>माधवी (विलोक्य) ः कधमिध जेब्ब सच्चा ? [कथमिहैव सत्या ?] सहि ! माहबीपुप्फाइमाहरिदुमाअदम्हि । [सखि, माधविपुष्पाणि आहरितुमागतास्मि ।] ७३</p>
<p>श्रीराधा (सौरभ्यमाघ्राय स्वगतम्) ः कुदो एदमाअम्हिअं सोरहं चित्तं मे बिलोलेदि ? [कुत एतदाकस्मिकं सौरभ्यं चित्तं मे विलोलयति ?] (इति माधवीकरे माल्यं दृष्ट्वा अपवार्य संस्कृतेन) ः</p>
<p>इतो माल्यादिन्दीवरविरचितादेष विजयी</p>
<p>विसर्पत्याभीरीकुलकुमुदबन्धोः परिमलः ।</p>
<p>मम क्षोभानुग्रान्सपदि भैरन्तः प्रणयिनो</p>
<p>बलादन्यो गन्धः कथमिव विधातुं प्रभवति ॥२४॥ ७४</p>
<p>माधवी (सविस्मयं संस्कृतेन) ः</p>
<p>सुराभिमनुभवन्त्याः श्यामलाम्भोजमालां</p>
<p>भजति तव किमेतत्कम्पसम्पत्तिमङ्गम् ।</p>
<p>वपुरपि परिखिन्नाकारमह्नाय किं वा</p>
<p>कलयति परिफुल्लामालि रोमाञ्चपालिम् ॥२५॥ ७५</p>
<p>श्रीराधा (स्वगतम्) ः सम्बरणिज्जो एसो अत्थो । [संवरणीय एषोऽर्थः] (प्रकाशं) माहवि ! इन्दीवरमालं पेक्खिअ कालिअदहे दिट्ठं दाणिं भुअङ्गाअलिं सुमरन्ती भीदम्हि । [माधवि ! इन्दीवरमालां प्रेक्ष्य कालियह्रदे दृष्टमिदानीं भुजङ्गावलिं स्मरन्ती भीतास्मि ।] ७६</p>
<p>नववृन्दा (स्वगतं) ः साधु समाधानमिदम् । ७७</p>
<p>श्रीराधा (स्वगतं) ः फुडं ताए च्चेअ मुत्तीए णिम्मलमाला एसा । [स्फुटं तस्या एव मूर्त्या निर्माल्यमाला एषा ।] ७८</p>
<p>माधवी ः सहि सच्चे ! माहबीमण्डबं गदुअ पुप्फाइमवचिणिस्सम् । [सखि सत्ये ! माधवीमण्डपं गत्वा पुष्पाणि अवचेष्यामि ।] ७९</p>
<p>सर्वाः ः इदो इदो पिअसहि ! [इत इत प्रियसखि !] (इति निष्क्रान्ताः ।) ८०</p>
<p>श्रीकृष्णः (सोद्वेगम्) ः</p>
<p>क्षणादेव क्षुण्णा भवति वनमाला मलयज</p>
<p>द्रव्यालेपः शुष्यन्निपतति रजःसञ्चयनिभः ।</p>
<p>विसर्पद्भिर्ज्वालैरुरसि रविकान्ताकृतिरसौ</p>
<p>ममान्तःसन्तापं कलयति परं कौस्तुभमणिः ॥२६॥</p>
<p>(इति सव्यतः प्रेक्ष्य) प्रियवयस्य ! कियद्दूरे सा वृन्दाटवी ? ८१</p>
<p>मधुमङ्गलः (संस्कृतेन) ः</p>
<p>स्फुटच्चटुलचम्पककररोचिरुल्लासिनी</p>
<p>मदोत्तरलकोकिलावलिकलस्वरालापिनी ।</p>
<p>मरालगतिशालिनी कलय कृष्णसाराधिका&hellip; (इत्यर्धोक्ते) ८२</p>
<p>कृष्णः (ससम्भ्रममौत्सुक्यम्) ः सखे ! क्वासौ क्वासौ ? ८३</p>
<p>मधुमङ्गलः (अङ्गुल्या दर्शयन्) ः पुरः स्फुरति वल्लभा तव&hellip; ८४</p>
<p>कृष्णः (सवैयग्र्यं) ः वयस्य ! नाहं पश्यामि । तदाशु दर्शया क्व सा मे राधिका । ८५</p>
<p>मधुमङ्गलः ः &hellip;मुकुन्द वृन्दाटवी ॥२७॥ ८६</p>
<p>श्रीकृष्णः (परामृश्य निश्वसन्) ः कथं नामधेयवर्णानामाकर्णनादेव सर्वानुसन्धानविधुरोऽस्मि । (इति परिक्रम्य)</p>
<p>सर्वाङ्गीणामकुरुत मुहुः सा ममाकल्पलक्ष्मीं</p>
<p>पुष्पैर्यस्याः परिमलभरोद्गारिभिर्गौरगात्री ।</p>
<p>अग्रे सेयं कुसुमधनुषः पश्य भल्लायमाना</p>
<p>मामुत्फुल्ला प्रहरति रुवद्भृङ्गमल्लाद्य मल्ली ॥२८॥</p>
<p>(परिक्रम्य)</p>
<p>मिहिरदुहितुस्तीर्थोपान्ते स्फुरन्ति निरन्तरा</p>
<p>व्रततिनिकरैरेतास्तास्ता महीरुहराजयः ।</p>
<p>किशलयकुलैर्यासां नव्यैरलभ्यत राधिका</p>
<p>श्रुतिपरिसरे ताडङ्कश्रीविडम्बनचातुरी ॥२९॥ ८७</p>
<p>मधुमङ्गलः (सविस्मयम्) ः बास्स ! एत्थ जोब्बणे बि बसन्तस्स कीस तल्लक्खणं णत्थि ? [वयस्य ! अत्र यौवने वसन्तस्य कस्मात्तल्लक्षणं नास्ति ।] ८८</p>
<p>श्रीकृष्णः ः सखे ! सत्यमात्थ, तथा हि—</p>
<p>आतन्वती पिकास्तथा मधुलिहो वाचंयमानां व्रतं</p>
<p>माकन्देषु दरोद्गता अपि जडीभावं भजन्त्यङ्कुराः ।</p>
<p>अर्धोद्गीर्णमुखाप्यशोकनिकरे विष्कम्भते मञ्जरी</p>
<p>कालिन्दीतटसीम्नि हन्त किमियं सुप्ता मधुश्रीरभूत॥३०॥ ८९</p>
<p>मधुमङ्गलः ः पेक्ख, एसा काए बि बिरहिणीए करारबिंदबिर{इ}आ सेज्जा । [पश्य, एषा कस्या अपि विरहिण्या करारविन्दविरचिता शय्या ।] ९०</p>
<p>श्रीकृष्णः ः नूनमस्याः प्राणरक्षणाय सख्या विष्टम्भितेयं वसन्तलक्ष्मीः । (इत्यालोक्य सातङ्कम् ।)</p>
<p>शून्यक्रीडानिविडकमलैः कल्पिता तल्पवेदी</p>
<p>नेदीयस्यास्तनुलहरिभिः शीलिता हेलिपुत्र्याः ।</p>
<p>अङ्गज्वालापरिचयमिलन्मुर्मुरा मर्मदुःख</p>
<p>व्याख्यापञ्जी मम धियमियं धूम्रयन्ती धुनोति ॥३१॥ ९१</p>
<p>मधुमङ्गलः ः एदमग्गदो निउञ्जसलिअं सलाहेहि । [एतामग्रतो निकुञ्जशालिकां श्लाघय ।] ९२</p>
<p>श्रीकृष्णः (परिक्रम्य सोद्ग्रीवं पश्यन्साश्चर्यम्) ः कथमारण्यवेशधारिणी हारिणीयं मदङ्गप्रतिमा ? (इति सन्निधाय) नूनमेतया शिल्पाचार्यकलाकौशलविवर्तनेन भवितव्यम् । ९३</p>
<p>मधुमङ्गलः (सकौतुकम्) ही ही एसो जेब्ब अप्पणो पिअबास्सो मए चिरादो लद्धो । तुमं क्खु राइन्दो, ण मे बम्हणबडुअस्स अहिरूबो । [ही ही एष एवात्मनः प्रियवयस्यो मया चिराल्लब्धः । त्वं खलु राजेन्द्रो, न मे ब्राह्मणबटुकस्याभिरूपः ।] (निरीक्ष्य) पिअबास्स! पेक्ख काए बि अणुराइणीए सेवा किदत्थि । [प्रियवयस्य, पश्य कयाप्यनुरागिण्या सेवा कृतास्ति ।] ९४</p>
<p>श्रीकृष्णः ः सखे ! साधु लक्षितम् ।</p>
<p>असौ व्यस्तन्यस्ता विशदयति माला विवशता</p>
<p>विभक्तेयं चर्चा नयनजलवृष्टिं कथयति ।</p>
<p>करोत्कम्पं तस्या वदति तिलकं कुञ्चितमिदं</p>
<p>कृशाङ्ग्याः प्रेमाणं वरिवसितमेव प्रथयति ॥३२॥ ९५</p>
<p>नेपथ्ये ः इदो इदो पिअसहि ! [इत इतः प्रियसखि ।] ९६</p>
<p>श्रीकृष्णः ः सखे ! नूनं प्रत्यासीदन्ति मूर्तेरुपासिकास्तरुण्यः, तदेषा मदर्चा कुञ्जान्तरे निवेश्यताम् । मयास्याः सुष्ठु वेशमाधुरीमुररीकृत्य बिम्बोष्ठीनां भावनिष्ठां निष्टङ्गयिष्यता वेदीयमधिष्ठेया । (इत्युभौ तथा कुरुतः ।) ९७</p>
<p>(ततः प्रविशति सखिभ्यामनुगम्यमाना श्रीराधा ।) ९८</p>
<p>श्रीराधा (पुरोऽवलोक्य सरोमाञ्चम्) ः अम्महे ! पडिमाए माहुरीभरसाहुदा, जं सच्चं च्चेअ माहबदंसणचमक्कारमुप्पादेदि । [आश्चर्यं ! प्रतिमया माधुरीभरसाधुता, यत्सत्यमेव माधवदर्शनचमत्कारमुत्पादयति ।] ९९</p>
<p>बकुला (जनान्तिकम्) ः णाबुन्दे ! पेक्ख पडिमाए सुन्देरम् । [नववृन्दे ! प्रेक्षस्व प्रतिमायाः सौन्दर्यम् ।] १००</p>
<p>नववृन्दा (सस्मितं) ः मुग्धे ! नूनं सत्यभामाप्रेमोन्मादस्त्वय्यपि सञ्चक्राम । या हरिमेव प्रतिमां प्रत्येषि । १०१</p>
<p>श्रीकृष्णः (सविस्मयानन्दम्) ः हन्त ! केयं चित्ताकर्षिणी कल्पलतिका ? (इति सौत्सुक्यम्)</p>
<p>हृदयान्तरस्फुरदमन्दवेदना</p>
<p>भरवावदूकवदनाम्बुजद्युतिः ।</p>
<p>नयनान्तताण्डवितनीलकुन्तला</p>
<p>सुदती मदक्षिपदवीं प्रपद्यते ॥३३॥</p>
<p>(पुनर्निभाल्य सचमत्कारम्) हन्त हन्त ! कथं सैवेयं मे प्राणवल्लभा राधा ! (इत्यश्रुधारामावारयन्सविमर्शम्)</p>
<p>अकल्पि सुरशिल्पिना परिकलय्य मायामयी</p>
<p>सुखाय मम राधिका ध्रुवममन्दवृन्दावने ।</p>
<p>भवेदिह कुशस्थलीनगरनीतिभिर्दुर्गमे</p>
<p>ममान्तरवरोधने क्व नु तदीयसम्भावना ॥३४॥ १०२</p>
<p>श्रीराधा (श्रीकृष्णमुखेन्दुमवलोक्य) ः हन्त ! हन्त ! णिब्भरूक्कण्ठिदाए मह मुद्धत्तणं, जं गोइन्दस्स पडिमं जेब्ब गोइन्दं मण्णेमि । [हन्त ! हन्त ! निर्भरोत्कण्ठिताया मम मुग्धत्वं, यद्गोविन्दस्य प्रतिममेव गोविन्दं मन्ये ।] (इति साश्रुधारमञ्जलिं बद्ध्वा) अ{इ} पडिबिम्ब ! अबि किं तुम्ह बिम्बस्स अम्बुरुहलोअणस्स कल्लाणं ? [अयि प्रतिबिम्ब ! अपि किं तव बिम्बस्य अम्बुरुहलोचनस्य कल्याणं ?] १०३</p>
<p>श्रीकृष्णः (सोल्लासम्) ः अयि मायायन्त्रमयि राधिके ! सत्यमिदानीमेव कृष्णः क्षेमी, यदियं सर्वमुद्रया तां लोकोत्तरामनुकुर्वती त्वमस्य क्षेमं पृच्छसि । १०४</p>
<p>श्रीराधा (सचमत्कारं) ः साहु णाबुन्दे ! साहु साहु, जाए सिप्पकलाकुसलाए निम्मिदा पडिमाबि एदं किं पि महुरं बाहरेदि । [साधु नववृन्दे ! साधु साधु, यया शिल्पकलाकुशलया निर्मिता प्रतिमापि एतत्किमपि मधुरं व्याहरति ।] १०५</p>
<p>श्रीकृष्णः ः अहो ! गन्धर्वपुराणुकारिणोऽपि मायागन्धर्वनाट्यस्य कापि चिरचमत्कारकारिता, यदत्र ममाप्यबाधितेव राधा प्रतिभासते । १०६</p>
<p>श्रीराधा (सानन्दाद्भुतं संस्कृतेन) ः</p>
<p>वरो धिन्वन्घ्राणं परिमिलति सोऽयं परिमलो</p>
<p>घनश्यामा सेयं द्युतिविततिराकर्षति दृशौ ।</p>
<p>स्वरः सोऽयं धीरस्तरलयति कर्णौ मम बलाद्</p>
<p>अहो गोविन्दस्य प्रकृतिमुपलब्धा प्रतिकृतिः ॥३५॥</p>
<p>(इति काकुं कुर्वती) अ{इ} कण्हपडिमे ! एसा चाडुकोडिहिं भिक्खेदि राही, एब्बं च्चेअ जङ्गमीभविअ चिरं सुहाबेहि सन्ताबजज्जरं दीणाए लोअणम् । [अयि कृष्णप्रतिमे ! एषा चाटुकोटिभिर्भिक्ष्यते राधा । एवमेव जङ्गमीभूय चिरं सुधापय सन्तापजर्जरं दीनाया लोचनम् ।] १०७</p>
<p>श्रीकृष्णः ः हन्त वृन्दारकवर्धके ! दिष्ट्या संवर्धितोऽस्मि । (इति बाष्पधारां वितनोति ।) १०८</p>
<p>नववृन्दा ः सखि ! चेलाञ्चलेनापसार्यतां प्रियमुखाम्भोजाद्बाष्पाम्बुधारा । १०९</p>
<p>(श्रीराधा सापत्रपं तथा करोति ।) ११०</p>
<p>नववृन्दा (स्वगतं) ः कथमसौ माधवो राधिकाङ्गस्पर्शसौख्येन स्तिमिताक्षो भवन्पृष्ठाश्रितकदम्बस्तम्भमालम्बते ? १११</p>
<p>श्रीराधा ः हद्धी हद्धी ! साहबिअं धम्मं गदा पडिमा । [हा धिखा धिक्! स्वाभाविकं धर्मं गता प्रतिमा ।] (इति मूर्च्छति) ११२</p>
<p>(नेपथ्ये सञ्कुलध्वनिः ।) ११३</p>
<p>बकुला (सावेगं) ः णाबुन्दे ! कधमेसो ससङ्कं बिक्कोसन्ताणं कलाबिणं कलाबो बिद्दबदि ? [नववृन्दे ! कथमेष सशङ्कं विक्रोशतां कलापिनां कलापो विद्रवति ?] ११४</p>
<p>नववृन्दा ः नूनं विदर्भनन्दिनी वृन्दावनं प्रपेदे, तदीयपरीवाराणां मञ्जीरशिञ्जितेन शङ्कितमरालकुलोत्कर्षाः कलापिनः पलायन्ते, तदितस्तूर्णं त्वया सत्यापसार्यताम् । ११५</p>
<p>बकुला ः साहु मन्तेसि । (इति मूर्च्छितामेव राधामङ्कीकृत्य निष्क्रान्ता ।) ११६</p>
<p>मधुमङ्गलः (निकुञ्जान्निःसृत्य) ः अच्चरिअमच्चरिअं ! भो पिअबास्स ! सच्चं च्चेअ पडिमारूबो सि । [आश्चर्यमाश्चर्यं! भो प्रियवयस्य ! सत्यमेव प्रतिमारूपोऽसि ।] ११७</p>
<p>श्रीकृष्णः (पुरो दृष्टिं प्रक्षिपन्) ः हन्त हन्त ! कथं लीना बभूव सद्यस्त्वाष्ट्री शिल्पमाया ? (इति चमत्कारमभिनीय) नववृन्दे ! भूयोऽपि किमियं प्रस्तोतुं शक्यते जगद्विस्मापिनी कापि माया ? ११८</p>
<p>नववृन्दा ः अथ किम् । ११९</p>
<p>श्रीकृष्णः (सोत्कण्ठं) ः सखि, तूर्णमुपनीयताम् । १२०</p>
<p>नववृन्दा ः देव ! यतोऽहं विद्रवन्ती चक्रवाकीव बिभेमि, सेयं सन्निकृष्टा देवी चन्द्रिका (इति निष्क्रान्ता ।) १२१</p>
<p>(ततः प्रविशति सहपरिजना चन्द्रावली ।) १२२</p>
<p>चन्द्रावली ः हला माहबि ! विरहिणीए बहिणीए राहिए सोआणलो अज्जबि मे ण णिब्बादि । [सखि माधवि ! विरहिण्या भगिन्या राधया शोकानलोऽद्यापि मे न निर्वाति ।]१२३</p>
<p>माधवी ः भट्टदारिए ! प{इ}दिसिणद्धासि, कधं णिब्बादु ? [भर्तृदारिके ! प्रकृतिस्निग्धासि, कथं निर्वातु ?] १२४</p>
<p>चन्द्रावली ः सहि ! अज्ज अज्जौत्तेण हा राहि हा राहि त्ति सब्बं च्चेअ रत्तिं सिबिणाइदम् । [सखि ! अद्य आर्यपुत्रेण हा राधे हा राधे इति सर्वामेव रात्रिं स्वप्नायितम् ।] १२५</p>
<p>माधवी ः णूणं सिबिणदंसणबिक्खोहिदमत्ताणां बिणोदेदुमेसो बुन्दाअणं प{इ}ट्ठो । [नूनं स्वप्नदर्शनबिक्षोभितमात्मानं विनोदयितुमेष वृन्दावनं प्रविष्टः ।] १२६</p>
<p>चन्द्रावली ः सच्चं भणासि । [सत्यं भणसि ।] १२७</p>
<p>माधवी ः पेक्ख, भट्टदारिए ! अग्गदो णिउञ्जे भट्टा । [पश्य, भर्तृदारिके ! अग्रतो निकुञ्जे भर्ता ।] १२८</p>
<p>चन्द्रावली (साचि समीक्ष्य) ः हला ! जं बुन्दासणेबि एसो उप्फुल्लाआरो बिलोईअदि, ता तक्केमि अ{उ}रुब्बं किं पि रसन्तरं लद्धो । [सखि ! यत्वृन्दावनेऽपि एष उत्फुल्लाकारो विलोक्यते, तत्तर्कयामि अपरूपं किमपि रसान्तरं लब्धम् ।] १२९</p>
<p>माधवी (निभाल्य) ः भट्टदारिए ! फुडं सङ्गदा सा हारिणी सच्चभामा । [भर्तृदारिके ! स्फुटं सङ्गता सा हारिणी सत्यभामा ।] १३०</p>
<p>चन्द्रावली ः सहि, सच्चं सच्चं, जमिमस्स अङ्गे सो जेब्ब मए पेसिदो दिब्बपरिच्छओ, ता गदुअ तत्तं जाणिस्सम् । (इत्युपसृत्य) जादु जादु अज्जौत्तो । [सखि, सत्यं सत्यं, यदस्य अङ्गे स एव मया प्रेषितो दिव्यपरिच्छदः, तद्गत्वा तत्त्वं ज्ञास्यामि । जयतु जयतु आर्यपुत्रः ।] १३१</p>
<p>श्रीकृष्णः (सावहित्थं) ः प्रिये, दिष्ट्याद्य समये वृन्दावनमुपलब्धासि । १३२</p>
<p>चन्द्रावली (कृष्णं पश्यन्ती साश्चर्यमपवार्य, संस्कृतेन ।)</p>
<p>स्फुरति मधुरिमोर्मिः स्फारमारण्यवेशं</p>
<p>कमपि जगदपूर्वं बिभ्रतो माधवस्य ।</p>
<p>कलयति न हि तृप्तिं नेदमीर्ष्याभुजङ्गी</p>
<p>कवलितमपि यत्र प्रेष्यमाणे मनो मे ॥३६॥</p>
<p>(इति स्मितं कृत्वा) देअ ! णबीणपण{इ}णीसङ्गममहूसबेण दिट्ठिआ पफुरसि । [देव ! नवीनप्रणयिनीसङ्गममहोत्सवेन दिष्ट्या प्रस्फुरयसि ।] १३३</p>
<p>श्रीकृष्णः (विहस्य) ः प्रिये, प्राचीनप्रणयिनीति भण्यताम् । १३४</p>
<p>चन्द्रावली (सशङ्कम्) ः का क्खु पईणपण{इ}णी ? [का खलु प्राचीनप्रणयिणी ?] १३५</p>
<p>श्रीकृष्णः ः प्रिये, मा कुरु शङ्काम् । वृन्दाटवीलतालिरेव, नापरा । १३६</p>
<p>माधवी ः सच्चं भणादि भट्टा, जं बुन्दाअणकप्पलदाए उबणीदा एसा माला । [सत्यं भणति भर्ता, यद्वृन्दावनकल्पलतया उपनीता एषा माला ।] १३७</p>
<p>श्रीकृष्णः ः माधवि, मा मुधा शङ्काकलङ्केन किलाङ्कय विशुद्धां चन्द्रावलीम् । यदियं माला मधुमङ्गलकलाकौशलसाक्षात्कृतिः । १३८</p>
<p>चन्द्रावली (साकूतस्मितम्) ः अज्ज महुमङ्गल ! एदं कोसुम्भमम्बरं बि तुम्ह कलाकोसलम् । [आर्य मधुमङ्गल ! इदं कौसुम्भमम्बरमपि तव कलाकौशलम् ।] १३९</p>
<p>श्रीकृष्णः (स्वगतम्) ः नूनं देव्या दृष्टपूर्वोऽयं परिच्छदः । (प्रकाशं) देवि, वनदेव्या ममेदमुपहारीकृतम् । १४०</p>
<p>माधवी ः देअ ! अणुजाणीहि, एसो घरदेई घरं गच्छदु । [देव ! अनुजानीहि, एष गृहदेवी गृहं गच्छतु ।] १४१</p>
<p>श्रीकृष्णः ः देवि ! नेमां श्रद्धेहि माधवीयामलीकवाचम् । १४२</p>
<p>चन्द्रावली ः माहबि, सहीए सरस्सईए गहिदपक्खम्हि संबुत्ता । [माधवि, सख्याः सरस्वत्या गृहीतपक्षास्मि संवृत्ता ।] १४३</p>
<p>श्रीकृष्णः (स्वगतम्) ः कथं स्वगिरैव निगृहीतोऽस्मि देव्या ? १४४</p>
<p>चन्द्रावली ः कण्ह&hellip; (इत्यर्धोक्ते सलज्जम्) अज्जौत्त! १४५</p>
<p>कृष्णः (सानन्दस्मितम्) ः प्रिये! दिष्ट्या सुधाधारां पायितोऽस्मि । तदलमार्यपुत्रेति कूपाम्बुना । १४६</p>
<p>चन्द्रावली ः अज्जौत्त! ण क्खु अहमणिहमा जं तुज्झ सोक्खहेदुएण केलिपबन्धेê खिज्जसम् । [आर्यपुत्र! न खलु अहमनभिज्ञा, यत्ताव सौख्यहेतुना केलिप्रबन्धेन खेदिष्ये ।] १४७</p>
<p>श्रीकृष्णः ः</p>
<p>त्वदङ्गसङ्गतैरेभिस्तप्तोऽस्मि मिहिरातपैः ।</p>
<p>विन्दन्ती चन्दनच्छायां मां देवि शिशिरीकुरु ॥३७॥ १४८</p>
<p>माधवी – देअ, कटोरप्पा एसा भट्टिदारिआ सुट्ठु ताबं सोढुं पारेदि जं तुम्ह पच्चक्खं च्चेअ चंदभाआमंदिरे जलंतं जलनकुंडं जलकेलिकुण्डं बिण्णादबदी । [देव, कठोरात्मैषा भर्तृदारिका सुष्ठु तापं सोढुं पारयति तत्तव प्रत्यक्षमेव चन्द्रभागामन्दिरे ज्वलन्तं ज्वलन्तकुण्डं जलकेलिकुण्डं विज्ञातवती ।] १४९</p>
<p>श्रीकृष्णः (स्वगतम्) ः माधवि, साधु साधु यदत्र स्नेहातिरेकं सूचयन्ती समये सख्यसेवां वितनोषि । १५०</p>
<p>चन्द्रावली ः अज्जौत्त ! अत्तणो हिआङ्गमेण पण{इ}णा जणेण समं सच्छन्दं बिहरेहि, एसाहमन्तेउरे परिसामि । [आर्यपुत्र ! आत्मनो हृदयङ्गमेन प्रणयिना जनेन समं स्वच्छन्दं विहर, एषाहमन्तःपुरे प्रविशामि ।] (इति सपरिवारा निष्क्रान्ता ।) १५१</p>
<p>श्रीकृष्णः ः सखे ! सुष्ठु कष्टमापतितम्, यदद्य देवी रुष्टा । १५२</p>
<p>मधुमङ्गलः ः मा एब्बं भण, जं देईए रोसस्स पदं किंपि ण लक्खिदम् । [मैवं भण, यद्देव्या रोषस्य पदं किमपि न लक्षितम् ।] १५३</p>
<p>श्रीकृष्णः ः सखे ! गूढरोषा हि मनस्विन्यः । तथा हि—</p>
<p>उद्धूता स्मितकौमुदी न मधुरा वक्त्रेन्दुबिम्बात्तया</p>
<p>मृद्वीनां न निराकृता निजगिरां माधुर्यलक्ष्मीरपि ।</p>
<p>कोष्णैरद्य दुरावरैर्निजमनोगूढव्यथाशंसिभिः</p>
<p>श्वासैरेव दरोद्धूतस्तनपटैस्तस्या रुषः कीर्तिताः ॥३८॥</p>
<p>तदद्य देवीप्रसादनमेव निजाभीष्टसाधनम् । (इति निष्क्रान्तौ ।) १५४</p>
<p>(इति निष्क्रान्ताः सर्वे ।) १५५</p>
<p>इति श्रीश्रीललितमाधवनाटके</p>
<p>नववृन्दावनसङ्गमो नाम</p>
<p>सप्तमोऽङ्कः</p>
<p>॥७॥</p>
<p>*****************************************************************</p>
<p>.</p>
<p>(८)</p>
<p><em><strong>अष्टमोऽङ्कः</strong></em></p>
<p><strong>नववृन्दावनविहारः</strong></p>
<p>(ततः प्रविशति नववृन्दयानुगम्यमानो विश्वकर्मा ।) १</p>
<p>विश्वकर्माः</p>
<p>द्वाराधिपाय कलिताञ्जलिभिः सुरेन्द्रैर्</p>
<p>अन्तर्विविक्षुभिरवाप्तबहिःप्रकोष्ठा ।</p>
<p>चित्तं हरत्यवसरे प्रतिहार्यमाण</p>
<p>राजीवसम्भवहराद्य हरेः पुरीयम् ॥१॥</p>
<p>(पार्श्वतो विलोक्य) वत्से ! अपि नाम गतः पुरुषोत्तमे सत्यायाः प्रतिमेति विचित्रो भ्रमः । तस्यापि तस्यां मदीयमायेति ? (स्मितं कृत्वा) अथवा भ्रम एव स न भवेत्, यद्वैश्लेषिकानुरागामृतविभ्रमोऽयम् । २</p>
<p>नववृन्दाः आर्य ! मन्त्रिराजेन कौशलतः श्रावितरहस्ययोरेतयोर्विभ्रम एव सम्भ्रमभूमानमवाप । तेन च राधिकासङ्गमकामस्तामरसाक्षः शुद्धान्तर्मण्डले कुण्डिनेन्द्रनन्दिनीं प्रसाद्यानन्दयन्नब्रवीत्—देवि ! त्रिलोकीकक्षासु किं तवाभीष्टं, तदभिव्यज्य निजनिर्देशभाजनं मन्यमानतयैव पर्याप्त समस्तनिःश्रेयसे प्रेयसि विधेहि प्रसादमाधुरीम् । ३</p>
<p>विश्वकर्माः ततस्ततः ? ४</p>
<p>नववृन्दाः ततश्च देवीहृदयज्ञा माधवी प्राह—देव ! तत्किं नाम भुवने, यदद्भुतं वस्तु महावरोधने किलात्र नास्ति ? किन्तु गगने गच्छतो मरालस्य चञ्चुपुटादिदमदृष्टचरमरविन्दं विभ्रष्टम् । तद्दामगुम्फनकामेयमभूद्भर्तृदारिका । इति । ५</p>
<p>विश्वकर्माः वत्से ! आं जाने । सुरसौगन्धिकं नाम तत्पङ्कजमाहर्तुं मन्मुखादेव गृहीतोद्देशः पुण्डरीकाक्षः खाण्डवप्रस्थं प्रतस्थे । ६</p>
<p>नववृन्दाः तत्पोअङ्कजवृन्दमाहृत्य मधुमङ्गलहस्तेन माधव्यामाधाय च माधवश्छद्मना देवीमनुज्ञापयितुं सम्प्रत्यवरोधं साधयति । ७</p>
<p>विश्वकर्माः त्वं कुत्र साधयसि ? ८</p>
<p>नववृन्दाः भवतां सकाशे । ९</p>
<p>विश्वकर्माः किमिति ? १०</p>
<p>नववृन्दाः भवदद्भुतविद्याविदग्धताप्रसिद्धिमवधार्य सौभाग्यसुखसद्गुणाधायकं सुरनायकपुरेऽप्यनिर्मितपूर्वमपूर्वनेपथ्यसाधनं प्रसाधनं देव्या यदभ्यर्थितम्, तन्निरवाहि किमार्येण ? ११</p>
<p>विश्वकर्माः न केवलं देव्या एव निर्वाहितम्, किन्तु सत्यायाश्च । १२</p>
<p>नववृन्दाः आर्य ! दुर्मनायिष्यते देवी । १३</p>
<p>विश्वकर्माः पुत्रि ! शङ्कां मा कुरु । तन्मया देव्यामावेदितमस्ति । तथा हि—</p>
<p>देवि नप्त्री भवेद्भामा भानुसम्बन्धतो मम ।</p>
<p>तदर्थमपि तेनाहं रचयिष्यामि मण्डनम् ॥२॥</p>
<p>तदेहि, तत्करण्डिकायुगं भवत्यामर्पयामि । १४</p>
<p>विष्कम्भकं –</p>
<p>(ततः प्रविशति कृष्णः)</p>
<p>श्रीकृष्णः (सहर्षम्) ः</p>
<p>चर्चां सिञ्चति शोषयत्यपि मिथो विस्पर्धते वासकृत्</p>
<p>नेत्रद्वन्द्वमुरश्च यद्विरहतो बाष्पायमाणं मम ।</p>
<p>हन्त स्वप्नशतेऽपि दुर्लभतरप्रेक्ष्योत्सवा प्रेयसी</p>
<p>प्राप्योत्सङ्गमतर्कितं मम कथं सा राधिका वर्तते ॥३॥</p>
<p>(पुरो विलोक्य) कुण्डिनेन्द्रनन्दिनीमणिमन्दिरालिन्दमियमलङ्कुर्वती विराजते ॥१५</p>
<p>(ततः प्रविशति माधव्योपास्यमाना चन्द्रावली)</p>
<p>चन्द्रावलीः हला माहबि ! एसो उबसप्पदि अज्जौत्तो, ता उबणेहि तं सुरसोअन्धिअमालिअम् । [सखि माधवि ! एष उपसर्पति आर्यपुत्रः । ततुपनयतां सुरसौगन्धिकमालिकाम्] १६</p>
<p>श्रीकृष्णः (उपसृत्य)ः</p>
<p>त्वं पक्षपातवैच्त्र्यादेकाप्याक्रम्य सर्वतः ।</p>
<p>देवि मच्चित्तकासारे राजहंसीवा राजसि ॥४॥ १७</p>
<p>चन्द्रावली (साकूटम्) माहबि ! जुत्तं बि भणिदं सुणिअ किं त्ति किदस्मिदासि ? [माधवि ! युक्तमपि भणितं श्रुत्वा किमिति कृतस्मितासि] १८</p>
<p>माधवी – भट्टदारिए कासारे पसारिदणि अब्बदं वगीं समरिअ हसामि । [भर्तृदारिके कासारे प्रसारितनिजव्रतां बकीं स्मृत्वा हसामि ।] १९</p>
<p>कृष्णः – हन्त कलिकण्डूलतुण्डमात्रसर्वस्वे तमोमयि माधविके! विरम्यताम् । द्वयोः परं जेतुमशक्येयं चन्द्रावली । (इति देवीं पश्यन्)</p>
<p>अपि नोच्छ्वसितं क्षमते, क्षणमप्यन्यत्र मन्मनः क्वापि ।</p>
<p>त्वयि रतिधुरां यदुच्चैर्वहते गौरववतीं गौरि ॥५॥ २०</p>
<p>माधवी – भट्टिदारिए सहत्थेण तुए गंठिदा एसा सूरसोअंधिअमाला । [भर्तृदारिके, स्वहस्तेन त्वया ग्रथितैषा सूरसौगन्धिकमाला ।] २१</p>
<p>चन्द्रावली (मालामादाय) अज्जौत्त, एसा कौत्थुहस्स सहबासिणी होदु । [आर्यपुत्र, एषा कौस्तुभस्य सहवासिनी भवतु ।] (इति वक्षसि विन्यस्यति ।) २२</p>
<p>श्रीश्रीकृष्णः ः</p>
<p>सुन्दराङ्गि भवदीयमन्दिरे</p>
<p>मेदुरे मदुरसि स्रजं विना ।</p>
<p>तथ्यमेव भवितुं न कल्पते</p>
<p>कौस्तुभेन सहवासिनी परा ॥६॥ २३</p>
<p>(चन्द्रावली सलज्जं नम्रीभवति ।) २४</p>
<p>श्रीकृष्णः (पाणिमभिमृश्य सादरम्)ः</p>
<p>तपस्विनीं ध्यानपरां समीक्षितुं</p>
<p>कृतव्रतः साम्प्रतमस्मि कामपि ।</p>
<p>अह्नाय तत्रानुमतिप्रदानतः</p>
<p>सत्यान्वितं कुङ्कुमगौरि मां कुरु ॥७॥ २५</p>
<p>चन्द्रावलीः जधाहिरोहदि अज्जौत्तस्स । [यथाभिरोचते आर्यपुत्राय ।] २६</p>
<p>श्रीकृष्णः (स्वगतम्)ः निरातङ्कोऽस्मि । तन्नववृन्दावनं प्रयामि । (इति निष्क्रान्तः ।)</p>
<p>(प्रविश्य) नववृन्दा ः देवि, तदिदं मण्डनं करण्डिकयोर्युग्मम् । एतयोः प्रथमं प्रथितेन देवाश्चिह्नेनानुगतं द्वितीयं तु सत्यभामायाः । २७</p>
<p>माधवी (स्वगतम्)ः अत्तणो णत्तिणीकिदे णूणं सब्बुत्तमं किदं हुबिस्सदि । ता परिबट्टं कदुअ भट्टिदारिअं दुदीएण अलंकरिस्सम् । [आत्मनो नप्त्रीकृते नूनं सर्वोत्तमं कृतं भविष्यति । तस्मात्परिवर्तनं कृत्वा भर्तृदारिकां द्वितीयेनालङ्करिष्यामि ।] (प्रकाशम्) णाबुन्दे, दोअं च्चेअ मह समप्पेहि । अहं किर सच्चाए पेस{इ}स्सम् । [नववृन्दे, द्वे एव मह्यं समर्पय । अहं किल सत्यायै प्रेषयिष्यामि ।] २८</p>
<p>(नववृन्दा तथा करोति ।) २९</p>
<p>चन्द्रावली ः ठादुं घरदीहिअं गमिस्सम् । [स्थातुं गृहदीर्घिकां गमिष्ये ] (इति सपरिजना निष्क्रान्ता ।) ३०</p>
<p>नववृन्दा ः वृन्दाटवीमभिषेचयितुं साम्प्रतं ऋतुराजो मया दत्तशुभमुहूर्तोऽस्ति । ततस्तत्र गच्छामि । (इति परिक्रामति ।) ३१</p>
<p>नेपथ्येः</p>
<p>क्रीडोत्सवाय निविडे नवपुष्पवप्रे</p>
<p>स्वप्रेयसीं पदविहारमिहार्पयन्तीम् ।</p>
<p>देवं विलोक्य युगपन्निजया समृद्ध्या</p>
<p>संवर्धिनोऽत्र कुतकादृतवोऽवतेरुः ॥८॥ ३२</p>
<p>नववृन्दा ः कथमसौ जगन्मोहनवन्यवेषः सुष्ठु नववृन्दाटवीं कृतार्थयन्प्रसाधितां राधिकामनुसर्पति ?</p>
<p>(पुनरवेक्ष्य सविस्मयम्)</p>
<p>आतन्वन्कलकण्ठनादमतुलं स्तम्भश्रियोज्जृम्भितो</p>
<p>भूयिष्ठोच्छलदङ्कुरः फलितवान्स्वेदाम्बुमुक्ताफलैः ।</p>
<p>उद्यद्बाष्पमरन्दभागविचलोऽप्युत्कम्पवान्विभ्रमै</p>
<p>राधामाधवयोर्विराजति चिरादुल्लासकल्पद्रुमः ॥९॥ ३३</p>
<p>(ततः प्रविशतो यथानिर्दिष्टौ राधामाधवौ ।) ३४</p>
<p>माधवःः</p>
<p>तवात्र परिमृग्यता किमपि लक्ष्म साक्षादियं</p>
<p>मया त्वमुपसादिता निखिललोकलक्ष्मीरसि ।</p>
<p>यथा जगति चञ्चता चणकमुष्टिसम्पत्तये</p>
<p>जनेन पतिता पुरः कनकवृष्टिरासाद्यते ॥१०॥ ३५</p>
<p>नववृन्दा (राधामवेक्ष्य) हन्त हन्त!</p>
<p>आलोके कमलेषणस्य सजलासारे दृशौ न क्षमे</p>
<p>नाश्लेषे किल शक्तिभागतिपृथुस्तम्भा भुजावल्लरी ।</p>
<p>वाणी गद्गदकुण्ठितोत्तरविधौ नालं चिरोपस्थिते</p>
<p>वृत्तिः कापि बभूव सङ्गमनये विघ्नः कुरङ्गीदृशः ॥११॥ ३६</p>
<p>श्रीकृष्णः (राधामभिसृत्य) ः</p>
<p>स्वान्तं हन्त ममान्तरीणविरहज्वालाजटालं क्षणाद्</p>
<p>उत्कण्ठानिकुरम्बचुम्बितमिदं कुम्भस्तनि क्षुभ्यति ।</p>
<p>तेनान्तर्नवविभ्रमस्तवकिनी दृष्टिं सुधास्यन्दिनीं</p>
<p>भ्राम्यद्भङ्गुरचिल्लिलास्यलहरीसम्बाधमुत्तम्भय ॥१२॥ ३७</p>
<p>श्रीराधा (सत्रपम्)ः णाबुन्दे ! णिच्चिदमेसो बि सिबिणो ज्जेब्ब, जं बारं बारमेब्बं सोक्खसाअरे क्खणं णिमज्जिअ पुणो पबुद्धाए केत्तिअं मए मुक्ककण्ठं, ण क्खु कन्दिदमत्थि । [नववृन्दे ! निश्चितमेषोऽपि स्वप्न एव, यत्वारं वारमेवं सौख्यसागरे क्षणं निमज्य पुनः पुनः पबुद्धया कियत्मया मुक्तकण्ठं, न खलु क्रन्दितमस्ति ।] ३८</p>
<p>नववृन्दाः प्रियसखि ! खेदनिद्राभरात्प्रबुद्धास्मि । तदत्रावधेहि—</p>
<p>अचण्डकिरणद्युतिद्रुतमृगाङ्ककान्ताञ्चल</p>
<p>स्खलत्तरलसारणीशतवितीर्णवृक्षोत्सवा ।</p>
<p>विकस्वरसरोजिनीपरिमलान्धभृङ्गावली</p>
<p>सलीलविरुतैरिवाह्वयति नव्यवृन्दाटवी ॥१३॥ ३९</p>
<p>श्रीकृष्णः ः नववृन्दे ! साधु साधु ! स्फुटमभूतपूर्वस्तोषितप्रातिस्विकपरिवाराणां ऋतूनां सन्निपातः कल्पितः । ४०</p>
<p>नववृन्दाः सखि राधे ! पश्य पश्य—</p>
<p>धृतनीलकण्ठतुष्टिः, सुमनोद्योतेन तारकोल्लङ्घी ।</p>
<p>स्फुरितः शैलभुवोऽङ्के, पश्य विशाखायते शाखी ॥१४॥ ४१</p>
<p>श्रीराधा (सौत्सुख्यमात्मगतम्) ः हा ! कहिं विसाहा मे पिअसही ? [हा, कुत्र विशाखा मे प्रियसखी ?] ४२</p>
<p>कृष्णः (स्वगतम्)ः नूनं नववृन्दागिरा स्मारितविशाखासख्येयं दुर्मनायते । ततस्तां वर्णयामि । (प्रकाशम्) प्रिये ! क्षणमद्भुतमाकर्ण्यताम् । साम्प्रतमहं सुर सूरसौगन्धिकमाहरिष्यन्पाण्डवेन सह खाण्डवाटवीं प्राविशम् । तत्र मृगानाहण्डिनो गाण्डीविनः श्येनाभ्यां निगृहीतयोः पक्षिणोरेकः प्राह—हा सखे कीर ! राधिकायाः कन्दसत्रे मया पुनरास्वादनीयानि नवीनकलानिधिसपिण्डानि विसकाण्डानि । शुकः प्राह—हन्त सखे मराल ! राधिकायाः फलसत्रे रङ्गाय मे वक्त्राङारकविडम्बीनि नागरङ्गानि न भावीनि । ४३</p>
<p>राधिका (साद्भुतम्)ः तदो तदो ? ४४</p>
<p>श्रीश्रीकृष्णः ः ततस्तदाकर्णनादुत्सुकेन मया पक्षिणौ विमोक्ष्य पर्यटता काचित्प्रशान्ताकृतिर्जरती दृष्टा पृष्टा च—हन्त ! का त्वमसि ? इति । तयोक्तं—पतत्रिभ्यः सत्रीकृतेयं या तपःप्रभावादाविर्भूतेन सुगन्धिना सुरसौगन्धिकवृन्देन पूर्णा दीर्घिका, सुधामृष्टेन सुष्ठु फलमण्डलेन बाटिका च, तयोः पालिकास्मि पुलिन्दी । ततश्चाहमपृच्छम्—केन सत्रं कृतमिदं ? सा प्राह—कयाचित्तपोधनया, या खलु समापितोदवासव्रता राधाभीष्टसाधनं नाम वन्यव्रतमारब्धवती । ४५</p>
<p>श्रीश्रीराधा ः तदो तदो ? ४६</p>
<p>श्रीश्रीकृष्णः ः ततश्च तयोद्दिष्टं गिरिगह्वरं जिहानस्य—</p>
<p>शवलरुचिना संवीताङ्गी महीरुहचर्मणा</p>
<p>मलिनिततनुर्धूलीजालैर्जटालशिरोरुहा ।</p>
<p>कमलमणिभिः क्ÿप्तां मालामुदीर्य कराम्बुजे</p>
<p>मम नयनयोः काचिद्वीथीमवाप तपस्विनी ॥१५॥ ४७</p>
<p>सा च मामुद्वीक्ष्य सद्यः परिक्रोशमारब्धरोदना लुप्तवर्णपदमवादीत्—</p>
<p>हा गोकुलेन्द्रनगरीयुवराजलील</p>
<p>हा वल्लवीहृदयपङ्कजचञ्चरीक ।</p>
<p>हा राधिका कुचकुरङ्ग मदाङ्गराग</p>
<p>भूयोऽपि हा मम दृशोः पदवीं गतोऽसि ॥१६॥ ४८</p>
<p>अतश्च सुष्ठु विस्मितेन मया कासि इति सगद्गदं पृष्टया तयोक्तम्—हा नाथ ! किङ्करी ते हताशा विशाखास्मीति । ४९</p>
<p>श्रीश्रीराधा ः हद्दी हद्दी ! हा पिअसहि विसाहे ! हदम्हि मन्दभाइणी । ५०</p>
<p>श्रीश्रीकृष्णः ः</p>
<p>उष्णैस्तुषारैश्च दृगम्बुपूरैः</p>
<p>सिञ्चन्नहं किञ्चन पीतचेलम् ।</p>
<p>क्षणं विशाखार्पितपूर्वकायः</p>
<p>शून्यान्तरः स्थाणुरिवावतस्थे ॥१७॥</p>
<p>ततश्च—</p>
<p>तामाश्वास्य क्षमार्थी ते क्षामाङ्गीं क्षेमवार्तया ।</p>
<p>प्रावेशयं सुवेशाढ्यां कुशलेन कुशस्थलीम् ॥१८॥ ५१</p>
<p>श्रीराधा (सोत्कण्ठम्)ः सुन्दर ! बन्दिज्जसि, दंसेहि विसाहम् । [सुन्दर, वन्द्यसे । दर्शय विशाखां ] ५२</p>
<p>(कृष्णो नववृन्दामुखमीक्षते)</p>
<p>नववृन्दाः सखि ! वर्णितं मे विशाखया—हन्त ! तातस्य निदेशेन हतास्मि, येन यावत्स्यमन्तकविप्रयोगं प्रियसख्याः प्रेक्षणाय निषिद्धास्मि । तन्निजनिर्झरमेव विशामि इति । ५३</p>
<p>श्रीश्रीराधा ः सच्चं सच्चं, अम्माए सण्णाएबि मे कधिदं—बच्चे राहि ! समन्त सम्मि तुह हत्थं गदे सब्बाहिट्ठसिद्धी हुबिस्सदि त्ति । [सत्यं सत्यं, अम्बया संज्ञयापि मे कथितं—वत्से राधे ! स्यमन्तके तव हस्तङ्गते सर्वाभीष्टसिद्धिर्भविष्यतीति] ५४</p>
<p>नववृन्दाःः देव ! पश्य पश्य !</p>
<p>स्मितं वासन्तीभिर्गिरिधर शिरीषैः कुसुमितं</p>
<p>कदाम्बैरुत्फुल्लं हसितमभितो जातिभिरलम् ।</p>
<p>उदीर्णं पर्ण्यासिअः कलय फलिनीभिर्मुकुलितं</p>
<p>मुहुर्मध्वादीनां स्फुरति युगपद्वैभवमिदम् ॥१९॥ ५५</p>
<p>श्रीकृष्णः ः प्रिये ! पश्य पश्य—</p>
<p>क्वचित्क्वणति कोकिलः स्वनति हन्त झिल्ली क्वचित्</p>
<p>क्वचिन्नटति चन्द्रिका रटति राजहंसः क्वचित।</p>
<p>किखी विरणति क्वचित्क्वचन रौति हारीतिका</p>
<p>तनोति समितिर्मुदं मम परां ऋतूनामसौ ॥२०॥ ५६</p>
<p>नववृन्दा ः देव ! पश्य पश्य—</p>
<p>कथञ्चिदपि दन्तुरात्फणिकुलस्य सृक्काञ्चलात्</p>
<p>पलाय्य कृतमज्जनः कमलभाजि पम्पाजले ।</p>
<p>प्रभुं भुजगभोजिनो ननु पटीरपृथ्वीधराद्</p>
<p>भवन्तमिव सेवितुं मरुदुपैति वृन्दावने ॥२१॥ ५७</p>
<p>श्रीकृष्णः ः (तरुगुल्मावलिमवलोक्य)</p>
<p>कदम्बाः क्षेमं वः शिवकुलमितो हन्त बकुलाः</p>
<p>फलिन्यः कल्याणं भविकमभितः पीलुतरवः ।</p>
<p>अमान्द्यं माकन्दाः किमविकलतापुण्ड्रकलताश्</p>
<p>चिरेणासौ युष्माननुसरति राधसहचरः ॥२२॥ ५८</p>
<p>नववृन्दा ः देव नवाभिसारमन्दिरीकृतकन्दरोऽयं नन्दीश्वरगिरिर्मुदमुद्गिरति । ५९</p>
<p>कृष्णः (राधां पश्यन्)ः</p>
<p>किमुत्सङ्गे क्षामोदरि परिचिनोषि क्षितिभृतस्</p>
<p>तटान्ते तिष्ठन्ती तरलदृशमेतां मृगवधूम् ।</p>
<p>निरातङ्कं या ते मरकतमयीं हारलतिकां</p>
<p>यवस्तम्भभ्रान्त्या वृतमतिरदाङ्क्षीदनुपदम् ॥२३॥ ६०</p>
<p>श्रीराधा ः कीस ण परिचिनिस्सं ? एसा मह पिअसही रङ्गिणी णाम कुरङ्गी । [कस्मान्न परिचेष्यामि ? एषा मम प्रियसखी रङ्गिणी नाम कुरङ्गी ।] ६१</p>
<p>श्रीकृष्णः ः</p>
<p>अध्यास्य यां मुहुरलोकि मया विशाला</p>
<p>कल्याणि वल्लवकदम्बकमल्ललीला ।</p>
<p>सेयं वरोपलमयी शरदभ्रशुभ्रा</p>
<p>बिभ्राजते मदुपवेशविलासपीठी ॥२४॥ ६२</p>
<p>श्रीराधा ः णाबुन्दे, को एसो पुप्फेहिं णाअकेसरत्थबां बिडम्बेदि ? [नववृन्दे, क एष पुष्पैर्नागकेशरस्तवकं विडम्बयति ?] ६३</p>
<p>नववृन्दा ः सरले ! कुब्जकोऽयम् । ६४</p>
<p>श्रीराधा (पुष्पस्तवकमुद्धृत्य पश्यन्ती) ः हद्धी हद्धी ! एत्थ लीणो दुट्ठभमरो चिट्ठदि [हा धिखा धिक्! अत्र लीनो दुष्टभ्रमरस्तिष्ठति ।] (इति साध्वसं नाटयति ।) ६५</p>
<p>श्रीकृष्णः ः</p>
<p>चकितकुरङ्गमनयने</p>
<p>विमुञ्च भृङ्गेण सङ्गतं विटपम् ।</p>
<p>कुब्जाः सुभ्रु भयस्य</p>
<p>प्रभवभूवः किल भुवि ख्याताः ॥२५॥ ६६</p>
<p>नववृन्दा (स्वगतम्) ः देवस्य गिरमाकर्ण्य सस्मितमपाङ्गं कूपयन्ती राधिकेयं मामवलोकते । (प्रकाशम्) सखि ! स्वयमेव पृच्छ पुण्डरीकाक्षम् । ६७</p>
<p>श्रीकृष्णः ः नववृन्दे ! निरातङ्कमुच्यताम् । किं ते सखीविवक्षितं ? ६८</p>
<p>नववृन्दा ः देव ! कुब्जासङ्गः खलु मधुसूदनस्य परमानन्दमेव तुन्दिलयति । कथं नु भयमिति ? ६९</p>
<p>श्रीकृष्णः (सस्मितम्) ः नववृन्दे ! मृषाशङ्किनी तव सखी । पश्य कुब्जासङ्गमनङ्गीकुर्वन्नयमाननामोदवासितकाननामेनामेव धावति । ७०</p>
<p>श्रीराधा (सभयम्) हन्त, चंचल चंचरीअ चिट्ठ चिट्ठ । एसा लीलाकमलेण ताडेमि तुमं धिठ्ठम् । [चञ्चल चञ्चरीक तिष्ठ तिष्ठ । एषा लीलाकमलेन ताडयामि त्वां धृष्टम् ।] ७१</p>
<p>श्रीकृष्णः ः पश्य पश्य—</p>
<p>पलाशेनोल्लासं वहति विफलां वेत्ति फलिनीं</p>
<p>न वासं वासन्त्यां श्रयति कुमुदे याति न मुदम् ।</p>
<p>मधूके माध्वीकं न धयति लवं नैति लवलीं</p>
<p>मदेनाभूदन्धस्तव वदनगन्धान्मधुकरः ॥२६॥ ७२</p>
<p>नववृन्दा ः</p>
<p>भृङ्गारास्तनुनिर्झरैर्विटपिभिस्तत्रातपत्रावली</p>
<p>पल्यङ्का स्फटिकैरलङ्कृतिकुलं धौतोज्ज्वलैर्धातुभिः ।</p>
<p>रत्नानां निकुरम्बकेण हरये येनार्पिता दर्पणाः</p>
<p>सोऽयं राजति शेखरः शिखरिणां गोवर्धनाख्यो गिरिः ॥२७॥ ७३</p>
<p>श्रीकृष्णः ः</p>
<p>विलसति किल सोऽयं पश्य मत्तो मयूरः</p>
<p>शिखरभुवि निविष्टस्तन्वि गोवर्धनस्य ।</p>
<p>मुहुरमलशिखण्डं ताण्डवव्याजतस्ते</p>
<p>व्यकिरदुपहरन्यः कर्णपूरोत्सवाय ॥२८॥ ७४</p>
<p>श्रीराधा ः तण्डबिअसिहण्डिराअ ! चिरं बड्ढेहि । [ताण्डविकशिखण्डिराज ! चिरं वर्धस्व ।] ७५</p>
<p>श्रीकृष्णः ः प्रिये ! स्मर्यते किमु गोवर्धनतः कलिनजापदवी ? ७६</p>
<p>श्रीराधा ः कीस ण सुमरीअदि ? (इति संस्कृतेन)</p>
<p>अग्रे चम्पकचक्रमस्य पुरतः पुन्नागवीथी ततो</p>
<p>जम्बूनां निकुरम्बकं तदभितस्तुङ्गा कदम्बाटवी ।</p>
<p>इत्युच्चैर्वरशाखिभिः परिचितैरेभिः क्रमादाचितः</p>
<p>कालिन्दीमुपतिष्ठते गिरितटात्पन्थाः प्रथीयानसौ ॥२९॥ ७७</p>
<p>श्रीकृष्णः (स्मित्वा) ः तदेहि, पतङ्गतनयामनया पदव्या प्रयामः । (इति सर्वे तथा कुर्वन्ति ।) ७८</p>
<p>नववृन्दा ः</p>
<p>भ्रमलालितसलिलेयं, कमलावलिभिः पुरः परीतझरा ।</p>
<p>अमला यमस्य यामी, मं लास्यं नेत्रयोस्तनुते ॥३०॥ ७९</p>
<p>श्रीकृष्णः ः</p>
<p>प्रीत्या कुण्डलितः कुलेन मरुतां रुद्धः शिखण्डोत्करैर्</p>
<p>एष स्पर्धितनेत्रषण्डरुचिभिर्भाण्डीरशाखी पुरः ।</p>
<p>बिभ्राणः शतकोटिमण्डितमहाशाखाभुजोद्दण्डतां</p>
<p>कालिन्दीतटमण्डले विटपिनामाखण्डलत्वं ययौ ॥३१॥ ८०</p>
<p>श्रीराधा (संस्कृतेन) ः</p>
<p>बद्धतरलरोलम्बा, विसारिणा हारिगन्धविसरेण ।</p>
<p>कोमलमल्लीपुञ्जा, मञ्जुलकुसुमा हरन्ति मे चित्तम् ॥३२॥ ८१</p>
<p>(कृष्णस्तदेव बद्धतरलेत्यादि पठति ।) ८२</p>
<p>नववृन्दा ः हला ! तव हारसङ्घर्षणेन मुकुन्दवक्षसः स्खलितां सुरसौगन्धिकस्रजं मराली चञ्चुपुटेनादाय पश्योड्डीना । ८३</p>
<p>श्रीकृष्णः ः कथमवरोधदीर्घिकादिशं प्रयाता ? ८४</p>
<p>नववृन्दा ः</p>
<p>अतिमुक्तोऽपि विमोक्तुं, वृन्दावनवासवासनानन्दम् ।</p>
<p>क्षणमपि न खलु क्षमते, क्षुद्राणां का कथान्येषाम् ॥३३॥ ८५</p>
<p>श्रीकृष्णः ः प्रिये ! प्रभूतान्यभूतपूर्वसङ्गमान्यतिमुक्तमालत्योः प्रसूनान्यवचित्य किमप्यपूर्वमापीडं योजयिष्ये, यन्मया गुरुकुले कलाभ्यासे शिक्षितम् ।</p>
<p>(इति दूरतः परिक्रम्य सविस्मयं) कोऽयं माधुर्येण ममापि मनो हरन्मणिकूड्यमवष्टभ्य पुरो विराजते ? (पुनर्निभाल्य) हन्त ! कथमत्राहमेव प्रतिबिम्बितोऽस्मि । (इति सौत्सुक्यम्) ८६</p>
<p>अपरिकलितपूर्वः कश्चमत्कारकारी</p>
<p>स्फुरति मम गरीयानेष माधुर्यपूरः ।</p>
<p>अयमहमपि हन्त प्रेक्ष्य यं लुब्धचेताः</p>
<p>सरभसमुपभोक्तुं कामये राधिकेव ॥३४॥ ८७</p>
<p>(पुरो निःसृत्य)</p>
<p>निर्णिमेषेक्षणाकारसभृङ्गस्तवकद्युतिः ।</p>
<p>मालत्याम्लानपुष्पेयं भुवि देवीव दीव्यति ॥३५॥ ८८</p>
<p>(प्रविश्य) देवी ः माहबि ! णिचिदमिदो बुन्दाअणादो एसा हंसीए णीदा सुरसोअन्धिअमाला । [माधवि! निश्चितमितो वृन्दावनादेषा हंस्या नीता सुरसौगन्धिकमाला ।] ८९</p>
<p>माधवी ः अध इं, णाअरीसङ्गमसोरब्भभरुग्गारिणीं णं तक्किअ तुममेत्थ आणीदासि । [अथ किं, नागरीसङ्गमसौरभ्यभरोद्गारिणीमेनां तर्कित्वा त्वमत्र आनीतासि ।] ९०</p>
<p>चन्द्रावली (स्वाङ्गमालोक्य) ः हला ! सच्चभामापसाहणेण कीस मण्डिदम्हि ? [सखि ! सत्यभामाप्रसाधनेन कस्मान्मण्डितास्मि ?] ९१</p>
<p>माधवी (सालीकं ) ः भट्टदारिए ! भमिदम्हि । [भर्तृदारिके ! भ्रान्तास्मि ।] ९२</p>
<p>चन्द्रावली (पुरो विलोक्य) ः सहि ! पेक्ख, एसो अज्जौत्तो णादिदूरे पफुरदि । [सखि ! पश्य, एष आर्यपुत्रो नातिदूरे प्रस्फुरति ।] ९३</p>
<p>माधवी ः ण क्खु पुरदो भट्टा, एसो इन्द्रणीलमण्डओ, सो तस्स पडिबिम्बो । [न खलु पुरतो भर्ता, एष इन्द्रणीलमण्डपः, स तस्य प्रतिबिम्बः ।] ९४</p>
<p>चन्द्रावली ः अम्महे ! चमक्किदिकारिदा पडिबिम्बस्स । (इति पुरोऽनुसृत्य) हला ! मालदीअमोचिण्णन्तो एसो पेक्खीअदु अज्जौत्तो । ता एक्किआ च्चेअ गमिस्सम् । [आश्चार्यं ! चमत्कृतिकारिता प्रतिबिम्बस्य । सखि ! मालतीकामवचिण्वनेष प्रेक्ष्यते आर्यपुत्रः । ततेकिका एव गमिष्यामि ।] (इति तथा करोति ।) ९५</p>
<p>श्रीकृष्णः (चन्द्रावलीं विलोक्य सानन्दमात्मगतम्) ः कथमत्र जीवितेश्वरी मे राधाप्युपागता ? (प्रकाशं) प्रिये ! कथं विदूरमागतासि ? (इति सरोमाञ्चमवलोक्य)—</p>
<p>मा खञ्जरीट नयने हृदि संशयिष्ठाः</p>
<p>कुर्वन्ब्रवीम्यवितत्थं शपथं गुरूभ्यः ।</p>
<p>एका प्रियङ्करणवृत्तिरसि त्वमेव</p>
<p>प्राणावलम्बनविधौ परमौषधिर्मे ॥३६॥ ९६</p>
<p>चन्द्रावली (सहर्षमात्मगतं) ः तधाबि तुण्हिं भविअ आऊदं लक्खेमि । [तथापि तुष्णींभूय आकूतं लक्षयामि ।] ९७</p>
<p>नववृन्दा (लतान्तरे स्थित्वा) हन्त ! कथमङ्गीकृतराधाप्रसाधना देवीयमुपलब्धा । तदेष माधवो यावदेनां राधिकां प्रतीत्य न प्रमादमादधाति तावदहं पद्यमेकं हारीतेन हारयामीति । ९८</p>
<p>श्रीकृष्णः (पत्रं पश्यन्निगूढं वाचयति) ः</p>
<p>करोषि यस्यां नवकर्णिकार</p>
<p>मालाभ्रमं हन्त मधुव्रतेन्द्र ।</p>
<p>प्रतीहि तां कुङ्कुमकर्दमेन</p>
<p>लिप्तच्छदां कैरवकोरकालीम् ॥३७॥ ९९</p>
<p>(इति चन्द्रावलीं निभाल्य स्वगतम्) साधु, नववृन्दे ! साधु ! बाढमवसरे कृतापूर्वसेवाप्रपञ्चासि । (प्रकाशं) देवि ! कथमुदासीनेव तिष्ठन्ती नान्तःप्रसादसुधावीचिं सूचयसि ? (इति सादरमवेक्ष्य ।) १००</p>
<p>शैत्यश्रिया सौरभसम्पदा च</p>
<p>निर्धूतचन्द्रद्वयगौरवेण ।</p>
<p>स्ववैभवेनाद्य मदङ्गकानि</p>
<p>विधेहि चन्द्रावलि निर्वृतानि ॥३८॥ १०१</p>
<p>माधवी (लतान्तरे स्थित्वा सहर्षमात्मगतम्) ः णूणं बिस्सकम्मपसाहणपहाबो एसो सोहग्गमाहुरीलाहो । [नूनं विश्वकर्मप्रसाधनप्रभाव एष सौभाग्यमाधुरीलाभः ।]१०२</p>
<p>श्रीकृष्णः ः प्रिये तदङ्गसङ्गमाय तरङ्गितरङ्गं स्वयमङ्गीकुरु सुहृज्जनम् । (इति सानुरागमिवोपसर्पन्सालीकशङ्कम् ।) १०३</p>
<p>धिक्कष्टं ! अज्ञानविभ्रमेण कृतमहापराधोऽस्मि, यदियं देवी न भवेत्, किन्तु काचिदन्या कुमारी । (इति विमर्षमभिनीय) आं विज्ञातं, सेयं विश्वकर्मणो नप्त्री भविष्यति, या मम दूरतस्तेनाद्य प्रदेशिन्या प्रदर्शिता । १०४</p>
<p>(चन्द्रावली व्याजेन माल्यं दर्शयति ।) १०५</p>
<p>श्रीकृष्णः (स्वगतं) ः हन्त हंसीकृतोऽयमनर्थः । (प्रकाशम्) चित्रं चित्रमिदम् । यमुनाझन्तरझात्कारेण हृता मे सुरसौगन्धिकमाला कथमेतया लब्धा ? तदहं शुद्धान्तमासाद्य सर्वमिदमपूर्ववृत्तं स्वयमेव देव्यामावेदयामि, यथा नापराधकलङ्कशङ्कालवाङ्कुरोऽपि मां कटाक्षयति । (इति निष्क्रान्तः ।) १०६१०७</p>
<p>माधवी (उपसृत्य) ः भट्टिदारिए ! का क्खु प{उ}त्ती ? [भर्तृदारिके ! का खलु प्रवृत्तिः ?] १०८</p>
<p>चन्द्रावली ः साहाबिअस्स महाणुराअपुरस्स जा क्खु अहिरूबा भवे । [स्वाभाविकस्य महानुरागपूरस्य या खलु अभिरूपा भवेत।] १०९</p>
<p>माधवी ः भट्टिदारिए ! लूत्तरचादुरीमुद्दादुब्बोहबबहारो एसो णाअरो, ता एहि, सच्चभामं पेक्खम्ह । [भर्तृदारिके ! लोकोत्तरचातुरीमुद्रादुर्बोधव्यवहार एष णागरः, तदेहि, सत्यभामां पश्यामः ।] ११०</p>
<p>चन्द्रावली (परिक्रम्य राधां पश्यन्ती सव्यथं संस्कृतेन) ः</p>
<p>पूर्वेक्षितव्यसनलक्ष्मविमुक्तमूर्तिर्</p>
<p>अन्तर्निगूढसुखसाक्षिमुखप्रसादा ।</p>
<p>अद्य स्फुरत्तरलदृष्टिरिहोपलब्धिं</p>
<p>कंसारिसङमनिधेः सुतनुर्व्यनक्ति ॥३९॥</p>
<p>श्रीराधा (समीक्ष्य सखेदमात्मगतम्) ः कहमिंदीअरेण रहंगीए संगमिट्ठमहिणंदिदे मच्छरा कलहंसी मिलिदा । [कथमिन्दीवरेण रहङ्ग्या सङ्गमितुमभिनन्दिते मत्सरा कलहंसी मिलिता ।] १११</p>
<p>चन्द्रावली (स्मितं कृत्वा) ः सहि सच्चे ! सच्चं कहेहि, तस्सिं सुदिढे बलामोडिअ भुअदण्डपीडणे सो क्खु सुबुत्तो कोत्थुहो तुम्हाणं मज्झत्थो आसि ण वा त्ति ? [सखि सत्ये ! सत्यं कथय, तस्मिन्सुदृढे बलात्कारेण भुजदण्डपीडणे स खलु सुवृत्तः कौस्तुभो युवयोर्मध्यस्थ आसीत्न वेति ?] ११२</p>
<p>श्रीराधा ः देइ ! खिण्णम्मि परिअणे अलमुबालम्भेण । [देवि ! खिन्ने परिजणे अलमुपालम्भेन ।] ११३</p>
<p>माधवी (सखेदमात्मगतम्) ः इमाए सुरदरङ्गिणीए लाबण्णामिअबिब्भमलहरीतरङ्गे ओगाढो सो पुर्सकुञ्जरो अत्ताणां च्चेअ ण सुमेरेदि, किमुण भट्टिदारिआदीहिअं ? [अस्यां सुरतरङ्गिण्या लावण्यामृतविभ्रमलहरीतरङ्गे अवगाढो स पुरुषकुञ्जरो आत्मानमेव न स्मरति, किं पुनर्भर्तृदारिकादीर्घिकां ?] ११४</p>
<p>चन्द्रावली (सोल्लुण्ठस्मितम्) ऐ लोलुहे आलि, कीस ममनापेक्खिअ तं णिअमहाब्बदं तुए सुट्ठु पडिट्ठिदम् । [अयि लोलुपे आलि, कस्मान्मामनापृच्छ्य तन्निजमहाव्रतं त्वया सुष्ठु प्रतिष्ठितम् ।] ११५</p>
<p>श्रीराधा ः देइ, सरण्णस्स जणस्स संरक्खणे अक्खमासि तहबि परिहसेसि । णूणमीसरीणां क्खु जुत्तमेदम् । [देवि, शरण्यस्य जनस्य संरक्षणे अक्षमासि तथापि परिहससि । नूनमीश्वरीणां खलु युक्तमेतत।] (इति संस्कृतेन) ११६</p>
<p>कन्या बन्धुजनैर्भवेत्परवती दत्तास्मि युष्मद्गृहे</p>
<p>तैरस्मिन्नतिचञ्चलो गृहपतिः साध्वीव्रतध्वंसनः ।</p>
<p>भव्यास्मिन्नभिभाविका न वसति प्रामाणिकी चाश्रमे</p>
<p>निस्ताराय तवाद्य देवि करुणानौरेव धौरेयिका ॥४०॥ ११७</p>
<p>चन्द्रावली (स्वगतम्) ः जहत्थं बाहरेदि । (प्रकाशम्) सहि ! किं ते दाणिमहिमदं ? [यथार्थं व्याहरति । सखि ! किं ते इदानीमभिमतं ?] ११८</p>
<p>श्रीराधा ः देइ, जाब समन्तएण बदुज्जाबणं करेमि ताब रक्खेहि मम् । [देवि, यावत्स्यमन्तकेन व्रतोद्यापनं करोमि तावत्रक्ष माम् ।] ११९</p>
<p>चन्द्रावली ः सहि ! बीसद्धा होहि, पुणो छलेण मं बञ्चेदुमेसो ण पहबिस्सदि, जं सब्बदा मे पासबट्टिणी बिअक्खणा माहबी । [सखि ! विश्वस्ता भव, पुनश्छलेन मां वञ्चयितुमेष न प्रभविष्यति, यत्सर्वदा मे पार्श्ववर्तिनी विचक्षणा माधवी ।] १२०</p>
<p>माधवी ः सुन्दरि ! बिस्सकम्मेण दिण्णं तुह मण्डणकरण्डिअं दाणिं पत्थाब{इ}स्सम् । [सुन्दरि ! विश्वकर्मणा दत्तं तव मण्डणकरण्डिकामिदानीं प्रस्थापयिष्यामि ।] १२१</p>
<p>चन्द्रावली ः सहि ! जाहि माहबीमण्डबं, अहं बि माहबीजुत्ता अन्तेउरं जामि । [सखि ! याहि माधवीमण्डपं, अहमपि माधवीयुक्ता अन्तःपुरं यामि ।] (इति निष्क्रान्ता ।) १२२</p>
<p>(इति निष्क्रान्ताः सर्वे ।)</p>
<p>इति श्रीश्रीललितमाधवनाटके</p>
<p>नववृन्दावनविहारो नाम</p>
<p>अष्टमोऽङ्कः</p>
<p>॥८॥</p>
<p>********************************************************************</p>
<p>.</p>
<p>(९)</p>
<p><em><strong>नवमोऽङ्कः</strong></em></p>
<p><strong>चित्रदर्शनः</strong></p>
<p>(ततः प्रविशति) नववृन्दा (पुरोऽवलोक्य, सहर्षम्) ः</p>
<p>निर्मितभुवनविशुद्धिर्विधुर्मधुरालोकसाधने निपुणा ।</p>
<p>उल्लसितपरमहंसा भक्तिरिवेयं शरन्मिलति ॥१॥ १</p>
<p>(प्रविश्य) शरतः सहि णाबुन्दे ! कहिं गदासि ? [सखि नववृन्दे ! कुत्र गतासि ?] २</p>
<p>नववृन्दा ः शरल्लक्ष्मि ! गुरोरभ्यर्णे । ३</p>
<p>शरतः किं त्ति ? ४</p>
<p>नववृन्दा ः देवस्य निदेशेन । ५</p>
<p>शरतः कस्सिमत्थे सो णिदेसो ? [कस्मिन्नर्थे स निदेशः ?] ६</p>
<p>नववृन्दा ः रैवते सद्मनां षोडशसहस्रीनिर्माणे । ७</p>
<p>शरतः तत्थ किं णिदाणं ? [तत्र किं निदानं ?] ८</p>
<p>नववृन्दा ः</p>
<p>जगद्विघ्नं निघ्नन्नपगतनयं क्षौणितनयं</p>
<p>हृतान्यन्तर्गोष्ठात्कपटकलिना तेन बलिना ।</p>
<p>सहस्राण्यस्रालीवलयितदृशां पङ्कजदृशां</p>
<p>शताढ्यानि क्रीडागुरुरुदहरत्षोडश हरिः ॥२॥ ९</p>
<p>शरत्(साद्भुतम्) ः किं तॉ च्चेअ गोउलकण्णॉ ? [किं ता एव गोकुलकन्याः ?] १०</p>
<p>नववृन्दा ः अथ किम् ।</p>
<p>केशिरिपोरवकेशी भजनाभासक्षुपोऽपि नेहास्ति ।</p>
<p>किं पुनरपूर्वपर्वा, प्रेमामरपादपस्तासाम् ॥३॥ ११</p>
<p>शरतः कहं राअकण्णॉ त्ति पसिद्धी सुब्ब[इ] ? [कथं राजकन्या इति प्रसिद्धिः श्रूयते ?] १२</p>
<p>नववृन्दा ः कयापि कुमारीणां माधुर्यमधुधारया मोहितेन महीसूनुना कामाख्याप्रतारणाय तासां दानवकुमारेभ्यः प्रतिपादनं मृषैव विश्राव्य राजसुतात्वेन विख्यातिरुद्भाविता । १३</p>
<p>शरतः सच्चं सच्चं ! जं दुआरवदीपुरे ताणं पत्थाबणं कामक्खाए अहिमदम् । [सत्यं सत्यं, यद्द्वारवतीपुरे तासां प्रस्थापनं कामाख्याया अभिमतम् ।] १३ब्</p>
<p>नववृन्दा ः तयैव रुष्टया देव्या प्रेषितः पाकशासनो द्वारवतीमासाद्य भौमवधमर्थितवान। १४</p>
<p>शरतः हला ! सब्बाणं गोउलकुमारीणमेत्थ सङ्गमो संबुत्तो । केअलं प[उ]मापमुहं च्चेअ कण्णऽच[उ]क्कं परिसिट्ठं ? [हला ! सर्वासां गोकुलकुमारीणामत्रसङ्गमः संवृत्तः । केवलं पद्माप्रमुखमेव कन्याचतुष्कं परिशिष्टं ?] १५</p>
<p>नववृन्दा ः सरले ! तासां पूर्वमेव समाहृतिर्बभूव । १६</p>
<p>शरतः कहं सा समाहिती ? [कथं सा समाहृतिः ?] १६ब्</p>
<p>नववृन्दा ः</p>
<p>लीलयैव पशुपालपुङ्गवः</p>
<p>स्तम्भयन्सपदि सप्तपुङ्गवान।</p>
<p>मग्नदृष्टिमनुरागसागरे</p>
<p>नग्नजिद्दुहितरं समाहरत॥४॥</p>
<p>किं च—</p>
<p>शैव्यां घनप्रणयघूर्णनघोरतृष्णां</p>
<p>कन्दर्पसर्पगरलग्लपितां च भद्राम् ।</p>
<p>स्मेरावलोकसुधया किल सङ्गमय्य</p>
<p>रङ्गस्थलान्मुरहरस्तरसा जहार ॥५॥ १७</p>
<p>अपि च—</p>
<p>मीनस्य प्रतिबिम्बमम्भसि वरस्तम्भस्य मूलार्पिते</p>
<p>पश्यन्बिम्बमलक्षयन्भ्रमरिकाचक्रे भ्रमन्तं मुहुः ।</p>
<p>उत्क्षिप्तेन शिलीमुखेन शकलीकृत्य प्रमोदादमुं</p>
<p>मद्राधीश्वरनन्दिनीं पुनरसौ लेभे सुभद्राग्रजः ॥६॥ १८</p>
<p>शरत्(सानन्दम्) ः दिट्ठिआ पुणो बि गोउलसोक्खं पेक्खिस्सम् । [दिष्ट्या पुनरपि गोकुलसौख्यं प्रेक्षिष्ये ।] १९</p>
<p>नववृन्दा ः सखि ! मधुश्रिया सार्धमधुना मण्डय वृन्दावटीम् । पश्यायं माधवो राधया सह साधयति । २०</p>
<p>शरतः कहं देईए अणुमदी लद्धा ? [कथं देव्या अनुमतिर्लब्धा ?] २१</p>
<p>नववृन्दा ः</p>
<p>माधवीविरहितां मधुवीरः</p>
<p>कुण्डिनेश्वरसुतां निशमय्य ।</p>
<p>नन्दयन्स्फुरदमन्दविलासैर्</p>
<p>हासकन्दललसन्मुखमाह ॥७॥</p>
<p>सत्याख्यस्य विलोकाय लोकस्यात्मभुवार्थितः ।</p>
<p>प्रतिष्ठासुरहं देवि तत्रानुज्ञा विधीयताम् ॥८॥ २२</p>
<p>शरतः सहि ! पमादो पमादो ! [सखि ! प्रमादः ! प्रमादः !] २३</p>
<p>नववृन्दा ः कः प्रमादः ? २४</p>
<p>शरतः मण्डणकरण्डिअं समप्पिअ माहबीए दीसिणो सिस्सा सुअण्ठी णाम किण्णरी तत्थ पेसिदत्थि । [मण्डणकरण्डिकां समर्प्य माधव्या देवर्षेः शिष्या सुकण्ठी नाम किन्नरी तत्र प्रेषितास्ति ।] २५</p>
<p>नववृन्दा ः नात्र कापि शङ्का, यदियं सत्यायामनुरागिणी । २६</p>
<p>शरतः तदो बीसद्धा एसा पत्थिदम्हि । [ततो विश्रब्धा एषा प्रस्थितास्मि ।] (इति निष्क्रान्ता ।) २७</p>
<p>(ततः प्रविशति राधामानन्दयन्कृष्णः ।)</p>
<p>श्रीकृष्णः ः</p>
<p>निर्धूतामृत माधुरीपरिमलः कल्याणि बिम्बाधरो</p>
<p>वक्त्रं पङ्कजसौरभं कुहरितश्लाघाभिदस्ते गिरः</p>
<p>अङ्गं चन्दनशीतलं तनुरियं सौन्दर्यसर्वस्वभाक्</p>
<p>त्वामासाद्य ममेदमिन्द्रियकुलं राधे मुहुर्मोदते ॥९॥ २८</p>
<p>(समन्तादवलोक्य)</p>
<p>लक्ष्मीः कैरवकाननेषु परितः शुद्धेषु विद्योतते</p>
<p>सन्मार्गद्रुहि सर्वशार्वरकुले प्रोन्मीलति क्षीणता ।</p>
<p>नक्षत्रेषु किलोद्भवत्यपचितिः क्षुद्रात्मसु प्रायिकी</p>
<p>शङ्के शङ्करमौलिरभ्युदयते राजा पुरस्ताद्दिशि ॥१०॥ २९</p>
<p>नववृन्दा (उपसृत्य) ः</p>
<p>हृतभुवनतमाः क्रमाद्विरागः</p>
<p>कलय कलानिधिवैष्णवो विशुद्धः ।</p>
<p>रुचिममृतमयीं क्षिपन्विदूरे</p>
<p>प्रविशति विष्णुपदप्रपत्तिवीथीम् ॥११॥ ३०</p>
<p>श्रीकृष्णः ः सखे कौस्तुभ ! सोऽयं विलासिनीविश्लेषलब्धशोकः कोकवीति कोकग्रामणीस्तद्विस्तारय मयूखलेखाम् । ३१</p>
<p>(श्रीराधासकौतुकं पश्यति ।) पश्य पश्य—</p>
<p>मध्ये व्योमाधिरूढद्युमणिसममणिग्रामणीधामपाली</p>
<p>व्यालीढध्वान्तपूरान्वरतनु परितः प्रेक्षमाणस्तटान्तान।</p>
<p>पारेकालिन्दि रात्रावपि दिवसधियाक्रान्तचेता गभीरैर्</p>
<p>उत्कण्ठाचक्रवालै रथचरणयुवा कान्तया जाघटीति ॥१२॥ ३२</p>
<p>सुकण्ठी ः दिट्ठिआ एत्थ भट्टा सच्चाए सद्धं रमेदि, ता लदन्तरिदा भविअ पेक्खामि । [दिष्ट्या अत्र भर्ता सत्यया सार्धं रमते, तत्लतान्तरिता भूत्वा पश्यामि ।] (इति तथा स्थिता ।) ३३</p>
<p>नववृन्दा ः</p>
<p>कुन्ददन्ति दृशोर्द्वन्द्वं चन्द्रकान्तमयं तव ।</p>
<p>उदेति हरिवक्त्रेन्दौ स्यन्दते कथमन्यथा ॥१३॥ ३४</p>
<p>श्रीराधा (साश्चर्यम्) ः कधमेत्थ प[उ]माअरे चन्दालोएबि प[उ]माइं पप्फुल्लाइं ? [कथमत्र पद्माकरे चन्द्रालोकेऽपि पद्मानि प्रफुल्लानि ?] ३५</p>
<p>श्रीकृष्णः ः</p>
<p>शुद्धकाचस्थली पश्य पुरः पद्माकरायते ।</p>
<p>पद्मानि पद्मरागाणि यत्र फुल्लान्यहर्निशम् ॥१४॥ ३६</p>
<p>नेपथ्ये ः वृन्दावने स्फुरत्येषा माधवी सुमनस्विनी । (इत्यर्धोक्ते) ३७</p>
<p>श्रीकृष्णः (ससम्भ्रमम्) ः हन्त ! देवी प्रत्यासीदति । तदस्माकमस्मादपक्रमः श्रेयान। (इति सर्वे सर्वतो निष्क्रान्ताः ।) ३८</p>
<p>पुनर्नेपथ्ये ः भवति स्तवको यस्या जगद्भूषणभूषणम् ॥१५॥ ३९</p>
<p>सुकण्ठी ः हद्धी हद्धी ! महुमङ्गलहत्थगदेण तिणा कामरूबुप्पण्णेण सुअब[इ]णा विग्घो किदो । ता एत्थ कन्दरे प[इ]ट्ठं सच्चभाममणुसरिस्सम् । [हा धिखा धिक्! मधुमङ्गलहस्तगतेन तेन कामरूपोत्पन्नेन शुकपक्षिणा विघ्नः कृतः । तदत्र कन्दरे प्रविष्टां सत्यभामामनुसरिष्यामि ।] ४०</p>
<p>(प्रविश्य) श्रीराधा ः हन्त हन्त ! कधं दिट्ठम्हि, जं काबि प्पबिसदि । [हन्त हन्त ! कथं दृष्टास्मि, यत्कापि प्रविशति ।] ४१</p>
<p>सुकण्ठी ः सामिणि, बीसद्धा होहि, एसा किङ्करी दे सुअण्ठी । [स्वामिनि, विशब्धा भव, एषा किङ्करी ते सुकण्ठी । ४२</p>
<p>श्रीराधा (सहर्षम्) ः सुअण्ठि ! जाणामि जाणामि । [सुकण्ठि ! जानामि जानामि ।] ४३</p>
<p>सुकण्ठी ः सामिणि ! कीस ओल्लुंसुआसि ? [स्वामिनि, कस्मादर्द्रांशुकासि ?] ४४</p>
<p>श्रीराधा ः त्थलब्भमेण जले खलिदम्हि । [स्थलभ्रमेण जले स्खलितास्मि ।] ४५</p>
<p>सुकण्ठी ः माहबीए पेसिदमेदं पसाहणं गेण्ह । [माधव्या प्रेषितमिदं प्रसाधनं गृहाण ।] ४६</p>
<p>श्रीराधा ः पेक्ख, एत्थ पत्थरे किं पि आलेक्खं लक्खीअदि, ता इमस्स दंसणे जुत्तिं कुण । [पश्य, अत्र प्रस्तरे किमपि आलेख्यं लक्ष्यते, ततस्य दर्शने युक्तिं कुरु ।] ४७</p>
<p>सुकण्ठी ः बाहिरे गदुअ आलोअस्स उबाअं करिस्सम् । [बहिर्गत्वा आलोकस्य उपायं करिष्यामि ।] ४८</p>
<p>श्रीराधा ः अहं पि ओल्लंसुअं परिहरेमि । [अहमपि अर्द्रांशुकं परिहरामि ।] ४९</p>
<p>सुकण्ठी [निष्क्रम्य] ः कधं महुमङ्गलेण सद्धं भट्टा पुरदो बट्टदि ? [कथं मधुमङ्गलेण सार्धं भर्ता पुरतो वर्तते ?] ५०</p>
<p>(ततः प्रविशति कृष्णः ।)</p>
<p>श्रीकृष्णः ः सखे ! क्वानर्थकारकस्तव हस्तवर्ती स कीरः ? ५१</p>
<p>मधुमङ्गलः ः उड्डीय पुरो दाडिमे पडिदो । [उड्डीय पुरो दाडिमे पतितः ।] ५२</p>
<p>श्रीकृष्णः ः तदेहि, प्राणवल्लभामेव मृगयामहे । (इति मारुतमुपलभ्य)</p>
<p>भजसि न हि रजस्त्वं धीर दाक्षिण्यचर्याम्</p>
<p>अनुसरसि विधत्से माधवस्यानुवृत्तिम् ।</p>
<p>इति मलयसमीर त्वां सखे प्रार्थयेऽहं</p>
<p>कथय कुवलयाक्षी कुत्र मे राधिकास्ति ॥१६॥ ५३</p>
<p>मधुमङ्गलः ः भो! णिहुदं भण । [निभृतं भण ।] ५४</p>
<p>श्रीकृष्णः (परिक्रम्य)</p>
<p>लब्धा कुरङ्गि नवजङ्गमहेमवल्ली</p>
<p>रम्या स्फुटं विपिनसीमनि राधिकात्र ।</p>
<p>अस्यास्त्वया सखि गुरोर्यदियं गृहीता</p>
<p>माधुर्यवल्लितविलोचनकेलिदीक्षा ॥१७॥ ५५</p>
<p>(पुरो दाडिमीमुपेत्य)</p>
<p>कान्तिं पीतांशुकस्फीतां बिभ्रती विक्षिता वने ।</p>
<p>मयाद्य मृग्यमाणा सा त्वया मृगविलोचना ॥१८॥ ५६</p>
<p>मधुमङ्गलः ः बास्स! तुम्ह पणहमनुबदेअन्तेण च्चेअ उत्तरं दिण्णं कीरेण । [वयस्य, तव प्रश्नमनुवदता एवमुत्तरं दत्तं कीरेण ।] ५७</p>
<p>सुकण्ठी (उपसृत्य) जादु भट्टा । [जयतु जयतु भर्ता ।] ५८</p>
<p>मधुमङ्गलः ः भोदि किं त्ति आअदासि? [भवति किमित्यागतासि?] ५९</p>
<p>सुकण्ठी ः इमस्स पण्होत्तरस्स सदिक्खमण्णं बि महुरं सुणिदुम् । [अस्य प्रश्नोत्तरस्य सदृक्षमन्यदपि मधुरं श्रोतुम् ।] ६०</p>
<p>मधुमङ्गलः ः भोदि पण्णोत्तरं बि तुए सुणिदम्? [भवति प्रश्नोत्तरमपि त्वया श्रुतम्] ६१</p>
<p>सुकण्ठी ः ण केअलमिदं ज्जेब । [न केवलमिदमेव ।] ६२</p>
<p>मधुमङ्गलः ः अबरं किं? [अपरं किं ?] ६३</p>
<p>सुकण्ठी ः जा किं पि दिट्ठं तं गदुअ देइए णिवेदिस्सम् । [यत्किमपि दृष्टं तद्गत्वा देव्यै निवेदयिष्यामि ।] (इति परिक्रामति) ६४</p>
<p>श्रीकृष्णः (ससम्भ्रमम्) ः भद्रे सुकण्ठि ! मा खलु देवीमनःकालुष्याय समुद्यथाः । वृणीष्व मत्तः सङ्गीतविद्यासाम्राज्यम् । ६५</p>
<p>सुकण्ठी ः एत्थ देईपसादेण रुद्दाणीगाअणीहिं बि बन्दिदचरणम्हि । ता किमिमिणा ? [अत्र देवीप्रसादेन रुद्राणीगायणीभिरपि वन्दितचरणास्मि । तत्किमनेन ?] ६६</p>
<p>श्रीकृष्णः ः तर्हि प्रार्थयस्व । किं तवाभीष्टं ? ६७</p>
<p>सुकण्ठी ः देअ ! एक्कं पत्थ[इ]स्सम् । [देव ! एकं प्रार्थयिष्यामि ।] ६८</p>
<p>श्रीकृष्णः ः काममावेद्यताम् । ६९</p>
<p>सुकण्ठी ः एत्थ कन्दरे किं पि आलेक्खं बिलोइदुं मह आराहणिज्जा एक्का बिज्जाहरी उक्कण्ठेदि, ता कोत्थूहालोएण णं पऽसिअ पसादीकरेदु भट्टा । [अत्र कन्दरे किमपि आलेख्यं विलोकितुं ममाराधनीयैका विद्याधरी उत्कण्ठते, तत्कौस्तुभालोकेनैनं प्रकाश्य प्रसादीकरोतु भर्ता ।] ७०</p>
<p>श्रीकृष्णः (स्मित्वा परिक्रामन्) ः सखे कौस्तुभ ! रत्नमण्डलीमूर्धाभिषिक्त ! साधु साधु, यदनुक्तोऽपि मे मनोरथं करोषि । ७१</p>
<p>मधुमङ्गलः ः हन्त हन्त ! दरीमज्झे मज्झंदिणादो बि जादो बलिट्ठो उज्जोदो । [हन्त हन्त ! दरीमध्ये मध्यंदिनादपि जातो बलिष्ठ उद्द्योतः ।] ७२</p>
<p>(ततः प्रविशति राधा ।)</p>
<p>राधिका (साङ्गमवेक्ष्य) ः कधं माहबीए देईपसाहणं पेसिदं ? [कथं माधव्या देवीप्रसाधनं प्रेषितं ?]</p>
<p>अंजलिमेत्तं सलिलं सभरीए अहिलसंतीए ।</p>
<p>ओबरि सां णाजलदा धारावरिसी समुल्लसई ॥१९॥ ७३</p>
<p>[अञ्जलिमात्रं सलिलं शफर्या अहिलषन्त्या ।</p>
<p>उपरि स्वयं नवजलदो धारावर्षी समुल्लसति ॥]</p>
<p>मधुमङ्गलः (अपवर्य) ः भो बास्स ! दुट्ठदासीए धीदाए बणेअरीए महासङ्कडे पाडिदम्हि । [भो वयस्य ! दुष्टदास्या दुहित्रा वनेचर्या महासङ्कटे पातितोऽस्मि ।] ७४</p>
<p>कृष्णः ः सखे ! किं नाम सङ्कटं ? ७५</p>
<p>मधुमङ्गलः (सरोषम्) ः मं जेब्ब पुच्छसि ? बामे पेक्ख । [मामेव पृच्छसि ? वामे पश्य ।] ७६</p>
<p>कृष्णः (समीक्ष्य सावेगम्) ः कथमत्र देवी ? ७७</p>
<p>राधा (स्वगतम्) ः हद्धी हद्धी ! कन्दरे बि देई प[इ]ट्ठा । [हा धिखा धिक्! कन्दरेऽपि देवी प्रविष्टा ।] (इत्यन्तरिता भवति ।) ७८</p>
<p>कृष्णः (स्वगतम्) ः नूनं मन्युसंरम्भस्य गम्भीरतया प्रच्छन्नेयं बभूव । ७९</p>
<p>मधुमङ्गलः (नीचैः) ः हदासे किण्णरि ! पिअबास्से बि तुज्ज जुत्ता एरिसी णिइदी ? [हताशे किन्नरि ! प्रियवयस्येऽपि तव युक्तेदृशी निकृतिः ?] ८०</p>
<p>सुकण्ठी (स्वगतम्) ः गहिददेईणेबच्छं सच्चभामं च्चेअ देईं तक्किअ भाएदि एसो, ता गदुअ बिण्णबेमि । [गृहीतदेवीनेपथ्यं सत्यभामामेव देवीं तर्कित्वा बिभेत्येषः । तद्गत्वा विज्ञापयामि ।] ८१</p>
<p>राधा (सस्मितं) ः परिहसेहि णम् । [परिहसिनम् ।] ८२</p>
<p>सुकण्ठी (परिक्रम्य) ः अज्ज महुमङ्गल ! रुट्ठा क्खु देई भणादि । [आर्य मधुमङ्गल ! रुष्टा खलु देवी भणति ।] ८३</p>
<p>मधुमङ्गलः ः किं तं ? [किं तत्?] ८४</p>
<p>सुकण्ठी ः अन्तेउरे गदं णं बम्हबन्धुं बन्धिअ रक्खिस्सम् । [अन्तःपुरे गतमेनं ब्रह्मबन्धुं बद्ध्वा रक्षिष्यामि ।] ८५</p>
<p>मधुमङ्गलः (सभयम्) ः भो सहे ! दाणिं बि थम्भो बिअ गम्भीरोसि ? [भो सखे ! इदानीमपि स्तम्भ इव गम्भीरोऽसि ?] ८६</p>
<p>कृष्णः ः सखे ! विस्मयेन स्तम्भितोऽस्मि, यदियं दक्षिणा नैसर्गिकीमपि धीरतामवधीरितवती । (विमृश्य) ८७</p>
<p>अथवा—</p>
<p>धीरः प्रकृत्यापि जनः कदाचिद्</p>
<p>धत्ते विकारं समयानुरोधात।</p>
<p>क्षान्तिं हि मुक्त्वा बलवच्चलन्ती</p>
<p>सर्वंसहा भूरपि भूरि दृष्टा ॥२०॥ ८८</p>
<p>सुकण्ठी (स्वगतम्) ः अलमिमिणा भट्टारापुरदो धिट्ठदासाहसेण । ता जहत्थं कहेमि । (प्रकाशम्) अज्ज ! सच्चभामा एसा, ण क्खु देई । [अलमनेन भट्टारकपुरतो धृष्टतासाहसेन । तत्यथार्थं कथयामि । आर्य ! सत्यभामा एषा, न खलु देवी ।] ८९</p>
<p>मधुमङ्गलः ः भो ! सुदो दुम्मुहीए सोल्लुण्ठो पलाबो ? [भो ! श्रुतो दुर्मुख्याः सोल्लुण्ठो प्रलापः ?] ९०</p>
<p>कृष्णः ः सुकण्ठि ! वैदर्भीप्रियत्वाद्गर्वेण तरलासि । किन्तु गिरां दारिद्र्यं ? ९१</p>
<p>मधुमङ्गलः (संस्कृतेन) ः</p>
<p>असि विषकण्ठीकठिने किमिति सुकण्ठीति भण्यते चेटि ।</p>
<p>अथवा का मम शस्ता भद्रेत्यभिधीयते विष्टिः ॥२१॥ ९१</p>
<p>कृष्णः (परिक्रम्य सानुनयम्) ः देवि, प्रसीद प्रसीद ! ९२</p>
<p>राधा (सस्मितम्) ः णाहं देई, पेक्ख माणुसी म्हि । [नाहं देवी, पश्य, मानुष्यस्मि ।] ९३</p>
<p>कृष्णः (सहर्षं) ः सुकण्ठिके ! बाढमस्मिन्नर्थे दुष्करस्ते मया निष्क्रयः । ९४</p>
<p>मधुमङ्गलः ः ही ही ! हञ्जे तुरङ्गमुहि ! एसा बङ्किमबिज्जाबि किं क्खु दीसिणो पढिदा ? [ही ही ! हञ्जे तुरङ्गमुखि ! एषा वक्रिमविद्यापि किं खलु देवर्षिणा पठिता ?] ९५</p>
<p>कृष्णः ः प्रिये ! सन्निधाय चित्रं दृश्यताम् । ९६</p>
<p>राधा ः णूणं णाबुन्दागुरुणा कलाकोसलमेदं ? [नूनं नववृन्दागुरुणा कलाकौशलमिदं ?] ९७</p>
<p>(प्रविश्य) नववृन्दा ः सखि ! समीक्ष्यतां विचित्रमिदं चित्रं, यत्रानुक्रमिकी माधुरी साधुरीतिर्लीलामण्डली । ९८</p>
<p>मधुमङ्गलः ः एसो णन्दमहूसवो पढमो । [एष नन्दमहोत्सवः प्रथमः ।] ९९</p>
<p>नववृन्दा ः</p>
<p>क्षेपेण नवनीतानां चित्रबालस्य चेक्षया ।</p>
<p>ऊहुः स्नेहभरं सान्द्रं बहिरन्तश्च वल्लवाः ॥२२॥</p>
<p>(पुनः प्रदेशिन्या प्रदर्श्य ।)</p>
<p>कः पूतनागतिं गन्तुं पूतनापि क्षमो भवेत।</p>
<p>कण्ठे बभूव हरिणा या हरिण्मणिहारिणी ॥२३॥ १००</p>
<p>कृष्णः ः</p>
<p>मत्पादाङ्गुलिदलेन खण्डिते</p>
<p>भाण्डभाजि शकटे कुटीजुषि ।</p>
<p>चत्वरे पितरमार्तिकातरं</p>
<p>मातरं च नितरां स्मराम्यहम् ॥२४॥ १०१</p>
<p>नववृन्दा ः तृणावर्तम्मरुन्नर्तनमिदम् । १०२</p>
<p>कृष्णः ः</p>
<p>समचेष्टत निष्ठुरं व्रजे</p>
<p>स तथा दुष्टसमीरणासुरः ।</p>
<p>तमसी बत येन निर्मिते</p>
<p>पिदधाते सुहृदां मनोदृशौ ॥२५॥ १०३</p>
<p>मधुमङ्गलः ः एसा सां जेब्ब गोउलेसरी मन्थिदुमारद्धा । [एषा स्वयमेव गोकुलेश्वरी मन्थितुमारब्धा ।] १०४</p>
<p>राधा ः अम्म गोउलेसरि ! बन्दीअसि । [अम्ब गोकुलेष्वरि ! वन्द्यसे ।] (इत्यश्रुमभिनयति ।) १०५</p>
<p>कृष्णः (सकरुणं) ः</p>
<p>कदर्थनादप्युरुबाल्यचापलैर्</p>
<p>उत्सर्पतो स्नेहभरेण विक्लवाम् ।</p>
<p>विलोकमानस्य ममाद्य मातरं</p>
<p>हविर्विलायं हृदयं विलीयते ॥२६॥ १०६</p>
<p>नववृन्दा ः गुरुणा मे पद्यं विलिखितम् । तथा हि—</p>
<p>गुणैस्त्रिभिरनर्गलैः किल जगत्त्रयीवर्तिनश्</p>
<p>चतुर्मुखपुरःसरानपि बबन्ध यः प्राणिनः ।</p>
<p>व्रजेन्द्रमहिषि ब्रुवे किमिह ते प्रभावावलीम्</p>
<p>अबन्धि तनुभिर्गुणैः स बलवान्मुकुन्दस्त्वया ॥२७॥ १०७</p>
<p>मधुमङ्गलः ः एदमज्जुणजुअलभञ्जणम् । [इदमर्जुनयुगलभञ्जनम् ।] १०८</p>
<p>नववृन्दा ः कथं गुह्यकाभ्यामुदूखलबद्धमविमुच्यैव प्रस्थितं ? १०९</p>
<p>कृष्णः (सास्रं) ः</p>
<p>वात्सल्यमण्डलमयेन ममोरुदाम्ना</p>
<p>यः कोऽपि बन्धगरिमा निरमायि मात्रा ।</p>
<p>तन्मुक्तये परमबद्धविमोक्षणोऽपि</p>
<p>नाहं क्षमे सखि परस्य तु का कथात्र ॥२८॥ ११०</p>
<p>नववृन्दा ः</p>
<p>त्वं वत्सामृतदायी</p>
<p>युक्तं वत्सामृतत्वमाचरसि ।</p>
<p>विदधदमित्रावकतां</p>
<p>मित्रावकतां कथं तनुषे ॥२९॥ १११</p>
<p>कृष्णः (राधामवेक्ष्य) ः</p>
<p>सखिभिरलघुनातिवाहितेभ्यस्</p>
<p>तटभुवि तर्णकचारणोत्सवेन ।</p>
<p>गुरुमिह कुरुते ममाद्य तेभ्यः</p>
<p>शशिमुखि चित्तमहो स्पृहामहोभ्यः ॥३०॥ ११२</p>
<p>नववृन्दा ः</p>
<p>तासां पादावलिमविरतं वल्लवीनां गवां च</p>
<p>न्यञ्चत्काया वयमिह नमस्कुर्महे शर्महेतोः ।</p>
<p>यासामन्तःप्रणयमधुरक्षीरपानाय लुब्धो</p>
<p>दुग्धाम्भोधेः पतिरपि मुदा पुत्रभावं बभार ॥३१॥ ११३</p>
<p>कृष्णः ः</p>
<p>अघस्य पवनाशिनः पशुपडिम्भकेलिस्थली</p>
<p>पुरो गिरिदरीनिभा तनुरियं दरीदृश्यते ।</p>
<p>मुखादिकुहरेण या विरचितप्रवेशैः सदा</p>
<p>मृतापि पवनैरभूद्वनरुहाक्षि कुक्षिम्भरिः ॥३२॥ ११४</p>
<p>नववृन्दा ः पश्य पश्य—</p>
<p>सखि वेदचतुष्टयस्य सारैश्</p>
<p>चतुरोऽयं चतुराननीनिसृष्टैः ।</p>
<p>जनकं जनचक्षुषामभीष्टं</p>
<p>परमेष्ठी प्रमदादभिष्टवीति ॥३३॥ ११५</p>
<p>मधुमङ्गलः ः एदं सुअन्धि तालबणं पेक्खिअ जीइदोम्हि । [इदं सुगन्धि तालवनं प्रेक्ष्य जीवितोऽस्मि ।] ११६</p>
<p>नववृन्दा (राममवेक्ष्य) ः</p>
<p>त्वमद्भुतोऽसि धेनूनां पातापि हतधेनुकः ।</p>
<p>तालाङ्कोऽपि किलोत्तुङ्गतालभङ्गाय रङ्गवान॥३४॥ ११७</p>
<p>कृष्णः ः न्यग्रोधरोधसि सेयमार्यस्य विक्रमाडम्बरसम्भाविनी प्रलम्बपशोरालम्भवेदी । ११८</p>
<p>नववृन्दा (स्वगतम्) ः शङ्के राधिकाखेदमवधार्य देवेनावधीरिता कालियदमनलीला । ११९</p>
<p>कृष्णः ः</p>
<p>मुञ्जाटवी स्फुरति मञ्जुलकण्ठि सेयं</p>
<p>यत्र क्षणादनुसरन्तमिषीकतुलैः ।</p>
<p>दावं विलोक्य क्प्रायाम्बुजमालभारिण्य्</p>
<p>आभीरवीथिरभितोऽभवदावृतिर्मे ॥३५॥ १२०</p>
<p>नववृन्दा ः पुरस्तादिदं वासोहरणतीर्थम् । १२१</p>
<p>कृष्णः ः प्रिये विशाखायाः पृष्ठतो मूर्ध्नि कृताञ्जलिरवस्थिता केयं न परिचीयते । १२२</p>
<p>राधा (सलज्जमात्मगतम्) ः मं लिहिदं जाणन्तो च्चेअ परिहसेदि । (प्रकाशम्) एसा प[उ]मा ? [मां चित्रितां जानन्नेव परिहसति । एषा पद्मा ?] १२३</p>
<p>कृष्णः ः पद्माक्षि, पद्मायाः सव्यतः । १२४</p>
<p>राधा (सासूयम्) ः अलमत्तणो गुणं वित्थारिअ । [अलमात्मनो गुणं विस्तार्य ।] १२५</p>
<p>कृष्णः ः</p>
<p>शिरसि कुरुत पाणिद्वन्द्वमादत्त मुग्धाः</p>
<p>सिचयमिति मदुक्त्या भुग्नदृष्टिस्थायाः ।</p>
<p>स्फुरदधरमुदञ्चन्मन्दहास्यं तवास्यं</p>
<p>सरुदितमनुबन्धभ्रूविभेदं स्मरामि ॥३६॥ १२६</p>
<p>राधा ः कॉ एत्थ मत्थाप्पिदहण्डिऑ चिट्ठन्ति ? [का अत्र मस्तकार्पितहण्डिकास्तिष्ठन्ति ?] १२७</p>
<p>नववृन्दा ः यज्ञपत्न्यो भविष्यन्ति । १२८</p>
<p>कृष्णः ः</p>
<p>मन्दस्मितं प्रकृतिसिद्धमपि व्युदन्तं</p>
<p>सङ्गोपितश्च सहजोऽपि दृशोस्तरङ्गः ।</p>
<p>धूमायिते द्विजवधूमदनार्तिवह्नाव्</p>
<p>अह्नाय कापि गैत्रि अङ्कुरितामयासीत॥३७॥ १२९</p>
<p>मधुमङ्गलः (सतृष्णं संस्कृतेन) ः</p>
<p>इदं स्मरति किं भवान्प्रियवयस्य लप्स्यामहे</p>
<p>महीसुरवधूकुलाद्विविधमन्नमास्वादनम् ।</p>
<p>वयं किमपि कुण्डलीकृतशिखण्डकाण्डोपमं</p>
<p>क्रमेण किल कुण्डलीपटलमत्र भोक्ष्यामहे ॥३८॥ १३०</p>
<p>नववृन्दा ः पश्य ! गोवर्धनोद्धरणमिदम् । १३१</p>
<p>राधा (संस्क्र्टेन) ः</p>
<p>शिखरिभरवितर्कतः प्रतप्तं</p>
<p>समहमहर्निशमीक्षया प्रियस्य ।</p>
<p>हृदयमिह समस्तवल्लवीनां</p>
<p>युगपदपूर्वविधं द्विधा बभूव ॥३९॥ १३२</p>
<p>नववृन्दा ः गिरिमेखलायां लिखितमिदं पद्यम्—</p>
<p>दरोदञ्चद्गोपीस्तनपरिसरप्रेक्षणभयात्</p>
<p>करोत्कम्पादीषच्चलति किल गोवर्धनगिरौ ।</p>
<p>भयार्तैरारब्धस्तुतिरखिलगोपैः स्मितमुखं</p>
<p>पुरो दृष्ट्वा रामं जयति नमितास्यो मधुरिपुः ॥४०॥ १३३</p>
<p>कृष्णः (शैलेन्द्रकन्दरमवेक्ष्य सस्मितम्) ः</p>
<p>सरोरुहाक्षि स्मरसीदमद्भुतं</p>
<p>त्वं छद्मना द्यूतविधौ विनिर्जिता ।</p>
<p>इतः सखीसाक्षितया पणीकृतं</p>
<p>स्वयं ग्रहाश्लेषयुगं विधास्यसि ॥४१॥ १३४</p>
<p>राधा (सातपत्रं पुरो दृष्ट्वा) ः कधमेत्थ गिरिसिहरे णिसण्णाणं दोण्हमम्हाणं कण्ठे हारो णत्थि ? [कथमत्र गिरिशिखरे निषण्णयोर्द्वयोरावयोः कण्ठे हारो नास्ति ?] १३५</p>
<p>कृष्णः ः</p>
<p>कथमिदमपि विस्मृतं भवत्या</p>
<p>सखि तव कुण्डतटीनिकुञ्जधाम्नि ।</p>
<p>रतिपरिमललब्धनिद्रयोर्नौ</p>
<p>यदवहिता ललिता जहार हारौ ॥४२॥ १३६</p>
<p>नववृन्दा ः</p>
<p>यैर्वीक्ष्यसे विपक्षान्, अपि तान्भवबन्धतो विमोक्षयसि ।</p>
<p>वारुणबन्धान्नन्दं, मोक्षयतस्ते किमाश्चर्यम् ॥४३॥ १३७</p>
<p>(इत्यग्रतो दर्शयन्ती)</p>
<p>भूमौ भारतमुत्तमं मधुपुरी तत्रापि तत्राप्यलं</p>
<p>वृन्दारण्यमिहापि हन्त पुलिनं तत्रापि रासस्थली ।</p>
<p>गोपीकान्तपदद्वयीपरिचयप्राचुर्यपर्याचिता</p>
<p>यस्यां सन्ति महामुनेरपि मनोराज्यार्चिता रेणवः ॥४४॥ १३८</p>
<p>राधा (सचमत्कारं) ः हन्त हन्त, कथं सा वेणुसद्दमाहुरी सुनीअदि ? [हन्त हन्त, कथं सा वेणुशब्दमाधुरी श्रूयते ?] (इत्यानन्दभरावेशेन कतिचित्पदानि गत्वा सोन्मादम् ।]</p>
<p>वंशीं मातर्वनभुवि जगन्मोहयन्तीं निशम्य</p>
<p>प्रोद्यद्घूर्णाभरतरलधीर्गन्तुमस्मि प्रवृत्ता ।</p>
<p>द्वारि स्थूलं निहितमचिरादर्गलं चेत्त्वयाग्रे</p>
<p>केनेदं वा मदसुपदवीसीम्नि शक्यं निधातुम् ॥४५॥ १३९</p>
<p>(इत्युद्घूर्णते ।)</p>
<p>कृष्णः (सौत्सुक्यम्) ः</p>
<p>निमज्जति निमज्जति प्रणयकेलिसिन्धौ मनो</p>
<p>विघूर्णति विघूर्णति प्रमदचक्रकीर्णं शिरः ।</p>
<p>अहो किमिदमावयोः सपदि रासनामाक्षर</p>
<p>द्वयीजनुषि निस्वने श्रवणवीथिमारोहति ॥४६॥ १४०</p>
<p>नववृन्दा ः सखि ! चित्रगतोऽपि रासोत्सवस्तव सत्यो बभूव । १४१</p>
<p>राधा ः हद्धी हद्धी ! कधं क्खु चित्तं जेब्ब एदं ? [हा धिखा धिक्! कथं खलु चित्तमेवेदम् ।] १४२</p>
<p>कृष्णः ः</p>
<p>नवमदनविनोदैः केलिकुञ्जेषु राधे</p>
<p>निमिषवदुपरामं काम आसेदुषीणाम् ।</p>
<p>उपचितपरितोषप्रोषितापत्रपाणां</p>
<p>स्मरसि किमिव तासां शारदीनां क्षपाणाम् ॥४७॥</p>
<p>(इत्युत्कम्पमभिनीय)</p>
<p>यमुनोपवने भवद्विधाभिर्</p>
<p>विविधैः केलिभिरस्मृतापराणि ।</p>
<p>पुनरप्यतुलोत्सवानि राधे</p>
<p>भवितारः किमु तानि वासराणि ॥४८॥ १४३</p>
<p>नववृन्दा ः</p>
<p>विद्योतते तस्य्सुदर्शनस्य</p>
<p>प्रसादतीर्थं वनमम्बिकायाः ।</p>
<p>नीतस्तनुं कुण्डलिनीं हरिर्यं</p>
<p>विमोक्षयन्कुण्डलिकायतोऽपि ॥४९॥ १४४</p>
<p>मधुमङ्गलः ः एसो संखऊडो । [एष शङ्खचूडः ।] १४५</p>
<p>राधा (सभयम्) ः परित्ताहि परित्ताहि (इति कृष्णमालिङ्गति) । १४६</p>
<p>श्रीकृष्णः (परिरम्भसुखमभिनीय) ः साधु रे भ्रातः शङ्खचूड! संरम्भादुन्मथितोऽपि मे त्वमलब्धपूर्वं प्रमोदमेव कृतवान। १४७</p>
<p>नववृन्दा ः पश्य पश्य—</p>
<p>शम्भुर्वृषं नयति मन्दरकन्दरान्तर्</p>
<p>म्लानः सलीलमपि यत्र शिरो धुनाने ।</p>
<p>आः कौतुकं कलय केलिलवादरिष्टं</p>
<p>तं दुष्टपुङ्गवमसौ हारिरुन्ममाथ ॥५०॥ १४८</p>
<p>(पुनः प्रदर्श्य)</p>
<p>स्कन्धेष्विन्दीवराक्षीणां यः किलेन्दीवरायते ।</p>
<p>चित्रं भुजः स ते केशिभिदायां भिदुरायते ॥५१॥ १४९</p>
<p>कृष्णः ः एतद्व्योमासुरं वृण्वत्या मुक्तिपतिंवराया रङ्गस्थलम् । १५०</p>
<p>मधुमङ्गलः ः एसो अक्कुरो [एषोऽक्रूरः] (इत्यर्धोक्ते ।) १५१</p>
<p>राधा ः हा हा ! किं करिस्सं ? [हा हा किं करिष्यामि ?] (इति मूर्च्छति ।) १५२</p>
<p>कृष्णः (ससम्भ्रममाश्लिष्य) ः कोमले ! मा कातरीभूः । इदं खलु चित्रम् । १५३</p>
<p>राधा (सावहित्थम्) ः अब्बो ! दारुणदा पसङ्गस्स । जो हि चित्तगदोबि सन्ताबेदि । [अहो दारुणता प्रसङ्गस्य, यो हि चित्रगतोऽपि सन्तापयति ।] १५४</p>
<p>नववृन्दा ः एष मथुराप्रस्थानोपक्रमः । १५५</p>
<p>कृष्णः ः</p>
<p>विरमतु नववृन्दे गान्दिनेयस्य यात्रा</p>
<p>विवृतिरनुसरेमामग्रिमालेख्यलक्ष्मीम् ।</p>
<p>स्मृतिपथमधिरूढैर्भूरिभिस्तैः प्रियायाः</p>
<p>करुणविलपितैर्मे विस्फुटत्यन्तरात्मा ॥५२॥ १५६</p>
<p>नववृन्दा ः</p>
<p>हतराजकीयरजकं</p>
<p>वायकवरदायकं देवम् ।</p>
<p>धृतदमनकदामानं</p>
<p>सुदामदयितं नमस्यामि ॥५३॥ १५७</p>
<p>कृष्णः (स्मित्वा) ः प्रिये ! पश्य पश्य, ताम्बूलिकानामनुरागम्, यैरुभयथा रञ्जितोऽस्मि । १५८</p>
<p>राधा ः कीस एदमुल्लंघिदं ? [कस्मादेतदुल्लङ्घितं ?] १५९</p>
<p>कृष्णः (स्वगतम्) ः कथमफनोतुं न शक्तोऽस्मि, यदियं सैरिन्ध्रीमेव विलोकते । १६०</p>
<p>राधा ः णाबुन्दे ! का एसा राअमग्गे गोउलणाहस्स पीदंसुअञ्चलमाअड्ढदि ? [नववृन्दे ! का एषा राजमार्गे गोकुलनाथस्य पीतंशुकाञ्चलमाकर्षति ?] १६१</p>
<p>(नववृन्दा स्मितं कृत्वा मुखं नमयति ।) १६२</p>
<p>कृष्णः (किञ्चिद्विहस्य) ः</p>
<p>अनियुक्तापि निपुणा दूतीयं त्वयि वत्सला ।</p>
<p>मामभ्यर्थयते धृत्वा पटे गोष्ठनिनीषया ॥५४॥ १६३</p>
<p>राधा ः एसा मुहलीकिदबम्हण्डा कित्तिमंडली, ता केत्तिअं ढक्किस्ससि ? [एषा मुखरीकृतब्रह्माण्डा कीर्तिमण्डली, तस्मात्कियदाच्छादयिष्यसि ?] १६४</p>
<p>नववृन्दा ः पश्य पश्य—</p>
<p>वनमालां भजमानैर्गुरुरपि पोष्टापि दानपूरेण ।</p>
<p>अलिभिरमोचि करीन्द्रो हरिसेवा धर्मतो हि वरा ॥५५॥</p>
<p>अहह भोः ! पश्यत—</p>
<p>त्रासितमल्लमरालः</p>
<p>कृष्णघनोऽयं निराकृतोत्तापः ।</p>
<p>जगतो जीवनदायी</p>
<p>न हि कंसस्योदयं कुरुते ॥५६॥ १६५</p>
<p>राधा ः को एसो केसबेण केसे आअड्ढिअ मञ्चादो पाडिदो ? [क एष केशवेन केशे आकृष्य मञ्चात्पातितः ?] १६६</p>
<p>नववृन्दा ः एष दुष्टो भूपतिः । १६७</p>
<p>राधा (सानन्दं) ः पिअं मे पिअम् । [प्रियं मे प्रियम् ।] १६८</p>
<p>कृष्णः ः नूनमतिक्रान्तो यामिन्याः प्रथमो यामः, यदेष छायाप्रपञ्चः सञ्चुकोच । तत्कालिन्दीतीरमनुसरामः ।</p>
<p>(इति सर्वे निष्क्रान्तिं नाटयन्ति ।) १६९</p>
<p>कृष्णः ः नेदिष्टेयं मदङ्गप्रतिमायाः पिण्डिका, यदुपकण्ठे महाविलासविद्यासिद्धिभुमिस्तमालरसालयोरन्तरालवर्तिनी सा मे कुञ्जशालिका । (सव्यतो विलोक्य)</p>
<p>माणिक्यकुट्टिमतटेषु कलिन्दजायाः</p>
<p>पूरे च कौस्तुभमणावपि बिम्बितेन ।</p>
<p>एकेन चन्द्रमुखि ते मुखमण्डलेन</p>
<p>चन्द्रावली वनभुवि प्रकटीकृतास्ति ॥५७॥ १७०</p>
<p>(प्रविश्य माधव्या सह चन्द्रावली ।)</p>
<p>चन्द्रावली ः हला माहबि ! बिरहुब्भमिदा बुन्दाबणं प[इ]ट्ठम्हि, जमिन्दणीलपडिमं बिणा दाणिमण्णो मे ओलम्बो णत्थि । [हला माधवि ! विरहोद्भ्रमिता वृन्दावनं प्रविष्टास्मि, यदिन्द्रनीलप्रतिमां विना इदानीमन्यो मे अवलम्बो नास्ति ।] १७१</p>
<p>माधवी ः भट्टदारिए ! सुदं मए सुहक्खणे पत्थाणं कदुअ इध जेब्ब कहिं बि चिट्ठदि भट्टा, ण क्खु एण्हिं बि इदो बम्हलोअं पत्थिदो । [भर्तृदारिके ! श्रुतं मया शुभक्षणे प्रस्थानं कृत्वेहैव कुत्रापि तिष्ठति भर्ता, न खलु इदानीमपीतो ब्रह्मलोकं प्रस्थितः ।] १७२</p>
<p>चन्द्रावली ः सहि ! सच्चं भणासि, जमेदं तस्स सोरब्भं पसरेदि, ता एत्थ च्चेअ हुबिस्सदि । [सखि ! सत्यं भणसि, यदिदं तस्य सौरभ्यं प्रसरति, तदत्रैव भविस्यति ।] १७३</p>
<p>कृष्णः (कुञ्जदेहलीमुपलभ्य) ः प्रिये, क्षिप्रमिहोपेहि, क्षणमनुभवावो विश्रामसुखम् । १७४</p>
<p>नववृन्दा (स्वगतम्) ः प्रणयाभ्यसूयया भ्रुवौ भङ्गुरीकृत्य नम्रमुखी कथं रसालन्तरिता बभूव राधा ? १७५</p>
<p>चन्द्रावली (सोद्ग्रीविकम्) ः हला ! पेक्ख पेक्ख ! कुञ्जघरदुआरे अज्जौत्तो । [हला पश्य पश्य कुञ्जगृहद्वारे आर्यपुत्रः ।] १७६</p>
<p>श्रीकृष्णः ः</p>
<p>अत्र भावि निरातङ्कमारो मे रमणं मम ।</p>
<p>दुरत्यन्ते कुशस्थल्या यदि दर्भाङ्गभूरियम् ॥५८॥ १७७</p>
<p>चन्द्रावली ः माहवि, णूणं दिट्ठह्मि जं विदब्भंगभुत्ति बाहरीअदि । [माधवि नूनं दृष्टास्मि, यद्विदर्भऽङ्गभूरिति व्याह्रियते ।] १७८</p>
<p>माधवी ः लदन्तरिदासि, कुदो दंसणसंभावणा ? णूणमुक्कण्ठिदो एसो भाअणाए तुमं पेक्खदि । ता अतक्किदमेक्किआ गदुअ आणन्देहि णम् । [लतान्तरितासि, कुतो दर्शनसम्भावना ? नूनमुत्कण्ठित एष भावनया त्वां पश्यति । तदतर्कितमेकिकया गत्वानन्दयैनम् । १७९</p>
<p>कृष्णः ः</p>
<p>उचिता हृदयार्पणाय गौरी</p>
<p>तरलालोकमयी गुणोज्ज्वलात्मा ।</p>
<p>नवहारलतेव रुक्मिणी मे</p>
<p>किमियं कण्ठतटे न सन्निधत्ते ॥५९॥ १८०</p>
<p>(चन्द्रावली उपसृत्य कृष्णमपाङ्गेन पश्यन्ती पुरोऽवतस्थे ।)</p>
<p>श्रीकृष्णः (सविस्मयानन्दम्) ः अहो ! रसालतरुणा तिरोधाय कथं तमालमूलादुपस्थितासि ? १८१</p>
<p>(चन्द्रावली सशङ्कं नववृन्दामुखमीक्षते ।)</p>
<p>नववृन्दा ः देव ! देवी साक्षादियं दीव्यति । १८२</p>
<p>कृष्णः ः नववृन्दे ! न केवलमाकल्पेन, किन्तु सङ्कल्पेनापि, यदियं तादृशीमेव गम्भीरतामवलम्बते । १८३</p>
<p>चन्द्रावली (स्वगतम्) ः इमिणा बाहारेण सुट्ठु संदिहाणम्हि किदा । [अनेन व्याहारेण सुष्ठु सन्दिहानास्मि कृता ।] १८४</p>
<p>कृष्णः (नववृन्दामवलोक्य) ः सत्यभामा मयि कथं (इत्यर्धोक्तेः । नववृन्दा दृशं कूणयति ।) १८५</p>
<p>चन्द्रावली (सखेदं नीचैः) ः विण्णादं पेम्मगोरवम् । [विज्ञातं प्रेमगौरवम् ।] १८६</p>
<p>कृष्णः (विभाव्य, स्वगतम्) ः हन्त, कथमसौ देवी । भवतु संवरीतुं प्रयतिष्ये । (प्रकाशम्)</p>
<p>सती कथमसौ भामा देवी नाद्य प्रसीदति ।</p>
<p>निदानमविदं सद्यः खिद्यते हृदयं मम ॥६०॥ १८७</p>
<p>चन्द्रावली ः माहबि ! कुदोसि ? [माधवि, कुतोऽसि ?] १८८</p>
<p>माधवी (उपसृत्य) ः एसम्हि । [एषास्मि ।] १८९</p>
<p>कृष्णः (सशङ्कमात्मगतम्) ः</p>
<p>निजतनोर्वितनोतु सखे भवान्</p>
<p>सपदि बालरसाल विशालताम् ।</p>
<p>वरतनुं पुरतस्तव तस्थूषीं</p>
<p>न हि यथा परिपश्यति रुक्मिणी ॥६१॥ १९०</p>
<p>माधवी ः भट्टदारिए ! रसालमूले पेक्ख अप्पणो दुदिअं तणुअम् । [भर्तृदारिके ! रसालमूले पश्य आत्मनो द्वितीयां तनुकाम् ।] १९१</p>
<p>चन्द्रावली (साचि समीक्ष्य) ः जुत्तं क्खु एदम् । [युक्तं खलु इदम् ।] (इति नम्रीभवति ।) १९२</p>
<p>कृष्णः (स्वगतम्) ः सहकारस्य नात्र सहकारिता जाता । भवतु, कैतवमेव सहायं करिष्ये । (प्रकाशम्)—</p>
<p>तुण्डमुन्नमय ताण्डविताक्षं</p>
<p>लज्जतां दिवि कुरङ्गकलङ्कः ।</p>
<p>म्लानतां तव समीक्ष्य विदूये</p>
<p>जीवितादपि ममाभ्यधिकासि ॥६२॥ १९३</p>
<p>माधवी ः देअ, इमाणं पेम्मकोमलाणमक्खराणं मा क्खु णमहिरूबं जाणाहि । जमेसा ण होदि । [देव, एषा प्रेमकोमलानामक्षराणां मा खल्वेतामभिरूपां जानीहि । यदेषा सत्या न भवति ।] १९४</p>
<p>कृष्णः ः साधु माधविके! साधु । मदीयहृदयाशङ्का त्वया निरस्ता । तदिन्द्रजालाभिज्ञया नववृन्दयैव निर्मितेयं मायिकी देवी रसालमूलवर्तिनी खलु सत्या । (इति सम्भ्रमेणाम्रमुपेत्य सानुनयम्)</p>
<p>अन्तःप्रसादसुधया प्लवनाद्विशुद्धा</p>
<p>शुद्धान्ततस्त्वमभितः स्वयमागतासि ।</p>
<p>एतां वृथा प्रथयसि प्रबलामकाण्डे</p>
<p>किं कुण्ड्नेश्वरसुते मयि मानमुद्राम् ॥६२॥ १९५</p>
<p>नववृन्दा ः देव ! माधवीपार्श्वे देवी । १९६</p>
<p>कृष्णः ः नववृन्दे ! तर्हि किमियं रसालमूले मायिकी ? १९७</p>
<p>नववृन्दा ः न मायिकी, किन्तु देव्याः काचिदेषा प्रियसखी, सत्या नाम । १९८</p>
<p>कृष्णः ः अहो ! गभीरता देवीकारुण्यनिर्झराणां, यैरालीजनेऽपि सारूप्यामृतं प्रणीय बाढं भ्रमितोऽस्मि । १९९</p>
<p>राधा (स्वगतम्) ः इदो णीसरणं क्खु सरणम् । [इतो निःसरणं खलु शरणम् ।] २००</p>
<p>चन्द्रावली (सोत्प्रासस्मितम्) ः</p>
<p>कज्जलसामलमज्झं पल्लासाणुज्जलं मुउंदस्स ।</p>
<p>गुंजाफल्लं ब्ब अहरं सहि पेक्खन्ती पमोदामि ॥६४॥ २०१</p>
<p>[कज्जलश्यामलमध्यं पल्लवशोणोज्ज्वलं मुकुन्दस्य ।</p>
<p>गुञ्जाफलमिवाधरं सखि पश्यन्ती प्रमोदे ॥]</p>
<p>कृष्णः ः देवि ! मान्यथा शङ्किष्ठाः । समाघ्रायमाणादामोदिनः शैलशिलाखण्डात्कस्तूरी विलग्ना । २०२</p>
<p>चन्द्रावली ः देअ ! आकोमारं सुट्ठु अज्झाबिदम्हि, ता अलमिमिणा अज्झाबणपरिस्समेण । [देव ! आकौमारं सुष्ठु अध्यापितास्मि, तदलमनेन अध्यापनपरिश्रमेण ।] २०३</p>
<p>माधवी ः भट्टदारिए ! ओसरे उबसप्पणिज्जा ईसरा होन्ति, ता अणहिण्णाणमम्हाणं णीदिप्पबन्धादिक्कमं क्खमाबेहि दुआरवदीनाधम् । [भर्तृदारिके ! अव्सरे उपसर्पणीया ईश्वरा भवन्ति, तदनभिज्ञानानामस्माकं नीतिप्रबन्धातिक्रमं क्षमापय द्वारवतीनाथम् ।] २०४</p>
<p>कृष्णः ः माधवि ! चित्रा ते प्रकृतिः । या धृतजिह्मगीभावापि नकुलीनां चर्यामुद्गिरति । (इत्यञ्जलिं बद्ध्वा )</p>
<p>अद्य प्रसीद देवि प्राणाधिकवल्लभे सहसा ।</p>
<p>स्पृशति न चन्द्रकलां च त्वां चन्द्रावलि तमः किमुत ॥६५॥ २०५</p>
<p>माधवी ः अलमिमिणा सम्बोहणेण, जमेसा ण सच्चभामा । [अलमनेन सम्बोधनेन, यदेषा न सत्यभामा ।] २०६</p>
<p>कृष्णः ः सखि ! सत्यमात्थ, यदेषा न सत्यकोपा देवी । २०७</p>
<p>चन्द्रावली ः देअ ! तुम्ह सङ्कुइदं पेक्खिअ च्चेअ दूएमि । ता पसीद, णीसङ्कं कीलेहि । एसा अन्तेउरं गच्छेमि । [देव ! तव सङ्कोचितां प्रेक्ष्यैव दुनोमि । तत्प्रसीद, निःशङ्कं क्रीड । एषान्तःपुरं गच्छामि ।] (इति सपरिजना निष्क्रान्ता ।) २०८</p>
<p>कृष्णः ः गतावरोधं देवी । तद्वयमपि गच्छामः । (इति परिक्रम्य)</p>
<p>राधा मदाननतरङ्गदपाङ्गकोटिः</p>
<p>क्रीडाप्रसङ्गभरभङ्गविवर्णवक्त्रा ।</p>
<p>देवीं विलोक्य सहसा नमितोत्तमाङ्गा</p>
<p>माकन्दगूढतनुराश्रयते मनो मे ॥६६॥ (इति निष्क्रान्तः ।) २०९</p>
<p>(इति निष्क्रान्ताः सर्वे ।)</p>
<p>इति श्रीश्रीललितमाधवनाटके</p>
<p>चित्रदर्शनो नाम</p>
<p>नवमोऽङ्कः</p>
<p>॥९॥</p>
<p>*************************************************************************</p>
<p>.</p>
<p>(१०)</p>
<p><em><strong>दशमोऽङ्कः</strong></em></p>
<p><strong>पूर्णमनोरथः</strong></p>
<p>(ततः प्रविशतो युवतौ ।) १</p>
<p>प्रथमा ः सखि मालति, कापि मङ्गलवार्ता कर्णपदवी किं तवाधिरूढा । २</p>
<p>मालती ः सहि तुलिसिए, कीरिसी सा ? [सखि तुलसि, कीदृशी सा ?] ३</p>
<p>तुलसी ः सा भगवती पौर्णमासी सकुटुम्बं गोष्ठेश्वरमादाय सौराष्ट्रं विवेश । ४</p>
<p>मालती (सानन्दम्) ः हला माहवि, च[उ]स्सालं गदुअ एदं सुहबुत्तत्तं राहिआए णिवेदिस्सम् । [सखि माधवि, चतुःशालं गत्वैतच्छुभवृत्तान्तम् ।] ५</p>
<p>तुलसी ः सरले, नाधुना माधवीचतुःशाले राधिका । ६</p>
<p>मालती ः तदो कहिमेसा ? [तदा कुत्रैषा ?] ७</p>
<p>तुलसी ः तत्र चित्रदर्शनदिवसे देव्या केललक्षणावलोकनेन परिहस्य सा खलु शुद्धान्तमुपनीतास्ति । ८</p>
<p>मालती ः केरिसं परिहसिदं ? [कीदृशं परिहसितं ?] ९</p>
<p>तुलसी ः</p>
<p>स्तने कीरैर्मन्ये तव निविडया दाडिमधिया</p>
<p>तथा बिम्बभ्रान्त्या क्षतमधरमध्ये कृतमिदम् ।</p>
<p>मयूरैर्मालेयं व्यदलि फणिबुद्ध्या मणिमयी</p>
<p>वनान्तर्वासस्ते भगिनि हृदयं मे व्यथयति ॥१॥ १०</p>
<p>मालती ः हसिज्ज[उ] णाम । तहबि लहुइच्चेअ सोहग्गेन गुरुइ । [हसतु नाम । तथापि लघ्वी एव सौभाग्येन गुर्वी ।] ११</p>
<p>तुलसी ः सत्यं ब्रवीमि । पश्य पश्य—</p>
<p>करैस्तिरस्कृत्य सहस्ररश्मिं</p>
<p>परःसहस्रैरिह कौस्तुभस्य ।</p>
<p>सङ्गाय युक्तिं हरिरद्य तस्याः</p>
<p>कुर्वन्नसौ तिष्ठति सौधपृष्ठे ॥२॥ १२</p>
<p>तदावासमपि स्ववाटिकां प्रयावः । (इति निष्क्रान्ते ।) १३</p>
<p>(विष्कम्भकः ।)</p>
<p>(ततः प्रविशति कीरावलम्बजाम्बूनददण्डिकामण्डितपाणिना विदूषकेणोपास्यमानः कृष्णः ।) १४</p>
<p>श्रीकृष्णः (सोत्कण्ठं) ः</p>
<p>स्नेहेन दीप्तापि तमः प्रिया मे</p>
<p>हर्तुं विदर्भेन्द्रसुतोपरुद्धा ।</p>
<p>शक्तिं न धत्ते कलसीपरीता</p>
<p>प्रदीपरेखेव निकेतनस्य ॥३॥ १५</p>
<p>मधुमङ्गलः ः भो मा क्खु उच्चं भणादि । सब्बदो संचारी एत्थ देइपरिजणो । [भोः मा खलूच्चैर्भण । सर्वतः सञ्चार्यत्र देवीपरिजनः ] १६</p>
<p>श्रीकृष्णः ः सखे कौस्तुभ! भवद्विद्योतनादत्र मामनुयास्यन्ति दास्यः । तदद्य मार्दवमापद्यस्व । १७</p>
<p>(प्रविश्य) नववृन्दा ः देव, देव्या प्रेषितास्मि । १८</p>
<p>श्रीकृष्णः ः नववृन्दे किमिति ? १९</p>
<p>नववृन्दा ः कीरराजार्थम् । २०</p>
<p>श्रीकृष्णः ः सखे समर्पय शुकेन्द्रम् । २१</p>
<p>(मधुमङ्गलः नववृन्दाकरे कीरदण्डिकामर्पयति ।) २२</p>
<p>श्रीकृष्णः (सोत्कण्ठं) सखि नववृन्दिके !</p>
<p>अद्य प्रियां परिमलोज्ज्वलरम्यगात्री</p>
<p>सत्राजितीति विदितामवरोधमध्ये ।</p>
<p>तां रत्नकुण्डलमरीचिपरीतगण्डां</p>
<p>हा राधिकां कलयितुं वलते मनो मे ॥४॥ २३</p>
<p>नववृन्दा ः देव ! दुर्लभोऽयमर्थः प्रतिभाति । सा खलु देवी बहुधा वञ्चनेन स्वयमेव चातुरीविद्यामध्यापिता, यदद्य निर्भररागमभिव्यज्य कायच्छायामिव सत्यभामामकरोत। २४</p>
<p>मधुमङ्गलः ः हीमाणहे ! सच्चं तरलो एसो कोत्थुहो, जं णिबारिदो बि हम्मपुट्ठिं बिज्जोदेदि । [अहो, सत्यं तरल एष कौस्तुभः, यत्निराकृतोऽपि हर्म्यपृष्ठं विद्योतयति ।] २५</p>
<p>श्रीकृष्णः ः सखे, नामी कौस्तुभस्य गभस्तयः, तदलमुपालम्भेन । २६</p>
<p>नववृन्दा ः आर्य मधुमङ्गल ! सेयं पिङ्गला नाम भामायाः सखी स्यमन्तकेन सार्धमित एवाभिवर्तते । २७</p>
<p>(प्रविश्य) पिङ्गला (कृष्णं दृष्ट्वा सत्रपम्) ः देअ ! सामिणा सत्ताजिदेण भट्टिदारिआए सच्चाए पेसिदो एसो मणीन्दो । २८</p>
<p>श्रीकृष्णः (मणीं हृदये निधाय सानन्दं) ः हन्त ! प्रियापरिवारस्य सङ्गमादस्य तस्याः सङ्गमाय लब्धतीर्थोऽस्मि । २९</p>
<p>मधुमङ्गलः ः केरिसं तं ? [कीदृशं तत्?] ३०</p>
<p>श्रीकृष्णः ः</p>
<p>पिङ्गलामनुसृतो मणिसङ्गी</p>
<p>सङ्गतो युवतिवेषकलाभिः ।</p>
<p>आदरादनुमतो निशि देवा</p>
<p>तामहं रमयितास्मि मृगाक्षीम् ॥५॥ ३१</p>
<p>नववृन्दा ः सत्यं दुर्लक्ष्योऽयं विधिः । ३२</p>
<p>श्रीकृष्णः ः नववृन्दे ! नेदीयसी सन्ध्या । ततस्तं साधय शुद्धान्तम् । वयमत्र विविक्ते योषिद्वेशं रचयाम । (इत्युभाभ्यां सह निष्क्रान्तः ।) ३३</p>
<p>नववृन्दा (परिक्रम्य) ः इयं सपरिवारा तस्ययालङ्कृतवामपार्श्वा देवी मणिमन्दिरे निविष्टा विराजते । ३४</p>
<p>(ततः प्रविशति तथाविधा चन्द्रावली ।) ३५</p>
<p>चन्द्रावली (सनर्मस्थितम्) ः सहि सच्चे ! मए गम्भीरगोरवेण अन्तेउरे लालिदा बि बणमालासहवाससोक्खं च्चेअ सुमरन्ती हरिणीब्ब कीस उब्बिग्गासि ? [सखि सत्ये ! मया गम्भीरगौरवेणान्तःपुरे लालितापि वनमालासहवाससौख्यमेव स्मरन्ती हरिणीव कस्मादुद्विग्नासि ?] ३६</p>
<p>राधा (विहस्य साकूतं) ः देइ एत्थ सालसोक्खसंरोहणे अवरोहे किं मे बणमालासंगाहिलासेण । [देवि अत्र सकलसौख्यसंरोहणे अवरोधे किं मे वनमालासङ्गाभिलासेन] ३७</p>
<p>नववृन्दा (उपसृत्य) ः देवि ! सोऽयं कामरूपादानीतः श्रुतपूर्वस्त्वया कीरेन्द्रः । ३८</p>
<p>चन्द्रावली (सानन्दं) ः सुट्ठु परितुट्ठम्हि, जमाइदिसुन्दरो एसो । [सुष्ठु परितुष्टास्मि, यताकृतिसुन्दर एषः ।] ३९</p>
<p>नववृन्दा ः देवि ! मेधासमृद्धिं धारयन्प्रकृतिसुन्दरश्च । ४०</p>
<p>चन्द्रावली ः कञ्चुइ ! सोविदुल्ल ! पाइमदालिमीफलेहिं णन्देहि कीरिन्दम् । [कञ्चुकि ! सौविदल्ल ! पाकिमदाडिमीफलैर्नन्दय कीरेन्द्रम् ।] ४१</p>
<p>कञ्चुकी ः यदादिशति देवी । (इति सकीरो निष्क्रान्तः ।) ४२</p>
<p>(ततः प्रविशति प्रमदावेषधारिणा कृष्णेन पिङ्गलया चानुगम्यमानो मधुमङ्गलः ।) ४३</p>
<p>मधुमङ्गलः (परिक्रम्य) ः देइ ! सत्ताजिदेण सच्चाए समन्तां दादुं पहिदा एसा इत्थिआजुअली । [देवि ! सत्राजिता सत्यायै समन्तकं दातुं प्रहिता एषा स्त्रियुगली ।] ४४</p>
<p>चन्द्रावली (कृष्णमवेक्ष्य स्वगतम्) ः अम्महे सुन्देरमिमाए [अहो सौन्दर्यमस्याः ।] । (प्रकाशम्) का एसा सामुलुज्जला सुन्दरी कन्तिकन्दलीहिं मम अलिन्दमिन्दणीलमां करेदि ? [का एषा श्यामलोज्ज्वला सुन्दरी कन्तिकदलीभिर्ममालिन्दमिन्द्रनीलमयं करोति ।] ४५</p>
<p>नववृन्दा ः देवि ! सौभाग्यभागसौ रथाङ्गी नाम सत्यायाः सवयाः । ४६</p>
<p>(राधा कृष्णं परिचित्य स्मितं करोति ।) ४७</p>
<p>माधवी ः अज्ज महुमङ्गल ! एसा सामला सुट्ठु ओगुण्ठिदा णाबहू बिअ अन्तेउरे बि कीस लज्जेदि । [आर्य मधुमङ्गल ! एषा श्यामला सुष्ठु अवगुण्ठिता नववधू इव अन्तःपुरेऽपि कस्माल्लज्जते ।] ४८</p>
<p>पिङ्गला ः सहि, बाढं सङ्कोइणी इमाए प[इ]दी । [सखि, बाढं सङ्कोचिन्यस्याः प्रकृतिः ।] ४९</p>
<p>नववृन्दा (देवीं विलोक्य) ः</p>
<p>मुहुरुत्सुकधीरपि त्वदग्रे</p>
<p>त्रपते वक्तुमसौ सखीं रथाङ्गी ।</p>
<p>तदिमां प्रियलोकसङ्गकामां</p>
<p>प्रहिणु स्वर्णनिकेतनाय भामाम् ॥६॥ ५०</p>
<p>चन्द्रावली ः सहि सच्चे, सुअण्णमन्दिरं गदुअ आलिङ्गीअदु रहङ्गी । [सखि सत्ये, सुवर्णमन्दिरं गत्वा आलिङ्ग्यतां रथाङ्गी ।] ५१</p>
<p>श्रीराधा (स्मित्वा) ः जधा आणबेदि देई । [यत्धा आज्ञापयति देवी ।] (इति कृष्णेन समं सपरिवारा निष्क्रान्ता ।] ५२</p>
<p>चन्द्रावली ः माहबि, सुदं मए बहिणीए राहिआए बि र[इ]बिम्बसरिच्छं मणिराणमासि । [माधवि, श्रुतं मया भगिन्या राधाया अपि रविबिम्बसदृक्षं मणिरत्नमासीत।] ५३</p>
<p>नेपथ्ये ः « स्नेहेन दीप्तापि » इति (१०.३) ५४</p>
<p>चन्द्रावली (नेपथ्याभिमुखमवलोक्य) ः सुणम्ह, एसो कीरो किं पढेदि ? [शृणु, एषो कीरः किं पठति ?] ५५</p>
<p>नेपथ्ये ः « अद्य प्रियां परिमलोज्ज्वल » इत्यादि (१०.४) ५६</p>
<p>चन्द्रावली (सखेदं) ः हला सुदं सोदब्बम् । [सखि, श्रुतं श्रोतव्यं ?] ५७</p>
<p>नेपथ्ये ः « पिङ्गलामनुसृतो मणिसङ्गी » इत्यादि (१०.५) ५८</p>
<p>चन्द्रावली ः माहवि ! आअण्णिदं तुए ? [माधवि ! आकर्णितं त्वया ?] ५९</p>
<p>माधवी ः ण केअलमाअण्णिदं, आअलिदं च । [न केवलमाकर्णितं, आकलितं च ।] ६०</p>
<p>चन्द्रावली ः</p>
<p>अन्तेउरे सच्चा ज[इ] बस[इ] सुहं तदो कहिं सहि मे ।</p>
<p>अ[इ] णं कुण्डिणब[इ]णो, पहिणोमि घरे उबाएण ॥७॥ ६१</p>
<p>[अन्तःपुरे सत्या यदि वसति सुखं (शुभं) तदा कस्मिन्सखि मे ।</p>
<p>अयि एनां कुण्डिणपतेः प्रहिणोमि गृहे उपायेन ॥]</p>
<p>माधवी ः साहु मन्तिदं भट्टिदारिआए । [साधु मन्त्रितं भर्तृदारिकया ।] ६२</p>
<p>चन्द्रावली ः अम्महे ! बञ्चणबिज्जाबेअक्खण्णं, जमप्पमत्तॉ बि भामिदम्ह, ता एहि, हेममन्दिरं गच्छम्ह । [अहो ! वञ्चनविद्यावैच्क्षण्यं, यदप्रमत्ता अपि भ्रामिताः स्म, तदेहि, हेममन्दिरं गच्छामः ।] (इति निष्क्रान्ता ।) ६३</p>
<p>(ततः प्रविशति कृष्णः सपरिवारा राधा च ।) ६४</p>
<p>श्रीकृष्णः (सानन्दं) ः</p>
<p>सुतनु किञ्चिदुदञ्चय लोचने</p>
<p>चलचकोरचमत्कृतिचुम्बिनी ।</p>
<p>स्मितसुधां च सुधाकरमाधवी</p>
<p>विधुरतो विधयेऽत्र धुरन्धराम् ॥८॥ ६५</p>
<p>श्रीराधा (सलज्जं) ः सुन्दर ! अलमिमिणा मिहमेत्तबट्टिणा पिअत्तणेण । (इति संस्कृतेन)</p>
<p>जगत्कर्णचमत्कारी दत्तो मे देव यस्त्वया ।</p>
<p>स मूकः साम्प्रतं वृत्तः प्रेमोड्डामरडिण्डिमः ॥९॥ ६६</p>
<p>श्रीकृष्णः ःप्रिये मैवं ब्रवीः –</p>
<p>सन्तु भ्राम्यदपाड्गभङ्गिखुरलीखेलाभुवः सुभ्रुवः</p>
<p>स्वस्ति स्यान्मदिरेक्षणे क्षणमपि त्वामन्तरा मे कुतः ।</p>
<p>ताराणां निकुरुम्बकेन वृतया श्लिष्टेऽपि सोमाभया</p>
<p>नाकाशे वृषभानुजां श्रियं ऋते निष्पद्यते स्वश्छटा ॥१०॥ ६७</p>
<p>नववृन्दा ः चारुमुखि! सोपचारेयं नोक्तिमुद्रा । ६८</p>
<p>श्रीकृष्णः ःप्रिये त्वदास्यं पश्यतो मे नोपमानवस्तूनि हृदयमारोहन्ति नः । यतः –</p>
<p>धत्ते न स्थितियोग्यतां चरणयोरङ्केऽपि पङ्केरुहं</p>
<p>नाप्यङ्गुष्ठनखस्य रत्नमुकुरः कक्षासु दक्षायते ।</p>
<p>चण्डि त्वन्मुखमण्डलस्य परितो निर्मञ्छनेऽप्यञ्जसा</p>
<p>नौचित्यं भजने समुज्ज्वलकला सान्द्रापि चन्द्रावली ॥११॥ ६९</p>
<p>(प्रविश्य माधव्या सह चन्द्रावली ।) ७०</p>
<p>चन्द्रावली ः माहबि, सुदं तुए ? [माधवि, श्रुतं त्वया ?] ७१</p>
<p>माधवी ः अध इम् । [अथ किं ?] ७२</p>
<p>श्रीकृष्णः (पुरोऽवलोक्य) ः पश्यत पश्यत, देवीयमदवीयसी । (इति सर्वे सम्भ्रमेणाभ्युत्थानं नाटयन्ति ।) ७३</p>
<p>चन्द्रावली (उपसृत्य) ः हला सच्चभामे, तादेण सत्ताजिदेण तुज्झ पेसिदमच्चरिअं मणिन्दं बिलोइदुमाअदम्हि । [हला सत्यभामे, तातेन सत्राजिता तुभ्यं प्रेषितमाश्चर्यं मणीन्द्रं विलोकयितुमागतास्मि ।] ७४</p>
<p>(नववृन्दा कृष्णकरान्मणिमुत्तार्य दर्शयति ।) ७५</p>
<p>चन्द्रावली ः सुदं मए, मणिन्दो एसो छीरसाअरमन्थणे समुप्पण्णो । [श्रुतं मया, मणीन्द्र एष क्षीरसागरमन्थने समुत्पन्नः ।] ७६</p>
<p>मधुमङ्गलः ः देइ, एब्बं णेदम् । [देवि, एवमेतत।] ७७</p>
<p>चन्द्रावली ः अण्णं बि तत्थ एक्कमच्चरिअमासि । [अन्यमपि तत्रैकमाश्चर्यमासीत।] ७८</p>
<p>नववृन्दा ः देवि तत्कीदृशं ? ७९</p>
<p>चन्द्रावली ः धण्णन्तरिणो हत्थादो अमिअकुम्भे दाणएहिमाअड्ढिअ णीदे, अज्जौत्तेण किं पि अ[उ]रुब्बं रूबं पाडिदं, जस्स मोहिणीत्ति बिक्खादी । [धन्वन्तरेर्हस्तादमृतकुम्भे दानवैराकृष्य नीते, आर्यपुत्रेण किमपि अपूर्वं रूपं प्रकटितं, यस्य मोहिनीति विख्यातिः ।] ८०</p>
<p>श्रीकृष्णः (स्वगतम्) ः नूनमभिज्ञातोऽस्मि देव्या, यदकाण्डे मोहिनी प्रस्तूयते । ८१</p>
<p>चन्द्रावली ः जहत्थणामा सा क्खु मुत्ती, जाए जोईसरो सङ्करो बि सुट्ठु मोहिदो, तत्थ अम्हाणं का कधा ? [यथार्थनामा सा खलु मूर्तिः, यया योगीश्वरः शङ्करोऽपि सुष्ठु मोहितः, तत्र अस्माकं का कथा ?] ८२</p>
<p>सर्वाः (स्वगतम्) ः एदं दुरूहं संविहाणां कधं देईए उण्णीदं ? [इदं दुरूहं संविधाणकं कथं देव्या उन्नीतं ?] ८३</p>
<p>चन्द्रावली (सस्मितम्) ः सहि सच्चभामे ! किं सो उबॉ अत्थि, जेण अम्हे बि तं पेक्खम्ह ? [सखि सत्यभामे ! किं स उपायोऽस्ति, येन वयमपि तत्पश्यामः ?] ८४</p>
<p>(राधा सेर्ष्यं भ्रूभङ्गेन कृष्णमीक्षते ।) ८५</p>
<p>श्रीकृष्णः (स्वगतम्) ः साक्षादेवंगतस्य मम वाङ्मम वाङ्मात्रेणापि वञ्चनचातुरी सत्यमातुरीबभूव । (प्रकाशं) देवि ! किमद्य मां प्रत्यभिज्ञातुं क्षमासि न वेति परीक्षणाय मयेदं नाट्यमङ्गीकृतम् । ८६</p>
<p>चन्द्रावली (कृत्रिमसम्भ्रममभिनीय) ः हन्त हन्त ! अज्जौत्तो जेब्ब एसो । [हन्त हन्त ! आर्यपुत्र एव एषः ।] ८७</p>
<p>मधुमङ्गलः ः भो पिअबास्स ! तुमं पच्चहिजाणन्तीए जिदमम्हदेईए, ता अलमेत्थ च[उ]रन्मण्णत्तणेण । [भो प्रियवयस्य ! त्वं प्रत्यभिजानन्त्या जितमस्मद्देव्या, तदलमत्र चतुरंमन्यत्वेन ।] ८८</p>
<p>माधवी ः अज्ज महुमङ्गल ! कालभुअङ्गदट्ठे कुलिसप्पहारो एसो । [आर्य्मधुमङ्गल ! कालभुजङ्गदष्टे कुलिशप्रहार एषः ।] ८९</p>
<p>चन्द्रावली ः मुद्धे माहबि ! महूसबे बि कीस खिज्जसि ? णं दुल्लहं रूपामिअं पिबेहि । [मुग्धे माधवि ! महोत्सवेऽपि कस्मात्खिद्यसे ? ननु दुर्लभं रूपामृतं पिब ।] ९०</p>
<p>श्रीराधा (स्वगतम्) ः हन्त हन्त ! अणुहूदा मए पारबस्सस्स पराकट्ठा । [हन्त हन्त ! अनुभूता मया पारवश्यस्य पराकाष्ठा ।] ९१</p>
<p>चन्द्रावली ः देअ ! इमाए मन्दाए मणिदंसणुक्कण्ठाए तुअम्मि अवराहिणी किदम्हि मन्दभाइणी । [देव ! अनया मन्दया मणिदर्शनोत्कण्ठया त्वय्यपराधिनी कृतास्मि मन्दभागिनी ।] ९२</p>
<p>श्रीकृष्णः ः देवि ! यथाकाममुपालभ्यताम् । त्वत्कारुण्यमेव शरणम् । ९३</p>
<p>नेपथ्ये ः हला, सुदं सोद्दब्बं ? [हला श्रुतं श्रोतव्यं ?] ९४</p>
<p>मधुमङ्गलः ः एसो कञ्चुइहत्थे कीरो पढेदि । [एष कञ्चुकिहस्ते कीरः पठति ।] ९५</p>
<p>श्रीकृष्णः (स्वगतम्) ः मेधाविना कीरेणैव कृतेयं कदर्थना ।</p>
<p>पुनर्नेपथ्ये ः « अन्तेउरे सच्चा » इत्यादि (१०.७) । ९७</p>
<p>राधिका (निःश्वस्य सखेदमात्मगतम्) साहु रे कीर साहु । बाट्ठमणुग्गहिदम्हि, ता दाणिं दुल्लहाहिट्ठदाणदच्छिणं तित्थवरं कालिअदेहं प्पविसिय अप्पाणं सप्पाणं तुरिअमुबहिरस्सम् । [साधु रे कीर साधु । बाढमनुगृहीतास्मि, तदिदानीं दुर्लभाभीष्ठदानदक्षिणं तीर्थवरं कालियह्रदं प्रविश्य आत्मानं सर्पेभ्यस्त्वरितमुपहरिष्यामि ।] ९८</p>
<p>(इति नववृन्दा पिङ्गलाभ्यां सह निष्क्रान्ता ।) ९९</p>
<p>चन्द्रावली ः देअ ! एक्कं विण्णबिस्सम् । [देव ! एकं विज्ञापयिष्यामि ।] १००</p>
<p>श्रीकृष्णः ः देवि, काममाज्ञापय । १०१</p>
<p>चन्द्रावली ः देअ! तुह्म विलास सोक्खाणं बाहादेण किद महापराहम्हि । ता कारुण्णेण आणबेहि जधा गोठ्ठबैणो गोट्ठं गदुअ बसंती तुमं सुहिणं करेमि । [देव! तव विलाससौख्यानां व्याघातेन कृतमहापराधास्मि । तत्कारुण्येन आज्ञापय यथा गोष्ठपतेर्गोष्ठं गत्वा वसन्ती त्वां सुखिनं करोमि । १०२</p>
<p>नेपथ्ये ः</p>
<p>एष क्षिप्रं मधुरिपुपरिष्वङ्गरङ्गाय लुब्धो</p>
<p>गोष्ठाधीशः कनकशकटी पृष्ठपल्यङ्कस्ङ्गी ।</p>
<p>बन्धुश्रेणीवृतपरिसरः पौर्णमासीयशोदा</p>
<p>पूर्णाभ्यासः प्रविशति मुदा द्वारकाद्वारव्वीथीम् ॥१२॥ १०३</p>
<p>श्रीकृष्णः (सानन्दं) ः सखे, देव्याः सदभिध्यानेन सकुटुम्बो गोष्ठाधीशः प्राप्तस्तदेहि तत्र गच्छावः । (इति निष्क्रान्तौ ।) १०४</p>
<p>चन्द्रावली ः समए संबुत्तो मे बान्धवाणं समाअमो । [समये संवृत्तो मे बान्धवानां समागमः ।] १०५</p>
<p>नेपथ्ये ः</p>
<p>इयमुद्दिश्यमानाध्वा पौर्णमास्या व्रजेश्वरी ।</p>
<p>परीता परिवारेण रोहिणीमन्दिरं ययौ ॥१३॥ १०६</p>
<p>माधवी ःदिट्ठिआ दिट्ठिआ । जं सुद तुम्ह दुक्खा ठक्कुराणी रोहिणी । [दिष्ट्या दिष्ट्या । यत्श्रुतं युष्मद्दुःखा ठक्कुराणी रोहिणी ।] १०७</p>
<p>चन्द्रावली ः ता गदुअ गुरुअणं बन्दणं कुणम्ह । [तद्गत्वा गुरुजनं वन्दनं कुर्मः ।] (इति परिक्रम्य) एदं च्चेअ राउलाणीए रोहिणीए अन्तेउरं [एतदेव राज्ञाः रोहिण्या अन्तःपुरं ] । १०८</p>
<p>नेपथ्ये ः</p>
<p>नयनयोः स्तनयोरपि युग्मतः</p>
<p>परिपतद्भिरसौ पयसाञ्झिरैः ।</p>
<p>अहह वल्लवराजगृहेश्वरी</p>
<p>स्वतनयं प्रणयादभिषिञ्चति ॥१४॥ १०९</p>
<p>चन्द्रावली ः एसो गोउलेस्सरीए अङ्के णिबिट्ठो अज्जौतो । ता क्खणमेत्त चिट्ठम्हि । [एष गोकुलेश्वर्या अङ्के निविष्टो आर्यपुत्रः । तत्क्षणमत्र तिष्ठामि ।] ११०</p>
<p>(ततः प्रविशन्ति यथानिर्दिष्टा यशोदा पौर्णमासी रोहिणी मुखरादयश्च ।) १११</p>
<p>यशोदा (मूर्ध्नि हरिमाघ्राय सास्रं) ः जाद ! णूणं विसुमरिदम्हि जं चिरं ण मे उद्भालणं किदम् । [जात ! नूनं विस्मृतास्मि यस्माच्चिरं न मे उद्भालनं कृतम् ।] ११२</p>
<p>श्रीकृष्णः (सबाष्पम्) ः अम्ब ! कथमेवं व्याहरन्ती लज्जितमपि मां लज्जयसि ? ११३</p>
<p>मुखरा ः भाबदि ! बम्हण्डकोडिणाहो त्ति तुअत्तो सुदो बि कणहो मम उण गोअणाअरो त्ति पडिभादि । [भगवति ! ब्रह्माण्डकोटिनाथ इति त्वत्तः श्रुतोऽपि कृष्णो मम पुनर्गोपनागर इति प्रतिभाति ।] ११४</p>
<p>श्रीकृष्णः (स्मित्वा) ः आर्ये मुखरे ! हृदयङ्गममुक्तम् । किन्तु शुभमनुध्यायताम्, यथा भूयोऽपि तथा मङ्गलभाजनं भवेयम् । ११५</p>
<p>पौर्णमासी ः हन्त चिरादङ्कुरितानि मद्भागधेयबीजानि यदद्य यशोदोत्सङ्गमारूढं माधवं पश्यामि । ११६</p>
<p>श्रीकृष्णः ः अम्ब, मया संवर्धितं पशुपक्षिणां कदम्बं किं वस्तत्र सौख्यमातनोति ? ११७</p>
<p>पौर्णमासी ः मुकुन्द ! दुःखे वक्तव्ये किं नु सौख्यं ब्रवीषि ? ११८</p>
<p>यशोदा (संस्कृतेन) ः</p>
<p>यः पारीपरिवाहितेन कपिलाक्षीरेण खिन्नस्त्वया</p>
<p>पुष्टः प्रेमभराद्विनष्टजननीसङ्गः कुरङ्गीशिशुः ।</p>
<p>त्वामप्रेक्ष्य स कातरः प्रतिदिशं मुक्तार्तनादस्तुदन्</p>
<p>मर्माणि व्रजवासिनां वितनुते शार्दूलविक्रीडितम् ॥१५॥ ११९</p>
<p>पौर्णमासी ः</p>
<p>कस्तान्पश्यन्भवदुपहृतस्निग्धपिञ्छावतंसान्</p>
<p>कंसाराते न खलु शिखिनः खिद्यते गोष्ठवासी ।</p>
<p>उन्मीलन्तं नवजलधरं नीलमद्यापि मत्वा</p>
<p>ये त्वामन्तर्मुदितमतयस्तन्वते ताण्डवानि ॥१६॥ १२०</p>
<p>श्रीकृष्णः (क्षणं तूष्णीं स्थित्वा) ः भगवति ! कच्चिदमी स्वस्तिमन्तो मम वयस्याः ? १२१</p>
<p>पौर्णमासी ः भवद्विलोकनोत्कण्ठया ते व्रजेन्द्रेण सार्धं सुधर्मामध्यासते । ततस्त्वरया पूर्णकामाः क्रियन्ताम् । १२२</p>
<p>श्रीकृष्णः ः यथादिशन्ति तत्रभवत्यः । (इति परिक्रम्य स्वगतम्) मातुर्वन्दनाय ललितापद्मयोरुपसत्तिरत्रोचिता । (इति निष्क्रान्तः ।) १२३</p>
<p>चन्द्रावली ः उबसप्पणस्स एसो ओसरो । [उपसर्पणस्य एषोऽवसरः ।] (इति तथा करोति ।) १२४</p>
<p>पौर्णमासी (सहर्षम्) ः गोष्ठेश्वरि, पुरस्तादियं चन्द्रावली । (इत्युपपाद्य भुजाभ्यामावृणोति ।) १२५</p>
<p>यशोदा (सस्नेहमुत्थाय) ः बच्चे ! दिट्ठिआ पुणो बि दीट्ठासि । [वत्से! दिष्ट्या पुनरपि दृष्टासि ।] (इति कण्ठे गृह्णाति ।) १२६</p>
<p>चन्द्रावली (यशोदामभिवाद्य सास्रम्) ः अम्म ! इदो बि भुइट्ठो दे अण्णो को क्खु कारुण्णबिलासो, जमप्पणो पाअप्फंससोहग्गाणं भाइणी किदम्हि ? [मातः ! इतोऽपि भूयिष्ठस्ते अन्यः कः खलु कारुण्यविलासः, यदात्मनो पादस्पर्शसौभाग्यानां भागिनी कृतास्मि ?] १२७</p>
<p>यशोदा ः बच्छे ! अबि णाम ण बिसुमरिदो सो अम्ह गोउलनिबासो ? [वत्से ! अपि नाम न विस्मृतः स अस्मद्गोकुलनिवासः ?] १२८</p>
<p>चन्द्रावली ः अम्म ! मादुकोटिसिणिद्धॉ जहिं तुम्हे बसेध, तथाबत्थाणं कल्लाणं का णाम पामरी अबि ण सुमरेदि ? [मातः ! मातृकोटिस्निग्धा यत्र यूयं वसथ, तथावस्थानं कल्याणं का नाम पामरी अपि न स्मरति ?] १२९</p>
<p>मुखरा (चन्द्रावलीमालिङ्ग्य) ः हा राहि ! चिरादो तुमं च्चेअ ण दिट्ठासि । [हा राधे ! चिरात्त्वमेव न दृष्टासि ।] (इति मुक्तकण्ठं रोदिति ।) १३०</p>
<p>यशोदा (सव्यथं) ः हन्त धत्ति ! पत्थुदा कीस एसा सोअणारग्गलकुञ्चिआ राहित्ति अक्खरजुअली । [हन्त धात्रि ! प्रस्तुता कस्मातेषा सोकनगरार्गलकुञ्चिका राधेति अक्षरयुगली ।] १३१</p>
<p>चन्द्रावली ः हा बहिणीए ! अन्धम्हि मन्दभाइणी, जाए एक्कबारं बि ण दिट्ठा तुमम् । [हा भगिनि ! अन्धास्मि मन्दभागिनी, यया एकवारमपि न दृष्टा त्वम् ।] १३२</p>
<p>रोहिणी ः हा तिल्लोअसुन्दरि बच्छे ! कहिं गदासि ? [हा त्रिलोकसुन्दरि वत्से ! कुत्र गतासि ?] १३३</p>
<p>पौर्णमासी ः हन्त ! शतकोटिकठोरास्मि, यदद्यापि जीवामि । १३४</p>
<p>रोहिणी (सधैर्यम्) ः पिअसहि जसोए ! तप्प[इ] बाढं चन्दाअली, ता सोअं मुक्किअ आस्सासिअदु । [प्रियसखि यशोदे ! तप्यते बाढं चन्द्रावली, तत्शोकं मुक्त्वा आश्वास्यताम् ।] १३५</p>
<p>यशोदा (चन्द्रावलीमालिङ्ग्य) ः अम्म ! मा झीणेहि अप्पडिकादब्बो एसो अत्थो । [अम्ब ! मा क्षीणा भव, अप्रतिकर्तव्य एषोऽर्थः ।] १३६</p>
<p>पद्मा (सव्यतः प्रेक्ष्य साश्चर्यम्) ः का एसा अ[उ]रुब्बरूबा दिट्ठपुब्बात्ति पडिभादि ? (इत्युपसृत्य सास्रम्) सुन्दरि ! तुमं पेक्खिअ पिअसहीं ललिदं सुमरन्ती पेम्मघुम्मिदम्हि । [का एषा अपूर्वरूपा दृष्टपूर्वेति प्रतिभाति ? सुन्दरि ! त्वां प्रेक्ष्य प्रियसखीं ललितां स्मरन्ती प्रेमघूर्णितास्मि ।] १३८</p>
<p>ललिता (सगद्गदम्) ः सहि ! अबि णाम पोमासि ? [सखि ! अपि नाम पद्मासि ?] १३९</p>
<p>पद्मा (सावेगम्) ः हन्त ! कधं ललिदा जेब्ब ! [हन्त ! कथं ललितैव !] (इति भुजाभ्यां गृह्णाति ।) १४०</p>
<p>ललिता (गाढं परिष्वज्य सास्रम्) ः पिअसहि चन्दाअली कीम दे बिजुत्ता ? [प्रियसखि, चन्द्रावली कस्मात्ते वियुक्ता ?] १४१</p>
<p>पद्मा ः सहि मन्दभाइणी म्हि । [सखि, मन्दभागिनी अस्मि ।] १४२</p>
<p>कञ्चुकी ः इदं भगवत्या रोहिण्या मन्दिरम् । तदत्र प्रविशतां भट्टिन्यौ । १४३</p>
<p>उभे ः णूणं राउलाणीए बन्दनस्स आणीदम्ह । [नूनं राज्ञ्या वन्दनायानीताः स्म ।] १४४</p>
<p>रोहिणी ः भाबदि ! का क्खु एसा ललिदा बिब्भममुप्पादेहि ? [भगवति ! का खल्वेषा ललिता विभ्रममुत्पादयति ?] १४५</p>
<p>पौर्णमासी (सवैयाग्र्यम्) ः हन्त ! पश्यत, सैवेयं राधिकायाः प्राणसखी । १४६</p>
<p>(इति सर्वाः पुरो धावन्ति ।) १४७</p>
<p>ललिता ः अम्महे ! कधं गोउलेसरीपमुहमेदं सब्बं जेब्ब गोउलबन्धुउलं ! [आश्चर्यं ! कथं गोकुलेश्वरीप्रमुखमिदं सर्वमेव गोकुलबन्धुकुलं !] १४८</p>
<p>(सर्वाः साक्रन्दमुत्थाप्य कण्ठे गृह्णन्ति ।) १४९</p>
<p>चन्द्रावली ः हा सहि ललिदे ! पराणं धारेसि ? [हा सखि ललिते ! प्राणं धारयसि ?] (इत्यालिङ्गति ।) १५०</p>
<p>ललिता (सहर्षाद्भुतम्) ः कधं पिअसही चन्दाअली । (इत्यालिङ्ग्य) एसो अमिअसाअरे दिब्बचिन्तामणिलाहो, जो क्खु गोउलकुडुम्बेसु तुम्हसङ्गमो । [कथं प्रियसखी चन्द्रावली ? एष अमृतसागरे दिव्यचिन्तामणिलाभः, यः खलु गोकुलकुटुम्बेसु त्वत्सङ्गमः ।] १५१</p>
<p>चन्द्रावली ः ललिदे ! तुमं जेब्ब सा बहिणी लद्धासि । [ललिते ! त्वमेव सा भगिनी लब्धासि ।] १५२</p>
<p>ललिता ः हा सहि राहे ! तुमं च्चेअ दुल्लहदंसणा संबुत्ता । [हा सखि राधे ! त्वमेव दुर्लभदर्शना संवृत्ता ।] १५३</p>
<p>पद्मा (चन्द्रावलीमालिङ्ग्य) ः हा पिअसहि ! दिट्ठिआ दिट्ठासि । [हा प्रियसखि ! दिष्ट्या दृष्टासि ।] १५४</p>
<p>पौर्णमासी ः पश्येयं रुक्मिणीमूर्तिः पद्मामाश्लिष्य बाष्पैर्विर्द्रवन्तीव लक्ष्यते । १५५</p>
<p>ललिता (सविस्मयम्) ः भाबदि ! पिअसही चन्द्राअली जेब्ब किं क्खु रुप्पिणी त्ति सुणीअदि ? [भगवति, प्रियसखी चन्द्रावली एव किं खलु रुक्मिणीति श्रूयते ?] १५६</p>
<p>पौर्णमासी ः अथ किम् । १५७</p>
<p>ललिता ः तदो सूरदिण्णा अब्बाईणा सच्चभामा णाम कुमरी कधमिमाए दुक्खणिदाणं त्ति पसिद्धी ? [तदा सूर्यदत्ता अर्वाचीना सत्यभामा नाम कुमारी कथमस्या दुःखनिदानमिति प्रसिद्धिः ?] १५८</p>
<p>पौर्णमासी ः वत्से चन्द्रावलि ! तालाङ्कमातुर्मुखादस्माभिरपि तवाधिराकर्णितः । तदद्य मा चिन्तय । १५९</p>
<p>यशोदा ः बच्छे ! राहीठाणे तुमं बट्टसि, ता दाणिमम्हाणं पुरदो का दे चिन्ता णाम ? [वत्से ! राधास्थाने त्वं वर्तसे, तदिदानीमस्माकं पुरतः का ते चिन्ता नाम ?] १६०</p>
<p>चन्द्रावली ः सहि ललिदे ! सुणाहि । [सखि ललिते ! शृणु ।] (इति संस्कृतेन)</p>
<p>अपि प्राणेभ्यो मे भवितुमुचितो यः प्रियतमः</p>
<p>स सौन्दर्यालोकः क्षणमपि ययौ नाक्षिपदवीम् ।</p>
<p>दुरन्ताधिश्रेणीवितरणविधौ यः खलु कृती</p>
<p>स साक्षादत्रासीदहह सहबासी मम परः ॥१७॥</p>
<p>(प्रविश्य सम्भ्रान्ता बकुला ।)</p>
<p>बकुला ः देइ ! मए पुणो पुणो णिबारिदाबि सप्पभीसणं कालिअदहं सप्पदि सच्चा । १६३</p>
<p>पौर्णमासी ः दिष्ट्या पद्मिनीहृदुत्तापिका शीतवातावली व्यालानामाननबिले विलीना । [देवि ! मया पुनः पुनः निवारितापि सर्पभीषणं कालियह्रदं सर्पति सत्या ।] १६४</p>
<p>बकुला ः दिट्ठं मए, णाबुन्दाबिण्णत्तो भट्टा बिम्हलो बिअ णमणुसप्पदि । [दृष्टं मया, नववृन्दाविज्ञप्तो भर्ता विह्वल इव एनामनुसर्पति ।] १६५</p>
<p>सर्वाः ः अलं विलम्बारम्भेण फणिवासं गच्छेम । (इति स्खलन्त्यो निष्क्रान्ताः ।) १६६</p>
<p>(ततः प्रविशति पिङ्गलयाभ्यर्थमाना राधा ।)</p>
<p>श्रीराधा (संस्कृतेन) ः</p>
<p>परतन्त्रतया समन्ततो, मम रङ्गाय न शार्ङ्गिसङ्गमः ।</p>
<p>धिगिहापि पुनर्वियोगभीर्, मृतिर्वाद्य गतिर्विनिश्चिता ॥१८॥ १६८</p>
<p>पिङ्गला—भट्टदारिए ! ण क्खु एदं साहसं दे जुत्तम् । [भर्तृदारिके ! न खल्विदं साहसं ते युक्तम् ।] १६९</p>
<p>राधा (सावज्ञं) ः</p>
<p>आलि कालिअदहेण दिट्ठिणो</p>
<p>रञ्जणं घणतरङ्गभङ्गिणा ।</p>
<p>सामलुज्जलभुअङ्गमण्डली</p>
<p>सङ्गिणा मह चिरेण किज्ज[इ] ॥१९॥</p>
<p>[आलि कालियह्रदेन दृष्टे</p>
<p>रञ्जनं घनतरङ्गभङ्गिना ।</p>
<p>श्यामलोज्ज्वलभुजङ्गमण्डली</p>
<p>सङ्गिना मम चिरेण क्रियते ॥]</p>
<p>(इति वामाक्षिस्पन्दनमभिनीय सोपालम्भं संस्कृतेन)</p>
<p>मद्वामदृष्टिलूता, परिस्फुरन्ती समन्ततः कृपणा ।</p>
<p>आशाबन्धं तनुते प्राणपतङ्गोपरोधाय ॥२०॥ १७०</p>
<p>पिङ्गला ः आसण्णमङ्गलसंसि एदं, ता मुहुत्तं पडिबालेहि । [आसन्नमङ्गलशंसि एतत्, तत्मुहूर्तं प्रतिपालय ।] १७१</p>
<p>श्रीराधा ः दिट्ठिमक्कडीए आसासे को मे बीसासो ? [दृष्टिमर्कट्या आश्वासे को मे विश्वासः ?] १७२</p>
<p>(ततः प्रविशति नववृन्दया सह श्रीकृष्णः ।) १७३</p>
<p>श्रीकृष्णः ः</p>
<p>गतिर्जाता या मे चिरविरहिणः प्राणशकुनेर्</p>
<p>घनच्छायामेतां परिमलवतीं मूर्तिलतिकाम् ।</p>
<p>क्षिपन्ती सद्यस्त्वं फणिविषकृशानौ कृशतरां</p>
<p>कठोरे नाकार्षीर्मयि किमनुकम्पालवमपि ॥२१॥</p>
<p>(इति ह्रदावगाहमभिनयति ।) १७४</p>
<p>नववृन्दा ः देव ! सर्वानर्थहरोऽयं मणीन्द्रः । (इति हरेर्मणिबन्धे मणिं बध्नाति ।) १७५</p>
<p>श्रीराधा ः हद्धी हद्धी ! कधं मन्दभाइणमिमं जणं दन्दसूआ बि ण डंसन्ति ? [हा धिखा धिक्! कथं मन्दभागिनमिमं जनं दन्दशूका अपि न दशन्ति ?] (इति सर्पाननुसर्पति ।) १७६</p>
<p>श्रीकृष्णः (सम्भ्रमेणोपसृत्य) ः महासाहसिनि ! किमेतदसौष्ठवमनुष्ठितं ? (इति पृष्ठतो भुजाभ्यां कण्ठं गृह्णाति ।) १७७</p>
<p>श्रीराधा (शोकादश्रुतिमभिनीय सानन्दं) ः दिट्ठिआ भुअङ्गजुअलेण बेढिदम्हि । [दृष्ट्या भुजङ्गयुगलेन वेष्टितास्मि ।] (इति स्पर्शसुखमभिनीय) ठाणे समए अबऽरि सब्बं पिअं होदि, जं पण्णाप्फंसोबि सुहाबेदि । [स्थाने समये अपकारि सर्वं प्रियं भवति, यत्पन्नगस्पर्शोऽपि सुखापयति ।] (इति संस्कृतेन)—</p>
<p>कृष्णभुजङ्गमिहाहं विधिनाभिमतं किलानुकूलेन ।</p>
<p>चिररात्राय कृतेयं यात्रा मम यातनावलिभिः ॥२२॥ १७८</p>
<p>नववृन्दा ः दिष्ट्या कृष्णभुजाभिज्ञानमस्याः सम्बभूव । १७९</p>
<p>राधा (दृशं दरोन्मील्य) ः अब्बो ! मणिकन्तिकिम्मीरिदमत्थओ बि एसो भुअङ्गो मं ण दांसदि । [आश्चर्यं ! मणिकान्तिकिर्मीरितमस्तकोऽपि एष भुजङ्गो मां न दशति ।] १८०</p>
<p>नववृन्दा ः</p>
<p>चक्राङ्कितस्य निर्मल</p>
<p>मलयजपरिशीलिनो मणिं दधतः ।</p>
<p>कृष्णभुजगस्य सुभगे</p>
<p>कृष्णभुजस्य च गतो भेदः ॥२३॥ १८१</p>
<p>कृष्णः ः</p>
<p>त्रासितेन्दिरममन्दमाधुरी</p>
<p>कन्दलैर्वपुरपूर्वमुज्झती ।</p>
<p>बन्धुराङ्गि जगदेव किं वृथा</p>
<p>बन्ध्यनेत्रमसि कर्तुमुद्यता ॥२४॥ १८२</p>
<p>राधा (साचिकन्धरमवेक्ष्य) ः हद्धी हद्धी ! हदाबि सुट्ठु जेब्ब हदम्हि, जमिमाए वरागीए किदे एसो तिल्लोअसोक्खऽरी अप्पा सप्पदहे तुए पक्खित्तो । [हा धिखा धिक्! हतापि सुष्ठु एव हतास्मि, यदनया वराक्याः कृते एष त्रिलोकसौख्यकारी आत्मा सर्पह्रदे त्वया प्रक्षिप्तः ।] १८३</p>
<p>कृष्णः (तीरमासाद्य राधाहस्तेर्रत्नमाबध्नन्सोपालम्भस्मितम्) ः</p>
<p>भजन्ती निष्कृपे रागाद्भोगिनां स्वयमाशिषः ।</p>
<p>भोगिनं मां किमाशीर्भ्यस्त्वं वारयितुमुद्यता ॥२५॥ १८४</p>
<p>यशोदा ः हन्त हन्त ! अदिक्कन्तो बि सो हदासो कालिओ मह मन्दभाइणीए किदे पुणो बि पराबुत्तो । [अतिक्रान्तोऽपि स हताशः कालियो मम मन्दभागिन्याः कृते पुनरपि परावृत्तः ।] १८५</p>
<p>नववृन्दा (स्वगतं) ः राधापारवश्यबाधानिरोधाय मया प्रणीतेयं चातुरी सिद्धा बभूव । (प्रकाशम्) हन्त परमार्याः ! समाश्वसित समाश्वसित, खेदं मुञ्चत, यदेष सत्यामुत्तार्य तटीमवाप नागारिकेतुः । १८६</p>
<p>सर्वाः (सगद्गदम्) ः बाढं, मङ्गलं मङ्गलम् । (इति धैर्यं नाटयन्ति ।) १८७</p>
<p>नेपथ्ये ः</p>
<p>त्रिभुवनगुरुमग्रेकृत्य राजीवयोनिं</p>
<p>कलयितुमधिमौलिं सत्वरः सात्वतानाम् ।</p>
<p>विशति पुरमपर्णापूर्णपार्श्वः पुरस्ताद्</p>
<p>वृषवरमधिरूढः खण्डशीतांशुचूडः ॥२६॥ १८८</p>
<p>नववृन्दापश्यत पश्यत ! गिरीन्द्रनन्दिनीजीवितबन्धोरानन्दनाय मुकुन्दः पुरस्तादयं साधयति ।</p>
<p>(सर्वाः कृष्णं दूरतः समीक्ष्य हर्षां नाटयन्ति ।) १८९</p>
<p>पौर्णमासी ः नववृन्दे ! क्व ते प्राणसखी सत्या ? १९०</p>
<p>नववृन्दा ः पुरस्ताद्वासन्तीमण्डपे । १९१</p>
<p>पौर्णमासी ः हरेः परोक्षमेव सत्यां सत्वरं कुण्डिने प्रेषयामः । १९२</p>
<p>मुखरा ः अहं गदुअ णमाणेमि । (इति परिक्रामति ।) १९३</p>
<p>(प्रविश्य पिङ्गलया सह राधा ।) १९४</p>
<p>श्रीराधा ः हला ! कॉ एत्थ जप्पन्ति ? [सखि का अत्र जल्पन्ति ?] १९५</p>
<p>पिङ्गला ः मिलिदाइं देईए रुप्पिणीए कुडुम्बाइं तुममक्खिबन्ति । [मिलितानि देव्या रुक्मिण्या कुटुम्बानि त्वामाक्षिपन्ति ।] १९६</p>
<p>श्रीराधा ः हा मरणं बि मे दुल्लहं ! [हा मरणमपि मे दुर्लभम् ।] (इति वक्त्रमावृत्य रोदिति ।) १९७</p>
<p>(मुखरा दूरतः प्रेक्ष्य सचमत्कारं परावर्तते ।) १९८</p>
<p>पौर्णमासी ः मुखरे, किं निवृत्तासि ? १९९</p>
<p>मुखरा ः भाबदि ! किंपि बत्तुकामा बि सङ्केमि । [भगवति ! किमपि वक्तुकामापि शङ्के ।] २००</p>
<p>पौर्णमासी ः मुग्धे ! कृतं शङ्कया विश्रब्धमुच्यताम् । २०१</p>
<p>मुखरा (सास्रगद्गदं कर्णे) ः एब्बं णेदं [एवमेतत।] २०२</p>
<p>पौर्णमासी (सोपालम्भं) ः प्रलापिनि ! तूष्णीं भव । कुतस्ते तादृशं भागधेयं ? २०३</p>
<p>यशोदा ः भाबदि ! किं भणादि एसा ? [भगवति, किं भणति एषा?] २०४</p>
<p>पौर्णमासी ः गोकुलेश्वरि ! बाढमसम्भाव्यम् । २०५</p>
<p>(मुखरा पुनः कर्णे लगति ।) २०६</p>
<p>पौर्णमासी ः मूढे ! ज्ञातं ज्ञातम् । महारत्नेनैव भ्रान्तासि कृता । २०७</p>
<p>मुखरा ः णत्तिणि ललिदे ! तुममाअदुअ पेच्छ । [नप्त्रि ललिते ! त्वमागत्य पश्य ।] २०८</p>
<p>(ललिता पौर्णमासीमुखमीक्षते ।) २०९</p>
<p>पौर्णमासी ः गच्छामस्तत्र को दोषः ? (इति सर्वाः परिक्रामन्ति ।) २१०</p>
<p>पौर्णमासी (ललितामुखराभ्यां सह किञ्चिदग्रे गत्वा सौत्सुक्यम्) ः कथमलक्ष्यमाणसर्वाङ्गापि वराङ्गी मदन्तरे कारुण्यमुन्मीलयन्ती कञ्चित्चमत्कारमारोपयति । २११</p>
<p>ललिता (सन्निधाय सगद्गदं) ः अ[इ] मन्दोअरि ! किं रोअसि ? [अयि मन्दोदरि ! किं रोदिषि ?] २१२</p>
<p>राधिका (मुखादञ्चलमपास्य, सविक्रोशम्) हा हा कधं पिअसही मे ललिदा । हा कधं बच्चला भावदी । हा कधमज्जिआ मुहरा । [हा हा कथं प्रियसखी मे ललिता । हा कथं वत्सहा भगवती । हा कथमार्या मुखरा ।] (इत्यानन्देन घूर्णन्ती भूमौ स्खलति ।) २१३</p>
<p>पौर्णमासी ः अहह ! भोः कथं वत्सैव सा मे राधिका । (इत्युच्चैराक्रन्दति ।) २१५</p>
<p>मुखरा ः णत्तिणि ! पुणो बि लब्धासि । [नप्त्रि, पुनरपि लब्धासि । ] (इत्युन्मादं नाटयति ।) २१६</p>
<p>यशोदा (रोहिण्या सह धावन्ती सगद्गदं) ः हा बच्छे ! जीअसि ? [हा वत्से, जीवसि ?] (इति मुखं चुम्बति ।) २१७</p>
<p>चन्द्रावली (सोत्कम्पम्) ः किं क्खु मम बहिणी राही च्चेअ एसा ? [किं खलु मम भगिनी राधा एव एषा ?] (इति स्खलन्ती कण्ठे गृह्णाति ।) २१८</p>
<p>पौर्णमासी ः अहो तीव्रतृष्णार्तानां मरुजाङ्गले पानककुल्या स्वयमेवोन्मीलिता । २१९</p>
<p>राधा (सर्वासां पादानभिवाद्य सोत्कण्ठम्) कुसलिणी किं मे बहिणी चन्दाअली । [कुशलिनी किं मे भगिनी चन्द्रावली ।] २२०</p>
<p>चन्द्रावली (गाढं परिष्वज्य) ः बहिणी एसाम्हि दुज्जणीहतचन्दाअलिआ । [भगिनी, एषास्मि दुर्जनी हतचन्द्रावलिका ।] (इति रोदिति) २२१</p>
<p>र्âधिका (सानन्दं ससम्भ्रमं पादयोः पतन्ती) हद्धि हद्धि, बिडम्बिदह्मि हददेब्बेण । [हा धिक्! हा धिक्! विडम्बितास्मि हतदैवेन ।] २२२</p>
<p>(इति प्रविशति श्रीकृष्णः) २२३</p>
<p>श्रीकृष्णः (सानन्दम्) चिरेणाद्य गोकुलवासिनामिवात्मानमभिमन्यमानः प्रमोदमुग्धोऽस्मि । २२४</p>
<p>यशोदा (कृष्णमभिमृश्य) ः जाद ! दिट्ठिआ बहूदुदिओ सप्पदहादो खेमी णिक्कन्तोसि । [जात ! दिष्ट्या वधूद्वितीयः सर्पह्रदात्क्षेमी निष्क्रान्तोऽसि ।] २२५</p>
<p>नववृन्दा ः गोकुलेश्वरि ! मायामयी सेयं भुजङ्गसंहतिः । (सर्वे स्मितं कुर्वन्ति ।) २२६</p>
<p>ललिता ः हला राहे ! कहिं बिसाहा ? [सखि राधे ! कुत्र विशाखा ?] २२७</p>
<p>नववृन्दा ः पश्येयं विशाखा निजनिर्झरादुत्थाय सानन्दमायाति । २२८</p>
<p>(सर्वाः प्रत्युद्गमा विशाखामालिङ्गन्ति ।</p>
<p>विशाखा गुरूणां पादानभिवन्द्य राधामालिङ्गति ।) २२९</p>
<p>ललिता ः हा सहि बिसाहे ! किं पुणो बि दिट्ठासि । [हा सखि विशाखे ! किं पुनरपि दृष्टासि ।] (इत्युभे गाढमालिङ्गतः ।) २३०</p>
<p>चन्द्रावली (जनान्तिकम्) ः भावदि ! बहिणीए करं गेण्हिदुं मह बाणेण अब्भत्थीअदु&hellip; अज्जौत्तो । [भगवति ! भगिन्याः करं ग्रहीतुं मम वचनेन अभ्यर्थ्यतामार्यपुत्रः ।] २३१</p>
<p>पौर्णमासी ः वत्से ! दाक्षिण्यभाजां मूर्धन्यासि । तदाकर्णय—</p>
<p>एषा साध्वी चिरमुदयते देवि दैवी प्रसिद्धिर्</p>
<p>विन्यस्तायां मधुरिपुकरे राधिकायां भवत्या ।</p>
<p>धिन्वन्भावी भुवनमनयोः प्रेमसौभाग्यघण्टा</p>
<p>निर्घोषाख्यः परिणयविधौ रत्नधाराभिषेकः ॥२७॥ २३२</p>
<p>चन्द्रावली (सहर्षम्) ः अज्जे ! मह बि एसो च्चेअ कामो । ता गोउलेसरीए समं सम्पादीअदु । २३३</p>
<p>(पौर्णमासी यशोदामावेदयति ।) २३४</p>
<p>यशोदा ः जाद ! बच्छा चन्दाअली किं पि अब्डत्थेदि । [जात ! वत्सा चन्द्रावली किमपि अभ्यर्थयति ।] २३५</p>
<p>श्रीकृष्णः ः अम्ब ! कथय, कमस्याः परिपूरयिष्याम्यभिलाषं ? २३६</p>
<p>यशोदा ः एब्बं णेदम् । [एवमेतत।] २३७</p>
<p>श्रीकृष्णः ः अम्ब ! यथाज्ञापयति । (इत्युपसृत्य जनान्तिकम्) देवि ! दुर्वहोऽयं गरीयान्महाभारः । तदितोऽन्यदाज्ञापय । २३८</p>
<p>चन्द्रावली (सप्रणयेर्ष्याम्) ः ठाणे बिज्झसि, जं लद्धकण्डोसि । (इति राधां करे धृत्वा) पुण्डरीकक्ख ! एसा मे बहिणी अम्हसऽसादो बि तुए प[उ]रपेम्मेण संभाअणिज्जा । [स्थाने बिभेषि, यत्लब्धकाण्डोऽसि । पुण्डरीकाक्ष ! एषा मे भगिनी अस्मत्सकाशादपि त्वया प्रचुरप्रेम्णा सम्भावनीया ।] २३९</p>
<p>श्रीकृष्णः (नीचैः) ः देवि ! कस्ते प्रसादं नाभिनन्दति ? (इति सादरं गृह्णाति ।) २४०</p>
<p>नेपथ्ये ः</p>
<p>उद्दिश्यमानसरणिर्ननु रैवतेन</p>
<p>गोवर्धनस्य करसम्भृतवामपाणिः ।</p>
<p>भल्लूकमल्लवदनादुपलभ्य वार्तां</p>
<p>विन्ध्यो मुकुन्दनगरीं नगराडुपैति ॥२८॥ २४१</p>
<p>पौर्णमासी ः पश्यत पश्यत—</p>
<p>धृतहलधरपाणिः पर्ववेदीमपूर्वां</p>
<p>प्रविशति वसुदेवो वृष्टिवीरैः परीतः ।</p>
<p>यदुकुलरमणीनां श्रेणिभिः सेव्यमाना</p>
<p>सदयमुपनयन्ती रेवतीं देवकी च ॥२९॥ २४२</p>
<p>नववृन्दा ः पश्यत पश्यत—</p>
<p>भद्राया दक्षिणं पाणिं शैव्यायाः सव्यमुत्सुका ।</p>
<p>कराभ्यां गृह्णती श्यामा पुरस्तादियमाययौ ॥३०॥ २४३</p>
<p>नेपथ्ये ः</p>
<p>विनीते राधायाः परिणयविधानानुमतिभिः</p>
<p>स्वयं देव्या तस्मिन्पितुरिह निबन्धे मुदितया ।</p>
<p>कुमारीणां तासामयमुपनयन्षोडश कृती</p>
<p>सहस्राणि स्मेरः प्रविशति शताढ्यानि गरुडः ॥३१॥ २४४</p>
<p>यशोदा ः अम्महे ! देब्बस्स एकदा सब्बदोमुही अणुऊलदा । [आश्चर्यं दैवस्यैकदा सर्वतोमुखानुकूलता ।] २४५अ</p>
<p>पौर्णमासी ः पश्यत पश्यत—</p>
<p>दक्षिणतः श्रीदाम्ना, वलितः सुबलेन सव्यतः स्फुरता ।</p>
<p>उपचितपरमानन्दः प्रविशत्ययमग्रतो नन्दः ॥३२॥ २४५ब्</p>
<p>(प्रविश्य यथानिर्दिष्टो नन्दः ।) २४६</p>
<p>नन्दः ः भगवति ! चरितार्थोऽस्मि । चिरसम्भृतस्य मनोरथस्य पूरणेन । (इति कृष्णमालिङ्गति ।) २४७</p>
<p>(भगिन्यौ पौर्णमासीमन्तराकृत्य गोपेन्द्रं प्रणमतः) २४८</p>
<p>नन्दः ः वत्से, परस्परस्य प्राणाधिक्यं भजन्त्यौ सौभाग्यवत्यौ भूयासम् । २४९</p>
<p>पौर्णमासी ः</p>
<p>निखिलसतीनां वृन्दैररुन्धतीयं निरुन्धती पदवीम् ।</p>
<p>अनवाप्तव्रतलोपा, लोपामुद्रायसौ मिलति ॥३३॥ २५०</p>
<p>नववृन्दा ः</p>
<p>गीर्वाणाधिपतिः पुलोमतनयां ऋद्धिं सखा धूर्जटेर्</p>
<p>धूमोर्णामरविन्दबान्धवसुतो गौरीमपामीश्वरः ।</p>
<p>त्वाष्ट्रीं चण्डरुचिः शिवां मरुदसौ स्वाहां कृशानुस्तथा</p>
<p>चन्द्रः पश्यत रोहिणीमुपनयन्प्रापद्यते द्वारकाम् ॥३४॥ २५१</p>
<p>नेपथ्ये ः</p>
<p>सैरिन्ध्रीयं सुगन्धान्प्रणयति विविधानङ्गरागप्रबन्धान्</p>
<p>दामान्यग्रे सुदामा मुदितमतिरसौ भूरिशो निर्मिमीते ।</p>
<p>भङ्गीभिर्वायकोऽयं रुचिमिह रचयत्यम्बराणां वराणां</p>
<p>पूर्णानन्दाभिघूर्णत्परिजनगहना द्वारकोल्लालसीति ॥३५॥ २५२</p>
<p>ललिता ः बिसाहे! बाढं किदत्थासि पुणो बि दोणं सङ्गममहूसवदंसणेण । [विशाखे! बाढं कृतार्थासि पुनरपि द्वयोः सङ्गममहोत्सवदर्शनेन ।] २५३</p>
<p>पौर्णमासी ः यशोदामातः, उपस्थितोऽयं सर्वोऽभिषेकसम्भारः । तदलङ्क्रियतां प्रथमं राधया सह पर्ववेदी ततः क्रमेण कुमारीभिश्च । २५४</p>
<p>कृष्णः (सर्वमभिनन्द्य जनान्तिकम्) प्राणेश्वरि राधे प्रार्थयस्व किमतः परं ते प्रियं करवाणि । (इत्यारभ्य) २५५</p>
<p>राधिका (सानन्दं संस्कृतेन) ः</p>
<p>सख्यस्ता मिलिता निसर्गमधुरप्रेमाभिरामीकृता</p>
<p>यामी मे समगंस्तु संस्तववती श्वश्रूश्च गोष्ठेश्वरी ।</p>
<p>वृन्दारण्यनिकुञ्जधाम्नि भवता सङ्गोऽयं रङ्गवान्</p>
<p>संवृत्तः किमतः परं प्रियतरं कर्तव्यमत्रास्ति मे ॥३६॥ २५६</p>
<p>तथापीदमस्तु—</p>
<p>चिरादाशामात्रं त्वयि विरचयन्तः स्थिरधियो</p>
<p>विदध्युर्ये वासं मधुरिमगभीरे मधुपुरे ।</p>
<p>दधानः कैशोरे वयसि सखितां गोकुलपतेः</p>
<p>प्रपद्येथास्तेषां परिचयमवश्यं नयनयोः ॥३७॥ २५७</p>
<p>किं च—</p>
<p>या ते लीलारसपरिमलोद्गारिवन्यापरीता</p>
<p>धन्या क्षौणी विलसति वृता माथुरी माधुरीभिः ।</p>
<p>तत्रास्माभिश्चटुलपशुपीभावमुग्धान्तराभिः</p>
<p>संवीतस्त्वं कलय वदनोल्लासिवेणुर्विहारम् ॥३८॥ २५८</p>
<p>श्रीकृष्णः ःप्रिये तथास्तु । २५९</p>
<p>राधिका—कधं बिअ ?</p>
<p>(कृष्णः स्थगितमिवापसव्यतो विलोकते ।) २६०</p>
<p>(प्रविश्य गार्ग्या सहापटीक्षेपेण एकानंशा ।)</p>
<p>एकानंशा—सखि राधे ! मात्र संशयं कृथाः । यतो भवत्यः श्रीमति गोकुले तत्रैव वर्तन्ते किन्तु मयैव कालक्षेपणार्थमन्यथा प्रपञ्चितम् । तदेतन्मनस्युअन्भूयताम् । कृष्णोऽप्येष तत्र गत एव प्रतीयताम् । २६१</p>
<p>गार्गी (स्वगतम्) ः फलिदं मे तातमुहादो सुदेन । २६२</p>
<p>(श्रीराधा प्रणिधाय वैवश्यं नाटयति ।) २६३</p>
<p>गार्गी—सहि ! समस्ससीहि समस्ससीहि ।</p>
<p>(श्रीराधा समाश्वास्य तिर्यक्कृष्णमवलोकते ।) २६४</p>
<p>श्रीकृष्णः ः प्रिये ! भूयः किं ते प्रियं करवाणि । २६५</p>
<p>श्रीराधा ः (स्मितं कृत्वा) बहिरङ्गजनालक्षतया श्रीगोकुलमपि स्वस्वरूपैरलङ्करवामेति ॥ २६६</p>
<p>श्रीकृष्णः ः प्रिये ! तथास्तु । तदेहि, स्वसुस्तवाभ्यर्थनामबन्ध्यां करवावः ।</p>
<p>(इति सर्वैरावृतौ निष्क्रान्तौ) २६७</p>
<p>(इति निष्क्रान्ताः सर्वे)</p>
<p>इति श्रीश्रीललितमाधवनाटके</p>
<p>पूर्णमनोरथो नाम</p>
<p>दशमोऽङ्कः</p>
<p>॥१०॥</p>
<p>******************************************************</p>
<p>नाटके समुचितामपीश्वरः स्वैरमप्रकटयन्नुदात्तताम् ।</p>
<p>अत्र मन्मथमनोहरो हरिर्लीलया ललितभावमाययौ ॥ २६९</p>
<p>पूर्णं कलाचतुःषष्ठ्या लक्षणैर्भूषणैरपि ।</p>
<p>भजन्तु श्रितगान्धर्वं धीरा ललितमाधवम् ॥ २७०</p>
<p>नन्देषु वेदेन्दुमिते शकाब्दे</p>
<p>शुक्रस्य मासस्य तिथौ चतुर्थ्याम् ।</p>
<p>दिने दिनेशस्य हरिं प्रणम्य</p>
<p>समापयं भद्रवने प्रबन्धम् ॥ २७१</p>
<p>तटस्थेनापि गम्भीरे रसस्रोतसि यन्मया ।</p>
<p>सर्वतोमुखमाकीर्णं तत्क्षमध्वं मनीषिणः ॥ २७२</p>
<p>***************************************************************</p>
<p>]</p>

  </div>
</article>


        

        



    <aside class="card border noPrint" id="section-tree-item-kAvyam_rUpakam_gauDIyam_rUpagosvAmI_shrIlalitamAdhavanATakam_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/kAvyam/rUpakam/gauDIyam/rUpagosvAmI/shrIlalitamAdhavanATakam/">श्रीललितमाधवनाटकम् </a>
            <a data-toggle="collapse" href="#section-tree-item-body-kAvyam_rUpakam_gauDIyam_rUpagosvAmI_shrIlalitamAdhavanATakam_md" role="button" aria-expanded="false" aria-controls="section-tree-item-body-kAvyam_rUpakam_gauDIyam_rUpagosvAmI_shrIlalitamAdhavanATakam_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-kAvyam_rUpakam_gauDIyam_rUpagosvAmI_shrIlalitamAdhavanATakam_md" class="card-body p-0 collapse">
            
            <li>author: श्रीरूपगोस्वामिः</li>
            
            <li>books contributor: राष्ट्रियसंस्कृतविश्वविद्यालयः, तिरुपतिः</li>
            
            <li>domain: साहित्यम्</li>
            
            <li>draft: false</li>
            
            <li>iscjklanguage: false</li>
            
            <li>serial no.: Ebharati-2898</li>
            
            <li>source_url: https://www.ebharatisampat.in/read_chapter.php?bookid=NjU5ODM1MDExNzkxODcy</li>
            
            <li>sub-domain: नाटकम्</li>
            
            <li>title: श्रीललितमाधवनाटकम्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
