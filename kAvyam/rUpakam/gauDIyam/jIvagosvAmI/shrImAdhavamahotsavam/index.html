<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | श्रीमाधवमहोत्सवम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/kAvyam/rUpakam/gauDIyam/jIvagosvAmI/shrImAdhavamahotsavam/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/kAvyam/rUpakam/gauDIyam/jIvagosvAmI/shrImAdhavamahotsavam/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/kAvyam/rUpakam/gauDIyam/jIvagosvAmI/shrImAdhavamahotsavam/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="श्रीमाधवमहोत्सवम्">
  <meta property="og:description" content="[[श्रीमाधवमहोत्सवम्	Source: EB]]
[
श्रीश्रीलजीवगोस्वामिप्रभुपादविरचितं
श्रीमाधवमहोत्सवम्
श्रीराधाश्यामसुन्दराभ्यां नमः
(१)
प्रथम उल्लासः
उत्सुकराधिकः
जीयाद्विकीर्णा किरणावली हरेः
श्रीराधिकाभागभिषेकवारिणा ।
आसारिणी यारुचदालिलोचनैः
सार्धं मयूरैरिव मेघसंहतिः ॥
॥१.१॥
जीयतां स्वभजनामृतान्धसां
चित्तविष्णुपदवृन्दनन्दिना ।
श्रीशचीस्तनजसिन्धुबन्धुना
हारिगौररुचिना हरीन्दुना ॥
॥१.२॥
अङ्घ्रियुग्ममिह सारसारस
स्पर्धि मूर्धनि दधातु मामके ।
यः सनातनतया स्म विन्दते
वृन्दकावनममन्दमन्दिरम् ॥
॥१.३॥
यस्य शासनबलात्कृताविह
प्रावृतं स्वयममुष तुष्यतः ।
रूपनाममहितस्य मत्प्रभोः
प्रीणतां करुणया हरेः प्रियाः ॥
॥१.४॥
प्रश्रितोऽयमनुयाचते जनस्
त्वं स्वतः प्रभुनिदेशभारति ।
तन्महामहविभाविवैभवैर्
आविरेधिनवकाव्यरूपिणी ॥
॥१.५॥
पातु मां पितृतया कृपान्वितस्
तत्प्रभुद्वयसहोदरप्रथः ।
यो विभाति रघुनाथदासता
ख्यातिभिर्जगति साधुवल्लभः ॥
॥१.६॥">
  <meta property="og:locale" content="en_us">
  <meta property="og:type" content="article">
    <meta property="article:section" content="kavyam">

  <meta itemprop="name" content="श्रीमाधवमहोत्सवम्">
  <meta itemprop="description" content="[[श्रीमाधवमहोत्सवम्	Source: EB]]
[
श्रीश्रीलजीवगोस्वामिप्रभुपादविरचितं
श्रीमाधवमहोत्सवम्
श्रीराधाश्यामसुन्दराभ्यां नमः
(१)
प्रथम उल्लासः
उत्सुकराधिकः
जीयाद्विकीर्णा किरणावली हरेः
श्रीराधिकाभागभिषेकवारिणा ।
आसारिणी यारुचदालिलोचनैः
सार्धं मयूरैरिव मेघसंहतिः ॥
॥१.१॥
जीयतां स्वभजनामृतान्धसां
चित्तविष्णुपदवृन्दनन्दिना ।
श्रीशचीस्तनजसिन्धुबन्धुना
हारिगौररुचिना हरीन्दुना ॥
॥१.२॥
अङ्घ्रियुग्ममिह सारसारस
स्पर्धि मूर्धनि दधातु मामके ।
यः सनातनतया स्म विन्दते
वृन्दकावनममन्दमन्दिरम् ॥
॥१.३॥
यस्य शासनबलात्कृताविह
प्रावृतं स्वयममुष तुष्यतः ।
रूपनाममहितस्य मत्प्रभोः
प्रीणतां करुणया हरेः प्रियाः ॥
॥१.४॥
प्रश्रितोऽयमनुयाचते जनस्
त्वं स्वतः प्रभुनिदेशभारति ।
तन्महामहविभाविवैभवैर्
आविरेधिनवकाव्यरूपिणी ॥
॥१.५॥
पातु मां पितृतया कृपान्वितस्
तत्प्रभुद्वयसहोदरप्रथः ।
यो विभाति रघुनाथदासता
ख्यातिभिर्जगति साधुवल्लभः ॥
॥१.६॥">
  <meta itemprop="wordCount" content="17126">
  <meta name="twitter:card" content="summary">
  <meta name="twitter:title" content="श्रीमाधवमहोत्सवम्">
  <meta name="twitter:description" content="[[श्रीमाधवमहोत्सवम्	Source: EB]]
[
श्रीश्रीलजीवगोस्वामिप्रभुपादविरचितं
श्रीमाधवमहोत्सवम्
श्रीराधाश्यामसुन्दराभ्यां नमः
(१)
प्रथम उल्लासः
उत्सुकराधिकः
जीयाद्विकीर्णा किरणावली हरेः
श्रीराधिकाभागभिषेकवारिणा ।
आसारिणी यारुचदालिलोचनैः
सार्धं मयूरैरिव मेघसंहतिः ॥
॥१.१॥
जीयतां स्वभजनामृतान्धसां
चित्तविष्णुपदवृन्दनन्दिना ।
श्रीशचीस्तनजसिन्धुबन्धुना
हारिगौररुचिना हरीन्दुना ॥
॥१.२॥
अङ्घ्रियुग्ममिह सारसारस
स्पर्धि मूर्धनि दधातु मामके ।
यः सनातनतया स्म विन्दते
वृन्दकावनममन्दमन्दिरम् ॥
॥१.३॥
यस्य शासनबलात्कृताविह
प्रावृतं स्वयममुष तुष्यतः ।
रूपनाममहितस्य मत्प्रभोः
प्रीणतां करुणया हरेः प्रियाः ॥
॥१.४॥
प्रश्रितोऽयमनुयाचते जनस्
त्वं स्वतः प्रभुनिदेशभारति ।
तन्महामहविभाविवैभवैर्
आविरेधिनवकाव्यरूपिणी ॥
॥१.५॥
पातु मां पितृतया कृपान्वितस्
तत्प्रभुद्वयसहोदरप्रथः ।
यो विभाति रघुनाथदासता
ख्यातिभिर्जगति साधुवल्लभः ॥
॥१.६॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/kAvyam\/rUpakam\/gauDIyam\/jIvagosvAmI\/shrImAdhavamahotsavam\/".replace(basePath, "/");
  pageVars.pageParams = {};
  pageVars.pageSource = "kAvyam\/rUpakam\/gauDIyam\/jIvagosvAmI\/shrImAdhavamahotsavam.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/kAvyam/rUpakam/gauDIyam/jIvagosvAmI/shrImAdhavamahotsavam/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/kAvyam/rUpakam/gauDIyam/jIvagosvAmI/shrImAdhavamahotsavam/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/kAvyam/rUpakam/gauDIyam/jIvagosvAmI/shrImAdhavamahotsavam/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/kAvyam/rUpakam/gauDIyam/jIvagosvAmI/shrImAdhavamahotsavam/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/kAvyam/rUpakam/gauDIyam/jIvagosvAmI/shrImAdhavamahotsavam/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/kAvyam/rUpakam/gauDIyam/jIvagosvAmI/shrImAdhavamahotsavam/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/kAvyam/rUpakam/gauDIyam/jIvagosvAmI/shrImAdhavamahotsavam/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/kAvyam/rUpakam/gauDIyam/jIvagosvAmI/shrImAdhavamahotsavam/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/kAvyam/rUpakam/gauDIyam/jIvagosvAmI/shrImAdhavamahotsavam/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/kAvyam/rUpakam/gauDIyam/jIvagosvAmI/shrImAdhavamahotsavam/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/kAvyam/rUpakam/gauDIyam/jIvagosvAmI/shrImAdhavamahotsavam/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/kAvyam/rUpakam/gauDIyam/jIvagosvAmI/shrImAdhavamahotsavam/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/kAvyam/rUpakam/gauDIyam/jIvagosvAmI/shrImAdhavamahotsavam/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/kAvyam/rUpakam/gauDIyam/jIvagosvAmI/shrImAdhavamahotsavam/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/kAvyam/rUpakam/gauDIyam/jIvagosvAmI/shrImAdhavamahotsavam/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/kAvyam/rUpakam/gauDIyam/jIvagosvAmI/shrImAdhavamahotsavam/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/kAvyam/rUpakam/gauDIyam/jIvagosvAmI/shrImAdhavamahotsavam/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/kAvyam/rUpakam/gauDIyam/jIvagosvAmI/shrImAdhavamahotsavam/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/kAvyam/rUpakam/gauDIyam/jIvagosvAmI/shrImAdhavamahotsavam/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/kAvyam/rUpakam/gauDIyam/jIvagosvAmI/shrImAdhavamahotsavam/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/kAvyam/rUpakam/gauDIyam/jIvagosvAmI/shrImAdhavamahotsavam/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/kAvyam/rUpakam/gauDIyam/jIvagosvAmI/shrImAdhavamahotsavam/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/kAvyam/rUpakam/gauDIyam/jIvagosvAmI/shrImAdhavamahotsavam/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/kAvyam/rUpakam/gauDIyam/jIvagosvAmI/shrImAdhavamahotsavam/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/kAvyam/rUpakam/gauDIyam/jIvagosvAmI/shrImAdhavamahotsavam/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/kAvyam/rUpakam/gauDIyam/jIvagosvAmI/shrImAdhavamahotsavam/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/kAvyam/rUpakam/gauDIyam/jIvagosvAmI/shrImAdhavamahotsavam/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/kAvyam/rUpakam/gauDIyam/jIvagosvAmI/shrImAdhavamahotsavam/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/kAvyam/rUpakam/gauDIyam/jIvagosvAmI/shrImAdhavamahotsavam/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/kAvyam/rUpakam/gauDIyam/jIvagosvAmI/shrImAdhavamahotsavam/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/kAvyam/rUpakam/gauDIyam/jIvagosvAmI/shrImAdhavamahotsavam/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/kAvyam/rUpakam/gauDIyam/jIvagosvAmI/shrImAdhavamahotsavam/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/kAvyam/rUpakam/gauDIyam/jIvagosvAmI/shrImAdhavamahotsavam/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/kAvyam/rUpakam/gauDIyam/jIvagosvAmI/shrImAdhavamahotsavam/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/kAvyam/rUpakam/gauDIyam/jIvagosvAmI/shrImAdhavamahotsavam/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/kAvyam/rUpakam/gauDIyam/jIvagosvAmI/shrImAdhavamahotsavam/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/kAvyam/rUpakam/gauDIyam/jIvagosvAmI/shrImAdhavamahotsavam/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/kAvyam/rUpakam/gauDIyam/jIvagosvAmI/shrImAdhavamahotsavam/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/kAvyam/rUpakam/gauDIyam/jIvagosvAmI/shrImAdhavamahotsavam/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/kAvyam/rUpakam/gauDIyam/jIvagosvAmI/shrImAdhavamahotsavam/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/kAvyam/rUpakam/gauDIyam/jIvagosvAmI/shrImAdhavamahotsavam/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/kAvyam/rUpakam/gauDIyam/jIvagosvAmI/shrImAdhavamahotsavam/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/kAvyam/rUpakam/gauDIyam/jIvagosvAmI/shrImAdhavamahotsavam/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/kAvyam/rUpakam/gauDIyam/jIvagosvAmI/shrImAdhavamahotsavam/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/kAvyam/rUpakam/gauDIyam/jIvagosvAmI/shrImAdhavamahotsavam/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> श्रीमाधवमहोत्सवम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="श्रीमाधवमहोत्सवम्">श्रीमाधवमहोत्सवम्</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/kAvyam/rUpakam/gauDIyam/jIvagosvAmI/shrImAdhavamahotsavam.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>[[श्रीमाधवमहोत्सवम्	Source: <a href="https://www.ebharatisampat.in/read_chapter.php?bookid=NDM1NjkyNDExMTAxODcy">EB</a>]]</p>
<p>[</p>
<p><strong>श्रीश्रीलजीवगोस्वामिप्रभुपादविरचितं</strong></p>
<p><em><strong>श्रीमाधवमहोत्सवम्</strong></em></p>
<p><strong>श्रीराधाश्यामसुन्दराभ्यां नमः</strong></p>
<p><strong>(१)</strong></p>
<p><em><strong>प्रथम उल्लासः</strong></em></p>
<p><strong>उत्सुकराधिकः</strong></p>
<p>जीयाद्विकीर्णा किरणावली हरेः</p>
<p>श्रीराधिकाभागभिषेकवारिणा ।</p>
<p>आसारिणी यारुचदालिलोचनैः</p>
<p>सार्धं मयूरैरिव मेघसंहतिः ॥</p>
<p>॥१.१॥</p>
<p>जीयतां स्वभजनामृतान्धसां</p>
<p>चित्तविष्णुपदवृन्दनन्दिना ।</p>
<p>श्रीशचीस्तनजसिन्धुबन्धुना</p>
<p>हारिगौररुचिना हरीन्दुना ॥</p>
<p>॥१.२॥</p>
<p>अङ्घ्रियुग्ममिह सारसारस</p>
<p>स्पर्धि मूर्धनि दधातु मामके ।</p>
<p>यः सनातनतया स्म विन्दते</p>
<p>वृन्दकावनममन्दमन्दिरम् ॥</p>
<p>॥१.३॥</p>
<p>यस्य शासनबलात्कृताविह</p>
<p>प्रावृतं स्वयममुष तुष्यतः ।</p>
<p>रूपनाममहितस्य मत्प्रभोः</p>
<p>प्रीणतां करुणया हरेः प्रियाः ॥</p>
<p>॥१.४॥</p>
<p>प्रश्रितोऽयमनुयाचते जनस्</p>
<p>त्वं स्वतः प्रभुनिदेशभारति ।</p>
<p>तन्महामहविभाविवैभवैर्</p>
<p>आविरेधिनवकाव्यरूपिणी ॥</p>
<p>॥१.५॥</p>
<p>पातु मां पितृतया कृपान्वितस्</p>
<p>तत्प्रभुद्वयसहोदरप्रथः ।</p>
<p>यो विभाति रघुनाथदासता</p>
<p>ख्यातिभिर्जगति साधुवल्लभः ॥</p>
<p>॥१.६॥</p>
<p>यन्निदेशवरवीर्यसम्पदा</p>
<p>सन्मदात्प्रववृते कृताविह ।</p>
<p>हन्त तस्य कृपयैव सन्ततं</p>
<p>यान्तु तोषमपि ते महायशाः ॥</p>
<p>॥१.७॥</p>
<p>पाद्मकार्त्तिकमहिम्नि सूचितं</p>
<p>सुष्ठु मात्स्यमनु यद्विनिश्चितम् ।</p>
<p>वर्णितं प्रभुवराङ्घ्रिपङ्कजैस्</p>
<p>तन्मुदा प्रथयितुं ममोद्यमः ॥</p>
<p>॥१.८॥</p>
<p>राधिकानयननर्मरोचिषा</p>
<p>जीयतां तदभिषेककौतुके ।</p>
<p>माधवेन्दुमपि यत्तु मन्दितं</p>
<p>कुर्वदेव विततान नन्दितम् ॥</p>
<p>॥१.९॥</p>
<p>राधिका व्रजवधूव्रजाधिका</p>
<p>धन्यपुण्यवृषभानुकन्यका ।</p>
<p>शीलनन्दितसलीलमाधवा</p>
<p>सा सुखाकृतसखीषु खेलति ॥</p>
<p>॥१.१०॥</p>
<p>कीर्तिदाविशदकीर्तिभाविनी</p>
<p>भावनद्धवनितालिभिः सह ।</p>
<p>एकदा निजरसालचत्वरं</p>
<p>सा ययौ विधुकलेव कान्तिभिः ॥</p>
<p>॥१.११॥</p>
<p>चित्रसृष्टिकुशलेऽपि वेधसि</p>
<p>स्फारचित्रचयकारुचारुता ।</p>
<p>कीर्तिशुभ्रकिरण्ऽपि गोकुले</p>
<p>व्यूढशुभ्रकिरणालिविभ्रमा ॥</p>
<p>॥१.१२॥</p>
<p>पूर्णपूर्णविधुसारमाधुरीः</p>
<p>पक्षपक्षमिव मुञ्चती बलात।</p>
<p>शासतीव महतः कृपां सति</p>
<p>स्वाङ्गरत्नभृतरुक्मभूषणा ॥</p>
<p>॥१.१३॥</p>
<p>चित्रकल्पलतिकाभ्रमादिव</p>
<p>स्वर्वधूभिरनुलीलमीलिता ।</p>
<p>पूर्णभागपि कलामयात्मतां</p>
<p>श्रीनुतव्रजवधूगणे गता ॥</p>
<p>॥१.१४॥</p>
<p>तुल्यमूल्यवररत्नमालिके</p>
<p>वाङ्गजे महसि रङ्गदा मिथः ।</p>
<p>सद्रसैरिव समाहृतिर्युताप्य्</p>
<p>ऊढनर्मकलित्भिर्विभेदिताः ॥</p>
<p>॥१.१५॥</p>
<p>कृष्णचित्तकमलालयं गता</p>
<p>निर्जितान्यकमलालयस्थितिः ।</p>
<p>कृष्णहार्दसुखहृद्यवारिधौ</p>
<p>शीतदीधितिकलालिसोदरा ॥</p>
<p>॥१.१६॥</p>
<p>ग्लौकलेव सुतनुश्च सर्वदा</p>
<p>नन्यजद्युतिधुराधुरन्धरा ।</p>
<p>सा बभौ कविगिरां गुरुच्छवी</p>
<p>राधिकादिरखिला सखीततिः ॥</p>
<p>॥१.१७॥</p>
<p>(षड्भिः कुलकम्)</p>
<p>विभ्रमोल्लसितमञ्जुशिञ्जिता</p>
<p>रागबन्धमधुरा सखीततिः ।</p>
<p>तां वरालिमभितो विदिद्युते</p>
<p>शृङ्खला हरिकटीपटीमिव ॥</p>
<p>॥१.१८॥</p>
<p>बन्धुरामिह रसालबन्धुना</p>
<p>माधवीमथ विलोक्य माधवीम् ।</p>
<p>आललाप ललितां मदोल्ललां</p>
<p>राधिकाधिकविनोदमोदतः ॥</p>
<p>॥१.१९॥</p>
<p>चित्रपत्रनवगुच्छसुस्तनी</p>
<p>कृष्णभृङ्गलसदङ्गसङ्गिनी ।</p>
<p>माधवोज्ज्वलविलासशालिनी</p>
<p>पश्य भाति भवतीव माधवी ॥</p>
<p>॥१.२०॥</p>
<p>अद्य ते विधुरिहैव देवितः</p>
<p>किं स्वकीयकलया कलावति ।</p>
<p>बालिका सपदि माधवीलता</p>
<p>लालसीति हसितैरियं यतः ॥</p>
<p>॥१.२१॥</p>
<p>कृष्णभृङ्गललिताङ्गमाधवीं</p>
<p>चुम्बभीर्न हि रसालतत्पतेः ।</p>
<p>तस्य लोलदलपाणिकस्य यत्</p>
<p>कारये सपदि पाणिपीडनम् ॥</p>
<p>॥१.२२॥</p>
<p>त्वां निभाल्य सखि मञ्जु मारुतो</p>
<p>ल्लोलपल्लवकराम्रवल्लरी ।</p>
<p>कृष्णमाह्वयति दूरदृश्वरी</p>
<p>कौतुकाय किल कोकिलाकलैः ॥</p>
<p>॥१.२३॥</p>
<p>तेन तेन वचसैव योजितां</p>
<p>नर्मणा ललितयापि राधिकाम् ।</p>
<p>वीक्ष्य सस्मितमुखं विशाखया</p>
<p>तन्मनोरथपथो निरप्रथि ॥</p>
<p>॥१.२४॥</p>
<p>विद्म एव शतधा दृढव्रतां</p>
<p>त्वामिहाद्य बत का हसिष्यति ।</p>
<p>सङ्गृहाण सखि भूषणोचितां</p>
<p>कान्तकान्तनवमाधवीततिम् ॥</p>
<p>॥१.२५॥</p>
<p>देवपूजनमिषेण भाविनी</p>
<p>सा विचित्य कुसुमानि तान्यथ ।</p>
<p>प्रेयसे गुरुकलागुरुर्व्यधाद्</p>
<p>गुम्फितुं पुलकिताङ्गमिङ्गितम् ॥</p>
<p>॥१.२६॥</p>
<p>आस्तृतं कुसुमतुलिकासनं</p>
<p>दासिकाभिरभितः ससम्भ्रमम् ।</p>
<p>विभ्रमेण तदसावभूषयद्</p>
<p>गाङ्गनीरमिव पीतपद्मिनी ॥</p>
<p>॥१.२७॥</p>
<p>सव्यपाणिधृतसूतिसीवनी</p>
<p>सारितानि कुसुमानि राधिका ।</p>
<p>गुम्फतीतरकरेण लीला</p>
<p>गुम्फति स्म सुहृदां मनांसि च ॥</p>
<p>॥१.२८॥</p>
<p>शोणपाणिमुकुलेन पुण्ड्रकं</p>
<p>मण्ड्यते स्म पटु यद्यदेतया ।</p>
<p>तत्तु तन्नखरसोमसीमभाग्</p>
<p>अभ्यगादुदयदृक्षलक्षणम् ॥</p>
<p>॥१.२९॥</p>
<p>तत्र पुष्पजलपूगवर्णिका</p>
<p>भूषणव्यजनशारिशारिकाः ।</p>
<p>सादरं समभिगृह्य सेविकाः</p>
<p>सुन्दरीसमुदयं सिषेविरे ॥</p>
<p>॥१.३०॥</p>
<p>पुष्पचामरचयानुसञ्चरद्</p>
<p>भृङ्गसङ्घमनु तत्तनुरुचिः ।</p>
<p>हारि हारिहरिचूर्णकुन्तलं</p>
<p>स्वर्णवर्णकपटीव वर्ण्यते ॥</p>
<p>॥१.३१॥</p>
<p>राधिकामुखरुचा समं सखी</p>
<p>दृक्चकोरमिथुनैरथामृतम् ।</p>
<p>उद्गिरद्भिरपि सा पपे चिरं</p>
<p>लालसा न मतिशान्तये क्षमा ॥</p>
<p>॥१.३२॥</p>
<p>कर्णपालिरलिवन्नतभ्रुवां</p>
<p>तन्मुखाम्बुजवचोमधून्मदा ।</p>
<p>प्राप नैव विकृतिं तदा दृशो</p>
<p>लास्यमङ्ग सपदि व्यतन्वत ॥</p>
<p>॥१.३३॥</p>
<p>हारवल्लिरभवद्गुणश्रिया</p>
<p>तासु सा कुसुमकर्णिका गिरा ।</p>
<p>काञ्चनाञ्जनशलाकिका रुचा</p>
<p>कृष्णभावमहसा शिरोमणिः ॥</p>
<p>॥१.३४॥</p>
<p>अद्य किं वरसखीसुखाकृतं</p>
<p>केशवं नु कलयाम कानने ।</p>
<p>इत्थमत्र निभृतं मिथो न का</p>
<p>गण्डमण्डिपुलकं बभाषिरे ॥</p>
<p>॥१.३५॥</p>
<p>तां कयापि हरिचापलान्तर</p>
<p>व्यञ्जि नर्म रचितं व्यलोलयत।</p>
<p>पङ्कजस्य मरुदागमस्तदुत्</p>
<p>सङ्गसङ्गतृषितालिनीमिव ॥</p>
<p>॥१.३६॥</p>
<p>आलिगीतमिह केवलं न तत्</p>
<p>कण्ठ एव वहति स्म रागिताम् ।</p>
<p>राधिकाहृदि च तच्च नाद्भुतं</p>
<p>दिव्यवस्तुमहिमा हि तादृशः ॥</p>
<p>॥१.३७॥</p>
<p>अश्रुघर्मसलिले तदामिलल्</p>
<p>लोमलास्यमथ कम्पसम्पदि ।</p>
<p>स्तब्धता प्रलयधाम्नि तामनु</p>
<p>प्रेमसिन्धुरतिवेलतामगात॥</p>
<p>॥१.३८॥</p>
<p>साथ ताभिरपि सान्त्विता चिरान्</p>
<p>म्लानवक्त्रकमला व्यलक्ष्यत ।</p>
<p>येन चाभिरभितोऽपि भास्वती</p>
<p>शून्यमेव भुवनं स्म मन्यते ॥</p>
<p>॥१.३९॥</p>
<p>चित्रकेलिकलया स्वपालितां</p>
<p>तां निजप्रकृतिमागतां पुनः ।</p>
<p>आलयोऽथ विनिभाल्य दुःखिता</p>
<p>राधया जगदिरे सगद्गदम् ॥</p>
<p>॥१.४०॥</p>
<p>किं प्रतिस्वमिदमाहितं भवद्</p>
<p>भालचन्द्रमसि लेखलाञ्छनम् ।</p>
<p>त्वं च तद्गुणकुकूलवह्निना</p>
<p>गोपि दग्धहृदया भवेति यत॥</p>
<p>॥१.४१॥</p>
<p>तत्कृते सुमनसो धिया समं</p>
<p>सन्दिता न कति मम्लुरेतया ।</p>
<p>हा कथं तदपि हारितात्मनां</p>
<p>यान्ति तद्व्यसनतो दिनानि वः ॥</p>
<p>॥१.४२॥</p>
<p>कृष्णसङ्गघनरङ्गमङ्गलं</p>
<p>सर्वतो व्रजकिशोरिकाव्रजम् ।</p>
<p>आलयः किल विलोकयाम्यहो</p>
<p>यूयमेव हतवेधसा हताः ॥</p>
<p>॥१.४३॥</p>
<p>पातुमर्हथ न साधु माधुरीं</p>
<p>धन्यपुण्यवलिता हरेः किमु ।</p>
<p>अस्य दुर्भगजनस्य सङ्गतिः</p>
<p>किन्तु हन्त निखिलङ्गिलाजनि ॥</p>
<p>॥१.४४॥</p>
<p>भावयेत बत कापि दैवतो</p>
<p>गोकुले कुलवधूषु चेज्जनुः ।</p>
<p>नास्मदीयगणवर्तिनीषु धिग्</p>
<p>नापि मत्प्रतिमतामतासु नु ॥</p>
<p>॥१.४५॥</p>
<p>हा निमेषलवकोऽपि दुःसहो</p>
<p>यस्य कान्तिमनुभूय जन्तुभिः ।</p>
<p>अद्भुतं प्रियतमाभिमानिनी</p>
<p>तस्य गन्धरहितापि जीवति ॥</p>
<p>॥१.४६॥</p>
<p>कृष्णवर्त्मवलितापि सन्ततं</p>
<p>हा शमी कथमसौ च वर्तते ।</p>
<p>हन्त बाढमथवा घटेत तद्</p>
<p>दारुणस्थितिरपीयमीदृशी ॥</p>
<p>॥१.४७॥</p>
<p>तत्स्मृतिप्रथितचन्दनाटवी</p>
<p>दीप्रदैवदववृन्दमस्मकान।</p>
<p>उदिग्रद्गिरदुदेतु तत्तु फुत्</p>
<p>कुर्वती भ्रमति किं नु वंशिका ॥</p>
<p>॥१.४८॥</p>
<p>पाविके पिब हरेर्मुखाम्बुजं</p>
<p>जोषमत्र खलु का नियामिका ।</p>
<p>किं विडम्बयसि तेन मोहितां</p>
<p>मोहनैः कलपदैरिमां मुहुः ॥</p>
<p>॥१.४९॥</p>
<p>पूर्णिमा मुनिवरा च मामितो</p>
<p>नान्दिका तदनुगा च नास्मरेत।</p>
<p>दैवकं स्फुरति यस्य वाम्यतस्</p>
<p>तस्य चाङ्गमवलोच्यते तथा ॥</p>
<p>॥१.५०॥</p>
<p>इत्थमुद्धुरमनोजया गिरा</p>
<p>क्षोभलोलहृदयासु तासु च ।</p>
<p>शृण्वती कियदपीह साययौ</p>
<p>मन्दमन्दमथ नान्दिकामुखी ॥</p>
<p>॥१.५१॥</p>
<p>सुभ्रुवोऽथ पुरतो निभाल्य ताम्</p>
<p>उत्थिताः करपुटैः सभाजिताम् ।</p>
<p>सास्रमेतदुपगूढविग्रहा</p>
<p>विष्टरे द्रुतधियो न्यवीविशन॥</p>
<p>॥१.५२॥</p>
<p>स्वस्तिभावमनुयुज्य राधिका</p>
<p>कान्तवृत्तकलने ललन्मनाः ।</p>
<p>साम्प्रतं न भवती कुतः कुतश्</p>
<p>चागतेति वदति स्म गद्गदम् ॥</p>
<p>॥१.५३॥</p>
<p>फुल्लदुत्कलिकिकां निरूप्य सा</p>
<p>राधिकां हरिविलासपद्मिनीम् ।</p>
<p>एतदीयसुमनोऽभिवृद्धये</p>
<p>सान्त्ववाक्यमृदुसूत्रमातनोत॥</p>
<p>॥१.५४॥</p>
<p>आज्ञया भगवतीपदाब्जयोस्</p>
<p>त्वामहं कलयितुं सखीश्वरि ।</p>
<p>आयती पथि हरिं वने गता</p>
<p>गोकुलेऽपि किल गोकुलेश्वरीम् ॥</p>
<p>॥१.५५॥</p>
<p>सा हरेरुत तवाध्ववीक्षिणी</p>
<p>स्तन्यरोदननदीर्वितन्वती ।</p>
<p>भाषते स्म सखि कातरेक्षणा</p>
<p>मामुदीक्ष्य मधुसूदनप्रसूः ॥</p>
<p>॥१.५६॥</p>
<p>हन्त नान्दि विपिने त्वया शिशुं</p>
<p>किं न्यशामि मम दारुणात्मनः ।</p>
<p>खेलया क्षुधमितोऽपि नाययौ</p>
<p>सोऽधुनापि किमु वा कुमारकः ॥</p>
<p>॥१.५७॥</p>
<p>वासरान्तरुपभोज्यसञ्चयं</p>
<p>यं प्रगृह्य चलितं धनिष्ठया ।</p>
<p>खेलितस्खलितधीरुताच्युतः</p>
<p>प्राप तं स तु न वा तपोधने ॥</p>
<p>॥१.५८॥</p>
<p>किं सुतः सुतरुमूलमाश्रयन्</p>
<p>भुक्तवान्मधुरमन्नमिच्छया ।</p>
<p>वर्धते सबलबाललालितो</p>
<p>गोष्ठवर्त्म किमु वा विलोकते ॥</p>
<p>॥१.५९॥</p>
<p>रक्षणौषधिमणीर् मदर्पिताः</p>
<p>कानने वहति चच्चिदच्युतः ।</p>
<p>अप्रमत्तमभितो वसन्ति वा</p>
<p>तेऽतियुक्ततममल्लतल्लजः ॥</p>
<p>॥१.६०॥</p>
<p>क्षेमलक्षसुधया हरेर्मया</p>
<p>सान्त्विता व्रजभुवामधीश्वरी ।</p>
<p>सा स्मरन्त्यपि तवालि मां पुनः</p>
<p>स्नेहभिन्नहृदयोदयाब्रवीत॥</p>
<p>॥१.६१॥</p>
<p>हन्त नान्दि बत मद्वधूपदाद्</p>
<p>ऋअधिकापगमितापि वेधसा ।</p>
<p>तत्प्रतीतिविभवं सदा गता</p>
<p>मन्मनःस्थलमसौ विराजते ॥</p>
<p>॥१.६२॥</p>
<p>यद्यपीह विविधाः कुमारिकाः</p>
<p>सन्ति सद्गुणमणिप्रसाधिताः ।</p>
<p>भाति माधवशशीव राधिका</p>
<p>सा तु नः सति दृशां प्रकाशने ॥</p>
<p>॥१.६३॥</p>
<p>हन्त यासि यदि तत्र पुक्त्रिकं</p>
<p>राधिकां कलयितुं तदा स्वयम् ।</p>
<p>नामतो मम चिराय तच्छिरः</p>
<p>साधुगन्धमुपगूह्य सन्दिश ॥</p>
<p>॥१.६४॥</p>
<p>भङ्गुरेण विधिना स्वबालका</p>
<p>लोकनं क्षणिकमेव मेऽप्रथि ।</p>
<p>कैर्तिदेयि भवती च दूरगा</p>
<p>पुत्रि तेन कठिनात्मनाघटि ॥</p>
<p>॥१.६५॥</p>
<p>केशवाननमवीक्ष्य मानसं</p>
<p>क्वापि पुत्रि बत नावतिष्ठते ।</p>
<p>वासरं क्षपयितुं क्षमेऽञ्जसा</p>
<p>राधिके चरसि चेत्त्वमन्तिके ॥</p>
<p>॥१.६६॥</p>
<p>त्वं सुते परवती गुरोः कुले</p>
<p>चेतसा तु सततं दिदृक्ष्यसे ।</p>
<p>तं धिगस्त्वहह येन निर्ममे</p>
<p>प्रेमभूमनि विचारशून्यता ॥</p>
<p>॥१.६७॥</p>
<p>वत्ससोमविरहेण धूपितं</p>
<p>राधिके मम मनश्चकोरकम् ।</p>
<p>त्वत्तनूकुमुदवीथिभावितैः</p>
<p>शीतयाम्ब परिरम्भजीवनैः ॥</p>
<p>॥१.६८॥</p>
<p>इत्युदीरितवती व्रजेश्वरी</p>
<p>त्वामथाजिगमिषोः करे मम ।</p>
<p>शोणरत्नघटितं हरेरिमं</p>
<p>हारि हारमददात्कृते तव ॥</p>
<p>॥१.६९॥</p>
<p>वत्सलाश्च बलसूमुखाः सुखाद्</p>
<p>आलयश्च गुणमालिकादिकाः ।</p>
<p>त्वां सबाष्पमपराश्च काश्चन</p>
<p>प्रोचुरालि परिरम्भलम्भनम् ॥</p>
<p>॥१.७०॥</p>
<p>त्वन्महोदयमहो कमप्यसौ</p>
<p>वीक्षितुं विदधती पयोव्रतम् ।</p>
<p>पूर्णिमा भगवती यदब्रवीद्</p>
<p>आलि तच्च कमयालिपालिभिः ॥</p>
<p>॥१.७१॥</p>
<p>(युग्मकम्)</p>
<p>दूरतश्चलितुमस्मि नोचिता</p>
<p>नान्दिके व्रतवशादिति द्रुतम् ।</p>
<p>आशिषा समभिगम्य राधिकां</p>
<p>नन्दय त्वमथ मां च वार्तया ॥</p>
<p>॥१.७२॥</p>
<p>सा मृषा पतितयाभिमानिनः</p>
<p>सङ्गमात्खलु मया च रक्ष्यते ।</p>
<p>माययेति सततं निजा तनू</p>
<p>राधया बत तया च रक्ष्यते ॥</p>
<p>॥१.७३॥</p>
<p>सन्ततं कमपि भावमाश्रिता</p>
<p>सा निजैर्विकलमेव चिन्त्यते ।</p>
<p>जीवनात्मकनिधानधाम नो</p>
<p>यद्वदम्बुनिधिपात्रमन्तरा ॥</p>
<p>॥१.७४॥</p>
<p>मङ्गलार्घ्यमिदमङ्ग राधिका</p>
<p>मञ्जुमूर्धनि निधेहि तां ततः ।</p>
<p>शन्तमं च परिपृच्छ्य सन्ततं</p>
<p>मामकीनमथ वाचिकं वद ॥</p>
<p>॥१.७५॥</p>
<p>बाढमद्भुतगुणैर्युवां वरौ</p>
<p>राधिकामधुहराभिधौ भुवि ।</p>
<p>यौ विकृष्य मम वृत्तिकन्दलीं</p>
<p>दूरतः स्वविपिने बबन्धतुः ॥</p>
<p>॥१.७६॥</p>
<p>हन्त यावदधयाम राधिका</p>
<p>माधवेति मधुराक्षरावलिम् ।</p>
<p>पुत्रि तावदमृताभिलाषुके</p>
<p>सुश्रुतेऽपि हृदयं हृणीयते ॥</p>
<p>॥१.७७॥</p>
<p>पूर्णिमारुचिभरस्य पूरणे</p>
<p>भाति गोकुलमनभ्रपुष्करम् ।</p>
<p>माधवः स्वयमदभ्रचन्द्रमास्</p>
<p>त्वं तु पुत्रि वरशारदप्रभा ॥</p>
<p>॥१.७८॥</p>
<p>राधिके कति न सन्ति गोकुले</p>
<p>कृष्णसङ्गविभवा वराङ्गनाः ।</p>
<p>किन्तु माधवरतेस्त्वया विना</p>
<p>नेतरा भवति चक्रवर्तिनी ॥</p>
<p>॥१.७९॥</p>
<p>त्वां हरिं सुमुखि रक्तपद्मिनीं</p>
<p>सङ्गमय्य निखिला क्षणावली ।</p>
<p>त्वत्प्रसादवलिता न किं भवेत्</p>
<p>किन्त्वतृप्त्यलिभिराशु रुध्यसे ॥</p>
<p>॥१.८०॥</p>
<p>भक्तितः सुरगणैः समं वयं</p>
<p>जन्मतो व्रजजनैर्निजान्वयाः ।</p>
<p>सख्यतश्च ललितादिभिः शुभे</p>
<p>श्रीहरेरपघनास्त्वया भृताः ॥</p>
<p>॥१.८१॥</p>
<p>माधवक्षणदया निजाङ्गज</p>
<p>ज्योतिरुज्ज्वलतयालिशालिनी ।</p>
<p>नित्यमेव विधुना सहोद्यती</p>
<p>राधिके महसि पूर्णिमां भर ॥</p>
<p>॥१.८२॥</p>
<p>प्रस्थिताहमिति वन्यवर्त्मना</p>
<p>पूज्यपादकमलाभ्यनुज्ञया ।</p>
<p>विश्वतो वनसुरीसुगीतया</p>
<p>तत्र कीर्तिसुधया तवोक्षिता ॥</p>
<p>॥१.८३॥</p>
<p>त्वद्यशःश्रुतिसमूढमूढता</p>
<p>दूरभूगतिगतीरजानती</p>
<p>कञ्चिदालि मधुपालिपालितं</p>
<p>पुष्पिपुष्पवनभागमागमम् ॥</p>
<p>॥१.८४॥</p>
<p>तत्र केन च चिरेण चारुणा</p>
<p>गन्धसिन्धुविसरेण वासितम् ।</p>
<p>पुष्पवृन्दमनु चन्दनानिलो</p>
<p>मन्दतां किल मुदान्वविन्दत ॥</p>
<p>॥१.८५॥</p>
<p>आलि तैः परिमलैर्विसारिभिः</p>
<p>शङ्किताद्भुततया निरैक्षिषि ।</p>
<p>भृङ्गवृन्दमनु सान्द्रतातुला</p>
<p>श्यामलांशुभिरकारि कैरपि ॥</p>
<p>॥१.८६॥</p>
<p>अत्र पुष्पततिभिर्द्रुमोत्पलः</p>
<p>कोऽप्यगादिव सहस्रनेत्रताम् ।</p>
<p>वीक्ष्य यः कमपि कान्तमन्तिकं</p>
<p>कीर्णवान्मधुमिषाश्रुशीकरान॥</p>
<p>॥१.८७॥</p>
<p>आलि तेन मुहुरत्र चित्रभाग्</p>
<p>अग्रतस्तमपि नेत्रपान्थताम् ।</p>
<p>माधुरीभरधुरीणमानयं</p>
<p>प्रस्फुरत्परपरागचत्वरे ॥</p>
<p>॥१.८८॥</p>
<p>रूपमस्य यदपूर्वमन्वहं</p>
<p>तेन संस्तवविधावुता प्रभुः ।</p>
<p>संस्तुतस्तु तत एव तद्व्यधान्</p>
<p>नान्यतः स्फुरति तादृशो गुणः ॥</p>
<p>॥१.८९॥</p>
<p>यत्कृते त्वमसि राधिका सदा</p>
<p>स्वाश्रुभिः समभिषेकमागता ।</p>
<p>त्वत्कृते भजति योऽधिवासनं</p>
<p>दःउपनं स तु स एव नापरः ॥</p>
<p>॥१.९०॥</p>
<p>तस्य वा मुदिरमेदुरश्रियो</p>
<p>वर्णयेत्क इव साधु माधुरीः ।</p>
<p>त्वद्विधा सखि सतीशिरोमणिर्</p>
<p>यस्य कान्तिभिरियाय चित्रताम् ॥</p>
<p>॥१.९१॥</p>
<p>कृष्णकान्तिमनु पीतमम्बरं</p>
<p>किं च पिञ्छकुलमूढकृष्णलम् ।</p>
<p>कायमित्थमनलङ्कृतं च तैर्</p>
<p>एव तत्र वलयत्यलङ्कृतिम् ॥</p>
<p>॥१.९२॥</p>
<p>अङ्घ्रिपद्मगतहंसकध्वनिः</p>
<p>श्रोणिमेघचलशृङ्खलातडित।</p>
<p>हृन्नभोऽभिशुभहारतारको</p>
<p>वेणुरोहितवृतास्यचन्द्रमाः ॥</p>
<p>॥१.९३॥</p>
<p>धामवृष्टिमपि सुष्ठु यौवते</p>
<p>मानसे घनरसस्य सर्वदा ।</p>
<p>यद्दधाति स तु तेन शारद</p>
<p>प्रावृषेण्यगुणयुङ्निरीक्ष्यते ॥</p>
<p>॥१.९४॥</p>
<p>(युग्मकम्)</p>
<p>तस्य रूपमहसा नवं वयस्</p>
<p>तेन नागरकला तया स्मरः ।</p>
<p>तेन रागलहरी तया सदा</p>
<p>नन्दितेन्दुवदने भवत्यपि ॥</p>
<p>॥१.९५॥</p>
<p>तस्य रूपमहसा विमोहितः</p>
<p>स्वं धनुर्ध्रुवमहास्यदङ्गजः ।</p>
<p>सारथित्वमकरिष्यदस्य चेत्</p>
<p>सुभ्रुवो भवददभ्रविभ्रमः ॥</p>
<p>॥१.९६॥</p>
<p>तस्य रूपवरनीलिवारिजं</p>
<p>पश्यतो न सखि कस्य जायते ।</p>
<p>चिन्तनेन तव शारदश्रियः</p>
<p>कापि सा नयनभृङ्गलालसा ॥</p>
<p>॥१.९७॥</p>
<p>नीलनीररुहकान्तिशान्तिदं</p>
<p>स्फारहारमणिराजिराजितम् ।</p>
<p>काञ्चिकाञ्चिकनकांशुकांशुकं</p>
<p>कामकामनिधिरूपरूपकम् ॥</p>
<p>॥१.९८॥</p>
<p>वामवामकरगण्डमण्डलं</p>
<p>मान्यपाण्यपषदंशवंशकम् ।</p>
<p>पूर्णघूर्णनयुगक्षिलक्षितं</p>
<p>मन्त्रयन्तमिव येन केन च ॥</p>
<p>॥१.९९॥</p>
<p>वीक्ष्यमाणमपि वीक्षणाय ते</p>
<p>तं दिशं दिशमहं व्यलोकिषि ।</p>
<p>यद्व्यलोकिषि च तेन सत्वरं</p>
<p>तत्त्वमत्र तु तवैव वैभवम् ॥</p>
<p>॥१.१००॥</p>
<p>(सन्दानितकम्)</p>
<p>त्वां स मां त्वदभिसारलम्भक</p>
<p>प्रोदयामपि यतः स्म पृच्छति ।</p>
<p>तस्य चापलममूदृगात्मना</p>
<p>व्यज्यते खलु तद्धि चापलम् ॥</p>
<p>॥१.१०१॥</p>
<p>मां निशाम्य स पुनर्निरुत्तरां</p>
<p>वल्लभस्तव सुधीः कृतस्तवः ।</p>
<p>दक्षिणे स्मरशरव्रणाकुलस्</p>
<p>त्वत्कृते सखि जगाद सादरम् ॥</p>
<p>॥१.१०२॥</p>
<p>शंसदास्यमथ वंशिकापतेस्</p>
<p>तस्य तं परिमलं गुणस्य ते ।</p>
<p>उज्जगार न परं तवाधर</p>
<p>स्यापि तत्र बहुधा सुधामुखि ॥</p>
<p>॥१.१०३॥</p>
<p>हन्त या मधुरजीवितौषधिर्</p>
<p>या मनोऽलिकमलाकरावली ।</p>
<p>यापि मे हृदयहृद्यमालिका</p>
<p>साधुनापि सखि नाययौ वनम् ॥</p>
<p>॥१.१०४॥</p>
<p>नान्द्यसि त्वमनुवेलमाङ्गिनी</p>
<p>यन्मम स्मरविनोदनाटके ।</p>
<p>मामकाभिहितसूत्रधारतां</p>
<p>राधिकामभि तदेवमावह ॥</p>
<p>॥१.१०५॥</p>
<p>नो कदाचिदनुसन्दधाति यश्</p>
<p>चन्द्रकावलिमपीह विच्युताम् ।</p>
<p>तस्य ते विरहिणः शुभानने</p>
<p>याचनाचनमिदं निवेदनम् ॥</p>
<p>॥१.१०६॥</p>
<p>आविरेधि सखि चञ्चले रुचा</p>
<p>धिन्वमुं घनरसप्रदं निजम् ।</p>
<p>लोक एष चिरसन्दुतः स्फुटं</p>
<p>शीतलान्तरतरत्वं ऋच्छतु ॥</p>
<p>॥१.१०७॥</p>
<p>प्रेम्णि लाघवमिदं ममार्थये</p>
<p>त्वां विभर्तुमिह यद्बहिर्हृदि ।</p>
<p>गौरवं तु त इदं वसस्यसाव्</p>
<p>अन्तरेव हृदि यत्पृथुस्तनि ॥</p>
<p>॥१.१०८॥</p>
<p>एष धिग्विघटितोऽपि राधया</p>
<p>सर्वदैव हृदये तया सह ।</p>
<p>खेलतीति किल सङ्क्रुधा खलस्</p>
<p>तत्प्रलीनयति हन्त दुर्विधिः ॥</p>
<p>॥१.१०९॥</p>
<p>मानसे विभुतया समागताप्य्</p>
<p>आलि सह्यमिह मे निरुध्यसे ।</p>
<p>इत्यलं किल चलाक्षि मां क्रुधा</p>
<p>नोपयाति भवती च साम्प्रतम् ॥</p>
<p>॥१.११०॥</p>
<p>दक्षिणोऽहमनिशं वरानने</p>
<p>त्वं पुनश्चलसि वामपद्धतिम् ।</p>
<p>प्राणमूलमुभयोस्तु मेलनं</p>
<p>हा विधिः किमथवा विधास्यति ॥</p>
<p>॥१.१११॥</p>
<p>सा प्रिया न खलु हन्त मां त्यजेद्</p>
<p>अन्तिके तदधुनैव लप्स्यते ।</p>
<p>चित्तमित्थमितसम्प्रधारणं</p>
<p>द्रागथ प्रणयभाजनं कुरु ॥</p>
<p>॥१.११२॥</p>
<p>तन्निजां सुमुखि वृन्दकाटवीम्</p>
<p>एव वीक्षितुमिमामथाव्रज ।</p>
<p>अत्र चेन्मयि तमालसारणीं</p>
<p>दृष्टिमर्पयसि ते वदान्यता ॥</p>
<p>॥१.११३॥</p>
<p>इत्युदीर्य परिघूर्णतामुना</p>
<p>फुल्लचम्पकलतावलम्बिता ।</p>
<p>यत्र चाथ बत देवी राधिके</p>
<p>राधिके इति ममास्फुरन्मुहुः ॥</p>
<p>॥१.११४॥</p>
<p>राधिके त्वदभिधासुधां धयन्</p>
<p>माधवस्तु शनकैर्विलोचने ।</p>
<p>उद्विकाश्य मधुराक्षरावलीं</p>
<p>गद्गदस्वरमुवाच मां पुनः ॥</p>
<p>॥१.११५॥</p>
<p>साधय प्रियतमालि राधिकां</p>
<p>मद्दशां कथय साध्वि साधिकाम् ।</p>
<p>मद्वनस्रजमिमां समर्पय</p>
<p>प्रेयसीमहसि मां च तर्पय ॥</p>
<p>॥१.११६॥</p>
<p>एवमस्य विनिदेशशर्मणा</p>
<p>त्वत्पदं प्रति चलाक्षि चालिता ।</p>
<p>तस्य तेऽपि युगपद्दिदृक्षया</p>
<p>दोलिकेव मम धीश्च दोलिता ॥</p>
<p>॥१.११७॥</p>
<p>तस्य वेत्सि किमपि त्वमेव</p>
<p>तद्वेत्ति वा सुवदने स एव ते ।</p>
<p>अत्र नः प्रचुरदूत्यचातुरी</p>
<p>केवलं वहति सिन्धुसेचिताम् ॥</p>
<p>॥१.११८॥</p>
<p>नान्दिकावचसि तत्र सन्मतौ</p>
<p>लालसाभणितिमालिसंहतेः ।</p>
<p>बाष्प एव रुरुधे तदा परं</p>
<p>वाम्यरीतिरगमत्कलङ्कितम् ॥</p>
<p>॥१.११९॥</p>
<p>राधया प्रणयबिद्धबुद्धिता</p>
<p>धीरया यद्दपि संवृता हृदि ।</p>
<p>आर्तिसिन्धुमविशंस्तदन्तिका</p>
<p>जन्तवस्तदपि वीक्ष्य तन्मुखम् ॥</p>
<p>॥१.१२०॥</p>
<p>मौनितां क्षणमितासु तासु सा</p>
<p>नान्दिका सपदि कम्पसम्पदा ।</p>
<p>व्याजहार ललितामुखाः सुखाद्</p>
<p>आशिषो भगवतीकृता ऋताः ॥</p>
<p>॥१.१२१॥</p>
<p>येन तामसकुलं विलेख्यते</p>
<p>येन दैवपदवी सुरङ्ख्यते ।</p>
<p>येन विश्ववसतिः सुरङ्घ्यते</p>
<p>येन गोकुलमथो विभास्यते ॥</p>
<p>॥१.१२२॥</p>
<p>(अर्थत्रयवाची)</p>
<p>तेन चित्रमहसा महीयसा</p>
<p>कृष्णपक्षमहितेन पुत्रिकाः ।</p>
<p>राधिका मधुरमूर्तिमाधुरी</p>
<p>साम्प्रतं प्रथयिषीष्ट वो दृशः ॥</p>
<p>॥१.१२३॥</p>
<p>(युग्मकम्)</p>
<p>पुष्टिभृत्तदुदितेन तेन सा</p>
<p>स्वेन भाषितगुणेन तामपि ।</p>
<p>पुष्यति स्म ललिता यतो मिथः</p>
<p>स्पर्धिबुद्ध्युपकृतिर्महाजनः ॥</p>
<p>॥१.१२४॥</p>
<p>अद्य कोऽपि समहो महोदयः</p>
<p>पूरितेन्दुरिव पारिकाङ्क्षिणि ।</p>
<p>लोचनोत्पलविभुर्बभूव मे</p>
<p>येन चित्तमधुपो विघूर्णते ॥</p>
<p>॥१.१२५॥</p>
<p>चत्वरे क्वचन रत्ननिर्मिते</p>
<p>कृष्णनन्दितमना यदर्चिता ।</p>
<p>जीवितालिरमरीवरालिभिः</p>
<p>स्वप्न एव किमयं च नान्दिके ॥</p>
<p>॥१.१२६॥</p>
<p>सा निमील्य नयने चिरादिति</p>
<p>स्वाननेन्दुवचनांशुना पुनः ।</p>
<p>अस्रुघर्मसलिलान्यसिस्रवच्</p>
<p>चन्द्रकान्तवपुषोऽखिलाः सखीः ॥</p>
<p>॥१.१२७॥</p>
<p>चिन्तने स्फुटति चित्तपङ्कजं</p>
<p>रोमशैवलकुलं च हृष्यति ।</p>
<p>यस्य मानसरसस्य तत्र किं</p>
<p>नेत्रमीनयुगलेन रंस्यते ॥</p>
<p>॥१.१२८॥</p>
<p>गोपराजयुवराजकानने</p>
<p>राधिकां समभिषेकसाधिताम् ।</p>
<p>वृन्दया कनकदण्डमण्डितां</p>
<p>वेशयेम किमु केशवाग्रतः ॥</p>
<p>॥१.१२९॥</p>
<p>स्वप्नमङ्गलनिदिग्धनान्दिका</p>
<p>जल्पशीधुत इतश्च सुभ्रुवाम् ।</p>
<p>पूर्वरङ्गमनु रोमनर्तका</p>
<p>हर्षजातरुचिभूमिका व्यधुः ॥</p>
<p>॥१.१३०॥</p>
<p>हन्त वः प्रियसखीमुखेन्दुना</p>
<p>मानसाम्बुधिकुलं प्रफुल्ल्यपि ।</p>
<p>साम्प्रतं प्रतनिता चमत्कृतिर्</p>
<p>आलयः किमपि तत्र पर्वणि ॥</p>
<p>॥१.१३१॥</p>
<p>यर्हि भूषणमुखं लभेत सा</p>
<p>राज्यवस्तु निजमञ्जसा निजम् ।</p>
<p>तर्हि कृष्णविपिनेऽभिषेक्ष्यतेऽ</p>
<p>गीयत द्युमुनिनापि जात्वपि ॥</p>
<p>॥१.१३२॥</p>
<p>तत्र यर्ह्युदयिताभिषेचनं</p>
<p>तर्हि सा सवयसां च संहतिः ।</p>
<p>प्राक्तनी वलयितेत्यपि क्च्वचित्</p>
<p>प्रोज्जगौ स मुनिरुत्तनूरुहः ॥</p>
<p>॥१.१३३॥</p>
<p>राधिका तु निजशोकनाशनं</p>
<p>तन्मनःस्वमिति भावतृष्णया ।</p>
<p>नातिसम्प्रतियती च तत्कथा</p>
<p>भव्यधर्ममदिता व्यचिन्तयत॥</p>
<p>॥१.१३४॥</p>
<p>स्वस्य कृष्णवनराज्यनामतः</p>
<p>स्वीयकान्तिचयचायनादपि ।</p>
<p>रोम हृष्यति कथं ममाथवा</p>
<p>क्षोभमेव तनुते तदीयता ॥</p>
<p>॥१.१३५॥</p>
<p>तास्वथ प्रचुरहर्षधर्षित</p>
<p>प्राप्तशान्तिवलनासु नान्दिका ।</p>
<p>राधिकाभिसृतये सखीमिलद्</p>
<p>भ्रूकला निगदिता विशाखया ॥</p>
<p>॥१.१३६॥</p>
<p>कुत्रचिद्वरसखी न पारयेद्</p>
<p>अद्य गन्तुमिति तं प्रसादय ।</p>
<p>मालतीमिलितमल्लिकावलीं</p>
<p>तामियं यदधुनालि यास्यति ॥</p>
<p>॥१.१३७॥</p>
<p>सस्मितं तदवधार्य नान्दिकाम्</p>
<p>आपिपृक्षुमयितुं निजाश्रमे ।</p>
<p>राधिका भगवतीकृते नता</p>
<p>साश्रु कृष्णजननीकृतेऽब्रवीत॥</p>
<p>॥१.१३८॥</p>
<p>इष्टदेवमपि देवि सेवितुं</p>
<p>व्यूढपुष्पवरसङ्घसङ्ग्रहाः ।</p>
<p>श्रीव्रजेशगृहिणीगृहाङ्गनं</p>
<p>भाग्यभागथ निशामयेमहि ॥</p>
<p>॥१.१३९॥</p>
<p>सा च वाच्यमधिराधिकं तदा</p>
<p>चम्य रम्यमुखभां च काञ्चन ।</p>
<p>तृप्तिक्ÿप्तिमयता यतीश्वरी</p>
<p>विस्मिता स्म वदति स्मितान्विताम् ॥</p>
<p>॥१.१४०॥</p>
<p>यात यात सुमनोभ्य एव यद्</p>
<p>वाञ्छितं फलमवाप्स्यथात्र च ।</p>
<p>साम्प्रतं गुरुपदोरहं त्विदं</p>
<p>स्वप्नभव्यकुसुमं समर्पये ॥</p>
<p>॥१.१४१॥</p>
<p>इति मुदितमनस्कानन्द्य नान्दीमुखी ताः</p>
<p>प्रथममगमदुत्का माधवाश्वासनाय ।</p>
<p>अथ हरिमभिसर्तुं राधिकां मुख्यसख्यः</p>
<p>कुसुमहृतिमिषेण प्रेरयामासुराशु ॥</p>
<p>॥१.१४२॥</p>
<p>दिशि दिशि रसभङ्गैर्नेत्रमीनोत्प्लुतिश्रीर्</p>
<p>नयनसलिलबिन्दूल्लासिमुक्तावलीकः ।</p>
<p>दधदविहतघर्मैर्निम्नगाः कृष्णभृङ्गी</p>
<p>भविकमवतु मुख्यं राधिकौत्सुक्यसिन्धुः ॥</p>
<p>॥१.१४३॥</p>
<p>अमितभवदवाब्धौ दह्यमानं चिरान्मां</p>
<p>कथमपि कलयित्वा पूर्णकारुण्यमूर्तिः ।</p>
<p>निजसहजजनान्ते स्वीचकारेश्वरो यस्</p>
<p>तमिह महितरूपं कृष्णदेवं निषेवे ॥</p>
<p>॥१.१४४॥</p>
<p>इति श्रीराधाभिषेकचरिते श्रीमाधवमहोत्सवनाम्नि महाकाव्ये</p>
<p>उत्सुकराधिको नान्न
प्रथम उल्लासः</p>
<p>॥१॥</p>
<p>*************************************************************</p>
<p>.</p>
<p>(२)</p>
<p><strong>द्वितीय उल्लासः</strong></p>
<p><strong>उन्मन्युराधिकः</strong></p>
<p>गोविन्दसान्द्रामृतसारसिन्धोः</p>
<p>सन्देशगन्धाननुभूय भूयः ।</p>
<p>ता इन्द्रवज्रायिततर्षबाधा</p>
<p>राधाप्रधाना दधिरे न धरियम् ॥</p>
<p>॥२.१॥</p>
<p>सखीभिरेषा झषकेतनात्मा</p>
<p>हारं विहारं प्रति भानुकन्या ।</p>
<p>उपेन्द्रवज्रायितराजिराजद्</p>
<p>द्रुवल्लिवृन्दागहणं जगाहे ॥</p>
<p>॥२.२॥</p>
<p>यस्य प्रसूनादिषु तासु सम्पद्</p>
<p>वीथीषु नानाद्भुतमाधुरीभिः ।</p>
<p>नान्यस्पृहा सावसरेति नासीद्</p>
<p>अल्पप्रथा कल्पनगाटवीति ॥</p>
<p>॥२.३॥</p>
<p>तस्मिन्न कस्मिन्नपि कोऽपि तृप्तिं</p>
<p>कदाचिदप्येति सदातनोऽपि ।</p>
<p>इतीव कश्चिद्बत मुग्धमेधा</p>
<p>यदीयवासं बहु मन्यते न ॥</p>
<p>॥२.४॥</p>
<p>तदेवमेवाखिलधामसारं</p>
<p>मन्ये न जन्युः परिहर्तुमिच्छेत।</p>
<p>विचित्रमुद्भेदवदन्यपुण्या</p>
<p>वल्येव तं चारयतेऽपि यत्र ॥</p>
<p>॥२.५॥</p>
<p>यस्मिन्नृतूनामपरे वरेण्येऽप्य्</p>
<p>अन्यस्य हानिः प्रतियोगिनोऽपि ।</p>
<p>न शर्मलक्ष्म्या इति जन्तुजातं</p>
<p>शिक्षामुपादत्त किमेभ्य एव ॥</p>
<p>॥२.६॥</p>
<p>देशे नदीवातहिमे किकीनां</p>
<p>हारीतकानां च पृथक्प्रणादैः ।</p>
<p>भास्वमणिज्वालिनि झिल्लिशब्दैर्</p>
<p>भूभृज्झरासारिणि चातकाद्यैः ॥</p>
<p>॥२.७॥</p>
<p>मेघापयानामलफुल्लपुष्प</p>
<p>जलस्थले हंसपिकादिनादैः ।</p>
<p>ऋतोरमुष्येयमियं त्वमुष्य</p>
<p>प्रसूतिभूमीति यदूहभूमिः ॥</p>
<p>॥२.८॥</p>
<p>(कुलकगर्भितयुग्मकम्)</p>
<p>सुधात्वसाम्येऽपि सरांसि यस्मिन्न्</p>
<p>असूयकानीव मुखान्मुरारेः ।</p>
<p>जलेन सार्धं पिबतो विरीणं</p>
<p>माधुर्यवर्यं मुहुराहरन्ति ॥</p>
<p>॥२.९॥</p>
<p>कंसारिवंशीकलमाधुरीभिर्</p>
<p>उद्वेलतां यस्य मुहुर्व्रजन्त्याः ।</p>
<p>नद्योऽपि साक्षाद्व्रजभावपूर</p>
<p>सम्पद्विलोभात्परितो वहन्ति ॥</p>
<p>॥२.१०॥</p>
<p>यस्मिन्निमन्त्र्येव कलेन वंशी</p>
<p>कंसान्तकस्य प्रतिपादपाली ।</p>
<p>दुग्ध्वा स्वयं दुग्धसुखासवानां</p>
<p>गवां नवं यामयति प्रवाहम् ॥</p>
<p>॥२.११॥</p>
<p>विश्वाधिवासाय कृतप्रयाशो</p>
<p>यस्यातुलं चन्दनगन्धवाहः ।</p>
<p>सौरभ्यमद्बिभ्यतयेव मत्तो</p>
<p>नृत्यं विधत्ते चलवल्लरीभिः ॥</p>
<p>॥२.१२॥</p>
<p>स राजते जङ्गमकल्पशाखी</p>
<p>यत्राद्भुतो नव्यतमालकल्पः ।</p>
<p>सङ्कल्पतो यः स्वयमेव लोकं</p>
<p>धिनोति पारेमनसं विलासैः ॥</p>
<p>॥२.१३॥</p>
<p>यस्मिन्प्रसूनादि विचिन्वतीनां</p>
<p>लक्ष्मीकुलाकर्षिगुणावलीनाम् ।</p>
<p>तासामधीशः स करग्रही ताः</p>
<p>कामं विलासेन भुनक्ति भुङ्क्ते ॥</p>
<p>॥२.१४॥</p>
<p>यत्रालिनः सङ्गतमञ्जुकुञ्जाः</p>
<p>कुञ्जा निजान्तर्मणिवेदिशुभ्राः ।</p>
<p>वेद्यो विराजद्वरपुष्पशय्यां</p>
<p>शय्याः प्रियासम्भृतकृष्णकामाः ॥</p>
<p>॥२.१५॥</p>
<p>चन्द्राननानामिह सान्द्रपुष्पे</p>
<p>वृन्दावने हारिविहारिणीनाम् ।</p>
<p>मरीचीवीचीरुचिरा विरेजे</p>
<p>घनाघने वा घनचञ्चलालिः ॥</p>
<p>॥२.१६॥</p>
<p>(चतुर्दशभिः कुलकम्)</p>
<p>वृन्दाटवीयं मधुशीकराणां</p>
<p>पूरेण राधामभिषिञ्चमाना ।</p>
<p>उदेष्यमाणमभिषेकलक्ष्मीं</p>
<p>तां सूचयन्तीव मनो धिनोति ॥</p>
<p>॥२.१७॥</p>
<p>कदा नु कृष्णे पुनरीक्षमाणे</p>
<p>राधासमाधारणकम्पिताङ्गीम् ।</p>
<p>रत्नोदकुम्भैः स्नपयाम नाम</p>
<p>स्फाराश्रुनेत्रैः स्वतनूरुतालि ॥</p>
<p>॥२.१८॥</p>
<p>कदा नु वृन्दावनपुष्पवृन्दं</p>
<p>सहेललीलायितमाददानम् ।</p>
<p>स्मेराननं वा व्रजनागरेन्द्रं</p>
<p>राधानिदेशेन निवारयाम ॥</p>
<p>॥२.१९॥</p>
<p>आल्या बकीजिद्वनभूमिपाल्याः</p>
<p>प्रसान्त्विवाक्यानि रुषा निरस्य ।</p>
<p>पुष्पं हरन्तीं मुखरामयत्वं</p>
<p>पद्मां कदा स्मोद्घटय्पम दण्ड्याम् ॥</p>
<p>॥२.२०॥</p>
<p>मा कृढ्वमौत्कण्ठ्यमितो वयस्याः</p>
<p>प्रायो महश्रीरुदगादसौ वः ।</p>
<p>भूयो मदीयं बत वामनेत्राः</p>
<p>कुतोऽन्यथा नृत्यति वामनेत्रम् ॥</p>
<p>॥२.२१॥</p>
<p>सखीजनः संवदमान एवं</p>
<p>दूरे मुदा स्तम्भमपि प्रपन्नः ।</p>
<p>स केवलं रश्मिकुलेन तस्याः</p>
<p>पुरो व्रजन्त्याः परिकृष्यते स्म ॥</p>
<p>॥२.२२॥</p>
<p>(षड्भिः कुलकम्)</p>
<p>स्वयं महाप्रेमविकारनद्या</p>
<p>सदोह्यमाना प्रियसिन्धवेऽपि ।</p>
<p>तस्या रसारालदशावशा स्याद्</p>
<p>इतीव तस्यात्मगुणैर्विकृष्टा ॥</p>
<p>॥२.२३॥</p>
<p>अंशस्तुरीयोऽयमभूत्पदेऽस्मिंस्</p>
<p>तथार्धमेतद्बत जायते स्म ।</p>
<p>एषा च पूर्तिः समगादपीत्थं</p>
<p>विचिन्तयन्ती त्वरयाध्वसङ्ख्याम् ॥</p>
<p>॥२.२४॥</p>
<p>वृन्दाटवीयं कुसुमाटवी सा</p>
<p>पुरश्च यस्यां स रहोनिकुञ्जः ।</p>
<p>तत्पुष्पशय्यामनु नागरोऽसौ</p>
<p>क्रमादिति प्राङ्मनसैव यान्ती ॥</p>
<p>॥२.२५॥</p>
<p>मत्स्फूर्तितस्तस्य विलासपूर्टिः</p>
<p>सा नागरी या स्फुरती दृशीति ।</p>
<p>विनिर्मिमाणा स्वपनेऽपि केलिं</p>
<p>साक्षादिवानेन सहागतेन ॥</p>
<p>॥२.२६॥</p>
<p>तं वारिदाभं विधुवक्त्रमुद्यद्</p>
<p>व्रजाम्बरं लोचनलोलतारम् ।</p>
<p>मुहुः स्फुरन्तंदधती स्वभावाद्</p>
<p>अन्तश्चिरं विष्णुपदायमाना ॥</p>
<p>॥२.२७॥</p>
<p>पश्यानि किं वेद्मि खगस्य चाराद्</p>
<p>दोधूयते मर्मरि पर्णवृन्दम् ।</p>
<p>कृष्णस्य किं वेत्यपि दृष्टिनष्टं</p>
<p>शोचन्त्य अनेहोलवकं प्रयाणे ॥</p>
<p>॥२.२८॥</p>
<p>कृष्णोऽयमालीजनवञ्चनाय</p>
<p>निलीय मह्यं पटु तिष्ठते नु ।</p>
<p>पश्यामि दम्भादिति साचिवक्त्रा</p>
<p>सखीषु तापिञ्छकुलं स्तुवाना ॥</p>
<p>॥२.२९॥</p>
<p>सोऽयं स्मरो मां व्रजनागरीणां</p>
<p>दिधीर्षते हन्त सखीसमक्षम् ।</p>
<p>भ्रमादितः स्मेरसखीजनाङ्के</p>
<p>शङ्काकुला मङ्क्षु निलीयमाना ॥</p>
<p>॥२.३०॥</p>
<p>स्वलालसाशङ्किसखीस्मितेन</p>
<p>प्रेमाभ्यसूयामुपजीव्य दूरम् ।</p>
<p>भ्रूभङ्गरङ्गाकुललोचनोल्ल</p>
<p>ङ्गितोल्लसत्कान्तपदेव यान्ती ॥</p>
<p>॥२.३१॥</p>
<p>ममार्ज भारादिव साङ्गरागम्</p>
<p>आलम्बतालीं कुचगौरवाच्च ।</p>
<p>हरेः पदव्यामथ कोमलाङ्गी</p>
<p>स्तब्धा मुहुः प्रेमभरेण जग्लौ ॥</p>
<p>॥२.३२॥</p>
<p>(दशभिः कुलकम्)</p>
<p>ऊर्ध्वं पिकानां वलितं चमूभिः</p>
<p>शिलीमुखैर्भिन्नतमं समन्तात।</p>
<p>हन्ताबला भूमितलं निरुद्धं</p>
<p>मीनध्वजाद्यूढपदैरटव्याः ॥</p>
<p>॥२.३३॥</p>
<p>निकुञ्जपुञ्जानिति वीक्ष्य साक्षाद्</p>
<p>भविष्णुकृष्णाद्भुतकेलिजालाम् ।</p>
<p>संलापदक्षः सह मुख्यसख्या</p>
<p>व्यलङ्घतैतान्सवयःसमूहः ॥</p>
<p>॥२.३४॥</p>
<p>(युग्मकम्)</p>
<p>लसन्तु राधे तव कुञ्जपुञ्जे</p>
<p>विनोदसौभाग्यविधा विदूरे ।</p>
<p>वृन्दावनस्येयमपूर्वलक्ष्मीर्</p>
<p>एकैव चेतांसि जडीकरोति ॥</p>
<p>॥२.३५॥</p>
<p>पुष्पेषु पूर्णं वरकृष्णलादि</p>
<p>विभूषणं कृष्णतमं ममात्मा ।</p>
<p>समीहते कृष्णमिवाद्य सख्यो</p>
<p>युष्मद्वशे कृष्णवनं विधातुम् ॥</p>
<p>॥२.३६॥</p>
<p>फुल्लत्प्रसूनैः पुलकिप्रवालैर्</p>
<p>वन्दारुभृङ्गैर्विपिनं बकारेः ।</p>
<p>प्रत्यङ्घ्रि ते वायुभिरानमन्तं</p>
<p>मूर्धाननमद्धाप्रयते वरोरु ॥</p>
<p>॥२.३७॥</p>
<p>वृन्दाटवी पुष्पसितापि सख्यः</p>
<p>सर्वत्र कृष्णस्फुरणं करोति ।</p>
<p>स्फूर्तिं तदीयामपि कुर्वती या</p>
<p>चित्तं समन्ताद्वितनोति रक्तम् ॥</p>
<p>॥२.३८॥</p>
<p>नीलाभफुल्लद्वनजातकान्तं</p>
<p>विलासदीव्यद्भ्रमरालिराजम् ।</p>
<p>पूर्णेन्दुलक्ष्मीभरदिग्धराधं</p>
<p>के माधवं माधवि न स्तुवीरन॥</p>
<p>॥२.३९॥</p>
<p>मनोजनिव्याप्तवसन्तलक्ष्मीं</p>
<p>वहन् प्रफुल्लोऽपि वनान्त एषः ।</p>
<p>सख्यः समालिङ्गति पुष्पकीटीर्</p>
<p>विश्वासभूः श्यामतनौ न रागः ॥</p>
<p>॥२.४०॥</p>
<p>द्वित्रान्पिबन्नेष मरन्दबिन्दून्</p>
<p>वल्लीवधूनां मधुसूदनाख्यः ।</p>
<p>राधे भृशं धावति भानुजात</p>
<p>श्रीपद्मिनीं गन्धभरान्मदान्धः ॥</p>
<p>॥२.४१॥</p>
<p>स्वयं धयन्त्यद्य मधूनि भृङ्गा</p>
<p>माद्यन्ति सार्धं व्रजयौवतैस्तु ।</p>
<p>वंशीकलं चन्दनगन्धवाहा</p>
<p>वहन्ति नाद्यापि कथं त्वमीभिः ॥</p>
<p>॥२.४२॥</p>
<p>हरेश्च गन्धस्तव चोपसेव्यः</p>
<p>प्रायो गता धैर्यममी वरालि ।</p>
<p>ख्याता जगत्प्राणतयापि वाता</p>
<p>व्रजन्त्यलं प्राणपदं व्रजे तु ॥</p>
<p>॥२.४३॥</p>
<p>कथं प्रगायन्ति पिका विहाय</p>
<p>स्वस्यात्र वृन्दाविपिनक्षितीशम् ।</p>
<p>युष्माकमेतानथवा विमोहं</p>
<p>कर्तुं दिदेशानुदिशं स एव ॥</p>
<p>॥२.४४॥</p>
<p>झङ्कारकोलाहलगर्जिनीभिस्</p>
<p>तृप्त्या मधुष्ठीवनवृष्टिकृद्भिः ।</p>
<p>भृङ्गावलीमञ्जुलकालिकाभिः</p>
<p>कलापिनोऽध्यालिमधौ नटन्ति ॥</p>
<p>॥२.४५॥</p>
<p>अनङ्गराजस्य निकुञ्जसभ्यैर्</p>
<p>अल्पस्मितास्यैः सुमनःसमूहैः ।</p>
<p>पश्येत सख्यो मृदुगुञ्जिभृङ्गाः</p>
<p>कृष्णस्य दूता इव मन्त्रयन्ते ॥</p>
<p>॥२.४६॥</p>
<p>तवालि कृष्णभ्रमरेण कर्णे</p>
<p>किं वर्णितं ग्रस्तमधीरिताक्षि ।</p>
<p>यच्छृण्वती त्वं मुहुरानतभ्रूः</p>
<p>सञ्चारयामासिथ साचि शीर्षम् ॥</p>
<p>॥२.४७॥</p>
<p>निजाननाम्भोजरसेन मत्ती</p>
<p>कृतं तमेतं मधुपप्रवेकम् ।</p>
<p>सख्यः स्फुटं मामथ घट्टयन्तं</p>
<p>द्रष्टुं विनोदादधुनार्हथैव ॥</p>
<p>॥२.४८॥</p>
<p>सखि त्वयायं परिचीयते किं</p>
<p>वासन्तिकामञ्जुलकुञ्जराजः ।</p>
<p>अस्मान्विना यत्र गतापि चाभिस्</p>
<p>त्वं कृष्णसारिण्यवलोक्यसे स्म ॥</p>
<p>॥२.४९॥</p>
<p>वेतस्वदेतत्पदमालयस्तद्</p>
<p>भयेन यस्मिन्मयि लीनवत्याम् ।</p>
<p>लुलुञ्च वो मत्प्रतिभूकृतानां</p>
<p>स श्यामलः कञ्चुलिका बलेन ॥</p>
<p>॥२.५०॥</p>
<p>चन्द्रानने नैष मुकुन्दगन्धः</p>
<p>किन्तु त्वदङ्गस्य तदङ्गभाजः ।</p>
<p>प्रतीहि नीलामिह कान्तिमेतां</p>
<p>स्वलोलनेत्रद्युतिमेव देवि ॥</p>
<p>॥२.५१॥</p>
<p>इत्थं मिथः प्रेममनोरथानां</p>
<p>कथाप्रथावेशमथागतासुः ।</p>
<p>आगम्य गम्यामटवीममूभिर्</p>
<p>मोदाद्विनोदान्निजगाद राधा ॥</p>
<p>॥२.५२॥</p>
<p>इतोऽद्य पुष्पाणि समञ्जरीणि</p>
<p>मञ्जूनि मञ्जूनि हृतानि केन ।</p>
<p>मन्ये व्रजस्त्रीव्रजवस्त्रचौराद्</p>
<p>अन्योन तस्मादिह जाघटीति ॥</p>
<p>॥२.५३॥</p>
<p>रुन्धे हरिश्चेद्भवतीं विशाखे</p>
<p>तस्यावरोधे ललितैव वीरा ।</p>
<p>कार्षेदसौ चेल्ललिते सखि त्वां</p>
<p>तद्वारणे किं न वयं प्रवीराः ॥</p>
<p>॥२.५४॥</p>
<p>साचिव्यतो नश्चलचिल्लिचापां</p>
<p>नासौ स्पृशेत्त्वां वैन्तालिचौरः ।</p>
<p>सर्वा वयं यद्यपयाम सद्यः</p>
<p>कुञ्जाङ्गपुञ्जाः शरणं तवामी ॥</p>
<p>॥२.५५॥</p>
<p>त्वां कुञ्जलीनं यदि वा स धूर्तः</p>
<p>परामृशेदालि विलासमत्तः ।</p>
<p>तदा त्वमम्भोजगदां क्षिपन्ती</p>
<p>न पौरुषं सन्तनितासि पूर्वम् ॥</p>
<p>॥२.५६॥</p>
<p>अन्याः समेयुः पुनरङ्गनाश्चेद्</p>
<p>एना हरनीत्हरयेऽपयाहि ।</p>
<p>तवापि चन्द्रावलिमर्पयित्वा</p>
<p>रहो जुषस्व त्वमपावृतैव ॥</p>
<p>॥२.५७॥</p>
<p>सङ्गं न वाङ्गीकुरुषे कुतस्त्वं</p>
<p>प्राणालि तस्मिन्वरपङ्कजाक्षे ।</p>
<p>न त्वं सतीनां कुलशीलितेन</p>
<p>व्रतेन रुद्धा सखि मादृशीव ॥</p>
<p>॥२.५८॥</p>
<p>यूयं मनस्कामनिकामपूरं</p>
<p>कृष्णं सतृष्णं मृगयध्वमद्धा ।</p>
<p>अहं पुनस्तं निजपुष्पदस्युं</p>
<p>मृग्यामि पुष्पाशुगवर्त्मवर्ति ॥</p>
<p>॥२.५९॥</p>
<p>न हेमयूथिदलपुष्पगूढस्</p>
<p>तमालशालः पूरतश्चकास्ति ।</p>
<p>ध्रुवं लतापाल्यपलाइताङ्गः</p>
<p>पीतांशुकप्रावृत एष कृष्णः ॥</p>
<p>॥२.६०॥</p>
<p>विलासिनीनां मुखशीधु साधु</p>
<p>निपीय शश्वन्मदविभ्रमेण ।</p>
<p>लोप्त्रीकृतैः पुष्पकुलैर्विलासी</p>
<p>युक्तं हरे त्वं गणिकावृतोऽसि ॥</p>
<p>॥२.६१॥</p>
<p>अन्वेषणीयः कथमस्तु सख्यः</p>
<p>स पुष्पचौरो भवतीभिरत्र ।</p>
<p>उद्भावितो येन विभुस्वभावो</p>
<p>व्यतानि तेनैव मयीन्द्रजालम् ॥</p>
<p>॥२.६२॥</p>
<p>प्रतिस्थलान्तः प्रतिकुञ्जमध्यं</p>
<p>प्रत्युद्भिदन्तं प्रतिपत्रकाधः ।</p>
<p>गवेषितो हन्त जनार्दनोऽसौ</p>
<p>शङ्के मृगाक्ष्यो न भवेदिहेति ॥</p>
<p>॥२.६३॥</p>
<p>सायस्य कारुण्यमहो ब्रुवे किं</p>
<p>कल्पायते यो नु विचिन्वतीर्नः ।</p>
<p>कृष्णस्य दारुण्यमहो ब्रुवे किं</p>
<p>नाद्यापि दृष्टिपथे बभूव ॥</p>
<p>॥२.६४॥</p>
<p>सावेगमेवं भणितानि तस्या</p>
<p>गान्धर्विकायाः परिशृण्वतीभिः ।</p>
<p>तुष्णीं स्थिताभिः सहसा सखीभिर्</p>
<p>वृन्दासखी काचिदिह व्यलोकि ॥</p>
<p>॥२.६५॥</p>
<p>सा तत्र मालत्यभिधा वधूभिर्</p>
<p>विधुमचिन्तानलधूपिताभिः ।</p>
<p>जिज्ञासिता सत्प्रियतैकधर्मा</p>
<p>घर्माम्भसा स्नातनिभा बभाण ॥</p>
<p>॥२.६६॥</p>
<p>श्रीराधिके कल्पलताधिराज्य</p>
<p>नीराज्यमूर्तिप्रतिबिम्बलक्ष्मि ।</p>
<p>प्रायः समक्षं यदिदं मदक्ष्णोर्</p>
<p>यूयं कुरुध्वं श्रवसोस्तदेव ॥</p>
<p>॥२.६७॥</p>
<p>भव्यं सुभव्यं दृशि मादृशीनां</p>
<p>तदा तदाकर्ण्य वराङ्गि नान्द्याः ।</p>
<p>प्रसूनतल्पं मयि कल्पयन्त्यां</p>
<p>छद्माञ्चिजल्पा समियाय पद्मा ॥</p>
<p>॥२.६८॥</p>
<p>ततः पिधानीकृतवल्लिसद्माः</p>
<p>पद्मादिगोष्ठीमवधारये स्म ।</p>
<p>आकर्णयाकर्णविलोलनेत्रे</p>
<p>दम्भोलिदम्भोक्तिमिमां च मां च ॥</p>
<p>॥२.६९॥</p>
<p>स चेदिहायाति वधूविडम्बि</p>
<p>वृन्दावने स्वैरविहारकारी ।</p>
<p>पद्मे वनं तस्य विचिन्वतीनां</p>
<p>विचेष्यते वः स्फुटमङ्गमङ्गम् ॥</p>
<p>॥२.७०॥</p>
<p>शारीमुखादालि मयाथ शैब्ये</p>
<p>राधाभिसारश्रवणार्तबुद्ध्या ।</p>
<p>श्यामः स आसीदभिषरितायाश्</p>
<p>चन्द्रावलेर्धाम जडीकृतात्मा ॥</p>
<p>॥२.७१॥</p>
<p>पद्माक्षि पद्मे नहि पुष्पवृन्दं</p>
<p>कथं सदैतच्चिनवाम वामम् ।</p>
<p>वृन्दाटवीभूपतिभूतिसान्द्रां</p>
<p>चन्द्रावलीं येन विभूषयेम ॥</p>
<p>॥२.७२॥</p>
<p>वृन्दावने कृष्णकृतानुमत्या</p>
<p>राज्याभिषेके सखि सिद्धकल्पे ।</p>
<p>चन्द्रावलेः सिद्धतमे निकामम्</p>
<p>राधादिवाटीरपि लुण्ठितासि ॥</p>
<p>॥२.७३॥</p>
<p>अस्माभिरेषा किल चेद्विचेया</p>
<p>राधाविहारास्पदपुष्पवाटी ।</p>
<p>शङ्के तदा दुर्ललिताथ पद्मे</p>
<p>विधास्यते सा ललिता विवादम् ॥</p>
<p>॥२.७४॥</p>
<p>धिग्मृद्वि कस्माल्ललिताविवादाद्</p>
<p>विशङ्कसे सञ्चिनु पुष्पमेव ।</p>
<p>रम्भोरु तासामिह विप्रलम्भे</p>
<p>स्तम्भेतदेवी स्वयमेव वाणी ॥</p>
<p>॥२.७५॥</p>
<p>एवं मयाकर्ण्य समं स्वमङ्गम्</p>
<p>अपावृतं तावकतामदं च ।</p>
<p>विधाय वामालिरभाषि वामं</p>
<p>कृपास्पदं सर्वनृपायते ते ॥</p>
<p>॥२.७६॥</p>
<p>पुष्पाणि बाला बत मा हरध्वं</p>
<p>गान्धर्विकाकेलिकलावनस्य ।</p>
<p>सखीभिरस्या ललिताविताभिः</p>
<p>श्रुते यदस्मिन्व्यसनेन भाव्यम् ॥</p>
<p>॥२.७७॥</p>
<p>अस्तीह गर्वार्बुदलब्धपर्वा</p>
<p>सर्वासु गोपीषु हरेः प्रिया का ।</p>
<p>राधामनागीप्सितपुष्पवृन्दे</p>
<p>या धास्यतेऽप्येकपरागरागम् ॥</p>
<p>॥२.७८॥</p>
<p>अये क एष प्रमदाजनो यश्</p>
<p>चितं कलाभिः किल्राधिकायाः ।</p>
<p>वृन्दावनं हन्त वशे विदध्यान्</p>
<p>मृगं वः सम्पूर्णमृगाङ्कमूर्तेः ॥</p>
<p>॥२.७९॥</p>
<p>अथाजगामेव सखीकुलेन्द्रो</p>
<p>चन्द्रालयः श्रीवृषभानुजाश्रीः ।</p>
<p>यत्रोदयप्रान्तमधिष्ठितायां</p>
<p>धैर्याणि जीर्यन्ति मलिम्लुचेषु ॥</p>
<p>॥२.८०॥</p>
<p>मदीयवाचां रचनां विचार्य</p>
<p>भ्रूचापमाचर्य च कुञ्चिताग्रम् ।</p>
<p>उवाच पद्मा च यदूढगूढ</p>
<p>स्मिता तदेतच्छृणु भानुपुत्रि ॥</p>
<p>॥२.८१॥</p>
<p>चन्द्रावलेः शीतलशीलभावं</p>
<p>पश्यालि मालत्यपि सेयमत्र ।</p>
<p>अस्मत्प्रतापांशुमदंशुदीप्तं</p>
<p>वृन्दावनं हन्त न पश्यतीव ॥</p>
<p>॥२.८२॥</p>
<p>वृन्दालि गोविन्दमहाभिषेकं</p>
<p>किं त्वं तमानन्दघनं न वेत्सि ।</p>
<p>हंहो विमुग्धे किमिहापि चन्द्रां</p>
<p>हर्यङ्कपर्यङ्कनृपां न वेत्सि ॥</p>
<p>॥२.८३॥</p>
<p>सा मत्सरान्मात्स्यमधीत्य कल्पं</p>
<p>परः शतं लब्धबलाबलाभिः ।</p>
<p>आदाय पुष्पाणि गताहमेका</p>
<p>वर्त्मोपजीवामि परं त्वदीयम् ॥</p>
<p>॥२.८४॥</p>
<p>चन्द्रावले राज्यविधानवृत्तेः</p>
<p>श्रुतं च यन्न खलु श्रद्दधाम ।</p>
<p>इयं तु तासां विजनात्मगोष्ठी</p>
<p>श्रद्धापयत्येव तदैतदस्मान॥</p>
<p>॥२.८५॥</p>
<p>गान्धर्विकायाष्तदुदन्तसन्ध्या</p>
<p>गुणात्परिम्लानदशावशाभ्याम् ।</p>
<p>नेत्रोत्पलाभ्यां प्रथमानमान</p>
<p>क्षपानुमानाङ्गगतिर्व्यतानि ॥</p>
<p>॥२.८६॥</p>
<p>पद्मालयत्वेन्निजप्रसिद्धेः</p>
<p>पद्मादूतायाः किल बिभ्यदेव ।</p>
<p>पपात तस्याः करपल्लवाग्र्यात्</p>
<p>पद्मं समुत्कम्पितमुत्पलाक्ष्याः ॥</p>
<p>॥२.८७॥</p>
<p>चन्द्रावलित्वेन नखालिमङ्घ्र्योस्</p>
<p>तवाभिषिञ्चानि न सा तदन्या ।</p>
<p>इतीव सान्त्वेन ववर्ष तस्या</p>
<p>रक्तीभवत्कृष्णचराक्षियुग्मम् ॥</p>
<p>॥२.८८॥</p>
<p>तस्या हरिप्रेमहुताशकोप</p>
<p>ज्वालेन सन्दूनतनूलतातः ।</p>
<p>रोमालयः स्वेदमरन्दबिन्दून्</p>
<p>उत्थञ पाथेयवदात्तवन्तः ॥</p>
<p>॥२.८९॥</p>
<p>अस्वादितं पूगमपूर्णचेलं</p>
<p>मौलिं हतं श्वासबलेन माल्यम् ।</p>
<p>तदा वराल्यो वृषाभानुजाया</p>
<p>वीक्ष्यापि तस्थुर्बत चित्रिताभाः ॥</p>
<p>॥२.९०॥</p>
<p>स्वकेलिपुष्पोत्करचौरपद्मा</p>
<p>सखीकलास्तब्धमथात्मकान्तम् ।</p>
<p>विचिन्त्य सार्द्रारुणसाचिनेत्रे</p>
<p>मार्जत्यसौ खञ्जितवाचमूचे ॥</p>
<p>॥२.९१॥</p>
<p>न बाधते मां कुसुमापहारो</p>
<p>हरेः समागत्यपयापनं च ।</p>
<p>अस्माकमाख्यानमयी वयस्यास्</p>
<p>तस्या मदश्रीर्मदरुः पिनष्टि ॥</p>
<p>॥२.९२॥</p>
<p>सोमाभया कामयते स दत्तां</p>
<p>वृन्दावने सम्प्रति राज्यलक्ष्मीम् ।</p>
<p>यन्नानुभाव्यं तदहो विधातुः</p>
<p>किमुज्झिता तस्य दृशापि लज्जा ॥</p>
<p>॥२.९३॥</p>
<p>इत्थं सताम्बूलमुदस्य जल्पं</p>
<p>निवर्तमानामथ कैर्तिदेयीम् ।</p>
<p>वीक्ष्यालिलोकेन कृतास्यवीक्षा</p>
<p>शीर्णाक्षरं सा ललिता ललाप ॥</p>
<p>॥२.९४॥</p>
<p>भजेत कामं भजतेऽभजद्वा</p>
<p>चन्द्रावली कृष्णवनाधिराज्यम् ।</p>
<p>इहाथ राधामभिषेक्तुमेव</p>
<p>प्रवेशयानीति तु मत्प्रतिज्ञा ॥</p>
<p>॥२.९५॥</p>
<p>सरोजिनीनां सखि मुद्रितानां</p>
<p>का हानिरासां रसपूर्णमन्तः ।</p>
<p>घूर्णन्मुहुर्यास्यति न प्रशान्तिं</p>
<p>तृष्णाकुलात्मा मधुपः स एव ॥</p>
<p>॥२.९६॥</p>
<p>ततः सखीभिः परिवार्यमाणा</p>
<p>मानाभिसम्भूतगभीरचर्या ।</p>
<p>राधा स्वबाधाभरभिन्नदेहं</p>
<p>गेहं प्रतस्थे बत मन्दमन्दम् ॥</p>
<p>॥२.९७॥</p>
<p>कृष्णाटवीचारिचराचराणाम्</p>
<p>उल्लुञ्च्य कोपादिव दृष्टिरत्नम् ।</p>
<p>ओषन्त्यमीषामपि चित्तकोषान्</p>
<p>व्रजाय वव्राज गृहीतमाना ॥</p>
<p>॥२.९८॥</p>
<p>प्रेमाश्रुधारां मधुभिर्दधाना</p>
<p>वृन्दाटवी तासु मनस्विनीषु ।</p>
<p>वातोल्ललैः पल्लवपाणिवृन्दैर्</p>
<p>भूयः स्थितानामिव मार्जयन्ती ॥</p>
<p>॥२.९९॥</p>
<p>पुरेव ताः स्निग्धवधूप्रधाने</p>
<p>लब्धे स्मितोक्तावकृतप्रमोदाः ।</p>
<p>तेनोत्कचित्तेन च नातिपृष्टा</p>
<p>विशन्ति मानान्यवशाः स्म वेश्म ॥</p>
<p>॥२.१००॥</p>
<p>अमूरितो हारितमित्रसङ्गा</p>
<p>म्लानानना मौनमिताश्चिरेण ।</p>
<p>दिनावसाने मधुपोक्तिरिक्त</p>
<p>स्थलाब्जिनीनामभजन्त साम्यम् ॥</p>
<p>॥२.१०१॥</p>
<p>राधा तु चिन्ताचयचुम्बिचेता</p>
<p>धूर्णाभिपूर्णाम्बुजलोचनश्रीः ।</p>
<p>तस्मादकस्मान्निमितास्यबिम्बा</p>
<p>विवेश संवेशकृते गृहान्तः ॥</p>
<p>॥२.१०२॥</p>
<p>बन्धोर्वियोगेन सरोजिनीषु</p>
<p>प्रदूनमूर्तिष्वलिनिष्क्रमेण ।</p>
<p>धूमायमानासु विवेश किं ता</p>
<p>मसेऽथ शोकादिव लोक एषः ॥</p>
<p>॥२.१०३॥</p>
<p>विततिरथ सखीनां देहलीचत्वरान्तर्</p>
<p>भुवि सममुपविश्य प्रेयसीप्रेमबद्धा ।</p>
<p>असकृदपि बलिष्ठोत्कण्ठमुत्थाय राधाम्</p>
<p>अनुरहसमुदीक्ष्योदीक्ष्य रात्रिं व्यनैषीत॥</p>
<p>॥२.१०४॥</p>
<p>प्रकटयति विदूराद्दुर्लभं कान्तवस्तु</p>
<p>प्रथयति निजतेजस्तद्विरोधाय भूयः ।</p>
<p>प्रणयरसविलासाम्नायधामाद्भुतो यः</p>
<p>स तमवतु भवन्तं राधिकामन्युभानुः ॥</p>
<p>॥२.१०५॥</p>
<p>निखिलजनकुपूयं मां कृपापूर्णचेता</p>
<p>निजचरणसरोजप्रान्तदेशं निनीय ।</p>
<p>निजभजनपदव्यैर्वर्तयेद्भूरिशो यस्</p>
<p>तमिह महितरूपं कृष्णरूपं निषेवे ॥</p>
<p>॥२.१०६॥</p>
<p>इति श्रीराधाभिषेकचरिते श्रीमाधवमहोत्सवनाम्नि महाकाव्ये</p>
<p>उन्मन्युराधिको नाम</p>
<p>प्रथम उल्लासः</p>
<p>॥२॥</p>
<p>******************************************</p>
<p>.</p>
<p>(३)</p>
<p><em><strong>तृतीय उल्लासः</strong></em></p>
<p><strong>उत्फुल्लराधिकः</strong></p>
<p>पूर्वागराजवनराजिविराजितभानौ</p>
<p>भानौ वसन्ततिलकप्रभशोणबिम्बे ।</p>
<p>कृष्णेन तृष्णगसुना प्रह्ताथ वृन्दा</p>
<p>वृन्दानि सा सवयसामिह विन्दति स्म ॥</p>
<p>॥३.१॥</p>
<p>विज्ञाय मानरहिता अपि ताः समाना</p>
<p>वृन्दाभिधा च वलते स्म भवन्त्यवृन्दा ।</p>
<p>वामा इमाश्च सवयोजनयोगचर्यां</p>
<p>दाक्षिण्यतो विदधिरे द्रुतमेव तस्याम् ॥</p>
<p>॥३.२॥</p>
<p>मौनं तदाश्रितवतीषु सखीषु देवीं</p>
<p>राधास्थितौ कृतमतिं ललिता चिरेण ।</p>
<p>द्रष्टुं स्वदिष्टनिहताः कथमत्र वास्मान्</p>
<p>आगा बतेति चलिताधरमाललाप ॥</p>
<p>॥३.३॥</p>
<p>वृन्दापि साथ ललितालपितं निशम्य</p>
<p>प्रेमावदीर्णहृदयापि भृतस्मितेव ।</p>
<p>किं वोऽपराद्धममुनेति कृतानुयोगा</p>
<p>वैवर्ण्यपूर्णमनया पुनरप्यभाषि ॥</p>
<p>॥३.४॥</p>
<p>आसीद्यदा प्रियसखी तस्य राधा</p>
<p>सर्वेश्वरी न हि तदा वयमास्म योग्याः ।</p>
<p>सम्भाषितुं च भवतीरथ वैपरीत्ये</p>
<p>किं भस्मपूर्णवदनैरधुना लपाम ॥</p>
<p>॥३.५॥</p>
<p>जानासि नूनमखिलं सखि तस्य वृत्तं</p>
<p>किं मामथापि परिपृच्छसि देवि भूयः ।</p>
<p>हन्तास्मदीयहृदयान्तरमर्म तस्मिन्न्</p>
<p>उद्घाटिते स्फुटति किं बत संविधास्ये ॥</p>
<p>॥३.६॥</p>
<p>भद्रश्रियं प्रियजनं सखि दक्षिनोऽयम्</p>
<p>इत्यर्पये स्म कुलभूभृति यत्र तस्य ।</p>
<p>वेवेष्टि कूटपवनाशनवीथिरेतं</p>
<p>हन्तास्मदङ्गपवनीयरसायनाभम् ॥</p>
<p>॥३.७॥</p>
<p>वृन्दा निशाम्य ललितां भृतकृच्छ्रवृन्दां</p>
<p>सा सान्त्वयन्त्यनुनयानुगरीतिचञ्चुः ।</p>
<p>तासामथात्तशपथा ससभां विशाखाम्</p>
<p>आलोक्य गद्गदपदा प्लुतमेतदूचे ॥</p>
<p>॥३.८॥</p>
<p>मिथ्यापराधमवधार्य निजान्तरात्म</p>
<p>प्रेष्ठाय कुप्यथ कथं बत गोष्ठदेव्यः ।</p>
<p>श्रुत्वा न चेन्मम वचो भवदन्तराणि</p>
<p>शान्तानि सन्ति बत मां समिषां प्रतीति ॥</p>
<p>॥३.९॥</p>
<p>साधारणत्वमधिगच्छति राधिकायाः</p>
<p>श्रीमाधवो नहितरामितराङ्गनाभिः ।</p>
<p>धारां घृतस्य सुधयन्नपि किं सुधाया</p>
<p>नाध्यायति क्रतुभुजां निकरः सदैव ॥</p>
<p>॥३.१०॥</p>
<p>राधाभिसारमवधार्य विधुतधैर्यः</p>
<p>सङ्केतधाम परिधावितुमुत्सुकोऽसौ ।</p>
<p>तत्रान्तिके विधिवशादुपसद्य चन्द्रां</p>
<p>तस्या भ्रमाद्वलितसम्भ्रममाबभाषे ॥</p>
<p>॥३.११॥</p>
<p>यां पूर्णचन्द्रतनुमाप्तुमुदूढतृष्णः</p>
<p>प्रागाशया स चलितश्चिकुरश्चकोरः ।</p>
<p>राधा प्रियेयमुदिता पुरतः स्वयं चेद्</p>
<p>वर्ण्यो विधिः किमिह कल्पनगेन्द्रकल्पः ॥</p>
<p>॥३.१२॥</p>
<p>चन्द्रावली स्मितनताभवदादिवाक्यं</p>
<p>सप्रेमगर्भमिव कंसरिपोर्निशम्य ।</p>
<p>राधाभिधायि वचनं परमाकलय्य</p>
<p>म्लानास्यमागतिपथं परमन्वियाय ॥</p>
<p>॥३.१३॥</p>
<p>कोपप्रकोपमथ वीक्ष्य मुकुन्दचन्द्रश्</p>
<p>चन्द्रावलेः कृतगृहव्रजनस्पृहायाः ।</p>
<p>तामेव तामिव विलक्ष्य विलक्षचित्तः</p>
<p>कान्तो व्यचिन्तयदिदं स नितान्तमन्तः ॥</p>
<p>॥३.१४॥</p>
<p>चन्द्रावली समनुनेतुमियं सदार्हा</p>
<p>मान्या यतः प्रणयिणीषु ममोत्तमासु ।</p>
<p>आच्छिन्नमस्ति हृदयं राधयेदं</p>
<p>बाढं भजे तदपि नायकनीतिदम्भम् ॥</p>
<p>॥३.१५॥</p>
<p>तस्यात्मनानुनयतोऽपि रुषा चलन्ती</p>
<p>सा पद्मया पथि सविस्मिति दृष्टपृष्टा ।</p>
<p>ज्ञातार्थतयाथ निजगर्वितगीर्बलानां</p>
<p>निर्वाहणाय वलितस्मितमभ्यधायि ॥</p>
<p>॥३.१६॥</p>
<p>एकः स गोकुलनिवासिकुलस्य बन्धुः</p>
<p>सिन्धुर्यथा निखिलनिर्झरसञ्चयस्य ।</p>
<p>तत्रापि जीवननिधौ भ्रमिवेगनुन्नाः</p>
<p>किं नाम विच्युतिगतीर्गणयाम सुभ्रु ॥</p>
<p>॥३.१७॥</p>
<p>विष्कम्भ्य सा द्रुतमिमां हरिमप्यदूरे</p>
<p>लब्ध्वा सराधिकधियं चतुरा तमूचे ।</p>
<p>चन्द्रावलीद्रवकलागतमूर्मिमत्त्वं</p>
<p>दृष्ट्वा कथं भ्रमसि कृष्णचकोर वीर ॥</p>
<p>॥३.१८॥</p>
<p>तां पद्मया सुवलितामघजिन्नितान्तां</p>
<p>राधाश्रिया वृतमनाश्च गभीरधर्मा ।</p>
<p>नर्मादिभिः सनिमिषं प्रतिनन्द्य मन्दं</p>
<p>धेनुप्रवेशसमयच्छलभाक्चचाल ॥</p>
<p>॥३.१९॥</p>
<p>एवं विशम्य मधुमङ्गलतोऽतिरङ्गात्</p>
<p>तस्मिन्प्रसूनविपिने त्वरितं व्रजन्त्याः ।</p>
<p>सा मालती पथि मया मिलताथ पृष्टा</p>
<p>सृष्टाश्रुधारनयनाञ्चलमेतदूचे ॥</p>
<p>॥३.२०॥</p>
<p>चन्द्रासखीकुसृतिभिर्वलिताधिकायाः</p>
<p>सिद्धे गृहाय गमने बत राधिकायाः ।</p>
<p>मद्वक्त्रतः श्रुतसमुन्नतमानवार्तः</p>
<p>पश्याग्रतो वितनुते किमसौ न वार्तः ॥</p>
<p>॥३.२१॥</p>
<p>आकाङ्क्षति क्षितपतां भवती च वृन्दा</p>
<p>वृन्दावनाखिलशरीरिगणाश्च यस्याः ।</p>
<p>तां राधिकामनुजिगीषुजनोक्तिवर्णः</p>
<p>कर्णज्वरं न कुरुते भुवि देवि कस्य ॥</p>
<p>॥३.२२॥</p>
<p>पद्माकृतेन सुमनोहरणेन चन्द्रा</p>
<p>वन्याधिराज्यवरणेन च या प्रतिज्ञा ।</p>
<p>कोपात्कृता ललितया सखि हे मुकुन्दस्</p>
<p>तां चेच्छृणोति बत किं घटते न वेद्मि ॥</p>
<p>॥३.२३॥</p>
<p>वृन्दावनप्रथितराज्यमथाभजन्ती</p>
<p>तस्मिन्नहो विहरते नहि राधिका चेत।</p>
<p>चक्षुष्मतां तदिदमेव महाक्षयान्तर्</p>
<p>व्योमान्तरगतनिरर्गलभानुवर्गः ॥</p>
<p>॥३.२४॥</p>
<p>सम्प्रेषिता पुनरहं हरिणा विशाखा</p>
<p>मुख्यासु तासु सन्दिशता यदाशु ।</p>
<p>तच्चाटु वा कथममूरवधारयेय्र्</p>
<p>योगादमुष्य बत मामपि नाप्यपश्यम् ॥</p>
<p>॥३.२५॥</p>
<p>आकर्ण्य तद्वदनतो मम देवि कृष्णस्</p>
<p>तृष्ण्;अम्बुधेः स विदधे यदपारदृश्वा ।</p>
<p>तद्वा कथं कथयितुं सखि बाढमीशे</p>
<p>यद्भावनान्न खलु गीरपराप्युदेति ॥</p>
<p>॥३.२६॥</p>
<p>एवं सखीविलपितैः परिलूनमर्मा</p>
<p>लब्धान्धमूकवधिरादिकलोकधर्मा ।</p>
<p>बोधं तया चिरतया बत लम्भिताहं</p>
<p>कुर्वे स्म मन्त्रमनयैव विवेकवाहम् ॥</p>
<p>॥३.२७॥</p>
<p>किं चिन्तयामि परिभूतिमिवाकलय्य</p>
<p>श्रीराधिकां प्रति बताद्य सपत्निकाभिः ।</p>
<p>तस्या महागुणवशीकृतमाधवाया</p>
<p>विन्देद्वनैन्द्रपदवी न दवीयसीत्वम् ॥</p>
<p>॥३.२८॥</p>
<p>तस्मात्पुरा तु विरहज्वरदूनमेनं</p>
<p>साश्वासमाश्वथ निभाल्य पुनश्च नूनम् ।</p>
<p>राधां मुधाचरितमानभरातिबाधां</p>
<p>सम्यक्प्रबोधनकृते तरसा व्रजानि ॥</p>
<p>॥३.२९॥</p>
<p>सार्धं तयानुगतयाङ्ग तिरोहिताङ्ग</p>
<p>यष्ट्या बकप्रशमनं समया मयाथ ।</p>
<p>धीरां विधाय धियमालि कुरुष्व कर्णे</p>
<p>तस्मिन्समं निशमितेन निशामितं च ॥</p>
<p>॥३.३०॥</p>
<p>कम्पं विभर्ति वरीवर्ति समाहिताभं</p>
<p>स्वेदं तनोति विवृणोति विवर्णभावम् ।</p>
<p>अश्रूणि मुञ्चति विलुञ्चति भूषण्लीं</p>
<p>सालीकदृग्विलपति प्रति युष्मदालीम् ॥</p>
<p>॥३.३१॥</p>
<p>शुष्का नगा उत नगा धुतनिर्झराङ्गा</p>
<p>दीर्णा क्षमा विदलिता बत मे क्षमा च ।</p>
<p>हा हा हरेर्विलपितैरपि तैर्न कस्य</p>
<p>कस्याङ्गमङ्गमुत शेषदशामियाय ॥</p>
<p>॥३.३२॥</p>
<p>हन्त क्व यामि किल राजति राधिकेयं</p>
<p>मान्तर्दधाः सखि मुहुर्बत कातरोऽस्मि ।</p>
<p>किं सत्यमेतदपि नो इति शङ्कमानं</p>
<p>मा मा क्षणं क्षिणु मनो मम रे मनोज ॥</p>
<p>॥३.३३॥</p>
<p>रे धैर्य धैर्यवलनामुररीविधाय</p>
<p>राधेक्षणं क्षणमपि प्रतिपालय त्वम् ।</p>
<p>आशां न पूरयसि चेदवलम्बितां हा</p>
<p>रुन्धीत तास्तु विजहन्निजहन्तृ कस्त्वाम् ॥</p>
<p>॥३.३४॥</p>
<p>एवं तु तच्चरितदूनतया मया सा</p>
<p>वामन्त्रितोऽथ मुहुरप्युपसद्य सद्यः ।</p>
<p>शुश्राव नो इति भृशं परिदूय भूयः</p>
<p>श्रीराधिकाप्रियतमेत्युदितः पुराह ॥</p>
<p>॥३.३५॥</p>
<p>वृन्दा किमत्र भवती भवतीयमारात्</p>
<p>किं वा त्वयालि कलिता ललिता सखी सा ।</p>
<p>मां प्राप्य रागयुगलं युगलं चलाक्ष्णोर्</p>
<p>यस्या विभेदमतनोदतनोरिवास्त्रम् ॥</p>
<p>॥३.३६॥</p>
<p>तीव्रांशुरेष नियतं सखि नायमिन्दुः</p>
<p>किं दूयते मम तनूरमूनान्यथा तु ।</p>
<p>राधाङ्गसङ्गमनु मां धिनुते यदेष</p>
<p>तत्तन्मुखस्य खलु कोऽपि परोऽनुभावः ॥</p>
<p>॥३.३७॥</p>
<p>यस्या विधातृनिकृतेर्वलतं तु राधा</p>
<p>मां हन्त सापि तपति स्मृतवर्त्म याता ।</p>
<p>तस्या भवेदतितरामथवा विधाने</p>
<p>चन्द्रस्य तापकतया कियती प्रयस्तिः ॥</p>
<p>॥३.३८॥</p>
<p>एवं तदा कथयतोऽप्यविलोलदृष्टे</p>
<p>राधासमाधिविदितां कियतीमवस्थाम् ।</p>
<p>तस्योररीकृतवतस्तदनन्यभावाद्</p>
<p>आनुग्यमेव रभसादहमाजगाम ॥</p>
<p>॥३.३९॥</p>
<p>संज्ञास्तु मालतिकया गमिता तदाहं</p>
<p>राधास्वहस्त्रचितामतिमुक्तमालाम् ।</p>
<p>कीर्णां तमालमभि तामुपलभ्यदैवाद्</p>
<p>घ्राणे मनाग्विनिदधे मधुसूदनस्य ॥</p>
<p>॥३.४०॥</p>
<p>राधाकराम्बुरुहभावितमाधवीनां</p>
<p>तासां वरैः परिमलैः पुलकोपगूढः ।</p>
<p>उन्मील्य नेत्रकमले कमलेक्षणः सः</p>
<p>तत्र भ्रमद्भ्रमरतां प्रथयन्नुवाच ॥</p>
<p>॥३.४१॥</p>
<p>त्वं देवि तत्र चलिता स्तवनानुपूर्व्या</p>
<p>काकुस्वरेण मदशेषदशां सखीभ्यः ।</p>
<p>विज्ञापयानय तदा पणगं प्रसाद</p>
<p>रत्नं तमः सपदि यन्मम संनिहन्यात॥</p>
<p>॥३.४२॥</p>
<p>राधाद्यभावमनुधावति मत्प्रतीपं</p>
<p>बाधाशतं स तनुते हतमन्मथश्च ।</p>
<p>तद्यूयमेव ननु तामनुबोधयन्त्यः</p>
<p>सन्दूयमानहृदि मय्यथ शं विधत्त ॥</p>
<p>॥३.४३॥</p>
<p>आकर्ण्य तत्तमनुमान्य परागताहं</p>
<p>तन्मालया सममवास्थित मालती सा ।</p>
<p>आमन्त्रिता पुनरनेन तु नातिदूरात्</p>
<p>स्निग्धे इति प्रतिगता गदितास्मि सास्रम् ॥</p>
<p>॥३.४४॥</p>
<p>किं भूषणैरहह वह्निकणा कुलाभैः</p>
<p>किं वेणुना मम विडम्बनचुम्बिना च ।</p>
<p>राधां विनेति वनदेवि तदालिवृन्दे</p>
<p>वृन्दे समर्पय गता रभसादमूनि ॥</p>
<p>॥३.४५॥</p>
<p>आम्रेडितं मुररिपोरुपलभ्य सख्यो</p>
<p>वैक्लव्यतश्चलकरं चरणौ गृहीत्वा ।</p>
<p>एका मया बत कथञ्चन तस्य कण्ठे</p>
<p>सा रक्षिता श्वसितदूनवनस्रगेव ॥</p>
<p>॥३.४६॥</p>
<p>एवं पुनः प्रचलिता ललिते तवालि</p>
<p>स्मृत्वा प्रतिश्रुतिमथो परितः स्वनेत्रे ।</p>
<p>नैवाददं प्रियसखीतुलिता लता यास्</p>
<p>ता एव यन्मम तमः सुवतेऽधुना तु ॥</p>
<p>॥३.४७॥</p>
<p>उज्झन्त एव मधुपा मधुगन्धमात्रं</p>
<p>घूर्णन्त्यथापि मधुशून्यलताद्रुजातिः ।</p>
<p>वृन्दावनेऽद्य बत राधिकया विसृष्टे</p>
<p>निर्द्वेषकाश्च विमृगाः स्वमनु द्विषन्ति ॥</p>
<p>॥३.४८॥</p>
<p>यस्मिन्विराजति हरिः सखि तापितास्मिन्</p>
<p>सम्भाव्यते न खलु चेदिति मानुयोजि ।</p>
<p>हन्तास्य वायुरपि यान्स्पृशति स्म ते वा</p>
<p>यान्ति स्म कां गतिमिदं नितरां न वेद्मि ॥</p>
<p>॥३.४९॥</p>
<p>नानेति सास्रमुखया हरिभूषणानि</p>
<p>तद्वाचिकानि च मयाक्षयकान्तिमन्ति ।</p>
<p>युष्मासु तानि खलु गोचरितानि तन्व्यो</p>
<p>धन्यं हृन्न्यस्तमतमाचरताचिरेण ॥</p>
<p>॥३.५०॥</p>
<p>वृन्दागिरा मुरहराभरणश्रिया च</p>
<p>श्रीराधिकासवयसां हृदयद्रवो यः ।</p>
<p>स प्राप कण्ठमपि नेत्रयुगं परन्तु</p>
<p>धैर्येण तस्य रुरुधे पतनार्थवर्त्म ॥</p>
<p>॥३.५१॥</p>
<p>प्रेमप्रकाशविवशा रभसाद्विशाखा</p>
<p>मूकास्यतां गतवतीषु चिराय तासु ।</p>
<p>आचष्ट चाटुलपितं ललिता कराब्जं</p>
<p>कम्प्रेण पाणियुगलेन तदा गृहीत्वा ॥</p>
<p>॥३.५२॥</p>
<p>कृत्वा सखीपरिभवेन हताः पुनर्नस्</p>
<p>त्यागाद्विडम्बयति स स्वकभूषणानाम् ।</p>
<p>साक्षात्तदस्य परिभाषणलोलचेता</p>
<p>याचे वरालि ललिते भवतीमनुज्ञाम् ॥</p>
<p>॥३.५३॥</p>
<p>ता ऊचिरे च ललितारचितास्यवीक्षाः</p>
<p>कुर्मः किमालिरपि कुप्यतु मानिनी सा ।</p>
<p>सोऽस्मान्द्विधा ग्लपयिता न हि साम्प्रतं तत्</p>
<p>साक्षादसाम्प्रतमुपव्रजनं च सद्यः ॥</p>
<p>॥३.५४॥</p>
<p>एवं निशम्य ललितापि जगाद वृन्दां</p>
<p>यद्येति तस्य मृदुलालिरियं सदेशे ।</p>
<p>आस्माकवाचिकमपि त्वमिदं स्मरन्ती</p>
<p>तत्कर्णयोरथ पथि प्रथितं विदध्याः ॥</p>
<p>॥३.५५॥</p>
<p>सोमाभयापि घनकुम्भगणान्धकारं</p>
<p>स्वारण्यमुज्ज्वलयितुं यदि वोद्यतोऽपि ।</p>
<p>कालात्ययं किमु करोषि मुधा सबाष्पः</p>
<p>किं भानुजाम्बररुचिं प्रति रोदिषि त्वम् ॥</p>
<p>॥३.५६॥</p>
<p>वृन्दालिवृन्दमनुमान्य विशाखयागात्</p>
<p>कृष्णाददूरमथ तस्य विचिन्त्य चाज्ञाम् ।</p>
<p>चन्द्राधिराज्यरचनीमगमन्मुनीशां</p>
<p>मन्त्राय तां प्रियसखीमभिरक्ष्य तत्र ॥</p>
<p>॥३.५७॥</p>
<p>वृन्दागतिं मुररिपुर्मृगयन्विशाखां</p>
<p>वीक्ष्य क्व सा स्रगिति जल्पितमालतीकाम् ।</p>
<p>निश्चित्य तां च पुलकाङ्कुरिताङ्गसङ्घः</p>
<p>शर्मस्खलत्पदमपद्यत चावदच्च ॥</p>
<p>॥३.५८॥</p>
<p>हन्त प्रियालि कुरुषे गुरुपक्षपातं</p>
<p>राधाङ्गसङ्गलवसङ्गिनि पुष्पसङ्घे ।</p>
<p>अस्याश्चिरं मिथुनभावचरस्य किं वा</p>
<p>वार्तां च वर्तनविधौ नतरां विधत्से ॥</p>
<p>॥३.५९॥</p>
<p>रोषच्छलान्मुखसरोरुहमावृणाना</p>
<p>प्रम्लानमूर्तिबकवैरिविलोकजाताम् ।</p>
<p>मृष्टां विधाय परितो नयनाम्बुधारां</p>
<p>राधालिरीषदपि वीक्ष्य तमेतदूचे ॥</p>
<p>॥३.६०॥</p>
<p>या वेदनास्ति भगवन्भवता वितीर्णा</p>
<p>निर्वाणतामिव तया बत विन्दमानाः ।</p>
<p>एताः कथं कलितदग्धपटस्वभावास्</p>
<p>त्वामात्मनश्च नितरामनुसन्दधीरन॥</p>
<p>॥३.६१॥</p>
<p>श्रुत्वापि हन्त भवता ग्लपितां ममालीं</p>
<p>पद्मासखीप्रभृतयः कति नो समाप्ताः ।</p>
<p>त्वत्प्रेमपात्रपदवीमधुनापि गन्तुं</p>
<p>हा हन्त हा मुहुरिमां श्वसतीं धिगस्तु ॥</p>
<p>॥३.६२॥</p>
<p>या मे सखी त्वदनुचिन्तनया वसन्ती</p>
<p>नाभाषते न च शृणोति न वीक्षते च ।</p>
<p>तस्याश्च कोपनपटुस्तवकूटभङ्गी</p>
<p>हे पूतनान्तक मनः समभीषयिष्ट ॥</p>
<p>॥३.६३॥</p>
<p>कृष्णो मुखाम्बुजमथावनतं विधाय</p>
<p>नेत्राम्बुसंवलनया निषिचंश्च माल्यम् ।</p>
<p>साङ्गुष्ठतर्जनिकया मृदु मर्दयंश्च</p>
<p>कातर्यपर्यवसितं पुनरेतदूचे ॥</p>
<p>॥३.६४॥</p>
<p>सा राजते प्रियतया बत जीवितश्रीः</p>
<p>कृष्णोऽपि तद्वशतया विदितस्त्वयास्ते ।</p>
<p>जीवातुरप्यसि सखी त्वमसौ विशाखे</p>
<p>हा धिक्कथं तदपि सा भवितव्यतेयम् ॥</p>
<p>॥३.६५॥</p>
<p>वीक्ष्याथ काकुभरकातरमाशु कृष्णं</p>
<p>हृत्कम्पसम्पदभिलङ्घितधीरचर्या ।</p>
<p>नेत्राम्बुसन्द्रुतमनोनिभमुद्गिरन्ती</p>
<p>सन्तीव्रवेदनवशादवदद्विशाखा ॥</p>
<p>॥३.६६॥</p>
<p>उष्णांशुनेव विधुवर्तिनिभा मदाली</p>
<p>हा भस्मितास्ति भवतैव भृशं पुरैव ।</p>
<p>किं तावदद्य निजविक्लवभावसर्पिः</p>
<p>पेषं पिणक्षि स पुनस्त्वमिमां वराकीम् ॥</p>
<p>॥३.६७॥</p>
<p>मानश्चिराय नहि तिष्ठति राधिकाया</p>
<p>गोष्ठेन्द्रसूनुरिह हन्त भृशं दुनोति ।</p>
<p>आश्वासनाय खलु भङ्गीभिरेष योग्यस्</p>
<p>तस्मादितीयमनुचिन्त्य पुनर्बभाषे ॥</p>
<p>॥३.६८॥</p>
<p>सन्धिः कथं भवतु यन्मृदुरस्मि जात्या</p>
<p>सख्यो विचित्रमतयो ललितापि वामा ।</p>
<p>एता मुकुन्द कथमप्यनुकूलिताः स्युस्</p>
<p>तस्यास्तु भङ्गुरदृशः पुरतोऽपि कास्तु ॥</p>
<p>॥३.६९॥</p>
<p>युक्तं ब्रवीषि तव दैन्यममूर्न मे चेद्</p>
<p>विज्ञापितं कृपयते न तदा मदागः ।</p>
<p>श्रीकान्त किन्तु भवता कृतमन्तुनेयं</p>
<p>ताभ्योऽपि भाययति मां रचितात्मगोष्ठी ॥</p>
<p>॥३.७०॥</p>
<p>काकुं करोषि किमु केशव विद्यमाना</p>
<p>राधासुधा सहचरीजनचक्रमध्ये ।</p>
<p>आचर्य किल्बिषमकृच्छ्रत एव लोभाल्</p>
<p>लभ्या कथं भवतु सा भवता बताशु ॥</p>
<p>॥३.७१॥</p>
<p>मालत्यये त्वमपि किं निजनाथवक्त्रं</p>
<p>दृष्ट्वा परं भृशमनन्वितमेव वक्षि ।</p>
<p>सर्वार्पणं विहितवानसकौ परस्यै</p>
<p>स्वं देहदानमनु किं प्रभवेन्मदाल्यै ॥</p>
<p>॥३.७२॥</p>
<p>वन्या तवैव सुहृदः सखि राधिकायाः</p>
<p>लीला तवैव सुहृदः सखि राधिकायाः ।</p>
<p>आत्मा तवैव सुहृदः सखि राधिकायाः</p>
<p>किं वा ममान्यदिह देयमिति ब्रुवाणे ॥</p>
<p>॥३.७३॥</p>
<p>कृष्णे कृताञ्जलिपुटे निजगाद तस्या</p>
<p>मालत्युदीक्ष्य मुखमिङ्गितरज्यदङ्गम् ।</p>
<p>वामा इमाः किल गतामपि कण्ठमिच्छाम्</p>
<p>अन्तर्नयन्ति मदिमां शृणु माधवेति ॥</p>
<p>॥३.७४॥</p>
<p>(युग्मकम्)</p>
<p>कुञ्जादितो निववृते कृतमानमुच्चैर्</p>
<p>गान्धर्विका खलु यदा निजमन्दिराय ।</p>
<p>सोत्प्रासमेवमदिशद्भवते मयीयं</p>
<p>यस्मादसौ नयनवारिभिराप्लुतास्याः ॥</p>
<p>॥३.७५॥</p>
<p>वृन्दाधिराज्यमभिलष्य वयं वराल्यास्</p>
<p>त्वामद्य देव रभसेन तया प्रयाताः ।</p>
<p>वर्ण्या गुणास्तव हरे कति वात्मना तां</p>
<p>यत्सृष्टवानसि पुरैव महाधिवृन्दाम् ॥</p>
<p>॥३.७६॥</p>
<p>श्रुत्वाथ कृष्णमुदिरस्तदिमां विशाखा</p>
<p>सौदामिनीं परिदधे हृदि फुल्लकायः ।</p>
<p>बाढं जगन्त्यसुखयन्घनपुष्पपूरं</p>
<p>धन्या विकीर्य तदुपर्यपि देवनागाः ॥</p>
<p>॥३.७७॥</p>
<p>श्रीगोकुलेन्द्रकुलकैरवचन्द्रमाश्च</p>
<p>राधाभिषेचनमहाम्बुधिकामधाम्ना ।</p>
<p>तस्मिन्ननन्तवरभोगरुचिप्रथिम्ना</p>
<p>सर्वाङ्गसङ्गिविलसत्पुलकश्रिया च ॥</p>
<p>॥३.७८॥</p>
<p>नारायणस्य किल तान्परितः प्रसिद्धान्</p>
<p>आनन्दसान्द्रविभवान्बलवद्विडम्ब्य ।</p>
<p>उल्लासयन्प्रबलमात्मभुवं समन्ताच्</p>
<p>छ्वासेन सच्छ्रुतिगणस्पृहनीयमूचे ॥</p>
<p>॥३.७९॥</p>
<p>राधाप्रसादनकृते सखि मद्वनैश्यम्</p>
<p>उत्कोचनीप्सितवती भवती यदेषा ।</p>
<p>एतन्महोपकृतरत्नवरार्पणस्य</p>
<p>नैमेयवस्तुनि मनो मम बम्भ्रमीति ॥</p>
<p>॥३.८०॥</p>
<p>उद्घाटितं त्वमकरोर्मम मर्मकामं</p>
<p>राधाभिषेकमभि मत्कमुदे स जातः ।</p>
<p>इन्दुर्निमथ्य जनितो ननु देवतत्या</p>
<p>सिन्धोः सदा भवति भाविनि भावुकाय ॥</p>
<p>॥३.८१॥</p>
<p>यस्यै वितीर्य नियतं हृदयाधिराज्यं</p>
<p>नाद्यापि हन्त मम तृप्यति बाढमात्मा ।</p>
<p>राधामिमां प्रति वनाधिपताप्रदाने</p>
<p>स्वस्मादपि प्रियसखि ह्रियमेव यामि ॥</p>
<p>॥३.८२॥</p>
<p>वृन्दावनं मम परं शिवधाम राधा</p>
<p>साधारणस्थितिविनिन्दिगुणेन्दुलेखा ।</p>
<p>मूर्धाभिषिक्तपदवीं तदमुष्य हृद्यां</p>
<p>सैवार्हतीत्यनुभजे भृशमुत्कतां च ॥</p>
<p>॥३.८३॥</p>
<p>तन्मा विधेहि चिरतां ललितादिकाली</p>
<p>मालीं च मद्विनयिता नय तामितीयम् ।</p>
<p>सम्प्रार्थिता मुरहरेण निभाल्य वृन्दां</p>
<p>तत्रागतां स्मितकलाकुलमाललाप ॥</p>
<p>॥३.८४॥</p>
<p>चौरी ध्रुवं न भवती बत मादृशीषु</p>
<p>प्रेम्णा कदाचन चिरं न च दत्तदृष्टिः ।</p>
<p>क्षिप्त्वा जुगोप वनमालिनि देवि मालाम्</p>
<p>आल्या यदत्र निभृतं किल तां किमेतत॥</p>
<p>॥३.८५॥</p>
<p>व्याजं हरौ विहितमागमने स्वकीये</p>
<p>सिद्धिं मनोरथपथेऽप्यनुमीय तस्याः ।</p>
<p>तद्भङ्गिभाजि हसितश्रियि वाचि वृन्दा</p>
<p>द्वित्रक्षणान्जडमनोऽवयवं मुदासीत॥</p>
<p>॥३.८६॥</p>
<p>माल्यस्तु केवलमिदं वदते तवाल्या</p>
<p>गोविन्दशान्तिविधये मुहुरेवमुक्ता ।</p>
<p>सा वृन्दयाभणदिदं नतरां सखी मे</p>
<p>जुष्टं तदर्हति पुनः किर कृष्णकण्ठे ॥</p>
<p>॥३.८७॥</p>
<p>वृन्दारिका स्मितमुखी परिकृष्य पाणाव्</p>
<p>आश्वासय स्वयमिति ब्रुवती विशाखाम् ।</p>
<p>माल्येन भूषणगणेन च तेन सख्या</p>
<p>राधैकवल्लभमभूषयदेतयाथ ॥</p>
<p>॥३.८८॥</p>
<p>वृन्दां बकारिरनया च विभूष्यमाणो</p>
<p>राधाभिषेचनकथां पुलकेन शंसन।</p>
<p>तस्या निशम्य ललितारचितां प्रतिज्ञां</p>
<p>क्रूराः स्थ यूयमिति सास्रमवोचदेताम् ॥</p>
<p>॥३.८९॥</p>
<p>देव्याऽथ सा निगदिता सखि पूर्णिमा ते</p>
<p>वर्त्माधितिष्ठति चिरादिति तं निदेश्य ।</p>
<p>तामागता कृतनतिश्च तयोपगूढा</p>
<p>बाष्पैर्मिथश्च भणितैर्व्यतिषिक्तमेति ॥</p>
<p>॥३.९०॥</p>
<p>सम्पूर्णकालनियमामथ पौर्णमासीं</p>
<p>स्मेरश्रियोन्मदसुधांशुमुखीं सखीं च ।</p>
<p>आसाद्य सम्भृतपदा त्वरितात्तपञ्च</p>
<p>शाखातदालिततिरौषधिवन्ननन्द ॥</p>
<p>॥३.९१॥</p>
<p>आलिङ्ग्य मङ्गलममूः परिपृच्छ्य सास्रे</p>
<p>उन्मार्ज्य नेत्रकुमुदे अथ पौर्णमासी ।</p>
<p>साशीःशतं सपदि किञ्चन याचिकास्मीत्य्</p>
<p>उक्त्वा कृताञ्जलिपुटा इदमभ्युवाच ॥</p>
<p>॥३.९२॥</p>
<p>यस्मै व्रतान्यकरवं वरपुष्पवन्तं</p>
<p>सन्तर्पणक्षमतमैर्बकजिद्वनस्य ।</p>
<p>राधाभिषेकसलिलैरभिलाषवृक्षं</p>
<p>शीघ्रं फलेग्रहितया तमुरीकुरुध्वम् ॥</p>
<p>॥३.९३॥</p>
<p>ता ऊचुरेतदपि देवि भवन्निदेश</p>
<p>माल्यैरलङ्कृतिकुलं कलयाम्बभूवे ।</p>
<p>अस्माभिरङ्ग यदि सा गुरुमानभिन्ना</p>
<p>खिन्नां धियं वितनुते न सखी निरीक्ष्य ॥</p>
<p>॥३.९४॥</p>
<p>आगच्छताथ विजनं विनिरूपयाम</p>
<p>किं सेहते चिरमनिर्मितरोषदोषा ।</p>
<p>एवं तदा भगवतीभणितेन सख्यः</p>
<p>सार्धं तया विदधिरे प्रमदात्तदेव ॥</p>
<p>॥३.९५॥</p>
<p>अन्तर्गृहे ललितया सुगृहीतहस्ता</p>
<p>गत्वा शनैर्भगवती तमसा परीते ।</p>
<p>तस्तावलक्षितममूरभितो विशाखां</p>
<p>तस्यास्तु शुश्रुवुरिदं रुदितानुजातम् ॥</p>
<p>॥३.९६॥</p>
<p>कोऽन्योन्यशामि शमितो मम येन मानो</p>
<p>निर्वाप्य भूतनिचयप्रलयाय भूतः ।</p>
<p>कल्पान्तकालकृतचण्डिमबाडवानां</p>
<p>यूथो यथा हि शतवार्षिकवर्षधाम्ना ॥</p>
<p>॥३.९७॥</p>
<p>कं वा ब्रवीम्यहमिहास्मि गृहीतमाना</p>
<p>चित्तं मदोद्धुरमहो मम वेत्ति को वा ।</p>
<p>पृथ्वि त्वमेव शरणं भव शीघ्रमस्या</p>
<p>मा माधव त्वमभितो भज जालधर्मम् ॥</p>
<p>॥३.९८॥</p>
<p>दूत्या विलोडिततमादपि मन्मनस्तस्</p>
<p>तीक्ष्णं परं लपितमुद्यदभूत्कथं नु ।</p>
<p>जात्यैव सार्द्रमथवा मथितं समन्तात्</p>
<p>स्निग्धं पयो वमति दारुणमिद्धमग्निम् ॥</p>
<p>॥३.९९॥</p>
<p>स्वप्नागमेऽद्य हरिणा प्रहितानि देव्या</p>
<p>वृन्दाख्ययानुनयता निजभूषणानि ।</p>
<p>नापश्यमीषदपि मानहता यदाहं</p>
<p>नान्धीकृतास्मि विधिनापि कथं तदैव ॥</p>
<p>॥३.१००॥</p>
<p>आकर्ण्य मानकटुतां मम निष्ठुरायाः</p>
<p>शय्यां पुरः स्वयमभूदनुसृत्य कम्प्रः ।</p>
<p>प्रेयान्नुवन्नवमतः स मया मुकुन्दस्</p>
<p>तेनाधिधन्व मम धीशफरी पपात ॥</p>
<p>॥३.१०१॥</p>
<p>कैङ्कर्यकार्यपदवीमपि नाहमीशे</p>
<p>यस्यार्जितुं जनिशतैस्तपसोर्जितेन ।</p>
<p>तेन व्रजेन्द्रतनयेन निजाङ्कपाल्याः</p>
<p>पाल्या कृता तदपि धिग्बत मानमैच्छन॥</p>
<p>॥३.१०२॥</p>
<p>एवं मुहुः श्रुतवतीषु चिराय तासु</p>
<p>स्वेदौघपुत्तलिनिभासु सखीं विशाखा ।</p>
<p>किं चेष्टसे त्वमिति तां ब्रुवती सशब्दं</p>
<p>बाष्पानवर्षदनयाथ मिथोऽङ्कपूरम् ॥</p>
<p>॥३.१०३॥</p>
<p>आगत्य माननिलया अथ पौर्णमास्या</p>
<p>लब्ध्वानुमोदमनुराधिकया विशाखा ।</p>
<p>राधेन्दुकान्तमुदितां वसतीमुखे तां</p>
<p>कुर्वत्यलं कुवलये मुदमाचचार ॥</p>
<p>॥३.१०४॥</p>
<p>तामास्वकोपसमयादमृतं दुहानां</p>
<p>नव्यां घनश्रियमथालिदृगालिकृष्णा ।</p>
<p>संलभ्य तत्क्लममहाशुचिसूर्यतप्ता</p>
<p>धारासहस्रमवहत्क्षणमुष्णशीतम् ॥</p>
<p>॥३.१०५॥</p>
<p>तस्याः पटः घटयति स्म लुठन्तमेका</p>
<p>काचिन्निरास्थदलिनोऽञ्चलचालनेन ।</p>
<p>मध्ये दधार करपद्मयुगेन चान्या</p>
<p>धन्यं भरण्यमिह यत्प्रणयाख्यरत्नम् ॥</p>
<p>॥३.१०६॥</p>
<p>तत्राथ तां समुपवेश्य गृहीतपूजा</p>
<p>पीठादिका भगवती शिरसा नमन्तीम् ।</p>
<p>अशृअविले च नयने परिमार्ज्य साश्रुर्</p>
<p>भ्रूधूननेन वैशितालिरिदं जगाद ॥</p>
<p>॥३.१०७॥</p>
<p>त्वं जन्मना शुचिमना हरिमानसा च</p>
<p>प्रेयानकिल्बिषसितस्त्वयि रागवांश्च ।</p>
<p>सख्योऽपि शीतलगुणा गुणेन मिथो वाम्</p>
<p>उष्णा च मानघटना घटते कुतोऽत्र ॥</p>
<p>॥३.१०८॥</p>
<p>बाले त्वमीहितवती यदि मानखेदान्</p>
<p>अर्थे लघौ च सुचिरादनुवर्तिनीं माम् ।</p>
<p>वृद्धां न पृच्छसि कथं किमु बाल्यभाव</p>
<p>प्राप्तस्वभावलसितं प्रथते तदेतत॥</p>
<p>॥३.१०९॥</p>
<p>चिन्तामणिर्व्रजभुवां तव नायकः स</p>
<p>श्रीदातृ कृष्णविपिनं प्रमदाटवी ते ।</p>
<p>त्वत्प्रेमसिन्धुरुचिदा बत पूर्णिमाहं</p>
<p>त्वद्वक्त्रजातविभवा किमशर्मबीजम् ॥</p>
<p>॥३.११०॥</p>
<p>एनामवाञ्चितमुखीमथ पौर्णमासी</p>
<p>मीलद्दृशं वरदृशं पुनरित्थमुक्त्या ।</p>
<p>सासान्त्वयन्न कलितं विधुवृत्तमेतत्</p>
<p>पद्मार्दने न किल ते तमसा यदासीः ॥</p>
<p>॥३.१११॥</p>
<p>पद्मा कदाचिदवदन्निजतन्त्रकृष्णं</p>
<p>मन्या हरे स्वहृदि कोऽपि ममास्ति बाष्पः ।</p>
<p>चन्द्रावलीद्युतिलसन्मुदिरात्मकान्ति</p>
<p>श्रेणीभिरेनमचिरेण बहिर्विधेहि ॥</p>
<p>॥३.११२॥</p>
<p>कात्यायनीं चिरतरं परिचर्य राज्यं</p>
<p>चन्द्राकृते ननु वृणे स्म भवद्वनस्य ।</p>
<p>वृन्दावनेश तदिमां स्पृःइतानुषङ्गाम्</p>
<p>अङ्गीकृतां जनयितुं भवतापि वश्मि ॥</p>
<p>॥३.११३॥</p>
<p>तद्याचितं तदवकर्ण्य चिराय राधे</p>
<p>तुभ्यं स्वराज्यवितरस्पृहिणा प्रियेण ।</p>
<p>कम्पं मुहुः प्रवहता भृतशर्मदम्भं</p>
<p>पृष्टा बभाण किमुतेति जगाद सेदम् ॥</p>
<p>॥३.११४॥</p>
<p>प्राक्चन्द्रनामवलिताह्वयशालिनी या</p>
<p>या माधवेन च समं श्रुतिगीतनामा ।</p>
<p>सा राधिकादिरसदा बकजिद्वनश्री</p>
<p>भागेव तन्मदलमत्र वरश्रमेण ॥</p>
<p>॥३.११५॥</p>
<p>राधे पुरा निजविभूतिजचन्द्रकान्ति</p>
<p>संज्ञे समाधवं ऋचं परिशिष्टगीते ।</p>
<p>कृष्णो निशम्य तदतीव निजप्रतीक्ष्यं</p>
<p>निश्वस्य सस्मितमथावददेवमस्तु ॥</p>
<p>॥३.११६॥</p>
<p>इति रहसि सखीनां पूर्णिमा कर्णकूपे</p>
<p>रचयदमृतरीतिं श्रीविधोर्यद्व्यलोकि ।</p>
<p>अथ नयनचकोरे तत्तु योग्यं विचित्रं</p>
<p>स्फुटमसुहृदि देव्याशीरमूष्वेव लब्धा ॥</p>
<p>॥३.११७॥</p>
<p>बकरिपुशुचिपक्षे यः प्रसन्ने भृतश्रीर्</p>
<p>अकुरुत तनुशीर्यत्कैरवालिं प्रफुल्लाम् ।</p>
<p>तनुरुहवनमुन्नं मेखलाऋक्षवृन्दं</p>
<p>स्खलितगुणमसौ वः पातु राधामुखेन्दुः ॥</p>
<p>॥३.११८॥</p>
<p>अशुचिमरुचिमन्तं सन्ततं भक्तियोगे</p>
<p>विहितविहितमन्तुं जन्तुजाताधमं च ।</p>
<p>अकृपणकरुणाभिः पाति मां पातिनं यस्</p>
<p>तमिह महितरूपं कृष्णरूपं निषेवे ॥</p>
<p>॥३.११९॥</p>
<p>इति श्रीराधाभिषेकचरिते श्रीमाधवमहोत्सवनाम्नि महाकाव्ये</p>
<p>उत्फुल्लराधिको नाम</p>
<p>तृतीय उल्लासः</p>
<p>॥३॥</p>
<p>***************************************</p>
<p>.</p>
<p>(४)</p>
<p><em><strong>चतुर्थ उल्लासः</strong></em></p>
<p><strong>उद्द्योतराधिकः</strong></p>
<p>राधाया व्रजविपिनेऽभिषेकपर्वण्य्</p>
<p>उन्मीलत्यथ परितो जनावलीषु ।</p>
<p>कृष्णाविष्कृतिदिनवत्प्रहर्षिणीषु</p>
<p>प्रोद्योतेषु च शकुनेषु शर्मदेषु ॥</p>
<p>॥४.१॥</p>
<p>गोविन्दः प्रमदमदेन घूर्णदात्मा</p>
<p>स्वप्रेम्णां ककुदि वनेन्द्रभद्रपीठे ।</p>
<p>तां मङ्क्षु स्वयमभिषेकमङ्गलाढ्यां</p>
<p>सन्द्रष्टुं द्रुतिमिह निर्दिदेश वृन्दाम् ॥</p>
<p>॥४.२॥</p>
<p>(युग्मकम्)</p>
<p>नागन्ता कथमपि सा विना वनस्य</p>
<p>स्वं राज्ये स्फुटमभिषेचनं यदद्य ।</p>
<p>तद्वृन्दे सखि ललिताप्रतिश्रुतं तन्</p>
<p>मच्छक्तेरजडतया त्वयाशु साध्यम् ॥</p>
<p>॥४.३॥</p>
<p>किन्तु त्वं भवति यथा तदाभिषेके</p>
<p>मात्èणां गतिकृतह्रीर्न मे न तस्याः ।</p>
<p>तासां स्यान्मुदपि यथा तथा विदध्या</p>
<p>राज्यं नौ सममुचितं यथा तथा च ॥</p>
<p>॥४.४॥</p>
<p>वृन्दाथ द्रुततनुधर्मशर्मवृन्दा</p>
<p>मूढासीत्पुनरवगाह्य बाह्यभावम् ।</p>
<p>आरब्धुं सपदि निदेशदेशरूपं</p>
<p>कंसारेरमुमनुपृच्छ्य गच्छति स्म ॥</p>
<p>॥४.५॥</p>
<p>कृष्णोऽपि प्रियतमनर्मबन्धुवृन्दं</p>
<p>सानन्दं कलयितुमत्र पर्ववृत्ते ।</p>
<p>वैचित्रीं विरचयितुं च भूषणानां</p>
<p>स्वीयानामुपपशुसङ्घमङ्घते स्म ॥</p>
<p>॥४.६॥</p>
<p>राधायां व्रजविपिनेऽभिषेक्तुमेनाम्</p>
<p>उत्कण्ठाकवलितचेतसो मुरारेः ।</p>
<p>सन्द्रष्टुं स्पृहितवतोऽस्य चित्रभावान्</p>
<p>उत्कायां निजवनराज्यपर्वजातान॥</p>
<p>॥४.७॥</p>
<p>लीलाश्रीस्पृहि च तयोरिहालितत्यां</p>
<p>कालातिक्रमसहनातिदूनमत्याम् ।</p>
<p>तत्रालं सुखकलनाय तूर्णमासां</p>
<p>घूर्णन्त्यां विविधमतेऽपि पूर्णिमायाम् ॥</p>
<p>॥४.८॥</p>
<p>सा वृन्दाम्बरभणितच्छलेन दूराद्</p>
<p>ऊर्ध्वस्था निजलपितामृतौघवर्षैः ।</p>
<p>प्रेमार्द्रव्रजजनकान्तिकल्पवल्लीम्</p>
<p>उत्फुल्लां किमपि तदा मुदा चकार ॥</p>
<p>॥४.९॥</p>
<p>(सन्दानितकम्)</p>
<p>श्रीराधामतुलगुणाम्बुधीन्दुलक्ष्मीं</p>
<p>श्रीवृन्दावनभुवि विश्ववन्दितायाम् ।</p>
<p>योगीन्द्रे द्रुतमभिषिञ्च काञ्चनालि</p>
<p>श्रीराजन्मणियुजि सिंहपीठपृष्ठे ॥</p>
<p>॥४.१०॥</p>
<p>राधायामयमभिषेककान्तिपूरः</p>
<p>श्रीदः स्याद्वनमनु गोकुलम्भुवं च ।</p>
<p>अंशूनामुदय इवामृतांशुमूर्तौ</p>
<p>यद्योग्ये खलु विभवोऽखिलं धिनोति ॥</p>
<p>॥४.११॥</p>
<p>या वृन्दाविपिनविभूतिरस्ति साक्षात्</p>
<p>कृष्णात्मा प्रियसवयाश्च राधिका या ।</p>
<p>स्वस्यासौ समहमभिन्नयैव लक्ष्म्या</p>
<p>प्रेम्णा तां स्वयमभिषेक्तुं ःअतेऽद्य ॥</p>
<p>॥४.१२॥</p>
<p>प्रेमाणं वहति यथा व्रजो न कर्तुं</p>
<p>तद्योग्यामुपकृतिमस्मि नैव लभ्या ।</p>
<p>इत्येषा स्फुटमधिदृष्टि तस्य गन्तुं</p>
<p>सङ्कोचं प्रथयति साम्प्रतं वनश्रीः ॥</p>
<p>॥४.१३॥</p>
<p>गोष्ठेशे तदिह विधेहि साधिवासां</p>
<p>गोष्ठेतां हरिजननीमुखाङ्गनाभिः ।</p>
<p>तन्मूर्तिप्रतिमसखीषु तां वानश्री</p>
<p>देवीभिः स्वयमभिषिञ्च कानने तु ॥</p>
<p>॥४.१४॥</p>
<p>उद्भाति व्रजविपिनं यथा यथा वा</p>
<p>राधा तद्द्वयपरभागिता यथा वा ।</p>
<p>संविन्त्से अन्नु भुवनोत्तरत्वमेषां</p>
<p>माधुर्ये स्वयमिति वर्णितैः किमु स्यात॥</p>
<p>॥४.१५॥</p>
<p>श्वस्तंमाद्द्रुतमभिषिञ्च पौर्णमासि</p>
<p>श्रीराधामधिमधुमासपौर्णमासि ।</p>
<p>अद्येमां प्रगुणगुणैः कृताधिवासां</p>
<p>गन्धाद्यै रचय च साधिताधिवासाम् ॥</p>
<p>॥४.१६॥</p>
<p>हे राधे त्वमिह च मास्म धार्ष्ट्यबुद्ध्या</p>
<p>सङ्कोचीर्षदिदमशेषदुःखहन्तृ ।</p>
<p>शालीना अपि कुलकन्यकाः सभायां</p>
<p>दृश्यन्ते पतिवरणाय वीतलज्जाः ॥</p>
<p>॥४.१७॥</p>
<p>राधाल्यः श्रुतिचषकेण तत्तु जल्प</p>
<p>माध्वीकं मुहुरपि पौष्करं निपीय ।</p>
<p>आलिङ्ग्य स्वकनिकटस्थिता मिथोऽमूर्</p>
<p>आत्मानं परमपि न क्षणं विदुः स्म ॥</p>
<p>॥४.१८॥</p>
<p>लोकानां कलकलतूर्यवर्यघोषा</p>
<p>घोषेऽथ श्रुतिजयिवैभवा बभूवुः ।</p>
<p>सिन्धुर्यैरमृतविमन्थगर्जगर्भं</p>
<p>गर्वश्रीभरमनु खर्वतामवाप ॥</p>
<p>॥४.१९॥</p>
<p>संफुल्लत्तनुमुपगम्य पौर्णमासीम्</p>
<p>आसीनामिह नमनस्य विस्मरन्ती ।</p>
<p>सोल्लासस्वरकलिताखिलालिमाला</p>
<p>मालाभिर्वलितकरा जगाद वृन्दा ॥</p>
<p>॥४.२०॥</p>
<p>कान्तश्रीरकृत तमस्कृदुत्सवं या</p>
<p>सैषाभूत्प्रमदकृदुत्सवे सहाया ।</p>
<p>लोकानां रतिहरदर्शपर्वपूर्वं</p>
<p>ग्लौमूर्तिः कलयति दर्शपर्व पूर्वम् ॥</p>
<p>॥४.२१॥</p>
<p>गोविन्दाटविभुवि राज्यपट्टहेतो</p>
<p>राधायां भगवति साधयाधिवासम् ।</p>
<p>शेषाभिः प्रियकलिताभिराभिरस्या</p>
<p>अस्माकं दिवि पुरतो वचो यथासीत॥</p>
<p>॥४.२२॥</p>
<p>वृन्दाया भणितमिदं निशम्य रम्यं</p>
<p>सा सुभ्रूततिरपि सापि पौर्णमासी ।</p>
<p>कर्तव्ये क्षणमभजद्विमूढभावं</p>
<p>मुद्वन्या मदयति तद्धियं हि पूर्वम् ॥</p>
<p>॥४.२३॥</p>
<p>कञ्जाक्ष्यः सममिह सङ्गताश्च सर्वा</p>
<p>गान्धर्वाप्रणयमयस्वभावभव्याः ।</p>
<p>यासां स्वैर्भुवि दिवि शिञ्जितैः समन्ताद्</p>
<p>आक्रान्ता गतिरतिहंसमण्डलासीत॥</p>
<p>॥४.२४॥</p>
<p>उत्फुल्लागमदथ तत्र कुन्दवल्ली</p>
<p>सन्निष्ठप्रमदमदान्विता धनिष्ठा ।</p>
<p>प्रेमश्रीरसभरमन्दिता च नान्दी</p>
<p>पूर्णेन्दोर्महसि यथा चकोरजातिः ॥</p>
<p>॥४.२५॥</p>
<p>तास्वङ्ग प्रणतवतीषु पौर्णमासीम्</p>
<p>उद्बाष्पं परिमिलितासु चालिपाल्या ।</p>
<p>कुन्दाह्वा न्यगददिदं सुभद्रसाध्वी</p>
<p>माध्वीकैरिव परिषिञ्चती जगन्ति ॥</p>
<p>॥४.२६॥</p>
<p>बन्धूनां हृदि नहि साम्प्रतं प्रमोदो</p>
<p>मात्येवं न च खलु वर्णनीयमस्मिन।</p>
<p>यः सोऽयं व्रजभुवमाशु पूरयित्वा</p>
<p>पोत्सर्पन्जगदपि सम्प्लुतं चकार ॥</p>
<p>॥४.२७॥</p>
<p>ते केचिद्विदधति गद्गदेन गोष्ठीं</p>
<p>अन्ये तान्पुलककुलाकुला द्रवन्ति ।</p>
<p>सृज्यन्ते स्मितवलिताः स्ववेशमेके</p>
<p>घूर्णन्तः परमपरे परिस्फुरन्ति ॥</p>
<p>॥४.२८॥</p>
<p>क्षत्तारः पशुपनृपेण संनियुक्ता</p>
<p>घोषश्रीरचनमनु प्रघोषणाय ।</p>
<p>वाक्स्तम्भं किमिह गता मुदाकरिष्यन्</p>
<p>पूर्वं तद्यदि न जनाः स्वयं व्यधास्यन॥</p>
<p>॥४.२९॥</p>
<p>मा स्नेहाद्व्रजनृप विस्मराद्य कृष्णः</p>
<p>कृत्स्नस्य प्रभवति शीर्ष्णि राधिका च ।</p>
<p>मौनी वागियमसकृत्कथं न सत्या</p>
<p>न्यादेवं स वदति फुल्लनेत्रमत्र ॥</p>
<p>॥४.३०॥</p>
<p>संफुल्लः स च वृषभानुरात्मपुत्री</p>
<p>श्रीलिप्सुर्भुवनवसूनि सञ्चिनोति ।</p>
<p>एतस्या लसदभिषेकमञ्जुवर्षा</p>
<p>सूत्स्रष्टुं दशशतधा मुदा जगत्याम् ॥</p>
<p>॥४.३१॥</p>
<p>अस्माकं सुकृतशतं यदस्ति बाल्यात्</p>
<p>तस्मात्तां कलितमहाभिषेकलक्ष्मीम् ।</p>
<p>गान्धर्वां किल कलये महीत्थमद्धा</p>
<p>वृद्धाभिर्मुहुरनवद्यमुद्यतेऽद्य ॥</p>
<p>॥४.३२॥</p>
<p>राधाया भृशमभिषेकवृत्तमत्ता</p>
<p>गोपेशासमितिगतासु गोपिकासु ।</p>
<p>गायन्ती पटु मुखरानटत्तथासौ</p>
<p>जीर्णाङ्गी कलकलवान्यथास हासः ॥</p>
<p>॥४.३३॥</p>
<p>श्रीवृन्दावननृपसम्पदाभिषेको</p>
<p>राधाया बत भवतादथो मयैव ।</p>
<p>इत्थं किं प्रसरिसरीति कीर्तिदायाः</p>
<p>स्तन्यं तत्प्रतिपदपूर्तिकाम्ययाद्य ॥</p>
<p>॥४.३४॥</p>
<p>मन्त्रार्थं विहितगतौ सुताभिषिक्तेः</p>
<p>श्लिष्टायां व्रजनृपयाथ कीर्तिदायाम् ।</p>
<p>एवं नः सुबहुसुतोत्सवे भवत्यौ</p>
<p>प्टामित्यखिलसभा सबाष्पमूचे ॥</p>
<p>॥४.३५॥</p>
<p>निर्मञ्छ्ये नियुतशतायुतैरसूनां</p>
<p>नापत्ये प्रभवति नौ भिदा कदापि ।</p>
<p>तत्रालि त्वमवसि राधया प्रसूत्या</p>
<p>मत्प्राणानिति किल पौनरुक्त्यमुक्तेः ॥</p>
<p>॥४.३६॥</p>
<p>इत्युक्त्वा पशुपनृपा कृपार्द्रनेत्रा</p>
<p>गोपीभिः परिणतधीभिरत्र मन्त्रम् ।</p>
<p>कृत्वासौ सपदि विलोक्य मां धनिष्ठां</p>
<p>नान्दीं च प्रसरवशाख्यदेवमार्यम् ।</p>
<p>॥४.३७॥</p>
<p>(युग्मकम्)</p>
<p>पन्थानं भगवति वश्चिरं निशाम्य</p>
<p>श्रुत्वाथ स्थितिमपि राधिकानिकाय्ये ।</p>
<p>लब्धुं त्वामविभूतया वयं प्रणामं</p>
<p>शंसन्त्यः पदसदने निवेदयाम ॥</p>
<p>॥४.३८॥</p>
<p>सन्दृष्टश्रुतचरवस्तुनिन्दि वृन्दा</p>
<p>रण्यं यद्विलसति जीवनं व्रजस्य ।</p>
<p>गान्धर्वा निपुणगुणा नु भाग्यलक्ष्मीर्</p>
<p>इत्यस्याः स्फुटमिह वैभवं स्वभावः ॥</p>
<p>॥४.३९॥</p>
<p>त्वं गोष्ठे भगवति भद्रकुम्भलक्ष्मी</p>
<p>राधा तु प्रविहितसौख्यसत्रदीक्षा ।</p>
<p>तद्वृन्दावनमणिवेदितोऽभिषेके</p>
<p>तस्यास्त्वां वयमिह भक्तितो भजाम ॥</p>
<p>॥४.४०॥</p>
<p>तस्मात्त्वं द्रुतमधिवासपर्वलक्ष्म्याः</p>
<p>प्रारम्भं रचय वयं त्वथागताभाः ।</p>
<p>आकर्षे नयनततेः स्वयं महःश्रीः</p>
<p>सालं तामनु किमुतोदिता महाश्रीः ॥</p>
<p>॥४.४१॥</p>
<p>तच्छीलग्रथितधिया तु तत्कृते यान्</p>
<p>जग्रन्थ स्फुटमणिभासुरान्पुराहम् ।</p>
<p>ग्रथ्नन्तु प्रतिपदमेव तां त एते</p>
<p>मङ्गल्यश्रियमनु हारिहारिहाराः ॥</p>
<p>॥४.४२॥</p>
<p>इत्येवं हरिजननीनिदेशमाल्याद्</p>
<p>उत्फुल्ला वयमिह शीघ्रमाव्रजन्त्यः ।</p>
<p>हर्षोद्यद्भ्रमरचितामथात्मनीत्थं</p>
<p>किर्मीरश्रियमभजाम तत्र तत्र ॥</p>
<p>॥४.४३॥</p>
<p>नृत्यन्ति क्षणरुचयोऽद्य फुल्लदङ्गं</p>
<p>गोविन्दं रसघनमेत्य बन्धुवीथ्यः ।</p>
<p>स्वं ज्योतिर्विदधदसौ तु साधु राधा</p>
<p>धामाद्रौ सुबलमटाट्यतेऽवलम्ब्य ॥</p>
<p>॥४.४४॥</p>
<p>राज्यार्थं कमनमना मुकुन्दकान्ता</p>
<p>का वृन्दावनवलयस्य तस्य नासीत।</p>
<p>राधायामिदमधुना स्तुते न वा का</p>
<p>युक्तं तन्निरुपधिहार्ददोहधाम्नि ॥</p>
<p>॥४.४५॥</p>
<p>अध्यास्ते त्रिभुवनमेव हार्ष एकः</p>
<p>सोमाभाहृदि परमस्ति सोऽयमाधिः ।</p>
<p>एवं किं स जनह्रियाद्य नेत्रनीरैः</p>
<p>शर्मोत्थभ्रमजनकैः स्वमाजुगोप ॥</p>
<p>॥४.४६॥</p>
<p>पद्माख्या यदियमतो न युक्तमस्याः</p>
<p>सोमाभामनु खलु सौख्यमेवमेव ।</p>
<p>तामुच्चैः किमयमितो महाधिराजः</p>
<p>प्रम्लातुं न्यदिशत तद्विलोकनेन ॥</p>
<p>॥४.४७॥</p>
<p>सौहृद्यं ययुरिह सुभ्रुवस्तटस्थाः</p>
<p>श्रीराधामनु सुहृदस्तु साहचर्यम् ।</p>
<p>अन्यत्वं नहि सहचर्य एव हर्ष</p>
<p>स्तब्धत्वादिव बत यातुमीशते स्म ॥</p>
<p>॥४.४८॥</p>
<p>गान्धर्वागृहमनु फुल्लनेत्रपद्मा</p>
<p>पश्येयं रसवलितालिपालिरेति ।</p>
<p>आगन्तुं द्रुतमनसां नदीव चक्रे</p>
<p>यास्माकं महजलधाविहानुकूल्यम् ॥</p>
<p>॥४.४९॥</p>
<p>योगीशा तदिह निशम्य फुल्लदङ्गी</p>
<p>राधालीर्न्यदिशत तत्र पर्वकृत्ये ।</p>
<p>गीस्तस्याः समसमये तु पुष्पवृष्ट्या</p>
<p>मूर्तेवाभवदिति सा जनेन मेने ॥</p>
<p>॥४.५०॥</p>
<p>आलीभिर्व्यरचि तदा महः प्रवृत्तं</p>
<p>तेनालीकुलमथवेरितं स्वयं वा ।</p>
<p>इत्येवंतनुमपि नो विवेकचर्यां</p>
<p>संपश्यन्नपि नितरां जगाम लोकः ॥</p>
<p>॥४.५१॥</p>
<p>अन्योन्यं वपुषि भुजालतोपगूढाः</p>
<p>संसृष्टाः स्वरबलेन तथा वराल्यः ।</p>
<p>गायन्त्यः प्रवलितमङ्गलं यदीयुश्</p>
<p>चित्ते च द्रवमिलनं न तत्तु चित्रम् ॥</p>
<p>॥४.५२॥</p>
<p>चित्रश्रीचयरचनाकलाचणानां</p>
<p>आश्चर्याण्यपि जगतां लिलेखिषुणाम् ।</p>
<p>निर्माणे स्फुरति परं स्म मण्डनानाम्</p>
<p>आलीनां मनसि करे च सा महश्रीः ॥</p>
<p>॥४.५३॥</p>
<p>प्रागद्रेरिव मणिकुट्टिमस्य दीव्यन्</p>
<p>यश्चन्द्रातप उपरि प्रतायते स्म ।</p>
<p>गान्धर्वाशरदिजपूर्णचन्द्रमूर्तेः</p>
<p>सान्निध्यं स खलु तदा पुरा व्यनक्ति ॥</p>
<p>॥४.५४॥</p>
<p>गौराङ्ग्यः पृथुलसुवर्णभद्रकुम्भान्</p>
<p>विन्यस्यासितमणिवेदिवीथिकायाम् ।</p>
<p>स्मेराक्षीर्व्यदधत ताः सखीर्बकीजिद्</p>
<p>वक्षःस्वस्तनपरभागरागरक्ताः ॥</p>
<p>॥४.५५॥</p>
<p>उद्भूतैर्दिशि दिशि धूपधूममेघैर्</p>
<p>वर्षद्भिः परिमलमुज्जहर्ष लोकः ।</p>
<p>उत्क्षिप्तास्तदनु च दीपनीपमालाः</p>
<p>प्राफुल्लन्वलयितपर्वशर्मपुष्पाः ॥</p>
<p>॥४.५६॥</p>
<p>माङ्गल्यध्वनिमधुरासु दिक्षु तासां</p>
<p>कादम्ब्यैरिव नयनैः समुह्यमानैः ।</p>
<p>आलीनां हृदयरथैरथेयमुच्चैर्</p>
<p>रूढाभिन्यविशत रत्नपीठपृष्ठम् ॥</p>
<p>॥४.५७॥</p>
<p>श्रीसख्यो विधिवदमुत्र पौर्णमास्या</p>
<p>निर्दिष्टाः कृततनुमार्जनादिशोभाम् ।</p>
<p>श्रीराधां महसि निजैरथाभ्यषिञ्चन्</p>
<p>पाण्यब्जैर्नयननटोत्तमास्त्वनृत्यन॥</p>
<p>॥४.५८॥</p>
<p>तां श्लक्ष्णांशुकमृजिताङ्गराजिराजत्</p>
<p>पत्रोर्णच्छविमभितो विधीयमानैः ।</p>
<p>मिर्मञ्छैः सह सुखसङ्कुलान्तरात्मा</p>
<p>भूयोऽस्मिन्भ्रमिभरमाप पर्वलोकः ॥</p>
<p>॥४.५९॥</p>
<p>अन्यस्मिन्नथ वरतुलिकानुकूले</p>
<p>श्रीपीठे पदयुगपङ्कजं दधाना ।</p>
<p>सा साक्षाच्छिवनिपदीपसभ्यसेव्या</p>
<p>भव्या भाकुलकुलदेवतेव रेजे ॥</p>
<p>॥४.६०॥</p>
<p>तामाञ्चन्कुसुमविलेपनादिलक्ष्मी</p>
<p>चित्राङ्गीं सुवलितवेणिमालिमुख्याः ।</p>
<p>तत्कान्तिं मणिनयनैरिवावलोक्य</p>
<p>स्मेराभैर्निजमहसा विभूषणैश्च ॥</p>
<p>॥४.६१॥</p>
<p>स्थानेऽस्मिन्मनसि च ताभिराशु दध्रे</p>
<p>गोपेन्द्राण्यवितसभासमागमश्च ।</p>
<p>सङ्कल्पक्षितिरुहबीजमीदृशीनां</p>
<p>चित्रं नाङ्कुरमुखमेव यत्फलि स्यात॥</p>
<p>॥४.६२॥</p>
<p>आयाता हरिजननीमुखाः पुरन्ध्र्यो</p>
<p>राधाया द्रुतमधिवासनं विधातुम् ।</p>
<p>आनम्रां पुनरथ तास्तदङ्गवल्लीम्</p>
<p>आलिङ्ग्य स्वयमधिवासिताः पुरस्तात॥</p>
<p>॥४.६३॥</p>
<p>आश्लेषे नयनजलैर्व्रजेशया सा</p>
<p>प्रागेव व्रजविपिनेऽभ्यषेचि नूनम् ।</p>
<p>प्रेमास्याः स्फुरति हि तादृशो यदस्यां</p>
<p>राज्यस्यार्पणमिति न त्वस्य स्वरूपम् ॥</p>
<p>॥४.६४॥</p>
<p>रोहिण्या पुलककुलाङ्कुरावलीनां</p>
<p>रोहिण्या श्रमसलिलोढरागरक्तैः ।</p>
<p>रोहिण्या निखिलमुदां वतंसलेखा</p>
<p>रोहिण्या शिरसि च सा तयाथ जघ्रे ॥</p>
<p>॥४.६५॥</p>
<p>ईदृक्षां कलयितुमेव सम्पदन्ते</p>
<p>दौहित्र्याः किल जरती च जीवतीयम् ।</p>
<p>चुम्बन्ती मुहुरिति जल्पितेन कं वा</p>
<p>साकार्षीदिह मुखरा स्मितोन्मुखं न ॥</p>
<p>॥४.६६॥</p>
<p>स्तन्यौघैः प्रतिहतिभीस्तदङ्गराग</p>
<p>स्यालिङ्गन्त्यनिविडमेव तां जगाद ।</p>
<p>वक्त्रं मावृणु महसा तवाद्य सुभ्रू</p>
<p>गोष्ठीयं जननि निमन्त्रितेति माता ॥</p>
<p>॥४.६७॥</p>
<p>प्रावोचन्नथ निखिलाश्च ता न विद्मः</p>
<p>सङ्कोचं तव खलु मातरूजितं न ।</p>
<p>चक्षुर्नस्तृषितमथापि यत्र भूयः</p>
<p>सम्पत्त्या द्रुतमनया स्वया धिनुष्व ॥</p>
<p>॥४.६८॥</p>
<p>आरब्धुं तमथ महाधिवासमासाम्</p>
<p>अन्योन्यामवृणुत वीथिरभ्यनुज्ञाम् ।</p>
<p>एकस्मिन्परनिरपेक्षहार्दयुक्ताः</p>
<p>स्वे वर्गे परवशतां जनाः प्रयान्ति ॥</p>
<p>॥४.६९॥</p>
<p>आरम्भक्षणमधि राधिकाधिवासे</p>
<p>चित्रश्रीरियमथ दीव्यति स्म तस्मिन।</p>
<p>योगीन्द्रापरिपठितेऽपि शान्तिपाठे</p>
<p>लोकानामनुववृधे दृशामशान्तिः ॥</p>
<p>॥४.७०॥</p>
<p>एतस्मिन्सुरसुमनोमनोज्ञवर्षं</p>
<p>वर्षद्भिः परिशुशुभे शुभे मरुद्भिः ।</p>
<p>दीपादिप्रतिहतिवर्जनेन पुण्यं</p>
<p>नैपुण्यं सुरपतिनान्वशासि येन ॥</p>
<p>॥४.७१॥</p>
<p>विश्वस्मिन्वरपणवाद्यवाद्यरुद्धे</p>
<p>फुल्लाक्षीष्वखिलसभासु वृन्दयाथ ।</p>
<p>मालाभिः समभिसभाज्य कैर्तिदेयी</p>
<p>साम्राज्ये निजविपिनस्य तस्य वव्रे ॥</p>
<p>॥४.७२॥</p>
<p>आलीदृक्प्रचयतया चकोरपाली</p>
<p>दीपानां प्रकरतया च तारकाली ।</p>
<p>नीराज्य वृषरविजामुखं निरीक्ष्य</p>
<p>स्वं चन्द्रं किल जहती ननर्त तत्र ॥</p>
<p>॥४.७३॥</p>
<p>प्रत्यूहं शमयितुमाशु विश्वमस्या</p>
<p>विन्यास्थन्मुहुरथ तन्त्रवेदमन्त्रान।</p>
<p>योगीशा पुनरिह नात्महर्षमोहात्</p>
<p>प्रत्यूहे प्रतिविधिमेव सा विवेद ॥</p>
<p>॥४.७४॥</p>
<p>यन्नेत्रान्तरपथमेत्य सान्द्रकम्पं</p>
<p>विघ्नानांव्यरचयदात्मनः श्रियाशु ।</p>
<p>तस्यां तन्निहितमहो तया वितेने</p>
<p>स्थेमानं भविकभरेष्वनर्घमर्घ्यम् ॥</p>
<p>॥४.७५॥</p>
<p>नो सख्यं मुखमिदमिच्छतीन्दुना ते</p>
<p>तेन त्वत्पदनखवन्दिना सितेन ।</p>
<p>कृष्णेऽस्मिन्महति तदेत्वितीव भाले</p>
<p>सालेखीदिह मृगनाभिना मृगाङ्कम् ॥</p>
<p>॥४.७६॥</p>
<p>आर्याणां ततिरथ कार्मणादिभाव्यैर्</p>
<p>युक्तां तां सुरभिशताधिवासिताङ्गीम् ।</p>
<p>दुर्वाणां सरजनैतैलवद्भिरग्रैर्</p>
<p>उद्गीतं शिरसि पटावृते ररक्ष ॥</p>
<p>॥४.७७॥</p>
<p>सेव्यश्रीर्वकरिपुराज्यलब्धलक्ष्मीः</p>
<p>सद्गन्धप्रसवमहौषधीभिरिद्धा ।</p>
<p>राधास्मिन्द्विजकुलसूक्तपूर्णसम्पद्</p>
<p>वृन्दाया विपिनविभूतिरेव रेजे ॥</p>
<p>॥४.७८॥</p>
<p>रेजुस्तामनु मृदुपञ्चशाखासन्धाव्</p>
<p>अङ्गुल्यः प्रतिसरमाबबन्ध तस्मिन।</p>
<p>मन्ये तन्मुररिपुमाशु जेतुमेकी</p>
<p>चक्रेऽसौ कुसुमशरेण पञ्चभल्ली ॥</p>
<p>॥४.७९॥</p>
<p>सा रम्भाङ्कुरमुकुरासिधेनुकानां</p>
<p>सद्भासोर्जितकरनीरजार्चिरुच्चैः ।</p>
<p>विश्वेषामपि दृशि मङ्गलं दधाना</p>
<p>माङ्गल्योचितमथ रोचते स्म तस्मिन॥</p>
<p>॥४.८०॥</p>
<p>अन्योन्यं दधिनवनीतसेककेलिं</p>
<p>तत्रामूरपि सकूलाः कुलाङ्गनाश्च ।</p>
<p>आचारान्न परमकुर्वतातिलोलं</p>
<p>गान्धर्वामहसि महीयसो मदाच्च ॥</p>
<p>॥४.८१॥</p>
<p>अन्योन्यं द्रुतमथ दिक्षु विक्षिपन्त्यश्</p>
<p>चक्षूंषि द्रववलिटा द्रुता द्रवन्त्यः ।</p>
<p>सिञ्चन्त्यः पुररजनिद्रवेण नार्यो</p>
<p>नाश्चर्यं यदिह मनोद्रवं च भेजुः ॥</p>
<p>॥४.८२॥</p>
<p>काभिश्चित्पटु जटिलां विकृष्यमाणां</p>
<p>नर्दतीं दधिघृतकर्दमेषु राधा ।</p>
<p>श्वश्रूं सा महसि निशाम्य नम्रवक्त्रा</p>
<p>स्मेरत्वं जनहसबिम्बमाशु दध्रे ॥</p>
<p>॥४.८३॥</p>
<p>सम्मत्या मुनिवरया जनैरलक्ष्यं</p>
<p>प्राश्याथ किमपि हुतावशेषभागम् ।</p>
<p>श्वश्रूं सा महसि निशाम्य नम्रवक्त्रे</p>
<p>स्मेरत्वं जनहसबिम्बमाशु दध्रे ॥</p>
<p>॥४.८४॥</p>
<p>राधा प्रागपि विनिषिद्धपुंसि वर्त्मन्य्</p>
<p>एतस्मिन्नुत जरतीभिरग्रगाभिः ।</p>
<p>निर्दिष्टे हरिजननीमनु प्रियालि</p>
<p>संवीताप्यवनतमूर्ध गच्छति स्म ॥</p>
<p>॥४.८५॥</p>
<p>सङ्गीतप्रकरसुधां निपाययद्भिस्</p>
<p>तां तस्याः स्मितममृतं दृशा पिबद्भिः ।</p>
<p>उत्फुल्लैर्व्रजवनिताजनैः समन्ताद्</p>
<p>गान्धर्वा सरभसखेलमन्वयायि ॥</p>
<p>॥४.८६॥</p>
<p>सद्वस्त्रां बहुरुचिदिव्यपुष्पवृष्ट्या</p>
<p>दीव्यद्वर्णकवपुषं सुचित्रवीथ्या ।</p>
<p>गाङ्गेयाभरणवतीं प्रदीपपाल्या</p>
<p>हारश्रीयुजमथ पूर्णकुम्भतत्या ॥</p>
<p>॥४.८७॥</p>
<p>गायन्तीं जनगणहूतिगीतिरीत्या</p>
<p>नृत्यन्तीं कुलयुवतीगतानुगत्या ।</p>
<p>धुन्वानां पटमभितः पताकिकाल्या</p>
<p>रम्भाणं पुलकवतीं विचित्रपङ्क्त्या ॥</p>
<p>॥४.८८॥</p>
<p>ताराणां वलयमपि स्वतोरणश्री</p>
<p>व्याजेन स्वककुतुके समाहरन्तीम् ।</p>
<p>शैलूषीमिव निजराज्यपर्वलक्ष्मीं</p>
<p>नेत्रश्रीमणिभिरसौ पुरश्चकार ॥</p>
<p>॥४.८९॥</p>
<p>(सन्दानितकम्)</p>
<p>देवीमद्भुतमहसाममूः शुभानां</p>
<p>तामद्धा महयितुमुद्यमं प्रपन्नाः ।</p>
<p>नेत्राणां सुकृतनिकायकायरूपां</p>
<p>सङ्कल्पश्रिय इव तत्र मूर्तिभाजः ॥</p>
<p>॥४.९०॥</p>
<p>सिञ्चन्तीं निजसुषमासुधाभिरुच्चैः</p>
<p>सम्फुल्लत्तनुलतिकाविकाशवत्यः ।</p>
<p>हंसन्तीं गतिमणिनूपुरध्वनिभ्यां</p>
<p>नेत्राभ्यां सरसिजकान्तिमाहरन्त्यः ॥</p>
<p>॥४.९१॥</p>
<p>भारेण स्तनजघनस्य विष्वगङ्गे</p>
<p>शोणाभां मुहुरतिमात्रमुद्गिरन्तीम् ।</p>
<p>तद्दृष्टेरपि विवशा मिथोऽविदूरात्</p>
<p>शोणाभां पदमवलम्बनं व्रजन्त्यः ॥</p>
<p>॥४.९२॥</p>
<p>कस्याश्चित्करमनु केलिपद्मलक्ष्मीम्</p>
<p>आलम्ब्य क्व च निजपाणिना दधानाम् ।</p>
<p>तां स्वासां मुखमिव सत्क्रियाभिरुच्चैर्</p>
<p>उल्लास्य प्रतिमुखवत्पृथूल्लसन्त्यः ॥</p>
<p>॥४.९३॥</p>
<p>आलोलद्भुजशिरसि स्फुरद्वतंस</p>
<p>द्योतेन व्रततिविलासहासजैत्रीम् ।</p>
<p>भृङ्ग्यो वा मणिगणझङ्कृतिप्रधानं</p>
<p>घूर्णन्त्यस्तदुदितकेलिमञ्जरीभिः ॥</p>
<p>॥४.९४॥</p>
<p>संवृष्टप्रसवततेः परागपूरैः</p>
<p>संमृष्टश्रमसलिलैर्विलिप्तमूर्तिम् ।</p>
<p>तत्रालम्बितबलवत्कदम्बधारा</p>
<p>पाल्यो वा पुलकभरेण शोभमानाः ॥</p>
<p>॥४.९५॥</p>
<p>नानोपायनगणपाणिभिर्मिलन्तीः</p>
<p>पृच्छन्तीं पुरनिलयादि तत्र तत्र ।</p>
<p>एतासां गदितमथो तथा च तस्याः</p>
<p>प्रेमोत्थस्मितभणितेन पूरयन्त्यः ॥</p>
<p>॥४.९६॥</p>
<p>मङ्गल्यध्वनिरथ हारिगन्धधारा</p>
<p>भासोऽङ्गं ललितमिति क्रमोदयश्रीम् ।</p>
<p>नेत्राणां सुकृतशतेन लोभयन्त्यश्</p>
<p>चक्षूंषि स्फुटमथ चत्वराङ्गनानाम् ॥</p>
<p>॥४.९७॥</p>
<p>स्त्रीबालैरथ परितश्चतुष्पथं तत्</p>
<p>प्रत्युद्यद्विकसितदृष्टि दृश्यमानाम् ।</p>
<p>पश्यन्त्यो वपुषि विकारराशिमेषां</p>
<p>प्रेओत्थं मुखमपि चारुलीलमस्याः ॥</p>
<p>॥४.९८॥</p>
<p>आलेख्यप्रसववितानपूर्णकुम्भ</p>
<p>प्रायेणाद्भुतरचनेन चारुचित्रम् ।</p>
<p>गान्धर्वां निजमहसि प्रवेश्य पूर्वं</p>
<p>सख्योऽपि प्रविविशुरध्वनां चतुष्कम् ॥</p>
<p>॥४.९९॥</p>
<p>(दशभिः कुलकम्)</p>
<p>ताश्चित्रा हरिपदसम्पदो वहन्ती</p>
<p>चेतोऽसौ भ्रमयति चत्वरस्य लक्ष्मीः ।</p>
<p>देवीनां नयनजलेन लूप्यमाना</p>
<p>या भूयः स्वयमपि तच्च शोषयन्ती ॥</p>
<p>॥४.१००॥</p>
<p>पर्वेदं मम वरमङ्गलानि धत्ते</p>
<p>वर्त्मालिः प्रमिलति चत्वरे तथात्र ।</p>
<p>स प्रेयान्विहरति सर्वतो विलासी</p>
<p>सम्भाव्यं तदिह चिरेण भाग्यमक्ष्णोः ॥</p>
<p>॥४.१०१॥</p>
<p>गन्धश्चेत्स्फुरति हरेरसौ विसारी</p>
<p>लोको मद्वपुरिव घूर्णते कथं च ।</p>
<p>साक्षाद्वा विलसति माधवोऽयमारात्</p>
<p>कस्मात्तं प्रतिदिशमेव लक्षयामि ॥</p>
<p>॥४.१०२॥</p>
<p>हे शृङ्गाटक पटुधाममाधवाङ्घ्रि</p>
<p>श्लिष्टाङ्ग व्रजवनराज्यतो मदिज्या ।</p>
<p>गन्धाद्यैः सदयमथ प्रसीद नित्यं</p>
<p>तां वृन्दागहनघनश्रियं लभेय ॥</p>
<p>॥४.१०३॥</p>
<p>सोऽयं तु स्वयमवभाति नीपराजेऽ</p>
<p>दूरस्थे सखिपरिवारगुप्तमूर्तिः ।</p>
<p>नेत्रे यन्मम चलतोऽन्यतस्तदङ्ग</p>
<p>स्फूर्तिश्रीनिचययुजोऽपि किन्तु नातः ॥</p>
<p>॥४.१०४॥</p>
<p>इत्याद्यं रहसि वचः सकृष्णचित्ना</p>
<p>जल्पन्ती निजमकृताथ सा समर्थम् ।</p>
<p>तादृश्या हृदि हरिधाम्नि दुग्धसिन्धु</p>
<p>प्रख्ये यान्त्यखिलरसा हि सामरस्यम् ॥</p>
<p>॥४.१०५॥</p>
<p>(षड्भिः कुलकम्)</p>
<p>गान्धर्वा महसि तदा मुदा वितेने</p>
<p>यस्यार्चां हरिपदचित्रचत्वरस्य ।</p>
<p>आनर्च स्वयमपि तां प्रसूनभव्यैः</p>
<p>स्वस्थानां तदिह दृशोः प्रसादपुष्पैः ॥</p>
<p>॥४.१०६॥</p>
<p>गान्धर्वा निजकरपल्लवात्प्रधानान्</p>
<p>सम्भारानिह विविधान्मुदा मुमोच ।</p>
<p>यं लोका विलसति फुल्लदेवपल्ली</p>
<p>वल्लीत्युन्नतशिरसा रसादपश्यन॥</p>
<p>॥४.१०७॥</p>
<p>गान्धर्वामथ मुहुराशिषां समूहैर्</p>
<p>योगीशाव्रजनृपदारसारवारः ।</p>
<p>धिन्वानः सह निजचेतसां वितत्या</p>
<p>काङ्कीत्तां निज सदनाय नायनाय ॥</p>
<p>॥४.१०८॥</p>
<p>अथ पथि गुरुसाध्वीः कुर्वती पूर्वतः सा</p>
<p>सुरपुरकृतसेका दिव्यदीव्यत्प्रसूनैः ।</p>
<p>नयननिचयनेत्री नेत्रवारां विहारे</p>
<p>सममगमदमूभिः साधिवासाधिवासम् ॥</p>
<p>॥४.१०९॥</p>
<p>नयनकुमुदवीथिमह्नि पूर्वत्र धिन्वन्</p>
<p>दिशी दिशी निशि जाग्रल्लोकपद्मं वितन्वन।</p>
<p>उषसि पुनरपूर्वां स्वीयलक्ष्मीं विवृण्वन्</p>
<p>जयति महसि राधोद्योतिमित्रो विचित्रः ॥</p>
<p>॥४.११०॥</p>
<p>अतिमुनिमतिवृन्दां वृन्दकाकाननीयां</p>
<p>निजचरितसुधालीं बन्धुहृत्सिन्धुपालीम् ।</p>
<p>विधुरिव विधुरं मां तां च संव्यञ्जयद्यस्</p>
<p>तमिह महितरूपं कृष्णरूपं निषेवे ॥</p>
<p>॥४.१११॥</p>
<p>इति श्रीराधाभिषेकचरिते श्रीमाधवमहोत्सवनाम्नि महाकाव्ये</p>
<p>उद्द्योतराधिको नाम</p>
<p>चतुर्थ उल्लासः</p>
<p>॥४॥</p>
<p>*****************************************</p>
<p>.</p>
<p>(५)</p>
<p><em><strong>पञ्चम उल्लासः</strong></em></p>
<p><strong>उदितराधिकः</strong></p>
<p>गोपेन्द्रवंशामृतरोचिषा रणद्</p>
<p>वंशीश्रियानन्दयता सुहृद्वरान।</p>
<p>श्रीभानुपुत्र्या तत्तदन्तकम्रया</p>
<p>स्तम्भादिसम्भावितकृष्णभावया ॥</p>
<p>॥५.१॥</p>
<p>आलीकुलेन प्रमदोन्मदात्मना</p>
<p>राज्याभिषेकोचितकर्म कुर्वता ।</p>
<p>राधाघजिन्मातृगणेन फुल्लता</p>
<p>सौवस्तिकं वस्तुचयं विचिन्वता ॥</p>
<p>॥५.२॥</p>
<p>योगीन्द्रया नन्दथुसान्द्रताशया</p>
<p>शान्तिश्रिये मन्त्रजपैकतानया ।</p>
<p>गोपेन्द्रमुख्येन समिद्धबुद्धिना</p>
<p>सर्वेण विस्मृत्य कथाः प्रकुर्वता ॥</p>
<p>॥५.३॥</p>
<p>लोकेन कोलाहलिना च नर्तकैः</p>
<p>संलोभनादर्थशतानि यच्छता ।</p>
<p>नैमित्तिकश्रीकृतिवाहितान्तरा</p>
<p>यामिन्यथ ब्राह्ममुहूर्ततामगात॥</p>
<p>॥५.४॥</p>
<p>(कलापकम्)</p>
<p>ये वा निशान्ते किल बालकादयो</p>
<p>निद्रामितास्तेऽपि तदैव तत्र च ।</p>
<p>पर्वोपलभ्य प्रमदाकुलाः समं</p>
<p>देहस्य लोम्नामपि जागरं दधुः ॥</p>
<p>॥५.५॥</p>
<p>सर्वोऽधुना धेनुधनीह पर्वणि</p>
<p>त्वदोहनं धेनुगणे समादिशत।</p>
<p>प्रत्यादिशन्नेव स तु प्रसुस्नुवे</p>
<p>कर्तुं धरां क्षीरधुनीधुराधराम् ॥</p>
<p>॥५.६॥</p>
<p>नित्यान्विधीनाशु विधाय पूर्णिमा</p>
<p>तस्मिन्नसौ मङ्गलभाजि वेश्मनि ।</p>
<p>सङ्गम्य तासु स्वकृताशिषा समं</p>
<p>भेजे स्वमाधारमथार्चनीयताम् ॥</p>
<p>॥५.७॥</p>
<p>राधासखीनां मुखचन्द्रचन्द्रिकां</p>
<p>मन्दप्रसादां विनिभाल्य पूर्णिमा ।</p>
<p>भव्यां निमित्तव्रततिस्तु विस्मिता</p>
<p>तस्मिन्निमित्तं परिपृष्टमाचरत॥</p>
<p>॥५.८॥</p>
<p>तत्रानुराधाभिदधे सगद्गदं</p>
<p>तां पौर्णमासीं तव देवि यत्कृते ।</p>
<p>अत्र प्रयाणार्थमितः प्रधाविता</p>
<p>वृन्दानया सार्धमिदं विदाङ्कुरु ॥</p>
<p>॥५.९॥</p>
<p>पद्माकृतिं पाति कुमुत्तनूमिव</p>
<p>श्रीरिन्दुमूर्तेः स्वरसेन सर्वदा ।</p>
<p>म्लानानना सा तु ततः प्रजायते</p>
<p>सर्वः स्वभावस्य वशः परस्य न ॥</p>
<p>॥५.१०॥</p>
<p>पद्माथ वातुलततिं न्ययूयुजद्</p>
<p>वृद्धां स्वमन्त्रैरुपजापचर्यया ।</p>
<p>तं येन कृष्णं जलदं रुरोध सा</p>
<p>धाराभिषेकादधिजीवितौषधि ॥</p>
<p>॥५.११॥</p>
<p>एतास्मि वृद्धे जटिले हिताय ते</p>
<p>दिष्ट्याद्य राज्याय वधूं पुरस्कुरु ।</p>
<p>त्रायस्व तां किन्तु मुकुन्दलोचनाल्</p>
<p>लब्धं च यत्तन्न मयाप्युरीकृतम् ॥</p>
<p>॥५.१२॥</p>
<p>यां यां सकृच्चुम्बकधर्मिणो रुचिः</p>
<p>कृष्णस्य कृष्णायससारधर्मिणीम् ।</p>
<p>अस्पृक्षदेषा गुरुगौरवं निजं</p>
<p>सन्त्यज्य दूरे च बभाज तं लघु ॥</p>
<p>॥५.१३॥</p>
<p>साक्षाद्वनश्रीरिति सोऽपि राधिकां</p>
<p>द्रष्टा यथाकाशवचस्तदा किल ।</p>
<p>त्वं तस्य तस्मादयनं निरुन्धती</p>
<p>बाधाततेर्मोहभयाद्वधूमव ॥</p>
<p>॥५.१४॥</p>
<p>एवं सखीतत्प्रतिपक्षपक्षतां</p>
<p>श्रुत्वा यदूचे शृणु तन्मुनीश्वरि ।</p>
<p>स्वप्राणरक्षाकृतिभाजने जने</p>
<p>न प्राणहृल्लज्जितमज्जिता हिता ॥</p>
<p>॥५.१५॥</p>
<p>सा सम्पदास्तां विरसा रसातले</p>
<p>राधोत्पलारण्यसतीमतीत्य हि ।</p>
<p>हा धिग्विधुः स्फारकराङ्कसद्वपुर्</p>
<p>यां रोचयेन्न प्रततेन रोचिषा ॥</p>
<p>॥५.१६॥</p>
<p>किं चाथ सा कूटपटुः करालिकां</p>
<p>कंसस्य गोपीमवलम्ब्य तत्सुतम् ।</p>
<p>आनेतुमिच्छत्यसुरं रजस्तमः</p>
<p>पूर्णं तमस्मिन्नभिषेकपर्वणि ॥</p>
<p>॥५.१७॥</p>
<p>एवं प्रसङ्गाकुलिते सखीकुले</p>
<p>दीव्यन्महोऽपि स्म न भाति गोकुलम् ।</p>
<p>तारालिभिर्विष्णुपदं रुचां पदं</p>
<p>यद्वद्घनच्छन्नकले कलानिधौ ॥</p>
<p>॥५.१८॥</p>
<p>एषां मनाङ्मुद्रितनेत्रमीनकं</p>
<p>चेतःसमुद्रं परिघूर्ण्य पूर्णिमा ।</p>
<p>उल्लासयन्ती भृशमन्तिकान्जनांश्</p>
<p>चिन्तामणिं व्यक्तमुदाहरन्मुदा ॥</p>
<p>॥५.१९॥</p>
<p>वत्सा निजाधिं विजहीत दुर्दमौ</p>
<p>विघ्नौ मिथो भिन्नतयेह तोहतः ।</p>
<p>सुन्दोपसुन्दाविव यत्परस्परं</p>
<p>बाढं सतां द्वेषिकुलं विनश्यति ॥</p>
<p>॥५.२०॥</p>
<p>यद्बोधयन्त्या मुनिवर्यया सखीः</p>
<p>पर्वत्वरार्थं जटिला समागता ।</p>
<p>प्रस्तावशेषेण तु सापि बोधिता</p>
<p>सर्वं समं पुण्यवतां हि सिध्यति ॥</p>
<p>॥५.२१॥</p>
<p>प्राग्दैत्यजन्यप्रतिबन्धवार्तया</p>
<p>वृद्धातिवृद्धां सुखमानसा तया ।</p>
<p>साक्षादुपालभ्य पुनश्च सामभिः</p>
<p>सन्तन्वती मोदमथानुशिक्षिता ॥</p>
<p>॥५.२२॥</p>
<p>यस्याघहन्तुर्बत नामधामतः</p>
<p>शान्तिं गता दानवशान्तिभिर्जनाः ।</p>
<p>शान्तात्मनीहापि पुरःस्फुरद्द्युतौ</p>
<p>वृद्धे वधूपर्वणि शङ्कितं कुतः ॥</p>
<p>॥५.२३॥</p>
<p>तस्यास्तदा पाणियुगेन गृह्णती</p>
<p>सा बाष्पयुक्ता युगमङ्घ्रिकञ्जयोः ।</p>
<p>ऊचेऽथ विद्या विदुरे निवेदितां</p>
<p>त्वं यज्ञवेदीवदिमां वधूमव ॥</p>
<p>॥५.२४॥</p>
<p>विश्वेषु विश्वस्तगुणाथ पूर्णिमा</p>
<p>वृद्धां प्रसाद्य स्वयमस्तशंसया ।</p>
<p>राधां समालिङ्गदतीव शर्मणा</p>
<p>स्वयं नटन्तीव च वाद्यमादिशत॥</p>
<p>॥५.२५॥</p>
<p>सख्यश्च यत्पूर्णिमया तदर्पणं</p>
<p>प्रत्यर्पणं स्वस्य तु तत्र मेनिरे ।</p>
<p>प्रत्याप्तजीवस्थितिरात्मना परं</p>
<p>जीवप्रदे प्रत्युपकारितां व्रजेत॥</p>
<p>॥५.२६॥</p>
<p>तत्रोद्यते लङ्गिमवाद्यमङ्गले</p>
<p>घोषो महान्घोषघनौघभूरभूत।</p>
<p>संमूर्च्छिते तद्घनगर्जिते मुदा</p>
<p>वृन्दावनान्तः शिखिनो नदन्त्यलम् ॥</p>
<p>॥५.२७॥</p>
<p>द्यावापृथिव्यावथ वाद्यविद्यया</p>
<p>विद्यार्थितां बाढमिते परस्परम् ।</p>
<p>आवृत्य यस्मात्प्रतिनाददम्भतः</p>
<p>शब्दानुवादानकृत द्वयं द्वयोः ॥</p>
<p>॥५.२८॥</p>
<p>लीने तु दोषाकरमण्डले स्फुटं</p>
<p>लाजायमाने वरतारकागणे ।</p>
<p>पद्मालयासद्मनि पद्मिनीचये</p>
<p>भानौ स्वयं न्यस्यति रश्मिपल्लवान॥</p>
<p>॥५.२९॥</p>
<p>मौहूर्तिकी तत्र मुहूर्तसुष्ठुतां</p>
<p>अवेदयद्वेदबुधा च पूर्णिमा ।</p>
<p>आपृच्छ्य गोपेन्द्रवधूमधूतधीर्</p>
<p>निन्येऽथ तां स्वस्तिकभाजि धामनि ॥</p>
<p>॥५.३०॥</p>
<p>(युग्मकम्)</p>
<p>आविष्कृतस्नेहभरा घृतश्रिया</p>
<p>माध्वीकमुद्बाष्पवती दधिस्मिता ।</p>
<p>दीपात्मरत्नैरुपदावलीधरा</p>
<p>शस्ताङ्कुरन्यासतनूरुहोद्गमा ॥</p>
<p>॥५.३१॥</p>
<p>अस्मिन्सवृन्तैः कदलीफलादिभिः</p>
<p>संसूचिताशीरिव सत्फलागमे ।</p>
<p>गोसङ्गिवत्सैः पृथुना स्वदोहनं</p>
<p>विडम्बयन्ती परिदुग्धवैभवा ॥</p>
<p>॥५.३२॥</p>
<p>तस्याः स्वयं कर्तुमिवाभिषेचनं</p>
<p>सानन्दमूर्धा हृतकुम्भसंहतिः ।</p>
<p>यात्राकृते यत्र तु रत्नचत्वरं</p>
<p>तस्यै दिदेशासनमादृतं क्षितिः ॥</p>
<p>॥५.३३॥</p>
<p>(सन्दानितकम्)</p>
<p>भूवेदिवत्से वरकञ्चुलीनिभां</p>
<p>तूलीं दधाने कुसुमालिमालिनि ।</p>
<p>रत्नावलीपूरितसम्पुटस्तने</p>
<p>राधा ययौ चारुनिवेशमङ्गनम् ॥</p>
<p>॥५.३४॥</p>
<p>चन्द्रावलीधामनि तूलिकातले</p>
<p>गान्धर्विका सा जगदेव धिन्वती ।</p>
<p>उज्जृम्भणं दुग्धमहोदधौ तदा</p>
<p>पद्मालयाया विदधे विडम्बितम् ॥</p>
<p>॥५.३५॥</p>
<p>उत्तंसिकर्णाद्भुतफुल्लवल्लिका</p>
<p>वक्राब्जलीलाणटनेत्रखञ्जना ।</p>
<p>वेणीमयूरा स्मितराजहंसिका</p>
<p>प्रस्थानभव्यप्रतिमा बभूव सा ॥</p>
<p>॥५.३६॥</p>
<p>आक्रम्य पद्भ्यां रचिताब्जमण्डलं</p>
<p>दण्डं किल स्पर्धिगणे विवृण्वती ।</p>
<p>सा विस्फुरद्वामभुजोरुलोचना</p>
<p>तत्रोत्थिता लोकतनूरुहैः सह ॥</p>
<p>॥५.३७॥</p>
<p>अग्रे वलद्वाद्यकलास्ततोऽबला</p>
<p>लाजप्रसूनै रणराजिराजिताः ।</p>
<p>श्रीपूर्णिमाविप्रगृहागता महा</p>
<p>माहात्म्यभाजोऽप्यभितो महोदृशः ॥</p>
<p>॥५.३८॥</p>
<p>नृत्यद्वराङ्गीजनकृत्यतत्पराः</p>
<p>क्रीडार्थवस्तूत्करकान्तिमत्कराः ।</p>
<p>वीणाप्रवीणा मुरलीकलाकराः</p>
<p>पश्चान्महोवस्तुधराः श्रियोऽपराः ॥</p>
<p>॥५.३९॥</p>
<p>इत्थं यथोक्तक्रमनिर्मितान्तरे</p>
<p>वृन्दावनस्य प्रसवैश्चिते पथि ।</p>
<p>तेन स्वयं मूर्धपटैरिवार्पितैः</p>
<p>राधा प्रतस्थे सवयोभिरावृता ॥</p>
<p>॥५.४०॥</p>
<p>(सन्दानतिकम्)</p>
<p>आयाति सा हन्त कदेति सूत्सुकान्</p>
<p>वृन्दादिलोकानभिषेकभूगतान।</p>
<p>तस्या ववुः शीतलगन्धबन्धुरा</p>
<p>लीलाभिराश्वासयितुं किलानिलाः ॥</p>
<p>॥५.४१॥</p>
<p>तस्मिन्प्रसूनाध्वनि राधिकदिकाः</p>
<p>सन्दीपवीथिविमलार्चिरावृते ।</p>
<p>छायापथे सद्ग्रहराजिराजिते</p>
<p>चन्द्राकृतिव्यूहतया विरेजिरे ॥</p>
<p>॥५.४२॥</p>
<p>राधा विशन्ती क्रमविप्रतिक्रमं</p>
<p>कृष्णस्य लीलाशतशीलताः स्थलीः ।</p>
<p>शोभां दधे कामपि तां यतो निजैर्</p>
<p>वृन्दैरुतादृष्टचरीव दिद्युते ॥</p>
<p>॥५.४३॥</p>
<p>आयाहि याहीति नयानयेति च</p>
<p>प्रायो मुमूर्च्छ व्रजसुभ्रुवां स्वनः ।</p>
<p>धन्येयमेषैव परन्तु साहसकाव्</p>
<p>इत्थं सुरस्त्रीजननिस्वनो यथा ॥</p>
<p>॥५.४४॥</p>
<p>एकाः सलज्जा इव मोहमायषु</p>
<p>राधाश्रियं वीक्ष्य विमानसुभ्रुवः ।</p>
<p>अन्यास्तु तस्यामनुवृत्तिलालसाः</p>
<p>संवर्णयामासुरिदं सखीं प्रति ॥</p>
<p>॥५.४५॥</p>
<p>पश्य श्रिया दीर्घतरांशुधारया</p>
<p>राधेयमेता बहिरन्तरं निजाः ।</p>
<p>आरज्य दूरादपि नः सुराङ्गना</p>
<p>रज्यन्त्यमूषामनुगीयति स्फुटम् ॥</p>
<p>॥५.४६॥</p>
<p>लक्ष्मीतपःस्तूपदुरापलक्षणे</p>
<p>कृष्णे च तृष्णाशतमोचिरोचिषः ।</p>
<p>अस्याः पदद्वन्द्वसुगन्धबान्धवः</p>
<p>किं वस्ति नो हन्त तथाविधो विधिः ॥</p>
<p>॥५.४७॥</p>
<p>राधामुखाम्भोरुहमाधुरीजुषां</p>
<p>व्यधादमूषां निम्षावृतिं दृशि ।</p>
<p>यो दूरतां नस्त्वनिमेषता जुषां</p>
<p>सूते तदस्य द्वयमेव मूढताम् ॥</p>
<p>॥५.४८॥</p>
<p>राधा सरूपास्वनुगासु मादृशां</p>
<p>निश्चीयते दृष्टिबलान्न यद्यपि ।</p>
<p>सर्वाक्षिभृङारतया तथापि सा</p>
<p>संस्तूयते पश्यत सुभ्रुवः स्वयम् ॥</p>
<p>॥५.४९॥</p>
<p>नो चन्द्रलेखा सखि सन्ध्यया वृता</p>
<p>वल्ली न वा शोणपरागरञ्जिता ।</p>
<p>निर्यासमूर्तिः सुषमाविलासयोः</p>
<p>सा राधिकेयं विधृतारुणाम्बरा ॥</p>
<p>॥५.५०॥</p>
<p>रागं तदागादलमङ्घ्रियुग्मके</p>
<p>संसृज्यमानैः कुसुमैरपीह सा ।</p>
<p>तद्यावलाक्षादपि तानि तं ययुर्</p>
<p>न्यस्यन्त्यमुष्मिन्मृदुतां निजां ह्रिया ॥</p>
<p>॥५.५१॥</p>
<p>पश्यालिनो वर्त्मनि सूनसञ्चिते</p>
<p>सत्यप्यमुष्याश्चरणे चरन्त्यमी ।</p>
<p>शङ्के तदामोदभरेण जङ्गमे</p>
<p>पङ्केरुहे ते इति तेऽन्वमन्वत ॥</p>
<p>॥५.५२॥</p>
<p>काश्चिद्दृशा लिम्पति चन्दनकुङ्कुमत्विषा</p>
<p>काश्चिच्छ्रियालङ्कुरुते करस्य च ।</p>
<p>काश्चिन्मुदा स्वादयते च वाक्सुधां</p>
<p>राधा पथीत्थं सुखमेव वर्षति ॥</p>
<p>॥५.५३॥</p>
<p>पश्यानुराधा ललितेति विश्रुता</p>
<p>तत्रापसव्ये रभसेन दीव्यति ।</p>
<p>पिञ्छाङ्कमञ्जुव्यजने यया धृते</p>
<p>राधा दृगन्तं किरति स्म कातरम् ॥</p>
<p>॥५.५४॥</p>
<p>सेयं विशाखा सखि याति वामतस्</p>
<p>तन्वान्यया या यमुनेति संमता ।</p>
<p>यस्या हरेश्चित्रफलाङ्कितं करं</p>
<p>रोमाञ्चिनीयं स्पृशती प्रकम्पते ॥</p>
<p>॥५.५५॥</p>
<p>एषैव सा चम्पकवल्लिका मुदा</p>
<p>पश्चाद्विशाखावपुषो विराजते ।</p>
<p>कृष्णार्थरत्नोज्ज्वलमल्पसम्पुटं</p>
<p>या बिभ्रती चित्तमिवानयेक्ष्यते ॥</p>
<p>॥५.५६॥</p>
<p>चित्रेयमस्याः सखि संस्करोति या</p>
<p>कृष्णस्मृतिस्वेदजलाक्तचित्रकम् ।</p>
<p>सा चात्र चित्रं कुरुते न केवलं</p>
<p>विचित्रतां सर्वजनस्य हृद्यपि ॥</p>
<p>॥५.५७॥</p>
<p>या तुङ्गविद्या सखि भाति तत्पुरः</p>
<p>प्रत्यग्व्रजन्ती हरिवर्णनापरा ।</p>
<p>सा यां विनिर्माति सरस्वतीं मुदा</p>
<p>सा तां व्यनक्ति स्म सरस्वतीं स्वयम् ॥</p>
<p>॥५.५८॥</p>
<p>एषेन्दुलेखा सखि या रहःसखी</p>
<p>ताम्बूलदा गच्छति दक्षिणाग्रतः ।</p>
<p>आसाद्य यां श्रीवृषभानुनन्दिनी</p>
<p>चित्ते च वक्त्रे च दधाति रागिताम् ॥</p>
<p>॥५.५९॥</p>
<p>वीणामचित्तां हरिगीतभावितां</p>
<p>निर्माति येयं किमुतालि रागिताम् ।</p>
<p>सङ्गीतलक्ष्मीरिव देहधारिणी</p>
<p>सा रङ्गदेवी पथि याति वामतः ॥</p>
<p>॥५.६०॥</p>
<p>पृष्ठे सुदेवी त्वनुयाति राधिकां</p>
<p>नित्यं हरिप्रेममदभ्रमाकुलाम् ।</p>
<p>गच्छन्त्यमूष्या वपुषोऽद्वितीयतां</p>
<p>भावस्य विज्ञा मनसोऽपि भाति या ॥</p>
<p>॥५.६१॥</p>
<p>एषा च सा कुन्दलता पुरोगता</p>
<p>राधां स्तुवाना सविशेषनर्मणा ।</p>
<p>पश्यालिभिर्भृउभ्रमणाकुलस्मितं</p>
<p>निष्कासयन्तीभिरिवाभिकृष्यत ॥</p>
<p>॥५.६२॥</p>
<p>पश्चात्पुरस्तादपि शश्वदुन्मदाः</p>
<p>क्रामन्ति सख्यः सखि राधिकानुगाः ।</p>
<p>आकृष्टिकार्ये प्रणयः सदा भवेद्</p>
<p>दक्षः स धात्रा हि महागुणः कृतः ॥</p>
<p>॥५.६३॥</p>
<p>सेवासुखा भानुमतीमुखाश्च ता</p>
<p>राधामुखं वीक्ष्य परः शता मुदाम् ।</p>
<p>नेत्रैः समन्तादमृतं वमन्ति तन्</p>
<p>निन्दन्ति युष्मानमृताशिनीः स्फुटम् ॥</p>
<p>॥५.६४॥</p>
<p>तां स्मेरनेत्रां पथि धामधामतो</p>
<p>रामाः क्रमाद्भव्यकराः समागताः ।</p>
<p>प्रत्यध्ववीथि क्षणदेशमण्डलीं</p>
<p>दीव्यच्चकोरामिव कृत्तिकादिकाः ॥</p>
<p>॥५.६५॥</p>
<p>वीक्ष्याभितः सम्प्रति तोरणश्रियं</p>
<p>चन्द्रावलेरन्यतमत्रपूस्तटात।</p>
<p>तामत्र राधासुहृदः स्मिताननाश्</p>
<p>चक्रुः स्फुटं पश्य कटाक्षवीक्षया ॥</p>
<p>॥५.६६॥</p>
<p>मासूयतां वस्तनपूर्वपर्वतैश्</p>
<p>चन्द्राकरादावृणु भानुजार्चिषम् ।</p>
<p>राधालिपाल्या स्वयमेव तत्पथा</p>
<p>ग्रण्या तदावर्यरुणाम्बरश्रिया ॥</p>
<p>॥५.६७॥</p>
<p>आस्माककेल्युक्तिभिरेवमुन्मुखी</p>
<p>सम्पश्यमाना हसयुक्सखीततिः ।</p>
<p>चन्द्रावली नोऽस्तु मुखश्रिया जिता</p>
<p>दूरेऽस्मदीशेयमितीव शंसति ॥</p>
<p>॥५.६८॥</p>
<p>(युग्मकम्)</p>
<p>यान्ती वनान्तर्व्रजयोरिहान्तरे</p>
<p>गव्योपवेशोदितशुभ्रधामनि ।</p>
<p>सा मञ्जुकाञ्चीकलवल्गु शोभते</p>
<p>हंसी यथा वर्षपयोधिसीमनि ॥</p>
<p>॥५.६९॥</p>
<p>नीपोदयाद्रौ सहमित्रतारकं</p>
<p>वीक्ष्योदितं तं विधुमालिसंहतिः ।</p>
<p>तामुत्पलाक्षीं बत ह्रीमधुच्छिदस्</p>
<p>त्रस्तावृणोत्कामशिलीमुखादहो ॥</p>
<p>॥५.७०॥</p>
<p>पश्य व्रजेशायुतकीर्तिदामुखा</p>
<p>राधामुपेताः स्वनिवृत्तिवाञ्छया ।</p>
<p>तत्पाणिमाधाय मुनीश्वरीकरे</p>
<p>शश्वद्वदन्ति स्म सबाष्पकाकुभिः ॥</p>
<p>॥५.७१॥</p>
<p>कृष्णाश्च राधा च समर्पितौ सदा</p>
<p>युष्मत्करे देवि विशेषतोऽद्य तु ।</p>
<p>एनां वनश्रीमहभाविताङ्कुरां</p>
<p>जीवातुवल्लीमवितुं त्वमाश्रयः ॥</p>
<p>॥५.७२॥</p>
<p>आश्लेषविश्लेषमिताः क्लमात्क्रमाद्</p>
<p>यान्तीममूं द्रष्टुममूः समुत्सुकाः ।</p>
<p>अशृआनि संमृज्य निवृत्य चासकृत्</p>
<p>यान्ति स्म तत्पर्वकथासुधाप्लुताः ॥</p>
<p>॥५.७३॥</p>
<p>अस्मिन्नथो हन्त मृगीदृगावली</p>
<p>शाखावृतत्वेन न चावलोक्यते ।</p>
<p>एवं वदन्ती सुरसुभ्रुवां ततिः</p>
<p>शीघ्रं गता द्रष्टुममूं समन्ततः ॥</p>
<p>॥५.७४॥</p>
<p>संवर्ण्य देवीकुलमेवमुद्यतं</p>
<p>तां साधु निर्वर्णयितुं वरश्रियम् ।</p>
<p>आविश्य वृन्दाविपिनं विकस्वरं</p>
<p>वर्षन्मुहुः पुष्पसमूहमन्वयात॥</p>
<p>॥५.७५॥</p>
<p>वृन्दावनं तर्ह्यपरस्परं गते</p>
<p>सार्थेऽन्तरङ्गाः सुखदाः परस्परम् ।</p>
<p>गान्धर्विकां गन्धगजेन्द्रगामिनीम्</p>
<p>ऊचुर्मुदा रङ्गपरा वरालयः ॥</p>
<p>॥५.७६॥</p>
<p>वृन्दावनीयं मधुपेन सङ्गता</p>
<p>क्षीणा वियोगे तव या पुरा सखि ।</p>
<p>फुल्लाधुना सा भवतीमिवानता</p>
<p>तद्गीतमन्त्रेण मुदोपतिष्ठते ॥</p>
<p>॥५.७७॥</p>
<p>मा तम्यतां तामरसानने पुरो</p>
<p>लालस्यते तेन तमालमौलिना ।</p>
<p>तस्याङ्कलक्ष्मीगतया तया त्वया</p>
<p>वृन्दावनं नन्दयिता निजश्रिया ॥</p>
<p>॥५.७८॥</p>
<p>खेलन्मरुल्लोललताभुजाशता</p>
<p>गन्धोल्लसद्गन्धफलीप्रदीपिका ।</p>
<p>एषा प्रवेशे तव कृष्णकानने</p>
<p>नीराजिका राजति चम्पकावली ॥</p>
<p>॥५.७९॥</p>
<p>पुष्पस्फुरत्पल्लवपाणिभिः श्लथैः</p>
<p>प्रेम्णानुगेनेव च शाखिनोज्झितैः ।</p>
<p>सूनप्रपातेन तवालि सर्वतो</p>
<p>मङ्गल्यलाजान्किरतीव माधवी ॥</p>
<p>॥५.८०॥</p>
<p>किञ्जल्कपुञ्जातुलकर्बुरासने</p>
<p>त्वं पुष्पकुम्भीनिकुरम्बसम्भवैः ।</p>
<p>राधे मरन्दैरभिषिच्यसेतरां</p>
<p>राज्याय फुल्लस्थलपद्मिनीकुलैः ॥</p>
<p>॥५.८१॥</p>
<p>गीते पिकैर्मञ्जुलपञ्चमस्वरे</p>
<p>श्रीखण्डवातेऽप्यथ पत्रवादके ।</p>
<p>नृत्यन्ति ते राज्यमहे लता ध्रुवं</p>
<p>धुन्वन्ति मौलिं रसिका इव द्रुमाः ॥</p>
<p>॥५.८२॥</p>
<p>अस्मिन्मरन्दच्छुरितानि मारुताह्</p>
<p>पीतानि पौष्पाणि रजांसि तन्वते ।</p>
<p>स्नेहार्द्रहारिद्रपरागसञ्चयान्</p>
<p>सिञ्चन्ति वल्लीततयोऽथवा मिथः ॥</p>
<p>॥५.८३॥</p>
<p>चित्रेन्दुवक्त्रे तव पर्वणो बलात्</p>
<p>फुल्ला दिवाप्यद्य कुमुद्वतीततिः ।</p>
<p>धत्ते किलास्मिन्कलहं जलाशये</p>
<p>भृङ्गालिघोषेण सरोजिनीकुलैः ॥</p>
<p>॥५.८४॥</p>
<p>अस्य त्वदीयस्य महस्य तेजसा</p>
<p>कीराः प्रगायन्त्यनधीतमप्यमी ।</p>
<p>त्वत्कीर्तिगाथाकुलमालिहा श्रुते</p>
<p>स्तम्भं लभन्ते मधुरिम्णि ते गिरः ॥</p>
<p>॥५.८५॥</p>
<p>अत्राभिषेकामृतवृष्टिसम्पदाम्</p>
<p>अभुद्गमे ते किमपि स्फुरन्मदाः ।</p>
<p>नृत्यन्त एते सकलाः कलापिनश्</p>
<p>चक्षूंषि पिञ्छैः सह नर्तयन्ति नः ॥</p>
<p>॥५.८६॥</p>
<p>एता हरिण्यः पदवीं तवागता</p>
<p>दूरे विहाय स्वकशावकानपि ।</p>
<p>अर्घ्यं दधाना इव दूर्विकाननाश्</p>
<p>चित्रन्ति शश्वत्तव लोचनश्रिया ॥</p>
<p>॥५.८७॥</p>
<p>त्वत्कस्तने कृष्णपदे तृणान्तरे</p>
<p>पर्यायदीव्यद्घुसृणाङ्गमङ्गलाः ।</p>
<p>एताः पुलिन्डीः सखि पश्य गैरिकं</p>
<p>गुञ्जाकलापं च तवाहरन्ति याः ॥</p>
<p>॥५.८८॥</p>
<p>वृन्दासखीनां सखि कृष्णकानने</p>
<p>तेऽमी च वाटीकुलपालिकागणाः ।</p>
<p>भावत्कपर्वार्थकृतस्त्वदानन</p>
<p>श्रीस्तम्भिताः कृत्यकृतेऽनुशेरते ॥</p>
<p>॥५.८९॥</p>
<p>राज्याभिषेकास्पदमेतदागताः</p>
<p>प्रायो वयं ते स्थगिता जना यतः ।</p>
<p>वाद्यानि सम्भिन्नतया परस्परं</p>
<p>सान्द्रीभवन्ति स्फुटमुल्लसन्ति च ॥</p>
<p>॥५.९०॥</p>
<p>एषा सवृन्दा सखि पट्टवाटतः</p>
<p>सामीप्यमाप्नोति तवालिसंहतिः ।</p>
<p>निष्पादयन्ती निजदृष्टिमण्डली</p>
<p>रूपैस्त्वदीयैरमृतौघसम्प्लुताः ॥</p>
<p>॥५.९१॥</p>
<p>वृन्दवनी कुञ्जमयीमग्रतो</p>
<p>या राजतेऽसौ वरहास्यभासुरा ।</p>
<p>चञ्चत्पताकारसनाभिरुन्मदा</p>
<p>राज्यश्रिया ते ग्रसते दिवः श्रियम् ॥</p>
<p>॥५.९२॥</p>
<p>एषा पुरः पश्य मुनीन्द्रवन्दिता</p>
<p>तस्मिन्पुरद्वारवरे मुदा स्थिता ।</p>
<p>वात्सल्यरङ्गात्कृतगीतमङ्गला</p>
<p>त्वद्वीथिमुत्पश्यति सङ्गिनीजनैः</p>
<p>॥५.९३॥</p>
<p>एवं सखीभिश्च सुखेन वर्णिता</p>
<p>निर्वर्णिता देववधूचयेन च ।</p>
<p>सा शोभया लोचनशर्मकर्मणां</p>
<p>सद्विश्वकर्मा प्रययौ पुरीपुरः ॥</p>
<p>॥५.९४॥</p>
<p>उदितमिह मुखेन्दो रोचिरस्याः प्रतिस्वं</p>
<p>निखिलमिव पिबन्तो दृक्चकोरा निपेतुः ।</p>
<p>अहह तदणुमात्रं स्पृष्टवन्तः परन्तु</p>
<p>प्रमदहततयामी भेजिरे जाड्यमेव ॥</p>
<p>॥५.९५॥</p>
<p>उदयमुदमितासौ कुञ्जपुर्याः पुरस्ताद्</p>
<p>अखिलतरुलतालीः फुल्लयन्ती स्मितेन ।</p>
<p>नयनकुवलयेभ्यः सेकमेता नयन्ती</p>
<p>विजयमयतु वृन्दारण्यपूर्णेन्दुलक्ष्मीः ॥</p>
<p>॥५.९६॥</p>
<p>स्वपदनखरमिन्दुं तापदग्धाय दत्ते</p>
<p>मुकुरमजितभक्त्या स्वं परिष्कुर्वते च ।</p>
<p>अपि किमपि कमित्रे यस्तु चिन्तामणिं मे</p>
<p>तमिह महितरूपं कृष्णदेवं निषेवे ॥</p>
<p>॥५.९७॥</p>
<p>इति श्रीराधाभिषेकचरिते श्रीमाधवमहोत्सवनाम्नि महाकाव्ये</p>
<p>उदितराधिको नाम</p>
<p>पञ्चम उल्लासः</p>
<p>॥५॥</p>
<p>***************************************</p>
<p>.</p>
<p>(६)</p>
<p><em><strong>षष्ठ उल्लासः</strong></em></p>
<p><strong>उन्नतराधिकः</strong></p>
<p>अथ परावरगे महयात्रिके</p>
<p>द्रुतविलम्बिततां निखिले गते ।</p>
<p>निजनिकुञ्जपुरीपुरतः पुरा</p>
<p>विपिनपालिकया समपूजि सा ॥</p>
<p>॥६.१॥</p>
<p>सुभगगन्धमुखैः शुभवस्तुभिः</p>
<p>सजयकारमसौ परिपूजिता ।</p>
<p>तरुपुरीमथ तां निजधामसाद्</p>
<p>अकृत देवतनुप्रतिमामिव ॥</p>
<p>॥६.२॥</p>
<p>निजनिकुञ्जपुरीं विशती तदा</p>
<p>बलवदुत्कलिकावलितापि सा ।</p>
<p>परिमलेन हरेरपि शान्तधीर्</p>
<p>इयमुपांश्ववदद्वनदेवताम् ॥</p>
<p>॥६.३॥</p>
<p>दृशि गतं च हरिं मनवै न तं</p>
<p>भ्रमधिया किमुतागतसौरभम् ।</p>
<p>किमिह दीव्यति देवि तवेशिता</p>
<p>वद बत स्वमतिं शमयाम्यतः ॥</p>
<p>॥६.४॥</p>
<p>अथ तदीक्षणवारिजवारिणः</p>
<p>पर्मृत्जकृतिमाममरी च सा ।</p>
<p>अवददुल्ललकातरलोचनां</p>
<p>निचितसामधुरं मधुरं वचः ॥</p>
<p>॥६.५॥</p>
<p>प्रणयितां युवयोरवलोकितुं</p>
<p>सहसुतात्र यतो जटिलागता ।</p>
<p>तदनतिप्रमणाः सखि माधवः</p>
<p>सखिभिरैदिह माधविकागृहे ॥</p>
<p>॥६.६॥</p>
<p>अथ शृणु त्वमिदं सखि शैव्यिका</p>
<p>यदतनोच्छठतां जरतीमनु ।</p>
<p>अकथितं सुहृदि स्वमनोऽसुखं</p>
<p>गतमपि प्रतरां न जहाति हि ॥</p>
<p>॥६.७॥</p>
<p>जरति साधु कृतं हरिणाविताम्</p>
<p>इह विधाय महे स्ववधूं त्वया ।</p>
<p>अपि तु मास्तु तया स तदन्तिकात्</p>
<p>युवत्मोहनदृग्व्यवधीयताम् ॥</p>
<p>॥६.८॥</p>
<p>त्वमनुसूनुरमुं निजशान्ततां</p>
<p>शमिजने प्रथयन्तमिदं वद ।</p>
<p>अहमपि त्वमपि व्यवधायिते</p>
<p>महसि कृष्ण वसाव वधूमनु ॥</p>
<p>॥६.९॥</p>
<p>इति विभिन्नधियं बत शैव्यया</p>
<p>सनुतमन्धनिभां विशतीममूम् ।</p>
<p>इह निशाम्य हुतं करसंज्ञया</p>
<p>सखि तदङ्गजनिं समबोधयम् ॥</p>
<p>॥६.१०॥</p>
<p>हसति दिव्यमरततिरीक्ष्यतां</p>
<p>यदसि धिक्स्ववधूनृपतेक्षिता ।</p>
<p>इति गिरा स पुनर्मम काम्यकं</p>
<p>प्रति पलायितवानथ तत्सुतः ॥</p>
<p>॥६.११॥</p>
<p>पुनरहं जरतीमभि तामिता</p>
<p>वदमिदं तनयस्तव वातकी ।</p>
<p>अजनि यद्यमुनादिशमद्रवत्</p>
<p>किमपि जल्पमनल्पकमुच्चरम् ॥</p>
<p>॥६.१२॥</p>
<p>इति निरस्य च तां हरिसान्त्वने</p>
<p>द्रुततरं विनिवेश्य च मालतीम् ।</p>
<p>शुभवतीं भवतीमहमागता</p>
<p>सखि न खिन्नय तत्स्वमनो मनाक॥</p>
<p>॥६.१३॥</p>
<p>इति तदुक्तिसुधाद्रवसम्प्लुता</p>
<p>पुरमदृष्टचरीं विनिभाल्य सा ।</p>
<p>निभृतकामनया हरिलब्धये</p>
<p>निभृतकामनयामनयाविशत॥</p>
<p>॥६.१४॥</p>
<p>इदमवीक्षितसीम च सल्लता</p>
<p>पुरमशीलितवन्मम भाति न ।</p>
<p>यदिह सङ्गमनेन च वृन्दके</p>
<p>स्फुरति केलिकला विहितेव नः ॥</p>
<p>॥६.१५॥</p>
<p>अवददेवमसौ प्रतिकुञ्जकं</p>
<p>लघु विधृत्य करे वनदेवताम् ।</p>
<p>नयननीरमिलत्पुलकाकुला</p>
<p>तदनुयोगपरा जगदेतया ॥</p>
<p>॥६.१६॥</p>
<p>(युग्मकम्)</p>
<p>कुसुमपल्लवषट्पदचित्रिता</p>
<p>तरुनिकुञ्जलसन्मणिकुट्टिमा ।</p>
<p>विविधरीतिभराजिरगोपुरा</p>
<p>लसति सेयमिह व्रततीपुरी ॥</p>
<p>॥६.१७॥</p>
<p>इह वरालि यथाक्रममुन्नतां</p>
<p>प्रतिदिशं सषडेकतरान्तराम् ।</p>
<p>वरचतुर्बलजां रुचिरामिमां</p>
<p>तव कृते चिरतो निरमापयम् ॥</p>
<p>॥६.१८॥</p>
<p>भवति वर्णयितुं यदि कृत्स्नशस्</p>
<p>तव पुरस्य निकुञ्जमयस्य तु ।</p>
<p>सखि सयत्नतरश्चतुराननोऽप्य्</p>
<p>अचिरतोऽचतुराननतामियात॥</p>
<p>॥६.१९॥</p>
<p>स्वयमुदंशुतया मणिजान्गृहान्</p>
<p>अजयदेष लतालयसञ्चयः ।</p>
<p>मधुपसूनपिकादिकमाधुरी</p>
<p>किमिति दृष्टिममीषु ददीत सा ॥</p>
<p>॥६.२०॥</p>
<p>कलितदीपमणीकलसीततिः</p>
<p>फलभरप्रणता व्रततीपुरी ।</p>
<p>सपदि ते महसा विकसत्तनुः</p>
<p>सुमुखि भाववशादिव जृम्भते ॥</p>
<p>॥६.२१॥</p>
<p>तरुवरावलितभाक्शतपत्रिका</p>
<p>भरणभूतमिदं सुमनःकुलम् ।</p>
<p>अभजदृक्षततेः सखितां रुचा</p>
<p>न परमुन्नतचारितयापि यत॥</p>
<p>॥६.२२॥</p>
<p>इह मयूरगणो युवयोः श्रियः</p>
<p>कलयितुं सततं निपतिष्यति ।</p>
<p>भजति कृष्णवरालि तडित्वतः</p>
<p>प्रतिनिधीनिव यद्भवतोः सदा ॥</p>
<p>॥६.२३॥</p>
<p>त्वमिह नाट्यकलोचितसद्मसु</p>
<p>प्रणयिता सखि चेत्सह खेलसि ।</p>
<p>फलमुपैतु मृगीषु दृगीशिता</p>
<p>शुभविधा तु विधातुरुदञ्चतु ॥</p>
<p>॥६.२४॥</p>
<p>प्रमनसामनिमेषसतभ्रुवां</p>
<p>त्वदभिषेकमहादिह पक्षणाम् ।</p>
<p>मुहुरशर्मकरीं सनिमेषताम्</p>
<p>इव मुदा परितः पतनाद्व्यधुः ॥</p>
<p>॥६.२५॥</p>
<p>प्रमनसामनिमेषनतभ्रुवां</p>
<p>त्वदभिषेकमहादिह पक्षाणाम् ।</p>
<p>मुहुरशर्मकरीं सनिमेषतां</p>
<p>इव मुदा परितः पतनाद्व्यधुः ॥</p>
<p>॥६.२६॥</p>
<p>स्फुरदशोकमिदं पुरराण्मुखं</p>
<p>तव पदाहतमुल्लसितं यतः ।</p>
<p>स्फुटमितो भविता सपदि स्फुटं</p>
<p>त्वदचिरेण तदन्तररञ्जनम् ॥</p>
<p>॥६.२७॥</p>
<p>लसति केसरवासितरङ्गणं</p>
<p>स्फुरति रङ्गणरञ्जितकेसरम् ।</p>
<p>अधिनिकुञ्जमिह भ्रमरावली</p>
<p>भ्रमति किं किमिदं भवतीति धीः ॥</p>
<p>॥६.२८॥</p>
<p>पुटितपाटलमल्लिकमुज्ज्वलं</p>
<p>विश तृतीयमिदं निलयस्थलम् ।</p>
<p>स्खलतु सान्ध्यमहःस्थिततारका</p>
<p>लसितचान्द्रकलास्मरणाज्जनः ॥</p>
<p>॥६.२९॥</p>
<p>विधुरुचाझरवद्द्युतिमल्लिका</p>
<p>रसतया विधुकान्तति यन्निजम् ।</p>
<p>पुरमिदं रविभाःस्फुटपाटलान्</p>
<p>अलतया रविकान्तति तत्पुनः ॥</p>
<p>॥६.३०॥</p>
<p>सखि तुरीयमिदं विकचद्रुमोत्</p>
<p>पलविकासि सदः कनकप्रभम् ।</p>
<p>त्वमवगाह्य ततिं कुरु तादृशं</p>
<p>निजरुचा मलिनामलिनामपि ॥</p>
<p>॥६.३१॥</p>
<p>इह गृहाभविकासितरूत्पले</p>
<p>सुरगिरिभ्रमतः सखि खेचरान।</p>
<p>प्रविशतः स्थगयन्सहसैव ते</p>
<p>मधुरिमा पुरपालजनायते ॥</p>
<p>॥६.३२॥</p>
<p>भृतलवङ्गलताललितश्रिया</p>
<p>परिमिलन्मधुसूदनयानया ।</p>
<p>प्रणयितां व्रज पञ्चमकक्षया</p>
<p>प्रकटयेव सखि स्वकलीलया ॥</p>
<p>॥६.३३॥</p>
<p>इह वलङ्गलतागृहसौरभं</p>
<p>कलय दिव्यतमं परिदीव्यति ।</p>
<p>भ्रमति यद्भ्रमर प्रकरे जनः</p>
<p>सुरभिधूपभरभ्रममञ्चति ॥</p>
<p>॥६.३४॥</p>
<p>सखि तमालगचम्पकपालिजं</p>
<p>सुखय षष्ठमिदं त्वतुलं सदः ।</p>
<p>छैव्युतं युवयोरिति यद्दृशां</p>
<p>अमृतसिक्ततया ववृधे द्रुतम् ॥</p>
<p>॥६.३५॥</p>
<p>य उपमाति हरिन्मणिहेमजैः</p>
<p>सचितमालतमालगचम्पकान।</p>
<p>अलमिमान्निलयैरपि तस्य दृग्</p>
<p>भ्रमररोचिररोचि रुचा न वाम् ॥</p>
<p>॥६.३६॥</p>
<p>अथ विचित्रलताकुलमन्दिरं</p>
<p>प्रविश सुन्दरि सप्तममन्तरम् ।</p>
<p>सपदि मोहनतावलनादिदं</p>
<p>सुमुखि गाम्यथ मोहननामताम् ॥</p>
<p>॥६.३७॥</p>
<p>विविधकान्तिचितैः सुमनःकुलैः</p>
<p>प्रचुरचारुचुर्चः सखि भावगाः ।</p>
<p>खगरुतैर्निखिलैर्मणितान्यसाव्</p>
<p>अनुहरत्यखिलानि लतापुरी ॥</p>
<p>॥६.३८॥</p>
<p>लसति पूर्वदिशि प्रथितं सदा</p>
<p>सदितः पुरमध्यमधामतः ।</p>
<p>यदनु चक्रवधूसमरागिणि</p>
<p>स्फुरति च क्षितिपासनभास्करः ॥</p>
<p>॥६.३९॥</p>
<p>त्वमभिषेकपरक्षणतः स्थितिं</p>
<p>विरचयेरिह तत्कनकासने ।</p>
<p>सखि सदा भवतीं स च वृन्दका</p>
<p>गहनभाग्यनिधिः स्वयमेष्यति ॥</p>
<p>॥६.४०॥</p>
<p>अथ विश प्रथमं दिशमुत्तरां</p>
<p>अभि सदस्यभिसेचनवस्तुभिः ।</p>
<p>प्रथितकान्ति चतुष्कमिदं शुभे</p>
<p>सुभगणं गगनं शशिमूर्तिवत॥</p>
<p>॥६.४१॥</p>
<p>इह तवाभ्युदयाय मुनीश्वरी</p>
<p>सृजति यज्ञशिवं बटुभिः पटु ।</p>
<p>सुरसरिद्धविषां द्रवधारया</p>
<p>स्फुरति धूमजटोपरि यस्य तु ॥</p>
<p>॥६.४२॥</p>
<p>इति तदा भणिता रविमित्रजा</p>
<p>विपिनदेवतया स्वपुरे यथा ।</p>
<p>अरजदत्र तथा तदुदंशुकं</p>
<p>वदति साधु मिथः प्रतिरञ्जिता ॥</p>
<p>॥६.४३॥</p>
<p>कुसुमतोरणमण्डपमण्डितं</p>
<p>ललितदीपनिपैरलमुज्ज्वलम् ।</p>
<p>समभिषेचनमङ्गलसङ्गि सा</p>
<p>पुरमदो रमदोत्सवमायत ॥</p>
<p>॥६.४४॥</p>
<p>अथ ददर्श तदन्तरनन्तरं</p>
<p>कुसुमराजिकृतं चतुरस्रकम् ।</p>
<p>द्विदशहस्तमितं ध्वजराजितं</p>
<p>किमपि धाम विमानसमाह्वयम् ॥</p>
<p>॥६.४५॥</p>
<p>कुसुमसद्म मणिक्षितिमध्यगं</p>
<p>तरुवरालिचतुष्टयमन्तरा ।</p>
<p>अरुचदंशुलसन्नभसि स्फुरन्</p>
<p>विधुरिवानुदिशाचलमध्यतः ॥</p>
<p>॥६.४६॥</p>
<p>प्रचुरकायमुरारिरमावलि</p>
<p>प्रतिनिधित्वमिता तरुमण्डपे ।</p>
<p>असितरत्नलसन्निपदीपिका</p>
<p>वलिर्दीपि मिथो द्वयमध्यतः ॥</p>
<p>॥६.४७॥</p>
<p>विशदकान्तिमता गरुडाश्मरेद्</p>
<p>अलघुलक्ष्मजुषा कुसुमौकसा ।</p>
<p>स्फुरति बाढमिहात्मन उद्यता</p>
<p>जलनिधेर्विधुनेव तदन्तरम् ॥</p>
<p>॥६.४८॥</p>
<p>किमपि पूर्णिमया परिलालिता</p>
<p>परिवृता परिवारजनैरियम् ।</p>
<p>उपरिमानसवाग्दिशि चत्वरे</p>
<p>ततवितानवरे समुपाविशत॥</p>
<p>॥६.४९॥</p>
<p>सितपरिच्छदभाग्विहितव्रता</p>
<p>रचितशान्तिकृतिः कलितासना ।</p>
<p>मुनिवरापि हुते हुतभोजने</p>
<p>शुभनिमित्तमथो निरवर्णयत॥</p>
<p>॥६.५०॥</p>
<p>रथघनध्वनिरुल्लसितः शिखा</p>
<p>ततिषु दक्षिणमाववृतेऽनलः ।</p>
<p>कलकलेन परिक्रमकृज्जनस्</p>
<p>तमुदयन्महसान्वकरोदथ ॥</p>
<p>॥६.५१॥</p>
<p>सुरवधूनिचये कुसुमावलेस्</p>
<p>त्यजति वृष्टिघटां मुहुरस्य च ।</p>
<p>अभिकुशीलवकर्म सखीगणे</p>
<p>स्मितमिषात्प्रतिवृष्टिमिवास्यति ॥</p>
<p>॥६.५२॥</p>
<p>अथ यथार्हविधिं स्वयमञ्चिते</p>
<p>घटय शीघ्रमिहेत्यखिलोदिता ।</p>
<p>भगवती किल तान्त्रिदशीः स्मरन्त्य्</p>
<p>अपि निजान्तरवद्बहिरातनोत॥</p>
<p>॥६.५३॥</p>
<p>(युग्मकम्)</p>
<p>सरविदारयुगा स्मरजित्प्रिया</p>
<p>रविसुता च समानसजह्नुजा ।</p>
<p>इह समेत्य निधाय चरादिका</p>
<p>शिरसि दिव्यजनुःकुसुमाञ्जलिम् ॥</p>
<p>॥६.५४॥</p>
<p>मुहुरमुं विनिभाल्य शुभाशिषा</p>
<p>समभियुज्य सखीजनतामपि ।</p>
<p>समभिनन्द्य मुनिप्रवरां च दृक्</p>
<p>सलिलयुक्पुलकं दधतुः स्थितिम् ॥</p>
<p>॥६.५५॥</p>
<p>(युग्मकम्)</p>
<p>श्रियमवेक्ष्य तनोरधि राधिकं</p>
<p>परिजनप्रणयस्य च तास्तदा ।</p>
<p>प्रसरदक्षिजलैः स्वमधुद्रव</p>
<p>स्नपितकाञ्चनफुल्ललता बभुः ॥</p>
<p>॥६.५६॥</p>
<p>अपि विमोहमिता बत राधिका</p>
<p>रुचितृषारभसेन हि चेतिताः ।</p>
<p>धृतधृतीस्त्रिदशीर्द्रवदाकृतीर्</p>
<p>अवददुल्लसितस्थिति पूर्णिमा ॥</p>
<p>॥६.५७॥</p>
<p>यदिह यूयमथ त्रिदशावली</p>
<p>प्रभुगृहा व्रजमङ्ग समागताः ।</p>
<p>सपदि विश्वजनार्पितविस्मयं</p>
<p>हरिवने तदिमामभिषिञ्चत ॥</p>
<p>॥६.५८॥</p>
<p>इति निशम्य तदा जननी शनेर्</p>
<p>मुनिवरामपि शिक्षयितुं किल ।</p>
<p>अवददेतदहो यदभूत्परं</p>
<p>स्वमनुगं प्रति शिक्षणकारणम् ॥</p>
<p>॥६.५९॥</p>
<p>अमरसूननिभं दुरतिक्रमं</p>
<p>तव निदेशमधाम शिखामनु ।</p>
<p>अपि तु संशयिना नहि चेतसा</p>
<p>मुदयितप्रथिमाप्रथि मामनु ॥</p>
<p>॥६.६०॥</p>
<p>खलु रमाप्यनया न समायते</p>
<p>निगममूर्तिमुखादिति नः श्रुतम् ।</p>
<p>वनमिदं मितयोजनपञ्चकं</p>
<p>तदिह राज्यमियं कथमर्हतु ॥</p>
<p>॥६.६१॥</p>
<p>इति शनैश्चरसूभणितस्मित</p>
<p>स्नपितयाथ तया कलितानना ।</p>
<p>सपुलकं किल मेकलवासिनी</p>
<p>कलय हन्त सखीति ललाप ताम् ॥</p>
<p>॥६.६२॥</p>
<p>श्रुतितपोऽध्वरमन्त्रसुराणिम</p>
<p>प्रभृतितीर्थमहत्परधामसु ।</p>
<p>लसति तारकपारकवैभवं</p>
<p>यदथ तन्निखिलं मथुराभुवि ॥</p>
<p>॥६.६३॥</p>
<p>वसति शक्तिरिहैव चिदाह्वया</p>
<p>भगवतः प्रतिमा सहजा हि सा ।</p>
<p>यदनयोः सततं सहयोगिता</p>
<p>सखि यथांशुमदंशुकुलश्रियोः ॥</p>
<p>॥६.६४॥</p>
<p>किमपि ये वसतो मथुराभुवां</p>
<p>ततिषु धामतया परतेजसी ।</p>
<p>व्रजवने तु घने स्फुटमत्र ते</p>
<p>विहरतश्चरणावरणेऽकृती ॥</p>
<p>॥६.६५॥</p>
<p>वनमिदं किल योजनपञ्चका</p>
<p>त्मकमिति प्रथितं खलु नान्यथा ।</p>
<p>तदपि दृष्टमिदं विधिना पुरा</p>
<p>लसदजाण्डशतादिकमंशतः ॥</p>
<p>॥६.६६॥</p>
<p>यदथ धाम भवेन्न निजं हरेः</p>
<p>स निजशक्तिमिहास्यति देवितुम् ।</p>
<p>सहजपूर्णतदीयविलासके</p>
<p>तदपि कृष्णवने किं कल्प्यते ॥</p>
<p>॥६.६७॥</p>
<p>यदतिधीगति पारकवैभवं</p>
<p>प्रणयसारमयं सखि तन्मये ।</p>
<p>भवति कृष्णवने खलु राधिका</p>
<p>नृपपदस्थितिभागिति हि स्थितिः ॥</p>
<p>॥६.६८॥</p>
<p>इति गिरा शरदेव सभासरो</p>
<p>वदनसद्मपद्मगणे परिफुल्लति ।</p>
<p>अभजदुत्कलिकामथ राधिका</p>
<p>यदिह नम्रमुखी समचिन्तयत॥</p>
<p>॥६.६९॥</p>
<p>स्ववनराज्यमहे कलयानि तं</p>
<p>कमपि तस्य विलासमपीति मे ।</p>
<p>नियतिरस्तु परं बत किं चिराद्</p>
<p>अजनि गन्धलवोऽप्यतिदुर्लभः ॥</p>
<p>॥६.७०॥</p>
<p>अभवदद्य मनो मम तादृशं</p>
<p>हरिकृतस्ववनार्पतः कथम् ।</p>
<p>अहह येन तदाननमीक्षितुं</p>
<p>सुरवधूपुरतोऽप्यथ वाञ्छति ॥</p>
<p>॥६.७१॥</p>
<p>अयि सखे क्व नु दीव्यसि साम्प्रतं</p>
<p>महसि मत्सविधे विविधो जनः ।</p>
<p>अहह मे समयं न च पूर्णिमा</p>
<p>स्मरति कृष्ण मया कथमीक्ष्यसे ॥</p>
<p>॥६.७२॥</p>
<p>इह वितर्क्य तदाननमुद्रया</p>
<p>भगवती न्यगदद्वनदेवताम् ।</p>
<p>मरकतं मम तद्व्रजमङ्गलं</p>
<p>सरभसन्त्वमुपह्वरमानय ॥</p>
<p>॥६.७३॥</p>
<p>इति निशम्य तथाकृतचिन्तनाः</p>
<p>ससृजुरुल्लसितं ललितादयः ।</p>
<p>चपलचित्त समाश्वसिहीति सा</p>
<p>स्वगतमाख्यदहो रविमित्रजा ॥</p>
<p>॥६.७४॥</p>
<p>अथ घने गगने कुसुमश्रिया</p>
<p>तदधि मूर्तिमिव स्वयमागतान।</p>
<p>विधिसुतां विनिभाल्य पतङ्गजा</p>
<p>मुनिवरां ननु सा समवेदयत॥</p>
<p>॥६.७५॥</p>
<p>अथ तयानुमता सरिदङ्गिनी</p>
<p>पटुरुचा पिटकेन सरस्वती ।</p>
<p>अविशदत्र निविश्य च पूर्णिमाम्</p>
<p>अवददेतमियं परिमुञ्चती ॥</p>
<p>॥६.७६॥</p>
<p>कमलजन्मसती कमलस्रजं</p>
<p>पुरटपट्टमथो मघवज्जनी ।</p>
<p>मणिमयाभरणं धनदाङ्गना</p>
<p>कनकदण्डवरं वरुणाबला ॥</p>
<p>॥६.७७॥</p>
<p>अनलबन्धुवधूः सितचामरे</p>
<p>वरदुकूलयुगं हुतभुक्प्रिया ।</p>
<p>पितृपतेर्गृहिणी मणिदर्पणं</p>
<p>मम समर्प्य करेऽवददीदृशम् ॥</p>
<p>॥६.७८॥</p>
<p>(युग्मकम्)</p>
<p>द्रविणवृन्दमिदं खलु वृन्दका</p>
<p>विपिनसिद्धमहार्यसुरैः पुरा ।</p>
<p>पुनरलम्भि सुरैर्युधि जित्वरैः</p>
<p>सपदि नः प्रति तैर्निरदायि च ॥</p>
<p>॥६.७९॥</p>
<p>परिकरस्य यदस्य महस्ततिः</p>
<p>परिहिनस्ति महःस्तुतिमेव नः ।</p>
<p>अनुपभुक्त इतः स तु राधिका</p>
<p>रुचिरुचिं भजतां सुनवां नवाम् ॥</p>
<p>॥६.८०॥</p>
<p>इति विमोचितदिव्यपरिच्छद</p>
<p>च्छविचये रविमित्रसुतार्चिषा ।</p>
<p>असविधात्सखितां परिचिन्वति</p>
<p>द्युमुनिगीतमवन्दि तदालिभिः ॥</p>
<p>॥६.८१॥</p>
<p>निखिलमेतदथो ललिताकरे</p>
<p>भगवती दधती पुलकाचिता ।</p>
<p>सूरवधूरवदद्यदतः परं</p>
<p>भविककार्यमिदं कुरुत स्वयम् ॥</p>
<p>॥६.८२॥</p>
<p>सममथानकदुन्दुभिवादनैः</p>
<p>सह तदा जगतामतिविस्मयैः ।</p>
<p>उदगमंस्तिसृणां सवितां वराः</p>
<p>सममसव्यकरान्तरजा झराः ॥</p>
<p>॥६.८३॥</p>
<p>निखिलतीर्थशिरोमणिवृन्दका</p>
<p>विपिनतीर्थतनुद्रवपूरजाः ।</p>
<p>अथ समेत्य जवादविदूरतो</p>
<p>वरसरः समभूदिह निर्झराः ॥</p>
<p>॥६.८४॥</p>
<p>अपि तदैव मणिप्रचितस्थलं</p>
<p>जलमयं जलजालिभिरावृतम् ।</p>
<p>विविधपक्षिरवोत्सवदं जवाद्</p>
<p>अभवदुच्छलितं सभया समम् ॥</p>
<p>॥६.८५॥</p>
<p>शुभमुहूर्तभराद्भुतधामतः</p>
<p>सकललोककुले परिफुल्लति ।</p>
<p>नटनगीतकलाकुलमङ्गल</p>
<p>प्रसितवाद्यभरे परिमूर्च्छति ॥</p>
<p>॥६.८६॥</p>
<p>त्रिसरिता स्वरिता दधिरे त्रिशः</p>
<p>प्रथममेव मिथः प्रमदेन ये ।</p>
<p>परिकरैरथ ते स्कह्तिआमिताः</p>
<p>सुवलिता वलितामुपनिन्यिरे ॥</p>
<p>॥६.८७॥</p>
<p>मुनिवरानुमतिप्रतिनिन्दिता</p>
<p>विबुधवृन्दवधूनिकरावृताः ।</p>
<p>जगृहुरष्ट मुदा ललितादिका</p>
<p>नवघटानथ तान्सह वृन्दया ॥</p>
<p>॥६.८८॥</p>
<p>(सन्दानितकम्)</p>
<p>निपनृपान्नव तान्नवरत्नजान्</p>
<p>कुसुमपल्लवगन्धफलार्चितान।</p>
<p>उपरिचारिवितानवरानुगाः</p>
<p>शिरसि साधु मुदा विनिधाय ताः ॥</p>
<p>॥६.८९॥</p>
<p>कनकसूर्पगदीपवतीशतीर्</p>
<p>अनु सगीतगतीर्युवतीततीः ।</p>
<p>स्मितभरादितरेतरमुत्कराद्</p>
<p>रुचिमिताः सहसा सरसा बभुः ॥</p>
<p>॥६.९०॥</p>
<p>(युग्मकम्)</p>
<p>अथ चतुर्विधवादनगीतिभिः</p>
<p>सविधिपूजितदिव्यतडागतः ।</p>
<p>घनरसैः कलसान्समपूरयन्</p>
<p>निजमनोविभवानिव सुभ्रुवः ॥</p>
<p>॥६.९१॥</p>
<p>मणिजभव्यकुटैर्मुकुटायितैर्</p>
<p>उचितघट्टतटाः परितः सखीः ।</p>
<p>अभिसभाज्य सभा सुदृशां ययौ</p>
<p>सुमनसां मनसामपि वृष्टिभिः ॥</p>
<p>॥६.९२॥</p>
<p>अहरदुरुवरैः करपुष्टतां</p>
<p>अथ जहार गतिं गतिविभ्रमैः ।</p>
<p>करिगणादिति किं नहि कुम्भकान्</p>
<p>अपि गणः सुदृशां च हरेत सः ॥</p>
<p>॥६.९३॥</p>
<p>मणिनिपा यदमी नवशेवधि</p>
<p>प्रभवशक्तिमयामरमूर्तयः ।</p>
<p>स्वयमितश्चलिताः किल कोमलास्व्</p>
<p>अधुरमूषु परस्परया रुचः ॥</p>
<p>॥६.९४॥</p>
<p>कुसुमसद्मगतां पूरतः स्थितां</p>
<p>कनकपीठमुखीं सुमुखीततिम् ।</p>
<p>मणिवरैरथ तां नैरमञ्छयन्</p>
<p>शिवनिपावनिपाननु सुभ्रुवः ॥</p>
<p>॥६.९५॥</p>
<p>इह परिक्रमणक्रमयोगतः</p>
<p>पुरटपट्टतलेऽष्टसु दिक्षु च ।</p>
<p>नवनिपानधिशालि निधाय तान्</p>
<p>अपि विधाय विधोचितमर्चितान॥</p>
<p>॥६.९६॥</p>
<p>घुसृणरक्तपटीयुतमाल्यकान्</p>
<p>विविधगन्धमहौषधिपाथसः ।</p>
<p>वदनमध्यलसन्नवपल्लवान्</p>
<p>मलयजच्छुरितानभिमन्त्र्य च ॥</p>
<p>॥६.९७॥</p>
<p>भगवतीप्रमुखा निजमूर्तिभिः</p>
<p>कलसराजततेरधिदेवताः ।</p>
<p>पृथगिव प्रकटय्य मुदा स्थिता</p>
<p>निखिलदृष्टिकुलं समदीदिवन॥</p>
<p>॥६.९८॥</p>
<p>(सन्दानितकम्)</p>
<p>मुनिवरा तु कयाचिदितो हरेर्</p>
<p>विजनमागमनं वृषभानुजाम् ।</p>
<p>समदिशन्मुद एव तदुत्थिता</p>
<p>यदिह मङ्गलवस्तुसभाजितम् ॥</p>
<p>॥६.९९॥</p>
<p>अथ तदागमनं समवेदयद्</p>
<p>भगवतीप्रहिता न तु राधिकाम् ।</p>
<p>प्रथममेव हि तां विचचार तत्</p>
<p>परिमलालिसखीकृतसंविदा ॥</p>
<p>॥६.१००॥</p>
<p>पुनरमूर्वरमङ्गलपाणयः</p>
<p>क्षितिमणीरमणीगणपूजिताः ।</p>
<p>तदभिषेकसभानयनेच्छया</p>
<p>विजयतामिति तां परितुष्टुवुः ॥</p>
<p>॥६.१०१॥</p>
<p>विविधनर्तनवादनगीतिभीस्</p>
<p>त्रिभुवनेऽथ मिथः प्रजिगीषति ।</p>
<p>हरिविहारवनप्रभुताकृते</p>
<p>धृतगमश्रियि भानुकुलश्रियि ॥</p>
<p>॥६.१०२॥</p>
<p>अधित वाचि तनौ च विवर्णतां</p>
<p>पुलककम्पितवानपि घर्मवान।</p>
<p>जडवदास दृशोस्तनुचेतसोर्</p>
<p>अपि निशाम्य हरिर्विजनादिमाम् ॥</p>
<p>॥६.१०३॥</p>
<p>(युग्मकम्)</p>
<p>अथ पुनः कलयंस्तत एव तां</p>
<p>निभृतकुञ्जतलात्कमलेक्षणः ।</p>
<p>सुबलपालितधीरलमुल्लसन्</p>
<p>मृदुलमाख्यदिदं पुलकाकुलः ॥</p>
<p>॥६.१०४॥</p>
<p>इयमियं सुकृतस्य ममोन्नती</p>
<p>रतिमहं न भजे पृथगेनया ।</p>
<p>इयमियं पुरतो मम चेतना</p>
<p>मन इदं ध्रियते न विनानया ॥</p>
<p>॥६.१०५॥</p>
<p>विजितसूर्यमिदं द्युतिकुङ्कुमं</p>
<p>छलितविद्युदियं तनुवल्लरी ।</p>
<p>जितवदिन्दुमिदं वदनाम्बुजं</p>
<p>सममदीपि सखे मम हृद्दिवि ॥</p>
<p>॥६.१०६॥</p>
<p>शशिकलात्र पदोर्नखरायते</p>
<p>रतिकलामनु विस्मयते रतिः ।</p>
<p>गुणविधौ कमला कमलायते</p>
<p>किमपरैतु तुलामपरैव सा ॥</p>
<p>॥६.१०७॥</p>
<p>कनकपीठगमे मम कुञ्जभाग्</p>
<p>अनृजुसार्द्रनटन्नयनच्छटा ।</p>
<p>द्विरदराजगतिः प्रतिविभ्रमं</p>
<p>जयति मां ललिता ललितासखी ॥</p>
<p>॥६.१०८॥</p>
<p>वृषरवेर्दुहितुः स्मितरोचिषि</p>
<p>स्वरबलाभिरिदं समुदीरितम् ।</p>
<p>कुसुमपुञ्जशतं नहि लक्ष्यते</p>
<p>यश इव स्फुटतद्यशसीदृशाम् ॥</p>
<p>॥६.१०९॥</p>
<p>श्रुतिगतं यदिदं ललितस्मितं</p>
<p>वदति तां ललिता कुमुदेक्षणाम् ।</p>
<p>तदिह मित्रपते मम वा विधेर्</p>
<p>अवसरं दिशति स्म चिरादसौ ॥</p>
<p>॥६.११०॥</p>
<p>विभवराजिवराजिरराजिते</p>
<p>भज विमानविमानपुरे रुचिम् ।</p>
<p>हरिविनोदविनोदनगन्धभाग्</p>
<p>अट विमानविमाननमुत्सृज ॥</p>
<p>॥६.१११॥</p>
<p>तरुगृहादुदितेऽपि हरावितो</p>
<p>दृगनुभाविनि भाविनि भाविनि ।</p>
<p>स्वनयनं सुमुखि त्वयका तु मा</p>
<p>सरभसं भ्रमिसम्भ्रमि सम्भ्रमि ॥</p>
<p>॥६.११२॥</p>
<p>किमिदमेव तया किल शिष्यते</p>
<p>प्रियतमा मम धामपिपासुदृक।</p>
<p>इह समुच्चरदक्षरजन्मभूर्</p>
<p>अवयवई हि स सम्पूटमिङ्ग्यते ॥</p>
<p>॥६.११३॥</p>
<p>अमलपुष्पगृहे रचितोदया</p>
<p>स्वजननेत्रचकोरकसेविता ।</p>
<p>कलय भाति सखे मम राधिका</p>
<p>विधुकला तु यथाधि पुनर्वसु ॥</p>
<p>॥६.११४॥</p>
<p>इयमियं कनकासनसम्मुखे</p>
<p>मुनिवरालिसुहृद्विबुधीवृता ।</p>
<p>स्वमणिदीपवरैरविरामया</p>
<p>विनिरमञ्छि मुदा रविरामया ॥</p>
<p>॥६.११५॥</p>
<p>सदसि गद्गदमङ्गलगीतिके</p>
<p>निपतदश्रुकुले पुलकाकुले ।</p>
<p>भ्रमति भानुसुतासुषमामनु</p>
<p>भ्रमति रत्नकुले हृदयं मम ॥</p>
<p>॥६.११६॥</p>
<p>कलय पीठवरान्तरपूर्वगौ</p>
<p>दधुरिमाः कलसाविह पार्श्वयोः ।</p>
<p>स्वतनुभव्यनिभौ किमु तां हृदि</p>
<p>स्वपदमर्पयतः स्वयमेव तौ ॥</p>
<p>॥६.११७॥</p>
<p>कनकपात्रगतस्तुयदक्षता</p>
<p>ङ्कुरफलं विदधे विदधेयभा ।</p>
<p>व्यधित तेन महः स्फुरदक्षता</p>
<p>ङ्कुरफलं कमला कमलानना ।</p>
<p>॥६.११८॥</p>
<p>सुबल पश्य पुरःस्थितपूर्णिमा</p>
<p>नुमतया स्तुतया निखिलैरपि ।</p>
<p>कनकपीठमिदं प्रिययानया</p>
<p>स्ववपुषा रुरुहे स्वरुचापि च ॥</p>
<p>॥६.११९॥</p>
<p>कुसुमधन्ववृता वनधामनि</p>
<p>ग्रतितवेदिषु दिव्यनृपासने ।</p>
<p>रुचिततिं किरती परितश्चिरं</p>
<p>निरुरुधे बत मां वरवर्णिनी ॥</p>
<p>॥६.१२०॥</p>
<p>मणिजचित्रविचित्रतयातुले</p>
<p>पुरटपीठतले रविमित्रजा ।</p>
<p>कनकदण्डमुखक्षितिपश्रिया</p>
<p>कनककञ्जमुखी हरते मनः ॥</p>
<p>॥६.१२१॥</p>
<p>किमिह काचिदसौ सपरिच्छिदा</p>
<p>जगदपूर्वतया अनमोहिनी ।</p>
<p>विविधमोहविधायकसम्पदा</p>
<p>किमुत दीव्यति वा मम राधिका ॥</p>
<p>॥६.१२२॥</p>
<p>अधिकमुग्धधियो मम राधिका</p>
<p>वरमहोभिरहो ललितादयः ।</p>
<p>न वचने न कृतौ न च वीक्षणे</p>
<p>प्रमदलीनतया भृशमीशते ॥</p>
<p>॥६.१२३॥</p>
<p>भवति सेयमहो मम राधिका</p>
<p>मयि च मानमुदस्य कृतोदया ।</p>
<p>मम समानपदेऽप्यभिषिच्यते</p>
<p>सुबल रे किमितः परमीप्सितम् ॥</p>
<p>॥६.१२४॥</p>
<p>इति रहः सुहृदा कृतभाषणे</p>
<p>मुरहरे विहितामथ राधया ।</p>
<p>बलवदुत्कलिकां तदवेक्षणेऽ</p>
<p>ज्ञपि विशाखिकया मुनिमानिता ॥</p>
<p>॥६.१२५॥</p>
<p>इदमथावयती मुनिमानिता</p>
<p>भगवती च तदा शिववल्लभाम् ।</p>
<p>अवददत्र किमस्ति सुमङ्गलं</p>
<p>कृतकृतिस्तु भवानि भवानि यत॥</p>
<p>॥६.१२६॥</p>
<p>अथ भवान्यभणद्भुवने वपुः</p>
<p>स्पृगसुभव्यसुभव्यपदं व्रजः ।</p>
<p>इह च गोधुगधीश्वरनन्दनो</p>
<p>स्फुरति भावुकभावुकदश्च नः ॥</p>
<p>॥६.१२७॥</p>
<p>मृदुहसं दधती मुनिराह सा</p>
<p>मम तु योगबलं कलयेत्यपि ।</p>
<p>अपि ततः स्मितनम्रमुखाम्बुजं</p>
<p>लघु विकृष्य तदानयति स्म तम् ॥</p>
<p>॥६.१२८॥</p>
<p>वसितपीतपटः शितिकान्तिमान्</p>
<p>मुरहरः पुरतःकृतराधिका ।</p>
<p>घनरसं व्यकिरद्वरचञ्चला</p>
<p>म्बुद इवेन्दुकलामुपसङ्गतः ॥</p>
<p>॥६.१२९॥</p>
<p>चटुलपिञ्छकुलश्रितकृष्णलः</p>
<p>कचशिखीरुरुचे मुरघातिनि ।</p>
<p>तदभिषेचनवृष्टिगदृष्टितां</p>
<p>कलयितुं किल स स्फुटरागवान॥</p>
<p>॥६.१३०॥</p>
<p>हसितपुष्पशरे रतिरोचने</p>
<p>कनककर्णिकयोर्मकराङ्किते ।</p>
<p>तदभिषेकमहोजनदर्पके</p>
<p>स सदने वदने च विदिद्युते ॥</p>
<p>॥६.१३१॥</p>
<p>अजितहृद्गगनं मणितारका</p>
<p>युतमपि श्रयितुं श्रियमुत्तमाम् ।</p>
<p>महसि पूर्णिमयोद्यति राधिका</p>
<p>तनुशशाङ्कतनुं द्रुतमैहत ॥</p>
<p>॥६.१३२॥</p>
<p>मदविलासभृतः स महान्गजः</p>
<p>करमिलन्मुरलीकलजामृतैः ।</p>
<p>कमलिनीमभिषेक्तुमिवात्र ताम्</p>
<p>अभजदेष विधिः क्व नु दृश्यते ॥</p>
<p>॥६.१३३॥</p>
<p>तदभिषेचनमङ्गलसंभृते</p>
<p>स्वरुचिदीपवलत्कदलीश्रिणी ।</p>
<p>मणिजकाञ्चिलसद्वसनाञ्चिनी</p>
<p>विलसतः स्म तदा हरिसक्थिनी ॥</p>
<p>॥६.१३४॥</p>
<p>कुतुकजागरकृत्कमलालया</p>
<p>प्रचुररागविलोचनतां गतः ।</p>
<p>किमु मुकुन्दपदोः कमलेशयोर्</p>
<p>नखमणिप्रचयः पुरु दिद्युते ॥</p>
<p>॥६.१३५॥</p>
<p>महसि चन्द्रजयी वयसि स्मर</p>
<p>प्रमदकृद्गुणसंसदि सद्गुरुः ।</p>
<p>प्रणयभूमनि तामधिकां स्वतो</p>
<p>हरिरभूत्प्रणयन्निव तद्वशः ॥</p>
<p>॥६.१३६॥</p>
<p>मधुरिमामृतसूर्नवयौवनो</p>
<p>ज्ज्वलमणीजनिभू रसवारिधिः ।</p>
<p>स वृषभानुसुतामभिषेचयन्</p>
<p>प्रियसखैः शुशुभे सरसीकृतैः ॥</p>
<p>॥६.१३७॥</p>
<p>दयितयोः सुषमे सुषमे तयोः</p>
<p>सपदि सङ्गमनं व्यतिजग्मतुः ।</p>
<p>अधिसदः क्षमता किल देहयोर्</p>
<p>इह नहीति पुरः स्वयमेव किम् ॥</p>
<p>॥६.१३८॥</p>
<p>रुचिकुरङ्गमदैर्मृदुचर्चया</p>
<p>रुचदमुष्य च सा चपला प्रभा ।</p>
<p>स च तदंशुभरैर्जलदप्रभः</p>
<p>प्रकृतिरेवमिहेदृशवस्तुनः ॥</p>
<p>॥६.१३९॥</p>
<p>हरिमहोनिकषाश्मनि राधिका</p>
<p>द्युतिहिरण्यजलेखचयो बभौ ।</p>
<p>उपहृतां किममुं मदनेन स</p>
<p>प्रमदनो हरिणीं स्म परीक्षते ॥</p>
<p>॥६.१४०॥</p>
<p>क्वचिदहो तिमिरं न महोमयं</p>
<p>न च सितांशुरुचिः कनकद्युतिः ।</p>
<p>भजतु को न्वनयोस्तपसा रुचां</p>
<p>रुचिरतां चिरतान्तमना अपि ॥</p>
<p>॥६.१४१॥</p>
<p>इह तयोर्यदथाहतलक्षणो</p>
<p>द्युतिविधुर्विबुधीनयनोत्पलम् ।</p>
<p>भृशमफुल्लयदस्य तदीशता</p>
<p>न हि सखी प्रमदाम्बुधिवर्धिनः ॥</p>
<p>॥६.१४२॥</p>
<p>गुरुजनः परितो हरिरग्रतः</p>
<p>श्रयति ह्रीर्वल्तोत्कलिकं मनः ।</p>
<p>इति कुरङ्गदृशोऽथ दृशोर्द्वयी</p>
<p>व्यधित साचि परन्तु गतागतम् ॥</p>
<p>॥६.१४३॥</p>
<p>अथ जने निखिले प्रमदाकुले</p>
<p>युगपदेव तदा ललितादयः ।</p>
<p>अपरिमान्त्य इवायवेषु ता</p>
<p>विपुलकैः पुलकैरिदमस्मरन॥</p>
<p>॥६.१४४॥</p>
<p>रचयति स्वसखीं हरिरद्य नः</p>
<p>स्वकरमण्ययुतेष्वधिवल्लभाम् ।</p>
<p>व्रजवनेऽत्र तवैवमुपागता</p>
<p>नयनकामनकामदमाधुरी ॥</p>
<p>॥६.१४५॥</p>
<p>निखिलमनसि हृष्टे रत्नवत्पीठपृष्ठे</p>
<p>कलयितुमभिषिक्तां तामशेषातिरिक्ताम् ।</p>
<p>हरिरपि लघु तस्यां किं सकृद्वीक्षितः स्याम्</p>
<p>इति कृतरसवृष्टिं तिर्यगाधत्त दृष्टिम् ॥</p>
<p>॥६.१४६॥</p>
<p>स्वमहसि हसिताभानूर्जिता पूजितासु</p>
<p>प्रतिहरि सरिदाभा तत्र चित्रायमाणा ।</p>
<p>अपि मदकृतघूर्णाजातलावण्यपूर्णा</p>
<p>कलयतु लल्ताल्यामुन्नतिं नेत्रलक्ष्मीः ॥</p>
<p>॥६.१४७॥</p>
<p>अकृत मृतमिवामुं मां प्रसादामृतान्तं</p>
<p>तमथ वलितबाल्यं पादपद्मावलम्बे ।</p>
<p>तदपि कलितलौल्यं स्नेहदृष्ट्यावृतौ यस्</p>
<p>तमिह महितरूपं कृष्णदेवं निषेवे ॥</p>
<p>॥६.१४८॥</p>
<p>इति श्रीराधाभिषेकचरिते श्रीमाधवमहोत्सवनाम्नि महाकाव्ये</p>
<p>उदितराधिको नाम</p>
<p>षष्ठ उल्लासः</p>
<p>॥६॥</p>
<p>***************************************</p>
<p>.</p>
<p>(७)</p>
<p><em><strong>सप्तम उल्लासः</strong></em></p>
<p><strong>उत्सिक्तराधिकः</strong></p>
<p>अरुचदिह जनानां पूर्णिमा चक्षुरिङ्ग</p>
<p>स्मितकुसुमितमूर्तिस्तां जवेनाभिषेक्तुम् ।</p>
<p>किमु सरभसमेतां तत्कृते शासदेव</p>
<p>स्वयमनुगुणदैवं मालिनीमाचचार ॥</p>
<p>॥७.१॥</p>
<p>अथ मुदिततरान्तःपूर्णिमोद्यत्तराभो</p>
<p>विधुरलमनुमोदी पर्ववारीन्द्रवेलाम् ।</p>
<p>असुरतिमिरहारी वेणुगानप्रकाशैर्</p>
<p>व्यतनुत भुवनोद्यद्वाद्यघोषामतीव ॥</p>
<p>॥७.२॥</p>
<p>मुररिपुमुरली सा कौतुकं तच्च तस्मिन्न्</p>
<p>अकृत विजयकेलिप्रायमन्योन्यमुच्चैः ।</p>
<p>यदितरमधुरिम्णा मोहिते प्राणिवृन्दे</p>
<p>मुहुरपरगुणश्रीराशु बोधं व्यधत्त ॥</p>
<p>॥७.३॥</p>
<p>अजनि विरलरीतिर्वीक्षिता कौतुकेऽस्मिन्न्</p>
<p>अखिलमपि समं यत्सन्मदान्नाट्यकर्तृ ।</p>
<p>अपि तु निजगणस्याप्येक एक सभासन्</p>
<p>नटगुणमनुलब्धः सन्व्यतिस्ते स्म तत्र ॥</p>
<p>॥७.४॥</p>
<p>यदनु विबुधवाद्यं गर्जपुष्टिं जिगाय</p>
<p>प्रणटितमथ शम्पासम्पदं चाप्सरोभिः ।</p>
<p>श्रियमपि करकाणां पुष्पवर्षं तदभ्रं</p>
<p>प्रति सदमृतवृष्टेर्धाम गान्धर्वगीतम् ॥</p>
<p>॥७.५॥</p>
<p>इह मुहुरमरैर्यद्वृष्टामासीत्प्रसूनं</p>
<p>तदपि कुसुमधूलिमन्मधूलीमवर्षत।</p>
<p>अमृतमनुविकीर्णे पञ्चवर्णे तु चूर्णे</p>
<p>स्वयमिव लघु पूर्णा सापि चित्रं ववर्ष ॥</p>
<p>॥७.६॥</p>
<p>जगुरिह परपुष्टाः पञ्चमं गानविज्ञैर्</p>
<p>मृदुकलमभजन्तोपाङ्गविद्भिश्च भृङ्गाः ।</p>
<p>ननृतुरपि नटद्भिर्बर्हिणस्तूर्यगर्जात्</p>
<p>कथमहह तिरश्चां मानवैरैकमत्यम् ॥</p>
<p>॥७.७॥</p>
<p>इति विलसति साङ्गे मङ्गलानां कुलेऽपि</p>
<p>स्वकजनमनु राज्ञ्यो राज्ञयोमा वितेने ।</p>
<p>महिममहितमर्चामङ्गलं राधिकायाः</p>
<p>पृथगवनिपतेः किं शोभते चारचक्रम् ॥</p>
<p>॥७.८॥</p>
<p>सदसि तदभिषेकारम्भपूजाविधाने</p>
<p>स्फुरति नयनवीथी स्फारतामाजगाम ।</p>
<p>अभिलषितविलासैर्वर्तनैः किं नु पूर्त्या</p>
<p>किमुत निखिलशोभास्वादकृद्योगशक्त्या ॥</p>
<p>॥७.९॥</p>
<p>सुषमकुसुमदूर्वालाजसिद्धार्थमन्त्रैर्</p>
<p>अतनुत गिरिजा यत्पूर्वमङ्गल्यकार्यम् ।</p>
<p>तदखिलमपि तस्यां मङ्गलस्याधिदेव्याम्</p>
<p>अजनि परमथेदं तुष्टिदं लोकदृष्टेः ॥</p>
<p>॥७.१०॥</p>
<p>यमियमदिशदर्घं दीर्घहर्षाभिवर्षं</p>
<p>सुभगशिरसि अस्या विन्ध्यदेवी तदा सः ।</p>
<p>अजनि महसि तस्मिंस्तोरणश्रीधराणां</p>
<p>नयनमणिततीनां तत्प्रसारिष्विवार्घः ॥</p>
<p>॥७.११॥</p>
<p>तरणिदुहितृकूले केलिशीला भवत्योऽ</p>
<p>नवरतमयि राधे मद्विधाराधनेषु ।</p>
<p>इह तु सखि वयं त्वामञ्चितास्म प्रणम्रा</p>
<p>न भव तदिति सा स्म प्राह पाद्यं निवेद्य ॥</p>
<p>॥७.१२॥</p>
<p>हरिमुखविधुबिम्बालम्बितां बिम्बदम्भाद्</p>
<p>इह तदुपहृतोपस्पृश्यगण्डूषमुद्राम् ।</p>
<p>चलदधरदले सा राधिका संस्पृशन्ती</p>
<p>व्यतनुत किल शीच्छीदित्युपस्प्रष्टुमेव ॥</p>
<p>॥७.१३॥</p>
<p>अभिलषितपदार्थेनोल्पमप्यन्यसाम्यं</p>
<p>झटिति हरति चित्तं सत्यमेवाखिलानाम् ।</p>
<p>अघजिदधरमध्वाभासताभागमुष्यै</p>
<p>विनिहितमधुपर्को दुर्गया रोचते स्म ॥</p>
<p>॥७.१४॥</p>
<p>तदनु रचितपूजामन्वथाचम्य भूयः</p>
<p>सपदि समभिषेकप्रावृषः प्रोद्गमाय ।</p>
<p>तनुरिव शुचिभानोः कीर्तिदाकीर्तिकर्त्री</p>
<p>दिशि दिशि निजतेजस्तामसद्रोहि तेने ॥</p>
<p>॥७.१५॥</p>
<p>अथ बहुविधगन्धं विन्ध्यदेवी निवेद्य</p>
<p>स्फुटितकुसुमपाल्या राधयामास राधाम् ।</p>
<p>दनुजदलनचित्तं नर्तयन्नेव तेने</p>
<p>यदनु मधुपसङ्घः स्फारझङ्कारवाद्यम् ॥</p>
<p>॥७.१६॥</p>
<p>अगुरुजगुरुधूपैर्वासिते धाम्नि तस्या</p>
<p>दनुजदमनचित्तं वासितं वासनाभिः ।</p>
<p>समजनि मणिदीपैर्दीपिते दीपितं तद्</p>
<p>यदभिवसति यस्मिंस्तत्तदेवानुयाति ॥</p>
<p>॥७.१७॥</p>
<p>अभिनवयवदूर्वामञ्जरीप्लक्षवल्कैः</p>
<p>सुवलितमणिदीव्यत्सम्पुटेनाथ देव्या ।</p>
<p>ललितमकलि तस्या या तु नीराजनश्रीर्</p>
<p>अखिलनयनरत्नैः सापि नीराजितासीत॥</p>
<p>॥७.१८॥</p>
<p>द्रुतमिदमभिषेके पूजनं पूजयित्वा</p>
<p>विहितमथ सजल्पस्तम्भया पौर्णमास्या ।</p>
<p>युवतिततिमनुज्ञां तत्कृते याचमानां</p>
<p>नयनसलिलधारासंज्ञयैवानुजज्ञे ॥</p>
<p>॥७.१९॥</p>
<p>व्यधित च वसुधारापातनाद्यं विधानं</p>
<p>प्रथममथ मुनीशा साभिषिक्तेः शिवाय ।</p>
<p>मतिरिह सुजनानां तर्पयन्ती च विश्वं</p>
<p>स्वयमयति न तृप्तिं तादृशे शर्मकृत्ये ॥</p>
<p>॥७.२०॥</p>
<p>इह महसि समेताश्चन्द्रकान्तिप्रियालीर्</p>
<p>मुदितमतिसुकण्ठीः श्रेष्ठगन्धर्वकन्याः ।</p>
<p>मुनिरखिलसखीनामन्तरानीय राधा</p>
<p>हरिचरितविदग्धीकृत्य गातुं दिदेश ॥</p>
<p>॥७.२१॥</p>
<p>सरभसमिह राधाधाम्नि ताश्चन्द्रकान्ति</p>
<p>प्रकृतिवलितमंशं लोकयित्वाथ फुल्लाः ।</p>
<p>जगुरभिनवपद्यैर्निर्मितालिप्रमोदैः</p>
<p>सदसि रसविशेषादुचकैर्नीचकैश्च ॥</p>
<p>॥७.२२॥</p>
<p>इयमिह किल मूलं प्राणसख्याः स्वरूपं</p>
<p>स्फुटमयमथ चास्याः प्राक्तपःक्रीतनाथः ।</p>
<p>इदमुदयति चास्यां राज्यमस्याभिषेक्तुं</p>
<p>न परिवृणु हठाद्रे बाष्प कण्ठं दृशौ च ॥</p>
<p>॥७.२३॥</p>
<p>मधुरिमभर एको वानयोः सद्गुणश्रीर्</p>
<p>अपि च तदपि वृन्दाकाननान्तर्विलासः ।</p>
<p>इह च किमपि कान्तालभ्यकान्ताधिराज्यं</p>
<p>तदपि च पुरु दुग्धेऽन्योन्यगूढस्मितादि ॥</p>
<p>॥७.२४॥</p>
<p>मुहुरखिलसखीनां शिक्षणं राधिकायाः</p>
<p>प्रणयविषयभावे मारुतस्तोमतुल्यम् ।</p>
<p>रसजलधिसदृक्षे तत्तदूर्मिप्रथानां</p>
<p>प्रभवति न निवृत्तिं कर्तुमावर्तनं च ॥</p>
<p>॥७.२५॥</p>
<p>गुरुकृतिमशिषत्सा पूर्णिमा ज्योतिषोक्तं</p>
<p>दिनमणिमुनिपत्नीगर्गकन्यादिवर्गः ।</p>
<p>यदनु बत तयोस्ते ते सुरेशा ग्रहेशाः</p>
<p>प्रतिलवमुपजीव्याश्चोपजीवित्वमापुः ॥</p>
<p>॥७.२६॥</p>
<p>व्रजवननृपपीठे प्राज्यराज्याभिषेके</p>
<p>वृषहरितनुजाया जायमानाङ्गलक्ष्म्याः ।</p>
<p>इह सवयसि लोकेऽन्योन्यमालिङ्ग्य मुग्धे</p>
<p>कलयतु सुहृदोऽमूरालिकर्माचरन्ति ॥</p>
<p>॥७.२७॥</p>
<p>दशशतनयनश्रीर्बिन्दुनानन्दसिन्धोर्</p>
<p>यदपि समवजज्ञे गोकुलप्राणिमात्रैः ।</p>
<p>इह कलय तथापि श्रीलराधाभिषेके</p>
<p>दशशतनयनश्रीरेभिरीहां बभूवे ॥</p>
<p>॥७.२८॥</p>
<p>पुलकमुखविकारैरद्य गोपेन्द्रसूनोर्</p>
<p>विधुमुखि परकाये शिक्षितः किं प्रवेशः ।</p>
<p>कलय किल तदङ्गे लब्धभावाह्पुरस्ताद्</p>
<p>वपुरपि बत तस्यास्ते बलादाविशन्ति ॥</p>
<p>॥७.२९॥</p>
<p>व्रजवनमिदमुच्चैः स्यन्दिता नन्दवृन्दं</p>
<p>पदमिदमिह वल्लीसद्म पद्माभिकाम्यम् ।</p>
<p>इह च कुसुमगेहं राजपीठेन राजत्</p>
<p>तदखिलमपि राधा धामधारां तनोति ॥</p>
<p>॥७.३०॥</p>
<p>स्नपयति मुहुरद्भिस्ताभिरेवालिसङ्घः</p>
<p>कलयत पुनरेनां ताभिरेवाष्टमृद्भिः ।</p>
<p>हरिपदकमलाभ्यां सर्वतः सञ्चरद्भ्यां</p>
<p>परिमलमुपलब्धं याश्च याश्च स्रवन्ति ॥</p>
<p>॥७.३१॥</p>
<p>प्लुततनुरथ राधा पञ्चगव्येन कान्ता</p>
<p>हरदखिलसखीनां पञ्चबुद्धीन्द्रियार्थान।</p>
<p>सपदि बत मुरारेरन्तरस्यान्तराले</p>
<p>कृतरभसममुञ्चत्किं च सा पञ्चबाणान॥</p>
<p>॥७.३२॥</p>
<p>सुरभिसुरभिसर्पिःक्षीरदध्यम्बुकुम्भैर्</p>
<p>अमलकनकरूप्यद्व्यष्टमृत्स्नाविपाकैः ।</p>
<p>कलय गुरुवयस्या बन्धुदास्योऽथ पूर्वाद्य्</p>
<p>उदगवधिककुब्भ्यस्तां क्रमान्मज्जयन्ति ॥</p>
<p>॥७.३३॥</p>
<p>बटुरथ मधुभिस्तां बह्वृचश्रेष्थ एष</p>
<p>स्नपयति कुशवार्भिश्छन्दसां गायकश्च ।</p>
<p>यदुदितमथ सूक्तं शान्तिके सम्प्रदिष्टं</p>
<p>हरिमनु सखि दृष्टं साम्प्रतं मोहनाय ॥</p>
<p>॥७.३४॥</p>
<p>कलसमथ मुनीशा वारि सम्पातवन्तं</p>
<p>बटुकुलकलमन्त्रैरुत्क्षिपत्यालि पश्य ।</p>
<p>किमिह मनुभिरुक्तैः राजसूयाभिषेके</p>
<p>दिनमणिसखपुत्री राजभूयं प्रयाति ॥</p>
<p>॥७.३५॥</p>
<p>सुरभिघुसृणचूर्णैरुक्षितां स्नातकोऽसौ</p>
<p>दशशतलघुरन्ध्रं शातकुम्भोदकुम्भम् ।</p>
<p>स्नपयति यजुषा तामोषधीगन्धबीज</p>
<p>प्रसवफलमणीभिः पूरयित्वा क्रमेण ॥</p>
<p>॥७.३६॥</p>
<p>समरुचिरसहस्रच्छिद्रगाङ्गेयकुम्भाल्</p>
<p>लघुनिपतदमुष्यां पश्य धारासहस्रम् ।</p>
<p>यदलमलभमानं चारु दृष्टान्तमुच्चैर्</p>
<p>अजनि सकललोके चारुदृष्टान्तमेव ॥</p>
<p>॥७.३७॥</p>
<p>अथ कुशपरिमृष्टां पूर्णिमा रोचनाभिः</p>
<p>परिमलितकरासौ योग्यं ऋग्वेदमन्त्रम् ।</p>
<p>पठति बटुसमूहे श्रीविशाखावयस्यां</p>
<p>स्पृशति शिरसि कण्ठे बाष्पतः कुण्ठदृष्टिः ॥</p>
<p>॥७.३८॥</p>
<p>विधिमिति रचयित्वा प्राक्तनं पौर्णमासी</p>
<p>पुनरथ निधिकुम्भैस्तामियेषाभिषेक्तुम् ।</p>
<p>असुवत कृतिसौकर्याय ये कामदोहा</p>
<p>सममणिलघुकुम्भान्पञ्च पञ्च प्रतिस्वम् ॥</p>
<p>॥७.३९॥</p>
<p>क्वचिदपि परिवारे राजलक्ष्मादिपाणौ</p>
<p>क्वचन च धृतवेत्रे कृत्यमाद्याभिषेके ।</p>
<p>विदधदिह जनोऽसौ शङ्खभेर्यादिचित्रे</p>
<p>श्रुतिगणगुणगाने सम्भ्रमी बम्भ्रमीति ॥</p>
<p>॥७.४०॥</p>
<p>त्वमसि खलु यदाद्या पुत्रि गोपाङ्गनानां</p>
<p>कलय तदमुनाद्येनाभिषेकं रसेन ।</p>
<p>इति मुनिवरयासौ क्ÿप्तमाशीर्विधानं</p>
<p>भवति नतशिराः स्वीकुर्वतीवाथ राधा ॥</p>
<p>॥७.४१॥</p>
<p>अथ बटुभिरमुष्यां पूर्णिमान्तश्चरेण</p>
<p>प्रथयति मनुमुच्चार्याभिषेकं निपेन ।</p>
<p>रुचिरुचिरसुधाभिः सापि नेत्राभिरामा</p>
<p>सललितमभिषिञ्चत्यङ्गसङ्घं जनानाम् ॥</p>
<p>॥७.४२॥</p>
<p>पतति निधिनिपानामर्णसा पूर्णमध्यान्</p>
<p>मणिमयनिपकाद्वारत्र गान्धर्विकायाम् ।</p>
<p>उदयमुदमितस्य स्वर्णवल्ल्यामिवेन्दोर्</p>
<p>अशकलकलबिम्बादंशुपीयूषपूरः ॥</p>
<p>॥७.४३॥</p>
<p>वृषरवितनयास्यादूर्ध्वगा रत्नकुम्भी</p>
<p>झमिति झमिति नादेनाम्बुधारां जहाति ।</p>
<p>उत किममृतमूर्तेर्मण्डली तत्स्तुवन्ती</p>
<p>स्वयममृतझरं स्वं मुञ्चती सिञ्चतीयम् ॥</p>
<p>॥७.४४॥</p>
<p>सिक्ता महापद्मनिधानसम्भवात्</p>
<p>पानीयमानीय निपादियं मुदा ।</p>
<p>राजन्महापद्ममुखी समीक्षता</p>
<p>गान्धर्विका सुष्ठु धिनोति नो मनः ॥</p>
<p>॥७.४५॥</p>
<p>विकसति जलसेकादस्य माणिक्यमूर्तेः</p>
<p>कलयत कलसस्य श्रीविशाखासखीयम् ।</p>
<p>दशशतकिरणस्य द्योतभेदेन योगात्</p>
<p>प्रतिलवमपि यद्वच्छुक्लपक्षेन्दुलेखा ॥</p>
<p>॥७.४६॥</p>
<p>प्रतिफलदभिषेकेणात्र कृष्णस्य बिम्बं</p>
<p>वहति वपुषि राधा राधिकायाश्च कृष्णः ।</p>
<p>द्विगुणमिव तमेतं रामसीताभिषेकं</p>
<p>व्रजवननवराज्ये तावमू किं भजेते ॥</p>
<p>॥७.४७॥</p>
<p>अपि मम गुणपूरैर्धौतमानेयमन्तस्</p>
<p>त्यजतिन बहिरुच्चैः सम्भृतं मानकल्कम् ।</p>
<p>इति मुररिपुरेनां पूर्णिमाद्यामरीभिस्</p>
<p>तमपि दवयितुं किं क्षालिताङ्गीं विधत्ते ॥</p>
<p>॥७.४८॥</p>
<p>यदपि पुलकशस्यं सिञ्चतस्तौ प्रतिस्वं</p>
<p>प्रणयकृषकवर्यावक्षिनीरैर्द्वयोश्च ।</p>
<p>तदपि परम अमुष्या स्तौमि तं यस्तु कुम्भैर्</p>
<p>अपि निजमघशत्रोः सेचयत्येव तेन ॥</p>
<p>॥७.४९॥</p>
<p>प्रियसख बत मा गाः सङ्कुचन्तावमस्मिन्</p>
<p>महसि न तव भावं प्रेक्षते कोऽपि लोकः ।</p>
<p>वृषदिनमणिपुत्रीधामलक्ष्म्यावृतत्वाद्</p>
<p>इति हसति मिषेण स्तोककृष्णोऽद्य कृष्णम् ॥</p>
<p>॥७.५०॥</p>
<p>सदसि धनु इवास्या जिह्मनेत्रत्रिभागं</p>
<p>हरिनयनकलम्बं समप्तन्नेव मुञ्चन।</p>
<p>सममभिनदिहान्तस्तस्य तस्याः सखीनाम्</p>
<p>अपि गतिरिह चित्रा भाति लोकोत्तरस्य ॥</p>
<p>॥७.५१॥</p>
<p>रसयति रसमस्मिन्पश्य नानाजनोऽयं</p>
<p>नवविलसितलक्ष्म्यामेतयोः स्वं स्वमेव ।</p>
<p>निजनिज उपजीव्ये भावपीयूषसिन्धौ</p>
<p>स हि कथमनिविष्टः सन्निवर्तेत जातु ॥</p>
<p>॥७.५२॥</p>
<p>अथ जलकणमुक्ताभूषितां भानुपुत्री</p>
<p>तनुमनुपमलक्ष्मीं वीक्ष्य दृष्टी सखीनाम् ।</p>
<p>ललितमनुहरन्त्यौ तां तदा वेशिभावात्</p>
<p>प्रमदसलिलधारामौक्तिकालीमधत्ताम् ॥</p>
<p>॥७.५३॥</p>
<p>सुमुखि नयनकोणं मा भ्रमादप्यमुष्मिन्</p>
<p>विकिर यदबलानां मान एवाभिमानः ।</p>
<p>इति मुहुरनभीष्टादालिमन्त्राद्विभुग्ना</p>
<p>दृगजितमभि तस्या रोषदम्भं विधत्ते ॥</p>
<p>॥७.५४॥</p>
<p>रसविततिभिरक्ष्णोः पर्व पूर्णं न तानि</p>
<p>प्रतिययुरथ पूर्तिं पर्वणस्ताभिरद्य ।</p>
<p>इति किल मुनिवर्या पूरयित्वाभिरेव</p>
<p>तमपरमपि देव्यारम्भयामास तस्याम् ॥</p>
<p>॥७.५५॥</p>
<p>अतुलविभववृन्दारण्यपर्जनय्सित्का</p>
<p>मधुरिपुरतिलीलाकामसाम्राज्यभूमिः ।</p>
<p>हरिमुखविधुरोचिःफुल्लरोमौषधिश्रीर्</p>
<p>इह मदयति राधा मादृशामक्षिभृङ्गान॥</p>
<p>॥७.५६॥</p>
<p>इयमखिलकलाभिः स्वालिरूपाभिरेतां</p>
<p>पुरमथनपुरन्ध्री तां पुनः सेत्कुकामा ।</p>
<p>प्रथममभिषिषेच स्वाङ्गमेवाथ बाष्पैर्</p>
<p>यजति यदिह लोके दीक्षिता एव देवम् ॥</p>
<p>॥७.५७॥</p>
<p>वनमधि बकशत्रोरद्वितीयामथ त्वां</p>
<p>रचयितुमभिषिच्यात्त्वद्वितीया वनश्रीः ।</p>
<p>अनु तदुदितमाशीर्वादमेवं द्वितीया</p>
<p>विधुतनुरिव राधा पश्य भात्यद्वितीया ॥</p>
<p>॥७.५८॥</p>
<p>सममणिनिपकेषु प्रक्रमादम्बु कुम्भाद्</p>
<p>अमलचलजाता विद्रुमात्पूरयित्वा</p>
<p>किरति वपुषि यस्मिन्भानुमित्रजाया</p>
<p>वितरति च मिथोऽंशूंस्तद्घटी चाम्बुदम्भात॥</p>
<p>॥७.५९॥</p>
<p>उपरि कलसकल्पः सूर्यबिम्बस्तदर्वाक्</p>
<p>तदुदकतनुरंशुस्तस्य मूले कचश्रि ।</p>
<p>घनकुलमधरस्मिन्नस्य वक्त्राभ इन्दुर्</p>
<p>विलसति तदधस्ताज्जङ्गमा कापि वल्ली ॥</p>
<p>॥७.६०॥</p>
<p>पद्माभिधानेन निधानगर्गरी</p>
<p>वर्गाधिपेनाधिगताभिषेचना ।</p>
<p>पद्माभियां सा विविधं विधायिका</p>
<p>राधा धराधीशतया धिनोति नः ॥</p>
<p>॥७.६१॥</p>
<p>सदसि भवति पीते दिव्यतत्पर्वदीव्यत्</p>
<p>प्रतिपदनवलक्ष्म्या तद्विषूचिनलक्ष्म्या ।</p>
<p>विलसति जलधारा लोकपुण्यावलीनां</p>
<p>परिणतिरधिगाङ्गेयाद्रि गङ्गेव देवी ॥</p>
<p>॥७.६२॥</p>
<p>वितरति मुहुरम्भः कालिका राधिकायां</p>
<p>विलसति भृशमन्तः प्रत्युतार्द्रीभवन्ती ।</p>
<p>सरिदिव विसरन्ती राति शश्वत्प्रतीचीम्</p>
<p>अपि घनरसधारासंहतिं तादृगर्था ॥</p>
<p>॥७.६३॥</p>
<p>विजहतु निजमस्मिन्देवि पूर्णत्वमुच्चैर्</p>
<p>मुहुरुदकमुचस्ते शेवधित्वान्न कुम्भाः ।</p>
<p>अयि बत कथमेषां सर्वतो वर्षुकाणाम्</p>
<p>अपि जननयनानामर्णसा पूर्णमन्तः ॥</p>
<p>॥७.६४॥</p>
<p>हरिरभिनदमुष्याः कञ्चुकं नीरसेकान्</p>
<p>मृदितनलिनभूतं सस्मितापाङ्गबाणैः ।</p>
<p>इयमपि लघु चक्रीकुर्वती चिल्लिचापं</p>
<p>हरति रसबलिष्ठा हन्त सर्वस्मस्य ॥</p>
<p>॥७.६५॥</p>
<p>अनुरहसमनेन प्रापिते नेत्रकोणे</p>
<p>द्रुतमपनयतेऽसौ स्वं दृगन्तं बलेन ।</p>
<p>अथ पुनरपनीते तत्र दत्ते स्वयं सा</p>
<p>अहह विहरतस्तौ क्ÿप्तसर्पापसर्पम् ॥</p>
<p>॥७.६६॥</p>
<p>किमपलपसि दत्तं राधिकावक्त्रपद्मे</p>
<p>सुहृदमनु च वामापाङ्गभृङ्गं मुकुन्द ।</p>
<p>इह नहि भज लज्जां पश्य तेनायमुच्चैर्</p>
<p>वलयितपरभागः सर्वमोहं तनोति ॥</p>
<p>॥७.६७॥</p>
<p>इति रहसि वसन्तक्ष्वेलितः प्रत्युत द्राग्</p>
<p>अधिकमभिनिवेशी स्वस्य वामे दृगन्ते ।</p>
<p>निदधदपरनेत्रं वेल्लितं तत्र सख्याद्</p>
<p>वहति रुचिविहस्तं माधवो द्वैधमन्तः ॥</p>
<p>॥७.६८॥</p>
<p>अजनिषत सखीनां पूर्वमक्षीणि भृङ्गा</p>
<p>विधुमुखि किल भावाश्चैतयोः पङ्कजानि ।</p>
<p>कलय सखि यदेतेष्वल्पं अप्युल्लसत्सु</p>
<p>प्रवलतरममूनि द्राङ्मुदाभिद्रवन्ति ॥</p>
<p>॥७.६९॥</p>
<p>त्वमसि जगति धीरावृन्दराज्ञीति सिद्धा</p>
<p>तनुमपि तनु कृष्णे मात्मतृष्णाविलासम् ।</p>
<p>इति रहसि वयस्या वाचमेवाचमन्ती</p>
<p>किल भजति सुदीप्तस्वस्पृहास्तम्भमेषा ॥</p>
<p>॥७.७०॥</p>
<p>अथ दिनमणिपत्नीयुग्ममीक्षस्व युक्तं</p>
<p>कलयति निधिकुम्भादन्यतो वार्घटीषु ।</p>
<p>यदिह फलमुदेति श्रीलराधाभिषेके</p>
<p>दृशि भरति कथं दृक्शर्म रुन्धानमश्रु ॥</p>
<p>॥७.७१॥</p>
<p>इह विजितसुधर्माधर्मके कृष्णवन्या</p>
<p>व्रततिसदसि राधा देवरामाभिषिक्ता ।</p>
<p>विधुरुचिधृतसौख्या स्मेरदृक्केलिफुल्ला</p>
<p>नयनमनु सुधां नः कल्पवल्लीव दोग्धि ॥</p>
<p>॥७.७२॥</p>
<p>हरिहुतवहमुख्यैः पालितास्वासु दिक्षु</p>
<p>क्रममनु मणिकुम्भा नीरपूरं दुहानाः ।</p>
<p>विदधति सुखमेते ये स्वयं तेन तेषां</p>
<p>पदमिव हरमाणा लोकपाला बभूवुः ॥</p>
<p>॥७.७३॥</p>
<p>व्रजविपिनमनु त्वं जीवनं स्यान्</p>
<p>मुररिपुरपि राधे यत्तृतीयं तथा ते ।</p>
<p>नृपपदमनु सिञ्चज्जीवनं सान्वयं स्ताद्</p>
<p>इदमिति रचिताशीराभिरेषा विभाति ॥</p>
<p>॥७.७४॥</p>
<p>संज्ञानया स्वावरसूर्यभार्यया</p>
<p>संज्ञानया तत्प्रियताभृशायता ।</p>
<p>शङ्खस्य कुम्भात्मनिधेरिमां जलैः</p>
<p>शङ्खस्य शब्दे प्रबलेऽभिषिञ्चति ॥</p>
<p>॥७.७५॥</p>
<p>अमलजलविकीर्णिर्भाति गान्धर्विकायां</p>
<p>कलय कलसवर्यस्यैकमुक्तामयस्य ।</p>
<p>इयमथ निजधारासिन्धुवेलेति तस्य</p>
<p>प्रपतति बत लावण्यापगा नूनमेनाम् ॥</p>
<p>॥७.७६॥</p>
<p>न नयनजलधाराः सन्त्यमूः किन्त्वमुष्याः</p>
<p>प्रतिफलितत्याद्धा साभिषेकं विशन्त्याः ।</p>
<p>नयनगणममुष्मात्सर्वतः शीतशुभ्राः</p>
<p>सुमुखि समभिषिकेर्निर्झरा निष्पतन्ति ॥</p>
<p>॥७.७७॥</p>
<p>व्रजवननृपपीठे सेकतो राधिकायाः</p>
<p>प्रथमनृपतिरेष प्रेक्ष्य तां भीतिमेति ।</p>
<p>इति हसति वयस्याजालमालुम्प कम्पं</p>
<p>स्वमिति स इह नीचैरुज्ज्वलेनान्वजल्पि ॥</p>
<p>॥७.७८॥</p>
<p>अपि लघु लघु तस्यामेष सन्तायमानः</p>
<p>प्रकटमुदधिनाद्य स्पर्धते स्माभिषेकः ।</p>
<p>नयनविषयसामोल्लङ्घिविष्वग्विभूत्या</p>
<p>भृशमजनै चमत्कार्येव तत्तच्छ्रिया च ॥</p>
<p>॥७.७९॥</p>
<p>जलनिधिरिव सोऽयं पश्य राधाभिषेकः</p>
<p>सकलमुखमृगाङ्ग्कं शश्वदुन्नम्य भाति ।</p>
<p>स्वजननयनमीनान्लोलयामास सर्वान्</p>
<p>निजघनरसजीवांस्तत्र यत्तन्न चित्रम् ॥</p>
<p>॥७.८०॥</p>
<p>अपि सखि तव मह्यं भाति मानप्रपञ्चः</p>
<p>स तु भृशमिह भीतस्तन्मया भण्यसे किम् ।</p>
<p>इति भणितरहस्यां द्रष्टुमेनामिवालीं</p>
<p>भ्रमितनयनसीम्ना कृष्णमालिङ्गतीयम् ॥</p>
<p>॥७.८१॥</p>
<p>अपि मुहुरभिषिक्तेरन्मये धाम्नि पीने</p>
<p>जननयनझषाली नो ममे फुल्लदङ्गी ।</p>
<p>हरिशफरतनुर्वा तेन किं तत्र भूयो</p>
<p>मनुरिव मुनिवर्या ता दिदेश स्रवन्ती ॥</p>
<p>॥७.८२॥</p>
<p>अथ रसभरधृष्णक्प्रेमतृष्णाश्च कृष्णा</p>
<p>प्रमुखवरतटिन्यो नेत्रबाष्पैरबाष्पैः ।</p>
<p>अतनुनिजतनूश्च ताश्च तीर्थानि भृत्वा</p>
<p>न्यविभरुरभिफुल्लाः कुम्भकान्कुम्भनीरैः ॥</p>
<p>॥७.८३॥</p>
<p>लघु लघु परमस्यां संविधत्ताभिषेकं</p>
<p>कलयत जलघर्षादप्यसौ भाति शोणा ।</p>
<p>इति गिरि मुनिराज्ञ्या बाष्पलक्षेण राधां</p>
<p>द्रवति न सखि दृष्ट्वा कस्य वा चित्तमत्र ॥</p>
<p>॥७.८४॥</p>
<p>हरिवनमनु तुर्यादप्युपायादमुष्मात्</p>
<p>कलय सलिलरूपाद्वल्लभश्रीविलासम् ।</p>
<p>इति सरिदुदिताशीःसिद्धिकर्णेजपं सा</p>
<p>दरमुकुलितनेत्रा शास्ति पद्मालिमुद्राम् ॥</p>
<p>॥७.८५॥</p>
<p>राधायतार्चिर्मकरादितः श्रिता</p>
<p>राधाय ताभिर्निपशेवधेः स्नुताः ।</p>
<p>राधायतावुच्छ्रितवल्लिवत्स्मितैर्</p>
<p>आधाय ताः सेकततीर्विराजति ॥</p>
<p>॥७.८६॥</p>
<p>अयमथ निजभासा हीरकुम्भः समन्ताद्</p>
<p>अहृत यमिह सारं तामसं तैजसं च ।</p>
<p>तमखिलमपि कृष्णामानसस्वर्नदीवार्</p>
<p>मिषमनु वलिमेतां स्वीयराज्ञीमनैषीत॥</p>
<p>॥७.८७॥</p>
<p>अयि रविसखपुत्रि त्वं रसेन्द्रेण सेव्या</p>
<p>स निधिरपि निधीनां माधवस्त्वानुयाति ।</p>
<p>तदिह घनरसौघे शैवधे चात्र कुम्भे</p>
<p>त्वमथ गतिरतीव स्तौति झात्कारि वारि ॥</p>
<p>॥७.८८॥</p>
<p>इयमनुपमदीर्घा निम्नगारूपवल्ली</p>
<p>ततिरपि विजहौ स्वं बान्ध्यमस्मिन्वने तु ।</p>
<p>कलय यदधिराधं दन्तकान्ति प्रसूनं</p>
<p>लसति लसदुरोजश्रीफलद्वन्द्वमत्र ॥</p>
<p>॥७.८९॥</p>
<p>वरयति वनमाली राधयापाङ्गदानं</p>
<p>प्रमदभरविपाकं पश्य सव्याजमत्र ।</p>
<p>इयमपि निजकान्तं द्रष्टुमुत्कण्ठते तं</p>
<p>तदपि तदभिरुन्धे को रसस्तं न जाने ॥</p>
<p>॥७.९०॥</p>
<p>प्रियसख मुरली ते विश्वमर्माणि भेत्री</p>
<p>निजगुणकलयापि प्रेष्ठ तद्वत्कटाक्षः ।</p>
<p>इयमपि तव गन्धस्यानुबन्धेऽपि मोह</p>
<p>स्पृगिति कुरु मुरारे तत्त्रयं नैकधाम्नि ॥</p>
<p>॥७.९१॥</p>
<p>इति मुहुरपि कर्णाकर्णि गन्धर्ववाण्या</p>
<p>सुपरिहसितमय्या श्रीविधुर्बोधितोऽपि ।</p>
<p>द्विगुणयति गुणन्तं स्वीयमस्यास्तु भावा</p>
<p>म्बुधिरलमपि फुल्लन्नाश्नुते व्रीडवेलाम् ॥</p>
<p>॥७.९२॥</p>
<p>युगपदुदकधारा सेयमिन्दीवराभैः</p>
<p>स्फुरति नयनबिम्बैरालि कृष्णादिकानाम् ।</p>
<p>तदिदमिह न चित्रं दृश्यतां चन्द्रकान्तिर्</p>
<p>विलसति किल तस्यां भानुजातीभवन्ती ॥</p>
<p>॥७.९३॥</p>
<p>अयमयमभिषेकश्रीपयोधेः प्रभूतः</p>
<p>परिकलय सखीनां भाव एवामृतांशुः ।</p>
<p>रचयति जनवृन्दे तं चमत्कारयनं</p>
<p>प्रमदयति च तासां चारु चक्षुश्चकोरान॥</p>
<p>॥७.९४॥</p>
<p>प्रियतममभिदृश्यापानतां नेत्रमुद्रां</p>
<p>कुरु सखि कुतुकेऽद्य स्वाधिराज्याभिषेके ।</p>
<p>वयमपि सममेताः श्वस्तु कुप्याम ते चेत्</p>
<p>स्मितविकचदृशस्ते चाग्रतः कृष्ण एति ॥</p>
<p>॥७.९५॥</p>
<p>सुहृदियमथ राधां श्यामलामङ्गलाद्या</p>
<p>विरचितसहभावा सम्बभाजाभिषेक्तुम् ।</p>
<p>हरिरपि समरूपां यामिहात्मैकचित्तां</p>
<p>स्वमिदमनुविधानं मेन एवं जनश्च ॥</p>
<p>॥७.९६॥</p>
<p>प्रकटपुरटपीठीचामरच्छत्रराज्य</p>
<p>श्रियि कलयति राधा पश्य गम्भीरभावम् ।</p>
<p>कलय पुनरियं तु श्यामला हन्त तस्याम्</p>
<p>इव तदतिसुहृत्त्वे प्रोद्धता स्वं व्यनक्ति ॥</p>
<p>॥७.९७॥</p>
<p>अपि निजसहचर्यः प्रेमपुष्ट्यातितुष्टा</p>
<p>नवनवरुचिवृद्धेर्रप्यमुष्याः समृद्धाः ।</p>
<p>सततमपि हृदङ्गाभेदगा नाद्य शेकुर्</p>
<p>दृशि रचयितुमेनां तन्महःपूर्णनेत्राः ॥</p>
<p>॥७.९८॥</p>
<p>भजतु घनरसस्त्वां पञ्चमस्तत्र चाङ्ग</p>
<p>प्रियमनुकलय त्वं पञ्चमं सिद्धिरूपम् ।</p>
<p>इति तदभिहिताशीर्गूढतृष्णाभिसूचि</p>
<p>स्मितनयनममुष्यास्तत्तदूरीकरोति ॥</p>
<p>॥७.९९॥</p>
<p>(अर्थत्रयवाची)</p>
<p>कूर्माभिधाननिधानगर्गरी</p>
<p>नीरैर्विभात्यायत साधु राधिका ।</p>
<p>ईदृक्सुधासञ्चयिनी हरेस्तनूः</p>
<p>किं मन्दरस्यायत सा धुराधिका ॥</p>
<p>॥७.१००॥</p>
<p>उपरि हरति नीलं धाम वैदूर्यकुम्भात्</p>
<p>तलमनु कनकाभां राधिकामूर्तिलक्ष्म्याः ।</p>
<p>उभयरुचिरिहान्तर्या तु तां तत्सखीनां</p>
<p>मनस इव हरन्ती नीरधारा विभाति ॥</p>
<p>॥७.१०१॥</p>
<p>समजनि कचकृष्णारण्यलग्नाथ कृष्णा</p>
<p>धरमनु पुरमध्यद्योतिनी ब्रह्मकन्या ।</p>
<p>कुचहरिगिरिसन्धौ हारलग्ना च गङ्गा</p>
<p>जलयुतिरपि तासां यन्निजा धामधामा ॥</p>
<p>॥७.१०२॥</p>
<p>कलितमिथुनभावा किं चकोरस्य जात्या</p>
<p>सखि हरिनयनाभ्यां दृग्द्वयी भानुपुत्र्याः ।</p>
<p>मुखशशिरुचमन्योन्याममून्यत्पिबन्ति</p>
<p>प्रकाटितरति सङ्गं कामयन्ते मिथोऽपि ॥</p>
<p>॥७.१०३॥</p>
<p>अमृतमहसि पारावारशून्ये समन्ताद्</p>
<p>अभजत परिपूर्तिं साधु राधेन्दुमूर्तिः ।</p>
<p>जननयनचकोरा मध्यमधास्य तस्याः</p>
<p>पथिभिरथ पुनस्ते हन्त कैर्निष्प्रयान्तु</p>
<p>॥७.१०४॥</p>
<p>प्रियसख कलयित्वा यां मुहुः कम्पसे त्वं</p>
<p>कलयसि पुनरेतां कृष्ण कस्मादुपांशु ।</p>
<p>हसितमुपशमार्थं यद्विदग्धेन तेन</p>
<p>प्रतिपवनवदूर्मिः स्रोतसि प्रस्तुतास्य ॥</p>
<p>॥७.१०५॥</p>
<p>सुमुखि समिषमीषत्पश्य कृष्णं महेऽस्मिंस्</p>
<p>तव धियमिव मा मामस्य दैन्यं दुनोतु ।</p>
<p>इति सरलसखीवाक्कोपितेवाथ नम्रा</p>
<p>मणिभुवि हरिबिम्बं वीक्षते सा सुगोप्यम् ॥</p>
<p>॥७.१०६॥</p>
<p>अथ पुनरभिषेक्तुं श्रीविशाखावयस्यां</p>
<p>धृतमुदमुदयुङ्क्ते प्राप्तवृन्दा तु वृन्दा ।</p>
<p>अपि पुलकदृगम्बुव्याप्तदेहस्य दम्भाद्</p>
<p>बहुकुसुममरन्दारण्यमस्या बभाज ॥</p>
<p>॥७.१०७॥</p>
<p>हरिवनमनु कालं पालयित्वा तु सालं</p>
<p>क्लममयितवतीव स्वैरमेनाममुष्य ।</p>
<p>त्रिजगति परिचित्यानन्दकन्दाकृतिं सा</p>
<p>स्फुटतरमभिषिञ्चत्येनदुल्लासयन्ती ॥</p>
<p>॥७.१०८॥</p>
<p>गुणमव गुणषट्केनाथ षण्णां ऋतूनां</p>
<p>अनुवनमयमस्मादङ्ग षष्ठोऽभिषेकः ।</p>
<p>इति गिरमनु देव्या नेत्रकान्त्या विशन्त्या</p>
<p>सलिलममरनद्या सात्मना सिच्यते किम् ॥</p>
<p>॥७.१०९॥</p>
<p>कुम्भप्रधानं कुसुमेन पूजितं</p>
<p>निधानरूपाङ्कि मुकुन्दनामकम् ।</p>
<p>धत्ते स्मितं तामभिषेक्तुमिष्टता</p>
<p>निधानरूपां किमु कुन्दनामकम् ॥</p>
<p>॥७.११०॥</p>
<p>अथ निधिनिपवर्याद्वारि शुभ्रं गृहीत्वा</p>
<p>कलय लघुकलस्या राध्यते राधिकेयम् ।</p>
<p>स्मरति तदनु लोकः कृष्णसन्देशमस्यां</p>
<p>सरसमुपहरन्तीं तामिमामेव वृन्दाम् ॥</p>
<p>॥७.१११॥</p>
<p>कचवनमनु माध्वीकाभमम्भोऽभिषिक्तेर्</p>
<p>मुखशशिनि सुधानां माधुरीमादधानम् ।</p>
<p>कुचगिरियुगमूले स्वान्तरस्थायिकान्त</p>
<p>प्रणयरसझरं वा मूर्तमस्यां प्रपश्य ॥</p>
<p>॥७.११२॥</p>
<p>इह सखि परमार्थान्नो सह्सराक्षलक्ष्म्या</p>
<p>हरिवनमनु राधा याति रत्नाभिषेकम् ।</p>
<p>प्रकटमपि समन्तात्पश्यतां नेत्रबिम्बैः</p>
<p>कलयितुमिव कृष्णं भ्राजते सा तथैव ॥</p>
<p>॥७.११३॥</p>
<p>इह सखि परमार्थान्नो सहस्राक्षलक्ष्म्या</p>
<p>हरिवनमनु राधा याति रत्नाभिषेकम् ।</p>
<p>प्रकटमपि समन्तात्पश्यतां नेत्रबिम्बैः</p>
<p>कलयितुमिव कृष्णं भ्राजते सा तथैव ॥</p>
<p>॥७.११४॥</p>
<p>इति तदभिहितेन स्तम्भयन्नेव भावं</p>
<p>स्वयमुत हरिरासीत्स्तम्भितस्तेन विष्वक।</p>
<p>बलवति विजिगीषा कस्य वा न प्रकामं</p>
<p>सपदि बत विदध्यात्कर्मभावं पराजेः ॥</p>
<p>॥७.११५॥</p>
<p>(युग्मकम्)</p>
<p>निजजनगिरिलज्जाकन्दरायां भ्रमन्ती</p>
<p>क्षणमपि पुनरेषा वेगदुर्वारभावात।</p>
<p>समभिसरति राधादृष्टिगङ्गा समन्ताद्</p>
<p>द्रुतमथ रसवार्धिं कृष्णमद्धाधिपर्व ॥</p>
<p>॥७.११६॥</p>
<p>अतिविरलनिमेषैरक्षिसङ्घः सखीनां</p>
<p>धयति मधुरिमाणं राधिकावक्त्रपद्मे ।</p>
<p>भरति मुखमभीक्ष्णं जातभीतिः परस्माद्</p>
<p>वहति गिरणमुद्रां यां सकृत्तद्वदेव ॥</p>
<p>॥७.११७॥</p>
<p>मतमपि मम यान्त्यास्तेऽभिषेकं हरौ च</p>
<p>स्नपनममृतदृष्ट्या किन्तु सुष्ठूर्मिमत्या ।</p>
<p>स हि युवतिविलासैरूर्मिमानित्थमस्याम्</p>
<p>अथ भणति रहस्यं पश्य काचिद्वयस्या ॥</p>
<p>॥७.११८॥</p>
<p>अथ रसपरिपूर्णं वामनेत्रं विकीर्ण</p>
<p>भ्रमरकमिह राधा यद्विचिक्षेप कृष्णे ।</p>
<p>कलितनयनलौल्ये केलिनीलाब्जवर्यो</p>
<p>पमम अपि किमपीदंतस्य मर्माविदासीत॥</p>
<p>॥७.११९॥</p>
<p>प्रभुरिहखलु राधारण्यराज्याभिषेके</p>
<p>प्रणयघनविकाशः सोऽयमेकः सखीनाम् ।</p>
<p>इति मुनिरपि वर्षासन्निभास्ताः स्वचक्षुः</p>
<p>शिखिनटनटयित्रीर्व्यापृतास्तत्र चक्रे ॥</p>
<p>॥७.१२०॥</p>
<p>सदयमिह वयस्याः पश्य राधाभिषेके</p>
<p>लघुलघुमिह पूर्वां कुर्वते स्वां वयस्याम् ।</p>
<p>क्रममनु किल यां यां शुक्लपक्षस्य चन्द्र</p>
<p>द्युतिभिरुपमिमीते काव्यविज्ञातृलोकः ॥</p>
<p>॥७.१२१॥</p>
<p>स्नपनमथ धनिष्ठाद्याभिरावेष्ट्यमानाः</p>
<p>समदधुरभिफुल्लाः कुन्दवल्लीमुखाश्च ।</p>
<p>अजनि च परभागः साधु राधामुखेन्दोः</p>
<p>स्फुरति समगुणैर्यत्कोऽपिप्भङ्गः प्रसङ्गे ॥</p>
<p>॥७.१२२॥</p>
<p>प्लुततनुरमुना त्वं सप्तमेनाम्बुनापि</p>
<p>व्रजवननृपदेवीः सप्तलोकश्रियश्च ।</p>
<p>अव सखि नवराज्यं ताः सितीकृत्य कीर्त्या</p>
<p>स्फुटमटविरसौ यां पुष्पदम्भात्प्रासोता ॥</p>
<p>॥७.१२३॥</p>
<p>इति किल सखि तासां वाचमेवाचरन्ती</p>
<p>विततनिजसमज्ञारूपवक्त्रप्रसत्त्या ।</p>
<p>स्नपनजलझरेण स्वैकतां भावयन्ती</p>
<p>जगदपि जलभूतं कुर्वती भाति राधा ॥</p>
<p>॥७.१२४॥</p>
<p>(युग्मकम्)</p>
<p>कुन्दाभिधावन्निधिकुम्भसम्भवैस्</p>
<p>तोयैर्मनोऽम्भोनिधिकुम्भसम्भवैः ।</p>
<p>साभिः समन्तादयते सुमज्जनं</p>
<p>कं नेदमामोदयतेऽसुमज्जनम् ॥</p>
<p>॥७.१२५॥</p>
<p>स्नपयति सखि वृन्दाकाननाधीशपीठे</p>
<p>कलय कलसराजः पुष्परागात्प्रजातः ।</p>
<p>अमलसुरभिनीरै राधिकां कल्पवल्लीं</p>
<p>स्वयमिव शशिबिम्बः शुद्धपीयूषपूरैः ॥</p>
<p>॥७.१२६॥</p>
<p>व्रजनरपतिदेवीस्नेहपीयूषमूर्तिर्</p>
<p>दनुजदमनचेतःकैरवोल्लासकर्त्री ।</p>
<p>हृदयशशभृदश्मद्रावयित्री सखीनां</p>
<p>व्रजति सखि धनिष्ठाद्याभिरेषाभिषेकम् ॥</p>
<p>॥७.१२७॥</p>
<p>निजरमणविलासस्मेरमुल्लोललीला</p>
<p>वलितनयनभृङ्गं भङ्गुराक्ष्या मुखाब्जम् ।</p>
<p>हरिवनमनु तस्याश्चित्रमत्राभिषेके</p>
<p>स्फुरदधरसुधाभिः सिञ्चतीदं जगन्ति ॥</p>
<p>॥७.१२८॥</p>
<p>समपलपति जातं भावतः कम्पमस्या</p>
<p>मुरहर जलधारा ते तु किं निह्नुवीत ।</p>
<p>हरिरिति मधुनाम्नः स्पष्टजल्पस्य स द्राग्</p>
<p>भरति मधुभिरास्यं पश्य लीलाम्बुजस्य ॥</p>
<p>॥७.१२९॥</p>
<p>अनुरहसमपाङ्गं प्राणनाथे विधत्ते</p>
<p>विभुजति पुनरेवं याचने दृष्टिमाल्या ।</p>
<p>प्रियसखि निजभोगीत्यस्य वित्तस्य शाश्वत्</p>
<p>प्रमिलनसदृशी सा साचि तस्या गतिर्हि ॥</p>
<p>॥७.१३०॥</p>
<p>बकरिपुपरिरम्भास्वादवाञ्छाविरक्तिं</p>
<p>व्रतमिव सखि कर्त्री स्वालिसौख्यैकतृष्णा ।</p>
<p>फलमलभत कस्तूर्यादिरालिः सखीनां</p>
<p>हरिवनवरराज्ये सिञ्चते तां यदद्य ॥</p>
<p>॥७.१३१॥</p>
<p>सखि लससि यथा त्वं सात्त्विकश्रीभिरुच्चैः</p>
<p>प्रियतमवरराज्ये तद्वदष्टाभिरङ्गैः ।</p>
<p>प्रकृतिभिरभिदीप्तैरष्टमुख्यालिः सखीनां</p>
<p>हरिवनवरराज्ये सिञ्चते तां यदद्य ॥</p>
<p>॥७.१३२॥</p>
<p>इति सुभगशुभाशीर्युक्तमेषाभिषिक्ता</p>
<p>प्रतिपदमपि तासां स्फीतचेतोरथेन ।</p>
<p>जगदिदमभिलङ्घ्य स्वश्रिया निर्ममेऽन्तः</p>
<p>पुरमपि परिकण्ठं तस्य वैकुण्ठनाम्नः ॥</p>
<p>॥७.१३३॥</p>
<p>राधामनु व्यूढरसाधिराजते</p>
<p>राधाम यत्रानुभजद्विराजते ।</p>
<p>स भाति नीलात्मककुम्भशेवधिः</p>
<p>स भाति नाना कमलावशेऽवधिः ॥</p>
<p>॥७.१३४॥</p>
<p>असितमणिजमेतं कुम्भमेवान्तरे स्वं</p>
<p>स्नपयितुमिव देहद्वैतमुत्प्रेक्ष्य बन्धोः ।</p>
<p>भृशमवमृशती सा तत्र चात्मायमानं</p>
<p>प्रतिफलनममुष्य स्फारकम्पं बिभर्ति ॥</p>
<p>॥७.१३५॥</p>
<p>इह सदसि दृगस्या व्रीडयानाप्तसङ्गा</p>
<p>सखि निजदयितस्य स्वाग्रगस्यापि लोला ।</p>
<p>श्रुतिपरमसखीं तद्वेणुगानाननाब्ज</p>
<p>श्रुतमधुपरिपूर्णां शश्वदालेढि तस्य ॥</p>
<p>॥७.१३६॥</p>
<p>घनपटपरिगूढेऽप्यंचुभिर्व्यक्तकल्पे</p>
<p>रविसखदुहितुः स्वैरङ्गसङ्घेऽभिषेकम् ।</p>
<p>अपि निविडनिचोलन्मन्यमेतैर्विभिन्नं</p>
<p>हरिरकुरुत दृष्टिश्रीनिगूढं ह्रियमेव ॥</p>
<p>॥७.१३७॥</p>
<p>लसति तदभिषिक्तेरम्बुपूरे विकासी</p>
<p>विसकुसुमनिकायश्चाक्षिरूपः सखीनाम् ।</p>
<p>भ्रमति च हरिचक्षुःपद्मपद्वन्द्वमस्मिन्</p>
<p>महसि दिवसरत्ने यत्नतस्तत्र कामम् ॥</p>
<p>॥७.१३८॥</p>
<p>नयनजलकुलैर्मा माचरस्त्वं मतेऽस्मिन्</p>
<p>श्रमसलिलविपक्वं मित्र निर्वापिताङ्गम् ।</p>
<p>तुदसि किमिति भूयः कण्टकैर्वेति कृष्णं</p>
<p>विहसति सुबलस्तेनोपगूढोऽपि गूढम् ॥</p>
<p>॥७.१३९॥</p>
<p>पयसि तदभिषिक्ते राधिकाया यदस्मिन्</p>
<p>नयनझषयुगेनोत्पुप्लुवे शश्वदाशु ।</p>
<p>तदुचितमुदितोऽयं यत्पुरस्तादमूदृक्</p>
<p>क्षणरुचिरुचियुक्तः कृष्णधाराधरेन्द्रः ॥</p>
<p>॥७.१४०॥</p>
<p>नहि परमिह वाम्ये शिक्षणंस्वार्थयोगाद्</p>
<p>अलभत किमु राधास्वात्मनो मन्त्रमेनम् ।</p>
<p>कलय सखि यदेतत्हन्त शुश्रूषुरेषा</p>
<p>कुटिलयति दृगन्तं वीक्ष्य कृष्णः पुरैव ॥</p>
<p>॥७.१४१॥</p>
<p>कुलमपरसखीनां मण्डयन्मण्डलं स्वं</p>
<p>विधुवपुरिव शश्वत्कृष्णवार्धिं प्रपुष्णत।</p>
<p>रुचिविसृतिभिरेतां वृन्दकारण्यलक्ष्मीं</p>
<p>सरभसमभिषेक्तुं पश्य विश्वग्विभाति ॥</p>
<p>॥७.१४२॥</p>
<p>महितगुणजनेन न्यस्तमेकत्र च द्राग्</p>
<p>भजति भविककार्यं सर्वतो भद्रभावम् ।</p>
<p>सुमुखि मधुरिकादिर्यत्प्रियालीसमूहः</p>
<p>स्नपयति खलु राधां स्नाति बाष्पेण विश्वम् ॥</p>
<p>॥७.१४३॥</p>
<p>परममिदमपूर्वं पूर्वमत्राभिषेके</p>
<p>विदधति लल्ताद्याः स्वीयकृत्यं जडाश्च ।</p>
<p>अथ न च तदपूर्वं कान्तयः शीतकान्तेः</p>
<p>सखि कुमुदविकासे पेशला एव दृष्टाः ॥</p>
<p>॥७.१४४॥</p>
<p>नवनववनभागे श्रीहरेः काननेऽस्मिन्</p>
<p>मधुररतिधनानां शेवधीन्गोपिकानाम् ।</p>
<p>अव सखि नवकुम्भानन्वमुं विश्वलक्ष्मीं</p>
<p>नवममपि तदेतं देवि दिव्याभिषेकम् ॥</p>
<p>॥७.१४५॥</p>
<p>इति निजगणसूक्तेनाभिषेकेण तस्या</p>
<p>मधुरिमभरवृष्टिर्विस्मृतात्मीयधर्मम् ।</p>
<p>अहह विदधतीयं माधवं तं च निन्ये</p>
<p>शुचिगुणमथ विश्वं पश्य सारङ्गतां च ॥</p>
<p>॥७.१४६॥</p>
<p>खर्वेण सिद्ध्या घटमानसन्निधेः</p>
<p>खर्वेण सिद्ध्या घटमानसन्निधेः ।</p>
<p>साराजिताराजितसर्वतोमुखं</p>
<p>सा राजिताराजितसर्वतोमुखम् ॥</p>
<p>॥७.१४७॥</p>
<p>इह समजनि गौर्युन्मेदुराङ्गी मरन्दैः</p>
<p>क्षितिरुहनिकराणां तद्भुवि स्वाभिधायाः ।</p>
<p>प्रथयदिव निरुक्तिं सिञ्चते साधु राधां</p>
<p>कलय कलयरूपं देवि गोमेदरत्नम् ॥</p>
<p>॥७.१४८॥</p>
<p>इह हरिवनवीथीराजराज्याभिषेके</p>
<p>प्रियरुचिकृतचित्राभीषुचित्राद्य राधा ।</p>
<p>तनुगतजलमात्रे स्तम्भयुक्केशवासो</p>
<p>ग्रथनसुमधुरेयं स्वाङ्गभूषां तनोति ॥</p>
<p>॥७.१४९॥</p>
<p>स्वरुचिमनुदुहाने पूरणायाखिलानां</p>
<p>स्नपनमटविराज्ये याति चात्रापि लब्धे ।</p>
<p>हरिहरितममुष्या वक्त्रचन्द्रे त्रियामा</p>
<p>रमणमणिवदात्मा स्वे रसे मे ममज्ज ॥</p>
<p>॥७.१५०॥</p>
<p>उपरि वहति गौरी जागुडप्रायगन्धां</p>
<p>कलय सुभगनेत्रे राधिका नीरधाराम् ।</p>
<p>नरपतिवरपीठे यद्वदद्रौ पुरस्तात्</p>
<p>तुहिनकिरणमूर्तिः प्रोन्नतामंशुमालाम् ॥</p>
<p>॥७.१५१॥</p>
<p>प्रियतम ननु राधां यां प्रति न्यस्यते स्म</p>
<p>प्रतिलवमभिगुप्तं ते दृगन्तस्मितश्रीः ।</p>
<p>कलय किल तयैव व्यज्यते तान्विलासान्</p>
<p>भजति कुमुदिनी किं कौमुदीमन्तरेण ॥</p>
<p>॥७.१५२॥</p>
<p>इति बकरिपुरेष प्रेयसा चार्जुनेन</p>
<p>श्रुतिकुहरतलेऽपि न्यस्तमुक्तं न वेद ।</p>
<p>स्वरतिविरतिभीत्या तस्य नेत्रद्वयी तु</p>
<p>भ्रमति तदिव लोला लिप्समाना वरीतुम् ॥</p>
<p>॥७.१५३॥</p>
<p>(युग्मकम्)</p>
<p>सममजनि सखीनां नन्दथुः सिन्धुरेष</p>
<p>स्फुरति हि महराजे पश्य राधामसिक्त ।</p>
<p>तडिदुदयिविलासान्येतमेतानि पीत्वा</p>
<p>नयनजलदवृन्दान्यालि वर्षन्ति सन्ति ॥</p>
<p>॥७.१५४॥</p>
<p>प्रतिहरि सखि वाम्यं शिक्षयामास कापि</p>
<p>त्वयि यदिह तथा यत्कापि दाक्षिण्यमेव ।</p>
<p>द्वयमपि न मतं नः किं तु तेनाभिषिक्तेस्</p>
<p>तव निजरसपूरेणाग्रहः पूरणाय ॥</p>
<p>॥७.१५५॥</p>
<p>इति निगदितमाल्या गुप्तमस्यास्तु भावं</p>
<p>तदनुगमयदुच्चैरावीरासीत्परन्तु ।</p>
<p>अनुगतमिदमेवाकारि तेन स्वदोर्भ्यां</p>
<p>त्वरयितुमिव गाग्गां सन्तरन्स्रोतसैव ॥</p>
<p>॥७.१५६॥</p>
<p>(युग्मकम्)</p>
<p>अथ निखिलनिपाम्भःपूरितं सर्वगन्धौ</p>
<p>षधिफलभृतमन्तःशोणबीजं वराल्यौ ।</p>
<p>कनककलसमुच्चैराददातां कराभ्यां</p>
<p>कलय गणकरामास्ताः पुरस्ताद्विधाय ॥</p>
<p>॥७.१५७॥</p>
<p>सितवसनपरीतं शुभ्रसूत्राञ्चिकण्ठं</p>
<p>विरचितशुचिवेषं क्षीरिवृक्षच्छदाग्रम् ।</p>
<p>निपमिममुपगृह्य श्रीलराधाभिषेकं</p>
<p>वितनुत इह पूर्णं पूर्णयित्वा जगन्ति ॥</p>
<p>॥७.१५८॥</p>
<p>(युग्मकम्)</p>
<p>निरुदकलसधारा तन्मुखश्रीः स्वबन्धोर्</p>
<p>अतिचपलतयाक्ष्णोर्व्यूहतुल्येषु तेषु ।</p>
<p>न्यधित वरविलासं भिन्नशुभ्राभ्रलेखा</p>
<p>विधुरुचिरिव कृष्णावारिपूरोत्पलेषु ॥</p>
<p>॥७.१५९॥</p>
<p>उपरि समभिषिक्तः प्रेयसा सुष्ठु सृष्टा</p>
<p>हृदयकमलमस्या वारि दृग्भ्यां जहाति ।</p>
<p>बहिरपि विनियुक्तं चित्रसम्भारदम्भाद्</p>
<p>भवति किल निगूढप्रेमवस्त्वन्तरङ्गम् ॥</p>
<p>॥७.१६०॥</p>
<p>विलुलितकचबन्धं लुप्तपत्रं श्रमाम्भः</p>
<p>परिचितमनुशीर्यन्माल्यमत्राभिषेके ।</p>
<p>अवनमति यदैषात्मानमन्वीक्ष्य मेने</p>
<p>हृदि किमपि तदास्मिन्कृष्णचापल्यमासीत॥</p>
<p>॥७.१६१॥</p>
<p>अपि भृशमभिषिक्त्या स्फायितैरंशुदीप्तैर्</p>
<p>इयमघजिदटव्यां भाति लोकस्य चान्तः ।</p>
<p>घनसमयजवृष्ट्या विश्वजीवातुलक्ष्मीर्</p>
<p>इव शशिमुखि जातिः कापि दीप्रौषधीनाम् ॥</p>
<p>॥७.१६२॥</p>
<p>श्रीवृन्दावनराज्यलाभवलितां गान्धर्विकाश्रीसुधां</p>
<p>तामास्वाद्य विशाखया ललितया चात्मैकवेद्यां पराम् ।</p>
<p>यद्भावादुदजृम्भि किञ्चन जनस्तेनैव संघूर्णते</p>
<p>को जानाति तयोरहो किमपि यच्चित्ते समुद्भ्राजते ॥</p>
<p>॥७.१६३॥</p>
<p>पूर्णे राधाभिषेके द्युतिमतिजलधौ लङ्घितव्रीडवेले</p>
<p>भावाख्यौ मीनमुख्यौ रविसखतनयाकृष्णयोरद्भुतौ तौ ।</p>
<p>आनन्दादुत्क्षिपन्तावमृतमतनुतां तं तथात्मानुभावं</p>
<p>तद्गत्येकानुवेधाद्दिशि विदिशि यथा घूर्णते लोकसङ्घः ॥</p>
<p>॥७.१६४॥</p>
<p>कर्णौ मङ्गलगानवादनमिदं काव्यं सजिह्वाधरौ</p>
<p>घ्राणे सौरभमक्षिणी रुचिकुलंपाणी च सेवासुखम् ।</p>
<p>श्रीराधामनु वृन्दकावनमहाराज्याभिषेकाङ्गताम्</p>
<p>आयातं बत जन्मजन्मनि युवामव्याजमव्यादिह ॥</p>
<p>॥७.१६५॥</p>
<p>इति ततिभिरमूषां साधु राधाभिषिक्ता</p>
<p>कवितमधुभिराभिः सिच्यमानाभिरेव ।</p>
<p>भवति हि नितरां सा तादृशां सेवनश्रीर्</p>
<p>अविकलफलदात्री सद्य एवोद्यमस्य ॥</p>
<p>॥७.१६६॥</p>
<p>सुरपुरवरनारीलेखया साभिषिक्ता</p>
<p>रहसि महसि वृन्दारण्यराज्यासनेऽपि ।</p>
<p>भुवनयुववधूनामूर्ध्वसूत्सिक्तधामा</p>
<p>स्वजनभजनभव्यं सार्वभौमीयमव्यात॥</p>
<p>॥७.१६७॥</p>
<p>अहमतिशयतृप्तो यः कृपापूरितग्लौर्</p>
<p>अहमतिमतिशीतः पाप्मनां पावको यः ।</p>
<p>अहमसनतनस्वान्वेदधामा स्वयं यस्</p>
<p>तमिह महितरूपं कृष्णदेवं निषेवे ॥</p>
<p>॥७.१६८॥</p>
<p>इति श्रीराधाभिषेकचरिते श्रीमाधवमहोत्सवनाम्नि महाकाव्ये</p>
<p>उत्सिक्तराधिको नाम</p>
<p>सप्तम उल्लासः</p>
<p>॥७॥</p>
<p>**************************************</p>
<p>.</p>
<p>(८)</p>
<p><em><strong>अष्टम उल्लासः</strong></em></p>
<p><strong>उज्ज्वलराधिकः</strong></p>
<p>अथ वृन्दाटवीदेवी तद्वृन्देषु पुरस्कृता ।</p>
<p>अनुष्टुबादिच्छन्दःसु गायत्रीव व्यरोचत ॥</p>
<p>॥८.१॥</p>
<p>मदाघूर्णैरपि तदा तेषां नेत्रमधुव्रतैः ।</p>
<p>सम्पन्मधुभरः पातुमैषि तस्ञः पुनः पुनः ॥</p>
<p>॥८.२॥</p>
<p>अंशुरंशुकमेतस्याः क्लिन्नमात्मनि लीनयन।</p>
<p>स्वयं दृशा दुष्प्रवेशः शाटीपाटवमीयिवान॥</p>
<p>॥८.३॥</p>
<p>तदाङ्गमार्जनावर्षपरिकर्मणि कर्मणि ।</p>
<p>इष्टमुनिवरादिष्टमीहामूहे सखीजनः ॥</p>
<p>॥८.४॥</p>
<p>तता काण्डपटी ताभिः समन्तादपि सुभ्रुवः ।</p>
<p>अदीव्यत्परिवेषश्रीरमृतांशुतनोरिव ॥</p>
<p>॥८.५॥</p>
<p>ययोर्निमेषः कल्पाय कल्पते व्यतिलोकने ।</p>
<p>ययोर्निमेषः कल्पाय कल्पते व्यतिलोकने ॥</p>
<p>॥८.६॥</p>
<p>विशेषं दयितौ लब्धौ तौ तिरस्करिणीकृतम् ।</p>
<p>प्रेम्ण किल मिथः प्रेमा साक्षादक्ष्णोरपुस्फुरत॥</p>
<p>॥८.७॥</p>
<p>रुद्धा दृष्टिचकोरीणां तृप्तिं कर्तुमिवालिभिः ।</p>
<p>चन्द्राननेयं तन्मध्ये स्वकुलैरावृतांशुभिः ॥</p>
<p>॥८.८॥</p>
<p>गुरूणां व्यवधाकारिं प्रतिसीरामिहान्तरा ।</p>
<p>अथ राधाधिनोदालीः स्वैरस्मेरसमीक्षया ॥</p>
<p>॥८.९॥</p>
<p>ताभिरुद्गमनीयं सा रमणीयं समर्पितम् ।</p>
<p>विदलद्दलनीलाब्जलोचनश्रीरशिश्रियत॥</p>
<p>॥८.१०॥</p>
<p>यदेतद्वसितं देव्या वस्त्रमुद्वापने तनोः ।</p>
<p>बिभ्रंशादिव तद्भीतं सिष्वेद स्नानवार्मिषात॥</p>
<p>॥८.११॥</p>
<p>अथ शुष्केण वस्तेण मृष्टं कुन्तलमण्डपम् ।</p>
<p>मल्लीवलयिधम्मिल्लमस्यामाल्यो विनिर्ममुः ॥</p>
<p>॥८.१२॥</p>
<p>राधा तत्राभिषेकान्ते कान्तिसाम्राज्यमात्मनः ।</p>
<p>द्रष्टुं किल परिष्कारमवातीतरदालिभिः ॥</p>
<p>॥८.१३॥</p>
<p>अवन्त वस्त्रं सा हंसैर्यैर्विचित्रितमत्र तान।</p>
<p>काञ्चिवल्ल्या नादयन्ती न्यस्तजीवानिवाकृत ॥</p>
<p>॥८.१४॥</p>
<p>रक्ता मृगमदैश्चोली चित्रसौरभवासिता ।</p>
<p>तया परिहिता सूक्ष्मा भिन्नासीन्नाङ्गरागतः ॥</p>
<p>॥८.१५॥</p>
<p>श्यामस्य तस्य चोलस्य रक्तकं बहिरुद्बभौ ।</p>
<p>कृष्णो रागावृतं किं वा तस्या हृदयमभ्यगात॥</p>
<p>॥८.१६॥</p>
<p>अरिक्ततार्थमेवादौ पुष्पैरेषा परिष्कृता ।</p>
<p>कृष्णस्य तद्वनश्रीर्वा रेजे पुष्पेषुकान्तिदा ॥</p>
<p>॥८.१७॥</p>
<p>भिन्ना वृतिकया कान्त्या धन्वती सा बहिःस्थितान।</p>
<p>आकृष्टेऽन्तःपटे सुष्ठु सन्नटीव विदिद्युते ॥</p>
<p>॥८.१८॥</p>
<p>राधामाधवयोर्द्वन्द्वं रूपं मुहुरपीक्षितम् ।</p>
<p>मेने तदा यदाश्चर्यं तन्नाश्चर्यमपीदृशि ॥</p>
<p>॥८.१९॥</p>
<p>तदा तां स्तोतुमारब्धा विबुधादिवधूजनः ।</p>
<p>उद्यतीं रविमूर्तिं वाप्रातः सन्ध्याभिवन्दकाः ॥</p>
<p>॥८.२०॥</p>
<p>तस्या निर्मञ्छने चन्द्रस्तपःक्षीण इतीव ते ।</p>
<p>अनानीय तमात्मीयचिन्तारत्नेन तद्व्यधुः ॥</p>
<p>॥८.२१॥</p>
<p>सार्धं परार्धमणिभिश्चक्षुर्भिर्भ्रमितैरमी ।</p>
<p>प्रेम्णा निर्मञ्छनाकर्म स्वैरपि स्फुटमाचरन॥</p>
<p>॥८.२२॥</p>
<p>वृन्दावनमहाराज्ञी स्नानसिंहासनात्परम् ।</p>
<p>अरूरुचत्पीठरत्नं नखरत्नैः पदाब्जयोः ॥</p>
<p>॥८.२३॥</p>
<p>अथ हैयङ्गवीने सा मुखमालोकयन्मुदा ।</p>
<p>स्वजनस्नेहसन्दोहे निमग्नमिव चाक्षुषे ॥</p>
<p>॥८.२४॥</p>
<p>सा राजपदवीं याता दानं दित्सुरिवाभितः ।</p>
<p>प्रसादकरविक्षेपादाजह्रे सर्वहृण्मणीन॥</p>
<p>॥८.२५॥</p>
<p>लिखितस्वाह्वयं वृन्दाटव्याः पल्लवसम्पुटम् ।</p>
<p>दानारम्भे सूनपूर्णं मुनीशामनु सादिशत॥</p>
<p>॥८.२६॥</p>
<p>सा सदा तान्स्नेहदानैर्ब्रह्मडिम्भान्प्रधिन्वती ।</p>
<p>तद्दक्षिणावद्व्यतरत्तेभ्यस्तानि धनानि तु ॥</p>
<p>॥८.२७॥</p>
<p>येष्वेकमेकं रत्नेषु परा स्याद्गुरुदक्षिणा ।</p>
<p>स्नातकेभ्यो ददौ तानि यावदृढं क्षितीश्वरी ॥</p>
<p>॥८.२८॥</p>
<p>विहापयन्त्या रत्नानि तस्या व्यञ्जितसौहृदाः ।</p>
<p>दन्तश्रीः प्रसृतास्तेषामनुव्रज्यामिवाकरोत॥</p>
<p>॥८.२९॥</p>
<p>तस्या विनयसम्पत्तिस्तृप्तिकर्त्री यथाजनि ।</p>
<p>नान्येषां स्थूललक्ष्याणां तद्वदंहतिसंहतौ ॥</p>
<p>॥८.३०॥</p>
<p>वितीर्णं ब्रह्मपूजायां तयापाङ्गमणिं गते ।</p>
<p>गोपाले ब्रह्मताप्यद्धा सिद्धाभूद्ब्रह्मवादिनाम् ॥</p>
<p>॥८.३१॥</p>
<p>मधुमङ्गलनामाथ कृष्णबन्धुर्विदूषकः ।</p>
<p>मणिकन्दूकमासाद्य स्वाद्यमोदकवद्व्यधात॥</p>
<p>॥८.३२॥</p>
<p>तस्य मध्विति नाम प्राक्पदेनाहूय कापि तम् ।</p>
<p>जहास किञ्चिद्दिशती रसनासरविप्रुषम् ॥</p>
<p>॥८.३३॥</p>
<p>वृणीध्वमिष्टं भूदेवा इत्यालिद्वारतद्गिरि ।</p>
<p>देहि त्वदिष्टमित्यूचे साञ्जलिर्मधुमङ्गलः ॥</p>
<p>॥८.३४॥</p>
<p>स्मेरे सखीजने राधा कृतसन्धा तथाकृत ।</p>
<p>भ्रूर्गतं स यथा मोहात्तमालं बत माधवः ॥</p>
<p>॥८.३५॥</p>
<p>माल्यं दिशन्ती साभिप्रैन्मदिष्टं नयतादिति ।</p>
<p>स्वस्तीत्युक्त्वा स जग्राह माधवं मधुमङ्गलः ॥</p>
<p>॥८.३६॥</p>
<p>ततः स्वकण्ठे तं सक्तं कृत्वा स च विदूषकः ।</p>
<p>तथानर्तीदनेनापि तथानर्तीद्यथानर्तीव संसदि ॥</p>
<p>॥८.३७॥</p>
<p>कटाक्षेणाथ गोविन्दमित्राण्यालिततिर्मिथः ।</p>
<p>दृष्ट्वा जहास कुरलादाकृष्टपटसंवृतम् ॥</p>
<p>॥८.३८॥</p>
<p>स्वस्थे सख्यौ तमाचख्यौ संवृत्य स्मितमुज्ज्वलः ।</p>
<p>अनासीनश्चिरं क्षीणः स्वं श्रमं वेतेसि वा न वा ॥</p>
<p>॥८.३९॥</p>
<p>अदीव्यदेवमेतेषां वैदग्धीदिग्धचेतसाम् ।</p>
<p>सभायां समभावानां निह्नुतिर्नर्मकर्मणि ॥</p>
<p>॥८.४०॥</p>
<p>राधे नित्यं सखीनेत्रकैरवश्रीविकासीनि ।</p>
<p>सेव्या पूर्णिमया वृन्दारण्यसाम्राज्यमाश्रय ॥</p>
<p>॥८.४१॥</p>
<p>एवमाशीशिषत्पौर्णमासीमुखगुरुस्त्रियः ।</p>
<p>विवर्धिष्णुश्रिया जातास्तया तु फलिताशिषः ॥</p>
<p>॥८.४२॥</p>
<p>(युग्मकम्)</p>
<p>तस्या राज्याभिषेकान्ते लब्धे बन्धविमोचने ।</p>
<p>चित्रं बद्धमभूद्भूरि तेनाजितमनः पुनः ॥</p>
<p>॥८.४३॥</p>
<p>तस्याः प्रेम्णा सिताः सर्वा मुक्तिदानाख्यपर्वणि ।</p>
<p>अकम्पन्त तदादेशान्निजत्यागभयादिव ॥</p>
<p>॥८.४४॥</p>
<p>असत्त्वादन्यबन्दीनां क्रीडापत्रिमृगाः परम् ।</p>
<p>तयाभुवन्बहिर्मुक्ता नान्तः स्वप्रेमबन्धनात॥</p>
<p>॥८.४५॥</p>
<p>यदा तत्राभिषेकान्ते त्यक्तहिंसे जगत्यपि ।</p>
<p>वृन्दावने सदा शान्ते सा नाशिषदबध्यताम् ॥</p>
<p>॥८.४६॥</p>
<p>आद्यूनधनिकस्वैरतर्पणे चिन्तिते तया ।</p>
<p>नूनं नानारसानूहुर्नद्यो रत्नानि पर्वताः ॥</p>
<p>॥८.४७॥</p>
<p>धूर्याणां धुर्विमोके तु लब्धे वीक्षितमन्यथा ।</p>
<p>मधुपुष्पधुरां भूरि स्वतःस्तब्धा नगा दधुः ॥</p>
<p>॥८.४८॥</p>
<p>अदोह्यानां तथोस्राणां प्रस्नवाः प्लावका भुवाम् ।</p>
<p>राज्यादस्याः स्वय्म्भूष्णौ शस्ये वृष्टियशो ययुः ॥</p>
<p>॥८.४९॥</p>
<p>(कलापकम्)</p>
<p>गोविन्दस्याभिषेकेण पुरा यदपि तद्विधम् ।</p>
<p>वृन्दावनमथाप्यस्याः स एवादीव्यदद्भुतम् ॥</p>
<p>॥८.५०॥</p>
<p>सा स्ववेशाय पूर्मध्यं पूर्णिमानुसृताविशत।</p>
<p>ताराः परिचिकीऋषुर्वा पुरोऽद्रिं शशिनस्तनूः ॥</p>
<p>॥८.५१॥</p>
<p>सा कृष्णं पूर्णिमा देवीरग्रे कृत्वा तदास्पदम् ।</p>
<p>दिव्यालिवन्दितैः पुष्पैः सिक्तागाद्विश्ववन्दिता ॥</p>
<p>॥८.५२॥</p>
<p>तद्गौरीमण्डलं कान्त्या जितकुङ्कुमकन्दलम् ।</p>
<p>कृष्णाग्रं संव्रजद्भ्रेजे निजवक्षोजसम्मितम् ॥</p>
<p>॥८.५३॥</p>
<p>घनाग्रा चन्द्रलेखा चेन्मध्ये भानां विराजते ।</p>
<p>कृष्णपश्चादालिवृता राधा तर्ह्युपमीयते ॥</p>
<p>॥८.५४॥</p>
<p>मध्येकक्षं तथा राधामधिमाधविकागृहम् ।</p>
<p>परिवार्यानयन्सख्यो वृन्दयादिष्टवर्त्मना ॥</p>
<p>॥८.५५॥</p>
<p>तदा तद्भासयामास वासन्तीसदनान्तरम् ।</p>
<p>वृन्दारण्यधराधीशा मधुश्रीरिव देहिनी ॥</p>
<p>॥८.५६॥</p>
<p>विष्णोः पूजामसौ तत्र व्यदधाद्विधिगोचरम् ।</p>
<p>यत्र देवीगणे स्मेरे सलज्जं सिस्मिये हरिः ॥</p>
<p>॥८.५७॥</p>
<p>दन्तिदन्तासने देवीं तुलकादिकृतश्रियि ।</p>
<p>निवीस्टामभितोऽभीष्टा यथायथमथासत ॥</p>
<p>॥८.५८॥</p>
<p>पूर्णिमा तन्मुखस्याग्रे मधुपर्कमथार्पयत।</p>
<p>ससर्पिःपायसेनापि सुधांशोस्तर्पणं मतम् ॥</p>
<p>॥८.५९॥</p>
<p>अथ सा पूजयामास मुनीशां गुरुमात्मनः ।</p>
<p>संज्ञाच्छाये अपि तदा सर्वग्रहविदां गुरू ॥</p>
<p>॥८.६०॥</p>
<p>यत्कान्तिकीर्तितस्त्रासादकीर्तिः सर्वतो द्रुता ।</p>
<p>स्पर्धिनं चन्द्रमन्वद्धा सम्बद्धा लाञ्छनायते ॥</p>
<p>॥८.६१॥</p>
<p>यस्या गीतां सदाजस्रं शुश्रूषुरिव चारुताम् ।</p>
<p>स्मरे नानुमृतिं भेजे रतिः स्मरहरोषिते ॥</p>
<p>॥८.६२॥</p>
<p>यस्याः सेवोचितं न स्यात्पुंदेहमिति किं स्मरः ।</p>
<p>रुद्रात्क्रोधाग्निमुत्पाद्य प्लुष्टः प्रागादनङ्गताम् ॥</p>
<p>॥८.६३॥</p>
<p>फुल्लतां कुर्वती शश्वत्कृष्णाङ्गद्युतिवारिधेः ।</p>
<p>उदयन्ती तनुर्यस्या धत्ते विधुतनोस्तुलाम् ॥</p>
<p>॥८.६४॥</p>
<p>अङ्गरागश्रिया यस्या दुर्वर्णानि सुवर्णताम् ।</p>
<p>रजतानि पुलिन्दानां कलत्राणि च बिभ्रति ॥</p>
<p>॥८.६५॥</p>
<p>अलङ्कारैरलं नस्ते स्वयं तु वयमित्यदः ।</p>
<p>यस्यास्तद्बिम्बदम्भेन व्यज्यते स्माङ्गपङ्क्तिभिः ॥</p>
<p>॥८.६६॥</p>
<p>यस्याः सुवलिताङ्गानि प्रेक्ष्यावयवराजयः ।</p>
<p>हरेः स्विद्यन्ति गुणिषु गुणवानेव मेद्यति ॥</p>
<p>॥८.६७॥</p>
<p>सर्वाङ्गसुष्ठुतालक्ष्मीर्यस्याः श्रीकृष्णचेतसि ।</p>
<p>धरियाणां चौर्यकर्त्री च श्लाघ्यते मुनिभिः सह ॥</p>
<p>॥८.६८॥</p>
<p>यस्या विआल्समाधुर्यामतृप्तिरिव माधवी ।</p>
<p>माधवश्चादधात्पुष्पलक्ष्येणाक्षीणि लक्षशः ॥</p>
<p>॥८.६९॥</p>
<p>यस्या लब्धासनात्कुञ्जादञ्जसा सह सौरभैः ।</p>
<p>निष्क्रम्या विभ्रमन्भृङ्गान्स्वर्णजातीसमा रुचः ॥</p>
<p>॥८.७०॥</p>
<p>सौरीमानसगङ्गाभ्यां चारुचामरवीजनात।</p>
<p>यस्या विसार्यमाणेव रेजे विसृमरा रुचिः ॥</p>
<p>॥८.७१॥</p>
<p>अधःस्थेनापि येनासीत्पूर्णिमेन्दोरधःकृतिः ।</p>
<p>ऊर्ध्वस्थेनामुना च्छत्रेणाभूद्यस्याः समुन्नतिः ॥</p>
<p>॥८.७२॥</p>
<p>अनिमेषवधूभिश्च वन्द्या यस्या दिदृक्षया ।</p>
<p>अनिमेषदशां लब्धुं सख्यस्तृष्णामकुर्वत ॥</p>
<p>॥८.७३॥</p>
<p>कृष्णाद्या वामपुरतः पुरताह्पूर्णिमादयः ।</p>
<p>यस्याः सव्यपुरो देव्यश्चक्षुःपूर्णामृतं व्यधुः ॥</p>
<p>॥८.७४॥</p>
<p>तस्या वृन्दावनेश्वर्या भूषां कर्तुमथागताः ।</p>
<p>तद्रूपवैभवेनाल्यः स्वयमासन्विभूषिताः ॥</p>
<p>॥८.७५॥</p>
<p>(पञ्चदशभिः कुलकम्)</p>
<p>आकल्पारम्भणे तस्मिंस्तस्यां प्रत्यफलत्प्रभोः ।</p>
<p>मुखश्रीः कापि तद्युक्तं सैव तत्पर्तिकर्म यत॥</p>
<p>॥८.७६॥</p>
<p>प्रसाधनाय राधाया दृष्ट्वा देवीः समुत्सुकाः ।</p>
<p>सख्यः प्रोचुरिमां स्पृष्ट्वा प्रागाशिषयत स्वयम् ॥</p>
<p>॥८.७७॥</p>
<p>तत्केशवेशकर्मासीत्प्रसूतिर्विश्वकर्मणः ।</p>
<p>तस्माज्जन्मगुणस्तस्या यस्मिन्द्विगुणितामगात॥</p>
<p>॥८.७८॥</p>
<p>तता काण्डपटी ताभिः पुनः काण्डमवाप्यसौ ।</p>
<p>या दृष्टिकाण्डाभेद्यापि ध्यानभेद्या हरेरभूत॥</p>
<p>॥८.७९॥</p>
<p>आयत्यां च वितत्यां च नितम्बः केवलस्तदा ।</p>
<p>स्रस्तस्य कचहस्तस्य मर्यादां पर्यविन्दत ॥</p>
<p>॥८.८०॥</p>
<p>व्यञ्जता मञ्जुलं भव्यं नेपथ्यारम्भसम्भृतम् ।</p>
<p>मुक्तेन केशमेघेन ववृषे पुष्पसंहतिः ॥</p>
<p>॥८.८१॥</p>
<p>केशपाशः स जेता च नीलनीरमुचां रुचा ।</p>
<p>कृष्णापूर इवान्योन्यं संमर्दादिव भङ्गवान॥</p>
<p>॥८.८२॥</p>
<p>यदा तस्याः केशमेघा ववृषुः सौरभामृतम् ।</p>
<p>विजह्रुस्तर्हि कृष्णस्य श्वासप्रश्वासचातकाः ॥</p>
<p>॥८.८३॥</p>
<p>हरिदृक्पद्ममेवैतान्यत्पपौ केशपद्मपान।</p>
<p>तदस्य किमिहावेशाद्भावे विनिमयो मिथः ॥</p>
<p>॥८.८४॥</p>
<p>रूक्षितत्वेऽपि ये स्निग्धाः वियुतत्वेऽपि ये युताः ।</p>
<p>केशास्तेषु वृथैवासीद्वस्त्रकङ्कतिमार्जनम् ॥</p>
<p>॥८.८५॥</p>
<p>मृष्टं तनुपटेनासौ राधायाश्चारु कैशिकम् ।</p>
<p>मणिकङ्कतिकाग्रेण पतिस्वं संव्ययीयवत॥</p>
<p>॥८.८६॥</p>
<p>भृशं भ्रमति चेदभ्रे चिरश्रीरचिरप्रभा ।</p>
<p>तदोपमीयते राधाकेशे रत्नप्रसाधनी ॥</p>
<p>॥८.८७॥</p>
<p>परितोऽथ परिष्कृत्य कराभ्यां कचसञ्चयम् ।</p>
<p>सीमन्तं रचयाञ्चक्रे सीमान्तं सा वरश्रियाम् ॥</p>
<p>॥८.८८॥</p>
<p>साथ वृन्दावेन्श्वर्या वेण्या बन्धनमातनोत।</p>
<p>बाढमासीन्मुकुन्दस्य मङ्क्षु शृङ्खलितं मनः ॥</p>
<p>॥८.८९॥</p>
<p>प्रसूनमणिफुल्लश्रीस्तस्या वेणीव या लता ।</p>
<p>तदूर्ध्वं लोलभृङ्गाणां लीलामापुः सखीदृशः ॥</p>
<p>॥८.९०॥</p>
<p>प्रवेणीशिखरे तस्या न्यस्तं चन्द्रकिचन्द्रकम् ।</p>
<p>तत्र बद्धे कृष्णचित्ते काममुद्रेव राजते ॥</p>
<p>॥८.९१॥</p>
<p>रेजे पुष्पेषुतूण्येव वेण्या पुष्पितया तया ।</p>
<p>सा गता काण्डपृष्ठत्वं निर्जेतौमजितं यया ॥</p>
<p>॥८.९२॥</p>
<p>संज्ञात्वेन यथात्मानं तथा च्छायामनन्दयत।</p>
<p>छायात्वं वा सखीत्वं वा तद्धेतुः किमुत द्वयम् ॥</p>
<p>॥८.९३॥</p>
<p>राधामूर्धाणमाघ्राय संज्ञया चापचक्रमे ।</p>
<p>प्रसाधयितुं तां छाया वाञ्छया चोपचक्रमे ॥</p>
<p>॥८.९४॥</p>
<p>शीर्षण्ये नलिकाक्लिन्ने तस्याः कङ्कतिमार्जिते ।</p>
<p>तया चित्रं कृतं रेजे तारावारवदम्बरे ॥</p>
<p>॥८.९५॥</p>
<p>सिन्दूररेखा तन्मूर्धमध्ये रेजे तयार्पिताम् ।</p>
<p>सा दध्रे यद्रुचा कृष्णनेत्रपद्मे विरेजतुः ॥</p>
<p>॥८.९६॥</p>
<p>सीमन्तपट्टीं विस्पष्टमहारत्नां तयार्पिताम् ।</p>
<p>सा दध्रे यद्रुचा कृष्णनेत्रपद्मे विरेजतुः ॥</p>
<p>॥८.९७॥</p>
<p>स्वच्छरत्नावलीमौलिः सा बभ्राजे यदन्तरे ।</p>
<p>कापि बिम्बितलक्ष्मीर्वा कवरश्रीरलक्ष्यत ॥</p>
<p>॥८.९८॥</p>
<p>शोणाम्बरतले तस्यामुत्तंसग्रहसङ्ग्रहः ।</p>
<p>तदन्तर्गुप्तवक्त्रेन्दुं व्यक्तं कुर्वन्नदृश्यत ॥</p>
<p>॥८.९९॥</p>
<p>पुण्ड्रं पश्चादहं दद्यामिति देव्या निवेदिताः ।</p>
<p>सौख्यप्रसाधनं तस्या व्यधुः सख्यः प्रसाधनम् ॥</p>
<p>॥८.१००॥</p>
<p>यासां वैस्वर्यवैवर्ण्यपुलका एव सात्त्विकाः ।</p>
<p>कम्पस्तम्भादिभावाभिस्तद्वेषे ताः पुरस्कृताः ॥</p>
<p>॥८.१०१॥</p>
<p>रेजे भ्रमरकश्रेणीसखीभावं गता लता ।</p>
<p>रोचनापल्लवमयी कस्तूरीरचिता परम् ॥</p>
<p>॥८.१०२॥</p>
<p>अलिपालिद्वयीचुम्बिस्वर्णाब्जच्छदसम्पदा ।</p>
<p>चिल्लीपत्रावलीमध्ये भालमस्या व्यरोचत ॥</p>
<p>॥८.१०३॥</p>
<p>कृष्णधाम्नोपगूढे च सदा कृष्णैकतर्षिणी ।</p>
<p>इतीव चक्षुषी तस्या ररञ्जाते वराञ्जनैः ॥</p>
<p>॥८.१०४॥</p>
<p>रेजाते नेत्रकमले तस्याः कज्जलरेखया ।</p>
<p>मनोजेन नवे शस्त्रे धाराग्रेणेव संस्कृते ॥</p>
<p>॥८.१०५॥</p>
<p>नूनं विधात्रा राधायाच्चपले वीक्ष्य चक्षुषी ।</p>
<p>श्रुतिमर्यादया शिष्टे तथापि बत तादृशे ॥</p>
<p>॥८.१०६॥</p>
<p>किं तस्या वर्त्मनां वृन्दे नेत्रकैरवयोरली ।</p>
<p>यद्विधूदयवेलासु रसानाकर्षतस्तयोः ॥</p>
<p>॥८.१०७॥</p>
<p>तस्या भ्रूधनुषा नासावज्रपुष्पशरे युते ।</p>
<p>मुक्ताफलं कृष्णसारं नाविध्यापि विध्यति ॥</p>
<p>॥८.१०८॥</p>
<p>भ्रमद्भ्यां भ्रमराभ्यां वा दृगन्ताभ्यां सुचुम्बिते ।</p>
<p>तस्या वतंसैरुत्फुल्ले रेजतुः श्रुतिसल्लते ॥</p>
<p>॥८.१०९॥</p>
<p>वयर्थ्यमाययु लोध्रपरागः पाण्डुगण्डयोः ।</p>
<p>स्वर्णावतंसे विन्यस्तेऽविन्दत्सन्ध्याविधुद्युतिम् ॥</p>
<p>॥८.११०॥</p>
<p>अस्याः कस्तूरिकाचित्रं यद्विरेजे कपोलयोः ।</p>
<p>किन्तरां तदगादिन्दोः कलायास्तु कलङ्किताम् ॥</p>
<p>॥८.१११॥</p>
<p>ओष्ठहल्लकमुत्फुल्लं सदालक्षि श्रिया ययोः ।</p>
<p>ते तस्यां द्विजपङ्क्ती द्वे द्विजराजतयेक्षिते ॥</p>
<p>॥८.११२॥</p>
<p>स्वत ओष्ठपुटे रक्ते स्मितेनापाटलीकृते ।</p>
<p>ताम्बूलश्रीर्वृथा भूता सलज्जेव व्यलीयते ॥</p>
<p>॥८.११३॥</p>
<p>रुरुचे चिबुकं तस्या गन्धोरुश्यामबिन्दुना ।</p>
<p>शयानेनेव भृङ्गेण पाइक्माम्रफलीतले ॥</p>
<p>॥८.११४॥</p>
<p>अस्याः कपोलदम्भालिभालचन्द्रा यदाननम् ।</p>
<p>अधीशमिव सेवन्ते तत्तूल्योऽभूत्स लाञ्छनी ॥</p>
<p>॥८.११५॥</p>
<p>स्पृष्टा करेण कंसारेः कदापि सुरसुभ्रुवाम् ।</p>
<p>पाय्चजन्यभ्रमं धत्ते या तद्ग्रीवा रराज सा ॥</p>
<p>॥८.११६॥</p>
<p>श्रीराधा श्रीहरिर्वा तत्प्रेमा वेति त्रिकं परम् ।</p>
<p>वस्त्विति व्यञ्जती ग्रीवा रेजे तस्यास्त्रिरेखिका ॥</p>
<p>॥८.११७॥</p>
<p>कृष्णनामाङ्कितं देव्या ग्रैवेयकमरोचत ।</p>
<p>सदान्तश्चारि तन्मन्त्रमहोव्यक्तिमिवागतम् ॥</p>
<p>॥८.११८॥</p>
<p>तदंसौ रेजतुर्नम्रौ हरिदोर्मणियूपयोः ।</p>
<p>असकृद्वहनेनेव स्रग्भारेणाथवा किल ॥</p>
<p>॥८.११९॥</p>
<p>हरेर्विहारसरसी सा सत्यमभितोऽपि याम् ।</p>
<p>आरोहदेशमासन्नं सन्नालं सरसीरुहम् ॥</p>
<p>॥८.१२०॥</p>
<p>अधिदोः स्वस्तिकं कृष्णेनाश्लेषे मणिमालिका ।</p>
<p>मण्डनं स्वयमङ्केन तस्या भवति मण्डनी ॥</p>
<p>॥८.१२१॥</p>
<p>मणिकिर्मीरिते तस्याः प्रगण्डयुग्ममण्डिते ।</p>
<p>अङ्गदे रेजतुर्ये तु कृष्णे भृशमनङ्गदे ॥</p>
<p>॥८.१२२॥</p>
<p>तस्या रेजुर्महारत्नकर्बुरद्योतकर्बुराः ।</p>
<p>प्रकोष्ठधाम्नोः कटकाः कलेन चटका इव ॥</p>
<p>॥८.१२३॥</p>
<p>स्तवकौ पारिहार्यस्य तस्या मुक्तामुखौ शिती ।</p>
<p>किं तौ पाण्यम्बुजस्कन्नं पिबन्तौ मधुपौ मधु ॥</p>
<p>॥८.१२४॥</p>
<p>एतस्याः पाणितलयो रेजे यावकजो द्रवः ।</p>
<p>उदयद्भास्वतो रश्मी रक्तसारसयोरिव ॥</p>
<p>॥८.१२५॥</p>
<p>राधया करशाखासु या धृताः परितोऽपि ताः ।</p>
<p>ऊर्मिका इव कंसारेरूर्मीरस्य हृदि व्यधुः ॥</p>
<p>॥८.१२६॥</p>
<p>तस्या नखरमाणिक्यलक्ष्मीमनु मनोरमाः ।</p>
<p>ऊर्मिकामणयोऽदीव्यन्यथा तां ललितादयः ॥</p>
<p>॥८.१२७॥</p>
<p>भुजयोरन्तरं रेजे स्तनस्तवकसङ्कुलम् ।</p>
<p>ते हि कल्पलतालीलामीयतुर्मधुसूदने ॥</p>
<p>॥८.१२८॥</p>
<p>तदुरोजमणिश्यामकञ्चुलीव्यतिषङ्गजाः ।</p>
<p>इन्द्रचापनिभा रेजुः शोभा हारबलाकया ॥</p>
<p>॥८.१२९॥</p>
<p>उरो गुञ्जादिहारेण तस्या हारि न केवलम् ।</p>
<p>हरेश्चित्तं हरत्येवमपि हारितया मतम् ॥</p>
<p>॥८.१३०॥</p>
<p>हारास्ते न परं शौरेश्चेतसः पश्यतो हराः ।</p>
<p>आत्मीयतरले मङ्क्षु साङ्क्रामन्त्यास्तनोरपि ॥</p>
<p>॥८.१३१॥</p>
<p>स्तननव्याब्जयोरस्याः पायं पायं रसार्णवम् ।</p>
<p>सूक्ष्मरोमालिभिर्नाभिबिलं मधुगृहीकृतम् ॥</p>
<p>॥८.१३२॥</p>
<p>तदा तस्याः कृशोदर्या वलयः कामतर्पणात।</p>
<p>उपेन्द्रे वलितां याता येन द्वाःस्थायितां स तु ॥</p>
<p>॥८.१३३॥</p>
<p>अस्यां तुलसिकामाला मध्यमा रङ्गणस्रजोयः ।</p>
<p>रेजे यत्रापि भृङ्गाणां मालादृब्धेव दृश्यते ॥</p>
<p>॥८.१३४॥</p>
<p>पञ्चबाणस्य बाणानां व्यूहश्रेण्येव तां हरिः ।</p>
<p>पञ्चवर्णप्रसूनानां मालयापश्यदञ्चिताम् ॥</p>
<p>॥८.१३५॥</p>
<p>तस्या न वर्ण्यते मध्यं मध्येश्रोणिपयोधरम् ।</p>
<p>मांसलानां सभापातीकृशो वा केन गण्यते ॥</p>
<p>॥८.१३६॥</p>
<p>तस्याः श्रोणिफलं वासो वव्रे वासोऽथ मेखलाम् ।</p>
<p>मेखला कलमाधुर्यं कृत्स्नमेव हरेर्मनः ॥</p>
<p>॥८.१३७॥</p>
<p>सर्वाक्षिप्रतिबिम्बाम्बुजन्मवश्याभिराजितौ ।</p>
<p>तेनतुः कर्मतामस्या मञ्जुशिञ्जानहंसकौ ॥</p>
<p>॥८.१३८॥</p>
<p>मञ्जिरौ खञ्जनावङ्घ्री पद्मे तत्रेति निश्चितम् ।</p>
<p>तयोः श्रुते तयोः शब्दे हरेः फलति कामना ॥</p>
<p>॥८.१३९॥</p>
<p>पादाङ्गुलीयकान्यस्या मणिजानि विरेजिरे ।</p>
<p>चारुताराचयश्रीणि नखचन्द्रावलीमनु ॥</p>
<p>॥८.१४०॥</p>
<p>अपूर्वां रचयित्वा तु विधिस्तामङ्घ्रिकञ्जयोः ।</p>
<p>चित्रं सौभाग्यमुद्राद्यं स्वशिल्पव्यञ्जकं व्यधात॥</p>
<p>॥८.१४१॥</p>
<p>सखीकराम्बुजस्पर्शादेव तत्पादपल्लवौ ।</p>
<p>अलं शोणीकृतौ लेभे मृषा लाक्षारसो यशः ॥</p>
<p>॥८.१४२॥</p>
<p>राधाङ्गधामसाम्राज्ये जाम्बूनदविभूषणम् ।</p>
<p>दधार काञ्चनक्षौणेरिन्द्रगोपावलीमहः ॥</p>
<p>॥८.१४३॥</p>
<p>भूषणान्यपि लावण्ये तस्या भूषात्वमैयरुः ।</p>
<p>स्रवन्त्यः स्फुटमायान्ति महत्त्वं सिन्धुसीमनि ॥</p>
<p>॥८.१४४॥</p>
<p>स्वमातृप्रेषितां ब्रह्मकन्या सौगन्धिकस्रजम् ।</p>
<p>दातुं वष्टि स्म यर्ह्यन्तःपटी विघटितीकृता ॥</p>
<p>॥८.१४५॥</p>
<p>तस्या गृहीत्वा शिवया कण्ठे कृष्णस्य नर्मणा ।</p>
<p>निदधे मालिका तत्रावेशव्याजाद्भ्रमादिव ॥</p>
<p>॥८.१४६॥</p>
<p>स्मित्वा तां यौम्नाचख्यौ माल्यं सख्याः कथं मम ।</p>
<p>भ्रातृसादकृथाः किं वां किं वा प्रेमा करोति न ॥</p>
<p>॥८.१४७॥</p>
<p>तस्यामपलपन्तीव देवी स्वां नर्मचातुरीम् ।</p>
<p>सदास्मि भ्रान्तिशीलेति व्यञ्जयन्ती स्मितानना ॥</p>
<p>॥८.१४८॥</p>
<p>अपि हारेण तां मालां हरन्ती हरिवक्षसः ।</p>
<p>स्वमाल्यं नय देवीति राधाया निदधे हृदि ॥</p>
<p>॥८.१४९॥</p>
<p>(युग्मकम्)</p>
<p>सुराब्जमायोपर्यस्या विरराज मुखाम्बुजम् ।</p>
<p>पार्श्वयोरग्रतः श्रेणीकृतै राजा निजैरिव ॥</p>
<p>॥८.१५०॥</p>
<p>भूषणस्योपजीव्या च सा रेजे हारतो यतः ।</p>
<p>चित्रं तदापहारेऽपि प्रससाद भृशं हरिः ॥</p>
<p>॥८.१५१॥</p>
<p>मुक्तावल्या मदाल्याः किं परपुंसस्तनुस्पृशा ।</p>
<p>इत्येतद्व्याजतः कृष्णा राधाहारं हरौ न्यधात॥</p>
<p>॥८.१५२॥</p>
<p>पश्य लोलुपया गर्वं दर्शयन्त्यापि संसदि ।</p>
<p>प्रत्याख्ययेव हारोऽसौ हरेर्विनिमितोऽनया ॥</p>
<p>॥८.१५३॥</p>
<p>इति कृष्णोरसि न्यस्य करं हारिणि पार्वती ।</p>
<p>तद्विलेपनकस्तूरीं रसधारामिवोदिताम् ॥</p>
<p>॥८.१५४॥</p>
<p>आदायानुल्बणं स्मेरा वृषाभानुकुलश्रियः ।</p>
<p>लिलेख तिलकं भाले तिलकं निजजातिषु ॥</p>
<p>॥८.१५५॥</p>
<p>(सन्दानितकम्)</p>
<p>विदग्धयोस्तयोस्तेन नर्मणा सकला सभा ।</p>
<p>सिस्मिये यत्कृते पुष्पवर्षं तत्र व्यलोकि न ॥</p>
<p>॥८.१५६॥</p>
<p>निचोलावृतसर्वाङ्गी जगृहे सा प्रबोधनम् ।</p>
<p>बकारेरपि यत्रासीन्मनोजस्य प्रबोधनम् ॥</p>
<p>॥८.१५७॥</p>
<p>सुखाभा तन्मुखान्तर्यद्विरेजे कृष्णवीक्षया ।</p>
<p>तच्छाया भैरुद्व्यक्ता व्यानशे कृष्णमप्यथ ॥</p>
<p>॥८.१५८॥</p>
<p>सङ्क्रामन्त्यास्तदा तस्यामर्पिते मणिदर्पणे ।</p>
<p>सङ्क्रामय्य प्रियं पर्वण्युपजह्रुरिवालयः ॥</p>
<p>॥८.१५९॥</p>
<p>सा मिथःप्रतिबिम्बाप्तप्रियासङ्गा मदालसा ।</p>
<p>दर्पणार्पणकारिण्यां भुजकल्पलतामधात॥</p>
<p>॥८.१६०॥</p>
<p>स्वजनेनाभितो व्यक्तैः कृष्णराधादिसङ्गमैः ।</p>
<p>ध्यानं मदनगायत्र्या दर्पाणार्कस्थमैक्ष्यत ॥</p>
<p>॥८.१६१॥</p>
<p>ततो राधा स्वाभिर्मुहुरुपहृतैर्भूषणगणैर्</p>
<p>धृतैः कैश्चित्कैश्चित्कृतपरिधिभावैः स्वमभितः ।</p>
<p>विराजन्ती ताश्च स्वयमथ पुरस्कृत्य विविधैर्</p>
<p>अलङ्कारैस्तस्मिन्न्यशमयदुपश्लोकितमिदम् ॥</p>
<p>॥८.१६२॥</p>
<p>अयि श्रीगोविन्दप्रियवनमहादेवि सुषमा</p>
<p>तवालङ्कर्त्रीयं भुवनगृहरत्नं विधुमपि ।</p>
<p>अलङ्कारान्धत्ते स्वयमपररत्नैः करुणया</p>
<p>स्फुटं तद्दीनानां स्वभजनरतिं नः प्रथयति ॥</p>
<p>॥८.१६३॥</p>
<p>कचान्तः सिन्दूरादितमरुणतामञ्जनरुचा</p>
<p>तथाक्षिद्वन्द्वं ते शिति मणिसरैः कर्बूरमुरः ।</p>
<p>तवाशेषे गौरि प्रचुरयशसा श्वेतति पदे</p>
<p>गुणाः किं ते कान्त्याहुतिमित इतः प्रापुरभितः ॥</p>
<p>॥८.१६४॥</p>
<p>तवोत्तंसः शीर्ष्णि श्रवणयुगले कुण्डलयुगं</p>
<p>तथा घ्राणे मुक्ता हृदि विविधमालासमुदयः ।</p>
<p>ककुद्मत्यां काञ्ची करपदयुगे कङ्कणमुखं</p>
<p>किमामुक्तिं भेजे किमथ हृदये नः शशिमुखि ॥</p>
<p>॥८.१६५॥</p>
<p>विराजन्ती हस्ताधरकिशलयैर्भूषणमणि</p>
<p>प्रसूना तन्वाना द्युतिभरपरागान्दिशि दिशि ।</p>
<p>सुधावर्षिण्येषा स्मितमनु चलन्नेत्रमधुपा</p>
<p>विधात्री कामान्वः किमिह सुरवल्ली विलसति ॥</p>
<p>॥८.१६६॥</p>
<p>परो दाता लोकः कटकमुकुटाद्यैः कविजनान्</p>
<p>विरोचिष्णून्हृष्टः प्रियसखि समन्ताद्वितनुते ।</p>
<p>स्वयं धृत्वा तानि स्फुरितवपुषा त्वं निजरुचा</p>
<p>चिरत्नां रत्नालङ्कृतिरुचिमहो नो दमयसि ॥</p>
<p>॥८.१६७॥</p>
<p>शणी छत्रं ज्योत्स्ना व्यजनयुगमृक्षावलिरलं</p>
<p>क्रियाजातं जज्ञेऽजनिषत चकोरा जनदृशः ।</p>
<p>कथं राधे दाम्ना वसितमिव माल्यप्रतिभटः</p>
<p>मिलद्भृङ्गं ह्रीणा त्वमपलपितासि स्तुतिकृति ॥</p>
<p>॥८.१६८॥</p>
<p>असौ ते सौन्दर्योन्नतिततिरियं वेशरचना</p>
<p>वयोलक्ष्मीरेषा हरिसखगुणोन्मीलितमदः ।</p>
<p>इदं लीलाराज्यं वरदयितभाग्याम्बुधिरयं</p>
<p>विधात्रा लब्धैतद्व्यतिघटनमस्मान्भ्रमयति ॥</p>
<p>॥८.१६९॥</p>
<p>इदं श्रुत्वा सर्वैः प्रचुरपुलकैः सभ्यनिवहैः</p>
<p>समं राज्ञ्या दत्तं स्तुतिकृतिगणे भूषणशतम् ।</p>
<p>ददाने तु श्रीशे स तु कविजनः कौस्तुभमणिं</p>
<p>स्वयं प्रेम्णा नादादपि निजमनःस्थं कमितवान॥</p>
<p>॥८.१७०॥</p>
<p>रसततिभिरितीयं प्राप्य दिव्याधिराज्यं</p>
<p>हरिजलधरवर्यं शश्वदुल्लासयन्ती ।</p>
<p>स्वजननयनरूपामूष्णती चातकालीं</p>
<p>निखिलजनदृगम्भोनिम्नगां सुष्ठु तेने ॥</p>
<p>॥८.१७१॥</p>
<p>व्रजवनगणराज्ये राजपट्टाभिषिक्तेर्</p>
<p>अधिकमधिगतश्रीर्मञ्जुकुञ्जासनस्था ।</p>
<p>हरिमुखविधुलक्ष्म्या सान्द्रितैरत्र भावैर्</p>
<p>मणिभिरपि समन्तादुज्ज्वला पातु राधा ॥</p>
<p>॥८.१७२॥</p>
<p>निजगुणगणदाम्ना विप्रमुक्तान्निरुन्धे</p>
<p>प्रणयविनयजालै रुध्यते तैः समन्तात।</p>
<p>अथ च विपथपन्नं त्रायते मद्विधं यस्</p>
<p>तमिह महितरूपं कृष्णदेवं निषेवे ॥</p>
<p>॥८.१७३॥</p>
<p>इति श्रीराधाभिषेकचरिते श्रीमाधवमहोत्सवनाम्नि महाकाव्ये</p>
<p>उज्ज्वलराधिको नाम</p>
<p>अष्टम उल्लासः</p>
<p>॥८॥</p>
<p>*****************************************</p>
<p>.</p>
<p>(९)</p>
<p><em><strong>नवम उल्लासः</strong></em></p>
<p><strong>उन्मदराधिकः</strong></p>
<p>गान्धर्वायाः सिंहपीठप्रयाणे</p>
<p>तस्मिन्योगीन्द्रादिजल्पोऽनुकूलः ।</p>
<p>वायुश्चासीद्वासनामाधुरीभिर्</p>
<p>यौ तौ लोकैस्तुष्टिदौ तुष्टुवाते ॥</p>
<p>॥९.१॥</p>
<p>अथोन्मूखीयमुद्बभौ नृपासनोदयाद्रये ।</p>
<p>हरेः सहाशया यथा विधोरखण्डमण्डली ॥९.२॥</p>
<p>निखिलसभासु निरीक्ष्य फुल्लदृक्षु</p>
<p>प्रियतमवंशकलादिवाद्यवन्द्ये ।</p>
<p>अजिरवरेऽवततार साथ राज्ञी</p>
<p>स्फुरदुरुमङ्गलसङ्गतक्रमेण ॥</p>
<p>॥९.३॥</p>
<p>छत्रमुखक्षितिपालकलक्ष्मा</p>
<p>सक्तकरैः स्वजनैरनुषद्भिः ।</p>
<p>स्तब्धतामपि गतं निजदेहं</p>
<p>तद्गुणेन किल कृष्टममानि ॥</p>
<p>॥९.४॥</p>
<p>देववृष्टमनुयन्प्रतिपुष्पं</p>
<p>यश्च यश्च मधुलुब्धतयासीत।</p>
<p>तत्र दिव्यमधुपः स स तस्यां</p>
<p>प्राप तत्तदुपदातुमिवाथ ॥</p>
<p>॥९.५॥</p>
<p>पञ्चवर्णपटवाससंहतिं</p>
<p>सम्भजद्भिरिह पुष्पपांशुभिः ।</p>
<p>लाजवृन्दमपि पुष्पमण्डलैर्</p>
<p>वृष्टिरप्रथत दृष्टिमोहिनी ॥</p>
<p>॥९.६॥</p>
<p>अथ तामनिमेषवीक्षणाद्</p>
<p>अधिषट्यः सममेव विस्मिताः ।</p>
<p>भुवि दिव्यपि वन्दिसुभ्रुवः</p>
<p>स्तुवते स्म प्रतिकान्तिविभ्रमम् ॥</p>
<p>॥९.७॥</p>
<p>उपरि यत्र वनं विरलायते</p>
<p>सपदि तत्र मुदा सुरसुभ्रुवाम् ।</p>
<p>अजनि भानुसुतामवलोकितुं</p>
<p>रथकुलेऽथ परस्परघटना ॥</p>
<p>॥९.८॥</p>
<p>अथ कक्षात्रितयादधीश्वरी</p>
<p>स्वगणैः पट्टगृहान्तमागता ।</p>
<p>उदयाद्रिस्थलमण्डलादिव</p>
<p>ग्रहवृन्दैर्नभ इन्दुमण्डली ॥</p>
<p>॥९.९॥</p>
<p>स्फुटचम्पकालिभिरभाजि</p>
<p>वरणपदमूढजातिभिः ।</p>
<p>यत्र भजति भगणः सशशी</p>
<p>खलु तासु तोरणविलासभूरिताम् ॥</p>
<p>॥९.१०॥</p>
<p>दिशि दिशि मधुपाः सगोत्रभावाद्</p>
<p>बहुरुचि पुष्पलतालयावलिभिः ।</p>
<p>पतदथ मणिसानुबुद्धि यस्मिन्</p>
<p>घनकुलमच्छ पतन्ति मत्सरेण ॥</p>
<p>॥९.११॥</p>
<p>विविधरागसुपरागमण्डलैर्</p>
<p>मलयजानिलविलासलालितैः ।</p>
<p>निजकणैरिव परीतमुच्चकैर्</p>
<p>लसति यत्र मणिमुद्रिताङ्गनम् ॥</p>
<p>॥९.१२॥</p>
<p>मणिकुट्टिमं कुसुमपुञ्जिनि यत्र</p>
<p>प्रसवश्रियाधिवसति द्रुमराजः ।</p>
<p>हरिदासवर्यगिरिमस्तजकूट</p>
<p>प्रचितस्थले मणिरुचा मुरजिद्वा ॥</p>
<p>॥९.१३॥</p>
<p>सोऽयं कृष्णवनस्य भूरुहां</p>
<p>राजा यत्र विचित्रभूरुहः ।</p>
<p>यस्मादेव विभाति सार्वया</p>
<p>लक्स्मा तेषु नृपांशभागिव ॥</p>
<p>॥९.१४॥</p>
<p>शोभास्पदप्रसवसारसम्पदा</p>
<p>वृन्दावनस्य च गुणैर्वृतोऽखिलैः ।</p>
<p>कल्पद्रुमं स जितवानिदं कियद्</p>
<p>यत्राश्रिता व्यसनिता हरेरपि ॥</p>
<p>॥९.१५॥</p>
<p>मलयगिरिभुवं गन्धसारवल्लीं</p>
<p>स तरुरुदवहद्यत्र फुल्लदङ्गः ।</p>
<p>खगरुतिमणितं तेन चारु जज्ञे</p>
<p>यदनिशमपि तद्भाति नातिचित्रम् ॥</p>
<p>॥९.१६॥</p>
<p>अधियत्सुरशाखिनायकः</p>
<p>स मिथश्च प्रतिकूलधर्मिणीः ।</p>
<p>स्वगुणैरखिला ऋतुश्रियो</p>
<p>मिलितीकृत्य सदोपगूहते ॥</p>
<p>॥९.१७॥</p>
<p>स विराजति यत्र भूरुहेन्द्रः</p>
<p>श्रितसिंहासनकाञ्चनप्रकाण्डः ।</p>
<p>कनकांशुकशोभिताधराङ्ग</p>
<p>स्थिरपद्मासनरीतिरच्युता वा ॥</p>
<p>॥९.१८॥</p>
<p>मणिकलसीनां वीथी घन</p>
<p>रसपूर्णा यदाश्रिता सुभगा ।</p>
<p>चलपल्लवरदवसना</p>
<p>भृङ्गध्वनिभिर्जगौ भव्यम् ॥</p>
<p>॥९.१९॥</p>
<p>दीपा यदभिविरेजुरुदग्राः</p>
<p>कज्जलमोचिशिखालसदग्राः ।</p>
<p>श्रेणीरचनावलितालिकुलाः</p>
<p>किं वा स्वर्णसरोरुहमुकुलाः ॥</p>
<p>॥९.२०॥</p>
<p>मणिचत्वरपार्थिवासन</p>
<p>दुर्मरत्नगृहादयो मिथः ।</p>
<p>अधियद्बत साधवोऽपि ते</p>
<p>परितः परभागमाहरन॥</p>
<p>॥९.२१॥</p>
<p>यत्र नार्पमासनं तदङ्घ्रिपीठशोभिसीम ।</p>
<p>राधिकाङ्घ्रिसेवनार्थशिष्यतोकसेवितं वा ॥</p>
<p>॥९.२२॥</p>
<p>इदं राजासनं यस्मिन्सेवितं विविधासनैः ।</p>
<p>समासविधिना भेजे राजदन्तादितामिव ॥</p>
<p>॥९.२३॥</p>
<p>तुलिका यदनु राजपीठग</p>
<p>व्याघ्रमुख्यमृगचर्मपञ्चका ।</p>
<p>काञ्चनाद्रिगतधातुचित्रगा</p>
<p>चन्द्रदीधितिरिवाभिराजते ॥</p>
<p>॥९.२४॥</p>
<p>सुगन्धसम्पूटदुरापसूनवत्</p>
<p>पुटाच्छगेण्डुकविलासनीरजैः ।</p>
<p>विभाति यत्र च तदीयतुलिका</p>
<p>यथेयमञ्चति सुखानि पार्थिवी ॥</p>
<p>॥९.२५॥</p>
<p>यस्मिन्नृपासनमिदं स्वनिवेशमात्रात्</p>
<p>कृष्णेन सञ्जयति तां परिभिन्नदृष्टेः ।</p>
<p>राज्येऽपि सम्पदियमत्र परा परस्माद्</p>
<p>उत्फुल्लता यदुदभूदनयोः सदापि ॥</p>
<p>॥९.२६॥</p>
<p>आस्थानं तदिदमुदीक्ष्य पीठलक्ष्म्या</p>
<p>गोविन्दस्फुरणभृताथ सा विशाखाम् ।</p>
<p>आलम्ब्य क्षणमयते स्म चित्रभावं</p>
<p>स्वं भावं सममनुकुर्वताखिलेन ॥</p>
<p>॥९.२७॥</p>
<p>(सप्तदशभिः कुलकम्)</p>
<p>हरिरसौ सखि पुरश्चलन्नपि</p>
<p>क्षितिपपीठमधिरूढवानपि ।</p>
<p>चलदृशा तरुगृहान्निचाययन्</p>
<p>मदभिमोहरचनो निवार्यताम् ॥</p>
<p>॥९.२८॥</p>
<p>तदा च तस्या निजकेलिवल्ली</p>
<p>समा समुल्लासितरा विशाखा ।</p>
<p>तदीयगुप्तोक्तिसुधाभिराभिर्</p>
<p>बभार सद्यः पुलकाङ्कुरालिम् ॥</p>
<p>॥९.२९॥</p>
<p>(युग्मकम्)</p>
<p>उपसुरतरु राधाकृष्णयोर्विश्वमेव</p>
<p>द्युतिभरममरीणां पातुकामा तु दृष्टिः ।</p>
<p>अपरमपि न भागं तस्य लेभे सभान्तर्</p>
<p>विविशतुरुत पीतां तेन तौ तां विधाय ॥</p>
<p>॥९.३०॥</p>
<p>राधा स्थिता भविकभागभिराजपीठं</p>
<p>नीराजितापि शतशो जननेत्ररत्नैः ।</p>
<p>नीराज्यते मणिवरैरथ वृन्दया स्म</p>
<p>प्रेम्णा कृते न पुनरुक्तिरितीव तत्र ॥</p>
<p>॥९.३१॥</p>
<p>विश्वग्वाद्येऽनवद्ये जयजयभणितैर्बृंहिते लोकसङ्घे</p>
<p>सिञ्चत्यन्योन्यमस्रैर्मधुभिरपि मुदा जङ्गमे स्थावरे च ।</p>
<p>पुष्पौघे वृष्यमाणे बकशमनमनोवृत्तिलक्षे विलक्षे</p>
<p>गान्धर्वा भद्रपीठं त्रिभुवननयनैरर्च्यमानारुरोह ॥</p>
<p>॥९.३२॥</p>
<p>श्रीगान्धर्वा ललितापाणिपद्मं</p>
<p>धृत्वा कृत्वा चरणौ चाङ्घ्रिपीठे ।</p>
<p>आलीभिः स्वहृदये वोढुमिष्टाप्य्</p>
<p>आरोहत्तत्प्रमुदे सिंहपीठम् ॥</p>
<p>॥९.३३॥</p>
<p>स भवति शशी हैमी धाम्नाचला दिविषल्लता</p>
<p>मणिगिरिशिरः फुल्ला क्रामेदसौ च पुरो दिशि ।</p>
<p>कलयति तथाप्यस्या दीव्यद्विलासतनुश्रियोऽ</p>
<p>रुणमपि न तद्भूभृत्पीठाधिरोहकलाजुषः ॥</p>
<p>॥९.३४॥</p>
<p>ध्रुवा द्यौरिति पूर्वांशे बटुभिः पठिते मनौ ।</p>
<p>राधां न्यवीविशत्तस्मिन्नीराज्य मुनिपुङ्गवा ॥</p>
<p>॥९.३५॥</p>
<p>निर्मञ्छिता सा मणिदीपमालया</p>
<p>समञ्चितस्वान्तधनो जनो बभौ ।</p>
<p>उपविशत्पीठवरे हरेः प्रिया</p>
<p>तदा सभानेत्रसुखं समुत्थितम् ॥</p>
<p>॥९.३६॥</p>
<p>उपरि सितातपत्रलसितस्फुटपुष्पवितानमुल्लसद्</p>
<p>विसरुचिचामरार्चिरभितः कनकासनमेतया स्थितम् ।</p>
<p>सितरुचिदीव्यदृक्षरुचिरं निजया सुरसिन्धुशीकर</p>
<p>व्रजयुगमोचि मेरुशिखरं द्युतिदेवतयेव दिद्युते ॥</p>
<p>॥९.३७॥</p>
<p>नीराजने तत्र मणिप्रदीपकास्</p>
<p>तस्या महोभिः कृतसङ्क्रमा रुचिम् ।</p>
<p>सम्भेजिरे द्वित्रगुणां सदाश्रयाद्</p>
<p>अच्छो न को वा खलु याति सम्पदः ॥</p>
<p>॥९.३८॥</p>
<p>वृन्दामुख्याः फुल्लमुखाब्जं वनदेव्यः</p>
<p>स्वीयां देवीं तामनमस्यन्सममत्र ।</p>
<p>जातौ दध्रे नो परमाभिर्विबुधत्वं</p>
<p>गान्धर्वाया भक्तिमहिम्नां समयेऽपि ॥</p>
<p>॥९.३९॥</p>
<p>गिरितरुलतौषधीनां</p>
<p>ह्रदह्रदिनीतीर्थदेशदेवानाम् ।</p>
<p>तनवो दिव्याः सत्त्वैः</p>
<p>सममगमंस्तत्र भूभृतः सदसि ॥</p>
<p>॥९.४०॥</p>
<p>अथ महनीयजनान्प्रति स्वयं</p>
<p>नवनृपयाभिमते तयासने ।</p>
<p>इह पुरतो हरये मुदा विचार्य</p>
<p>निभृतमिमं त्रिविधं व्यधाद्विकल्पम् ॥</p>
<p>॥९.४१॥</p>
<p>प्रियां निजे पुरस्कृतां नृपासने</p>
<p>विना क्षमा किमन्यगा हरेः स्थितिः ।</p>
<p>पुरोदिशं पुरो गिरौ सुरज्य वा</p>
<p>किमप्युदासितुं सितांशुरर्हति ॥</p>
<p>॥९.४२॥</p>
<p>राज्ये सिद्धेऽस्मिन्भानुपुत्र्या मुकुन्दो</p>
<p>नैकस्मिन्पीठे स्थातुमीष्टे तया तु ।</p>
<p>चन्द्राह्वामुग्धः सोऽपि सूर्याह्वयाङ्गाद्</p>
<p>वक्तायां लक्ष्म्यामाश्नुते ताश्च लक्ष्मीः ॥</p>
<p>॥९.४३॥</p>
<p>यतो मित्राल्लज्जावलितवदनुद्भावितकले</p>
<p>विधावह्नः प्रान्ते नवकुमुदिनी मानकृदिव ।</p>
<p>न वक्त्राग्रान्मुद्रा विसृजति गते तत्र तु मुधा</p>
<p>तदालीनां दृश्यः स्फुरति स तयो रङ्गनिकरः ॥</p>
<p>॥९.४४॥</p>
<p>इति कृतमतिपूर्णिमायादमुं</p>
<p>हरिमनु समदत्त रत्नासनम् ।</p>
<p>पृथुघृणिघटया तदप्यात्मना</p>
<p>यदतनुत नृपासनेनैकताम् ॥</p>
<p>॥९.४५॥</p>
<p>पृथक्पदस्थावपि तौ तदान्तिके</p>
<p>मिथः स्फुरन्तौ जगतां मनस्यपि ।</p>
<p>स्वयं स सर्वैश्च विनिश्चितौ चिराद्</p>
<p>एकत्र पीठे विहितस्थिती इति ॥</p>
<p>॥९.४६॥</p>
<p>अभिमुखमुदयाचलद्वयं</p>
<p>व्यतिवसतेऽत्र च किं विधू विधून।</p>
<p>जनयत इति राजदासनौ</p>
<p>स्मितवदनावथैतौ जगौ जनः ॥</p>
<p>॥९.४७॥</p>
<p>अयमिह मणिवेद्यां कल्पशाखी तमालः</p>
<p>स्फुटमियमिह दिव्या कापि गाङ्गेयवल्ली ।</p>
<p>द्युतिकिसलयवृन्दं द्वाविइमौ सङ्गमार्थं</p>
<p>मिथ इव तनुतस्तावेवमेके शशंसुः ॥</p>
<p>॥९.४८॥</p>
<p>न्यविशत मुदा नतभ्रू</p>
<p>जनता मान्या परीत्य गान्धर्वाम् ।</p>
<p>कनकालुकां सुधायाः</p>
<p>सुरवीथी वा विलोडने सिन्धोः ॥</p>
<p>॥९.४९॥</p>
<p>दीव्यत्कुसुमसुवर्षे कृष्णस्मितभरसान्द्रे ।</p>
<p>आडम्बरवरलक्ष्म्या नृत्ते जगदनुवृत्ते</p>
<p>॥९.५०॥</p>
<p>स्तुतिकृज्जल्पे जनसुख</p>
<p>बाष्पावलिशुक्तिस्फुटमुक्ताकल्पे ।</p>
<p>गान्धर्वाया विलसित</p>
<p>वृन्दं भरतीसङ्घेष्वनुविदधत्सु ॥</p>
<p>॥९.५१॥</p>
<p>आलीसङ्घे निजास्यश्रीवृन्दपीयूषसिन्धोः</p>
<p>श्वसोल्लासेन चञ्चद्वक्षोजमस्थानशैलात।</p>
<p>आविर्भूतामिवैनामारूढशुभ्रांषुपीठां</p>
<p>मध्ये तत्स्पृष्टलक्ष्मीं निर्माति चाश्चर्यलक्ष्मीम् ॥</p>
<p>॥९.५२॥</p>
<p>वृन्दाटवीकनकदण्डविभूषणानि</p>
<p>छायामहो ददति यामनु भानुपुत्रीम् ।</p>
<p>छायाममूमनुभजन्ति सदा स्म पश्येत्य्</p>
<p>उत्फुल्लनेत्रमिह पश्यति लोकसङ्घे ॥</p>
<p>॥९.५३॥</p>
<p>अवददिदं भगवतीह</p>
<p>गुरुभिरियमत्र लज्जते ।</p>
<p>व्रजकुलहृदयपते तद्</p>
<p>असौ भवता सखीः समधिकार्य नन्द्यताम् ॥</p>
<p>॥९.५४॥</p>
<p>(पञ्चभिः कुलकम्)</p>
<p>हरिरपि निभृतार्पितां राधयापाङ्गलीलावलिं</p>
<p>सपदि नतदृशा समादाय चादेशमालामिव ।</p>
<p>अधिकृतिमदिशत्प्रतिस्वं सखीभ्यो वरैर्भूषणैर्</p>
<p>इदमिदमिति यद्वचोऽपूरयन्नर्मणा पूर्णिमा ॥</p>
<p>॥९.५५॥</p>
<p>राधिकास्यचन्द्रबन्धुतस्तदोदितं हरेर्</p>
<p>वक्त्रसम्पुटात्पटुस्मितस्तु चारुचन्दनम् ।</p>
<p>पौर्णमासजल्पचन्द्रवासितं न कस्य वा</p>
<p>धूमिकानिभं बहिस्तथान्तरं व्यधादिह ॥</p>
<p>॥९.५६॥</p>
<p>एधि त्वं ललिते सा वृन्दाकाननराज्ञ्या</p>
<p>राधाया युवराज्ञी नाम्नैवास्यनुराधा ।</p>
<p>प्रेम्णा द्वन्द्वचरी या वन्यायां विभूतायां</p>
<p>स्वं जैवातृकमग्रे कृत्वा सन्दधसेऽत्र ॥</p>
<p>॥९.५७॥</p>
<p>मतिसचिवपदं शाधि तस्या विशाखे</p>
<p>मतिरपि युवयोरेकरूपा यथाख्या ।</p>
<p>अपघनमहसा त्वां च वृन्दावनश्रीर्</p>
<p>अनिशमपि भजेत्त्वत्कृतैः सान्त्वमन्त्रैः ॥</p>
<p>॥९.५८॥</p>
<p>एवं तत्प्रभृतीनां कृत्वासौ विनियोगं</p>
<p>तद्वत्तत्प्रतिरूपाः काश्चित्तत्र विधाय ।</p>
<p>वृन्दामन्वितवृन्दां वन्यापालनकृत्ये</p>
<p>सम्मान्याभरणाद्यैराद्यैष्तामवति स्म ॥</p>
<p>॥९.५९॥</p>
<p>ततश्च वृन्दावनवासिनः स्वकान्</p>
<p>यथायथं तेन कृतप्रसादकान।</p>
<p>मुनीश्वरी स्वाननवर्णमद्भुतं</p>
<p>यातापि शीर्णाखिलवर्णमब्रवीत॥</p>
<p>॥९.६०॥</p>
<p>फुल्ला वल्लीवधूभिर्वितरत रुचितं शाखिसभ्या द्विजेशा</p>
<p>गानं सारङ्गसङ्घैः कुरुत मृगजना गर्वपूर्वं रमध्वम् ।</p>
<p>आभिः श्रीराधयास्मिन्निजगणपतिभिर्जुष्टयाबोधि राष्ट्रं</p>
<p>कृष्णं वृन्दां नयन्त्या शुचिपदविरसौ भाति राजन्वती भूः ॥</p>
<p>॥९.६१॥</p>
<p>आचार्यां पूजयित्वाथ पौर्णमासीमधीश्वरी ।</p>
<p>ग्रहाधिपतिभार्ये च बटुत्रयमपूजयत॥</p>
<p>॥९.६२॥</p>
<p>शैलूषसूतमगधादिकुलाङ्गनाभिस्</p>
<p>तस्मिन्कला निजनिजा कलयाम्बभूवे ।</p>
<p>दत्तावधानमपि तत अमत्र सर्वं</p>
<p>स्वस्वाभिमुख्यरसिकं खलु मेनिरे याः ॥</p>
<p>॥९.६३॥</p>
<p>अमुष्याश्चरित्रस्मृतिप्रावृतानां</p>
<p>महेनामुना शाच्वदुद्घूर्णितानाम् ।</p>
<p>नटीनां तदा लास्यमस्ति स्म नाट्यं</p>
<p>कदाचित्तु नृत्यं च तण्डुप्रणीतम् ॥</p>
<p>॥९.६४॥</p>
<p>स्तोत्रकोलाहलं तस्मिन्नशृणोद्वृषभानुजा ।</p>
<p>यत्स्तोत्रतामगादन्यास्वथ वल्गद्गुणोष्मसु ॥</p>
<p>॥९.६५॥</p>
<p>वृन्दाकाननदेवि सोमसमतां प्राग्व्यज्य कीर्तिश्रिया</p>
<p>पद्माङ्गं मधुसूदनेन रहितं चक्रे यया त्वत्कया ।</p>
<p>चित्रं चित्रमहो महामहिमभिर्ब्रह्माण्डकोटिस्थिता</p>
<p>चन्द्रावल्यपि हन्त शश्वदनया निष्कृष्णलक्ष्मा कृता ॥</p>
<p>॥९.६६॥</p>
<p>कदाचिद्भूभागं दहति घृणिसृष्ट्यैव विफलं</p>
<p>कदाचिद्वा भास्वानवति जलवृष्ट्या मरुमपि ।</p>
<p>प्रतापस्ते राधे युगपदमृतेन स्वकजनान्</p>
<p>सदा सिञ्चत्युच्चैर्ग्लपयति तु तापेन विमुखान॥</p>
<p>॥९.६७॥</p>
<p>दुग्धाम्भोनिधिभावमम्बुधिततिर्ज्योत्स्नीगुणं तामसी</p>
<p>श्वेतद्वीपपदं जगाम सहसा चित्रं तमोभूरपि ।</p>
<p>वृन्दाकाननदेवदेवि यशसांवृन्दाद्भवत्या यतस्</p>
<p>तस्मादेव हरौ सदा कथमहो श्यामारुचिर्वर्धते ॥</p>
<p>॥९.६८॥</p>
<p>श्रीलवृन्दावनेशे जिगीष्वेव तेजस्तव प्राग्</p>
<p>विजित्यैव चन्द्रावलीमन्यतः</p>
<p>साधुसाधारणं मृग्यदक्ष्णोऽपि कोणं सहस्राक्ष</p>
<p>पत्न्यामदत्त्वा विधेरङ्गनाम् ।</p>
<p>सौष्ठवासद्विधिं जानदेतामुमेत्याह्वयाद्यां</p>
<p>दशां स्वाह्वया लम्भयद्गर्वितां</p>
<p>पार्वतीं प्रसृतां च श्रियं स्वाश्रिय सन्त्यजज्</p>
<p>जेजयीत्यङ्गतामेव लीलाकृते ॥</p>
<p>॥९.६९॥</p>
<p>राज्यं कृष्णविलासभू सवयसः कृष्णस्य ताः सुप्रियाः</p>
<p>प्रेयानेष च कृष्ण एवमधिभु त्वं तु त्वमेवासि भोः ।</p>
<p>तर्हि श्रीवृषभानुनन्दिनि मनस्तत्तत्तया चित्रतां</p>
<p>गच्छन्नः कथमीहतां स्तुतिकथां तेनात्र किं कथ्यताम् ॥</p>
<p>॥९.७०॥</p>
<p>एवं विद्यावृन्दचित्रं दधानाः</p>
<p>सभ्यैः सार्धं तत्तदाभ्यां वितीर्णम् ।</p>
<p>चिन्तारत्नं मेनिरे ता न चित्रं</p>
<p>लब्ध्वा स्मेराण्येतयोर्वीक्षितानि ॥</p>
<p>॥९.७१॥</p>
<p>राधिकाथ मधुहन्तुरुद्यता</p>
<p>माधुरीपरिमलेन शीलिते ।</p>
<p>गौरवे सदसि घूर्णदन्तरा</p>
<p>नम्रनेत्रयुगला व्यचिन्तयत॥</p>
<p>॥९.७२॥</p>
<p>गुरुषु यद्बत पश्यसि केशवं</p>
<p>ननु तदेव सुदैवमिति स्मर ।</p>
<p>न कुरु हन्त दुरन्तमनः पुनः</p>
<p>प्रणयकेलिषु तत्र च लालसाम् ॥</p>
<p>॥९.७३॥</p>
<p>इह महसा विलासनिलयेऽमुनातिचेतोहरे</p>
<p>कथमपि लालसै रुषितया मयाद्य लब्धो हरिः ।</p>
<p>यदि गुरुभिः सहैव गमनं भजेदसौ दुर्लभो</p>
<p>बत कथमालितते हृदयाचिषस्तु सोढासि मे ॥</p>
<p>॥९.७४॥</p>
<p>त्वं मानवह्नेरवितां विधाय मां</p>
<p>हरीन्दुना राजपदेऽभिषेच्य च ।</p>
<p>कथंविधे साम्प्रतमालिलिङ्गिषाद्</p>
<p>अवेन तस्याभिदुतां न रक्षसि ॥</p>
<p>॥९.७५॥</p>
<p>इह सहवासिता रहसि वां मधुरेति पृथङ्</p>
<p>मधुरिपुराधिके प्रति रहः प्रतियत्नकृत्योः ।</p>
<p>तदतुलभावमन्त्रिवरयोरनुभावबुधा</p>
<p>विबुधवधूरथो भगवती मुदिताभिदधे ॥</p>
<p>॥९.७६॥</p>
<p>अस्मिन्युष्माभिः सदसि नृपपदे साधु राधाभिषिक्ता</p>
<p>लक्ष्मीः पीयूषैरनिमिषमपि वोऽसिञ्चदस्याश्चिराय ।</p>
<p>सेयं शालीनानिशमपि दधतां सान्द्रमामोदवृन्दं</p>
<p>स्वैरं स्वाराज्ये धृततदुपकृतास्तद्भवत्योऽपि देव्यः ॥</p>
<p>॥९.७७॥</p>
<p>पाणिभिः साक्षतैः कम्प्रतारोचनैर्</p>
<p>लोचनैश्चामृतस्राविभिस्तर्षिभिः ।</p>
<p>देवतायोषितस्तां तदाधीश्वरीं</p>
<p>गद्गदं प्रोचिरे सम्मदादाशिषः ॥</p>
<p>॥९.७८॥</p>
<p>राधे सदा कृष्णवनान्तरुन्मदा</p>
<p>स्वभागधेयं भज कान्तमन्तिके ।</p>
<p>अनैरनासाद्यमिदं सदः सदाप्य्</p>
<p>अस्माद्भजेदुन्मदराधिकप्रथाम् ॥</p>
<p>॥९.७९॥</p>
<p>योगीन्द्रायां विहितविनया यथायथमर्चिता</p>
<p>देव्यः स्वाभिः स्वपदमचलन्हरौ मुहुरीक्षणम् ।</p>
<p>यद्गान्धर्वावपुषि च दधुश्चिरादुपगूहनं</p>
<p>ताभिस्तेनाजनि परिचयः पथोऽप्यथ दुष्करः ॥</p>
<p>॥९.८०॥</p>
<p>अन्ये च केचिद्व्रजयोषितां कृते</p>
<p>सन्देशदम्भात्प्रहिता मुनीशया ।</p>
<p>बभाज राधा भविकाभिषेचनं</p>
<p>मयाविता चेह वसेत्क्षपामिति ॥</p>
<p>॥९.८१॥</p>
<p>हरिमपि सावदद्विहितनित्यविधिरीषदहं</p>
<p>पुनरियमाव्रजामि ननु यावदवतात्तदिमाम् ।</p>
<p>अथ जननीं प्रनन्द्य पुनरेहि यदसौ विधिना</p>
<p>वसति निशामिहांमदवितेति पुनरन्तरधात॥</p>
<p>॥९.८२॥</p>
<p>धेनुवीक्षणाय यामि सोऽहमित्थमेष चाह</p>
<p>तत्प्रयाणमङ्ग वीक्ष्य पश्यति स्म सर्वतश्च ।</p>
<p>पुप्लुवे च राधिकाञ्चि पीठमेव राजलक्ष्म</p>
<p>चित्रमत्र वीक्षितं च मेघविद्युदङ्गधाम ॥</p>
<p>॥९.८३॥</p>
<p>तदनु कलनमनु दिग्वररामा</p>
<p>विलसितविहसितवृन्दमिवाथ ।</p>
<p>समपतदिह सुरधामवधूनां</p>
<p>सजयभणिततति पुष्पजवर्षम् ॥</p>
<p>॥९.८४॥</p>
<p>अधिक्षितिभृदासनं रुचिभरेण तौ दम्पती</p>
<p>पुरोगिरिहरिन्मणिप्रकरचन्द्रलेखारुचः ।</p>
<p>बलादहरतां यथा मकरकेतनः स्वस्थितिं</p>
<p>विहाय सहसावहन्मुहुरबाधनिःसीमताम् ॥</p>
<p>॥९.८५॥</p>
<p>अन्योन्यं त्विट्सदमृतनदीमज्जनाद्वक्त्रसोमा</p>
<p>मोदास्वादाद्रसनृपसभादीक्षितौ क्ÿप्तकामौ ।</p>
<p>राधाकृष्णौ व्रजवनमहाराजसिंहासनस्थौ</p>
<p>तौ रेजाते सपदि कृतया राजसूयश्रियमेव ॥</p>
<p>॥९.८६॥</p>
<p>वृन्दारण्यक्षितिनिजविभुतारक्षिवत्कंसवैरी</p>
<p>सम्भ्रान्तोऽपि श्रवणगचलदृक्कोणबाणैरविध्यत।</p>
<p>विद्धाप्येषा तदुदितविभुता भ्रूधनुर्द्राक्चकर्ष</p>
<p>स्वीयं जातु प्रथयति न जनश्छिद्रमूर्जस्विभावः ॥</p>
<p>॥९.८७॥</p>
<p>दृष्ट्वा काकूत्थस्तुतिभिरपि तां स्वेन चाराध्यमानां</p>
<p>भुग्नामेवास्ये व्यधित बहुधा माधवः साधुभङ्गीः ।</p>
<p>पूर्वं क्ÿप्तश्चेद्भवति विफलो मन्त्रणातन्त्रविद्भिर्</p>
<p>बुद्ध्या साधीयाम्स्त्वरितमपरः साधनीयो ह्युपायः ॥</p>
<p>॥९.८८॥</p>
<p>आरोहस्त्वं किमिति शठ नः सिंहपीठं प्रियाल्याः</p>
<p>सेयं मुग्धा मम नरपतेः पट्टदेवीति सिक्ता ।</p>
<p>इत्थं स्वैरं विवदनमपि प्रेमसंवादरीतिं</p>
<p>संवादः सोऽप्यसमशरतां प्राप यत्तन्न बुध्ये ॥</p>
<p>॥९.८९॥</p>
<p>मृषारोषावेशादथ भगवतीं यान्तीः सखीर्नोत्सवे</p>
<p>भवेदद्य द्वन्द्वं सदृशमिति सा मीमांसिता श्वः पुनः ।</p>
<p>इति स्मेरं वृन्दा विनयविलसद्भङ्गीभृतैर्भङ्गुरैः</p>
<p>करेणाकर्षन्ती कथमपि किल व्याघोटयत्पाटवैः ॥</p>
<p>॥९.९०॥</p>
<p>वृन्दा तद्युग्मलीलातृषितमतिगतीरप्यमूर्वीक्ष्य मिथ्या</p>
<p>द्वन्द्वव्यञ्जिप्रलापाः स्फुटमिदमवदत्तत्र हासं विधातुम् ।</p>
<p>हुङ्कारेणालमस्मद्वनपतिममुकं चास्मदीयाधिराज्ञी</p>
<p>सेयं स्वीयानुभावैः सपदि वशयिता शश्वदस्मादृशं च ॥</p>
<p>॥९.९१॥</p>
<p>तद्वाण्यां धववाचितां पतिपदे नीत्वा सखीः सस्मिता</p>
<p>वामाश्चाभिनिरूप्य फुल्लनयनप्रान्तश्रिया तामपि ।</p>
<p>पश्यन्ती ललितां विलोचनकलां तस्मिन्ददाना प्रिये</p>
<p>भूयः कम्रविलासिनम्रवदना साभूद्विशाखासखी ॥</p>
<p>॥९.९२॥</p>
<p>दृष्ट्वा राधां किमपि कलितास्य प्रसादां मुकुन्दः</p>
<p>किं त्वं कान्ते क्षिपसि तमिमं सुक्षणं स्वक्षणं च ।</p>
<p>एवं प्रोच्य स्वहृदि कलयंस्तत्कराब्जं बलेन</p>
<p>स्मेरोदस्रां स निजभुजयोरन्तरे तां चकार ॥</p>
<p>॥९.९३॥</p>
<p>सव्येनालिङ्ग्य राधामसुररिपुर् असवेय्न तद्बाष्पपूरं</p>
<p>दूरं चक्रे करेण प्रतिमुहुरपि तत्क्लेअदमाशङ्कमानः ।</p>
<p>नाजानादेष यत्तु स्वनयनसलिलस्वेदसम्प्लाविताङ्गी</p>
<p>साधारण्यं तदाधात्पुनरियमभिषेकस्य तस्यापि तत्र ॥</p>
<p>॥९.९४॥</p>
<p>वृन्दारण्ये सुरतरुसभारत्नवेदीमहिष्ठे</p>
<p>पीठे राधा महसि महिता राजलक्ष्म्यादिलक्ष्म्या ।</p>
<p>कृष्णाङ्कस्था न यदुपमिता नैष दोषः कवीनां</p>
<p>किं त्वस्याः श्रीभरमनु समस्याविधातुर्विधातुः ॥</p>
<p>॥९.९५॥</p>
<p>मिथः श्यामं ज्योतिः परिवहदभितो रागावकीर्णं मिथो</p>
<p>मिथः किर्मीरत्वं विरचयदमितालङ्कारलक्ष्म्याङ्गजम् ।</p>
<p>मिथो दृग्भ्यां वर्षत्प्रतिदिशममृतासारं दधानं गुणं</p>
<p>रसानां रूपाणामपि मिथुनमिदं रेजेऽधिराजासनम् ॥</p>
<p>॥९.९६॥</p>
<p>सा तस्याङ्के विपुलपुलकैरुन्मुखत्वं समन्ताल्</p>
<p>लब्धस्याक्ष्णोः प्रमदमदधात्फुल्लरोमालिमूला ।</p>
<p>यस्यामस्यामवयवकुलं नीपभावं प्रपेदे</p>
<p>यस्मिन्नस्मिन्नभजदभितो भृङ्गतामङ्गसङ्घः ॥</p>
<p>॥९.९७॥</p>
<p>स्वेदाश्रूभ्यां द्रवन्ती पुलकशवलनादङ्कुरान्भावयन्ती</p>
<p>स्तम्भं कम्पं च धर्त्री विलयगतमतिश्चित्रवैवर्ण्यवर्णा ।</p>
<p>वृन्दारण्याधिदेवी नवयुगयुगली शश्वदुत्फुल्लदङ्गी</p>
<p>विद्युत्त्वद्विद्युदाभाखिलजनममृतैः सिक्तमुच्चैश्चकार ॥</p>
<p>॥९.९८॥</p>
<p>सौन्दर्याणां शरीरं नवतरुणरुचां मन्दिरं सद्गुणानां</p>
<p>साम्राज्यं संमदानां धनमखिलकलासंसदामादिशास्त्रम् ।</p>
<p>स्मारस्वामोदभाजां सुरतरुकुसुमं स्वाश्रयाणां निधानं</p>
<p>श्रीराधामाधवाख्यं मिथुनमिह वने चारुराज्यं बभाज ॥</p>
<p>॥९.९९॥</p>
<p>सख्यो वीक्ष्याभिरूपं कमपि बत तयो रूपलीलाप्रकाशं</p>
<p>स्थित्वा षष्ठीवदस्मिन्प्रमदसमुदयैर्लब्धसंज्ञा पुनश्च ।</p>
<p>तौ गान्धर्वामुकुन्दौ व्यतिकरजमदान्मोहमुच्चैर्भजन्तौ</p>
<p>नानानर्मादिभङ्गीविरचनकलया चेतयामासुराशु ॥</p>
<p>॥९.१००॥</p>
<p>राधामूरौ निवेश्य स्फुटपुलकयुजा सान्त्वितां कंसहन्त्रा</p>
<p>ताम्बूलं तन्मुखान्तः स्वयमुपहरता तेन संलाल्यमानाम् ।</p>
<p>देवस्त्रीकीर्णपुष्पे जगति च मुदिते सिंहपीठे निविष्टां</p>
<p>ताः फुल्लाः सेवमाना नरपतिविभवैरित्थमुल्लस्य दध्युः ॥</p>
<p>॥९.१०१॥</p>
<p>सखीयं श्रीराधा स्वमहितजलधिं लङ्घयामास साङ्गं</p>
<p>पुनश्चावव्राज व्रजकुलजनिधेः काननीयं प्रदेशम् ।</p>
<p>निजश्रीसम्पद्भिः सपदि च विदधे तौ बलादेव वश्यौ</p>
<p>किमन्यद्वा हंहो हृदय वद सखे त्वन्मनोराज्यमिज्यम् ॥</p>
<p>॥९.१०२॥</p>
<p>इति भणितमखण्डं काव्यखण्डं निदिष्टं</p>
<p>गुरुभिरुचितयेदं मे धिया मेधया च ।</p>
<p>कथयितुमपि किञ्चिन्नाषडक्षीणमीशे</p>
<p>स्फुरति शशिनि वृत्तं यत्परं राजवृत्तम् ॥</p>
<p>॥९.१०३॥</p>
<p>इति रचितमखण्डं काव्यखण्डं रसज्ञैः</p>
<p>कथमपि तनुरंशः स्वद्यते यद्यमुष्य ।</p>
<p>फलति मम तदानीमेष कार्त्स्न्येन यत्नः</p>
<p>सकृदघरिपुलोकालोकितानामिवायुः ॥</p>
<p>॥९.१०४॥</p>
<p>व्रजविपिनमहीक्षित्पीठपृष्ठे प्रियाङ्के</p>
<p>प्रियविनिहितनानाभावमद्धा लिहाना ।</p>
<p>म्हुरिह पुलकाद्याकीर्णमोहं वहन्ती</p>
<p>वितरतु वरलक्ष्मीं राधिकोद्यन्मदश्रीः ॥</p>
<p>॥९.१०५॥</p>
<p>उभयभुवनभव्यं यः सदा मे विधाता</p>
<p>निधिवदपि यदीयं पादपद्मं निषेव्यम् ।</p>
<p>अकृपणकृपया स्वप्रेमदं सर्वदा यस्</p>
<p>तमिह महितरूपं कृष्णदेवं निषेवे ॥</p>
<p>॥९.१०६॥</p>
<p>इति श्रीराधाभिषेकचरिते श्रीमाधवमहोत्सवनाम्नि महाकाव्ये</p>
<p>उनमदराधिको नाम</p>
<p>नवम उल्लासः</p>
<p>॥९॥</p>
<p>समाप्तमपीदं काव्यम्</p>
<p>सप्तसप्तमनौ शाके जीवो वृन्दावने वसन।</p>
<p>स्वमनोरथवन्नव्यं काव्यमेतदपूरयत॥</p>
<p>**********************************************************</p>
<p>]</p>

  </div>
</article>


        

        



    <aside class="card border noPrint" id="section-tree-item-kAvyam_rUpakam_gauDIyam_jIvagosvAmI_shrImAdhavamahotsavam_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/kAvyam/rUpakam/gauDIyam/jIvagosvAmI/shrImAdhavamahotsavam/">श्रीमाधवमहोत्सवम् </a>
            <a data-toggle="collapse" href="#section-tree-item-body-kAvyam_rUpakam_gauDIyam_jIvagosvAmI_shrImAdhavamahotsavam_md" role="button" aria-expanded="false" aria-controls="section-tree-item-body-kAvyam_rUpakam_gauDIyam_jIvagosvAmI_shrImAdhavamahotsavam_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-kAvyam_rUpakam_gauDIyam_jIvagosvAmI_shrImAdhavamahotsavam_md" class="card-body p-0 collapse">
            
            <li>author: श्रीश्रीलजीवगोस्वामिः</li>
            
            <li>books contributor: राष्ट्रियसंस्कृतविश्वविद्यालयः, तिरुपतिः</li>
            
            <li>domain: साहित्यम्</li>
            
            <li>draft: false</li>
            
            <li>iscjklanguage: false</li>
            
            <li>serial no.: Ebharati-2897</li>
            
            <li>source_url: https://www.ebharatisampat.in/read_chapter.php?bookid=NDM1NjkyNDExMTAxODcy</li>
            
            <li>sub-domain: नाटकम्</li>
            
            <li>title: श्रीमाधवमहोत्सवम्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
