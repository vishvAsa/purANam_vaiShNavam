<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | पद्यावली</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/kAvyam/padyam/gauDIya-vaiShNavam/padyAvalI/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/kAvyam/padyam/gauDIya-vaiShNavam/padyAvalI/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/padyAvalI/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="पद्यावली">
  <meta property="og:description" content="पद्यावली
श्री-रूप-गोस्वामि-पादैः समाहृता।
Tहे एदितिओन् उसेद् हेरे wअस् S।K। Dएऽस् च्रितिचल्ल्य् एदितेद् तेxत् फ़िर्स्त् पुब्लिस्हेद् फ़्रोम् थे Uनिवेर्सित्य् ओफ़् Dअच्च, १९३४। Rएप्रिन्तेद्, Kओल्कत- Sअन्स्क्रित् Bओओक् Dएपोत्, २००२।
Aब्ब्रेविअतिओन्स्-
BRK = Bहक्ति-रत्नाकर BRS = Bहक्ति-रसामृत-सिन्धु CC = Cऐतन्य-चरितामृत (Kऋष्णदास) CCMK = Cऐतन्य-चरितामृत-महा-काव्य (Kअर्णपूर) DCP = DKK = Dआन-केलि-कौमुदी DR = Dअश-रूपक HBV = Hअरि-भक्ति-विलास Kऋष्णS = Kऋष्ण-सन्दर्भ KK = Kऋष्ण-कर्णामृत MSN NK = Nआम-कौमुदी RKAD = Rआधा-कृष्णार्चन-दीपिका RSAK = Rअसार्णव-सुधाकर SD = Sआहित्य-दर्पण SKM = Sअद्-उक्ति-कर्णामृत Sम्क् = Sऊक्ति-मुक्तावली Sप्द् = Śआर्ङ्गधर-पद्धति Sर्क् = Sउभाषित-रत्न-कोश ST = Śऋङ्गार-तिलक">
  <meta property="og:locale" content="en_us">
  <meta property="og:type" content="article">
    <meta property="article:section" content="kavyam">

  <meta itemprop="name" content="पद्यावली">
  <meta itemprop="description" content="पद्यावली
श्री-रूप-गोस्वामि-पादैः समाहृता।
Tहे एदितिओन् उसेद् हेरे wअस् S।K। Dएऽस् च्रितिचल्ल्य् एदितेद् तेxत् फ़िर्स्त् पुब्लिस्हेद् फ़्रोम् थे Uनिवेर्सित्य् ओफ़् Dअच्च, १९३४। Rएप्रिन्तेद्, Kओल्कत- Sअन्स्क्रित् Bओओक् Dएपोत्, २००२।
Aब्ब्रेविअतिओन्स्-
BRK = Bहक्ति-रत्नाकर BRS = Bहक्ति-रसामृत-सिन्धु CC = Cऐतन्य-चरितामृत (Kऋष्णदास) CCMK = Cऐतन्य-चरितामृत-महा-काव्य (Kअर्णपूर) DCP = DKK = Dआन-केलि-कौमुदी DR = Dअश-रूपक HBV = Hअरि-भक्ति-विलास Kऋष्णS = Kऋष्ण-सन्दर्भ KK = Kऋष्ण-कर्णामृत MSN NK = Nआम-कौमुदी RKAD = Rआधा-कृष्णार्चन-दीपिका RSAK = Rअसार्णव-सुधाकर SD = Sआहित्य-दर्पण SKM = Sअद्-उक्ति-कर्णामृत Sम्क् = Sऊक्ति-मुक्तावली Sप्द् = Śआर्ङ्गधर-पद्धति Sर्क् = Sउभाषित-रत्न-कोश ST = Śऋङ्गार-तिलक">
  <meta itemprop="wordCount" content="9596">
  <meta name="twitter:card" content="summary">
  <meta name="twitter:title" content="पद्यावली">
  <meta name="twitter:description" content="पद्यावली
श्री-रूप-गोस्वामि-पादैः समाहृता।
Tहे एदितिओन् उसेद् हेरे wअस् S।K। Dएऽस् च्रितिचल्ल्य् एदितेद् तेxत् फ़िर्स्त् पुब्लिस्हेद् फ़्रोम् थे Uनिवेर्सित्य् ओफ़् Dअच्च, १९३४। Rएप्रिन्तेद्, Kओल्कत- Sअन्स्क्रित् Bओओक् Dएपोत्, २००२।
Aब्ब्रेविअतिओन्स्-
BRK = Bहक्ति-रत्नाकर BRS = Bहक्ति-रसामृत-सिन्धु CC = Cऐतन्य-चरितामृत (Kऋष्णदास) CCMK = Cऐतन्य-चरितामृत-महा-काव्य (Kअर्णपूर) DCP = DKK = Dआन-केलि-कौमुदी DR = Dअश-रूपक HBV = Hअरि-भक्ति-विलास Kऋष्णS = Kऋष्ण-सन्दर्भ KK = Kऋष्ण-कर्णामृत MSN NK = Nआम-कौमुदी RKAD = Rआधा-कृष्णार्चन-दीपिका RSAK = Rअसार्णव-सुधाकर SD = Sआहित्य-दर्पण SKM = Sअद्-उक्ति-कर्णामृत Sम्क् = Sऊक्ति-मुक्तावली Sप्द् = Śआर्ङ्गधर-पद्धति Sर्क् = Sउभाषित-रत्न-कोश ST = Śऋङ्गार-तिलक">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/kAvyam\/padyam\/gauDIya-vaiShNavam\/padyAvalI\/".replace(basePath, "/");
  pageVars.pageParams = {};
  pageVars.pageSource = "kAvyam\/padyam\/gauDIya-vaiShNavam\/padyAvalI.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/padyAvalI/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/padyAvalI/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/padyAvalI/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/padyAvalI/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/padyAvalI/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/padyAvalI/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/padyAvalI/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/padyAvalI/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/padyAvalI/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/padyAvalI/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/padyAvalI/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/padyAvalI/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/padyAvalI/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/padyAvalI/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/padyAvalI/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/padyAvalI/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/padyAvalI/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/padyAvalI/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/padyAvalI/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/padyAvalI/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/padyAvalI/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/padyAvalI/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/padyAvalI/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/padyAvalI/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/padyAvalI/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/padyAvalI/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/padyAvalI/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/padyAvalI/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/padyAvalI/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/padyAvalI/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/padyAvalI/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/padyAvalI/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/padyAvalI/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/padyAvalI/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/padyAvalI/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/padyAvalI/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/padyAvalI/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/padyAvalI/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/padyAvalI/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/padyAvalI/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/padyAvalI/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/padyAvalI/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/padyAvalI/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/padyAvalI/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/padyAvalI/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> पद्यावली</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="पद्यावली">पद्यावली</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/kAvyam/padyam/gauDIya-vaiShNavam/padyAvalI.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>पद्यावली</p>
<p><strong>श्री-रूप-गोस्वामि-पादैः समाहृता।</strong></p>
<p>Tहे एदितिओन् उसेद् हेरे wअस् S।K। Dएऽस् च्रितिचल्ल्य् एदितेद् तेxत् फ़िर्स्त् पुब्लिस्हेद् फ़्रोम् थे Uनिवेर्सित्य् ओफ़् Dअच्च, १९३४। Rएप्रिन्तेद्, Kओल्कत- Sअन्स्क्रित् Bओओक् Dएपोत्, २००२।</p>
<p>Aब्ब्रेविअतिओन्स्-</p>
<blockquote>
<p>BRK = Bहक्ति-रत्नाकर
BRS = Bहक्ति-रसामृत-सिन्धु
CC = Cऐतन्य-चरितामृत (Kऋष्णदास)
CCMK = Cऐतन्य-चरितामृत-महा-काव्य (Kअर्णपूर)
DCP =
DKK = Dआन-केलि-कौमुदी
DR = Dअश-रूपक
HBV = Hअरि-भक्ति-विलास
Kऋष्णS = Kऋष्ण-सन्दर्भ
KK = Kऋष्ण-कर्णामृत
MSN
NK = Nआम-कौमुदी
RKAD = Rआधा-कृष्णार्चन-दीपिका
RSAK = Rअसार्णव-सुधाकर
SD = Sआहित्य-दर्पण
SKM = Sअद्-उक्ति-कर्णामृत
Sम्क् = Sऊक्ति-मुक्तावली
Sप्द् = Śआर्ङ्गधर-पद्धति
Sर्क् = Sउभाषित-रत्न-कोश
ST = Śऋङ्गार-तिलक</p></blockquote>
<p>॥ श्रीः ॥</p>
<p>पद्यावली</p>
<p>श्री-श्री-राधा-कृष्णाभ्यां नमः</p>
<p>पद्यावली विरचिता रसिकैर् मुकुन्द-</p>
<p>सम्बन्ध-बन्धुर-पदा प्रमोदोर्मि-सिन्धुः ।</p>
<p>रम्या समस्त-तमसां दमनी क्रमेण</p>
<p>सङ्गृह्यते कृति-कदम्बक-कौतुकाय ॥१॥</p>
<p><strong>ग्रन्थ-प्रारम्भे मङ्गलाचरणम् ।</strong></p>
<p>नमो नलिन-नेत्राय</p>
<p>वेणु-वाद्य-विनोदिने ।</p>
<p>राधाधर-सुधापान-</p>
<p>शालिने वन-मालिने ॥२ ॥</p>
<p>कस्यचित् ॥</p>
<p>भक्ति-प्रह्व-विलोकन-प्रणयिनी नीलोत्पल-स्पर्धिनी</p>
<p>ध्यानालम्बनतां समधि-निरतैर् नीते हित-प्राप्तये ।</p>
<p>लावण्यैक-महा-निधौ रसिकतां राधा-दृशोस् तन्वती</p>
<p>युष्माकं कुरुतां भवार्ति-शमनं नेत्रे तनुर् वा हरेः ॥३॥</p>
<p>श्री-सारङ्गस्य ॥</p>
<p>ये गोवर्धन-मूल-कर्दम-रस-व्यादष्ट-बर्ह-च्छदा</p>
<p>ये वृन्दावन-कुक्षिषु व्रज-वधू-लीलोपधानानि च ।</p>
<p>ये चाभ्यङ्ग-सुगन्धयः कुवलयापीडस्य दानाम्भसा</p>
<p>ते वो मङ्गलम् आदिशन्तु सततं कंस-द्विषो बाहवः ॥४॥</p>
<p>शुभाङ्कस्य ॥(SKM १.५९.३)</p>
<p>सायं व्यावर्तमानखिल-सुरभि-कुलाह्वान-सङ्केत-नामान्य्</p>
<p>अभीरी-वृन्द-चेतो हठ-हरण-कला-सिद्ध-मन्त्राक्षराणि ।</p>
<p>सौभाग्यं वः समन्ताद् दधतु मधु-भिदः केलि-गोपाल-मूर्तेः</p>
<p>सानन्दकृष्ट-वृन्दावन-रसिक-मृग-श्रेणयो वेणु-नादाः ॥५॥</p>
<p>उमापतिधरस्य ॥(SKM १.५७.३)</p>
<p><strong>अथ श्री-कृष्णस्य महिमा ।</strong></p>
<p>अम्भोभिः स्थलतां स्थलं जलधितां धूलीलवः शैलतां</p>
<p>शैली मृत्-कणतां तृणं कुलिशतां वज्रं तृण-क्षीणताम् ।</p>
<p>वह्निः शीतलतां हिमं वहनताम् आयाति यस्येच्छया</p>
<p>लीला-दुर्ललिताद्भुत-व्यसनिनं कृष्णाय तस्मै नमः ॥६॥</p>
<p>कस्यचित् ॥</p>
<p>वात्सल्याद् अभय-प्रदान-समयाद् आर्तार्ति-निर्वापणाद्</p>
<p>औदार्याद् अघ-शोषणाद् अगणित-श्रेयः-पद-प्रापणात् ।</p>
<p>सेव्यः श्री-पतिर् एव सर्व-जगताम् एते यतः साक्षिणः</p>
<p>प्रह्लादश् च विभीषणश् च करिराट् पाञ्चल्य-हल्या ध्रुवः ॥७॥</p>
<p>कस्यचित् ॥</p>
<p><strong>अथ भजन-माहात्म्यम् ।</strong></p>
<p>व्याधस्याचरणं ध्रुवस्य च वयो विद्या गजेन्द्रस्य का</p>
<p>कुब्जायाः किम् उ नाम रूपम् अधिकं किं तत् सुदाम्नो धनम् ।</p>
<p>वंशः को विदुरस्य यादवपतेर् उग्रस्य किं पौरुषं</p>
<p>भक्त्या तुष्यति केवलं न च गुणैर् भक्ति-प्रियो माधवः ॥८ ॥</p>
<p>श्री-दाक्षिणात्यस्य ॥</p>
<p>अनुचितम् उचितं वा कर्म कोऽयं विभागो</p>
<p>भगवति परम् आस्तां भक्ति-योगो द्रढीयान् ।</p>
<p>किरति विष-महीन्द्रः सान्द्र-पीयूषम् इन्दुर्</p>
<p>द्वयम् अपि स महेशो निर्विशेषं बिभर्ति ॥९॥</p>
<p>श्री-विष्णुपुरी-पादानाम् ॥</p>
<p>यदि मधु-मथन त्वद्-अङ्घ्रि-सेवां</p>
<p>हृदि विदधाति जहाति वा विवेकी ।</p>
<p>तद्-अखिलम् अपि दुष्कृतं त्रिलोके</p>
<p>कृतम् अकृतं न कृतं कृतं च सर्वम् ॥१०॥</p>
<p>तेषम् एव ॥</p>
<p>काषायान् न च भोजनादि-नियमान् नो वा वने वासतो</p>
<p>व्याख्यानाद् अथ वा मुनि-व्रत-भराच् चित्तोद्भवः क्षीयते ।</p>
<p>किन्तु स्फीत-कलिन्द-शैल-तनया-तीरेषु विकीडतो</p>
<p>गोविन्दस्य पदारविन्द-भजनारम्भस्य लेशाद् अपि ॥११॥</p>
<p>कस्यचित् ॥</p>
<p>अलम् अलम् इयम् एव प्राणिनां पातकानां</p>
<p>निरसन-विषये या कृष्ण कृष्णेति वाणी ।</p>
<p>यदि भवति मुकुन्दे भक्तिर् आनन्द-सान्द्रा</p>
<p>विलुठति चरणाब्जे मोक्ष-साम्राज्य-लक्ष्मीः ॥१२ ॥</p>
<p>श्री-सर्वज्ञस्य ॥</p>
<p>नानोपचार-कृत-पूजनम् आर्त-बन्धोः</p>
<p>प्रेम्णैव भक्त-हृदयं सुख-विद्रुतं स्यात् ।</p>
<p>यावत् क्षुद् अस्ति जठरे जरठा पिपासा</p>
<p>तावत् सुखाय भवतो ननु भक्ष्य-पेये ॥१३॥</p>
<p>श्री-रामानन्दरायस्य । (CCMK १३.४२; CC २.८.६९)</p>
<p>कृष्ण-भक्ति-रस-भावित-मतिः</p>
<p>क्रियतां यदि कुतोऽपि लभ्यते</p>
<p>तत्र लौल्यम् अपि मूल्यम् एकलं</p>
<p>जन्म-कोटि-सुकृतैर् न लभ्यते ॥१४॥</p>
<p>तस्यैव । (CC २.८.७०)</p>
<p>ज्ञानम् अस्ति तुलितं च तुलायां</p>
<p>प्रेम नैव तुलितं तु तुलायाम् ।</p>
<p>सिद्धिर् एव तुलितात्र तुलायां</p>
<p>कृष्ण-नाम तुलितं न तुलायाम् ॥१५॥</p>
<p>श्री-श्रीधर-स्वामि-पादानाम् ॥</p>
<p><strong>अथ नाम-माहात्म्यम् ।</strong></p>
<p>अंहः संहरद् अखिलं सकृद्</p>
<p>उदयाद् एव सकल-लोकस्य ।</p>
<p>तरणिर् इव तिमिर-जलधिं</p>
<p>जयति जगन्-मङ्गलं हरेर् नाम ॥१६॥</p>
<p>श्री-लक्ष्मीधराणाम् ॥(NK १.२; CC ३.३.१८०)</p>
<p>चतुर्णां वेदानां हृदयम् इदम् आकृष्य हरिणा</p>
<p>चतुर्भिर् यद् वर्णैः स्फुटम् अघटि नारायण-पदम् ।</p>
<p>तद् एतद् गायन्तो वयम् अनिशम् आत्मानम् अधुना</p>
<p>पुनीमो जानीमो न हरि-परितोषाय किम् अपि ॥१७॥</p>
<p>कस्यचित् ॥</p>
<p>योग-श्रुत्य्-उपपत्ति-निर्जन-वन-ध्यानाध्व-सम्भावित-</p>
<p>स्वाराज्यं प्रतिपद्य निर्भयम् अमी मुक्ता भवन्तु द्विजाः ।</p>
<p>अस्माकं तु कदम्ब-कुञ्ज-कुहर-प्रोन्मीलद्-इन्दीवर-</p>
<p>श्रेणी-श्यामल-धाम-नाम जुषतां जन्मास्तु लक्षावधि ॥१८॥</p>
<p>श्री- ईश्वर-पुरी-पादानाम् ॥</p>
<p>कल्याणानां निधानं कलि-मल-मथनं पावनं पावनानां</p>
<p>पाथेयं यन् मुमुक्षोः सपदि परपदप्राप्तये प्रोच्यमानम् ।</p>
<p>विश्राम-स्थानम् एकं कवि-वर-वचसां जीवनं सज्जनानां</p>
<p>बीजं धर्म-द्रुमस्य प्रभवतु भवतां भूतये कृष्ण-नाम ॥१९॥</p>
<p>कस्यचित् ॥</p>
<p>वेपन्ते दुरितानि मोह-महिमा सम्मोहम् आलम्बते</p>
<p>सातङ्कं नख-रजनीं कलयति श्री-चित्रगुप्तः कृती ।</p>
<p>सानन्दं मधुपर्क-सम्भृति-विधौ वेधाः करोत्य् उद्यमं</p>
<p>वक्तुं नाम्नि तवेश्वराभिलषिते ब्रूमः किम् अन्यत् परम् ॥२०॥</p>
<p>कस्यचित् ॥</p>
<p>कः परेत-नगरी-पुरन्दरः</p>
<p>को भवेद् अथ तदीय-किङ्करः ।</p>
<p>कृष्ण-नाम जगद्-एक-मङ्गलं</p>
<p>कण्ठ-पीठम् उररीकरोति चेत् ॥२१॥</p>
<p>श्री- आनन्दाचार्यस्य ।</p>
<p>चेतो-दर्पण-मार्जनं भव-महा-दावाग्नि-निर्वापणं</p>
<p>श्रेयः-कैरव-चन्द्रिका-वितरणं विद्या-वधू-जीवनम् ।</p>
<p>आनन्दाम्बुधि-वर्धनं प्रति-पदं पूर्णामृतास्वादनं</p>
<p>सर्वात्म-स्नपनं परं विजयते श्री-कृष्ण-सङ्कीर्तनम् ॥२२॥</p>
<p>श्री-श्री-भगवतः ॥(CC ३.२०.१२)</p>
<p>ब्रह्माण्डानां कोटि-सङ्ख्याधिकानाम्</p>
<p>ऐश्वर्यं यच् चेतना वा यद् अंशः ।</p>
<p>आविर्भूतं तन्-महः कृष्ण-नाम</p>
<p>तन् मे साध्यं साधनं जीवनं च ॥२३॥</p>
<p>केषाञ्चित् ॥</p>
<p>विष्णोर् नामैव पुंसाः शमलम् अपहरत् पुण्यम् उत्पादयच् च</p>
<p>ब्रह्मादि-स्थान-भोगाद् विरतिम् अथ गुरोः श्री-पद-द्वन्द्व-भक्तिम् ।</p>
<p>Tअत्त्व-ज्ञानं च विष्णोर् इह मृति-जनन-भ्रान्ति-बीजं च दग्ध्वा</p>
<p>सम्पूर्णानन्द-बोधे महति च पुरुषं स्थापयित्वा निवृत्तम् ॥२४॥</p>
<p>श्री-भगवद्-व्यास-पादानाम् ॥</p>
<p>नाम चिन्तामणिः कृष्णश्</p>
<p>चैतन्य-रस-विग्रहः ।</p>
<p>पूर्णः शुद्धो नित्य-मुक्तो</p>
<p>ऽभिन्नत्वान् नाम-नामिनोः ॥२५ ॥</p>
<p>तेषाम् एव ॥(Pअद्मपुराण, CC २.१७.१३३, HBV ११.५०३)</p>
<p>मधुर-मधुरम् एतन् मङ्गलं मङ्गलानां</p>
<p>सकल-निगम-वल्ली-सत्-फलं चित्-स्वरूपम् ।</p>
<p>सकृदपि परिगीतं श्रद्धया हेलया वा</p>
<p>भृगु-वर नर-मात्रं तारयेत् कृष्ण-नाम ॥२६ ॥</p>
<p>तेषाम् एव ॥(HBV ११.४५१; Sकान्दपुराण, Pरभास-खण्डे)</p>
<p>स्वर्गार्थीया व्यवसितिर् असौ दीनयत्य् एव लोकान्</p>
<p>मोक्षापेक्षा जनयति जनं केवलं क्लेशभाजम् ।</p>
<p>योगाभ्यासः परम-विरसस् तादृशैः किं प्रयासैः</p>
<p>सर्वं त्यक्त्वा मम तु रसना कृष्ण कृष्णेति रौतु ॥२७॥</p>
<p>कस्यचित् ॥</p>
<p>सदा सर्वत्रास्ते ननु विमलम् आद्यं तव पदं</p>
<p>तथाप्य् एकं स्तोकं न हि भव-तरोः पत्रम् अभिनत् ।</p>
<p>क्षणं जिह्वाग्र-स्थं तव तु भगवन्-नाम निखिलं</p>
<p>स-मूलं सम्भारं कषति कतरत् सेव्यम् अनयोः ॥२८॥</p>
<p>श्री-श्रीधर-स्वामि-पादानाम् ॥</p>
<p>आकृष्टिः कृत-चेतसां सुमनसाम् उच्चांअनं चांहसाम्</p>
<p>आचण्डालम् अमूक-लोक-सुलभो वश्यश् च मुक्ति-श्रियः ।</p>
<p>नो दीक्षां न च सत्-क्रियां न च पुरश्चर्यां मनाग् ईक्षते</p>
<p>मन्त्रो ऽयं रसना-स्पृग् एव फलति श्री-कृष्ण-नामात्मकः ॥२९॥</p>
<p>श्री-लक्ष्मीधराणाम् ॥(NK १३३; CC २.१५.११०)</p>
<p>विचेयानि विचार्याणि विचिन्त्यानि पुनः पुनः ।</p>
<p>कृपणस्य धनानीव त्वन्-नामानि भवन्तु नः ॥३०॥</p>
<p>श्री-भवानन्दस्य ॥</p>
<p>नाम्नाम् अकारि बहुधा निज-सर्व-शक्तिस्</p>
<p>तत्रार्पिता नियमितः स्मरणे न कालः ।</p>
<p>एतादृशी तव कृपा भगवन् ममापि</p>
<p>दुर्दैवम् ईदृशम् इहाजनि नानुरागः ॥३१॥</p>
<p>श्री-भगवतः । (CC ३.२०.१६)</p>
<p><strong>अथ नामकीर्तनम् ।</strong></p>
<p>तृणाद् अपि सुनीचेन</p>
<p>तरोर् इव सहिष्णुना ।</p>
<p>अमानिना मानदेन</p>
<p>कीर्तनीयः सदा हरिः ॥३२॥ तस्यैव ॥(CC ३.२०.२१)</p>
<p>श्री-रामेति जनार्दनेति जगतां नाथेति नारायणेत्य्</p>
<p>आनन्देति दया-परेति कमला-कान्तेति कृष्णेति च ।</p>
<p>श्री-मन्-नाम-महामृताब्धि-लहरी-कल्लोल-मग्नं मुहुर्</p>
<p>मुह्यन्तं गलद्-अश्रु-नेत्रम् अवशं मां नाथ नित्यं कुरु ॥३३॥</p>
<p>श्री-लक्ष्मीधराणाम् ॥(DCP २)</p>
<p>श्री-कान्त कृष्ण करुणा-मय कञ्जनाभ</p>
<p>कैवल्य-वल्लभ मुकुन्द मुरान्तकेति ।</p>
<p>नामावलीं विमल-मौक्तिक-हार-लक्ष्मी-</p>
<p>लावण्य-वञ्चन-करीं करवाणि कण्ठे ॥३४॥</p>
<p>तेषाम् एव ॥(DCP ३)</p>
<p>कृष्ण राम मुकुन्द वामन वासुदेव जगद्-गुरो</p>
<p>मत्स्य कच्छप नारसिंह वराह राघव पाहि माम् ।</p>
<p>देव-दानव-नारदादि-मुनीन्द्र-वन्द्य दया-निधे</p>
<p>देवकी-सुत देहि मे तव पाद-भक्तिम् अचञ्चलाम् ॥३५॥</p>
<p>कस्यचित् ॥(DCP ४)</p>
<p>हे गोपालक हे कृपा-जल-निधे हे सिन्धु-कन्या-पते</p>
<p>हे कंसान्तक हे गजेन्द्र-करुणा-पारीण हे माधव ।</p>
<p>हे रामानुज हे जगत्-त्रय-गुरो हे पुण्डरीकाक्ष मां</p>
<p>हे गोपीजन-नाथ पालय परं जानामि न त्वां विना ॥३६॥</p>
<p>श्री-वैष्णवस्य ॥(KK २.१०८, DCP ५)</p>
<p>श्री-नारायण पुण्डरीक-नयन श्री-राम सीता-पते</p>
<p>गोविन्दाच्युत नन्द-नन्दन मुकुन्दानन्द दामोदर ।</p>
<p>विष्णो राघव वासुदेव नृ-हरे देवेन्द्र-चूडामणे</p>
<p>संसारार्णव-कर्ण-धारक हरे श्री-कृष्ण तुभ्यं नमः ॥३७॥</p>
<p>तस्यैव ॥</p>
<p>मुकुन्द विष्णो जगदीश शौरे</p>
<p>प्रभो हरे माधव दीन-नाथ ।</p>
<p>अनाथ-नाथाच्युत वासुदेव</p>
<p>भवाब्धि-पारं कुरु माम् अनाथम् ॥*॥</p>
<p>श्री-कृष्ण-देव-शर्मणः ।</p>
<p>भाण्डीरेश शिखण्ड-मण्डन वर श्री-खण्ड-लिप्ताङ्ग हे</p>
<p>वृन्दारर्ण्य-पुरन्दर स्फुरद्-अमन्देन्दीवर-श्यामल ।</p>
<p>कालिन्दी-प्रिय नन्द-नन्दन परानन्दारविन्देक्षण</p>
<p>श्री-गोविन्द मुकुन्द सुन्दर-तनो मां दीनम् आनन्दय ॥३८॥</p>
<p>श्री-गोपाल-भट्टानाम् ॥</p>
<p><strong>श्री-कृष्णकथामाहात्म्यम् ।</strong></p>
<p>श्रुतम् अप्य् औपनिषदं दूरे हरि-कथामृतात् ।</p>
<p>यन् न सन्ति द्रवच्-चित्त-कम्पाश्रु-पुलकादयः ॥३९॥</p>
<p>श्री-भगवद्-व्यास-पादानाम् ॥[Bहक्ति-सन्दर्भ ६९]</p>
<p>नैव दिव्य-सुख-भोगम् अर्थये</p>
<p>नापवर्गम् अपि नाथ कामये ।</p>
<p>यान्तु कर्ण-विवर दिने दिने</p>
<p>कृष्ण-केलि-चरितामृतानि मे ॥४०॥</p>
<p>श्री-कविरत्नस्य ॥</p>
<p>अहो अहोभिर् न कलेर् विदूयते</p>
<p>सुधा-सुधाराम् अधुरं पदे पदे ।</p>
<p>दिने दिने चन्दन-चन्द्र-शीतलं</p>
<p>यशो यशोदा-तनयस्य गीयते ॥४१॥</p>
<p>तस्यैव ॥</p>
<p>नन्द-नन्दन-कैशोर-</p>
<p>लीलामृत-महाम्बुधौ ।</p>
<p>निमग्नानां किम् अस्माकं</p>
<p>निर्वाण-लवणाम्भसा ॥४२॥</p>
<p>श्री-यादवेन्द्र-पुरी-पादानाम् ॥</p>
<p>त्वत्-कथामृत-पाथोधौ</p>
<p>विहरन्तो महा-मुदः ।</p>
<p>कुर्वन्ति कृतिनः केचिच्</p>
<p>चतुर्-वर्गं तृणोपमम् ॥४३॥</p>
<p>श्री-श्रीधर-स्वामि-पादानाम् (Bहावार्थ-दीपिका १०.८७.२१, BRS १.१.४०)</p>
<p>तत्रैव गङ्गा यमुना च तत्र</p>
<p>तत्र गोदावरी तत्र सरस्वती च ।</p>
<p>सर्वाणि तीर्थानि वसन्ति तत्र</p>
<p>यत्राच्युतोदार-कथा-प्रसङ्गः ॥४४॥</p>
<p>कस्यचित् ॥</p>
<p>या भुक्ति-लक्ष्मीर् भुवि कामुकानां</p>
<p>या मुक्ति-लक्ष्मीर् हृदि योग-भाजाम् ।</p>
<p>यानन्द-लक्ष्मी रसिकेन्द्र-मौलेः</p>
<p>सा कापि लीलावतु माधवस्य ॥४५॥</p>
<p>श्री-शङ्करस्य ॥</p>
<p><strong>अथ श्री-कृष्ण-ध्यानम् ।</strong></p>
<p>फुल्लेन्दीवर-कान्तिम् इन्दु-वदनं बर्हावतंस-प्रियं</p>
<p>श्री-वत्साङ्कम् उदार-कौस्तुभ-धरं पीताम्बरं सुन्दरम् ।</p>
<p>गोपीनां नयनोत्पलार्चित-तनुं गो-गोप-सङ्घावृतं</p>
<p>गोविन्दं कल-वेणु-वादन-परं दिव्याङ्ग-भूषं भजे ॥४६ ॥</p>
<p>श्री-शारदाकारस्य ॥[KK ३.८२; Kऋष्णS १०६ (प्४९फ़्न्) अत्त्रिबुतेद् तो Mऋत्यु-सञ्जय-तन्त्र; इबिद्। HBV ३.११४ (सारदा-तिलके च)। Iन् RKAD तो Sवायम्भुवागम।]</p>
<p>अंसालम्बित-वाम-कुण्डल-धरं मन्दोन्नत-भ्रू-लतं</p>
<p>किञ्चित्-कुञ्चित-कोमलाधर-पुटं साचि-प्रसारेक्षणम् ।</p>
<p>आलोलाङ्गुलि-पल्लवैर् मुरलिकाम् आपूरयन्तं मुदा</p>
<p>मुले कल्प-तरोस् त्रिभङ्ग-ललितं ध्यायेज् जगन्-मोहनम् ॥४७॥</p>
<p>कस्यचित् ॥(KK २.१०२)</p>
<p>अधरे विनिहित-वंशं</p>
<p>चम्पक-कुसुमेन कल्पितोत्तंसम् ।</p>
<p>विनतं दधानम् अंसं</p>
<p>वामं सततं नमामि जितकंसम् ॥४८॥</p>
<p>श्री-पुरुषोत्तम-देवस्य ।</p>
<p>व्यत्यस्त-पाद-कमलं ललित-त्रिभङ्गी-</p>
<p>सौभाग्यम् अंस-विरलीकृत-केश-पाशम् ।</p>
<p>पिञ्छावतंसम् उररीकृत-वंश-नालम्</p>
<p>अव्याज-मोहनम् उपैमि कृपा-विशेषम् ॥४९॥</p>
<p>श्री-नारदस्य ।</p>
<p><strong>अथ भक्त-वात्सल्यम् ।</strong></p>
<p>अतन्द्रित-चमू-पति-प्रहित-हस्तम् अस्वीकृत-</p>
<p>प्रणीत-मणि-पादुकं किम् इति विस्मृतान्तः पुरम् ।</p>
<p>अवाहन-परिष्क्रियं पतग-राजम् आरोहतः</p>
<p>करि-प्रवर-बृंहिते भगवतस् त्वरायै नमः ॥५०॥</p>
<p>श्री-दाक्षिणात्यस्य ।</p>
<p><strong>श्री-द्रौपदी-त्राणे तद्-वाक्यम् ।</strong></p>
<p>तमसि रविर् इवोद्यन्-मज्जताम् अप्लवानां</p>
<p>प्लव इव तृषितानां स्वादु-वऋसीव मेघः ।</p>
<p>निधिर् इव निधनानां तीव्र-दुःखामयानां</p>
<p>भिषग् इव कुशलं नो दातुम् आयाति शौरिः ॥५१॥</p>
<p>श्री-व्यास-पादानाम् ।</p>
<p><strong>अथ तद्-भक्तानां माहात्म्यम् ।</strong></p>
<p>प्रह्लाद-नारद-पराशर-पुण्डरीक-</p>
<p>व्यासाम्बरीष-शुक-शौनक-भीष्म-दाल्भ्यान् ।</p>
<p>रुक्माङ्गदोद्धव-विभीषण-फाल्गुनादीन्</p>
<p>पुण्यानिमान् परमभागवतान् नमामि ॥५२॥</p>
<p>श्री-दाक्षिणात्यस्य ॥</p>
<p>श्री-विष्णोः श्रवणे परीक्षिद् अभवद् वैयासकिः कीर्तने</p>
<p>प्रह्लादः स्मरणे तद्-अङ्घ्रि-भजने लक्ष्मीः पृथुः पूजने ।</p>
<p>अक्रूरस् त्व् अभिवन्दने कपि-पतिर् दास्ये ऽथ सख्ये ऽर्जुनः</p>
<p>सर्वस्वात्म-निवेदने बलिर् अभूत् कृष्णाप्तिर् एषां परा ॥५३॥</p>
<p>कस्यचित् ॥(CC २.२२.१३६; BRS १.२.३६५)</p>
<p>तेभ्यो नमोऽस्तु भव-वारिधि-जीर्ण-पङ्क-</p>
<p>संलग्न-मोक्षण-विचक्षण-पादुकेभ्यः ।</p>
<p>कृष्णेति वर्ण-युगल-श्रवणेन येषाम्</p>
<p>आनन्दथुर् भवति नर्तित-रोम-वृन्दः ॥५४॥</p>
<p>औत्कलस्य ॥</p>
<p>हरि-स्मृत्याह्लाद-स्तिमित-मनसो यस्य कृतिनः</p>
<p>स-रोमाञ्चः कायो नयनम् अपि सानन्द-सलिलम् ।</p>
<p>तम् एवाचन्द्रार्कं वह पुरुष-धौरेयम् अवने</p>
<p>किम् अन्यैस् तैर् भारैर् यम-सदन-गत्यागति-परैः ॥५५॥</p>
<p>श्री-सर्वानन्दस्य ।</p>
<p>त्वद्-भक्तः सरितां पतिं चुलुकवत् खद्योतवद् भास्करं</p>
<p>मेरुं पश्यति लोष्ट्रवत् किम् अपरं भूमेः पतिं भृत्यवत् ।</p>
<p>चिन्तारत्न-चयं शिला-शकलवत् कल्प-द्रुमं काष्ठवत्</p>
<p>संसारं तृण-राशिवत् किम् अपरं देहं निजं भारवत् ॥५६॥</p>
<p>श्री-सर्वज्ञस्य ।</p>
<p>मीमांसा-रजसा मलीमस-दृशां तावन् न धीर् ईश्वरे</p>
<p>गर्वोदर्क-कुतर्क-कर्कश-धियां दूरेऽपि वार्ता हरेः ।</p>
<p>जानन्तोऽपि न जानते श्रुति-सुखं श्री-रङ्गि-सङ्गाद् ऋते</p>
<p>सुस्वादुं परिवेषयन्त्य् अपि रसं गुर्वी न दर्वी स्पृशेत् ॥५७॥</p>
<p>श्री-माधव-सरस्वती-पादानाम् ।</p>
<p>ज्ञानावलम्बकाः केचित्</p>
<p>केचित् कर्मावलम्बकाः ।</p>
<p>वयं तु हरि-दासानां</p>
<p>पाद-त्राणावलम्बकाः ॥५८॥</p>
<p>कस्यचित् ।</p>
<p>**अथ भक्तानां दैन्योक्तिः **</p>
<p>नामानि प्रणयेन ते सुकृतिनां तन्वन्ति तुण्डोत्सवं</p>
<p>धामानि प्रथयन्ति हन्त जलदश्यामानि नेत्राञ्जनम् ।</p>
<p>सामानि श्रुतिशुष्कलीं मुरलिकाजातान्यलङ्कुर्वते</p>
<p>कामानिर्वृतचेतसाम् अपि विभो नाशापि नः शोभते ॥५९॥</p>
<p>समाहर्तुः ॥</p>
<p>संसाराम्भसि सम्भृत-भ्रम-भरे गम्भीर-ताप-त्रय-</p>
<p>ग्राहेणाभिगृहीतम् उग्रगतिना क्रोशन्तम् अन्तर्-भयात् ।</p>
<p>दीप्रेणाद्य सुदर्शनेन विबुध-क्लान्ति-च्छिदाकारिणा</p>
<p>चिन्ता-सन्तति-रुद्धम् उद्धर हरे मच्-चित्त-दन्तीश्वरम् ॥६०॥</p>
<p>समाहर्तुः ॥</p>
<p>विवृत-विविध-बाधे भ्रान्ति-वेगाद् अगाधे</p>
<p>बलवति भव-पूरे मज्जतो मे विदूरे ।</p>
<p>अशरण-गण-बन्धो हा कृपा-कौमुदीन्दो</p>
<p>सकृद् अकृत-विलम्बं देहि हस्तावलम्बम् ॥६१॥</p>
<p>समाहर्तुः ।</p>
<p>नृत्यन् वायु-विघूर्णितैः स्व-विटपैर् गायन्न् अलीनां रुतैर्</p>
<p>मुञ्चन्न् अश्रु मरन्द-बिन्दुभिर् अलं रोमाञ्चवान् अङ्कुरैः ।</p>
<p>माकन्दोऽपि मुकुन्द मूर्च्छति तव स्मृत्या तु वृन्दावने</p>
<p>ब्रूहि प्राणसमान चेतसि कथं नामापि नायाति ते ॥६२॥</p>
<p>श्री- ईश्वरपुरी-पादानाम् ।</p>
<p>या द्रौपदी-परित्राणे</p>
<p>या गजेन्द्रस्य मोक्षणे ।</p>
<p>मय्य् आर्ते करुणामूर्ते</p>
<p>सा त्वरा क्व गता हरे ॥६३॥</p>
<p>श्री- औत्कलस्य</p>
<p>दीन-बन्धुर् इति नाम ते स्मरन्</p>
<p>यादवेन्द्र पतितोऽहम् उत्सहे ।</p>
<p>भक्त-वत्सलतया त्वयि श्रुते</p>
<p>मामकं हृदयम् आशु कम्पते ॥६४॥</p>
<p>श्री-जगन्नाथसेनस्य ।</p>
<p>स्तावकास् तव चतुर्मुखादयो</p>
<p>भावकास् तु भगवन् भवादयः ।</p>
<p>सेवकाः शतमुखादयः सुरा</p>
<p>वासुदेव यदि के तदा वयम् ॥६५॥</p>
<p>श्री-धनञ्जयस्य ।</p>
<p>परम-कारुणिको न भवत्-परः</p>
<p>परम-शोच्यतमो न च मत्-परः ।</p>
<p>इति विचिन्त्य हरेः मयि पामरे</p>
<p>यद् उचितं यदुनाथ तद् आचर ॥६६॥</p>
<p>कस्यचित् ।</p>
<p>भवोद्भव-क्लेश-कशा-शताहतः</p>
<p>परिभ्रमन्न् इन्द्रिय-कापथान्तरे ।</p>
<p>नियम्यतां माधव मे मनो-हयस्</p>
<p>त्वद्-अङ्घ्रि-शङ्कौ दृढ-भक्ति-बन्धने ॥६७॥</p>
<p>कस्यचित् ।</p>
<p>न ध्यातोऽसि न कीर्तितोऽसि न मनाग् आराधितोऽसि प्रभो</p>
<p>नो जन्मान्तर-गोचरे तव पदाम्भोजे च भक्तिः कृता ।</p>
<p>तेनाहं बहु-दुःख-भाजनतया प्राप्तो दशाम् ईदृशीं</p>
<p>त्वं कारुण्य-निधे विधेहि करुणां श्री-कृष्ण दीने मयि ॥६८॥</p>
<p>श्री-शङ्करस्य ।</p>
<p>शरणम् असि हरे प्रभो मुरारे</p>
<p>जय मधुसूदन वासुदेव विष्णो</p>
<p>निरवधि-कलुषौघ-कारिणं मां</p>
<p>गति-रहितं जगदीश रक्ष रक्ष ॥६९॥</p>
<p>कस्यचित् ॥</p>
<p>दिनादौ मुरारे निशादौ मुरारे</p>
<p>दिनार्धे मुरारे निशार्धे मुरारे ।</p>
<p>दिनान्ते मुरारे निशान्ते मुरारे</p>
<p>त्वम् एको गतिर् नस् त्वम् एको गतिर् नः ॥७०॥</p>
<p>श्री-दाक्षिणात्यस्य ॥</p>
<p>अयि नन्द-तनुज किङ्करं</p>
<p>पतितं मां विषमे भवाम्बुधौ</p>
<p>कृपया तव पाद-पङ्कज-</p>
<p>स्थित-धूली-सदृशं विचिन्तय ॥७१॥</p>
<p>श्री-भगवतः । (CC ३.२०.३२)</p>
<p>**अथ भक्तानां निष्ठा **</p>
<p>न वयं कवयो न तार्किका</p>
<p>न च वेदान्तनितान्तपारगाः ।</p>
<p>न च वादिनिवारकाः परं</p>
<p>कपटाभीरकिशोरकिङ्कराः ॥७२॥</p>
<p>श्री-सार्वभौम-भट्टाचार्याणाम् ॥</p>
<p>परिवदतु जनो यथा तथा वा</p>
<p>ननु मुखरो न वयं विचारयामः</p>
<p>हरि-रस-मदिरा मदातिमत्ता</p>
<p>भुवि विलुठाम नटाम निर्विशाम ॥७३॥</p>
<p>तेषाम् एव ॥(BRS २.२.१५)</p>
<p>नाहं विप्रो न च नरपतिर् नापि वैश्यो न शूद्रो</p>
<p>नाहं वर्णी न च गृहपतिर् नो वनस्थो यतिर् वा ।</p>
<p>किन्तु प्रोद्यन्-निखिल-परमानन्द-पूर्णामृताब्धेर्</p>
<p>गोपी-भर्तुः पद-कमलयोर् दास-दासानुदासः ॥७४॥</p>
<p>श्री-भगवतः । (CC २.१३.८०)</p>
<p>धन्यानां हृदि भासतां गिरि-वर-प्रत्यग्र-कुञ्जौकसां</p>
<p>सत्यानन्द-रसं विकार-विभव-व्यावृत्तम् अन्तर्-महः ।</p>
<p>अस्माकं किल वल्लवी-रति-रसो वृन्दाटवी-लालसो</p>
<p>गोपः कोऽपि महेन्द्र-नील-रुचिरश् चित्ते मुहुः क्रीडतु ॥७५॥</p>
<p>श्री- ईश्वर-पुरी-पादानाम् ।</p>
<p>रसं प्रशंसन्तु कविता-निष्ठा</p>
<p>ब्रह्मामृतं वेद-शिरो-निविष्ठाः ।</p>
<p>वयं तु गुञ्जा-कलितावतंसं</p>
<p>गृहीत-वंशं कम् अपि श्रयामः ॥७६॥</p>
<p>श्री-यादवेन्द्र-पुरी-पादानाम् ॥</p>
<p>ध्यानातीतं किम् अपि परमं ये तु जानन्ति तत्त्वं</p>
<p>तेषाम् आस्तां हृदय-कुहरे शुद्ध-चिन्-मात्र आत्मा ।</p>
<p>अस्माकं तु प्रकृति-मधुरः स्मेर-वक्त्रारविन्दो</p>
<p>मेघ-श्यामः कनक-परिधिः पङ्कजाक्षोऽयम् आत्मा ॥७७॥</p>
<p>श्री-कवि-रत्नस्य ॥(BRS ३.२.२८)</p>
<p>जातु प्रार्थयते न पार्थिव-पदं नेन्द्रे पदे मोदते</p>
<p>सन्धत्ते न च योग-सिद्धिषु धियं मोक्षं च नाकाङ्क्षति ।</p>
<p>कालिन्दी-वन-सीमनि स्थिर-तडिन्-मेघ-दूतौ केवलं</p>
<p>शुद्धे ब्रह्मणि वल्लवी-भुज-लता-बद्धे मनो धावति ॥७८॥</p>
<p>तस्यैव ॥</p>
<p>सन्ध्या-वन्दन भद्रम् अस्तु भवतो भोः स्नान तुभ्यं नमो</p>
<p>भो देवाः पितरश् च तर्पण-विधौ नाहं क्षमः क्षम्यताम् ।</p>
<p>यत्र क्वापि निषद्य यादव-कुलोत्तमस्य कंस-द्विषः</p>
<p>स्मारं स्मारम् अघं हरामि तद् अलं मन्ये किम् अन्येन मे ॥७९॥</p>
<p>श्री-माधवेन्द्र-पुरी-पादानाम् ॥</p>
<p>देवकी-तनय-सेवकीभवन्</p>
<p>यो भवानि स भवानि किं ततः ।</p>
<p>उत्पथे क्वचन सत्पथेऽपि वा</p>
<p>मानसं व्रजतु दैव-देशितं ॥८०॥</p>
<p>कस्यचित् ॥</p>
<p>मुग्धं मां निगदन्तु नीति-निपुणा भ्रान्तं मुहुर् वैदिकाः <br>
मन्दं बान्धव-सञ्चया जड-धियं मुक्तादराः सोदराः । <br>
उन्मत्तं धनिनो विवेक-चतुराः कामं महा-दाम्भिकं <br>
मोक्तुं न क्षमते मनाग् अपि मनो गोविन्द-पाद-स्पृहाम् ॥८१॥</p>
<p>श्री-माधवस्य ॥</p>
<p>श्यामम् एव परं रूपं</p>
<p>पुरी मधु-पुरी वरा ।</p>
<p>वयः कैशोरकं ध्येयम्</p>
<p>आद्य एव परो रसः ॥८२॥</p>
<p>रघुपत्य्-उपाध्यायस्य । (CC २.१९.१०६)</p>
<p>पुरतः स्फुरतु विमुक्तिश्</p>
<p>चिरम् इह राज्यं करोतु वैराज्यम् ।</p>
<p>पशुपाल-बालक-पतेः</p>
<p>सेवाम् एवाभिवाञ्छामि ॥८३॥</p>
<p>श्री-सुरोत्तमाचार्यस्य ॥</p>
<p>क्षौणी-पतित्वम् अथवैकम् अकिञ्चनत्वं</p>
<p>नित्यं ददासि बहु-मानम् अथापमानम् ।</p>
<p>वैकुण्ठ-वासम् अथवा नरके निवासं</p>
<p>हा वासुदेव मम नास्ति गतिस् त्वद्-अन्या ॥८४॥</p>
<p>श्री-गर्भकवीन्द्रस्य ॥</p>
<p>दिशतु स्वाराज्यं वा</p>
<p>वितरतु ताप-त्रयं वापि ।</p>
<p>सुखितं दुःखितम् अपि मां</p>
<p>न विमुञ्चतु केशवः ॥८५ ॥</p>
<p>श्री-कविराज-मिश्रस्य ॥</p>
<p><strong>अथ भक्तानां सोत्कण्ठा-प्रार्थना ।</strong></p>
<p>नन्दनन्दन-पदारविन्दयोः</p>
<p>स्यन्दमान-मकरन्द-बिन्दवः ।</p>
<p>सिन्धवः परम-सौख्य-सम्पदां</p>
<p>नन्दयन्तु हृदयं ममानिशम् ॥८६॥</p>
<p>श्री-कराचार्याणाम् ।</p>
<p>इह वत्सान् समचारयद्</p>
<p>इह नः स्वामी जगौ वंशीम् ।</p>
<p>इति सास्रं गदतो मे</p>
<p>यमुना-तीरे दिनं यायात् ॥८७॥</p>
<p>श्री-रघुपत्य्-उपाध्यायस्य ।</p>
<p>अनुशीलन-कुञ्ज-वाटिकायां</p>
<p>जघनालम्बित-पीत-शाटिकायाम् ।</p>
<p>मुरली-कल-कूजिते रतायां</p>
<p>मम चेतोऽस्तु कदम्ब-देवतायाम् ॥८८॥</p>
<p>श्री-गोविन्दस्य ।</p>
<p>आरक्त-दीर्घ-नयनो नयनाभिरामः</p>
<p>कन्दर्प-कोटि-ललितं वपुर् आदधानः ।</p>
<p>भूयात् स मेऽद्य हृदयाम्बुरुहाधिवर्ती</p>
<p>वृन्दाटवी-नगर-नागर-चक्रवर्ती ॥८९॥</p>
<p>श्री-भवानन्दस्य ।</p>
<p>लावण्यामृत-वन्या</p>
<p>मधुरिम-लहरी-परीपाकः ।</p>
<p>कारुण्यानां हृदयं</p>
<p>कपट-किशोरः परिस्फुरतु ॥९०॥</p>
<p>श्री-सार्वभौम-भट्टाचार्याणाम् ।</p>
<p>भवन्तु तत्र जन्मानि</p>
<p>यत्र ते मुरलीकलः ।</p>
<p>कर्णपेयस्त्वम् आयाति</p>
<p>किं मे निर्वाणवार्तया ॥९१॥</p>
<p>तेषम् एव ।</p>
<p>आस्वाद्यं प्रमदारद-च्छदम् इव श्रव्यं नवं जल्पितं</p>
<p>बालाया इव दृश्यम् उत्तम-वधू-लावण्य-लक्ष्मीर् इव ।</p>
<p>प्रोद्घोष्यं चिर-विप्रयुक्त-वनिता-सन्देश-वाणीव मे</p>
<p>नैवेद्यं चरितं च रूपम् अनिशं श्री-कृष्ण नामास्तु मे ॥९२॥</p>
<p>केषाञ्चित् ।</p>
<p>नयनं गलद्-अश्रु-धारया</p>
<p>वदनं गद्गद-रुद्धया गिरा ।</p>
<p>पुलकैर् निचितं वपुः कदा</p>
<p>तव नाम-ग्रहणे भविष्यति ॥९३॥</p>
<p>श्री-भगवतः । (CC ३.२०.३६)</p>
<p>न धनं न जनं न सुन्दरीं</p>
<p>कवितां वा जगद्-ईश कामये</p>
<p>मम जन्मनि जन्मनीश्वरे</p>
<p>भवताद् भक्तिर् अहैतुकी त्वयि ॥९४॥</p>
<p>तस्यैव । (CC ३.२०.२९)</p>
<p>गोवर्धन-प्रस्थ-नवाम्बुवाहः</p>
<p>कलिन्द-कन्या-नव-नील-पद्मम् ।</p>
<p>वृन्दावनोदार-तमाल-शाखी</p>
<p>ताप-त्रयस्याभिनवं करोतु ॥९५॥</p>
<p>श्री-गौडीयस्य ।</p>
<p>अनङ्ग-रस-चातुरी-चपल-चारु-नेत्राञ्चलश्</p>
<p>चलन्-मकर-कुण्डल-स्फुरित-कान्ति-गण्ड-स्थलः ।</p>
<p>व्रजोल्लसित-नागरी-निकर-रास-लास्योत्सुकः</p>
<p>स मे सपदि मानसे स्फुरतु कोऽपि गोपालकः ॥९६॥</p>
<p>श्री-माधवेन्द्र-पुरी-पादानाम् ।</p>
<p><strong>अथ भक्तानाम् उत्कण्ठा ।</strong></p>
<p>श्रुतयः पलालकल्पाः</p>
<p>किम् इह वयं साम्प्रतं चिनुमः ।</p>
<p>आह्रियत पुरैव नयनैर्</p>
<p>आभीरीभिः परं ब्रह्म ॥९७॥</p>
<p>श्री-रघुपत्युपाध्ययस्य ॥</p>
<p>कं प्रति कथयितुम् ईशे</p>
<p>सम्प्रति को वा प्रतीतिम् आयातु</p>
<p>गो-पति-तनया-कुञ्जे</p>
<p>गोप-वध्ãंई-विंअं ब्रह्म ॥९८॥</p>
<p>तस्यैव ॥(CC २.१९.९८)</p>
<p>ज्ञातं काण-भुजं मतं परिचितैवान्वीक्षिकी शिक्षिता</p>
<p>मीमांसा विदितैव साङ्ख्य-सरणिर् योगे वितीर्णा मतिः ।</p>
<p>वेदान्तां परिशीलिताः सरभसं किं तु स्फुरन्-माधुरी-</p>
<p>धारा काचन नन्दसूनु-मुरली मच्-चित्तम् आकर्षति ॥९९॥</p>
<p>श्री-सार्वभौम-भट्टाचार्याणाम् ।</p>
<p>अमरी-मुख-सीधु-माधुरीणां</p>
<p>लहरी काचन चातुरी कलानाम् ।</p>
<p>तरलीकुरुते मनो मदीयं</p>
<p>मुरली-नाद-परम्परा मुरारेः ॥१००॥</p>
<p>तेषाम् एव ।</p>
<p>अपहरति मनो मे कोऽप्य् अयं कृष्ण-चौरः</p>
<p>प्रणत-दुरित-चोरः पूतना-प्राण-चौरः ।</p>
<p>वलय-वसन-चौरो बाल-गोपी-जनानां</p>
<p>नयन-हृदय-चौरः पश्यताम् सज्जनानाम् ॥१०१॥</p>
<p>कस्यचित् ।</p>
<p>अलं त्रि-दिव-वार्तया किम् इति सार्वभौम-श्रिया</p>
<p>विदूरतर-वर्तिनी भवतु मोक्ष-लक्ष्मीर् अपि ।</p>
<p>कलिन्द-गिरि-नन्दिनी-तट-निकुञ्ज-पुञ्जोदरे</p>
<p>मनो हरति केवलं नव-तमाल-नीलं महः ॥१०२॥</p>
<p>श्री-हरि-दासस्य ।</p>
<p>अवलोकितमनुमोदितम्</p>
<p>आलिङ्गितम् अङ्गनाभिर् अनुरागैः ।</p>
<p>अधिवृन्दावन-कुञ्जं</p>
<p>मरकत-पुञ्जं नमस्यामः ॥१०३॥</p>
<p>श्री-सर्व-विद्या-विनोदानाम् ।</p>
<p>कदा द्रक्ष्यामि नन्दस्य</p>
<p>बालकं नीप-मालकम् ।</p>
<p>पालकं सर्व-सत्त्वानां</p>
<p>लसत्-तिलक-भालकम् ॥१०४॥</p>
<p>श्री-माधवेन्द्र-पुरी-पादानाम् ।</p>
<p>कदा वृन्दारण्ये मिहिर-दुहितुः सङ्ग-माहिते</p>
<p>मुहुर् भ्रामं भ्रामं चरित-लहरीं गोकुल-पतेः ।</p>
<p>लपन्न् उच्चैर् उच्चैर् नयन-पयसां वेणिभिर् अहं</p>
<p>करिष्ये सोत्कण्ठं निविडम् उपसेकं विटपिनाम् ॥१०५॥</p>
<p>समाहर्तुः ।</p>
<p>दुरारोहे लक्ष्मीवति भगवतीनाम् अपि पदं</p>
<p>दधाना धम्मिल्ले नटति कठिने योपनिषदाम् ।</p>
<p>रुतिर् वंशी-जन्मा धृत-मधुरिमा सा मधुरिपोर्</p>
<p>अकस्माद् अस्माकं श्रुति-शिखरम् आरोक्ष्यति ॥१०६॥</p>
<p>समाहर्तुः ।</p>
<p>उत्फुल्लता-पिञ्छ-मनोरम-श्री-र्</p>
<p>मातुः स्तन-न्यस्त-मुखारविन्दः ।</p>
<p>सञ्चालयन् पाद-सरोरुहाग्रं</p>
<p>कृष्णः कदा यास्यति दृक्-पथं मे ॥१०७॥</p>
<p>कस्यचित् ।</p>
<p><strong>अथ मोक्षानादरः ।</strong></p>
<p>भक्तिः सेवा भगवतो</p>
<p>मुक्तिस् तत्-पद-लङ्घनम् ।</p>
<p>को मूढो दासतां प्राप्य</p>
<p>प्राभवं पदमिच्छति ॥११०॥</p>
<p>श्री-शिव-मौनिनाम् ।</p>
<p>भव-बन्ध-च्छिदे तस्यै</p>
<p>स्पृहयामि न मुक्तये ।</p>
<p>भवान् प्रभुर् अहं दास</p>
<p>इति यत्र विलुप्यते ॥१११॥</p>
<p>श्री-हनुमतः ।</p>
<p>हन्त चित्रीयते मित्र</p>
<p>स्मृत्वा तान् मम मानसम् ।</p>
<p>विवेकित्नोऽपि ये कुर्युस्</p>
<p>तृष्णाम् आत्यन्तिके लये ॥११२॥</p>
<p>केषाञ्चित् ।</p>
<p>का त्वं मुक्तिर् उपागतास्मि भवती कस्माद् अकस्माद् इह</p>
<p>श्री-कृष्ण-स्मरणेन देव भवती दासी-पदं प्रापिता ।</p>
<p>दूरे तिष्ठ मनाग् अनागसि कथ कुर्याद् अनार्यं मयि</p>
<p>त्वद्-गन्धान् निज-नाम-चन्दन-रसालेपस्य लोपो भवेत् ॥११३॥</p>
<p>कस्यचित् ।</p>
<p><strong>अथ श्री-भगवद्-धर्म-तत्त्वम् ।</strong></p>
<p>अर्च्ये विष्णौ शिला-धीर् गुरुषु नर-मतिर् वैष्णवे जाति-बुद्धिर्</p>
<p>विष्णोर् वा वैष्णवानां कलि-मल-मथने पाद-तीर्थे ऽम्बु-बुद्धिः ।</p>
<p>श्री-विष्णोर् नाम्नि मन्त्रे सकल-कलुष-हे शब्द-सामान्य-बुद्धिर्</p>
<p>विष्णौ सर्वेश्वरेशे तद्-इतर-सम-धीर् यस्य वा नारकी सः ॥११४॥</p>
<p>श्री-दाक्षिणात्यस्य ॥</p>
<p>हत्यां हन्ति यद्-अङ्घ्रि-सङ्ग-तुलसी स्तेयं च तोयं पदोर्</p>
<p>नैवेद्यं बहु-मद्य-पान-दुरितं गुर्व्-अङ्गना-सङ्गजम् ।</p>
<p>श्री-शाधिन-मतिः स्थितिर् हरि-जनैस् तत्-सङ्गजं किल्बिषं</p>
<p>शालाग्राम-शिला-नृसिंह-महिमा कोऽप्य् एष लोकोत्तरः ॥११५॥</p>
<p>श्री-आगमस्य । (HBV ५.४४६)</p>
<p><strong>अथ नैवेद्यार्पणे विज्ञप्तिः ।</strong></p>
<p>द्विज-स्त्रीणां भक्ते मृदुनि विदुरान्ने व्रज-गवां</p>
<p>दधिक्षेरे सख्युः स्फुट-चिपिट-मृष्टौ मुररिपो ।</p>
<p>यशोदायाः स्तन्ये व्रज-युवति-दत्ते मधुनि ते</p>
<p>यथासीद् आमोदस् तम् इमम् उपहारेऽपि कुरुताम् ॥११६॥</p>
<p>श्री-रामानुजस्य ।</p>
<p>या प्रीतिर् विदुरार्पिते मुररिपो कुन्त्य्-अर्पिते यादृशी</p>
<p>या गोवर्धन-मूर्ध्नि या च पृथुके स्तने यशोदार्पिते ।</p>
<p>भारद्वाज-समर्पिते शबरिका-दत्तेऽधरे योषितां</p>
<p>या वा ते मुनि-भामिनी-विनिहितेऽन्नेऽत्रापि ताम् अर्पये ॥११७॥</p>
<p>कस्यचित् ।</p>
<p>क्षीरे श्यामलयार्पिते कमलया विश्राणिते फाणिते</p>
<p>दत्ते लड्डूनि भद्रया मधुरसे सोभाभया लम्भिते ।</p>
<p>तुष्टिर्या भवतस् ततः शतगुणां राधा-निदेशान् मया</p>
<p>नस्तेऽस्मिन् पुरतस् त्वम् अर्पय हरे रम्योपहारे रतिम् ॥११८॥</p>
<p>समाहर्तुः ॥</p>
<p><strong>अथ श्री-मथुरा-महिमा ।</strong></p>
<p>हे मातुर् मथुरे त्वम् एव नियतं धन्यासि भूमी-तले</p>
<p>निर्व्याजं नतयः शतं सविधयस् तुभ्यं सदा सन्तु नः ।</p>
<p>हित्वा हन्त नितान्तम् अद्भुत-गुणं वैकुण्ठम् उत्कण्ठया</p>
<p>त्वय्य् अम्भोज-विलोचनः स भगवान् येनावतीर्णो हरिः ॥११९॥</p>
<p>कस्यचित् ।</p>
<p>अत्रासीत् किल नन्द-सद्म शकटस्यात्राभवद् भञ्जनं</p>
<p>बन्ध-च्छेद-करोऽपि दामभिर् अभूद् बद्धोऽत्र दामोदरः ।</p>
<p>इत्थं मथुरा-वृद्ध-वक्त्र-विगलत्-पीयूष-धारां पिबन्</p>
<p>नान्दाश्रु-धरः कदा मधु-पुरीं धन्यश् चरिष्याम्य् अहम् ॥१२०॥</p>
<p>श्री-कवि-शेखरस्य । (BRS १.३.४०)</p>
<p>यत्राखिलादि-गुरुर् अम्बुज-सम्भवोऽपि</p>
<p>स्तम्बात्मना जनुर् अनुस्पृहयाम्बभूव ।</p>
<p>चक्रध्वजाङ्कुश-लसत्-पद-राजि-रम्या</p>
<p>सा राजतेऽद्य मथुरा हरि-राज-धानी ॥१२१॥</p>
<p>कस्यचित् ॥</p>
<p>बीजं मुक्ति-तरोर् अनर्थ-पटली-निस्तारकं तारकं</p>
<p>धाम प्रेम-रसस्य वाञ्छित-धुरा-सम्पारकं पारकम् ।</p>
<p>एतद् यत्र निवासिनाम् उदयते चिच्-छक्ति-वृत्ति-द्वयं</p>
<p>मथ्नातु व्यसनानि माथुर-पुरी सा वः श्रियं च क्रियात् ॥१२२॥</p>
<p>समाहर्तुः ॥</p>
<p>वितरति मुर-मर्दनः प्रभुस्ते</p>
<p>न हि भजमान-जनाय यं कदापि ।</p>
<p>वितरसि बत भक्ति-योगम् एतं</p>
<p>तव मथुरे महिमा गिराम् अभूमिः ॥१२३॥</p>
<p>तस्यैव ॥</p>
<p>श्रवणे मथुरा नयने मथुरा</p>
<p>वदने मथुरा हृदये मथुरा ।</p>
<p>पुरतो मथुरा परतो मथुरा</p>
<p>मधुरा मधुरा मथुरा मथुरा ॥१२४॥</p>
<p>श्री-गोविन्द-मिश्राणाम् ।</p>
<p><strong>अथ श्री-वृन्दाटवी-वन्दनम् ।</strong></p>
<p>त्वं भज हिरण्यगर्भं</p>
<p>त्वम् अपि हरं त्वं च तत्-परं ब्रह्म ।</p>
<p>विनिहित-कृष्णानन्दाम्</p>
<p>अहं तु वृन्दाटवीं वन्दे ॥१२५॥</p>
<p>कस्यचित् ।</p>
<p><strong>अथ श्री-नन्द</strong>-<strong>प्रणामः ।</strong></p>
<p>श्रुतिम् अपरे स्मृतिम् इतरे</p>
<p>भारतम् अन्ये भजन्तु भव-भीताः</p>
<p>अहम् इह नन्दं वन्दे</p>
<p>यस्यालिन्दे परं ब्रह्म ॥१२६॥</p>
<p>रघुपत्युपाध्यायस्य । (CC २.१९.९६)</p>
<p>बन्धूकारुण-वसनं</p>
<p>सुन्दर-कूर्चं मुकुन्द-हृत-नयनम् ।</p>
<p>नन्दं तुन्दिल-वपुषं</p>
<p>चन्दन-गौर-त्विषं वन्दे ॥१२७॥</p>
<p>समाहर्तुः ।</p>
<p><strong>अथ श्री-यशोदावन्दनम् ।</strong></p>
<p>अङ्कग-पङ्कज-नाभां</p>
<p>नव-घनाभां विचित्र-रुचि-सिचयाम् ।</p>
<p>विरचित-जगत्-प्रमोदां</p>
<p>मुहुर् यशोदां नमस्यामि ॥१२८॥</p>
<p>समाहर्तुः ।</p>
<p><strong>अथ श्री-कृष्णशैशवम् ।</strong></p>
<p>अतिलोहित-कर-चरणं</p>
<p>मञ्जुल-गोरोचना-तिलकम् ।</p>
<p>हठ-परिवर्तित-शकटं</p>
<p>मुररिपुम् उत्तान-शायिनं वन्दे ॥१२९॥</p>
<p>कस्यचित् ।</p>
<p>अर्धोन्मीलित-लोचनस्य पिबतः पर्याप्तम् एकं स्तनं</p>
<p>सद्यः प्रस्तुत-दुग्ध-दिग्धम् अपरं हस्तेन सम्मार्जतः ।</p>
<p>मात्रा चाङ्गुलि-लासितस्य वदने स्मेरायमाने मुहुर्</p>
<p>विष्णोः क्षीर-कणोरु-धाम-धवला दन्त-द्युतिः पातु वः ॥१३०॥</p>
<p>श्री-मङ्गलस्य । (BRK ५.१७३६)</p>
<p>गोपेश्वरी-वदन-फूत्-कृति-लोल-नेत्रं</p>
<p>जानु-द्वयेन धरणीम् अनु सञ्चरन्तम् ।</p>
<p>कञ्चिन् नव-स्मित-सुधा-मधुराधराभं</p>
<p>बालं तमाल-दल-नीलम् अहं भजामि ॥१३१॥</p>
<p>श्री-रघुनाथ-दासस्य । (BRK ५.१७३८)</p>
<p>क्वाननं क्व नयनं क्व नासिका</p>
<p>क्व श्रुतिः क्व शिखेति देशितः ।</p>
<p>तत्र तत्र निहिताङ्गुली-दलो</p>
<p>वल्लवी-कुलम् अनन्दयत् प्रभुः ॥१३२॥</p>
<p>कवि-सार्वभौमस्य ॥(BRK ५.१७४०)</p>
<p>इदानीम् अङ्गम् अक्षालि</p>
<p>रचितं चानुलेपनम् ।</p>
<p>इदानीम् एव ते कृष्ण</p>
<p>धूलि-धूसरितं वपुः ॥१३३॥</p>
<p>सार्वभौम-भट्टाचार्याणाम् । (BRK ५.१७४२)</p>
<p>पञ्च-वर्षम् अतिलोलम् अङ्गने</p>
<p>धावमानम् अलकाकुलेक्षणम् ।</p>
<p>किञ्किणी-वलय-हार-नूपुरं</p>
<p>रञ्जितं नमत नन्द-नन्दनम् ॥१३४॥</p>
<p>आगमस्य । (BRK ५.१७४९)</p>
<p><strong>अथ शैशवे तारुण्यम्</strong></p>
<p>अधर-मधुरे कण्ठं कण्ठे सचाटु दृशौ दृशोर्</p>
<p>अलिकम् अलिके कृत्वा गोपीजनेन स-सम्भ्रमम् ।</p>
<p>शिशुर् इति रुदन् कृष्णो वक्षः-स्थले निहितश् चिरान्</p>
<p>निभृत-पुलकः स्मेरः पायात् स्मरालस-विग्रहः ॥१३५॥</p>
<p>दिवाकरस्य । (SKM १.५१.४; BRK ५.१७५१)</p>
<p>ब्रूमस् त्वच्-चरितं तवाधिजननि च्छद्मातिबाल्याकृते</p>
<p>त्वं यादृग् गिरि-कन्दरेषु नयनानन्दः कुरङ्गी-दृशाम् ।</p>
<p>इत्य् उक्तः परिलेहन-च्छलतया न्यस्ताङ्गुलिः स्वानने</p>
<p>गोपीभिः पुरतः पुनातु जगतीम् उत्तान-सुप्तो हरिः ॥१३६॥</p>
<p>वनमालिनः ॥(SKM १.५१.५)</p>
<p>वनमालिनि पितुर् अङ्के</p>
<p>रचयति बाल्योचितं चरितम् ।</p>
<p>नवनव-गोप-वधूटी-</p>
<p>स्मित-परिपाटी परिस्फुरति ॥१३७॥</p>
<p>श्री-मुकुन्द-भट्टाचार्यस्य । (BRK ५.१७५२)</p>
<p>नीतं नवनवनीतं कियद्</p>
<p>इति कृष्णो यशोदया पृष्टः ।</p>
<p>इयद् इति गुरु-जन-सविधे</p>
<p>विधृत-धनिष्ठा-पयोधरः ॥१३८॥</p>
<p>कस्यचित् ॥(राङ्गस्य) (BRK ५.१७५३)</p>
<p>क्व यासि ननु चौरिके प्रमुषितं स्फुटं दृश्यते</p>
<p>द्वितीयम् इह मामकं वहसि कञ्चुके कन्दुकम् ।</p>
<p>त्यजेति नव-गोपिका-कुच-युगं निमथ्नन् बलाल्</p>
<p>लसत्-पुलक-मण्डलो जयति गोकुले केशवः ॥१३९॥</p>
<p>दीपकस्य ॥(Sप्द् ७४, Sम्व्; BRK ५.१७५४)</p>
<p><strong>अथ गव्य-हरणम्</strong></p>
<p>दूर-दृष्ट-नव-नीत-भाजनं</p>
<p>जानु-चङ्क्रमण-जात-सम्भ्रमम् ।</p>
<p>मातृ-भीति-परिवर्तिताननं</p>
<p>केशवं किम् अपि शैशवं भजे ॥१४०॥</p>
<p>कस्यचित् ॥(BRK ५.१७५६)</p>
<p>सम्मुष्णन् नवनीतम् अन्तिक-मणि-स्तम्भे स्व-बिम्बोद्गमं</p>
<p>दृष्ट्वा मुग्धतया कुमारम् अपरं सञ्चिन्तयन् शङ्कया ।</p>
<p>मन्-मित्रं हि भवान् मयात्र भवतो भागः समः कल्पितो</p>
<p>मा मां सूचय सूचयेत्य् अनुनयन् बालो हरिः पातु वः ॥१४१॥</p>
<p>केषाञ्चित् ॥</p>
<p>दधिमथननिनादैस्त्यक्तनिद्रः प्रभाते</p>
<p>निभृतपदमगारं वल्लवीनां प्रविष्टः ।</p>
<p>मुखकमलसमीरैराशु निर्वाप्य दीपान्</p>
<p>कवलितनवनीतः पातु मां बालकृष्णः ॥१४२ ॥</p>
<p>कस्यचित् ॥</p>
<p>सव्ये पाणौ नियमित-रवं किञ्किणी-दाम धृत्वा</p>
<p>कुब्जीभूय प्रपद-गतिभिर् मन्द-मन्दं विहस्य ।</p>
<p>अक्ष्णोर् भङ्ग्या विहसित-मुखीर् वारयन् सम्मुखीना</p>
<p>मातुः पश्चाद् अहरत हरिर् जातु हैयङ्गवीनम् ॥१४३ ॥</p>
<p>श्री-श्रीमतः ॥</p>
<p>पद-न्यासान् द्वाराञ्चल-भुवि विधाय त्रि-चतुरान्</p>
<p>समन्ताद् आलोलं नयन-युगलं दिक्षु विकिरन् ।</p>
<p>स्मितं बिभ्रद् व्यक्तं दधि-हरण-लीला-चटुल-धीः</p>
<p>सशङ्कं गोपीनां मधुरिपुर् अगारं प्रविशति ॥१४४ ॥</p>
<p>समाहर्तुः ॥</p>
<p>मृद्नन् क्षीरादि-चौर्यान् मसृण-सुरभिणी सृक्वणी पाणि-धर्षैर्</p>
<p>आघ्रायाघ्राय हस्तं सपदि परुषयन् किङ्किणी-मेखलायाम् ।</p>
<p>वारं वारं विशाले दिशि दिशि विकिरन् लोचने लोलतारे</p>
<p>मन्दं मन्दं जनन्याः परिसरम् अयते कूट-गोपाल-बालः ॥१४५ ॥</p>
<p>कस्यचित् ॥</p>
<p><strong>अथ हरेः स्वप्नायितम्</strong></p>
<p>शम्भो स्वागतम् आस्यताम् इत इतो वामेन पद्मोद्भव</p>
<p>क्रौञ्चारे कुशलं सुखं सुरपते वित्तेश नो दृश्यते ।</p>
<p>इत्थं स्वप्न-गतस्य कैटभ-रिपोः श्रुत्वा जनन्या गिरः</p>
<p>किं किं बालक जल्पसीत्य् अनुचितं थूथूत्-कृतं पातु वः ॥१४६॥</p>
<p>मयूरस्य ॥(SKM १.५३.१; BRK ५.१७५८)</p>
<p>धीरा धरित्रि भाव भारम् अवेहि शान्तं</p>
<p>नन्व् एष कंस-हतकं विनिपातयामि ।</p>
<p>इत्य् अद्भुत-स्तिमित-गोप-वधू-श्रुतानि</p>
<p>स्वप्नायितानि वसुदेव-शिशोर् जयन्ति ॥१४७॥</p>
<p>सुदेवस्य ॥(SKM १.५३.२)</p>
<p><strong>अथ पित्रोर् विस्मापन-शिक्षणादि</strong></p>
<p>कालिन्दी-पुलिने मया न न मया शीलोपशल्ये न न</p>
<p>न्यग्रोधस्य तले मया न न मया राधा-पितुः प्राङ्गने ।</p>
<p>दृष्टः कृष्ण इतीरिते सनियमं गोपैर् यशोदा-पतेर्</p>
<p>विस्मेरस्य पुरो हसन् निज-गृहान् निर्यन् हरिः पातु वः ॥१४८॥</p>
<p>उमापतिधरस्य ॥(SKM १.५२.४)</p>
<p>वत्स स्थवर-कन्दरेषु विचरन् दूर-प्रचारे गवां</p>
<p>हिंस्रान् वीक्ष्य पुरः पुराण-पुरुषं नारायणं ध्यास्यसि ।</p>
<p>इत्य् उक्तस्य यशोदया मुरारिपोर् अव्याज् जगन्ति स्फुरद्-</p>
<p>बिम्बोष्ठ-द्वय-गाढ-पीडन-वशाद् अव्यक्त-भावं स्मितम् ॥१४९॥</p>
<p>अभिनन्दस्य ॥(SKM १.५२.१)</p>
<p>रामो नाम बभूव हुं तद् अबला सीतेति हुं तां पितुर्</p>
<p>वाचा पञ्चवटी-वने निवसतस् तस्याहरद् रावणः ।</p>
<p>कृष्णस्येति पुरातनीं निज-कथाम् आकर्ण्य मात्रेरितां</p>
<p>सौमित्रे क्व धनुर् धनुर् धनुर् इति व्यग्रा गिरः पान्तु वः ॥१५०॥</p>
<p>कस्यचित् । (KK २.७२; RSAK २.९४; BRK ५.१७६०)</p>
<p>श्यामोच्चन्द्रा स्वपिति न शिशो नैति माम् अम्ब निद्रा</p>
<p>निद्राहेतोः शृणु कथां काम् अपूर्वां कुरुष्व ।</p>
<p>व्यक्तः स्तम्भान् नरहरिर् अभूद् दानवं दारयिष्यन्न्</p>
<p>इत्य् उक्तस्य स्मितम् उदयते देवकी-नन्दनस्य ॥१५१॥</p>
<p>सर्वानन्दस्य । (SRK १२३; SKM १.५२.२; शतानन्दस्य; BRK ५.१७६१)</p>
<p><strong>अथ गोरक्षादिलीला</strong></p>
<p>देवस् त्वाम् एक-जङ्घावलयित-गुडी-मूर्ध्नि विन्यस्त-बाहु-</p>
<p>र्गायन् गोयुद्धगीतिर् उपरचित-शिरःशेखरः प्रग्रहेण ।</p>
<p>दर्प-स्फूर्जन् महोक्ष-द्वय-समर-कला-बद्ध-दीर्घानुबन्धः</p>
<p>क्रीडा-गोपाल-मूर्तिर् मुररिपुर् अवताद् आत्त-गोरक्ष-लीलः ॥१५२॥</p>
<p>योगेश्वरस्य । (SKM १.५८.३)</p>
<p>यावद् गोपा मधुर-मुरली-नाद-मत्ता मुकुन्दं</p>
<p>मन्द-स्पन्दैर् अहह सकलैर् लोचनैर् आपिबन्ति ।</p>
<p>गावस् तावन् मसृण-यवस-ग्रास-लुब्धा विदूरं</p>
<p>याता गोवर्धन-गिरि-दरी-द्रोणिकाभ्यन्तरेषु ॥१५३॥</p>
<p>श्री-केशव-च्छत्रिणः ।</p>
<p><strong>अथ गोपीनां प्रेमोत्कर्षः ।</strong></p>
<p>धैर्यं नाम-परिग्रहेऽपि जघने यद्य् अंशुकालम्बनं</p>
<p>गोपीनां च विवेचनं निधुवनारम्भे रहो-मार्गणम् ।</p>
<p>साध्वी-सच्-चरितं विलास-विरतौ पत्युर् गृहान्वेषणं</p>
<p>तत् तद् रौरव-रक्षणं मुररिपोर् वंशी-रवापेक्षणम् ॥१५४॥</p>
<p>सर्व-विद्याविनोदानाम् ।</p>
<p>विलोक्य कृष्णं व्रज-वाम-नेत्राः</p>
<p>सर्वेन्द्रियाणां नयनत्वम् एव ।</p>
<p>आकर्ण्य तद्-वेणु-निनाद-भङ्गीम्</p>
<p>ऐच्छन् पुनस् ताः श्रवणत्वम् एव ॥१५५॥</p>
<p>कस्यचित् ।</p>
<p><strong>अथ गोपीभिः सह लीला</strong></p>
<p>कालिन्दी-जल-केलि-लोल-तरुणीर् आवीत-चीनांशुका</p>
<p>निर्गत्याङ्ग-जलानि सारितवतीर् आलोक्य सर्वा दिशः ।</p>
<p>तीरोपान्त-मिलन्-निकुञ्ज-भवने गूढं चिरात् पश्यतः</p>
<p>शौरेः सम्भ्रमयन्न् इमा विजयते साकूत-वेणुर् ध्वनिः ॥१५६॥</p>
<p>पुरुषोत्तम-देवस्य ।</p>
<p><strong>तासु कृष्णस्य भावः ।</strong></p>
<p>स्वेदाप्लावित-पाणि-पद्म-मुकुल-प्रक्रान्त-कम्पोदयाद्</p>
<p>विस्रस्ताम् अविजानतो मुरलिकां पादारविन्दोपरि ।</p>
<p>लीला-वेल्लित-वल्लवी-कवलित-स्वान्तस्य वृन्दावने</p>
<p>जीयात् कंसरिपोस् त्रिभङ्ग-वपुषः शून्योदयः फूत्कृतिः ॥१५७॥</p>
<p>चिरञ्जीवस्य ।</p>
<p>**श्री-कृष्णस्य प्रथम-दर्शने राधा-प्रश्नः **</p>
<p>भ्रूवल्लि-ताण्डव-कला-मधुरानन-श्री-ः</p>
<p>कङ्केल्लि-कोरक-करम्बित-कर्ण-पूरः ।</p>
<p>कोऽयं नवीन-निकषोपल-तुल्य-वेषो</p>
<p>वंशीरवेण सखि माम् अवशीकरोति ॥१५८॥</p>
<p>कस्यचित् । (BRS ३.५.२०)</p>
<p>इन्दीवरोदर-सहोदर-मेदुर-श्री-र्</p>
<p>वासो द्रवत्-कनक-वृन्द-निभं दधानः ।</p>
<p>आमुक्त-मौक्तिक-मनोहर-हार-वक्षाः</p>
<p>कोऽयं युवा जगद्-अनङ्ग-मयं करोति ॥१५९॥</p>
<p>सर्व-विद्या-विनोदानाम् ॥(UN १५.७)</p>
<p><strong>सख्या उत्तरम्</strong></p>
<p>अस्ति कोऽपि तिमिर-स्तनन्धयः</p>
<p>किञ्चिद् अञ्चित-पदं स गायति ।</p>
<p>यन् मनाग् अपि निशम्य का वधूर्</p>
<p>नावधूत-हृदयोपजायते ॥१६०॥</p>
<p>कस्यचित् ।</p>
<p><strong>श्री-राधायाः पूर्व-रागः</strong></p>
<p>मनोगतां मन्मथ-बाण-बाधाम्</p>
<p>आवेदयन्तीव तनोर् विकारैः ।</p>
<p>दीनानना वाचम् उवाच राधा</p>
<p>तदा तदाली-जन-सम्मुखे सा ॥१६१॥</p>
<p>श्री-पुरुषोत्तम-देवस्य ।</p>
<p>यदवधि यामुन-कुञ्जे</p>
<p>घन-रुचिर् अवलोकितः कोऽपि ।</p>
<p>नलिनी-दल इव सलिलं</p>
<p>तदवधि तरलायते ॥१६२॥</p>
<p>कविचन्द्रस्य ॥</p>
<p>अकस्माद् एकस्मिन् पथि सखि मया यामुन-तटं</p>
<p>व्रजन्त्या दृष्टो यो नव-जलधर-श्यामल-तनुः ।</p>
<p>स दृग्-भङ्ग्या किं वाकुरुत न हि जाने तत इदं</p>
<p>मनो मे व्यालोलं क्वचन गृहकृत्यो न लगते ॥१६३॥</p>
<p>जयन्तस्य । (Bहक्ति-रसायन; BRS ३.५.२७)</p>
<p>पुरो नील-ज्योत्स्ना तद् अनु मृगनाभी-परिमलस्</p>
<p>ततो लीला-वेणु-क्वणितम् अनु काण्ची-कल-रवः ।</p>
<p>ततो विद्युद्-वल्ली-वलयित-चमत्कार-लहरी-</p>
<p>तरङ्गाल् लावण्यं तद् अनु सहजानन्द उदगात् ॥१६४॥</p>
<p>कस्यचित् ।</p>
<p>अद्य सुन्दरि कलिन्द-नन्दिनी-</p>
<p>तीर-कुञ्ज-भुवि केलि-लम्पटः ।</p>
<p>वादयन् मुरलिकां मुहुर् मुहुर्</p>
<p>माधवो हरति मामकं मनः ॥१६५॥</p>
<p>कस्यचित् । (सिमिलर् Pरेमामृत ४.१३)</p>
<p>यदवधि यमुनायास् तीर-वानीर-कुञ्जे</p>
<p>मुररिपु-पद-लीला लोचनाभ्याम् अलोकि ।</p>
<p>तदवधि मम चित्तं कुत्रचित् कार्य-मात्रे</p>
<p>न हि लगति मुहूर्तं किं विधेयं न जाने ॥१६६॥</p>
<p>कविचन्द्रस्य ।</p>
<p>यदवधि यदुनन्दनाननेन्दुः</p>
<p>सहचरि लोचन-गोचरीबभूव ।</p>
<p>तदवधि मलयानिलेऽनले वा</p>
<p>सहज-विचार-पराङ्मुखं मनो मे ॥१६७॥</p>
<p>सञ्जय-कविशेखरस्य ।</p>
<p>असमञ्जसम् असमञ्जसम्</p>
<p>असमञ्जसम् एतद् आपतितम् ।</p>
<p>वल्लव-कुमार-बुद्ध्या</p>
<p>हरि हरि हरिर् ईक्षितः कुतुकात् ॥१६८॥</p>
<p>शरणस्य ॥</p>
<p>शुष्यति मुखम् ऊरु-युगं पुष्यति</p>
<p>जडतां प्रवेपते हृदयम् ।</p>
<p>स्विद्यति कपोलपाली सखि</p>
<p>वनमाली किम् आलोकि ॥१६९॥</p>
<p>मुकुन्द-भट्टाचार्यस्य ।</p>
<p>उपरि तमाल-तरोः सखि</p>
<p>परिणत-शरद्-इन्दु-मण्डलः कोऽपि ।</p>
<p>तत्र च मुरली-खुरली</p>
<p>कुल-मर्यादाम् अधो नयति ॥१७०॥</p>
<p>सञ्जय-कविशेखरस्य ।</p>
<p>हन्त कान्तम् अपि तं दिदृक्षते</p>
<p>मानसं मम न साधु यत्-कृते ।</p>
<p>इन्दुर् इन्दुमुखि मन्द-मारुतश्</p>
<p>चन्दनं च वितनोति वेदनां ॥१७१॥</p>
<p>कस्यचित् ।</p>
<p>गुरु-जन-गञ्जनम् अयशो</p>
<p>गृहपतिचरितं च दारुणं किम् अपि ।</p>
<p>विस्मारयति समस्तं</p>
<p>शिव शिव मुरली मुरारातेः ॥१७२ ॥</p>
<p>सर्व-विद्या-विनोदानाम् । (BRS ३.५.१२)</p>
<p>द्रविणं भवनम् अपत्यं तावन्</p>
<p>मित्रं तथाभिजात्यं च ।</p>
<p>उपयमुनं वनमाली</p>
<p>यावन् नेत्रे न नर्तयति ॥१७३॥</p>
<p>तेषाम् एव ।</p>
<p>तृप्यन्तु मे छिद्रम् अवाप्य शत्रवः</p>
<p>करोतु मे शास्ति-भरं गृहेश्वरः ।</p>
<p>मणिस् तु वक्षोरुह-मध्य-भूषणं</p>
<p>ममास्तु वृन्दावन-कृष्ण-चन्द्रमा ॥१७४॥</p>
<p>कस्यचित् ।</p>
<p>स्वामी निहन्तु विहसन्तु पुरः सपत्न्यो</p>
<p>भर्तुर् भजन्तु गुरवः पितरश् च लज्जाम् ।</p>
<p>एतावता यदि कलङ्कि कुलं तथास्तु</p>
<p>रामानुजे मम तनोतु मनोऽनुरागम् ॥१७५॥</p>
<p>कस्यचित् ।</p>
<p>स्वामी कुप्यति कुप्यतां परिजना निन्दन्ति निन्दन्तु माम्,</p>
<p>अन्यत् किं प्रथताम् अयं च जगति प्रौढो ममोपद्रवः ।</p>
<p>आशास्यं पुनर् एतद् एव यद् इदं चक्षुश् चिरं वर्धतां</p>
<p>येनेदं परिपीयते मुररिपोः सौन्दर्य-सारं वपुः ॥१७६ ॥</p>
<p>पुष्कराक्षस्य ।</p>
<p>किं दुर्मिलेन मम दूति मनोरथेन</p>
<p>तावन्ति हन्त सुकृतानि कया कृतानि ।</p>
<p>एतावद् एव मम जन्म-फलं मुरारिर्</p>
<p>यन् नेत्रयोः पथि बिभर्ति गतागतानि ॥१७७॥</p>
<p>कस्यचित् ॥</p>
<p>सखि मम नियति-हतायास्</p>
<p>तद्-दर्शन-भाग्यम् अस्तु वा मा वा ।</p>
<p>पुनर् अपि स वेणु-नादो</p>
<p>यदि कर्णपथे पतेत् तद् एवालम् ॥१७८॥</p>
<p>कस्यचित् ।</p>
<p>ताराभिसारक चतुर्थ-निशा-शशाङ्क</p>
<p>कामाम्बु-राशि-परिवर्धन देव तुभ्यम् ।</p>
<p>अर्घो नमो भवतु मे सह तेन यूना</p>
<p>मिथ्यापवाद-वचसाप्य् अभिमान-सिद्धिः ॥१७९॥</p>
<p>कस्यचित् । (UN १४.१२८)</p>
<p><strong>अथान्य-चतुर-सखी-वितर्कः</strong></p>
<p>सिद्धान्तयति न किञ्चिद्</p>
<p>भ्रमयति दृशाम् एव केवलं राधा ।</p>
<p>तद् अवगतं सखि लग्नं</p>
<p>कदम्ब-तरु-देवतामरुता ॥१८०॥</p>
<p>राङ्गस्य ।</p>
<p><strong>अथ राधां प्रति प्रश्नः ।</strong></p>
<p>कामं वपुः पुलकितं नयने धृतास्रे</p>
<p>वाचः सगद्गदपदाः सखि कम्पि वक्षः ।</p>
<p>ज्ञातं Mउकुन्द-मुरली-रव-माधुरी ते</p>
<p>चेतः सुधांशु-वदने तरलीकरोति ॥१८१॥</p>
<p>तस्यैव । (BRS ३.५.१५)</p>
<p>गतं कुल-वधू-व्रतं विदितम् एव तत्-तद्-वचस्</p>
<p>तथापि तरलाशये न विमतासि को दुर्ग्रहः ।</p>
<p>करोमि सखि किं श्रुते दनुज-वैरि-वंशी-रवे</p>
<p>मनाग् अपि मनो न मे सुमुखि धैर्यम् आलम्बते ॥१८२॥</p>
<p>कस्यचित् ।</p>
<p>आस्तां तावद् अकीर्तिर् मे</p>
<p>त्वया तथ्यं तु कथ्यताम् ।</p>
<p>चित्तं कथम् इवासीत् ते</p>
<p>हरिर् वंशी-रव-श्रुतौ ॥१८३॥</p>
<p>कस्यचित् ।</p>
<p>सत्यं जल्पसि दुःसहाः खल-गिरः सत्यं कुलं निर्मलं</p>
<p>सत्यं निष्करुणोऽप्य् अयं सहचरः सत्यं सुदूरे सरित् ।</p>
<p>तत् सर्वं सखि विस्मरामि झटिति श्रोत्रातिथिर् जायते</p>
<p>चेद् उन्माद-मुकुन्द-मञ्जु-मुरली-निस्वान-रागोद्गतिः ॥१८४ ॥</p>
<p>गोविन्द-भट्टस्य ।</p>
<p><strong>अथ राधां प्रति सखी-नर्माश्वासः ।</strong></p>
<p>निशा जलद-सङ्कुला तिमिर-गर्भ-लीनं जगद्-</p>
<p>द्वयस् तव नवं नवं वपुर् अपूर्व-लीलामयम् ।</p>
<p>अलं सुमुखि निद्रया व्रज गृहेऽपि नक्तं चरी</p>
<p>कदम्ब-वन-देवता नव-तमाल-नील-द्युतिः ॥१८५॥</p>
<p>सर्वविद्याविनोदानाम् ।</p>
<p><strong>कृष्णं प्रति राधानुराग-कथनम् ।</strong></p>
<p>त्वाम् अञ्जनीयति फलासु विलोकयन्ती</p>
<p>त्वां शृण्वती कुवलयीयति कर्णपूरम् ।</p>
<p>त्वां पूर्णिमा-विधु-मुखी हृदि भावयन्ती</p>
<p>वक्षो-निलीन-नव-नीलमणिं करोति ॥१८६॥</p>
<p>कस्यचित् । (MSN ५.१२)</p>
<p>गृहीतं ताम्बूलं परिजन-वचोभिर् न सुमुखी</p>
<p>स्मरत्य् अन्तःशून्या मुरहर गतायाम् अपि निशि ।</p>
<p>ततेवास्ते हस्तः कलित-फणि-वल्ली-किसलयस्</p>
<p>तथवास्यं तस्याः क्रमुक-फल-फाली-परिचितम् ॥१८७॥</p>
<p>हरिहरस्य । (UN १३.५९)</p>
<p>प्रेम-पावक-लीढाङ्गी</p>
<p>राधा तव जगत्-पते ।</p>
<p>शय्यायाः स्खलिता भूमौ</p>
<p>पुनस् तां गन्तुम् अक्षमा ॥१८८॥</p>
<p>मुरहर साहस-गरिमा</p>
<p>कथम् इव वाच्यः कुरङ्ग-शावाक्ष्याः ।</p>
<p>खेदार्णव-पतितापि</p>
<p>प्रेम-मधुरां ते न सा त्यजति ॥१८९॥</p>
<p>कविचन्द्रस्येमौ । (UN ८.१००) \</p>
<p>गायति गीते शंसति वंशे</p>
<p>वादयति सा विपञ्चीषु</p>
<p>पाठयति पञ्जर-शुकं तव</p>
<p>सन्देशाक्षरं राधा ॥१९०॥</p>
<p>गोवर्धनाचार्यस्य । (Āर्य-शतक २११.२६५)</p>
<p><strong>राधां प्रति कृष्णानुराग-कथनम्</strong></p>
<p>केलिकलासु कुशला नगरे मुरारेर्</p>
<p>आभीर-नीरज-दृशः कति वा न सन्ति ।</p>
<p>राधे त्वया महद् अकारि तपो यद् एष</p>
<p>दामोदरस् त्वयि परं परमानुरागः ॥१९१॥</p>
<p>कस्यचित् ॥(UN ८.१०१)</p>
<p>वत्सान् न चारयति वादयते न वेणुम्</p>
<p>आमोदते न यमुना-वन-मारुतेन ।</p>
<p>कुञ्जे निलीय शिथिलं वलितोत्तमाङ्गम्</p>
<p>अन्तस् त्वया श्वसिति सुन्दरि नन्द-सूनुः ॥१९२॥</p>
<p>दैत्यारि-पण्डितस्य ॥</p>
<p>सर्वाधिकः सकल-केलि-कला-विदग्धः</p>
<p>स्निग्धः स एष मुर-शत्रुर् अनर्घ-रूपः ।</p>
<p>त्वां याचते यदि भज व्रज-नागरि त्वं</p>
<p>साध्यं किम् अन्यद् अधिकं भुवने भवत्याः ॥१९३॥</p>
<p>राङ्गस्य ॥</p>
<p><strong>अथ राधाभिसारः ।</strong></p>
<p>मन्दं निधेहि चरणौ परिधेहि नीलं</p>
<p>वासः पिधेहि वलयावलिम् अञ्चलेन ।</p>
<p>मा जल्प साहसिनि शारद-चन्द्र-कान्ति-</p>
<p>दन्तांशवस् तव तमांसि समापयन्ति ॥१९४ ॥</p>
<p>षाण्मासिकस्य ॥(SKM २.६१.२ नालस्य, Sप्द् ३६२०, Sम्व् ७१.८ हरिहरस्य)</p>
<p>किम् उत्तीर्णः पन्थाः कुपित-भुजगी-भोग-विषमो</p>
<p>विषोढा भूयस्यः किम् इति कुलपाली-कटु-गिरः ।</p>
<p>इति स्मारं स्मारं दरदलित-शीत-द्युति-रुचौ</p>
<p>सरोजाक्षी शोणं दिशि नयन-कोणं विकिरति ॥१९५॥</p>
<p>सर्वविद्याविनोदानाम् ॥</p>
<p>चित्रोत्कीर्णाद् अपि विषधराद् भीतिभाजो रजन्यां</p>
<p>किं वा ब्रूमस् त्वद्-अभिसरणे साहसं माधवास्याः ।</p>
<p>ध्वान्ते यान्त्या यद् अतिनिभृतं राधयात्म-प्रकाश-</p>
<p>त्रासात् पाणिः पथि फणि-फणारत्न-रोधी व्यधायी ॥१९६॥</p>
<p>कस्यचित् ॥(Sप्द् ३४९४, हरिहरस्य)</p>
<p><strong>राधां प्रति सखी-वाक्यम्</strong></p>
<p>मन्मथोन्मथितम् अच्युतं प्रति</p>
<p>ब्रूहि किञ्चन समुल्लसत्-स्मितम् ।</p>
<p>किं च सिञ्च मृग-शाव-लोचने</p>
<p>लोचनेङ्गित-सुधौघ-निर्झरैः ॥१९७॥</p>
<p>कस्यचित् ॥</p>
<p>गोविन्दे स्वयम् अकरोः सरोजनेत्रे</p>
<p>प्रेमान्धा वरवपुर् अर्पणं सखि ।</p>
<p>कार्पण्यं न कुरु दरावलोक-दाने</p>
<p>विक्रीते करिणि किम् अञ्कुशे विवादः ॥१९८॥</p>
<p>कस्यचित् । (BRS २.४.११४, Bहक्ति-रसायन; DKK; MSN ५.१५)</p>
<p><strong>अथ क्रीडा ।</strong></p>
<p>परमानुराग-परयाथ राधया</p>
<p>परिरम्भ-कौशल-विकाशि-भावया ।</p>
<p>स तया सह स्मर-सभाजनोत्सवं</p>
<p>निरवाहयच् छिखि-शिखण्ड-शेखरः ॥१९९॥</p>
<p>कविराज-मिश्रस्य । (BRS ३.५.३५)</p>
<p>अस्मिन् कुञ्जे विनापि प्रचलति पवनं वर्तते कोऽपि नूनं</p>
<p>पश्यामः किं न गत्वेत्य् अनुसरति गणे भीत-भीतेऽर्भकाणाम् ।</p>
<p>तस्मिन् राधासखो वः सुखयतु विलसन् क्रीडया कैटभारिर्</p>
<p>व्यातन्वानो मृगारि-प्रवल-घुरघुराराव-रौद्रोच्चनादान् ॥२००॥</p>
<p>कस्यचित् ॥(Sप्द् ११६)</p>
<p>**अथ क्रीडानन्तरं तत्र जानतीनां सखीनां नर्मोक्तिः **</p>
<p>इह निचुल-निकुञ्जे मध्य-मध्यास्य रन्तुर्</p>
<p>विजनम् अजनि शय्या कस्य बाल-प्रवालैः ।</p>
<p>इति निगदति वृन्दे योषितां पान्तु युष्मान्</p>
<p>स्मित-शवलित-राधा-माधवालोकितानि ॥२०१ ॥</p>
<p>रूप-देवस्य ॥(SKM १.५५.१)</p>
<p><strong>अथ मुग्ध-बाल-वाक्यम्</strong></p>
<p>कृष्ण त्वद्-वनमालया सह कृतं केनापि कुञ्जान्तरे</p>
<p>गोपी-कुन्तल-बर्ह-दाम तद् इदं प्राप्तं मया गृह्यताम् ।</p>
<p>इत्थं दुग्ध-मुखेन गोप-शिशुनाख्याने त्रपानम्रयो</p>
<p>राधा-माधवयोर् जयन्ति बलित-स्मेरालसा दृष्टयः ॥२०२॥</p>
<p>लक्ष्मण-सेन-देवस्य ॥(SKM १.५५.२)</p>
<p><strong>अथ राधया सह दिनान्तरे केलिः तत्र सखी-वाक्यम्</strong></p>
<p>अधुना दधि-मन्थनानुबन्धं</p>
<p>कुरुषे किं गुरु-विभ्रमालसाङ्गि ।</p>
<p>कलस-स्तनि लालसीति कुञ्जे</p>
<p>मुरली-कोमल-काकली मुरारेः ॥२०३॥</p>
<p>समाहर्तुः ॥</p>
<p><strong>अथ तस्याः साकूत-वाक्यम् ।</strong></p>
<p>श्वश्रूर् इङ्गित-दैवतं नयनयोर् ईहालिहो यातरः</p>
<p>स्वामी निःश्वसितेऽप्य् असूयति मनोजिघ्रः सपत्नी-जनः ।</p>
<p>तद्-दूराद् अयम् अञ्जलिः किम् अधुना दृग्भङ्गि-भावेन ते</p>
<p>वैदग्धी-विविध-प्रबन्ध-रसिक व्यर्थोऽयम् अत्र श्रमः ॥२०४॥</p>
<p>कस्यचित् ॥</p>
<p>सङ्केतीकृत-कोकिलादि-निनदं कंस-द्विषः कुर्वतो</p>
<p>द्वारोन्मोचन-लोल-शङ्ख-वलय-क्वाणं मुहुः शृण्वतः ।</p>
<p>केयं केयम् इति प्रगल्भ-जरती-वाक्येन दूनात्मनो</p>
<p>राधा-प्राङ्गण-कोण-कोलि-विटपि-क्रोडे गता शर्वरी ॥२०५॥</p>
<p>हरस्य । (SKM १.५५.५ आचार्य गोपीकस्य; BRK ५.११५९)</p>
<p>आहूताद्य मयोत्सवे निशि गृहं शून्यं विमुच्यागता</p>
<p>क्षीवः प्रेष्यजनः कथं कुलवधूर् एकाकिनी यास्यति ।</p>
<p>वत्स त्वं तद् इमां नयालयम् इति श्रुत्वा यशोदा-गिरो</p>
<p>राधा-माधवयोर् जयन्ति मधुर-स्मेरालसा दृष्टयः ॥२०६॥</p>
<p>श्री-मत्-केशव-सेन-देवस्य ॥(SKM १.५४.५)</p>
<p>गच्छाम्य् अच्युत दर्शनेन भवतः किं तृप्तिर् उत्पद्यते</p>
<p>किं त्व् एवं विजन-स्थयोर् हत-जनः सम्भावयत्य् अन्यथा ।</p>
<p>इत्य् आमन्त्रण-भङ्गि-सूचित-वृथावस्थान-खेदासलाम्</p>
<p>आश्लिष्यन् पुलकोत्कराञ्चित-तनुर् गोपीं हरिः पातु वः ॥२०७॥</p>
<p>कस्यचित् दाक्षिणात्यस्य । (RASK १.४७९, Nआटक-चन्द्रिका २६०)</p>
<p><strong>अथ सखी-नर्म ।</strong></p>
<p>सखि पुलकिनी सकम्पा</p>
<p>बहिः-स्थलीतस् त्वम् आलयं प्राप्ता ।</p>
<p>विक्षोभितासि नूनं</p>
<p>कृष्ण-भुजङ्गेन कल्याणि ॥२०८॥</p>
<p>समाहर्तुः ॥</p>
<p>अथ पुनर् अन्येद्युर् अभिसारिका तत्र सखी-वाक्यम् ।</p>
<p>अक्लान्त-द्युतिभिर् वसन्त-कुसुमैर् उत्तंसयन् कुन्तला-</p>
<p>नन्तः खेलति खञ्जरीट-नयने कुञ्जेषु कुञ्जेक्षणः ।</p>
<p>अस्मान् मन्दिर-कर्मतस् तव करौ नाद्यापि विश्राम्यतः</p>
<p>किं ब्रूमो रसैकाग्रणीर् असि घटी नेयं विलम्ब-क्षमा ॥२०९ ॥</p>
<p>तस्यैव । (MSN ५.१६)</p>
<p><strong>परीक्षण-कारिणीं सखीं प्रति राधा-वाक्यम् ।</strong></p>
<p>लज्जैवोद्घटिता किम् अत्र कुल्शोद्बद्धा कपाट-स्थितिर्</p>
<p>मर्यादैव विलङ्घिता पथि पुनः केयं कलिन्दात्मजा ।</p>
<p>आक्षिप्ता खल-दृष्टिर् एव सहसा व्यालावली कीदृशी</p>
<p>प्राणा एव समर्पिताः सखि चिरं तस्मै किम् एषा तनुः ॥२१०॥</p>
<p>कस्यचित् ।</p>
<p>द्वित्रैः केलि-सरोरुहं त्रि-चतुरैर् धम्मिल्ल-मल्ली-स्रजं</p>
<p>कण्ठान् मौक्तिक-मालिकां तद् अनु च त्यक्त्वा पदैः पञ्चमैः ।</p>
<p>कृष्ण-प्रेम-विघूर्णितान्तरतया दूराभिसारातुरा</p>
<p>तन्वङ्गी निरुपायम् अध्वनि परं श्रेणीभरं निन्दति ॥२११ ॥</p>
<p>कस्यचित् । (UN १३.१९)</p>
<p><strong>अथ वासक-सज्जा ।</strong></p>
<p>तल्पं कल्पय दूति पल्लव-कुलेर् अन्तर्लता-मण्डपे</p>
<p>निर्बन्धं मम पुष्प-मण्डन-विधौ नाद्यापि किं मुञ्चति ।</p>
<p>पश्य क्रीडद्-अमन्दम् अन्ध-तमसं वृन्दाटवीं तस्तरे</p>
<p>तद् गोपेन्द्र-कुमारम् अत्र मिलित-प्रायं मनः शङ्कते ॥२१२॥</p>
<p>श्री-रघुनाथस्य ॥</p>
<p><strong>अथोत्कण्ठिता ।</strong></p>
<p>सखि स विजितो वीणा-वाद्यैः कयाप्य् अपर-स्त्रिया</p>
<p>पणितम् अभवत् ताभ्यां तव क्षपा-ललितं ध्रुवम् ।</p>
<p>कथम् इतरथा शेफालीषु स्खलत्-कुसुमास्व् अपि</p>
<p>प्रसरति नभो-मध्येऽपीन्दौ प्रियेण विलम्ब्यए ॥२१३॥</p>
<p>कस्यचित् । (SKM २.३९.३ रुद्रटस्य; DR २.२३; ST १.७८अद्)</p>
<p>अरतिर् इयम् उपैति मां न निद्रा</p>
<p>गणयति तस्य गुणान् मनो न दोषान् ।</p>
<p>विरमति रजनी न सङ्गम् आशा</p>
<p>व्रजति तनुस् तनुतां न चानुरागः ॥२१४॥</p>
<p>कङ्कस्य ॥(SKM २.३७.५ प्रवरसेनस्य, Sप्द् ३४२७ बिल्हणस्य, Sर्क् ७२३)</p>
<p><strong>अथ विप्रलब्धा ।</strong></p>
<p>उत्तिष्ठ दूति यामो यामो</p>
<p>यातस् तथापि नायातः ।</p>
<p>याऽतः परम् अपि जीवेज्</p>
<p>जीवितनाथो भवेत् तस्याः ॥२१५ ॥</p>
<p>तस्यैव । (SD ३.८३, DR २.२६फ़्)</p>
<p><strong>अथ खण्डिता ।</strong></p>
<p>लाक्षा-लक्ष्म-ललाट-पट्टम् अभितः केयूर-मुद्रा गले</p>
<p>वक्त्रे कज्जल-कालिमा नयनयोर्स् ताम्बूल-रागो घनः ।</p>
<p>दृष्टा कोप-विधायि मण्डनम् इदं प्रातश् चिरं प्रेयसो</p>
<p>लीला-तामरसोदरे मृगदृशः श्वासाः समाप्तिं गताः ॥२१६॥</p>
<p>औत्कलस्य ॥(Aमरु ७१.६०; SKM २.२४.४; Sप्द् ३७४०, Sभ्व् २२१५; Sम्व् ८२.१७; DR २.६)</p>
<p><strong>तस्या वाक्यम्</strong></p>
<p>कृतं मिथ्या-जल्पैर् विरम विदितं कामुक चिरात्</p>
<p>प्रियां ताम् एवोच्चैर् अभिसर यदीयैर् नख-पदैः ।</p>
<p>विलासैश् च प्राप्तं तव हृदि पदं रग-बहुलैर्</p>
<p>मया किं ते कृत्यं ध्रुवम् अकुटिलाचार-परया ॥२१७॥</p>
<p>रुद्रटस्य ॥(ST १.८०; Sम्व् ५८.८)</p>
<p>सार्धं मनोरथ-शतैस् तव धूर्त कान्ता</p>
<p>सैव स्थिता मनसि कृत्रिम-भाव-रम्या ।</p>
<p>अस्माकम् अस्ति न हि कश्चिद् इहावकाशस्</p>
<p>तस्मात् कृतं चरण-पात-विडम्बनाभिः ॥२१८॥</p>
<p>तस्यैव ॥(ST १.४१द्; SKM २.२३.२; Sप्द् ३५६३; Sम्व् ५७.१६)</p>
<p>अनलङ्कृतोऽपि माधव</p>
<p>हरसि मनो मे सदा प्रसभम् ।</p>
<p>किं नालङ्कृतस् त्वं</p>
<p>सम्प्रति नख-क्षतैस् तस्याः ॥२१९॥</p>
<p>विश्वनाथस्य । (SD ३.६३)</p>
<p><strong>खण्डनाप्त-निर्वेदायास् तस्या वाक्यम् ।</strong></p>
<p>वय्तीताः प्रारम्भाः प्रणय-बहुमानो विगलितो</p>
<p>दुराशा याता मे परिणतिर् इयं प्राणितुम् अपि ।</p>
<p>यथेष्ठं चेष्टन्तां विरहि-वध-विह्यात-यशसो</p>
<p>विभावा मय्य् एते पिक-मधु-सुधांशु-प्रभृतयः ॥२२०॥</p>
<p>पुरुषोत्तम-देवस्य ॥</p>
<p>मा मुञ्च पञ्चशर पञ्चशरीं शरीरे</p>
<p>मा सिञ्च सान्द्र-मकरन्द-रसेन वायो ।</p>
<p>अङ्गानि तत्-प्रणय-भङ्ग-विगर्हितानि</p>
<p>नालम्बितुं कथम् अपि क्षमतेऽद्य जीवः ॥२२१ ॥</p>
<p>तस्यैव । (BRS ३.५.१७)</p>
<p>पुनः सायम् आयाति माधवे</p>
<p>कञ्चन वञ्चन-चतुरे</p>
<p>प्रपञ्चय त्वं मुरान्तके मानम् ।</p>
<p>बहु-वल्लभे हि पुरुषे</p>
<p>दाक्षिण्यं दुःखम् उद्वहति ॥२२२॥</p>
<p>समाहर्तुः ॥(UN ८.३३)</p>
<p><strong>अथ मानिनी</strong></p>
<p>भवतु विदितं छद्मालापैर् अलं प्रिय गम्यतां</p>
<p>तनुर् अपि न ते दोषोऽस्माकं विधिस् तु पराङ्मुखः ।</p>
<p>तव यथा तथाभूतं प्रेम प्रपन्नम् इमां दशां</p>
<p>प्रकृति-चपले का नः पीडा गते हत-जीविते ॥२२३॥</p>
<p>अमरोः ॥(Aमरु २८.३०; SKM २.४७.३)</p>
<p>कस् त्वं तासु यदृच्छया कितव यास् तिष्ठन्ति गोपाङ्गनाः</p>
<p>प्रेमाणं न विदन्ति यास् तव हरे किं तासु ते कैतवम् ।</p>
<p>एषा हन्त हताशया यद् अभवं त्वय्य् एकताना परं</p>
<p>तेनास्याः प्रणयोऽधुना खलु मम प्राणैः समं यास्यति ॥२२४॥</p>
<p>पुरुषोत्तम-देवस्य ।</p>
<p><strong>निष्क्रामति कृष्णे सखी-वाक्यम्</strong></p>
<p>साचि-कन्धरम् अमुं किम् ईक्षसे</p>
<p>यातु यातु सखि पूतनार्दनः ।</p>
<p>वामरीतिचतुरां हि पाम्रीं</p>
<p>सेवतां परम-देवताम् इव ॥२२५॥</p>
<p>समाहर्तुः ।</p>
<p><strong>कृष्ण-दूती-वाक्यम्</strong></p>
<p>प्रेमावगाहन-कृते मानं मा कुरु चिराय करभोरु ।</p>
<p>नाकर्णि किं नु मुग्धे जातं पीयूष-मन्थने गरलम् ॥२२६॥</p>
<p>विधुमुखि विमुखीभावं भाविनि मद्-भाषणे मा गाः ।</p>
<p>मूढे निगम-निगूढः कतिपय-कल्याणतो मिलति ॥२२७॥</p>
<p>राङ्गस्यैतौ ॥</p>
<p><strong>दूतीं प्रति राधा-वाक्यम्</strong></p>
<p>अलम् अलम् अघृणस्य तस्य नाम्ना</p>
<p>पुनर् अपि सैव कथ गतः स कालः ।</p>
<p>कथय कथय वा तथापि दूति</p>
<p>प्रतिवचनं द्विषतोऽपि माननीयम् ॥२२८॥</p>
<p>अङ्गदस्य ॥(Sभ्व् १४१८; Sप्द् ३५१३; Sम्व् ४७.३)</p>
<p><strong>अथ कलहान्तरिता ।</strong></p>
<p>तां प्रति दक्षिण-सखी-वाक्यम्</p>
<p>अनालोच्य प्रेम्णः परिणतिम् अनादृत्य सुहृदस्</p>
<p>त्वयाकाण्डे मानः किम् इति सरले प्रेयसि कृतः ।</p>
<p>समाकृष्टा ह्य् एते विरह-दहनोद्भासुर-शिखाः</p>
<p>स्व-हस्तेनाञ्गारास् तद् अलम् अधुनारण्य-रुदितैः ॥२२९॥</p>
<p>अमरोः ॥(Aमरु ११२.८०; Sभ्व् ११७०; SKM २.४२.१, Sम्व् ५६.९, Sर्क् ६५९ Vइकटनितम्बा)</p>
<p><strong>अथ कर्कश-सखी-वाक्यम्</strong></p>
<p>मान-बन्धम् अभितः श्लथयन्ती</p>
<p>गौरवं न खलु हारय गौरि ।</p>
<p>आर्जवं न भजते दनुजारिर्</p>
<p>वञ्चके सरलता न हि साध्वी ॥२३०॥</p>
<p>समाहर्तुः ॥</p>
<p><strong>तां प्रति राधा-वाक्यम्</strong></p>
<p>भ्रू-भङ्गो गुणितश् चिरं नयनयोर् अभ्यस्तम् आमीलनं</p>
<p>रोद्धुं शिक्षितम् आदरेण हसितं मौनेऽभियोगः कृतः ।</p>
<p>धैर्यं कर्तुम् अपि स्थिरीकृतम् इदं चेतः कथञ्चिन् मया</p>
<p>बद्धो मान-परिग्रहे परिकरः सिद्धिस् तु दैवे स्थिता ॥२३१॥</p>
<p>अमरोः ॥(Aमरु ११८.९७)</p>
<p>ज्âनामि मौनम् अलसाञ्गि वचो-विभङ्गीर्</p>
<p>भञ्गी-शतं नयनयोर् अपि चातुरीं च ।</p>
<p>आभीर-नन्दन-मुखाम्बुज-सङ्ग-शंसी</p>
<p>वंशीरवो यदि न माम् अवशीकरोति ॥२३२॥ कस्यचित् ॥</p>
<p>सत्यं शृणोमि सखि नित्य-नव-प्रियोऽसौ</p>
<p>गोपस् तथापि हृदयं मदनो दुनोति ।</p>
<p>युक्त्या कथञ्चन समं गमितेऽपि तस्मिन्</p>
<p>मां तस्य काल-मुरली कवलीकरोति ॥२३३॥</p>
<p>श्री-मत्-प्रभूनाम् ।</p>
<p>न जाने सम्मुखायाते</p>
<p>प्रियाणि वदति प्रिये ।</p>
<p>प्रयान्ति मम गात्राणि</p>
<p>श्रोत्रतां किम् उ नेत्रताम् ॥२३४॥</p>
<p>कस्यचित् ॥(Aमरु ६३.६४)</p>
<p>मुरारिं पश्यन्त्याः सखि सकलम् अङ्गं न नयनं</p>
<p>कृतं यच् छृण्वन्त्याः हरि-गुण-गणं श्रोत्र-निचितम् ।</p>
<p>समं तेनालापं सपदि रचयन्त्या मुखम् अयं</p>
<p>विधातुर् नैवायं घटन्-परिपाटी-मधुरिमा ॥२३५॥</p>
<p>शरणस्य ।</p>
<p><strong>अथ सख्याः साभ्युसूया-वाक्यम् ।</strong></p>
<p>त्वम् असि विशुद्धा सरले</p>
<p>मुरली-वक्त्रस् त्रिधा वक्रः ।</p>
<p>भङ्गुरया खलु सुलभअ</p>
<p>तद् उरः सखि वेजयन्त्य् एव ॥२३६ ॥</p>
<p>समाहर्तुः ।</p>
<p><strong>अथ क्षुभित-राधिकोक्तिः ।</strong></p>
<p>निःश्वासा वदनं दहन्ति हृदयं निर्मूलम् उन्मथ्यते</p>
<p>निद्रा नेति न दृश्यते प्रियमुखं रात्रिन्दिवं रुद्यते ।</p>
<p>अङ्गं शोषम् उपैति पाद-पतितः प्रेयांस् तथोपेक्षितः</p>
<p>सख्यः कं गुणम् आकलय्य दयिते मानं वयं कारिताः ॥२३७॥</p>
<p>अमरोः । (Aमरु ९८.९२; SKM २.४१.२)</p>
<p><strong>मानज-विरहेण ध्यायन्तीं तां प्रति कस्याश्चिद् वाक्यम् ।</strong></p>
<p>आहारे विरतिः समस्त-विषय-ग्रामे निवृत्तिः परा</p>
<p>नासाग्रे नयनं यद् एतद् अपरं यच् चैकतानं मनः ।</p>
<p>मौनं चेदम् इदं च शून्यम् अखिलं यद् विश्वम् आभाति ते</p>
<p>तद् ब्रूयाः सखि योगिनी किम् असि भोः किं वियोगिन्य् अपि ॥२३८॥</p>
<p>(SKM २.२५.२, Sर्क् ७०३ Rअजसेखर, UN १३.७५)</p>
<p><strong>तं प्रति राधा-वाक्यम् ।</strong></p>
<p>सङ्गम-विरह-विकल्पे</p>
<p>वरम् इह विरहो न तु सङ्गमस् तस्य ।</p>
<p>एकः स एव सङ्गे</p>
<p>त्रिभुवनम् अपि तन्मयं विरहे ॥२३९॥</p>
<p>कस्यचित् । (SKM २.९९.४)</p>
<p><strong>अथ कृष्ण-विरहः ।</strong></p>
<p>सञ्जाते विरहे कयापि हृदये सन्दानिते चिन्तया</p>
<p>कालिन्दी-तट-वेतसी-वन-घन-च्छाया-निषण्णात्मनः ।</p>
<p>पायासुः कलकण्ठ-कूजित-कला गोपस्य कंस-द्विषो</p>
<p>जिह्वा-वर्जित-तालु-मूर्च्छित-मरुद्-विस्फारिता गीतयः ॥२४०॥</p>
<p>कस्यचित् ॥(SKM १.५८.१)</p>
<p><strong>अथ राधा-प्रसादनम् ।</strong></p>
<p>शिरश् छायां कृष्णः स्वयम् अकृत राधा-चरणयोर्</p>
<p>भुजावल्ली-च्छायाम् इयम् अपि तदीय-प्रतिकृतौ ।</p>
<p>इति क्रीडा-कोपे निभृतम् उभयोर् अप्य् अनुनय-</p>
<p>प्रसादौ जीयास् ताम् अपि गुरु-समक्षं स्थितवतोः ॥२४१॥</p>
<p>हरस्य ।</p>
<p>कृष्णं प्रति राधा-सखी-वाक्यम् ।</p>
<p>सा सर्वथैव रक्ता रागं</p>
<p>गुञ्जेव न तु मुखे वहति ।</p>
<p>वचन-पटोस् तव रागः</p>
<p>केवलम् आस्ये शुकस्येव ॥२४२॥</p>
<p>गोवर्धनाचार्यस्य । (Aर्यस् ६४९.७०३)</p>
<p>सुभग भवता हृद्ये तस्या ज्वलत्-स्मर-पावकेऽप्य्</p>
<p>अभिनिवेशता प्रेमाधिक्यं चिरात् प्रकटीकृतम् ।</p>
<p>तव तु हृदये शीतेऽप्य् एवं सदैव सुखाप्तये</p>
<p>मम सहचरी सा निःस्नेहा मनाग् अपि न स्थिता ॥२४३॥</p>
<p>रुद्रस्य । (ST २.१०८)</p>
<p><strong>अथ दिनान्तर-वार्ता ।</strong></p>
<p>आगत्य प्रणिपात-सान्त्वित-सखी-दत्तान्तरं सागसि</p>
<p>स्वैरं कुर्वति तल्प-पार्श्व-निभृते धूर्तेऽङ्ग-संवाहनम् ।</p>
<p>ज्ञात्वा स्पर्श-वशात् तया किल सखी-भ्रान्त्य् एव वक्षः शनैः</p>
<p>खिन्नासीत्य् अभिधाय मीलित-दृशा सानन्दम् आरोपितः ॥२४४॥</p>
<p>कस्यचित् । (Sप्द् ३५७६; Sभ्व् २०८३; Sम्व् ५८.५)</p>
<p>वस्तुतस् तु गुरु-भीतया तया</p>
<p>व्यञ्जिते कपटमान-कुट्मले ।</p>
<p>पेशल-प्रिय-सखी-दृशा हरिर्</p>
<p>बोधितस् तट-लता-गृहं ययौ ॥२४५॥</p>
<p>माधवो मधुर-माधवी-लता-</p>
<p>मण्डपे पटु-रटन्-मधुव्रते ।</p>
<p>सञ्जगौ श्रवण-चारु गोपिका-</p>
<p>मान-मीन-वडिशेन वेणुना ॥२४६॥</p>
<p>कयोश्चिद् इमौ । (RSAK १.१००फ़्, UN १०.६४)</p>
<p>पुष्प-च्छलेन कृष्णम् अन्वेषयन्तीं राधां प्रति कस्याश्चिद् उक्तिः ।</p>
<p>पन्थाः क्षेममयोऽस्तु ते परिहर प्रत्यूह-सम्भावनाम्</p>
<p>एतन्-मात्रम् अधारि सुन्दरि मया नेत्र-प्रणाली-पथे ।</p>
<p>नीरे नील-सरोजम् उज्ज्वल-गुणं तीरे तमालालङ्कारः</p>
<p>कुञ्जे कोऽपि कलिन्द-शैल-दुहितुः पुंस्कोकिलः खेलति ॥२४७॥</p>
<p>सर्व-विद्याविनोदानाम् ।</p>
<p><strong>तत्र यमुना-तीरे गतया राधया सह सङ्कथा ।</strong></p>
<p>का त्वं माधव-दूतिका वदसि किं मानं जहीति प्रिये</p>
<p>धूर्तः सोऽन्यमना मनाग् अपि सखि त्वय्य् आदरं नोज्झति ।</p>
<p>इत्य् अन्योन्य-कथा-रसैः प्रमुदितां राधां सखी-वेशवान्</p>
<p>नीत्वा कुञ्ज-गृहं प्रकाशिततनुः स्मेरो हरिः पातु वः ॥२४८॥</p>
<p>वासवस्य ॥</p>
<p>वसन्तः सन्नद्धो विपिनम् अजनं त्वं च तरुणी</p>
<p>स्फुरत्-कामावेशे वयसि वयम् अप्य् आहित-पदाः ।</p>
<p>व्रज त्वं वा राधे क्षणम् अथ विलम्बस्व यदि वा</p>
<p>स्फुटं जातस् तावच् चतुर-वचनानाम् अवसरः ॥२४९॥ कस्यचित् ॥</p>
<p><strong>तत्र राधा-वाक्यम्</strong></p>
<p>स्वामी मुग्धतरो वनं घनम् इदं बालाहम् एकाकिनी</p>
<p>क्षौणीम् आवृणुते तमाल-मलिन-च्छाया-तमः-सन्ततिः ।</p>
<p>तन् मे सुन्दर कृष्ण मुञ्च सहसा वर्त्मेति राधा-गिरः</p>
<p>श्रुत्वा तां परिरभ्य मन्मथ-कलासक्तो हरिः पातु वः ॥२५० ॥</p>
<p>कस्यचित् ॥</p>
<p><strong>अथ स्वाधीन-भर्तृका ।</strong></p>
<p>मकरी-विरचन-भङ्ग्या</p>
<p>राधा-कुच-कलस-मर्दन-व्यसनी ।</p>
<p>ऋजुम् अपि रेखां लुम्पन्</p>
<p>वल्लव-वेशो हरिर् जयति ॥२५१।</p>
<p>कस्यचित् ॥(Sप्द् ७७ हरिहरस्य)</p>
<p><strong>क्रीडानन्तरं कृष्णस्य स्वप्नायितम् ।</strong></p>
<p>एते लक्ष्मण जानकी-विरहिणं मां खेदयन्त्य् अम्बुदा</p>
<p>मर्माणीव च घट्टयन्त्य् अलम् अमी क्रूराः कदम्बानिलाः ।</p>
<p>इत्थं व्याहृत-पूर्व-जन्म-विरहो यो राधया वीक्षितः</p>
<p>सेर्ष्यं शङ्कितया स वः सुखयतु स्वप्नायमानो हरिः ॥२५२॥</p>
<p>शुभाङ्कस्य । (KK २.६९(७०); Sर्क् १३१)</p>
<p><strong>अथ वंशी-चौर्यम् ।</strong></p>
<p>नीचैर् न्यासाद् अथ चरणयोर् नूपुर मूकयन्ती</p>
<p>धृत्वा धृत्वा कतक-वलयान्य् उत्क्षिपन्ती भुजान्ते ।</p>
<p>मुद्राम् अक्ष्णोश् चकितं शश्वद् आलोकयन्ती</p>
<p>स्मित्वा स्मित्वा हरति मुरलीम् अङ्कतो माधवस्य ॥२५३॥</p>
<p>दैत्यारि-पण्डितस्य । (UN १५.२३८)</p>
<p><strong>तां प्रति राधा-वाक्यम् ।</strong></p>
<p>अच्छिद्रम् अस्तु हृदयं परिपूर्णम् अस्तु</p>
<p>मौखर्यम् अस्तमितम् अस्तु गुरुत्वम् अस्तु ।</p>
<p>कृष्ण-प्रिये सखि दिशामि सदाशिषस् ते</p>
<p>यद् वासरे मुरलि मे करुणां करोषि ॥२५४॥</p>
<p>श्री-गोविन्द-मिश्राणाम् ॥</p>
<p>शून्यत्वं हृदये सलाघवम् इदं शुष्कत्वम् अङ्गेषु मे</p>
<p>मौखर्यं व्रज-नाथ-नाम-कथने दत्तं भवत्या निजम् ।</p>
<p>तत् किं नो मुरलि प्रयच्चसि प्नर् गोविन्द-वक्त्रासवं</p>
<p>यं पीत्वा भुवनं वशे विदधती निर्लज्जम् उद्गायसि ॥२५५॥</p>
<p>तेषाम् एव ॥</p>
<p><strong>अथ सायं हरेर् व्रजागमनम् ।</strong></p>
<p>मन्द्र-क्वाणित-वेणुर् अह्नि शिथिले व्यावर्तयन् गोकुलं</p>
<p>बर्हापीडकम् उत्तमाङ्ग-रचितं गोधूलि-धुम्रं दधत् ।</p>
<p>म्लायन्त्या वन-मालया परिगतः श्रान्तोऽपि रम्याकृतिर्</p>
<p>गोप-स्त्री-नयनोत्सवो वितरतु श्रेयांसि वः केशवः ॥२५६॥</p>
<p>कस्यचित् ॥(Kव्स् २२, SKM १.५७.४, Sर्क् ११०)</p>
<p><strong>तत्र कस्याश्चिद् उक्तिः ।</strong></p>
<p>दृष्ट्या केशव गोप-राग-हतया किञ्चिन् न दृष्टं मया</p>
<p>तेनाद्य स्खलितास्मि नाथ पतितां किं नाम नालम्बसे ।</p>
<p>एकस् त्वं विषमेषु खिन्न-मनसां सर्वाबलानां गतिर्</p>
<p>गोप्यैवं गदितः सलेशम् अवताद् गोष्ठे हरिर् वश् चिरम् ॥२५७ ॥</p>
<p>कस्यचित् ॥(Dह्वन्, Vअक्रो, SD ४.१४; Sम्व् २.९३; दिफ़्फ़ेरेन्त् किन्द्स् ओफ़् व्यङ्ग्य)</p>
<p>नाभि-देश-विनिवेशित-वेणुर्</p>
<p>धेनु-पुच्छ-निहितैक-कराब्जः ।</p>
<p>अन्य-पाणि-परिमण्डित-दण्डः</p>
<p>पुण्डरीक-नयनो व्रजम् आप ॥२५८॥</p>
<p>कस्यचित् ॥</p>
<p><strong>तत्रैव राधायाः सौभाग्यम् ।</strong></p>
<p>भ्रूवल्ली-चलनैः कयापि नयनोन्मेषैः कयापि स्मित-</p>
<p>ज्योत्स्नाविच्छुरितैः कयापि निभृतं सम्भावितस्याध्वनि ।</p>
<p>गर्वाद् भेद-कृतावहेल-विनय-श्री-भाजि राधानने</p>
<p>सातङ्कानुनयं जयन्ति पतिताः कंसद्विषः दृष्टयः ॥२५९॥</p>
<p>उमापतिधरस्य ॥(SKM १.५५.३, RKAD १२९)</p>
<p>तिर्यक्-कन्धरम् अंसदेश-मिलित-श्रोत्रावतंसं स्फुरद्-</p>
<p>बर्होत्तम्भित-केश-पाशम् अनृजु-भ्रू-वल्लरी-विभ्रमम् ।</p>
<p>गुञ्जद्-वेणु-निवेशिताधर-पुटं साकूत-राधानन-</p>
<p>न्यस्तामीलित-दृष्टि गोप-वपुषो विष्णोर् मुखं पातु वः ॥२६०॥</p>
<p>लक्ष्मण-सेन-देवस्य ॥(SKM १.५५.२)</p>
<p>अंसासक्त-कपोल-वंश-वदन-व्यासक्त-बिम्बाधर-</p>
<p>द्वन्द्वोदीरित-मन्द-मन्द-पवन-प्रारब्ध-मुग्ध-ध्वनिः ।</p>
<p>ईषद्-वक्रिम-लोल-हार-निकरः प्रत्येकरोकानन-</p>
<p>न्यञ्चच्-चञ्चद्-उदञ्चद्-अङ्गुलि-चयस् त्वां पातु राधा-धवः ॥२६१॥</p>
<p>नाथोकस्य ॥(SKM १.५७.५ केशर-कीलीय-नाथोकस्य)</p>
<p>अङ्गुष्ठाग्रिम-यन्त्रिताङ्गुलिर् असौ पादार्थ-नीरुद्ध-भूर्</p>
<p>आर्द्रीकृत्य पयोधराञ्चलम् अलं सद्यः पयो-बिन्दुभिः ।</p>
<p>न्यग्-जानु-द्वय-मध्य-यन्त्रित-गह्टी-वक्त्रान्तराल-स्खलद्-</p>
<p>धाराध्वान-मनोहरं सखि पयो गां दोग्धि दामोदरः ॥२६२ ॥</p>
<p>शरणस्य ॥(SKM ५.१.१; Sर्क् ११५७, Uपाध्याय Dआमरस्य; UN १०.५०)</p>
<p>शाठान् यस्याः काञ्ची-मणि-रणितम् आकर्ण्य सहसा</p>
<p>यद् आश्लिष्यन्न् एव प्रशिथिल-भुज-ग्रन्थिर् अभवः ।</p>
<p>तद् एतत् क्वाचक्षे घृतमधुमय त्वद्-बहु-वचो-</p>
<p>विषेणाघूर्णन्ती किम् अपि न सखी मे गणयति ॥२६३॥</p>
<p>कस्यचित् ॥(Aमरु ७३.१०९, SD ३.३७) शठ-नायक</p>
<p><strong>अथ गोवर्धनोद्धरणम् ।</strong></p>
<p>सत्रासर्ति यशोदया प्रिय-गुण-प्रीतेक्षणं राधया</p>
<p>लग्नैर् वल्लव-सूनुभिः सरभसं सम्भावितात्मोर्जितैः ।</p>
<p>भीतानन्दित-विस्मितेन विषमं नन्देन चालोकितः</p>
<p>पायाद् वः कर-पद्म-सुस्थित-महा-शैलः सलीलो हरिः ॥२६४॥</p>
<p>सोह्नोकस्य । (SKM १.६०.१ सोल्लोकस्य; Sर्क् १४० सोन्नोकस्य)</p>
<p>एकेनैव चिराय कृष्ण भवता गोवर्धनोऽयं धृतः</p>
<p>श्रान्तोऽसि क्षणम् आस्स्व साम्प्रतम् अमी सर्वे वयं दध्महे ।</p>
<p>इत्य् उल्लासित-दोष्णि गोप-निवहे किञ्चिद् भुजाकुञ्चन-</p>
<p>न्यञ्चच्-छैल-भरार्दिते विरुवति स्मेरो हरिः पातु वः ॥२६५॥</p>
<p>शरणस्य ॥(SKM १.६०.२)</p>
<p>खिन्नोऽसि मुञ्च शैलं</p>
<p>बिभृमो वयम् इति वदत्सु शिथिल-भुजः ।</p>
<p>भर-भुग्न-वितत-</p>
<p>बाहुषु गोपेषु हसन् हरिर् जयति ॥२६६ ॥</p>
<p>सुबन्धोः ॥(Vआसवदत्त, २; Sप्द् ७८; Sम्व् १.४१ हरिहरस्य)</p>
<p>दूरं दृष्टि-पथात् तिरोभव हरेर् गोवर्धनं विभ्रतस्</p>
<p>त्वय्य् आसक्त-दृशः कृशोदरि कर-स्रस्तोऽस्य मा भूद् अयम् ।</p>
<p>गोपीनाम् इति जल्पितं कलयतो राधा-निरोधाश्रयं</p>
<p>श्वासाः शैल-भर-श्रम-भ्रम-कराः कंस-द्विषः पान्तु वः ॥२६७ ॥शुभाङ्कस्य । (SKM १.६०.४)</p>
<p><strong>अथ नौ-क्रीडा ।</strong></p>
<p>कुरु पारं यमुनाया</p>
<p>मुहुर् इति गोपीभिर् उत्कराहूतः ।</p>
<p>तरि-तट-कपट-शयालुर्</p>
<p>द्विगुणालस्यो हरिर् जयति ॥२६८॥</p>
<p>सञ्जय-कविशेखरस्य । (BRK ५.१७०६)</p>
<p>उत्तिष्ठारात् तरौ मे तरुणि मम तरोः शक्तिर् आरोहणे का</p>
<p>साक्षाद् आख्यामि मुग्धे तरणिम् इह रवेर् आख्यया का रतिर् मे ।</p>
<p>वार्तेयं नौ-प्रसङ्गे कथम् अपि भविता नावयोः सङ्गमार्था</p>
<p>वार्तापीति स्मितास्यं जित-गिरिम् अजितं राधयाराधयामि ॥२६९॥</p>
<p>(UN ११.८६)</p>
<p>मुक्ता तरङ्ग-निवहेन पतङ्ग-पुत्री</p>
<p>नव्या च नौर् इति वचस् तव तथ्यम् एव ।</p>
<p>शङ्का-निदानम् इदम् एव ममातिमात्रं</p>
<p>त्वं चञ्चलो यद् इह माधव नाविकोऽसि ॥२७०॥</p>
<p>समाहर्तुर् इमौ । (UN १५.२३६)</p>
<p>जीर्णा तरिः सरिद् अतीव-गभीर-नीरा</p>
<p>बाला वयं सकलम् इत्थम् अनर्थ-हेतुः ।</p>
<p>निस्तार-बीजम् इदम् एव कृशोदराणां</p>
<p>यन् माधव त्वम् असि सम्प्रति कर्णधारः ॥२७१॥</p>
<p>जगदाननद-रायस्य । (BRK ५.१७०९)</p>
<p>अम्भसि तरणि-सुतायाः</p>
<p>स्तम्भित-तरणिः स देवकी-सुतः ।</p>
<p>आतर-विरहित-गोप्याः</p>
<p>कातर-मुखम् ईक्षते स्मेरः ॥२७२॥</p>
<p>सूर्यदासस्य ।</p>
<p>वाचा तवैव यदुनन्दन गव्य-भारो</p>
<p>हारोऽपि वारिणि मया सहसा विकीर्णः ।</p>
<p>दूरीकृतं च कुचयोर् अनयोर् दुकूलं</p>
<p>कूलं कलिन्द-दुहितुर् न तथाप्य् अदूरम् ॥२७३॥</p>
<p>कस्यचित् । (Pरेमामृत ३.१८; BRK ५.१७१०)</p>
<p>पयः-पूरैः पूर्णा सपदि गतघूर्णा च पवनैर्</p>
<p>गभीरे कालिन्दी-पयसि तरिर् एषा प्रविशति ।</p>
<p>अहो मे दुर्दैवं परम-कुतुकाक्रान्त-हृदयो</p>
<p>हरिर् वारं वारं तद् अपि करतालिं रचयति ॥२७४॥</p>
<p>मनोहरस्य । (Pरेमामृत ३.१९; BRK ५.१७११)</p>
<p>पानीय-सेचन-विधौ मम नैव पाणी</p>
<p>विश्राम्यतस् तद् अपि ते परिहास-वाणी ।</p>
<p>जीवामि चेत् पुनर् अहं न तदा कदापि</p>
<p>कृष्ण त्वदीय-तरणौ चरणौ ददामि ॥२७५॥</p>
<p>तस्यैव । (Pरेमामृत ३.१२; BRK ५.१७१२)</p>
<p>इदम् उद्दिश्य वयस्याः</p>
<p>स्व-समीहित-दैवतं नमत ।</p>
<p>यमुनैव जानु-दध्नी</p>
<p>भवतु न वा नाविकोऽस्त्व् अपरः ॥२७६॥</p>
<p>मुकुन्द-भट्टाचार्यस्य ।</p>
<p>तरिर् उत्तरला सरिद् गभीरा</p>
<p>तरलो नन्द-सुतश् च कर्ण-धारः ।</p>
<p>अबलाहम् उपैति भानुर् अस्तं</p>
<p>सखि दूरे नगरीह किं करोमि ॥२७७॥</p>
<p>कस्च्यचित् ॥</p>
<p>नापेक्षते स्तुति-कथां न शृणोति काकुं</p>
<p>शश्वत् कृतं न मनुते प्रणिपात-जातम् ।</p>
<p>हा किं विधेयम् अधुना सखि नन्द-सूनुर्</p>
<p>मध्ये-तरङ्गिणि तरिं तरलो धुनोति ॥२७८॥</p>
<p>तस्यैव ।</p>
<p>Exत्र वेर्से फ़ोउन्द् इन् ओन्ल्य् ओने एदितिओन्।</p>
<p>आतर-लाघव-हेतोर्</p>
<p>मुरहर तरिं तवावलम्बे ।</p>
<p>अपणं पणम् इह कुरुषे</p>
<p>नाविक-पुरुषे न विश्वासः ॥</p>
<p>कस्यचित् ।</p>
<p>एषोत्तुङ्ग-तरङ्ग-लङ्घित-तटोत्सङ्गा पतङ्गात्मजा</p>
<p>पूर्णेयं तरिर् अम्बुभिर् न हि हरेः शङ्का कलङ्काद् अपि ।</p>
<p>काठिण्यं भज नाद्य सुन्दरि वयं राधे प्रसादेन ते</p>
<p>जीवामः स्फुटम् आतरीकुरु गिरि-द्रोणी-विनोदोत्सवम् ॥२७९॥</p>
<p>काकुं करोषि गृह-कोण-करीष-पुञ्ज-</p>
<p>गूढाङ्ग किं ननु वृथा कितव प्रयाहि ।</p>
<p>कुत्राद्य जीर्ण-तरणि-भ्रमणातिभीत-</p>
<p>गोपाङ्गना-गण-विडम्बन-चातुरी ॥२८०॥</p>
<p>त्रयः समाहर्तुः । (UN ५.४९)</p>
<p><strong>अथ राधया सह हरेर् वाकोवाक्यम् ।</strong></p>
<p>अङ्गुल्या कः कवाटं प्रहरति कुटिले माधवः किं वसन्तो</p>
<p>नो चक्री किं कुलालो न हि धरणी-धरः किं द्विजिह्वः फणीन्द्रः ।</p>
<p>नाहं घोराहि-मर्दी किम् असि खग-पतिर् नो हरिः किं कपीशो</p>
<p>राधा-वाणीभिर् इत्थं प्रहसित-वदनः पातु वश् चक्र-पाणिः ॥२८१॥</p>
<p>कस्यचित् ॥(Sभ्व् १३०; KK ३.१०५; Sर्क् ७.१९)</p>
<p>कस् त्वं भो निशि केशवः शिरसिजै-य् किं नाम गर्वायसे</p>
<p>भद्रे शौरिर् अहं गुणैः पितृ-गतैः पुत्रस्य किं स्याद् इह ।</p>
<p>चक्री चन्द्रमुखि प्रयच्छसि न मे कुण्डीं घटीं दोहनीम्</p>
<p>इत्थं गोप-वधू-जितोत्तरतया ह्रीणो हरिः पातु वः ॥२८२॥</p>
<p>चक्रपाणेः ॥(SKM १.५६.३)</p>
<p>वासः सम्प्रति केशव क्व भवतो मुग्धेक्षणे नन्व् इदं</p>
<p>वासं ब्रूहि शठ प्रकाम-सुभगे त्वद्-गात्र-संसर्गतः ।</p>
<p>यामिन्याम् उषितः क्व धूर्त वितनुर् मुष्णाति किं यामिनी</p>
<p>शौरिर् गोपवधूं छलैः परिहसन्न् एवंविधैः पातु वः ॥२८३॥</p>
<p>कस्यचित् ॥(SKM १.५६.४; BRS २.१.८३)</p>
<p>राधे त्वं कुपिता त्वम् एव कुपिता रुष्टासि भूमेर् यतो</p>
<p>माता त्वं जगतां त्वम् एव जगतां माता न विज्ञोऽपरः ।</p>
<p>देवि त्वं परिहास-केलि-कलहेऽनन्ता त्वम् एवेत्य् असौ</p>
<p>स्मेरो वल्लव-सुन्दरीम् अवनमच् छौरिः श्रियः वः क्रियात् ॥२८४॥</p>
<p>हरिहरस्य ॥(SKM १.५६.१ वाक्पतेः; Sर्क् १०८)</p>
<p><strong>अथ रासः ।</strong></p>
<p>वृन्दारण्ये प्रमद-सदने मल्लिका-पुष्प-मोदे</p>
<p>श्री-शुभ्रांशोः किरण-रुचिरे कोकिलाद्यैर् मनोज्ञे ।</p>
<p>रात्रौ चित्रे पशुप-वनिता-चित्त-देहापहारी</p>
<p>कंसारातेर् मधुर-मुरली-वाद्य-राजो रराज ॥२८५॥</p>
<p>कस्यचित् ।</p>
<p>अधरामृत-माधुरी-धुरीणो</p>
<p>हरि-लीला-मुरली-निनाद एषः ।</p>
<p>प्रततान मनःप्रमोदम् उच्चैर्</p>
<p>हरिणीनां हरिणी-दृशां मुनीनाम् ॥२८६॥</p>
<p>श्री-माधवेन्द्रपुरी-पादानाम् ।</p>
<p>लीला-मुखरित-मुरली-</p>
<p>कृत-गोप-भाविनी-निवहः ।</p>
<p>तद्-अधर-मधुनि सतृष्णः</p>
<p>कृष्णः पायाद् अपायतो भवतः ॥२८७॥</p>
<p>माधव-चक्रवर्तिनः ॥</p>
<p>कारय नाम्ब विलम्बं</p>
<p>मुञ्च करं मे हरिं यामि ।</p>
<p>न सहे स्थातुं यद् असौ</p>
<p>गर्जति मुरली प्रगल्भ-दूतीव ॥२८८॥</p>
<p>समाहर्तुः ॥</p>
<p>चूडा-चुम्बित-चारु-चन्द्र-कचयं चामीकराभाम्बरं</p>
<p>कर्णोत्तंसित-कर्णिकार-कुसुमं कन्दर्प-कल्लोलितम् ।</p>
<p>वंशी-वादन-वावदूक-वदनं वक्री-भवद्-वीक्षणं</p>
<p>भाग्यं भङ्गुर-मध्यमाः परिणतं कुञ्जान्तरं भेजिरे ॥२८९॥</p>
<p>जीव-दास-वाहिनी-पतेः ।</p>
<p><strong>श्री-कृष्ण-वाक्यम् ।</strong></p>
<p>दुष्टः कोऽपि करोति वः परिभवं शङ्के मुहुर् गोकुले</p>
<p>धावन्त्यः स्खलद्-अम्बरं निशि वने यूयं यद्-अभ्यागताः ।</p>
<p>आः का भीतिर् अमन्द-दानव-वधू-सिन्दूर-मुद्राहरे</p>
<p>दोर्-दण्डे मम भाति दीव्यत पति-क्रोडे कुरङ्गी-दृशः ॥२९०॥</p>
<p>धूतोत्तापे वहति गहने धर्म-पूरे व्रजान्तः</p>
<p>का वस् तृष्णा वलति हृदये दुर्मदेयं सतीनाम् ।</p>
<p>सीमन्तिन्यः स्पृहयत गृहान् मा विरुद्धं कुरुध्वं</p>
<p>नायं दृष्टौ मम विघटते हन्त पुण्यस्य पन्थाः ॥२९१॥</p>
<p><strong>अथ व्रजदेवीनाम् उत्तरम् ।</strong></p>
<p>कथं वीथीम् अस्मान् उपदिशसि धर्म-प्रणयिनीं</p>
<p>प्रसीद स्वां शिष्याम् अतिखिलमुखीं शाधि मुरलीम् ।</p>
<p>हरन्ती मर्यादां शिव शिव परे पुंसि हृदयं</p>
<p>नयन्ती धृष्टेयं यदुवर यथा नाह्वयति नः ॥२९२॥</p>
<p>त्रयः समाहर्तुः ॥</p>
<p>गोपीजनालिङ्गित-मध्य-भागं</p>
<p>वेणुं धमन्तं भृश-लोल-नेत्रम् ।</p>
<p>कलेवरे प्रस्फुट-रोम-वृन्दं</p>
<p>नमामि कृष्णं जगद्-एक-कन्दम् ॥२९३॥</p>
<p>श्री-पुरुषोत्तम-देवस्य ॥</p>
<p>कालिन्द्याः पुलिनेषु केलि-कुपिताम् उत्सृज्य रासे रसं</p>
<p>गच्छन्तीम् अनुगच्छतोऽश्रुकलुषां कंसद्विषो राधिकाम् ।</p>
<p>तत्-पाद-प्रतिमानिवेशित-पदस्योद्भूतरोमोद्गतेर्</p>
<p>अक्षुण्णोऽनुनयः प्रसन्न-दयिता-दृष्टस्य पुष्णातु वः ॥२९४॥</p>
<p>भट्ट-नारायणस्य ॥(Vएणिसंहार १.२)</p>
<p><strong>कृष्णान्तर्धाने तासां प्रश्नः ।</strong></p>
<p>तुलसि विलससि त्वं मल्लि जातासि फुल्ला</p>
<p>स्थल-कमलिनि भृङ्गे सङ्गताङ्गी विभासि ।</p>
<p>कथयत बत सख्यः क्षिप्रम् अस्मासु कस्मिन्</p>
<p>वसति कपट-कन्दः कन्दरे नन्द-सूनुः ॥२९५॥</p>
<p>समाहर्तुः । (UN १०.९४)</p>
<p>दृष्टः क्वापि स माधवो व्रज-वधूम् आदाय काञ्चिद् गतः</p>
<p>सर्वा एव हि वञ्चिताः सखि वयं सोऽन्वेषणीयो यदि ।</p>
<p>द्वे द्वे गच्छतम् इत्य् उदीर्य सहसा राधां गृहीत्वा करे</p>
<p>गोपी-वेश-धरो निकुञ्ज-कुहरं प्राप्तो हरिः पातु वः ॥२९६॥</p>
<p>कस्यचित् ॥(Sभ्व् १००)</p>
<p><strong>राधा-सखी-वाक्यम् ।</strong></p>
<p>अदोषाद् दोषाद् वा त्यजति विपिने तां यदि भवान्</p>
<p>अभद्रं भद्रं वा त्रिभुवन-पते त्वां वदतु कः ।</p>
<p>इदं तु क्रूरं मे स्मरति हृदयं यत् किल तया</p>
<p>त्वद्-अर्थं कान्तारे कुल-तिलक नात्मापि गणितः ॥२९७॥</p>
<p>रामचन्द्रदासस्य । (UN ८.४०)</p>
<p>लक्ष्मीं मध्य-गतेन रास-वलये विस्तारयन्न् आत्मना</p>
<p>कस्तूरी-सुरभिर् विलास-मुरली-विन्यस्त-वक्त्रेन्दुना ।</p>
<p>क्रीडा-ताण्डव-मण्डलेन परितो दृष्टेन तुष्यद् दृशा</p>
<p>त्वां हल्लीशक-शङ्कु-सङ्कुल-पदा पायाद् विहारी हरिः ॥२९८॥</p>
<p>कस्यचित् ।</p>
<p><strong>तत्र खेचराणाम् उक्तिः ।</strong></p>
<p>मुक्त-मुनीनां मृग्यं</p>
<p>किम् अपि फलं देवकी फलति ।</p>
<p>तत् पालयति यशोदा</p>
<p>निकामम् उपभुञ्जते गोप्यः ॥२९९॥</p>
<p>दाक्षिणात्यस्य ॥</p>
<p>तप्तं तपोभिर् अन्यैः</p>
<p>फलितं तद् गोप-बालानाम् ।</p>
<p>आसां यत् कुच-कुम्भे</p>
<p>नील-निचोलयति ब्रह्म ॥३००॥</p>
<p>श्री-रघुपत्युपाध्यायस्य ॥</p>
<p><strong>अथ जल-क्रीडा ।</strong></p>
<p>जल-केलि-तरल-करतल-</p>
<p>मुक्त-पुनः-पिहित-राधिका-वदनः ।</p>
<p>जगद् अवतु कोक-यूनोर्</p>
<p>विघटन-सङ्घटन-कौतुकी कृष्णः ॥३०१॥</p>
<p>कस्यचित् । (UN १५.२३५)</p>
<p><strong>राधासखीं प्रति चन्द्रावली-सख्याः सासूय-वाक्यम्</strong></p>
<p>मा गर्वम् उद्वह कपोल-तले चकास्ति</p>
<p>कृष्ण-स्वहस्त-लिखिता नव-मञ्जरीति ।</p>
<p>अन्यापि किं न सखि भाजनम् ईदृशीनां</p>
<p>वैरी न चेद् भवति वेपथुर् अन्तरायः ॥३०२॥</p>
<p>दामोदरस्य । (Aमरु ५५; SKM २.१४०.५ केशटस्य; Sम्व् ८६.१४; SD ३.१०५ मद; DR २.२२, एत्च्।; BRS २.४.१६५)</p>
<p><strong>राधा-सख्याः साकूत-वाक्यम् ।</strong></p>
<p>यदवधि गोकुलम् अभितः</p>
<p>समजनि कुसुमाचितासन-श्रेणी ।</p>
<p>पीतांशुक-प्रियेयं</p>
<p>तदवधि चन्द्रावली जाता ॥३०३॥</p>
<p>गोवर्धनाचार्यस्य । (Aर्यस् ४३६.५३१)</p>
<p><strong>चन्द्रावलीं प्रति सखी-वाक्यम्</strong></p>
<p>सौजन्येन वशीकृता वयम् अतस् त्वां किञ्चिद् आचक्ष्महे</p>
<p>कालिन्दीं यदि यासि सुन्दरि पुनर् मा गाः कदम्बाट्वईम् ।</p>
<p>कश्चित् तत्र नितान्त-निर्मल-तमः-स्तोमोऽस्ति यस्मिन् मनाग्</p>
<p>लग्ने लोचनसीम्नि नोत्पलदृशः पश्यन्ती पत्युर् गृहम् ॥३०४॥</p>
<p>गोविन्द-भट्टस्य ॥</p>
<p>श्यामोऽयं दिवसः पयोद-पटलैः सायं तथाप्य् उत्सुका</p>
<p>पुष्पार्थं सखि यासि यामुन-तटं याहि व्यथा का मम ।</p>
<p>किन्त्व् एकं खर-कण्टक-कक्षतम् उरस्य् आलोक्य सद्योऽन्यथा</p>
<p>शङ्कां यत् कुटिलः करिष्यति जनो जातास्मि तेनाकुला ॥३०५ ॥</p>
<p>कर्णपूरस्य ॥</p>
<p>गन्तव्या ते मनसि यमुना वर्तते चेत् तदानीं</p>
<p>कुञ्जं मा गाः सहज-सरले वाञ्जुलं मद्-वचोभिः ।</p>
<p>गच्छेस् तत्राप्य् अहह यदि वा मा मुरारेर् उदारे</p>
<p>कुत्राप्य् एका रहसि मुरली-नादम् आकर्णयेथाः ॥३०६॥</p>
<p>तैरभुक्त-कवेः ।</p>
<p>तरले न कुरु विलम्बं</p>
<p>कुम्भं संस्मृत्य मन्दिरं याहि ।</p>
<p>यावन् न मोहन-मन्त्रं</p>
<p>शंसति कंसद्विषो वंशी ॥३०७॥</p>
<p>समाहर्तुः ॥</p>
<p>पृष्ठेन नीपम् अवलम्ब्य कलिन्दजायाः</p>
<p>कूले विलास-मुरलीं क्वणयन् मुकुन्दः ।</p>
<p>प्राक् पूरणात् कलसम् अम्भसि लोलयन्त्या</p>
<p>वक्त्रं विवर्तयति गोपकुलाङ्गनायाः ॥३०८॥</p>
<p>कस्यचित् ॥</p>
<p>सख्यो यय्र् गृहम् अहं कलसीं वहन्ती</p>
<p>पूर्णाम् अतीव-महतीम् अनुलम्बितास्मि ।</p>
<p>एकाकिनीं स्पृशसि मां यदि नन्दसूनो</p>
<p>मोक्ष्यामि जीवनम् इदं सहसा पुरस् ते ॥३०९॥</p>
<p>समाहर्तुः ॥</p>
<p><strong>तां प्रति कस्याश्चिद् उक्तिः ।</strong></p>
<p>वल्गन्त्या वन-मालया तव हृतं वक्षोजयोश् चन्दनं</p>
<p>गण्डस्था मकरीघटा च मकरान्दोलेन विध्वंसिता ।</p>
<p>क्लान्ता स्वैर-तरङ्ग-केलिभिर् इयं तन्वी च धूर्ते तनुः</p>
<p>सत्यं जल्पसि भानुजाम् अभि रसे मग्नाद्य हर्षाद् अभूः ॥३१०॥</p>
<p>समाहर्तुः ॥</p>
<p><strong>तद्-भर्तारं प्रति सखी-वाख्यम् ।</strong></p>
<p>सुभग मम प्रिय-सख्याः</p>
<p>किम् इव सशङ्कं मुहुर् विलोकयसि ।</p>
<p>यामुन-पवन-विकीर्ण-</p>
<p>प्रिय-करजः-पिञ्जरं पृष्ठम् ॥३११॥</p>
<p>समाहर्तुः ॥</p>
<p><strong>चन्द्रावलीं प्रति तस्या वाक्यम्</strong></p>
<p>कात्यायनी-कुसुम-कामनया किम् अर्थं</p>
<p>कान्तार-कुक्षि-कुहरं कुतुकाद् गतासि ।</p>
<p>पश्य स्तन-स्तवकयोस् तव कण्टकाङ्कं</p>
<p>गोपः सुकण्ठि बत पश्यसि जात-कोपः ॥३१२॥</p>
<p>समाहर्तुर् इमे । (UN ३.३८)</p>
<p><strong>अथ नित्य-लीला<br>
वृन्दावने मुकुन्दस्य नित्य-लीला विराजते ।<br>
स्पष्टम् एषा रहस्यत्वाज् जानद्भिर् अपि नोच्यते ॥<br>
ताभिर् नित्य-विहारम् एव तनुते वृन्दावने माधवो<br>
गोष्ठाम्भोजमुखीभिर् इत्य भि मनाक् प्रोचे प्रियायै हरः ।<br>
लीलारत्न-रहस्यता व्रजपतेर् भूयस्य् अहो पश्य यत्<br>
तत्त्वज्ञोऽपि पुरान्तरे च गमनं व्याचष्ट वैयासकिः ॥<br>
तथा हि पाद्मे पार्वत्यै व्याजहार हरो रहः ।<br>
गोगोपगोपिकासङ्गे यत्र क्रीडति कंसहा ॥<br>
अथ भाविनि हरेर् मथुरा-प्रस्थाने राधा-सखी-वाक्यम्</strong></p>
<p>अद्यैव यत् प्रतिपद्-उद्गत-चन्द्र-लेखा-</p>
<p>सख्यं त्वया वपुर् इदं गमितं वराक्याः ।</p>
<p>कृष्णे गते कुसुम-सायक तत् प्रभाते</p>
<p>बाणावलिं कथय कुत्र विमोक्ष्यसि त्वम् ॥३१३॥</p>
<p>रुद्रस्य ॥(ST २.८७)</p>
<p>प्रस्थानं वलयैः कृतं प्रियसखैर् अजस्रं गतं</p>
<p>धृत्या न क्षणम् आसितं व्यवसितं चित्तेन गन्तुं पुरः ।</p>
<p>गन्तुं निश्चित-चेतसि प्रियतमे सर्वे समं प्रस्थिता</p>
<p>गन्तव्ये सति जीवित-प्रिय-सुहृत्-सार्थः किम् उ त्यज्यते ॥३१४ ॥</p>
<p>अमरोः । (Aमरु ३१.३६; Sभ्व् ११५१; Sप्द् ३४२४; SKM २.५४.१; Sम्व् ३७.१९)</p>
<p><strong>हरेर् मथुरा-प्रवेशे</strong></p>
<p>छायापि लोचन-पथं न जगाम यस्याः</p>
<p>सेयं वधूर् नगर-मध्यम् अलङ्करोति ।</p>
<p>किं चापकलय्य मथुरा-नगरे मुकुन्दम्</p>
<p>अन्धोऽपि बन्धुकरदत्तकरः प्रयाति ॥३१५॥</p>
<p>वाणीविलासस्य ।</p>
<p><strong>तत्र पुर-स्त्री-वाक्यम् ।</strong></p>
<p>अस्रम् अजस्रं मोक्तुं</p>
<p>धिङ् नः कर्णायते नयने ।</p>
<p>द्रष्टव्यं परिदृष्टं</p>
<p>तत् कैशोरं व्रज-स्त्रीभिः ॥३१६॥</p>
<p>तैरभुक्तस्य ॥</p>
<p>सान्द्रानन्दम् अनन्तम् अव्ययम् अजं यद् योगिनोऽपि क्षणं</p>
<p>साक्षात् कर्तुम् उपासते प्रतिदिनं ध्यानैकतानाः परम् ।</p>
<p>धन्यास् ता व्रजवासिनां युवतयस् तद् ब्रह्म याः कौतुकाद्</p>
<p>आलिङ्गन्ति समालपन्ति शतधाकर्षन्ति चुम्बन्ति च ॥३१७॥</p>
<p>वाहिनीपतेः ॥(SD ६.३१४अ)</p>
<p>Exत्र वेर्से-</p>
<p>आनन्द-कन्दम् अखिल-श्रुति-सारम् एकम्</p>
<p>अध्यात्म-दीपम् अतिदुस्तरम् अञ्जनाभम् ।</p>
<p>आकृष्य सान्द्र-कुचयोः परिरभ्य कामं</p>
<p>सम्प्राप्य गोपवनिता बत पुण्य-पुञ्जाः ॥</p>
<p>प्रियसखि न जगाम वामशीलः</p>
<p>स्फुटम् अमुना नागरेण नन्दसूनुः ।</p>
<p>अदलित-नलिनी-दलैव वापी</p>
<p>यद् अहत-पल्लव एव काननान्तः ॥३१८॥</p>
<p>कुमारस्य ॥</p>
<p>यास्यामीति समुद्यतस्य वचनं विस्रब्धम् आकर्णितं</p>
<p>गच्छन् दूरम् अपेक्षितो मुहुर् असौ व्यावृत्य पश्यन्न् अपि ।</p>
<p>तच् छून्ये पुनर् आगतास्मि भवने प्राणास् त एव स्थिताः</p>
<p>सख्यः पश्यत जीवित-प्रणयिनी दम्भाद् अहं रोदिमि ॥३१९॥</p>
<p>रुद्रटस्य ।</p>
<p>गतो यामो गतौ यामौ</p>
<p>गता यामा गतं दिनम् ।</p>
<p>हा हन्त किं करिष्यामि</p>
<p>न पश्यामि हरेर् मुखम् ॥३२०॥</p>
<p>शङ्करस्य ॥</p>
<p>यमुना-पुलिने समुत्क्षिपन्</p>
<p>नटवेशः कुसुमस्य कन्दुकम् ।</p>
<p>न पुनः सखि लोकयिष्यते</p>
<p>कपटाभीर-किशोर-चन्द्रमाः ॥३२१ ॥</p>
<p>षष्ठी-दासस्य ॥</p>
<p>याः पश्यन्ति प्रियं स्वप्ने</p>
<p>धन्यास्ताः सखि योषितः</p>
<p>अस्माकं तु गते कृष्णे</p>
<p>गता निद्रापि वैरिणी ॥३२२॥</p>
<p>धन्यस्य । (UN १५.१६९)</p>
<p>सोऽयं वसन्त-समयो विपिनं तद् एतत्</p>
<p>सोऽयं निकुञ्ज-विटपी निखिलं तदास्ते</p>
<p>हा हन्त किं तु नव-नीरद-कोमलाङ्गो</p>
<p>नलोकि पुष्प-धनुषः प्रथमावतारः ॥३२३॥</p>
<p>सञ्जय-कविशेखरस्य ॥</p>
<p>युगायितं निमेषेण चक्षुषा प्रावृषायितम् ।</p>
<p>शून्यायितं जगत् सर्वं गोविन्द-विरहेण मे ॥३२४॥</p>
<p>श्री-भगवतः ॥(CC ३.२०.४६, Śइक्षाष्टक, ७)</p>
<p>दलति हृदयं गाढोद्वेगं द्विधा न तु भिद्यते</p>
<p>वहति विकलः कायो मूर्च्छां न मुञ्चति चेतनाम् ।</p>
<p>ज्वलयति तनूम् अन्तर्दाहः करोति न भस्मसात्</p>
<p>प्रहरति विधिर् मर्मच्छेदी न कृन्तति जीवितम् ॥३२५॥</p>
<p>(Mआलतीमाधव ९.११, Uत्तररामचरित ३.३१, Bर्क्; Sम्व् ४३.३९)</p>
<p>भ्रमय जलदान् अम्भोगर्भान् प्रमोदय चातकान्</p>
<p>कलय शिखिनः केकोत्कण्ठान् कठोरय केतकान् ।</p>
<p>विरहिणि जने मूर्च्छां लब्ध्वा विनोदयति व्यथा-</p>
<p>मकरुण पुनः सञ्ज्ञा-व्याधिं विधाय किम् ईहसे ॥३२६ ॥</p>
<p>एतौ भवभूतेः । (Mआलतीमाधव ९.४२, Sप्द् ३४५३; Sम्व् ४३.३४)</p>
<p>दृष्टं केतक-धूलि-धूसरम् इदं व्योम क्रमाद् वीक्षिताः</p>
<p>कच्चान्ताश् च शिलीन्ध्र-कन्दल-भृतः सोढाः कदम्बानिलाः ।</p>
<p>सख्यः संवृणुताश्रु मुञ्चत भयं कस्मान् मुदेवाकुला</p>
<p>एतान् अप्य् अधुनास्मि वज्रघटिता नूनं सहिष्ये धनान् ॥३२७॥</p>
<p>रुद्रस्य ॥(SKM २.५५.३, ST २.६०अ)</p>
<p>सेयं नदी कुमुद-बद्न्हुकरास् त एव</p>
<p>तद् यामुनं तटम् इदं विपिनं तद् एतत् ।</p>
<p>ते मल्लिका-सुरभयो मरुतस् त्वम् एव</p>
<p>हा प्राण-वल्लभ सुदुर्लभतां गतोऽसि ॥३२८॥</p>
<p>हरिभट्टस्य ॥</p>
<p>यदुनाथ भवन्तम् आगतं</p>
<p>कथयिष्यन्ति कदा मदालयः ।</p>
<p>युगपत् परितः प्रधावितः</p>
<p>विकसद्भिर् वदनेन्दु-मण्डलैः ॥३२९ ॥</p>
<p>तैरभुक्तकवेः ॥</p>
<p>अयि दीनदयार्द्र नाथ हे,</p>
<p>मथुरानाथ कदावलोक्यसे ।</p>
<p>हृदयं त्वद्-अलोक-कातरं</p>
<p>दयित भ्राम्यति किं करोम्य् अहम् ॥३३०॥</p>
<p>श्री-माधवेन्द्र-पुरी-पादानाम् । (CC २.४.१९७, ३.८.३२)</p>
<p>प्रथयति न तथा ममार्तिम् उच्चैः</p>
<p>सहचरि वल्लव-चन्द्र-विप्रयोगः ।</p>
<p>कटुभिर् असुर-मण्डलैः परीते</p>
<p>दनुजपतेर् नगरे यथास्य वासः ॥३३१॥</p>
<p>श्री-रघुनाथ-दासस्य । (BRS २.४.५२)</p>
<p>चूताङ्कुरे स्फुरति हन्त नवे नवेऽस्मिन्</p>
<p>जीवोऽपि यास्यतितरां तरल-स्वभावः ।</p>
<p>किं त्व् एकम् एव मम दुःखम् अभूद् अनल्पं</p>
<p>प्राणेश्वरेण सहितो यद् अयं न यातः ॥३३२॥।</p>
<p>राङ्गस्य ।</p>
<p>आशैक-तन्तुम् अवलम्ब्य विलममाना</p>
<p>रक्षामि जीवम् अवधिर् नियतो यदि स्यात् ।</p>
<p>नो चेद् विधिः सकल-लोक-हितैककारी</p>
<p>यत् काल-कूटम् असृजत् तद् इदं किम् अर्थम् ॥३३३॥</p>
<p>हरेः ।</p>
<p>प्रसर शिशिरामोदं कौन्दं समीर समीरय</p>
<p>प्रकटय शशिन्न् आशाः कामं मनोज समुल्लस ।</p>
<p>अवधि-दिवसः पूर्णः सख्यो विमुञ्चत तत्-कथां</p>
<p>हृदयम् अधुना किञ्चित् कर्तुं ममान्यद् इहेच्छति ॥३३४ ॥</p>
<p>रुद्रस्य ॥(SKM २.५५.५; ST २.५८<sup>ए</sup>, Sम्व् ४०.१८)</p>
<p>नायाति चेद् यदुपतिः सखि नैतु कामं</p>
<p>प्राणास् तदीय-विरहाद् यदि यान्ति यान्तु ।</p>
<p>एकः परं हृदि महान् मम वज्र-पातो</p>
<p>भूयो यद् इन्दुवदनं न विलोकितं तत् ॥३३५ ॥</p>
<p>हरि-भट्टस्य ॥</p>
<p>पञ्चत्वं तनुर् एतु भूत-निवहाउ स्वांशे विशन्तु स्फुटं</p>
<p>धातारं प्रणिपत्य हन्त शिरसा तत्रापि याचे वरम् ।</p>
<p>तद्-वापीषु पयस् तदीय-मुकुरे ज्योतिस् तदीयाङ्गन-</p>
<p>व्योम्नि व्योम तदीय-वर्त्मनि धरा तत्-ताल-वृन्तेऽनिलः ॥३३६ ॥</p>
<p>षण्मासिकस्य । (Sप्द् ३४२८; Sम्व् ४३.३२; Sभ्व् १३५५; UN १४.१८९)</p>
<p>आश्लिष्य वा पाद-रतां पिनष्टु माम्</p>
<p>अदर्शनान् मर्म-हतां करोतु वा ।</p>
<p>यथा तथा वा विदधातु लम्पटो</p>
<p>मत्-प्राण-नाथस् तु स एव नापरः ॥३३७॥</p>
<p>श्री-भगवतः ॥(CC ३.२०.४७, UN १३.७९)</p>
<p><strong>मथुरायां यशोदा-स्मृत्या कृष्ण-वाक्यम् ।</strong></p>
<p>ताम्बूलं स्व-मुखार्धं चर्वितम् इतः को मे मुखे निक्षिपेद्</p>
<p>उन्मार्ग-प्रसृतं च चाटु-वचनैः को मां वशे स्थापयेत् ।</p>
<p>एह्य् एहीति विदूर-सारित-भुजः स्वाङ्के निद्यायाधुना</p>
<p>केलि-स्रस्त-शिखण्डकं मम पुनर् व्याधूय बध्नातु कः ॥३३८॥ तैरभुक्तस्य ॥</p>
<p><strong>अथ श्री-राधा-स्मृत्या हरेर् वाक्यम् ।</strong></p>
<p>यदि निभृतम् अरण्यं प्रान्तरं वाप्य् अपान्थं</p>
<p>कथम् अपि चिरकालं पुण्यपाकेन लप्स्ये ।</p>
<p>अविरल-गलद्-अस्रैर् घघर-ध्वान-मिश्रैः</p>
<p>शशिमुखि तव शोकैः प्लावयिष्ये जगन्ति ॥३३९॥</p>
<p>तैरभुक्तकवेः ॥</p>
<p><strong>उद्धवं प्रति हरेर् वाक्यम् ।</strong></p>
<p>विषयेषु तावद् अबलास्</p>
<p>तास्व् अपि गोप्यः स्वभाव-मृदु-वाचः ।</p>
<p>मध्ये तासाम् अपि सा</p>
<p>तस्याम् अपि साचिवीक्षितं किम् अपि ॥३४०॥</p>
<p>कस्यचित् ॥</p>
<p><strong>उद्धवेन राधायां हरेः सन्देशः ।</strong></p>
<p>आविर्भाव-दिने न येन गणितो हेतुस् तनीयान् अपि</p>
<p>क्षीयेतापि न चापराध-विधिना नत्या नयो वर्धते ।</p>
<p>पीयूष-प्रतिवेदिनस् त्रिजगती-दुःख-द्रुहं साम्प्रतं</p>
<p>प्रेम्णस् तस्य गुरोः कथं नु करवै वाङ्-निष्ठता-लाघवम् ॥३४१॥</p>
<p>केषाञ्चित् ॥</p>
<p>आस्तां तावद् वचन-रचना-भाजनत्वं विदूरे</p>
<p>दूरे चास्तां तव तनु-परीरम्भ-सम्भावनापि ।</p>
<p>भूयो भूयः प्रणतिभिर् इदं किं तु याचे विधेया</p>
<p>स्मारं स्मारं स्वजन-गणने क्वापि रेखा ममापि ॥३४२॥</p>
<p>केशव-भट्टाचार्याणाम् ॥</p>
<p><strong>वृन्दावनं गच्छत उद्धवस्य वाक्यम् ।</strong></p>
<p>इयं सा कालिन्दी कुवलय-दल-स्निग्ध-मधुरा</p>
<p>मदान्ध-व्याकूज-तरल-जल-रङ्कु-प्रणयिनी ।</p>
<p>पुरा यस्यास् तीरे सरभस-सतृष्णं मुरभिदो</p>
<p>गताः प्रायो गोपी-निधुवन-विनोदेन दिवसाः ॥३४३ ॥</p>
<p>दशरथस्य । (SKM ५.११.४ शरणस्य)</p>
<p>पुरेयं काल्लिन्दी व्रज-जन-वधूनां स्तन-तटी-</p>
<p>तनूरागैर् भिन्ना चबल-सलिलाभूद् अनुदिनम् ।</p>
<p>अहो तासां नित्यं रुदित-गलितैः कज्जल-जलैर्</p>
<p>इदानीं यातेऽस्मिन् द्विगुण-मल्लिनाभून् मुररिपौ ॥३४४ ॥</p>
<p>सर्वानन्दस्य ॥</p>
<p>इदं तत् कालिन्दी-पुलिनम् इह कंसासुरभिदो</p>
<p>यशः शृण्वद् वक्त्र-स्खलित-कवलं गोकुलम् अभूत् ।</p>
<p>भ्रमद्-वेणु-क्वाण-श्रवण-मसृणोत्तार-मधुर-</p>
<p>स्वराभिर् गोपीभिर् दिशि दिशि समुद्घूर्णम् अनिशम् ॥३४५ ॥</p>
<p>मोटकस्य ॥(SKM ५.११.५ केशटस्य)</p>
<p>ताभ्यो नमो वल्लव-वल्लभाभ्यो</p>
<p>यासां गुणैस् तैर् अभिचिन्त्यमानैः ।</p>
<p>वक्षःस्थले निःश्वसितैः कदुष्णैर्</p>
<p>लक्ष्मीपतेर् म्लायति वैजयन्ती ॥३४६ ॥कस्यचित् ॥</p>
<p><strong>व्रजदेवीकुलं प्रत्य् उद्धव-वाक्यम् ।</strong></p>
<p>वियोगिनीनाम् अपि पद्धतिं वो</p>
<p>न योगिनो गन्तुम् अपि क्षमन्ते ।</p>
<p>यद् ध्येयरूपस्य परस्य पुंसो</p>
<p>यूयं गता ध्येय-पदं दुरापम् ॥३४७॥</p>
<p>कस्यचित् ॥</p>
<p><strong>उद्धवे दृष्टे सखीं प्रति राधा-वाक्यम् ।</strong></p>
<p>कल्याणं कथयामि किं सहचरि स्वैरेषु शश्वत् पुरा</p>
<p>यस्या नाम समीरितं मुररिपोः प्राणेश्वईति त्वया ।</p>
<p>साहं प्रेमभिदाभयात् प्रियतमं दृष्ट्वापि दूतं प्रभोः</p>
<p>सन्दिष्टास्मि न वेति संशयवती पृच्छामि नो किञ्चन ॥३४८॥</p>
<p>रामचन्द्र-दासस्य ॥</p>
<p><strong>श्री-राधां प्रति उद्धव-वाक्यम् ।</strong></p>
<p>मलिनं नयनाञ्जनाम्बुभिर्</p>
<p>मुखचन्द्रं करभोरु मा कुरु ।</p>
<p>करुणावरुणालयो हरिस्</p>
<p>त्वयि भूयः करुणां विधास्यति ॥३४९॥</p>
<p>षष्ठी-दासस्य ॥(UN १२.३०)</p>
<p><strong>उद्धवं प्रति राधा-सखी-वाक्यम् ।</strong></p>
<p>हस्तोदरे विनिहितैककपोलपालेर्</p>
<p>अश्रान्तलोचनजलस्नपिताननायाः ।</p>
<p>प्रस्थानमङ्गलदिनावधि माधवस्य</p>
<p>निद्रालवोऽपि कुत एव सरोरुहाक्ष्याः ॥३५०॥</p>
<p>हरिहरस्य ॥(BRS ३.५.३२)</p>
<p><strong>राधा-सख्या एव कृष्णे सन्देशः ।</strong></p>
<p>निश्चन्दनानि वणिजाम् अपि मन्दिराणि</p>
<p>निष्पल्लवानि च दिगन्तर-काननानि ।</p>
<p>निष्पङ्कजान्य् अपि सरित्-सरसीकुलानि</p>
<p>जातानि तद्-विरह-वेदनया न शान्तम् ॥३५१॥</p>
<p>तस्यैव ॥</p>
<p>प्राणस् त्वं जगतां हरेर् अपि पुरा सङ्केत-वेणु-स्वनान्</p>
<p>आदाय व्रज-सुभ्रुवाम् इह भवान् मार्गोपदेशे गुरु ।</p>
<p>हंहो मथुरा-निष्कुटानिल सखे सम्प्रत्य् अपि श्री-पतेर्</p>
<p>अङ्ग-स्पर्श-पवित्र-शीतिल-तनुस् त्राता त्वम् एकोऽसि नः ॥३५२॥</p>
<p>रामचन्द्र-दासस्य ॥</p>
<p><strong>राधासख्या एव कृष्णे सन्देशः ।</strong></p>
<p>त्वद्-देशागत-मारुतेन मृदुना सञ्जात-रोमाञ्चया</p>
<p>त्वद्-रूपाङ्कित-चारु-चित्र-फलके सन्तर्पयन्त्या दृशम् ।</p>
<p>त्वन्-नामामृत-सिक्त-कर्ण-पुटया त्वन्-मार्ग-वातायने</p>
<p>तन्व्या पञ्चम-गीत-गर्भित-गिरा रात्रिन्दिवं स्थीयते ॥३५३॥</p>
<p>त्रिविक्रमस्य ॥(Nअलचम्पू ६.२३; Sम्व् ४४.५)</p>
<p>अङ्गेऽनङ्ग-ज्वर-हुत-वहश् चक्षुषि ध्यान-मुद्रा</p>
<p>कण्ढे जीवः करकिशलये दीर्घ-शायी कपोलः ।</p>
<p>अंसे वेणी कुच-परिसरे चन्दनं वाचि मौनं</p>
<p>तस्याः सर्वं स्थितम् इति न च त्वां विना क्वापि चेतः ॥३५४॥</p>
<p>क्षेमेन्द्रस्य ॥(Sप्द् ३४७४; Sम्व् ४४.६; Kअविकण्ठाभरण ३.२)</p>
<p>दृष्टे चन्द्रमसि प्रलुप्त-तमसि व्योमाङ्गन-स्थेयसि</p>
<p>स्फूर्जन्-निर्मल-तेजसि त्वयि गते दूरं निज-प्रेयसि ।</p>
<p>श्वासः कैरव-कोरकीयति मुखं तस्याः सरोजीयति</p>
<p>क्षीरोदीयति मन्मथो दृगपि च द्राक् चन्द्रकान्तीयति ॥३५५॥</p>
<p>भीमभट्टस्य ॥(Sप्द् ३४८०, Sम्व् ४४.१०; SKM २.३६.१ फ़िर्स्त् त्wओ लिनेस् सोमेwहत् दिफ़्फ़ेरेन्त्)</p>
<p>अस्यास् तापम् अहं मुकुन्द कथयाम्य् एणीदृशस् ते कथं</p>
<p>पद्मिन्याः सरसं दलं विनिहितं यस्याः सतापे हृदि ।</p>
<p>आदौ शुष्यति सङ्कुचत्य् अनु ततश् चूर्णत्वम् आपद्यते</p>
<p>पश्चान् मुर्मुरतां दधद् दहति च श्वासावधूतः शिखी ॥३५६॥</p>
<p>शान्तिकरस्य । (Sम्व् ४४.२५; SKM २.३१.१; Sर्क् ५५३ कस्यचित्; उत्पलराज)</p>
<p>उद्धूयेत तनू-लतेति नलिनी-पत्रेण नो बीज्यते</p>
<p>स्फोटः स्याद् इति नाङ्गकं मलयज-क्षोदाम्भसा सिच्यते ।</p>
<p>स्याद् अस्यातिभरात् पराभव इति प्रायो न वा पल्लवा-</p>
<p>रोपो वक्षसि तत् कथ कृशतनोर् अधिः समाधीयताम् ॥३५८ ॥</p>
<p>आनन्दस्य ॥</p>
<p>निवससि यदि तव हृदये</p>
<p>सा राधा वज्र-घटितेऽस्मिन्</p>
<p>तत् खलु कुशलं तस्याः</p>
<p>स्मर-विशिखैस् ताड्यम् आनयोः ॥३५९॥</p>
<p>कस्यचित् ॥(Sम्व् ४४.११)</p>
<p>उन्मीलन्ति नखैर् लुनीहि वहति क्षौमाञ्चलेनावृणु</p>
<p>क्रीडा-काननम् आविशन्ति वलय-क्वाणैः समुत्रासय ।</p>
<p>इत्थं पल्लव-दक्षिणानिल-कुहू-कण्ठीषु साङ्केतिक-</p>
<p>व्याहाराः सुभग त्वदीय-विरहे राधा-सखीनां मिथः ॥३६०॥</p>
<p>शम्भोः ॥(SKM २.३०.४ अमरोः; Sप्द् ३४८९ सत्कविचन्द्रस्य; Sम्व् ४४.१३; SD १०.७९)</p>
<p>गलत्य् एका मूर्च्छा भवति पुनर् अन्या यद् अनयोः</p>
<p>किम् अप्य् आसीन् मध्यं सुभग निखिलायाम् अपि निशि ।</p>
<p>लिखन्त्यास् तत्रास्याः कुसुम-शर-लेखं तव कृते</p>
<p>समाप्तिं स्वस्तीति प्रथम-पद-भागोऽपि न गतः ॥३६१ ॥</p>
<p>शचीपतेः ॥(Sप्द् ३४७७; Sम्व् ४४.२०)</p>
<p>चित्राय त्वयि चिन्तिते तनुभुवा चक्रे ततज्यं धनुर्-</p>
<p>वर्तिं धर्तुम् उपागतेऽङ्गुलि-युगे बाणो गुणे योजितः ।</p>
<p>प्रारब्धे तव चित्र-कर्मणि धनुर् मुक्तास्त्र-भिन्ना भृशं</p>
<p>भित्तिं द्रग् अवलम्ब्य केशव चिरं सा तत्र चित्रायते ॥३६२॥</p>
<p>बाणस्य ॥(Sम्व् ४४.२१ सिंहलपतेः)</p>
<p>त्वाम् अन्तःस्थिरभावना-परिणतं मत्वा पुरोऽवस्थितं</p>
<p>यावद् दोर्वलयं करोति रभसाद् अग्रे समालिङ्गितुम् ।</p>
<p>तावत् तं निजम् एव देहम् अचिराद् अलिङ्ग्य रोमाञ्चितां</p>
<p>दृष्ट्वा वृष्टिजलच्छलेन रुदितं मन्ये पयोदैर् अपि ॥३६३॥</p>
<p>कस्यचित् ॥(Sम्व् ४४.२२)</p>
<p>अच्छिन्नं नयनाम्बु बन्धुषु कृतं तापः सखीष्व् आहितो</p>
<p>दैन्यं न्यस्तम् अशेषतः परिजने चिन्ता गुरुभ्योऽर्पिता ।</p>
<p>अद्य श्वः किल निर्वृतिं व्रजति सा श्वासैः परैः खिद्यते</p>
<p>विस्रब्धो भव विप्रयोग-जनितं दुःखं विभक्तं तया ॥३६४॥</p>
<p>(Aमरु ७८.११०; Sभ्व् १४०७; Sम्व् ४४.२०; Sप्द् ३४८६; SKM २.३२.२; DR ४.२७)</p>
<p><strong>अथास्या एव स्प्रणयेर्ष्यं जल्पितम् ।</strong></p>
<p>मुख-माधुर्य-समृद्ध्या</p>
<p>परहृदयस्य ग्रहीतरि प्रसभम् ।</p>
<p>कृष्णात्मनि पर-पुरुषे</p>
<p>सौहृदकामस्य का शरीराशा ॥३६५॥</p>
<p>जगन्नाथ-सेनस्य ।</p>
<p><strong>अथ व्रजदेवीनां सोत्प्रासः सन्देशः ।</strong></p>
<p>वाचा तृतीय-जन-सङ्कट-दुःस्थया किं</p>
<p>किं वा निमेष-विरसेन विलोकितेन ।</p>
<p>हे नाथ नन्द-सुत गोकुल-सुन्दरीणाम्</p>
<p>अन्तश्चरी सहचरी त्वयि भक्तिर् एव ॥३६६ ॥</p>
<p>कस्यचित् ।</p>
<p><strong>अथ यथार्थ-सन्देशः ।</strong></p>
<p>मुरली-कल-निक्वणैर् या</p>
<p>गुरु-लज्जा-भरम् अप्य् अजीगणत् ।</p>
<p>विरहे तव गोपिकाः कथं</p>
<p>समयं ता गमयन्तु माधव ॥३६७ ॥</p>
<p>षष्ठीदासस्य ॥</p>
<p>मथुरा-पथिक मुरारेर्</p>
<p>उपगेयं द्वारि वल्लवी-वचनम् ।</p>
<p>पुनर् अपि यमुना-सलिले</p>
<p>कालिय-गरलानलो ज्वलति ॥३६८ ॥</p>
<p>वीरसरस्वत्याः ॥(SKM १.६२,५; UN १०.९८)</p>
<p><strong>अथ द्वारवतीस्थस्य हरेर् विरहः ।</strong></p>
<p>कलिन्दीम् अनुकूल-कोमल-रयाम् इन्दीवर-श्यामलाः</p>
<p>शैलोपान्तभुवः कदम्ब-कुसुमैर् आमोदिनः कन्दरात् ।</p>
<p>राधां च प्रथमाभिसार-मधुरां जातानुताâः स्मरन्न्</p>
<p>अस्तु द्वारवती-पतिस् त्रिभुवनामोदाय दामोदरः ॥३६९ ॥</p>
<p>शरणस्य ॥(SKM १.६१.२)</p>
<p>कामं कामयते न केलि-नलिनीं नामोदते कौमुदी-</p>
<p>निस्यन्दैर् न समीहते मृग-दृशाम् आलाप-लीलाम् अपि ।</p>
<p>सीदन्न् एष निशासु निःसह-तनुर् भोगाभिलाषालसैर्</p>
<p>अङ्गैस् ताम्यति चेतसि व्रजवधूम् आधाय मुग्धो हरिः ॥३७० ॥</p>
<p>तस्यैव ॥(SKM १.६१.३)</p>
<p>रत्न-च्छाया-च्छुरित-जलधौ मन्दिरे द्वारकाया</p>
<p>रुक्मिण्यापि प्रबल-पुलकोद्भेदम् आलिङ्गितस्य ।</p>
<p>विश्वं पायान् मसृण-यमुना-तीर-वानीर-कुञ्जे</p>
<p>राधा-केली-परिमल-भर-ध्यान-मूर्च्छा मुरारेः ॥३७१॥</p>
<p>उमापतिधरस्य ॥(SKM १.६१.१; UN १४.१८४; Jईव अन्द् VCT तो BRS २.४.१७८)</p>
<p>निर्मग्नेन मयाम्भसि प्रणयतः पाली समालिङ्गिता</p>
<p>केनालीकम् इदं तवाद्य कथितं राधे मुधा ताम्यसि ।</p>
<p>इत्य् उत्सवप्न-परम्परासु शयने श्रुत्वा गिरं शार्ङ्गिणो</p>
<p>रुक्मिण्या शिथिलीकृतः सकपतं कण्ठ-ग्रहः पातु वः ॥३७२॥</p>
<p>उमापतिधरस्य ॥(SKM १.५३.५, कस्यचित्)</p>
<p>SKM वेर्सिओन्-</p>
<p>निर्मग्नेन मयाम्भसि स्मर-भयाद् आली समालिङ्गिता</p>
<p>केनालीकम् इदं तवाद्य कथितं राधे मुधा ताम्यसि ।</p>
<p>इत्थं स्वप्न-परम्परासु शयने श्रुत्वा गिरं शार्ङ्गिणः</p>
<p>सव्याजं शिथिलीकृतः कमलया कण्ठ-ग्रहः पातु वः ॥</p>
<p><strong>अथ वृन्दावनाधीश्वरी-विरह-गीतम् ।</strong></p>
<p>याते द्वारवती-पुरं मुररिपौ तद्-वस्त्र-संव्यानया</p>
<p>कालिन्दी-तट-कुञ्ज-वञ्जुल-लताम् आलाम्ब्य सोत्कण्ठया ।</p>
<p>उद्गीतं गुरु-बाष्प-गद्गद-गलत्-तारस्वरं राधया</p>
<p>येनान्तर्जलचारिभिर् जलचरैर् अप्य् उत्कम् उत्कूजितम् ॥३७३॥</p>
<p>अपराजितस्य ॥(SKM १.५८.४ कस्यचित्; Dह्व्, Vअक् २.५९; एत्च्।; UN १४.१८८)</p>
<p><strong>अथ व्रज-देवीनां सन्देशः ।</strong></p>
<p>पान्थ द्वारवतीं प्रयासि यदि हे तद् देवकीनन्दनो</p>
<p>वक्तव्यः स्मर-मोहमन्त्र-विवशो गोप्योऽपि नामोज्झिताः ।</p>
<p>एताः केलि-कदम्ब-धूलि-पटलैर् आलोक-शून्या दिशः</p>
<p>कालिन्दी-तट-भूमयो भवतो नायान्ति चित्तास्पदम् ॥३७४॥</p>
<p>गोवर्धनाचार्यस्य ॥(SKM १.६२.२; Śऋङ्गार-प्रकाश, छेच्क् Sर्क्)</p>
<p>ते गोवर्धन-कन्दराः स यमुना-कच्छः स चेष्टारसो</p>
<p>भाण्डीरः स वमस्पतिः सहचरास् ते तच् च गोष्ठाङ्गनम् ।</p>
<p>किं द्वारवती-भुजङ्ग हृदयं नायाति दोषैर् अपीत्य्</p>
<p>अव्याद् वो हृदि दुःसहं व्रज-वधू-सन्देश-शल्यं हरेः ॥३७५ ॥</p>
<p>नीलस्य ॥(SKM १.६२.१)</p>
<p>कालिन्द्याः पुलिनं प्रदोष-मरुतो रम्याः शशङ्कांशवः</p>
<p>सन्तापं न हरन्तु नाम नितरां कुर्वन्ति कस्मात् पुनः ।</p>
<p>सन्दिष्टं व्रज-योषिताम् इति हरेः संशृण्वतोऽन्तःपुरे</p>
<p>निःश्वासाः प्रसृता जयन्ति रमणी-सौभाग्य-गर्व-च्छिदः ॥३७६॥</p>
<p>पञ्चतन्त्र-कृतः ॥(SKM १.६२.४, UN १५.१६४)</p>
<p><strong>मुदामानं प्रति श्री-द्वारकेश्वर-वचनम्</strong></p>
<p>मा गा इत्य् अपमङ्गलं व्रज सखे स्नेहेन शून्यं वचः</p>
<p>तिष्ठेति प्रभुता यथाभिलपितं कुर्व् इत्य् उदासीनता ।</p>
<p>ब्रूमो हन्त मुदाम मित्र वचनं नैवोपचाराद् इदं</p>
<p>स्मर्तव्या वयम् आदरेण भवता यावद् भवद्-दर्शनम् ॥३७७॥</p>
<p>हरेः ॥</p>
<p><strong>स्व-गृहादिकं दृष्ट्वा तस्य वचनम्</strong> ।</p>
<p>तद्-गेहं नत-भित्ति मन्दिरम् इदं लब्धावकाशं दिवः</p>
<p>सा धेनुर् जरती चरन्ति करिणाम् एता घनाभा घटाः ।</p>
<p>स क्षुद्रो मुषल-ध्वनिः कलम् इदं सङ्गीतकं योषितां</p>
<p>चित्रं हन्त कथं द्विजोऽयम् इयतीं भूमिं समारोपितः ॥३७८॥</p>
<p>कस्यचित् ॥</p>
<p>**अथ कुरुक्षेत्रे श्री-वृन्दावनाधीश्वर-चेष्टितम् **</p>
<p>येनैव सूचित-नवाभ्युदय-प्रसङ्गा</p>
<p>मीनाहति-स्फुरित-तामरसोपमेन ।</p>
<p>अन्यन् निमील्य नयनं मुदितैव राधा</p>
<p>वामेन तेन नयनेन ददर्श कृष्णम् ॥३७९ ॥</p>
<p>हरस्य ॥(Sम्व् ५४.८ उत्प्रेक्षावल्लभस्य)</p>
<p>आनन्दोद्गत-बाष्प-पूर-पिहितं चक्षुः क्षमं नेक्षितुं</p>
<p>बाहू सीदत एव कम्प-विधुरौ शक्तौ न कण्ठ-ग्रहे ।</p>
<p>वाणी सम्भ्रम्-गद्गदाक्षर-पदा सङ्क्षोभ-लोलं मनः</p>
<p>सत्यं वल्लभ-सङ्गमोऽपि सुचिराज् जातो वियोगायते ॥३८०॥</p>
<p>शुभ्रस्य ॥(SKM २.१३२.१ कस्यचित्; Sभ्व् २०६५ श्री-डामरस्य; Sम्व् ५४.१० कस्यापि)</p>
<p><strong>अथ रहस्य् अनुनयन्तं कृष्णं प्रति ।</strong></p>
<p>किं पादान्ते लुठसि विमनाः स्वामिनो हि स्वतन्त्राः</p>
<p>कञ्चित् कालं क्वचिद् अभिरतस् तत्र कस् तेऽपराधः ।</p>
<p>आगस्कारिण्य् अहम् इह यया जीवितं तद्-वियोगे</p>
<p>भर्तृ-प्राणाः स्त्रिय इति ननु त्वं ममैवानुनेयः ॥३८१॥</p>
<p>कस्यचित् ॥(SKM २.४७.१ भावदेव्याः; Sर्क् ६४३ वाक्कूटस्य; Sम्व् ५७.१४)</p>
<p>यः कौमार-हरः स एव हि वरस् ता एव चैत्र-क्षपास्</p>
<p>ते चोन्मीलित-मालती-सुरभयः प्रौ‚ हाः कदम्बानिलाः</p>
<p>सा चैवास्मि तथापि तत्र सुरत-व्यापार-लीला-विधौ</p>
<p>रेवा-रोधसि वेतसी-तरु-तले चेतः समुत्कण्ंहते ॥३८२॥</p>
<p>कस्यचित् (SKM २.१२.३; Sप्द् ३७६८; Sम्व् ८७.९; SD १.२, CC २.१.५८, २.१३.१२१, ३.१.७८।)</p>
<p>प्रियः सोऽयं कृष्णः सहचरि कुरुक्षेत्र-मिलितस्</p>
<p>तथाहं सा राधा तद् इदम् उभयोः सङ्गम-सुखम् ।</p>
<p>तथाप्य् अन्तः-खेलन्-मधुर-मुरली-पञ्चम-जुषे</p>
<p>मनो मे कालिन्दी-पुलिन-विपिनाय स्पृहयति ॥३८३॥</p>
<p>समाहर्तुः ॥(CC २.१.७६)</p>
<p><strong>समाप्तौ मङ्गलाचरणम् ।</strong></p>
<p>मुग्धे मुञ्च विषादम् अत्र बलभित् कम्पो गुरुस् त्यज्यतां</p>
<p>सद्-भावं भज पुण्डरीक-नयने मान्यान् इमान् मानय ।</p>
<p>लक्ष्मीं शिक्षयतः स्वयंवर-विधौ धन्वन्तरेर् वाक्छलाद्</p>
<p>इत्य् अन्य-प्रतिषेधम् आत्मनि विधिं शृण्वन् हरिः पातु वः ॥३८४॥</p>
<p>कस्यचित् ॥(Sभ्व् ८४ दाक्षिणात्यस्य कस्यापि, SKM १.६७.५ पुण्डरीकस्य)</p>
<p>यदुवंशावतंसाय</p>
<p>वृन्दावन-विहारिणे ।</p>
<p>संसार-सागरोत्तार-</p>
<p>तारये हरये नमः ॥३८५ ॥</p>
<p>अविलम्ब-सरस्वत्याः ॥</p>
<p>भ्राम्यद्-भास्वर-मन्दराद्रि-शिखर-व्याघट्टनाद् विस्फुरत्</p>
<p>केयूराः पुरुहूत-कुञ्जर-कर-प्राग्-भार-संवर्धिनः ।</p>
<p>दैत्येन्द्र-प्रमदा-कपोल-विलसत्-पत्राङ्कुर-च्छेदिनो</p>
<p>दोर्-दण्डाः कलिल्-काल-कल्मष-मुषः कंस-द्विषो पातु वः ॥३८६॥</p>
<p>योगेश्वरस्य॥ (SKM १.५९.१ कस्यचित्)</p>
<p>जयदेव-बिल्वमङ्गल-मुखैः</p>
<p>कृता येऽत्र सन्ति सन्दर्भाः ।</p>
<p>तेषां पद्यानि विना</p>
<p>समाहृतानीतराण्य् अत्र ॥३८७॥</p>
<p>लसद्-उज्ज्वल-रसस्तमना</p>
<p>गोकुल-कुल-पालिकालिनी-वलितः ।</p>
<p>यद् अभीप्सितम् अभिदद्यात्</p>
<p>तरुण-तमाल-कल्प-पादपः कोऽपि ॥३८८॥</p>
<p>**इति श्री-मद्-रूप-गोस्वामि-समाहृता पद्यावली समाप्ता ।<br>
Exत्र वेर्सेस्- **</p>
<p>कृतं न सुकृतं मया कृतम् अहो महा-दुष्कृतं</p>
<p>कृतान्त-नगरे गतिर् भवतु मे तत्र कीदृशी ।</p>
<p>न भो न दिनभोग-दिग्-भ्रमणम् अस्मात् परं पुनस्</p>
<p>तथा कुरु यथा तटे तव घटेत वासो मम ॥</p>
<p>राधाधर-सुधाधार-</p>
<p>धरायाद्य-रस-श्रिये</p>
<p>गोपाल-पुर-राज्ञाय</p>
<p>नमः पीताम्बराय ते ॥</p>

  </div>
</article>


        

        



    <aside class="card border noPrint" id="section-tree-item-kAvyam_padyam_gauDIya-vaiShNavam_padyAvalI_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/padyAvalI/">पद्यावली </a>
            <a data-toggle="collapse" href="#section-tree-item-body-kAvyam_padyam_gauDIya-vaiShNavam_padyAvalI_md" role="button" aria-expanded="false" aria-controls="section-tree-item-body-kAvyam_padyam_gauDIya-vaiShNavam_padyAvalI_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-kAvyam_padyam_gauDIya-vaiShNavam_padyAvalI_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: पद्यावली</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
