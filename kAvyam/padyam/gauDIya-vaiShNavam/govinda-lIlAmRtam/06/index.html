<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ०६</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/06/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/06/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/06/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="०६">
  <meta property="og:description" content="षष्ठः सर्गः
प्रविष्टोऽथ वनं पश्चात् पश्यन् वलित-कन्धरम् ।
उज्जिजृम्भे हरिर् वीक्ष्य निवृत्तान् व्रज-वासिनः ॥१॥
अथानन्तरं हरिर् वक्र-कन्धरं यथा स्यात् पश्चात् भागं पश्यन् निवृत्तान् व्रज-राज-मुखान् व्रज-वासिनो वीक्ष्य वनं प्रविष्टः सन् उज्जिजृम्भे हर्षोत्फुल्लोऽभूत् ॥१॥
कृष्ण-मत्तेभ उन्मुक्तो घोष-दृग्-दृढ-शृङ्खलात् ।
उच्छ्वसंश् चपलः स्वैरी काननेऽन्य इवाभवत् ॥२॥
घोष-निवासिनां दृग् एव दृढ-शृङ्खलं तस्माद् उन्मुक्तः कृष्ण-मत्तेभ उच्छ्वसन् उत्प्लुत्य गच्छन् श्वस-प्लुत-गतौ धातुः । अन्य इव कानने चपलः स्वैरी स्वेच्छाचारी चाभवत् । अनेन घोष-वासिनां प्रेमाधीनत्वं स्वत एव आयातम् ॥२॥">
  <meta property="og:locale" content="en_us">
  <meta property="og:type" content="article">
    <meta property="article:section" content="kavyam">

  <meta itemprop="name" content="०६">
  <meta itemprop="description" content="षष्ठः सर्गः
प्रविष्टोऽथ वनं पश्चात् पश्यन् वलित-कन्धरम् ।
उज्जिजृम्भे हरिर् वीक्ष्य निवृत्तान् व्रज-वासिनः ॥१॥
अथानन्तरं हरिर् वक्र-कन्धरं यथा स्यात् पश्चात् भागं पश्यन् निवृत्तान् व्रज-राज-मुखान् व्रज-वासिनो वीक्ष्य वनं प्रविष्टः सन् उज्जिजृम्भे हर्षोत्फुल्लोऽभूत् ॥१॥
कृष्ण-मत्तेभ उन्मुक्तो घोष-दृग्-दृढ-शृङ्खलात् ।
उच्छ्वसंश् चपलः स्वैरी काननेऽन्य इवाभवत् ॥२॥
घोष-निवासिनां दृग् एव दृढ-शृङ्खलं तस्माद् उन्मुक्तः कृष्ण-मत्तेभ उच्छ्वसन् उत्प्लुत्य गच्छन् श्वस-प्लुत-गतौ धातुः । अन्य इव कानने चपलः स्वैरी स्वेच्छाचारी चाभवत् । अनेन घोष-वासिनां प्रेमाधीनत्वं स्वत एव आयातम् ॥२॥">
  <meta itemprop="wordCount" content="3598">
  <meta name="twitter:card" content="summary">
  <meta name="twitter:title" content="०६">
  <meta name="twitter:description" content="षष्ठः सर्गः
प्रविष्टोऽथ वनं पश्चात् पश्यन् वलित-कन्धरम् ।
उज्जिजृम्भे हरिर् वीक्ष्य निवृत्तान् व्रज-वासिनः ॥१॥
अथानन्तरं हरिर् वक्र-कन्धरं यथा स्यात् पश्चात् भागं पश्यन् निवृत्तान् व्रज-राज-मुखान् व्रज-वासिनो वीक्ष्य वनं प्रविष्टः सन् उज्जिजृम्भे हर्षोत्फुल्लोऽभूत् ॥१॥
कृष्ण-मत्तेभ उन्मुक्तो घोष-दृग्-दृढ-शृङ्खलात् ।
उच्छ्वसंश् चपलः स्वैरी काननेऽन्य इवाभवत् ॥२॥
घोष-निवासिनां दृग् एव दृढ-शृङ्खलं तस्माद् उन्मुक्तः कृष्ण-मत्तेभ उच्छ्वसन् उत्प्लुत्य गच्छन् श्वस-प्लुत-गतौ धातुः । अन्य इव कानने चपलः स्वैरी स्वेच्छाचारी चाभवत् । अनेन घोष-वासिनां प्रेमाधीनत्वं स्वत एव आयातम् ॥२॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/kAvyam\/padyam\/gauDIya-vaiShNavam\/govinda-lIlAmRtam\/06\/".replace(basePath, "/");
  pageVars.pageParams = {};
  pageVars.pageSource = "kAvyam\/padyam\/gauDIya-vaiShNavam\/govinda-lIlAmRtam\/06.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/06/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/06/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/06/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/06/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/06/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/06/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/06/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/06/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/06/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/06/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/06/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/06/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/06/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/06/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/06/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/06/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/06/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/06/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/06/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/06/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/06/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/06/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/06/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/06/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/06/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/06/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/06/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/06/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/06/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/06/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/06/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/06/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/06/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/06/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/06/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/06/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/06/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/06/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/06/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/06/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/06/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/06/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/06/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/06/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/06/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ०६</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०६">०६</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/kAvyam/padyam/gauDIya-vaiShNavam/govinda-lIlAmRtam/06.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>षष्ठः सर्गः</p>
<p><strong>प्रविष्टोऽथ वनं पश्चात् पश्यन् वलित-कन्धरम् ।<br>
उज्जिजृम्भे हरिर् वीक्ष्य निवृत्तान् व्रज-वासिनः ॥१॥</strong></p>
<p>अथानन्तरं हरिर् वक्र-कन्धरं यथा स्यात् पश्चात् भागं पश्यन् निवृत्तान् व्रज-राज-मुखान् व्रज-वासिनो वीक्ष्य वनं प्रविष्टः सन् उज्जिजृम्भे हर्षोत्फुल्लोऽभूत् ॥१॥</p>
<p><strong>कृष्ण-मत्तेभ उन्मुक्तो घोष-दृग्-दृढ-शृङ्खलात् ।<br>
उच्छ्वसंश् चपलः स्वैरी काननेऽन्य इवाभवत् ॥२॥</strong></p>
<p>घोष-निवासिनां दृग् एव दृढ-शृङ्खलं तस्माद् उन्मुक्तः कृष्ण-मत्तेभ उच्छ्वसन् उत्प्लुत्य गच्छन् श्वस-प्लुत-गतौ धातुः । अन्य इव कानने चपलः स्वैरी स्वेच्छाचारी चाभवत् । अनेन घोष-वासिनां प्रेमाधीनत्वं स्वत एव आयातम् ॥२॥</p>
<p><strong>श्री-कृष्ण-सच्-चित्र-पटे विमोचिते<br>
व्रजाक्षि-बन्धाद् वन-चित्र-कारिणा ।<br>
प्रादुर्बभूवुर् नयनोत्सवानि<br>
तद्-विहार-चित्राणि शुभान्य् अनेकधा ॥३॥</strong></p>
<p>वन-रूप-चित्र-कारिणा कर्त्रा व्रजाक्षि-बन्धात् श्री-कृष्ण एव सच्-चित्र-पटस् तस्मिन् विमोचिते सति शुभानि मङ्गलानि नयनोत्सवानि नयनानाम् उत्सवो येभ्यस् तानि चित्राणि अनेकधा अनेक-विधानि तत् तस्य श्री-कृष्णस्य विहार-रूप-चित्राणि प्रादुर्बभूवुः । व्रजाक्षि-बन्धात् मुक्त इत्य् अनेन तेषां गौरवेण तादृशी लीला न भवति ॥३॥</p>
<p><strong>नृत्यन्ति गायन्ति हसन्ति गोपाः<br>
कूर्दन्ति नन्दन्ति परिस्खलन्ति ।<br>
नर्माणि तन्वन्ति लसन्त्य् अथैते<br>
बन्धाद् विमुक्ताः कलभोत्तमा वा ॥४॥</strong></p>
<p>गोपाः नृत्यन्ति नर्माणि तन्वन्ति एते गोपाला बन्धाद् विमुक्ताः । कलभोत्तमाः करि-शावक-श्रेष्ठाः । वा इवार्थे । हस्ति-बालका बन्धाद् विमुक्ताः, यथा यथेष्टयाचरन्ति तथेत्य् अनेन यथेष्टाचरणां सेवनांशे च दृष्टान्तः ॥४॥</p>
<p><strong>स्थितिं स्थिरां मातृ-पुरो बकारेर्<br>
एकेऽङ्गनास्व् अस्य दृशं च लोलाम् ।<br>
सङ्घट्ट-दृष्टाम् अनुकुर्वतेऽन्ये<br>
चेष्टां गिरं च स्खलितां जनानाम् ॥५॥</strong></p>
<p>माता-प्रेयस्योर् अग्रे श्री-कृष्णस्य यादृशं स्थिति-दृष्ट्योः स्थैर्यं चाञ्चल्यं च । मातृ-पुरो मातॄणाम् अग्रे अस्य बकारेः स्थितिं स्थिरां, दृशं च स्थिराम् । तथा अङ्गनासु प्रेयसीषु स्थितिं लोलां दृशं च लोलां वात्सल्य-मधुर-भाव-जन्याम् । एके सखायः अनु कुर्वते । अनु तत्-सदृशीं स्थितिं स्थिरां दृशं च स्थिरां लोलां च कुर्वते । अन्ये सखायः जनानां तद्-भिन्न-जनानाम् अग्रे श्री-कृष्णस्य सङ्घट्टां क्वापि समये लोला क्वापि क्वापि समये समां स्थिरां स्थितिं दृशं च यथा दृष्टि-गोचरीं तादृशीम् अनु कुर्वते । तथा मातृ-प्रेयस्य्-आदीनाम् अग्रे वात्सल्यादि-भार-वशात् क्वापि समये श्री-कृष्णस्य स्खलितां गिरं चेष्टां च अनुकुर्वते ।</p>
<p>ननु व्रज-परिकराणां चेष्टा-मात्रम् अपि श्री-कृष्ण-सुख-तात्पर्यकम् एव । ये श्री-कृष्ण-सुख-तात्पर्यक-चेष्टावन्तो, न ते परिकरा एव, न पूर्व-श्लोकोक्त-नृत्यादिकं श्री-भागवतोक्तं सुख-करं च । अत्रोक्त-श्री-कृष्णस्य स्थित्य्-आदेर् अनुकरणेन श्री-कृष्णस्य का प्रीतिर् भवेत् ? उच्यते श्री-कृष्णाविष्ट-चित्तानां व्रज-सुन्दरीणां मधुर-रसवतीनां श्री-कृष्णस्य परोक्षे रास-लीलायां कस्याश्चित् पूतनायन्त्याः कृष्णायन्त्य् अपिबत् स्तनम् [भा।पु। १०.३०.१५] इत्य् आदि भयानकासुर-वधादि-लीलानुकरणं कृष्णाकर्षकं कृष्ण-सुखदं चाभूत् । श्री-कृष्ण-सखीनां श्री-कृष्ण-सन्निधौ परमानन्द-मयं श्री-कृष्णस्य स्थिर-चाञ्चल्यादि-लीलानुकरणं सख्य-रसस्य परम-पुष्टि-करम् असङ्ख्य-श्री-कृष्ण-सुखदं भवेद् एवेति किम् आश्चर्यम् ॥५॥</p>
<p><strong>केचिद् वृक्ष-लतावृताः प्रचपलापाङ्गैः स्मितार्द्रं मनाग्<br>
उद्घाट्याम्बर-संवृताननम् अमुं गोपाल-योषायिताः ।<br>
पश्यन्तो व्यहसन् परे च धवला लेखायमाना मुदा<br>
व्यालम्ब्याङ्घ्रि-करैर् महीं विलुलित-ग्रीवोर्ध्व-कर्णाननाः ॥६॥</strong></p>
<p>केचिद् गोपा गोपालानां योषित इवाचारिताः । आचरणम् आह—वृक्ष-लताभिर् आवृताः । स्मितेनार्द्रम् अम्बरेण आवृतं च मुखं मनाग् उद्घाट्य अमुं श्री-कृष्णं प्रचपलापाङ्गैः पश्यन्तो व्यहसन् । परे च गोपा अङ्घ्रि-करैर् महीं व्यालम्ब्य धवला लेखायमाना गवाकारा भूत्वा गाव इव आचरिताः । विवलित-वक्री-कृत-ग्रीवाश् च ते ऊर्ध्व-कर्णाननाश् च भूत्वा अमुं श्री-कृष्णं च पश्यन्तो व्यहसन् । श्रेणी लेखास् ते राजय इत्य् अमरः ॥६॥</p>
<p><strong>वितण्डा-पण्डिताः केचित् तत्-तच्-छब्दार्थ-खण्डनैः ।<br>
दण्डादण्डि-रणैर् अन्ये दोर्-दण्ड-सङ्गरैः परे ॥७॥<br>
क्षिप्तानेकास्त्र-काण्डौघैर् दण्ड-भ्रमण-कौशलैः ।<br>
लास्यैर् हास्यैः परे दास्यैस् तोषयामासुर् अच्युतम् ॥८॥</strong></p>
<p>वितण्डा पर-मत-खण्डनं तत्र पण्डिताः केचित् गोपाः । तत् तत् कृष्णादिभिर् उक्तं यद् यत् तेषां तेषां शब्दार्थानां खण्डनैः । दण्डेन दण्डं सन्ताड्य वृत्तै रणैर् दण्डादण्डि-रणैः । दोर्-दण्डाभ्यां हस्त-रूप-दण्डाभ्यां सङ्गरैर् युद्धैः क्षिप्तैर् अनेकास्त्रैः काण्डौघैश् दण्ड-भ्रमण-कौशलैः । लास्यैर् नृत्यैर् हास्यैर् दास्यैस् तेऽच्युतं तोषयामासुः । काण्डोऽस्त्री दण्ड-बाणार्व-वर्गावसर-वारिषु इत्य् अमरः ॥७-८॥</p>
<p><strong>अथागतं कृष्णम् अवेक्ष्य वृन्दा<br>
वृन्दाटवीं तद्-विरहात् विषण्णाम् ।<br>
वृन्दं च साऽबोधयद् आकुलानां<br>
वृन्दावन-स्थावर-जङ्गमानाम् ॥९॥</strong></p>
<p>वृन्दा आगतं श्री-कृष्णम् अवेक्ष्य तत् तस्य कृष्णस्य विरहात् विषण्णां वृन्दाटवीम् । तथा श्री-कृष्ण-विरहात् आकुलानां वृन्दावन-स्थावर-जङ्गमानाम् वृन्दं चाबोधयत् ॥९॥</p>
<p><strong>अटवि सखि समायान् माधवोऽसौ समन्तात्<br>
विसृज विरह-घूर्नां तूर्णम् उल्लालसीहि ।<br>
स्व-गुण-गण-विकाशैः स्वेश्वरीं स्मारयामुं<br>
सफलय निज-लक्ष्मीं चानयोः सद्-विलासैः ॥१०॥</strong></p>
<p>हे सखि अटवि असौ माधवः श्री-कृष्णः वसन्तश् च समायात् विरहोज्जन्यां घूर्णां विसृज तूर्णम् उल्लालस-युक्ता भव । स्वेश्वरीं श्री-राधां स्व-गुण-गण-विकाशैर् अमुं श्री-कृष्णं स्मारय । अनया राधा-कृष्णयोः सद्-विलासैः निज-लक्ष्मीं सफलय ॥१०॥</p>
<p><strong>प्रबुध्यध्वं वल्ल्यो विकसत नगाः कूर्दत मृगाः<br>
पिका भृङ्गैर् गानं कुरुत शिखिनो नृत्यत मुदा ।<br>
अधीध्वं भोः कीराः स्थिर-चर-गणा नन्दत चिरं<br>
समायातो युष्मान् सुखयितुम् असौ वः प्रियतमः ॥११॥</strong></p>
<p>हे वल्ल्यः ! प्रबुध्यध्वम् । हे नगाः कूर्दत प्लुत्य गच्छत एवम् अग्रेऽपि ते स्फुटार्थाः । असौ प्रियतमः श्री-कृष्णः वो युष्मान् सुखयितुं समायातः ॥११॥</p>
<p><strong>ततः स्व-विच्छेद-दवाग्नि-मूर्च्छितां<br>
समीक्ष्य तां चेतयितुं प्रियाटवीम् ।<br>
कृष्णाम्बुदः स्वागमनं च शंसितुं<br>
ववर्ष वंशी-निनदामृतान्य् असौ ॥१२॥</strong></p>
<p>असौ कृष्णाम्बुदः स्व-विरह-मूर्च्छितां प्रियाटवीं वीक्ष्य तां चेतयितुं स्वागमनं च शंसितुं वंशी-निनादामृतानि ववर्ष ॥१२॥</p>
<p><strong>वंशी-निनादामृत-वृष्टि-सिक्ता<br>
कृष्णाङ्ग-सङ्गानिल-वीजताथ ।<br>
श्री-वृन्दयाल्या च सुचेतितोच्चैर्<br>
वृन्दाटवी सा सहसोन्मिमील ॥१३॥</strong></p>
<p>वृष्टि-सिक्ता वायु-वीजता सुचेतिता च सा वृन्दाटवी सा उन्मिमील ॥१३॥</p>
<p><strong>सत्त्व-धर्म-विपर्यासैर् वेणु-नादामृतोत्थितैः ।<br>
स्व-सात्त्विक-विकारैश् च तदाभूद् व्याकुलाटवी ॥१४॥</strong></p>
<p>वेणु-नादामृतोत्थितैः सत्त्वानां प्राणिनां धर्म-विपर्यासैः जङ्गमानां स्थावर-धर्मैः स्थावराणां जङ्गम-धर्मैः स्व-सात्त्विक-विकारैश् चाटवी व्याकुला व्याप्ताभूत् ॥१४॥</p>
<p><strong>प्रोद्यद्-वेपथुर् उच्चलं स्थिर-चरैः स्तब्धा जडैर् जङ्गमैः<br>
प्रस्विन्ना स्रवद्-अश्रु-जाल-सलिलैः श्वेता प्रसूनोत्करैः ।<br>
साश्रुः पुष्प-मधु-द्रवैः स्वर-भिदा युक्ता खगाली रवै<br>
रोमाञ्चालि युता लताङ्कुर-चयैर् वृन्दाटवी सा बभौ ॥१५॥</strong></p>
<p>व्याकुलताम् आह । सा वृन्दाटवी बभौ । कथं ? तत्राह—उच्चलद्भिः स्थिर-चरैः प्रोद्यद्-वेपथुः कम्पो यस्याः सा । जडैर् जङ्गमैः स्तब्धा । स्रवद्-अश्रु-समूह-जलैः प्रस्विन्ना स्वेद-युक्तः । प्रसूनोत्करैः श्वेता विवर्णा पुष्प-मधु-स्रवैः साश्रुः। पक्षि-समूह-शब्दैः स्वर-भेद-युक्ता । लताङ्कुर-चयैः रोमाञ्च-युक्तैः॥१५॥</p>
<p><strong>मण्डिता विशतैकेन जाग्रतान्येन साटवी ॥<br>
माधवेनाबभौ द्रष्टुं तं शोभा श्रीर् इवागता ॥१६॥</strong></p>
<p>सा वृन्दाटवी एकेन विशता माधवेन कृष्णेनान्येन जाग्रता माधवेन वसन्तेन च मण्डिता सती तं श्री-कृष्णं द्रष्टुम् आगता शोभा श्रीर् इवाबभौ । अत्र चाभावो न्यून-पदत्वम् ॥१६॥</p>
<p><strong>कूजद्-भृङ्ग-विहङ्ग-पञ्चम-कलालापोल्लसन्ती हरेश्<br>
च्योतत्-पक्त्रिम-सत्-फलोत्कर-रसोल्लासाटवी साभवत् ।<br>
सम्फुल्लन्-नलिनी-विलासि-विहसद्-वल्ली-मतल्ली-नटी<br>
लास्याचार्य-मरुद्-गणातिमुदिता सर्वेन्द्रियाह्लादिनी ॥१७॥</strong></p>
<p>साटवी हरेः सर्वेन्द्रियाह्लादिनी अभवत् । कीदृशी ? कूजद्-भ्रमर-पक्षिणां पञ्चमः स्वरः उच्चैः स्वरस् तस्य कला वैदग्ध्यं यत्र तेनालापेन उल्लसन्ती उल्लास-युक्ता अनेन कर्णेन्द्रिय-सुखदा । च्योतता क्षरता पक्त्रिमाणां सुपक्वानां फलानाम् आम्रादीनाम् उत्कर-रसोल्लासो यस्या अनेन रसनेन्द्रिय-सुखदा सम्फुल्लन्-नलिन्यां विकसित-पङ्कजे विलसितुं शीलं यस्य तथा-भूतश् चासौ विहसद्-वल्ली विकसत्-पुष्प-युक्ता लता, सैव मतल्ली प्रशस्ता नटी तस्या लास्यस्य नर्तनस्याचार्यो यो मरुद्-गणः तेनातिमुदिता इत्य् अनेन च घ्राणेन्द्रिय-नेत्रेन्द्रियाणां सुखदा ॥१७॥</p>
<p><strong>पुष्पैर् हास्यं भ्रमरैर् गानं<br>
पर्णैर् लास्यं मधुभिः पानम् ।<br>
दधतस् तरवः स्व-फलैः खानं<br>
कुर्वन्त्य् अभ्यागत-हरि-मानम् ॥१८॥</strong></p>
<p>तरवो वृक्षाः पुष्पैर् हास्यं दधतः पर्णैः खानं भोजनम् अभ्यागतश् चासौ हरिश् च तस्य मानं कुर्वन्ति ॥१८॥</p>
<p><strong>अलि-गायक-चुम्बित-कुसुमास्यं<br>
पल्लव-पट-वृत-विवृत-सुहास्यम् ।<br>
दधती रहसि विदधती लास्यं<br>
व्यवृणुत वल्ली-ततिर् अपि दास्यम् ॥१९॥</strong></p>
<p>वल्ली-ततिर् अपि इत्य् अत्रापि शब्देनाभ्यास-गत-हरि-मानं दास्यं व्यवृणुत । किं कुर्वती ? अलि-गायकैश् चुम्बितं कुसुम-रूप-मुखं दधती । कीदृशं ? तत् पल्लव-रूप-पटेन वृतम् आवृतं विवृतं विकसितं सुहास्यं यत्र । रहसि लास्यं विदधती ईदृशी चेष्टा एव वल्ली-रूप-नायिकानां दास्यम् एतादृश-वल्ली-दर्शनेन कृष्ण-सुखोत्पत्ते ॥१९॥</p>
<p><strong>स्व-रमण-सहितानां वेणु-नादाहृतानां<br>
तृण-कवल-मुखानां चञ्चलालोकनानि ।<br>
हरिर् अथ हरिणीनां वीक्ष्य राधा-कटाक्षैः<br>
स्मृति-पथम् अधिरूढैर् विव्यथे विद्ध-मर्मा ॥२०॥</strong></p>
<p>स्व-रमण-सहितानां हरिणीनां चञ्चलालोकनानि वीक्ष्य स्मृति-पथम् अधिरूढैर् राधा-कटाक्षैः विद्ध-मर्मा हरिर् विव्यथे ॥२०॥</p>
<blockquote>
</blockquote>
<p><strong>प्रेम्णानृत्यत् फुल्ल-मयूरी-तति-युक्तः<br>
कृष्णालोकान् मत्त-मयूर-व्रज आरात् ।<br>
स्निग्धे राधा-केश-कलापे रति-मुक्ते<br>
यत् सत्-पिञ्छैर् आशु मुरारेः स्मृतिर् आसीत् ॥२१॥</strong></p>
<p>कृष्णालोकात् मयूरीभिः मयूर-व्रज आरात् समीपे प्रेम्णा अनृत्यत् । यद् यस्य मयूर-व्रजस्य सत्-पिञ्छैर् रतेर् मुक्ते स्खलिते स्निग्धे राधायाः केश-कलापे तद्-विषये मुरारेर् आशु स्मृतिर् आसीत् ॥२१॥</p>
<p><strong>मद-कल-कलविङ्की-मत्त-कादम्बिकानां<br>
सरसि च कल-नादैः सारसानां प्रियायाः ।<br>
वलय-कटक-काञ्ची-नूपुरोद्यत्-स्वनोर्मी-<br>
भ्रम-चुलुकित-चित्तोऽभ्यागतां तां स मेने ॥२२॥</strong></p>
<p>सरसि वीनां पक्षिणां रावैः शब्दैः मद-कल-कलविङ्की मदोत्कट-चटकी तासां मत्त-कादम्बिकानां हंसीनां सारसानाम् अपि शब्दैः प्रियायाः राधायाः वलयादीनां स्वनोर्मी-भ्रमेण । चुलुकितं ग्रस्तं चित्तं यस्य स श्री-कृष्णः आगतां तां राधां मेने । चटकी-शब्देन वलय-शब्द-ज्ञानं हंसी-शब्देन कटक-शब्द-ज्ञानं विविध-पक्षिणः शब्देन काञ्ची-ज्ञानं सारसानां प्रियायाः शब्देन नूपुर-शब्द-ज्ञानम् । यद् वा, आरवाराव-संराव-विरावा इत्य् अमरः । विरावैः शब्दैः तत्र सारसानां तत्-प्रियायाश् चेति पृथग् उपमेति ॥२२॥</p>
<p><strong>उपरि-चपल-भृङ्गं पद्मम् ईषत्-प्रकाशं<br>
वर-परिमल-पूरं शश्वद् आलोक्य कृष्णः ।<br>
स्मित-शवल-कटाक्षं पद्म-गन्धं प्रियाया<br>
मुखम् इदम् इति मत्वा ताम् उपेतां विवेद ॥२३॥</strong></p>
<p>अत्र यथा-क्रमं ज्ञेयं कृष्ण ईषत् प्रकाशो यस्य तद्-उपरि चपल-भ्रमरो यस्य तद् वर-परिमलस्य दूर-गामि-सुगन्धस्य पूरः समूहो यस्य तत् पद्मं शश्वद् आलोक्य प्रियायाः स्मित-हसति-कटाक्ष-सुगन्धं च मुखम् इदम् मत्वा तां प्रियाम् आगतां विवेद ॥२३॥</p>
<p><strong>रुचक-करक-बिल्वैर् नागरङ्गैः सुपक्वैः<br>
प्रतिदिशम् अनुदृष्टैर् हर्ष-तर्षाकुलोऽसौ ।<br>
सपदि लसद्-उरोज-भ्रान्ति-सम्भ्रान्त-चेता<br>
वपुष इह विभुत्वं राधिकायाः शशङ्के ॥२४॥</strong></p>
<p>रुचकैः बीज-पूरैर् व्रजे विजोराख्यैः । फल-पूरो बीज-पूरो रुचको मातुलुङ्गके इत्य् अमरः । करकैर् दाडिमैः बिल्वैर् नागरङ्गैः नारङ्गीति ख्यातैः । सुपक्वैर् इत्य् अनेन वर्ण-साम्य-युक्तम् । प्रति दिशं दिशं प्रति । ननु दृष्टैर् हेतुभिर् हर्ष-तर्षाकुलः कृष्णः राधिकायाः स्तन-भ्रान्त्या भ्रान्त-चेताः स इह राधा-वपुषो विभुत्वं सर्व-व्यापकत्वं शशङ्के ॥२४॥</p>
<p><strong>यतो यतः पतति विलोचनं हरेस्<br>
ततस् ततः स्फुरति तद्-अङ्ग-संहतिः ।<br>
न चाद्भुतं तद् इह तु यद् व्रजाटवी<br>
मुदे हरेर् अलभत राधिकात्मताम् ॥२५॥</strong></p>
<p>यत्र यत्र हरेर् विलोचनं पतति, तत्र तत्र तस्या राधायाः अङ्गस्य संहतिः समूहः स्फुरति । व्रजाटवी हरेर् मुदे आनन्दार्थं यद् अलभत तत् त्व् इह व्रजाटव्याम् अद्भुतं न ॥२५॥</p>
<p><strong>तैर् उद्दीपित-भावाली वात्ययोच्चालितं मनः ।<br>
शशाक न स्थिरी-कर्तुं काश-पुष्प-निभं हरिः ॥२६॥</strong></p>
<p>हरिस् तं राधाङानुभवैर् उद्दीपित-भावाली सैव वात्या वायु-समूहस् तेन उच्चालितं मनः स्थिरी-कर्तुं न शशाक किम् इव । काशस्य तृण-विशेषस्य पुष्पम् इव ॥२६॥</p>
<p><strong>वृन्दावन-स्थिर-चरान् स्वालोक-प्रेम-विह्वलान् ।<br>
प्रेम्ना हृष्ट-मनाः कृष्णः प्रेक्ष्य तान् मुमुदे भृशम् ॥२७॥</strong></p>
<p>वृन्दावनीय-स्थावर-जङ्गमान् स्वस्य श्री-कृष्णस्यालोकेन प्रेम-विह्वलान् तान् वीक्ष्य श्री-कृष्णः प्रेम्नाकृष्ट-मनाः सन् भृशं मुमुदे ॥२७॥</p>
<p><strong>सख्यः किं कुशलं लताः क्षिति-रुहाः क्षेमं सखायः शिवं<br>
मृग्यः किं भविकं मृगाः शकुनिकाः भव्यं शकुन्ताः शुभम् ।<br>
भृङ्ग्यः शं भ्रमराः सुखं स्थिर-चराः स्व-श्रेयसं वः सदा<br>
प्रेम्णेत्थं वन-सङ्गतान् सरभसं पप्रच्छ सर्वान् हरिः ॥२८॥</strong></p>
<p>हे सख्यः लताः ! वो युष्माकं किं कुशलं ? किं प्रश्ने । हे सखायः क्षिति-रुहाः वृक्षाः ! वः क्षेमम् । हे मृग्यः ! वः किं शिवं ? हे मृगाः ! वः भविकम् । हे शकुनिकाः ! वः भव्यम् । हे शकुन्ताः पक्षिणः ! वः शुभम् । हे भृङ्ग्यः ! वः शं सुखम् । हे भ्रमराः ! वः सुखम् । हे स्थिर-चराः ! वः सदा स्व-श्रेयसं स-रभसं स-हर्षम् इत्थं सर्वान् हरिः पप्रच्छ ॥२८॥</p>
<p><strong>प्रचार्य गाश् चारयितुं क्षुधार्ता<br>
गोवर्धन-क्ष्माभृद्-उपत्यकायाम् ।<br>
मनोऽनुधावद् दयितां निवर्तयन्<br>
समं वयस्यैर् विजहार कृष्णः ॥२९॥</strong></p>
<p>गोवर्धन-पर्वतस्योपत्यकायां गोवर्धनस्य समीप-वर्ति-भूमौ क्षुधार्ताः गाश् चारयितुं प्रचार्य दयितां राधाम् अनुधावन् मनः निवर्तयन् वयस्यैः समं कृष्णो विजहार ॥२९॥</p>
<p><strong>स्व-कल्पितैर् लोक-चय-प्रसिद्धैर्<br>
हरिर् विहारैर् वन-शोभया च ।<br>
शशाक राधा-विरहातितप्तं<br>
स तां प्रधावन् न मनो निरोद्धुम् ॥३०॥</strong></p>
<p>स हरिः स्व-कल्पितैर् लोक-समूहेषु च प्रसिद्धैर् विहारैर् वन-शोभया च राधा-विरहातितप्तं तां राधां प्रधावन् मनः निरोद्धुं न शशाक ॥३०॥</p>
<p><strong>तान् वीक्ष्य कृष्णः कृपयार्द्र-चित्तस्<br>
तैस् तैर् विहारैश् च मिथो नियुद्धैः ।<br>
श्रान्तान् क्षुधार्तान् अथ भोजनेच्छून्<br>
इयेष सम्भोजयितुं वयस्यान् ॥३१॥</strong></p>
<p>तैस् तैः पूर्वोक्तैर् विहारैर् मिथः परस्परं नियुद्धैर् बाहु-युद्धैश् च श्रान्तान् क्षुधार्तान् । भोजनेच्छून् वयस्यान् वीक्ष्य तान् सम्भोजयितुम् इयेष इच्छाञ्चकार ॥३१॥</p>
<p><strong>तावद् धनिष्ठा घृत-पक्वम् अन्नं<br>
प्रातः कृतं यल् ललितादिभिस् तत् ।<br>
दत्तं रसाला-सहितं जनन्या<br>
दासीभिर् आदाय समाजगाम ॥३२॥</strong></p>
<p>ललिताभिः प्रातः कृतं यत् घृत-पक्वम् अन्नं तत् रसालादिभिः सह जनन्या दत्तं धनिष्ठा-दासीभिर् आदाय गृहीत्वा तावत् तदा समाजगाम ॥३२॥</p>
<p><strong>तां वीक्ष्य हृष्टः स हरिर् बभाषे<br>
किं मे धनिष्ठे पितरौ सुखं स्तः ।<br>
सुस्नातम् आभ्यां विहितेश-पूजा<br>
प्रतोष्य सर्वान् वद किं नु भुक्तम् ॥३३॥</strong></p>
<p>तां धनिष्ठां वीक्ष्य स हरिर् बभाषे नु भो धनिष्ठे ! मे पितरौ सुखं स्तः आभ्यां सुस्नातम् ईश-पूजा विहिताकृता सर्वान् प्रतोष्य भुक्तं किम् ? ॥३३॥</p>
<p><strong>साप्य् आह तं तौ तव मङ्गलार्थं<br>
स्नातार्चितेशौ द्विज-सात्कृतार्थौ ।<br>
सम्भोज्य सर्वान् अथ भुक्तवन्तौ<br>
भोज्यानि च प्रेषयतः स्म तुभ्यम् ॥३४॥</strong></p>
<p>तव मङ्गलार्थं स्नातौ च तौ अर्चितेशौ च द्विजेभ्यः सात्कृतं दत्तम् अर्थं याभ्यां तौ सर्वान् सम्भोज्य भुक्तवन्तौ तुभ्यम् भोज्यानि च प्रेषयतः स्म । पुरा वन-प्रवेश-समये मातरं प्रति श्री-कृष्णेनोक्तं त्वया प्रहितं भोज्यं तदाहं भक्ष्यामि भवन्तौ यदि कृत-भोजनौ मुदितौ च श्रोष्यामि । तत्राप्य् उक्तं मे पितरौ सुखं स्तः आभ्यां सुस्नातम् इत्य् आदि । प्रश्नानन्तरं धनिष्ठया उक्तं तव मङ्गलार्थं स्नान-भोजनादिकं कृतम् इत्य् अनेन पित्रोर् भोजनादिकम् अपि कृष्ण-सुख-तथापिअकम् । एवं सखा प्रेयस्य्-आदीनां नृत्य-गीतादि सर्वैव चेष्टा कृष्ण-सुखार्थम् एव कृष्णस्य तु अचिन्त्यैव शक्तिर् यया अनन्त-दास-सखा-पितृ-मातृ-प्रेयस्य्-आदीनाम् अनन्त-सुखार्थम् अनन्त-चेष्टादिकं सिद्ध्यति ॥३४॥</p>
<p><strong>राधा-सङ्ग-द्रुमारोहोत्कण्ठितालम्बनार्थिनी ।<br>
तां परालम्बनां मेने चित्त-वृत्ति-लता हरेः ॥३५॥</strong></p>
<p>हरेश् चित्त-वृत्ति-रूपा लता राधया सह सङ्ग-रूप-वृक्षारोहणोत्कण्ठिता कीदृशी आलम्बनार्थिनी परालम्बनं तां धनिष्ठां मेने ॥३५॥</p>
<p><strong>इतस् ततः सञ्चरतीर् गवालीः<br>
स्व-वेणु-नादैर् अथ सङ्कलय्य ।<br>
जगाम ताः पाययितुं वयस्यैः<br>
सञ्चालयन् मानस-जाह्नवीं सः ॥३६॥</strong></p>
<p>इतस् ततः सञ्चरतीर् गवालीः सङ्कलय्य एकत्रीकृत्य ताः गाः पयः पाययितुं सञ्चालयन् वयस्यैः सह स मानस-गङ्गां जगाम ॥३६॥</p>
<p><strong>पाययित्वा जलं गास् ताः शीतं स्वादु सुनिर्मलम् ।<br>
स्वयं गोपाः पपुः सस्नुर् विजह्रुः सलिले चिरम् ॥३७॥</strong></p>
<p>गाः जलं पाययित्वा स्वयं गोपास् च जलं पपुः सलिले सस्नुः स्नानं कृत्वा चिरं विजह्रुः ॥३७॥</p>
<p><strong>उपपुलिनम् अथासौ तांस् तद्-अन्नं वयस्यान्<br>
दधि-मथित-रसाल-सन्धिताम्रादि-युक्तम् ।<br>
स्वयम् अपि च समश्नन् स्वादयन् हासयंश् च<br>
स्व-परित उपविष्टान् भोजयामास कृष्णः ॥३८॥</strong></p>
<p>असौ श्री-कृष्णस् तद्-अन्नं दधि-मथितं रसाला च आचार इति ख्यातं सन्धितं यदा आम्रादि तद्-युक्तं च स्वयं समश्नन् । स्वस्य परितश् चतुर्-दिक्षु उपविष्टान् वयस्यान् हासयन् भोजयामास ॥३८॥</p>
<p><strong>ततः सखीन् आह हरिः सहार्या<br>
यूयं क्षणं चारयताग्रतो गाः ।<br>
अहं सखिभ्यां सह माधवीयां<br>
वन-श्रियं द्रष्टुम् इह भ्रमामि ॥३९॥</strong></p>
<p>ततो भोजनानन्तरं हरिः सखीन् आह । क्षणं सहार्या बलदेव-सहिता यूयं गाश् च चारयत अहं सखिभ्यां मधुमङ्गल-सुबलाभ्यां सह माधवीयां वसन्त-सम्बन्धिनीं वन-श्रियं द्रष्टुम् इह भ्रमामि ॥३९॥</p>
<p><strong>दासीर् धनिष्ठावदद् आशु यात<br>
यूयं गृहीत्वाखिल-भाजनानि ।<br>
पुष्पाणि नारायण-सेवनार्थं<br>
सञ्चित्य पश्चाद् अहम् आगतास्मि ॥४०॥</strong></p>
<p>धनिष्ठा दासीर् अवदत् यूयं भोजनानि गृहीत्वा यात-पुष्पाणि सञ्चित्य ॥४०॥</p>
<p><strong>फुल्लं गन्ध-फली-द्वन्द्वम् अवतंसोचितं तदा ।<br>
आदायागत्य कृष्णस्य वृन्दार्पितवती करे ॥४१॥</strong></p>
<p>वृन्दा तद्-आदाव् आगत्य कृष्णस्य करे फुल्लं गन्ध-फली-द्वन्द्वं चम्पक-पुष्प-द्वन्द्वम् अर्पितवती ॥४१॥</p>
<p><strong>तद्-आलोकात् प्रिया-कान्ति-स्मृत्य्-उत्कण्ठावतो हरेः ।<br>
एजत्-करात् तद् आदाय तच्-छ्रुत्योर् निदधे बटुः ॥४२॥</strong></p>
<p>तत् तस्य गन्ध-फली-द्वन्द्वस्यालोकात् प्रियायाः श्री-राधायाः कान्तेः स्मृत्या उत्कण्ठावतः श्री-कृष्णस्य प्रेम्णा एजत् करात् कम्पित-करात् बटुस् तदा आदाय गृहीत्वा तत् श्रुत्योः कृष्ण-कर्ण-द्वये निदधे ॥४२॥</p>
<p><strong>वृन्दां धनिष्ठां सुबलं बटुं च<br>
षाड्गुण्य-विज्ञान् सचिवान् स कृष्णः ।<br>
उपाय दक्षान् उपलभ्य मेने<br>
राधाङ्ग-सङ्गोत्तम-राज्य-लब्धिम् ॥४३॥</strong></p>
<p>स उक्त-प्रकारः कृष्णः वृन्दादि षाड्गुण्य-विज्ञान् सचिवान् आमात्यान् उपाय-दक्षान् उपलभ्य राधाया अङ्ग-सङ्ग एष उत्तम-राज्यं तस्य लब्धिं मेने । सन्धिर् ना विग्रहो यानम् आसनं द्वैधम् आश्रयम् इति षाड्गुण्यः ॥४३॥</p>
<p><strong>मधुमङ्गल-हस्तं स प्रगृह्य वाम-पाणिना ।<br>
वृन्दा-धनिष्ठा-सुबलैः ससार सुमनः-सरः ॥४४॥</strong></p>
<p>स कृष्णः वाम-पाणिना मधुमङ्गल-हस्तं प्रगृह्य वृन्दादिभिः सह कुसुम-सरोवराख्य-सुमनः-सरः ससार, सृ गतौ ॥४४॥</p>
<p><strong>कुसुमित-तरु-वल्ली-वीथि-कुञ्जैर् लसन्तीं<br>
स्थल-जल-विहगालि-व्यूह-कोलाहलैश् च ।<br>
स कुसुम-सरसीं तां वीक्ष्य राधागमोत्कस्<br>
तद्-अभिसृति-विचारं स्वानुगैर् आचचार ॥४५॥</strong></p>
<p>स तां कुसुम-सरसीं राधाया आगमनार्थम् उत्कण्ठा यस्य सः । तद्-अभिसृतौ तस्या आगमने विचारम् आचचार । कीदृशीं ? कुसुमित-वृक्ष-लतानां वीथिभिः कुञ्जं लतादि-पिहितं स्थानं तैः । स्थल-चर-जल-चर-पक्षिणां भ्रमराणां च यो व्यूह एक-जातीय-पक्षि-समूहस् तेषां कोलाहलैश् च लसन्तीम् ॥४५॥</p>
<p><strong>प्रयाति वृन्दा सुबलो बटुर् वा<br>
राधान्तिकं चेज् जटिला स-शङ्का ।<br>
एभिः समं वा कलहं विदध्याद्<br>
वधूं निरुन्ध्याद् अथवा गृहान्तः ॥४६॥</strong></p>
<p>श्री-कृष्ण आह—वृन्दादीनां मध्ये एकोऽपि यदि राधान्तिकं प्रयाति तदा स-शङ्का जटिला एभिः समं कलहं विदध्यात्, गृह-मध्ये वा वधूं निरुन्ध्यात् ॥४६॥</p>
<p><strong>आकर्षणीं वा मुरलीं नियुञ्ज्यां<br>
सर्वाः समेष्यन्ति च गोप-रामाः ।<br>
तद्-इष्ट-लीलादि-रसो न सिद्ध्येत्<br>
परस्परेर्ष्या-मद-मान-वाम्यात् ॥४७॥</strong></p>
<p>राधाम् आनेतुम् आकर्षणीं मुरलीं वा नियुञ्ज्यां, मुरली-ध्वनिं श्रुत्वा सर्वाः गोप-रामाः समेष्यन्ति । आगच्छन्तु तेन किं ? तत्राह तासां परस्परेर्ष्या-मद-मान-वाम्यात्</p>
<p>तत् तया राधया सह इष्ट-लीलादि-रसो न सिद्ध्येत् ॥४७॥</p>
<p><strong>ततो धनिष्ठे व्रज कुन्दवल्लीं<br>
प्रतीति-कृत् सा जटिला यद् अस्याम् ।<br>
तद्-वञ्चना-चञ्चु-मतिः सदा नौ<br>
स्निग्धार्थिता सा ध्रुवम् आनयेत् ताम् ॥४८॥</strong></p>
<p>ततो हेतोर् हे धनिष्ठे ! त्वं कुन्दवल्लीं व्रज । सा जटिला यद् यस्मात् अस्यां कुन्दवल्ल्यां प्रतीति-कृत् । तत् तस्या जटिलायाः वञ्चने चञ्चुर् निपुण-मतिर् यस्याः सा । कीदृशी ? नौ आवयोः सदा स्निग्धा सार्थिता सती तां राधाम् आनयेत् ॥४८॥</p>
<p><strong>अथाह वृन्दा भवता यद् उक्तं<br>
सत्यं हि तच् चेत् सुमनोऽवचेतुम् ।<br>
राधा सखी काचिद् इहागता स्याज्<br>
ज्ञेयस् तदास्यास् तद्-उदन्त आदौ ॥४९॥</strong></p>
<p>वृन्दा आह । भवता यद् उक्तं तत् सत्यम् । सुमनोऽवचेतुम् पुष्पाहरणार्थं चेद् यदि काचित् राधा सखीहागता स्यात्, तदादौ तद्-उदन्तस् तस्या राधाया उदन्तः वार्ता अस्या राधा-सखीतो ज्ञेयः । वार्ता प्रवृत्तिर् वृत्तान्त उदन्त इत्य् अमरः ॥४९॥</p>
<p><strong>अथागता सा तुलसी स्व-सख्या<br>
कृष्णं सखिभ्यां सह तत्-सखीभ्याम् ।<br>
प्रियागमोपाय-विचार-लग्नं<br>
पुरः स्फुरन्तं मुमुदे समीक्ष्य ॥५०॥</strong></p>
<p>स्व-सख्या कस्तूर्या सहागता सा श्री-राधा-निर्मित-ताम्बूल-माला-हारिणी तुलसी सखिभ्यां सुबल-मधुमङ्गलाभ्यां तथा तत् तस्या राधायाः सखीभ्याम् वृन्दा-धनिष्ठाभ्यां च सह श्री-राधागमनोपाय-विचारेषु लग्नं पुरोऽग्रे स्फुरन्तं श्री-कृष्णं समीक्ष्य मुमुदे ॥५०॥</p>
<p><strong>स्वप्नेऽपि तत्-सन्निधिम् अत्यजन्तीं<br>
तां राधया ते जहृषुः समेताम् ।<br>
निश्चित्य सर्वेऽप्य् अथ माधवोऽभूत्<br>
तद्-दर्शनोत्कोऽध्वनि दत्त-दृष्टिः ॥५१॥</strong></p>
<p>स्वप्नेऽपि तत् तस्या राधयाः सन्निधिम् अत्यजन्तीं, अतः राधयाः समेताम् आगतां तं तुलसीं ते कृष्णादयः निश्चित्य जहृषुः । माधवस् तस्या राधाया दर्शनोत्सुकः सन् अध्वनि दत्त-दृष्टिर् अभूत् ॥५१॥</p>
<p><strong>ततः सा तुलसी न्यस्य हृष्टा बटु-करे स्रजम् ।<br>
उद्घाट्य पुटिकां वीटीं सुबलस्य करे ददौ ॥५२॥</strong></p>
<p>हृष्टा सा तुलसी पुटिकाम् उद्घाट्य बटु-करे स्रजम् न्यस्य सुबलस्य करे वीटीं ददौ ॥५२॥</p>
<p><strong>राधा-करामोद-समृद्ध-सौरभं<br>
तच्-छिल्प-नैपुण्य-भरं तथाद्भुतम् ।<br>
ताम् उद्गिरन्तीं भ्रमरालि-कर्षिणीं<br>
स्रजं विलोक्याभवद् उन्मना हरिः ॥५३॥</strong></p>
<p>राधा-करयोर् आमोदाद् दूर-गामि-सौगन्ध्यं तद्-रूप-समृद्ध्या सम्पत्त्या सौरभम् उद्गिरन्तीं तथा तत् तस्या राधाया अद्भुतम् शिल्प-नैपुण्य-भरम् उद्गिरन्तीं ताम् स्रजं विलोक्य हरिर् उन्मना सन्दिग्ध-चित्तोऽभूत् । माला वीटी प्रेषणेन श्री-राधा गमनाभावात् ॥५३॥</p>
<p><strong>कण्ठे स्रजं ताम् अथ वैजयन्तीं<br>
हसन् न्यधाच् छ्री-मधुमङ्गलोऽस्य ।<br>
राधा-कर-स्पर्श-सुखाद् इवासौ<br>
तत्-स्पर्शतः कण्टकिताङ्ग आसीत् ॥५४॥</strong></p>
<p>मधुमङ्गलोऽस्य कण्ठे ताम् स्रजं न्यधात् । असौ श्री-कृष्णस् तस्या स्पर्शात् कण्टकिताङ्ग आसीत् ॥५४॥</p>
<p><strong>आगत्य कुञ्जे परिहास-लीनां<br>
सम्भावयंस् तां दयितां मुकुन्दः ।<br>
तद्-आस्य-वीक्षोत्कलिकाकुलात्मा<br>
तया हसन्त्या सह संललाप ॥५५॥</strong></p>
<p>मुकुन्द आगत्य कुञ्जे परिहास-लीनां तां राधां सम्भावयन् तस्या राधाया आस्य- वीक्षायाम् उत्कण्ठाकुल आत्मा मनो यस्य सः । हसन्त्या तया तुलस्या सह ललाप । संलापो भाषणं मिथः ॥५५॥</p>
<p><strong>सख्यास् ते कुशलं सखीश कुशलं कुत्रेयम् आत्मालये<br>
किं नायाति वनं कृतौ स्व-गुरुणा दिष्टाथ किं चेष्टते ।<br>
मथ्नात्य् अम्बु-घटं ततः किम् अभवन् निर्भर्त्स्य रुद्धा गृहे<br>
युक्त्या चानय वृन्दया न जटिला वञ्च्याह हा धिग् विधिम् ॥५६॥</strong></p>
<p>श्री-कृष्ण आह—हे सखि ! हे सख्या राधायाः कुशलम् । साह—हे ईश ! कुशलम् । इयम् राधा कुत्र ? साह—आत्मालये । स आह—वनं किं नायाति ? साह—स्व-गुरुणा श्वश्र्वा कृतौ दधि-मथने दिष्टा आज्ञप्ता, ततो नायाति । स पुनर् आह—किं चेष्टते ? साह अम्बु-घटं मथ्नाति । स पुनर् आह—ततः किम् अभवत् ? साह—दधि-भ्रान्त्या जल-मथनात् तस्या वैषम्यं वीक्ष्य तां निर्भर्त्स्य श्वश्र्वा गृहे रुद्धा कृता । स पुनर् आह—वृन्दया सह युक्त्या तां वञ्चयित्वा ताम् आनय । जटिला वञ्च्या न भवति । कृष्ण आह—हा खेदे विधिम् धिक् ॥५६॥</p>
<p><strong>सदा राधातिदौर्लभ्य-स्फूर्त्या मत्वा बभूव सः ।<br>
हासोक्तिम् अपि सत्यां तां विषण्णात्मा स्मराकुलः ॥५७॥</strong></p>
<p>तां परिहासोक्तिम् अपि सत्यां मत्वा स्मराकुलः स श्री-कृष्णः सदा राधाया अतिदौर्लभ्य-स्फूर्त्या विषण्णात्मा बभूव ॥५७॥</p>
<p><strong>कृष्णं विषण्णम् आलोक्य व्याकुला तुलसी स्वयम् ।<br>
दृशा वृन्दा-धनिष्ठाभ्यां भर्त्सिताह स-सम्भ्रमम् ॥५८॥</strong></p>
<p>विषण्णम् कृष्णम् आलोक्य स्वयम् व्याकुला तुलसी तत्रापि वृन्दा-धनिष्ठाभ्यां दृशा भर्त्सिता सती स-सम्भ्रमम् आह ॥५८॥</p>
<p><strong>मा गाः खेदं व्रजानन्द यामि निर्मञ्छनं तव ।<br>
आगतां विद्धि दयितां परिहासः कृतो मया ॥५९॥</strong></p>
<p>मा गाः खेदं व्रजानन्द यामि निर्मञ्छनं तव आगतां विद्धि दयितां परिहासः कृतो मया ॥५९॥</p>
<p><strong>ताम् आगताम् अथ निशम्य दिदृक्षुर् एनाम्<br>
औत्सुक्य-चञ्चल-मना व्रज-राज-सूनुः ।<br>
उत्तार्य चम्पक-युगं निज-कर्णयोस् तत्<br>
तस्याः समर्प्य करयोर् मुदितोऽवदत् ताम् ॥६०॥</strong></p>
<p>ताम् राधाम् आगताम् श्रुत्वा एनाम् दिदृक्षुर् औत्सुक्येन उत्साहेन चञ्चलं मनो यस्य स नन्द-सूनुः निज-कर्णयोश् चम्पक-युगम् उत्तार्य तस्याः करयोः समर्प्य मुदितस् ताम् अवदत् ॥६०॥</p>
<p><strong>क्वेयं क्वेयं निह्नुता वा किम्-अर्थं<br>
रुष्टा सा चेन् नापराधो ममास्ति ।<br>
चेन् नर्मैतद् दून-चित्ते न युक्तं<br>
हा हा शीघ्रं दर्शयामूं प्रियां मे ॥६१॥</strong></p>
<p>क्व कुत्र इयम् ? वीप्सा औत्सुक्यावेग-वशात् । सा निह्नुत्यास्तीति चेन्, न । किम्-अर्थम् ? अम्बा निह्नुता चेद् यदि संरुष्टा इत्य् अपि न ममापराधो नास्ति चेद् यदि नर्म परिहासः एतत् परिहासनं दून-चित्ते दुःखित-चित्ते मयि न युक्तं मेऽमूं शीघ्रं दर्शय ॥६१॥</p>
<p><strong>प्रियावलोकनोत्कण्ठं काल-देशार्थ-तत्त्ववित् ।<br>
आनिनीषुर् द्रुतं राधां बभाषे तुलसी हरिम् ॥६२॥</strong></p>
<p>काल-देशार्थ-तत्त्ववित् राधाम् आनिनीषुस् द्रुतं तुलसी प्रियावलोकनोत्कण्ठं हरिम् बभाषे ॥६२॥</p>
<p><strong>सा ते कान्ता कमल-नयन त्वन्-मुखालोकनोत्का<br>
सूर्यार्चायै सपदि जटिला-प्रेषिता कुन्दवल्ल्या ।<br>
त्वाम् आयान्ती प्रथमम् इह मां प्राहिणोत् त्वत्-प्रवृत्त्यै<br>
क्रीडा-कुञ्जं त्वम् उपदिश तं यत्र ताम् आनयामि ॥६३॥</strong></p>
<p>हे कमल-नयन ! ते सा कान्ता तव मुखावलोकनोत्का कुन्दवल्ल्या सह जटिला-प्रेषिता त्वाम् आयान्ती राधा । त्वत्-प्रवृत्तैस् तव वार्तार्थं च मां प्राहिणोत् । त्वत्-क्रीडा-कुञ्जम् उपदिश यत्र ताम् आनयामि । निकुञ्ज-कुञ्जौ वा क्लीबे लतादि-पिहितोदरे इत्य् अमरः ॥६३॥</p>
<p><strong>तच् छ्रुत्वोच्छ्वसित-स्वान्तः प्रीतो गुञ्जावलीं हरिः ।<br>
तुलस्यै दत्तवान् कण्ठाद् उत्तार्य पारितोषिकम् ॥६४॥</strong></p>
<p>तत् श्रुत्वा उत् श्वसित-स्वान्त उत्साह-युक्त-चित्तो हरिः तुलस्यै पारितोषिकम् परितोषेण देयं गुञ्जावलीम् ॥६४॥</p>
<p><strong>लीला-निकुञ्ज-कलनाय तदाथ वृन्दा<br>
कृष्णावलोकित-मुखी तुलसीं बभाषे ।<br>
तत्-कुण्ड-तीर-गतम् आनय राधिकां तां<br>
कन्दर्प-केलि-सुखदाख्य-निकुञ्जम् आशु ॥६५॥</strong></p>
<p>तदा लीला-निकुञ्ज-कलनाय कृष्णेनावलोकितं मुखं यस्याः सा वृन्दा तुलसीं बभाषे । तत् तस्या कुण्ड-तीरं कन्दर्प-केलि-सुखदाख्यं निकुञ्जं तां राधाम् आनय ॥६५॥</p>
<p><strong>अहं च केलि-सामग्रीं समग्रयितुम् उत्सुका ।<br>
राधा-कुण्डं त्वया सार्धं प्रयातास्मि द्रुतं सखि ॥६६॥</strong></p>
<p>अहं च केलि-सामग्रीं समग्रयितुम् सम्पादयितुम् उत्सुका त्वया सह कुण्डं प्रयातास्मि कुण्ड-तीर-निकुञ्जं दृष्ट्वा तस्माद् गत्वा ताम् आनय । अहं सामग्रीं सम्पादयिष्यामीति भावः ॥६६॥</p>
<p><strong>तावत् कृत्वा प्रिय-सहचरीं स्वस्य चन्द्रावलीं तां<br>
सङ्केत-स्थाम् व्रज-पति-सुतं नेतुम् आगत्य तत्र ।<br>
गुञ्जा-हारं हरि-हृदि सखी-दत्तम् आधाय शैब्या<br>
दृष्ट्वा वृन्दा-सहित-तुलसीं विव्यथे क्षुब्ध-चित्ता ॥६७॥</strong></p>
<p>तावत् तस्मिन् समये शैब्या स्वस्य प्रिय-सहचरीं तां चन्द्रावलीं सङ्केत-स्थाम् कृत्वा कृष्णं नेतुम् तत्रागत्य सखी-दत्तम् गुञ्जा-हारं हरि-हृदि आधाय दत्ता वृन्दा-सहित-तुलसीं दृष्ट्वा सा क्षुब्ध-चित्ता सती विव्यथे ॥६७॥</p>
<p><strong>कृष्णस्याग्रे वृन्दया संलपन्त्या<br>
आलोकात् तत्-प्रेष्ठ-सख्यास् तुलस्याः ।<br>
राधां मत्वा सागतां दुःखिता तां<br>
शैब्या स-व्याज्यं तदा व्याजहार ॥६८॥</strong></p>
<p>कृष्णस्याग्रे वृन्दया सह संलपयन्त्या तस्या राधायाः प्रेष्ठ-सख्यास् तुलस्या आलोकनात् सा शैब्या राधाम् आगतां मत्वा दुःखिता शैब्या तां तुलसीं स-व्याज्यं छल-सहितं व्याजहार ॥६८॥</p>
<p><strong>कुर्वन्त्याद्य तया दुर्गा-व्रतोद्याप महोत्सवम् ।<br>
तां निमन्त्रयितुं राधां प्रेषितास्मि वयस्यया ॥६९॥</strong></p>
<p>दुर्गाया व्रतस्य कुर्वन्त्याद्य तया ओद्याप महोत्सवम् तां निमन्त्रयितुं राधां प्रेषितास्मि वयस्यया ॥६९॥</p>
<p><strong>साद्य लब्धा मयान्विष्य न गृहे नापि कानने ।<br>
दिष्ट्या लब्धासि तुलसि कथ्यतां कुत्र ते सखी ॥७०॥</strong></p>
<p>मयाद्य अन्विष्य गृहे सा राधा न लब्धा काननेऽपि न लब्धा । हे तुलसि दिष्ट्या त्वं लब्धासि । कुत्र ते सखी वदेति शेषः ॥७०॥</p>
<p><strong>ततः सा तुलसी ज्ञात्वा शैब्यां कौटिल्यम् आश्रिताम् ।<br>
अवदत् तां स-कौटिल्यं शठे शाठ्यं हि यन् नयः ॥७१॥</strong></p>
<p>ततः सा तुलसी ज्ञात्वा शैब्यां कौटिल्यम् आश्रिताम् अवदत् तां स-कौटिल्यं शठे शाठ्यं हि यन् नयः ॥७१॥</p>
<p><strong>कुर्वाणया व्रत-महोत्सवम् अम्बिकायाः<br>
सा श्यामया स्व-सुहृदाद्य निमन्त्र्य नीता ।<br>
वृन्दाटवी-परिवृढा स्व-गृहं तथास्याम्<br>
भारोऽप्य् अधायि विनयैः स-सखी-कुलायाम् ॥७२॥</strong></p>
<p>अम्बिकाया व्रत-महोत्सवं कुर्वाणया स्व-सुहृदा श्यामया निमन्त्र्याद्य सा राधा वृन्दाटवी-परिवृढा वृन्दावनेश्वरी स्व-गृहं नीता । स-सखी-कुलायाम् तस्यां राधायां विनयैर् व्रत-कार्यार्थं भारोऽप्य् अधायि एतेन तस्माद् अन्यत्र गमनं क्षणम् अपि न भावीति ध्वनिः ॥७२॥</p>
<p><strong>ततो ललितया पुष्प-फल-माल्य-समृद्धये ।<br>
वृन्दां नेतुं प्रेषिता तां गृहीत्वा चलितास्म्य् अहम् ॥७३॥</strong></p>
<p>ललितया पुष्पादि-समृद्धये वृन्दां नेतुं प्रेषिताहं तां वृन्दां गृहीत्वा चलितास्मि ॥७३॥</p>
<p><strong>इति तां तुलसी भङ्ग्या प्रतार्य कुटिलाम् अपि ।<br>
ययौ वृन्दा-धनिष्ठाभ्याम् उदासीनेव माधवे ॥७४॥</strong></p>
<p>माधवे उदासीनेव सा तुलसी तां शैब्यां वृन्दा-धनिष्ठाभ्याम् सह ययौ ॥७४॥</p>
<p><strong>पुनर् विवक्षुस्</strong>[^२३]** तां शैब्यां कृष्णः कुञ्चित-चक्षुषा ।<br>
निवार्याह स्वम् औदास्यं तुलस्यां व्यञ्जयन्न् इव ॥७५॥**</p>
<p>कृष्णः पुनर् वक्तुम् इच्छुः शैब्यां कुञ्चित-चक्षुषा निवार्य तुलस्यां स्वं स्वीयम् औदास्यं व्यञ्जयन्न् इवाह ॥७५॥</p>
<p><strong>मा किञ्चिद् वद यात्व् एषा स्व-सख्याः कुशलं वद ।<br>
क्वेयम् आस्ते किं कुरुते प्रिया चन्द्रावली मम ॥७६॥</strong></p>
<p>मा किञ्चिद् वद । एषा तुलसी यातु । स्व-सख्याः चन्द्रावल्याः कुशलं वद । कुत्र मम प्रियेयं चन्द्रावली आस्ते । किं कुरुते ? ॥७६॥</p>
<p><strong>सातिहृष्टाथ तं प्राह निरुद्धापि धवाम्बया ।<br>
दुर्गार्चाच् छद्मनानीता यत्नाच् चन्द्रावली मया ॥७७॥</strong></p>
<p>शैब्या चातिहृष्टा सती तं श्री-कृष्णं प्राह । धवाम्बया करालया श्वश्र्वा निरुद्धापि मया दुर्गा-पूजा-च्छलेन चन्द्रावली आनीता ॥७७॥</p>
<p><strong>सखी-स्थल्य्-उपशल्ये तां त्वत्-सङ्गोत्कलिकाकुलाम् ।<br>
संरक्ष्य पद्मया तूर्णं त्वाम् अन्वेष्टुम् इहागता ॥७८॥</strong></p>
<p>सखी-स्थली गोवर्धन-निकटे सखीस्वरा इत्य् आख्या तस्या उपशल्ये समीप-वर्ति-स्थल-विशेषः । तां पद्मया सह संरक्ष्य अहं त्वाम् अन्वेष्टुम् इहागतास्मीति शेषः ॥७८॥</p>
<p>**चिन्तितोऽन्तर् बहिर् हृष्यन् प्रत्युत्पन्न-मतिर् हरिः ।<br>
अवदद् वञ्चयन् शैब्यां च्छद्मनानन्दयन्न् इव ॥७९॥<br>
अहं तद्-दर्शनोत्कण्ठा दिष्ट्या नीतेयम् आल्य् असौ ।<br>
गौरी-तीर्थं लम्भयैनां गुरूणां वञ्चन-क्षमम् ॥८०॥<br>
यावत् प्रमद-राधाख्ये गाः सञ्चारयतो वने ।<br>
अवधार्यागतोऽहं स्यां गवां सम्भालने सखीन् ॥८१॥ **</p>
<p style="text-align: right">
<strong>(युग्मकम्)</strong></p>
<p>अन्तर् मनसि चिन्तितः बहिर् हृष्यन् स हरिः शैब्याम् अतिहृष्टा शैब्या-वञ्चनं श्लोक-षट्केनाह—हे सखि शैब्ये ! अहं तस्या दर्शनोत्कण्ठः । इयम् असौ आली दिष्ट्या भाग्येन मम भाग्येन नीता त्वयेति शेषः । गुरूणां वञ्चन-क्षमं गौरी-तीर्थम् एनां लम्भय प्रापय ॥७९-८०॥</p>
<p>कियत्-काल-पर्यन्तं ? तद् आह—प्रमद-राधाख्ये प्रकर्षेण मदो हर्षो मया सह राधाया यत्र अतस् तद्-आख्ये सार्थ-नामापि परमादली इति ख्याते वने गाः सञ्चारयतः सखीन् गवां सम्भालने रक्षणे अवधार्य निश्चित्य सावधानीकृत्य यावद् आगतः स्यां तावत् गौरी-तीर्थम् एनां लम्भयेति पूर्वेण अन्वयः ॥८१॥</p>
<p>**तम् आहाथ बटुर् भङ्ग्या द्रुतं कृष्ण धनिष्ठया ।<br>
व्रजेन्द्रेन यद् आज्ञप्तं तत् कुरुष्वेति सोऽब्रवीत् ॥८२॥<br>
आम् आर्य वसुदेवेन दूतोऽत्र प्रहितः प्रगे ।<br>
गुप्तं प्रस्थापिताश् चौराः कंसेन कानने गवाम् ॥८३॥ **</p>
<p style="text-align: right">
<strong>(युग्मकम्)</strong></p>
<p><strong>भवितव्यं सावधानैः सर्वैर् गो-पालकैर् इति ।<br>
तद् आदिष्टं तात-पादैर् मयीदानीं धनिष्ठया ॥८४॥</strong></p>
<p>बटुर् भङ्ग्या तं कृष्णम् आह—हे कृष्ण ! व्रजेन्द्रेन धनिष्ठया यद् आज्ञप्तं तत् कुरुष्वेति स कृष्णोऽब्रवीत्—हे आर्य मधुमङ्गल ! आं स्मृतम् आं दानं निश्चय-स्मृत्योर् इति मेदिनी । वसुदेवेन प्रगे अत्र व्रजे दूतः प्रहितः । दूत-वाक्यम् आह—कंसेन गवाम् चौराः गुप्तं कानने प्रस्थापिताः । हे नन्दराज ! सर्वे गोपालकाः सावधानैर् भवितव्यम् । इति तत् दूत-कथनम् । तात-पादैः पितृ-चरणैः । अत्र बहु-वचनं पाद इति पदं च दत्तं नन्दस्य गौरवार्थम् अर्थात् प्रीता तेन धनिष्ठया मयीदानीम् ॥८२-८४॥</p>
<p><strong>तत्-प्रत्यूहैर् विलम्बश् चेत् कदाचित् सम्भवेन् मम ।<br>
नोद्वेगः सखि कार्यस् ते आगन्ताहं द्रुतं ध्रुवम् ॥८५॥</strong></p>
<p>हे सखि शैब्ये ! तत्-प्रत्यूहैर् गो-रक्षण-रूप-विघ्नैः कदाचित् मम विलम्बश् चेत् सम्भवेत्, ते त्वया नोद्वेगः कार्यः । अहं द्रुतं शीघ्रं निश्चितम् आगन्ता आगमिष्यामि ॥८५॥</p>
<p><strong>इति प्रतार्य तां शैब्यां गो-दिशं स-सखोऽव्रजत् ।<br>
मुरारिस् त्वरया हृष्टा सापि चन्द्रावलीं प्रति ॥८६॥</strong></p>
<p>इत्य् अनेन प्रकारेण तां शैब्यां प्रतार्य मुरारिः स-सखो गो-दिशम् अव्रजत् । सा शैब्या चन्द्रावलीं प्रति ययौ ॥८६॥</p>
<p><strong>श्री-चैतन्य-पदारविन्द-मधुप-श्री-रूप-सेवा-फले<br>
दिष्टे श्री-रघुनाथ-दास-कृतिना श्री-जीव-सङ्गोद्गते ।<br>
काव्ये श्री-रघुनाथ-भट्ट-विरजे गोविन्द-लीलामृते<br>
सर्गः सम्प्रति षष्ठ एष निरगात् पूर्वाह्न-लीलाम् अनु ॥</strong></p>
<p>॥६॥</p>
<p>॥।</p>
<p>(७)</p>

  </div>
</article>


        

        



    <aside class="card border noPrint" id="section-tree-item-kAvyam_padyam_gauDIya-vaiShNavam_govinda-lIlAmRtam_06_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/06/">०६ </a>
            <a data-toggle="collapse" href="#section-tree-item-body-kAvyam_padyam_gauDIya-vaiShNavam_govinda-lIlAmRtam_06_md" role="button" aria-expanded="false" aria-controls="section-tree-item-body-kAvyam_padyam_gauDIya-vaiShNavam_govinda-lIlAmRtam_06_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-kAvyam_padyam_gauDIya-vaiShNavam_govinda-lIlAmRtam_06_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०६</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
