<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ०१</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/01/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/01/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/01/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="०१">
  <meta property="og:description" content="प्रथमः सर्गः
श्री-गोविन्दं व्रजानन्द-
सन्दोहानन्द-मन्दिरम् ।
वन्दे वृन्दावनानन्दं
श्री-राधा-सङ्ग-नन्दितम् ॥१॥
श्री-कृष्ण-चैतन्य-चन्द्राय नमः ।
वन्दे वृन्दावनाधीशौ प्रिय-वर्ग-समन्वितौ ।
तल्-लीलाकृष्ट-चित्तेभ्यस् तेभ्यो नमो नमः ॥
नत्वा गुरुं कृष्ण-देवं विश्वनाथं नरोत्तमम् ।
लोकनाथं नमस्कृत्य कृष्ण-चैतन्यम् आश्रये ॥
नित्यानन्दं प्रभुं वन्दे अद्वैताचार्यम् ईश्वरम् ।
गदाधरं प्रणम्याथ गौर-भक्तान् नमाम्य् अहम् ॥
सनातनं नमस्कृत्य श्री-रूप-चरणं भजे ।
यद्-आश्रयाद् अयोग्योऽपि लीला-सिन्धौ निमज्जति ॥
श्रीमद्-गोविन्द-लीलामृतम् अतुलतमं केश-शेषाद्य्-अगम्यं
स्वास्वाद्यं श्रील-वृन्दावन-जन-निकरैः श्रील-चैतन्य-भक्तैः ।
योऽकार्षीत् काव्यम् अस्मिन् सुचरितम् अमृतं श्रील-चैतन्य-विष्णोः
शास्त्रं च श्री-युतं तं कवि-नृपतिम् अहं कृष्ण-दासाख्यम् ईडे ॥
गोविन्द-लीलामृत-नामकस्य
टीका महा-काव्य-मणेर् मयास्य ।">
  <meta property="og:locale" content="en_us">
  <meta property="og:type" content="article">
    <meta property="article:section" content="kavyam">

  <meta itemprop="name" content="०१">
  <meta itemprop="description" content="प्रथमः सर्गः
श्री-गोविन्दं व्रजानन्द-
सन्दोहानन्द-मन्दिरम् ।
वन्दे वृन्दावनानन्दं
श्री-राधा-सङ्ग-नन्दितम् ॥१॥
श्री-कृष्ण-चैतन्य-चन्द्राय नमः ।
वन्दे वृन्दावनाधीशौ प्रिय-वर्ग-समन्वितौ ।
तल्-लीलाकृष्ट-चित्तेभ्यस् तेभ्यो नमो नमः ॥
नत्वा गुरुं कृष्ण-देवं विश्वनाथं नरोत्तमम् ।
लोकनाथं नमस्कृत्य कृष्ण-चैतन्यम् आश्रये ॥
नित्यानन्दं प्रभुं वन्दे अद्वैताचार्यम् ईश्वरम् ।
गदाधरं प्रणम्याथ गौर-भक्तान् नमाम्य् अहम् ॥
सनातनं नमस्कृत्य श्री-रूप-चरणं भजे ।
यद्-आश्रयाद् अयोग्योऽपि लीला-सिन्धौ निमज्जति ॥
श्रीमद्-गोविन्द-लीलामृतम् अतुलतमं केश-शेषाद्य्-अगम्यं
स्वास्वाद्यं श्रील-वृन्दावन-जन-निकरैः श्रील-चैतन्य-भक्तैः ।
योऽकार्षीत् काव्यम् अस्मिन् सुचरितम् अमृतं श्रील-चैतन्य-विष्णोः
शास्त्रं च श्री-युतं तं कवि-नृपतिम् अहं कृष्ण-दासाख्यम् ईडे ॥
गोविन्द-लीलामृत-नामकस्य
टीका महा-काव्य-मणेर् मयास्य ।">
  <meta itemprop="wordCount" content="6552">
  <meta name="twitter:card" content="summary">
  <meta name="twitter:title" content="०१">
  <meta name="twitter:description" content="प्रथमः सर्गः
श्री-गोविन्दं व्रजानन्द-
सन्दोहानन्द-मन्दिरम् ।
वन्दे वृन्दावनानन्दं
श्री-राधा-सङ्ग-नन्दितम् ॥१॥
श्री-कृष्ण-चैतन्य-चन्द्राय नमः ।
वन्दे वृन्दावनाधीशौ प्रिय-वर्ग-समन्वितौ ।
तल्-लीलाकृष्ट-चित्तेभ्यस् तेभ्यो नमो नमः ॥
नत्वा गुरुं कृष्ण-देवं विश्वनाथं नरोत्तमम् ।
लोकनाथं नमस्कृत्य कृष्ण-चैतन्यम् आश्रये ॥
नित्यानन्दं प्रभुं वन्दे अद्वैताचार्यम् ईश्वरम् ।
गदाधरं प्रणम्याथ गौर-भक्तान् नमाम्य् अहम् ॥
सनातनं नमस्कृत्य श्री-रूप-चरणं भजे ।
यद्-आश्रयाद् अयोग्योऽपि लीला-सिन्धौ निमज्जति ॥
श्रीमद्-गोविन्द-लीलामृतम् अतुलतमं केश-शेषाद्य्-अगम्यं
स्वास्वाद्यं श्रील-वृन्दावन-जन-निकरैः श्रील-चैतन्य-भक्तैः ।
योऽकार्षीत् काव्यम् अस्मिन् सुचरितम् अमृतं श्रील-चैतन्य-विष्णोः
शास्त्रं च श्री-युतं तं कवि-नृपतिम् अहं कृष्ण-दासाख्यम् ईडे ॥
गोविन्द-लीलामृत-नामकस्य
टीका महा-काव्य-मणेर् मयास्य ।">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/kAvyam\/padyam\/gauDIya-vaiShNavam\/govinda-lIlAmRtam\/01\/".replace(basePath, "/");
  pageVars.pageParams = {};
  pageVars.pageSource = "kAvyam\/padyam\/gauDIya-vaiShNavam\/govinda-lIlAmRtam\/01.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/01/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/01/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/01/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/01/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/01/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/01/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/01/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/01/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/01/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/01/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/01/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/01/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/01/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/01/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/01/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/01/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/01/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/01/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/01/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/01/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/01/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/01/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/01/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/01/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/01/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/01/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/01/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/01/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/01/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/01/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/01/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/01/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/01/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/01/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/01/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/01/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/01/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/01/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/01/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/01/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/01/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/01/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/01/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/01/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/01/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ०१</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०१">०१</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/kAvyam/padyam/gauDIya-vaiShNavam/govinda-lIlAmRtam/01.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>प्रथमः सर्गः</p>
<p><strong>श्री-गोविन्दं व्रजानन्द-<br>
सन्दोहानन्द-मन्दिरम् ।<br>
वन्दे वृन्दावनानन्दं<br>
श्री-राधा-सङ्ग-नन्दितम् ॥१॥</strong></p>
<p>श्री-कृष्ण-चैतन्य-चन्द्राय नमः ।</p>
<p>वन्दे वृन्दावनाधीशौ प्रिय-वर्ग-समन्वितौ ।</p>
<p>तल्-लीलाकृष्ट-चित्तेभ्यस् तेभ्यो नमो नमः ॥</p>
<p>नत्वा गुरुं कृष्ण-देवं विश्वनाथं नरोत्तमम् ।</p>
<p>लोकनाथं नमस्कृत्य कृष्ण-चैतन्यम् आश्रये ॥</p>
<p>नित्यानन्दं प्रभुं वन्दे अद्वैताचार्यम् ईश्वरम् ।</p>
<p>गदाधरं प्रणम्याथ गौर-भक्तान् नमाम्य् अहम् ॥</p>
<p>सनातनं नमस्कृत्य श्री-रूप-चरणं भजे ।</p>
<p>यद्-आश्रयाद् अयोग्योऽपि लीला-सिन्धौ निमज्जति ॥</p>
<p>श्रीमद्-गोविन्द-लीलामृतम् अतुलतमं केश-शेषाद्य्-अगम्यं</p>
<p>स्वास्वाद्यं श्रील-वृन्दावन-जन-निकरैः श्रील-चैतन्य-भक्तैः ।</p>
<p>योऽकार्षीत् काव्यम् अस्मिन् सुचरितम् अमृतं श्रील-चैतन्य-विष्णोः</p>
<p>शास्त्रं च श्री-युतं तं कवि-नृपतिम् अहं कृष्ण-दासाख्यम् ईडे ॥</p>
<p>गोविन्द-लीलामृत-नामकस्य</p>
<p>टीका महा-काव्य-मणेर् मयास्य ।</p>
<p>आरभ्यते तत्-कृपयास्तु पूर्णा</p>
<p>नाम्ना सद्-आनन्द-विधायिनीयम् ॥</p>
<p>वैदुष्याः कणिकापि यद्यपि न मे कुर्वे तथापीदृशं</p>
<p>पङ्गुच्चाद्रि-विलङ्घनोद्यमम् इव स्वान्ते महा-साहसम् ।</p>
<p>कारुण्येन सुदुर्लभेप्सित-ततेर् दात्रा निजेनाप्य् अमूं</p>
<p>श्री-सन्तः पतितैक-पावनतमाः संशोधयन्तु ध्रुवम् ॥</p>
<blockquote>
<p><br>
अथ ग्रन्थ-कर्ता आदौ ग्रन्थस्य निर्विघ्नं परिसमाप्त्य्-अर्थं स्व-ग्रन्थे वर्णितव्य-लीलाधिकर्तरि श्री-गोविन्द-देवे नमस्क्रियतेआ-रूपं मङ्गलम् आचरति श्री-गोविन्दम् इति । श्रिया शोभया युक्तः । एकान्त-धाम यशसः श्रिय ऐश्वर्यस्य इति । त्रैलोक्य-लक्ष्म्य्-एक-पदं वपुर् दधत् इति । त्रैलोक्य-सौभगम् इदं च निरीक्ष्य रूपम् इत्य् आद्य् उक्तेः । श्रिया सम्पत्त्या वा युक्तः । श्रयत इन्दिरा शश्वद् अत्र हि इत्य् आद्य् उक्तेः । चिन्तामणेश् चरण-भूषणम् अङ्गनानाम् इत्य् आद्य् उक्तेश् च । श्रिया लक्ष्म्या वक्षः-स्थ-स्वर्ण-रेखा-रूपया वा युक्तः, स्वर्ण-रेखेव ते नाथ वस्तुम् इच्छामि वक्षसि इत्य् आद्य् उक्तेः । शब्धिर् व्रज-सुन्दरीभिर् वा युक्तः । श्रियः कान्ताः कान्तः परम-पुरुषः इति ब्रह्म-संहितोक्तेः । एवम्भूतश् चासौ गोविन्दः,
ईश्वरः परमः कृष्णः सच्-चिद्-आनन्द-विग्रहः ।
अनादिर् आदिर् गोविन्दः सर्व-कारण-कारणम् ॥</p></blockquote>
<p>कृष्णस् तम् अहं वन्दे नमस्करोमि स्तौमि वा । वदि अभिवादन-स्तुत्योः । कीदृशं ? व्रजानन्द-सन्दोहामन्द-मन्दिरम् । व्रज-पदेन व्रज-भूमेर् व्रज-स्थ-स्थावर-जङ्गमानां वानन्दस्य सन्दोहः समूहः सम्यग्-दोहः प्रपूरणं वा तस्यामन्दं स पूर्णं मन्दिरम् आश्रयम् ।</p>
<p>किं वा, व्रज एवानन्द-सन्दोहानन्द-मन्दिरं यस्य[^१] तम् । कृष्णस्य पूर्णतमता व्यक्ताभूद् गोकुलान्तरे [भ।र।सि। २.१.२२३] इत्य् उक्तेः ।</p>
<p>पुनः कीदृशं ? वृन्दावनानन्दम् । तत्र[^२] श्री-व्रज-मण्डलाद् अप्य् अधिकम् आनन्दयति इति तम् । <sup>३</sup>यद् वा, वृन्दावनस्यानन्दम् आनन्द-रूपम् । यद् वा, वृन्दावनस्यानन्दो यस्मात् तम् ।[^३] यद् वा, वृन्दावने आनन्दो यस्य तम् ।</p>
<blockquote>
<p>लीला प्रेम्णा प्रियाधिक्यं माधुर्यं वेणु-रूपयोः ।
इत्य् असाधारणं प्रोक्तं गोविन्दस्य चतुष्टयम् ॥ [भ।र।सि। २.१.४३]
चतुर्धा माधुरी तस्य व्रज एव विराजते ॥ [ल।भा। १.५.५२६] इत्य् उक्तेः ।</p></blockquote>
<p>अत्र व्रज-शब्देन श्लोकार्थ-सङ्गत्यै श्री-वृन्दावनम् एव ज्ञेयम् ।</p>
<p>पुनः कीदृशं ? श्री-राधा-सङ्ग-नन्दितम् । तत्र श्री-वृन्दावन-मध्ये तु तस्मात् वृन्दावनानन्दात् अधिकं श्री-राधया सङ्गेन नन्दितं जातानन्दं—राधा-सङ्गे यदा भाति तदा मदन-मोहनः [गो।ली। १३.३२] इत्य् अस्मिन् ग्रन्थे वक्ष्यमाणाद्य्-उक्तेः । एषां विशेषण-त्रयाणाम् उत्तरोत्तरम् आधिक्यं ज्ञेयम् ॥१॥</p>
<p><strong>योऽज्ञान-मत्तं भुवनं दयालुर्</strong>[^४]</p>
<p><strong>उल्लाघयन्न् अप्य् अकरोत् प्रमत्तम् ।<br>
स्व-प्रेम-सम्पत्-सुधयाद्भुतेहं<br>
श्री-कृष्ण-चैतन्यम् अमुं प्रपद्ये ॥२॥</strong></p>
<p>अथ स्व-वाञ्छित-सिद्ध्य्-अर्थं निजाभीष्टं श्री-कृष्ण-चैतन्य-देवं स्तौति—योऽज्ञान-मत्तम् इति । अमुं श्री-कृष्ण-चैतन्यं प्रपद्ये अहम् इति शेषः । अद्भुता ईहा चेष्टा यस्य तम् । अत्र अद्भुतत्वे हेतुः—यः कृपालुः कृपा-पूर्णः सन् स्व-प्रेम-सम्पत्-सुधया अज्ञानेन मत्तं भुवनम् उल्लाघयन् संसार-रोग-रहितं कुर्वन्न् अपि प्रमत्तम् अनवहितम् अकरोद् इति । उल्लाघो निर्गतो गदात् इत्य् अमरः ॥२॥</p>
<p><strong>श्री-राधा-प्राण-बन्धोश् चरण-कमलयोः<br>
केश-शेषाद्य्-अगम्या<br>
या साध्या प्रेम-सेवा व्रज-चरित-परैर्<br>
गाढ-लौल्यैक-लभ्या ।<br>
सा स्यात् प्राप्ता यया तां प्रथयितुम् अधुना<br>
मानसीम् अस्य सेवां<br>
भाव्यां रागाध्व-पान्थैर् व्रजम् अनु चरितं<br>
नैत्यिकं तस्य नौमि ॥३॥</strong></p>
<p>अथ ग्रन्थ-कर्ता स्वाभीष्ट-देवं संस्तुत्य श्री-राधा-कृष्णयोर् नित्य-लीला-वर्णन-ग्रन्थम् आरभमाणः सन् श्री-रूप-गोस्वामि-कृत-सङ्क्षिप्त-नित्य-लीला-स्मरण-मङ्गल-स्तोत्रम् अवलम्ब्य स्व-ग्रन्थादौ तत्-प्रथम-श्लोकेन श्री-कृष्णस्य व्रज-कृत-नित्य-लीला-चरितं स्तौति—श्री-राधा-प्राण-बन्धोर् इति । श्री-राधा६ प्राण-बन्धुः श्री-राधैव प्राण-बन्धुर् यस्येति वा, सः श्री-राधा-प्राण-बन्धुः श्री-कृष्णस् तस्य चरण-कमलयोः पाद-पद्म-द्वयस्य या प्रेम-सेवा, प्रेम-स्वरूपाभिर् नित्य-सिद्धाभिः श्री-ललिता-विशाखादि-रूप-मञ्जरी-रति-मञ्जर्य्-आदिभिस् तत्-तद्-गण-प्रविष्ट-तत्-तद्-अनुगादिभिश् च प्रतिदिनं प्रतिक्षणं समयोचितं प्रेम्णा क्रियमाण-सेवा । केश-शेषाद्य्-अगम्या को ब्रह्मा ईशो महेशः शेषोऽनन्तः इत्य् आदिभिः सन्ततं श्रव्णार्चन-स्मरण-कीर्तनादि-भक्तीः कुर्वद्भिर् अप्य् अगम्या अज्ञेया । अधिकृतत्वाच् छुद्ध-माधुर्योपासकत्वाभावाद् इत्य् अभिप्रायः, अन्यस्य का वार्तेत्य् अर्थः । तथापि व्रज-चरित-परैः व्रज-चरितम् एव परं सर्वोत्कृष्टं येषां तैः । व्रज-चरितेषु परिअर् आसक्तैर् वा जनैः साध्या साधयितुं योग्या, तैर् विनान्यैः साधयितुं न युज्यत इति भावः ।</p>
<p>अत्र तु गाढ-लौल्यैक-लभ्या, लोलश् चल-सतृष्णयोः आनन्द् लोलस्य भावः लौल्यं, गाढं च तत् लौल्यं चेति गाढ-लौल्यं, सन्निपातिनां दिव्य-पानकेष्व् इवातिशय-तृष्णा-चाञ्चल्यं प्रेम-सेवायाम् अत्युत्कण्ठया व्यग्रता वा, तत् गाढ-लौल्यम् एवैकं मुख्यं येषां ते । तस्मिन् गाढ-लौल्ये एका अद्वितीया मुख्याः श्रेष्ठाः अन्या भिन्ना असाधारणा वा केवला विरला वा ते गाढ-लौल्यैकाः लोलश् चल-सतृष्णयोः आनन्द्, तैर् लभ्या लब्धुं योग्या सा प्रेम-सेवा यया प्राप्ता स्यात् ताम् । अस्य श्री-कृष्णस्य मानसीं सेवां साधक-भक्तैर् मनसा भाविता श्री-गुर्वाज्ञातः गोपिकाकार-तन्वा क्रियतेअमाणा सती सा प्रेम-सेवा मानसी सेवोच्यते । तां कीदृशीं ? रागाध्व-पान्थैः राग-मार्ग-पथिकैर् भाव्यां भावना-विषयां, अधुना प्रथयितुं प्रख्यापयितुं तस्य श्री-कृष्णस्य व्रजम् अनु व्रजे नैत्यिकं चरितं प्रतिदिन-भवं चेष्टितं नौमि स्तौमीत्य् अर्थः ॥३॥</p>
<p>**कुञ्जाद् गोष्ठं निशान्ते प्रविशति कुरुते दोहनान्नाशनाद्यां<br>
प्रातः सायं च लीलां विहरति सखिभिः सङ्गवे चारयन् गाः ।<br>
मध्याह्ने चाथ नक्तं विलसति विपिने राधयाद्धापराह्ने<br>
गोष्ठं याति प्रदोषे रमयति सुहृदो यः स कृष्णोऽवतान् नः ॥४॥ **</p>
<p>अथाष्ट-काल-निरूपण-पूर्वकम् अष्ट-काल-कृतं श्री-कृष्णस्य नैत्यिकं चरितं सूत्र-रूपेण स्मरण-मङ्गल-श्लोकेनाह—कुञ्जाद् इति । तत्राष्ट-कालाः—</p>
<blockquote>
<p>निश्नातः प्रातः पूर्वाह्नो मध्याह्नश् चापराह्नकः ।
सायं प्रदोषो नक्तं चेत्य् अष्टौ कालाः प्रकीर्तिताः ॥
चत्वारोऽह्नि प्रातर् आद्या एषां शेषा निशि स्मृताः ।
ऋतु-दण्डा अमी किन्तु तृतीयौ मास-दण्डके ॥ इति काल-निर्णयः ।</p></blockquote>
<p>अथ कुञ्जाद् इति श्लोकार्थः । यः श्री-कृष्णः निशान्ते रात्रि-शेषे कुञ्जात् प्रेयसीभिः सह विविध-मधुर-विलास-शय्यादि-विशिष्ट-लताद्य्-आवृत-रम्य-स्थानात् गोष्ठं नन्दीश्वरीय-निज-मन्दिरं प्रविशतीत्य् एकः कालः । निकुञ्ज-कुञ्जौ वा क्लीबे लतादि-पिहितोदरे इत्य् अमरः । प्रातः-काले सायं-काले च गो-दोहन-भोजनाद्यं लीलां कुरुते इति द्वौ । सङ्गवे पूर्वाह्न-काले गाश् चारयन् सखिभिः सह विहरतीत्य् एकः । मध्याह्ने नक्तं रात्रौ च विपिने रूपतया सह अद्धा साक्षात् विलसतीति द्वौ । अपराह्ने गोष्ठं यातीत्य् एकः । प्रदोषे रजनी-मुखे सुहृदो रमयतीत्य् एकः । प्रदोषो रजनी-मुखम् इत्य् अमरः । स श्री-कृष्णो नः अस्मान् अवताद् रक्षतु इत्य् आशीर्वादः सूचितः ॥४॥</p>
<p><strong>यत् पीतं श्रुति-वाङ्-मनोभिर् अनिशं तृष्णा-प्रदम् अद्भुतं<br>
संसारामय-हार्य् अपि प्रणयजोन्मादान्ध्य-मोहादि-कृत् ।<br>
शश्वच् चर्वितम् अप्य् अनल्प-रसदं देहादि-हृत्-पुष्टिदं<br>
तज् जीयाद् अमृत-स्पृहा-हरम् इदं गोविन्द-लीलामृतम् ॥५॥</strong></p>
<p>अथास्य ग्रन्थस्य नाम-कथन-पूर्वकम् अद्भुतत्वम् आह—संसारेति धिष्ठातृ तद् इदं गोविन्द-लीलामृतं श्री-गोविन्दस्य लीलैवामृतं स्व-नाम-सिद्ध-महा-काव्य-रूपं जीयात् सर्वोत्कर्षेण वर्तताम् । किं-भूतं ? अद्भुतम् । अद्भुतत्वम् आह—संसार-रूपस्यामयस्य रोगस्य हार्य् अपि हरण-शीलं भूत्वापि प्रणय-जान् कृष्ण-प्रेमोभवानुन्मादान्ध्य-मोहादीन् रोगस्य धर्मान् करोतीत्य् अद्भुतत्वम् ।</p>
<p>पुनस् तद् आह—शश्वच् चर्वितम् अपीक्षु-दण्डादिवन् नाल्प-रसदं, नाप्य् अरसदं, किं तु दास्य-सख्य-वात्सल्य-मधुराद्य्-अनल्प-रसदम् इति । किं वा, चर्वितम् अपि सकृद् चर्वितम् अपि शश्वत् पुनः पुनर् बहु प्रेम-रसदम् इति चाद्भुतत्वम् । सकृद् इति पदम् अपि-शब्दोह्यं चर्वणम् अत्र पठन-रूपास्वादः । श्रुत्यादिभिः पीतं देहादि-हृत्-पुष्टिदम् अपि सदा तृष्णा-प्रदम् । किं वा, श्रुत्य्-आदि-पीतं सत् सदा तृष्णा-प्रदम् अपि देहादि-हृत्-पुष्टिदम् । लोके देहादि पुष्टिदं वस्तु सदा तृष्णा-प्रदं न भवति, सदा तृष्णा-प्रदं वस्तु देहादि-पुष्टिदं न भवति । अतोऽद्भुतत्वम् । पानम् अत्रासक्ति-पूर्वक-श्रवणादिकम् अस्यैकस्यापि वस्तुनो चर्वितत्वं, पेयं च नित्यत्व-रूपं घनी-भूतत्वाद् द्रवीभूतत्वाच् चेतीदम् अप्य् अद्भुतत्वम् ।</p>
<p>पुनस् तत् स्वयम् अमृतं भूत्वा अमृते देवैः पीयमान-पीयूषे मुक्तैः प्राप्यमाणे मोक्षे च या स्पृहा तं हरति निवारयतीति तत् । इत्य् अद्भुतत्वं च यद् इति सर्वत्र विशेषणे योज्यम् ॥५॥</p>
<p><strong>अपटुर् अतितटस्थस् तुच्छ-बुद्ध्याम् अपात्रः<br>
पुरु-रस-कलनेच्छुः कृष्ण-लीलामृताब्धेः ।<br>
निरवधि हि तद्-अन्तः क्रीडतां वैष्णवानां<br>
किम् उ न हि भविताहं हास्य-हेतुर् गरीयान् ॥६॥</strong></p>
<p>अथ सर्वोत्तमोऽपि तृणाद् अपि सुनीचेति स्वाभाविक-गुणं दैन्यं प्रकाश्य कृष्ण-लीलामृत-मय्या अपि स्व-वाचः सार्थंअतां सद्भ्यः प्रार्थयते अपटुर् इति द्वाभ्याम् । अहं कृष्ण-लीलामृताब्धेः पुरु-रसस्य कलनेच्छुः समग्र-रसस्य कलने ग्रहणे वर्णने इच्छावान् सन्, तस्य कृष्ण-लीलामृताब्धेर् अन्तर् मध्ये हि निश्चितं निरवधि सन्तताशयं क्रीडतां वैष्णवानां गरीयान् उत्कृष्टो हास्य-हेतुर् न हि भविता किम् उ भवितैव ? भवितेति कर्त्र्-अर्थं तृणा-शीलार्थ-तृणापि वा वाक्य-समाप्तिः । यथा महा-नाटके श्री-सीतां प्रति रावणः—भवित्री रम्भोरु त्रिदश-वदन-ग्लानिर् अधुना [ह।ना। १०.१२] इति । श्री-विदग्ध-माधवे च—विधात्री सिद्धार्थान् हरि-गुण-मयी वः कृतिर् इयं [वि।मा। १.६] इति । अर्थान् न भविष्यामि किम् उ भविष्याम्य् एव ।</p>
<p>अहं कीदृशः ? अपटुर् एतल्-लीलामृत-वर्णनेऽनिपुणः । तटस्थः प्राकृतः । तुच्छ-बुद्ध्याम् अपात्रः तुच्छ-बुद्ध्या हेतुना अपक्व-पात्रः । तुच्छ-बुद्धिश् चासाव् आम-पात्रश् चेति वा । न ह्य् अपक्व-पात्रेणामृताहरणं सिध्यति ।</p>
<p>परम-भागवतस्यैवं दैन्यं ज्ञात्वा वाग्-अधिष्ठात्री सरस्वती स्वापराध-भयात् असहमाना तैः पदैः तं प्रस्तौति, यथा—अश्रुत-चराद् अद्भुत-लीला-श्रवणेन प्रेमानन्द-हास्य-हेतुर् भविता, यतोऽपटुः लीला-वर्णने न पटुर् यस्मात् । अतितटस्थः अतिशयेन कृष्ण-लीलामृताब्धि-तटे स्थितः । तुच्छ-बुद्ध्याम् अपात्रस् तुच्छ-पात्रं यस्मात् कृष्ण-लीलामृत-ग्रहणे ह्य् उत्तम-पात्र इत्य् अर्थः । पत्र-पात्र-पवित्र-सूत्र-च्छत्राः पंसि चेति लिङ्गानुशासनम् ॥६॥</p>
<p><strong>श्री-रूप-सन्-नट-विकाशित-कृष्ण-लीला-<br>
लास्यामृताप्लुत-धियां व्रज-वैष्णवानाम् ।<br>
हास-प्रकाशन-करी प्रमद-प्रदा वाङ्<br>
मन्दस्य मे भवतु भण्डतरस्य यद्वत् ॥७॥</strong></p>
<p>विदग्ध-माधव-ललित-माधव-नाटकादि-कर्ता-श्री-रूप-गोस्वाम्य् एव सन्-नटस् तेन विकाशित-कृष्ण-लीलैव लास्यामृतम् । तत्राप्लुता मग्ना धीर् येषां तेषां व्रज-स्थ-वैष्णवानां मन्दस्य मूर्खस्य मे मम वाक् हास्य-प्रकाशिनी हास्यानन्द-प्रदा भवत्व् इत्य् अर्थः । यथा भण्डतरस्य अतिभण्डस्य वाक् प्राकृत-जनानां हास्य-करी प्रमद-प्रदा च भवति, तथा ।</p>
<p>सरस्वती-पक्षे मन्द-शब्दो भण्डतर-शब्दस्य विशेषणम् । मन्दस्य भण्डतरस्येत्य् अर्थः । तथा च नाट्ये भण्डोऽप्य् अङ्गी श्री-रूप-कृत-श्री-राधा-कृष्ण-वर्णन-नाट्य-शास्त्रे भण्डः असंलग्न-हास-जनक-वाक्-प्रयोगी कोऽपि न स्थितः, अहम् एवाधना जातः । तथापि तद्-अङ्गत्वान् ममेदं वचनम् अपि ग्राह्यम् एवेति स्वस्य तत्-सङ्गित्वं ज्ञापितं सख्य-रसे श्री-मधुमङ्गल इवेति ॥७॥</p>
<p><strong>तद्-वाग्-विसर्गो जनताघ-विप्लवो<br>
यस्मिन् प्रतीत्य् आदि सद्-उक्तिनोदितः ।<br>
मन्दोऽपि गोविन्द-विलास-वर्णने<br>
मन्दां गिरं स्वां विदधे सदादृताम् ॥८॥</strong></p>
<p>ननु मन्दः कथं भगवल्-लीला-वर्णने प्रवृत्तोऽसीति चेत्, तत्राह—तद्-वाग् इति श्री-भागवते—</p>
<blockquote>
<p>तद्-वाग्-विसर्गो जनताघ-विप्लवो
यस्मिन् प्रति-श्लोकम् अबद्धवत्य् अपि ।
नामान्य् अनन्तस्य यशोऽङ्कितानि यत्
शृण्वन्ति गायन्ति गृणन्ति साधवः ॥ [भा।पु। १.५.११] इति ।</p></blockquote>
<p>सतां व्यास-शुकादीनाम् उक्त्व्या वाक्येन नोदितः प्रेरितः सन् नुद प्रेरणे मन्दोऽप्य् अहं कृष्ण-लीला-वर्णनैर् मन्दाम् अपि स्वीयां गिरं सद्भिर् आदृतां विदधे करोमि विध्यास्यामीति भविष्यद्-अर्थेऽत्युत्साहेन विदधे इति लट् ॥८॥</p>
<p><strong>मद्-आस्य-मरु-सञ्चार-खिन्नां गां गोकुलोन्मुखीम् ।<br>
सन्तः पुष्णन्त्व् इमां स्निग्धाः कर्ण-कासार-सन्निधौ ॥९॥</strong></p>
<p>मन् ममास्यं दुःखम् एव मरुर् निर्जला भूमिस् तत्र सञ्चारेण भ्रमणेन खिन्नां खेद-युक्तां गां, गौर् वाणी, श्लेषेण सैव पशुस् ताम् । कीदृशीं ? गोकुलोन्मुखीं गोकुलं श्री-वृन्दावनं तद् एव, गोकुलं गो-गणः स-तृण-जल-भूमि-सञ्चारी, तत्र सञ्चरितुं श्री-वृन्दावन-चरित-वर्णनम् एव तत्र सञ्चरणं तत् कर्तुम् उन्मुखीम् । अतः सन्तो महान्तः स्निग्धाः स्नेहवन्तः सन्तः कर्ण-रूप-सरोवर-निकटे इमां गां पुष्णन्तु । कासारः सरी सर इत्य् अमरः । सरोवरो यथा सतृण-जलादिना गाः पुष्णाति, तथा सादर-श्रवणेन वाणीं सार्थयन्ताम् इत्य् अर्थः ॥९॥</p>
<p>**रात्र्य्-अन्ते त्रस्त-वृन्देरित-बहु-विरवैर् बोधितौ कीर-शारी-<br>
पद्यैर् हृद्यैर् अहृद्यैर् अपि सुख-शयनाद् उत्थितौ तौ सखीभिः ।<br>
दृष्टौ हृष्टौ तदात्वोदित-रति-ललितौ कक्खटी-गीः-सशङ्कौ<br>
राधा-कृष्णौ स-तृष्णाव् अपि निज-निज-धाम्न्य् आप्त-तल्पौ स्मरामि ॥१०॥ **</p>
<p>इदानीं तन्-नैत्यिक-चरित-रूप-लीलां निशान्ताद्य्-अष्टसु कालेषु विभाज्य स्मरण-मङ्गल-श्लोकैः सङ्क्षिप्य वर्णयिष्यमाणः सन्न् आदौ निशान्त-काल-लीलां तच्-छ्लोकेन सङ्क्षिपति—रात्र्य्-अन्त इति । श्री-राधा-कृष्णौ स्मरामीति । कीदृशौ ? रात्र्य्-अन्ते रात्र्य्-अन्त-काले त्रस्तया वृन्दया वृन्दा-देव्या दिवसे जाते सति, निगूढा श्री-राधा-कृष्णयोः शृङ्गार-लीला अन्यैर् एव ज्ञाता भविष्यतीति भीतया ईरितानां प्रेरितानां बहूनां वीणां पक्षिणां रवैः शब्दैः सखिभिः सह बोधितौ । पुनः कीदृशौ ? हृद्यैर् वचन-चातुर्येण श्रुति-रम्यत्वेन च प्रियैः अहृद्यैर् वियोग-हेतुतया अप्रियैश् च शारीणां शुकानां च पद्यैः श्लोकैः सुख-शयनाद् उत्थितौ । परस्परं दृष्टौ हृष्टौ सखीभिर् दृष्टौ वा । तदात्वोदितया तत्-कालोत्पन्नया रत्या ललितौ मनोहारी । तत्-कालं तु तदात्वं स्याद् इत्य् अमरः । तत्र स्थित्वा पुनर् विलासे स-तृष्णौ च । कक्खट्या कक्खटी-नाम-वानर्या गीर्भिः सशङ्कौ भूत्वा ततो गत्वा निज-निज-धाम्नि स्व-स्व-गृहे आप्त-तल्पौ स्व-तल्पे शायिताव् इत्य् अर्थः ॥१० ॥</p>
<p><strong>निशावसानं समवेक्ष्य वृन्दा<br>
वृन्दं द्विजानां निज-शासन-स्थम् ।<br>
नियोजयामास स-राधिकस्य<br>
प्रबोधनार्थं मधुसूदनस्य ॥११॥</strong></p>
<p>अथ लीलां विस्तारयति निशावसानम् इत्य् आदिदिभिः । निशावसानं रात्रि-शेषं दृष्ट्वा राधया सह कृष्णस्य प्रबोधनार्थं वृन्दा देवी निजाज्ञा-वर्ति-पक्षिणां वृन्दं नियोजयामास ॥११॥</p>
<p><strong>आसन् यद्-अर्थं प्रथमं द्विजेन्द्राः<br>
सेवा समुत्कण्ठ-धियोऽपि मूकाः ।<br>
वृन्दा-निदेशं तम् अवाप्य हर्षात्<br>
क्रीडा-निकुञ्जं परितश् चुकूजुः ॥१२॥</strong></p>
<p>द्विजेन्द्राः पक्षि-श्रेष्ठाः यद्-अर्थं वृन्दा-निदेशार्थं प्रथमं मूकाः शब्द-रहिता आसन् । एवं वृन्दा-निदेशं प्राप्य क्रीडा-निकुञ्जस्य चतुर्-दिक्षु चुकूजुः शब्दं चक्रुः ॥१२॥</p>
<p><strong>द्राक्षासु सार्यः करकेषु कीराः<br>
जगुः पिकीभिश् च पिका रसाले ।<br>
पीलौ कपोताः प्रियके मयूराः<br>
लतासु भृङ्गा भुवि ताम्रचूडाः ॥१३॥</strong></p>
<p>द्राक्षासु सार्यः जगुः । करकेषु दाडिमेषु कीराः, रसाले आम्र-वृक्षे पिकीभिः सह पिकाः कोकिलाः । भुवि पृथिव्यां ताम्रचूडाः कुक्कुटाः । पिलौ वृक्ष-विशेषे कपोताः पारावताः घूकाः । प्रियके कदम्बे मयूराः । लतासु माधवी-मालत्य्-आदिषु भृङ्गाः । पूर्वं जाताव् एक-वचनत्वेऽपि लतासु इति बाहुल्याद् बहु-वचनम् ॥१३॥</p>
<p><strong>तथालि-वृन्दं मकरन्द-लुब्धं<br>
रतीशितुर् मङ्गल-कम्बु-तुल्यम् ।<br>
प्रफुल्ल-वल्ली-चय-मञ्जु-कुञ्जे<br>
जुगुञ्ज तल्पीकृत-कञ्ज-पुञ्जे ॥१४॥</strong></p>
<p>रतीशितुः कामस्य मङ्गल-शङ्ख-तुल्यम् अलि-वृन्दं भ्रमर-समूहो जुगुञ्ज । कुत्र ? प्रफुल्ल-वल्ली-समूहेन मनोज्ञ-कुञ्जे । कीदृशे ? तल्पीकृतं कञ्जस्य पद्मस्य पुञ्जं यत्र तस्मिन् ॥१४॥</p>
<p><strong>झङ्कृतिम् अङ्गीकुरुते रति-मङ्गल-झल्लरीव गोविन्दम् ।<br>
बोधयितुं मधु-मत्ता मधुपी-ततिर् उद्भटानन्दा ॥१५॥<br>
पिक-श्रेणी मनोजस्य वीणेव व्यक्त-पञ्चमम् ।<br>
आललाप स्वरं तारं कुहूर् इति मुहुर् मुहुः ॥१६॥</strong></p>
<p>पिक-श्रेणी कामस्य वीणेव व्यक्त-पञ्चमं पञ्चम-व्यञ्जक-कण्ठ-स्वरं कुहूर् इति तारं स्वरम् उच्च-स्वरम् आललाप ।</p>
<blockquote>
<p>निषादर्षभ-गान्धार-षड्ज-मध्यम-धैवताः ।
पञ्चमश् चेत्य् अमी सप्त तन्त्री-कण्ट्थोत्थिताः स्वराः ॥ इति ।</p></blockquote>
<p>तारोऽत्युच्चैर् इत्य् अमरः ॥१६॥</p>
<p><strong>रति-मधुर-विपञ्ची नाद-भङ्गीं दधाना<br>
मदन-मद-विकूजत्-कान्त-पार्श्वे निषण्णा ।<br>
मृदुल-मुकुल-जालास्वाद-विस्पष्ट-कण्ठी<br>
कलयति च रसाले काकलीं कोकिलाली ॥१७॥</strong></p>
<p>कोकिलाली सहकारे रसाले इति च पाठः । आम्र-वृक्षे काकलीं मधुरास्फुट-सूक्ष्म-ध्वनिं कलयति करोति ।</p>
<blockquote>
<p>काकली तु कले सूक्ष्मे ध्वनौ तु मधुरास्फुटे ।
कलौ मन्द्रस् तु गम्भीरे तारोऽत्युच्चैस् त्रयस् त्रिषु ॥ इत्य् अमरः ।</p></blockquote>
<p>कलिहलि-धातू काम-धेनुवत् सर्वार्थादौ । कीदृशी ? रत्या मधुर-विपञ्ची तस्य नाद-भङ्गीं दधाना । वीणा तु वल्लकी विपञ्ची सा तु तन्त्रीभिः सप्तभिः परिवादिनी इत्य् अमरः । मदन-मदेन विकूजतः कान्तस्य पार्श्वे निषण्णा स्थिता । आम्रस्य मुकुलास्वादं विना कोकिलस्य स्पष्टः कण्ठ-ध्वनिर् न भवतीति प्रसिद्धम् ॥१७॥</p>
<p><strong>विद्राव्य गोपी-धृति-धर्म-चर्या<br>
लज्जा-मृगीर् मान-वृकेष्व् अमर्षी ।<br>
कपोत-घुत्कार-मिषेण शङ्के<br>
गर्ज्जत्य् अयं काम-तरक्षु-राजः ॥१८॥</strong></p>
<p>काम एव तरक्षुर् मृग-भक्षकः । गोप्जिज्ञास् धृतिश् च धर्म-चर्या च धर्म-विषयिका चेष्टा च लज्जा च एता एव मृग्यस् ता विद्राव्य दूरीकृता मान-रूप-वृकेष्व् व्याघ्र-विशेषेषु अमर्षी क्रोधाविष्टः सन् कपोतस्य घुत्कारश् छलेन गर्जति । तरक्षुस् तु मृगादनः इत्य् अमरः ॥१८॥</p>
<p><strong>राधा-धैर्य-धराधरोद्धृति-विधौ केऽन्ये समर्था विना<br>
कृष्णं कृष्ण-सुमत्त-कुञ्जर-वशीकारेऽप्य् अलं शृङ्खलाः ।<br>
अन्याः काः वृषभानुजाम् इह विना धन्याम् अतीवादृताः<br>
के-काः किं समुदीरयन्ति शिखिनस् तौ बोधयन्तः प्रगे ॥१९॥</strong></p>
<p>प्रगे निशावशेषे तौ राधा-कृष्णौ बोध्यन्तिअः । शिखिनो मयूराः केकाः शब्दं समुदीरयन्ति कुर्वन्ति । केका वाणी मयूरस्य इत्य् अमरः । इत्य् अत्रार्थान्तर-न्यासेनाह—राधायाः धैर्य-रूप-पर्वतस्योद्धृति-विधौ कृष्णं विनान्ये के जनाः केऽन्ये समर्थाः ? न केऽपीत्य् अर्थे के । कृष्ण-रूप-मत्त-हस्तिनो वशीकारे धन्यां वृषभानुजां विना अतीवादृता अन्याः काः स्त्रियः ? आदृता इति पाठे आदृताः सर्व-जनैः । के-का-वाणीः आदृताः शिखिनः इति वा । कृष्णं विनान्यः कः ? वृषभानुजां विनान्या का ? इतीव किं समुदीरयन्ती, अन्यथा कर्माभावः स्यात् । शृङ्खला निगडाः न कोऽपीत्य् अर्थे काः । शृङ्खले अन्दुको निगडोऽस्त्री स्याद् इत्य् अमरः॥१९॥</p>
<p><strong>ह्रस्व-दीर्घ-प्लुतैर् युक्तं कु-कू-कू-कू इति स्वरम् ।<br>
कुक्कुटोऽप्य् अपठत् प्रातर् वेदाभ्यासी बटुर् यथा ॥२०॥</strong></p>
<p>बटुर् ब्राह्मण-बालको वेदाभ्यास-परः । ह्रस्वादि-स्वरैर् यथा पठति तथा । अत्र प्रथम-कु-शब्दो ह्रस्वो, द्वितीयः कू-शब्दो दीर्घः, तृतीयः कू-शब्दः प्लुतः । इत्य् उदाहृतोदात्तानुदात्त-स्वरिताख्यं स्वरं कुक्कुटोऽपि प्रातर् अपठत् ॥२०॥</p>
<p><strong>अथ पक्षिणां कलकलैः प्रबोधिताव् अपि<br>
तौ मिथोऽविदित-जागरौ तदा ।<br>
निविडोपगूहन-विभङ्ग-कातरौ<br>
कपटेन मीलित-दृशाव् अतिष्ठताम् ॥२१॥</strong></p>
<p>पक्षिणां कलकलैः शब्दैः प्रबोधितौ निद्रा-रहितौ प्रबोधिताव् अपि तदा मिथः परस्परं निविडोपगूहनस्य दृढालिङ्गनस्य भङ्गेन कातरौ तौ राधा-कृष्णौ कपट्तेन मीलित-दृशौ मुद्रित-नेत्रौ अतिष्ठताम् ॥२१॥</p>
<p><strong>अथ तौ स्फुरत्-कनक-पिञ्जर-<br>
स्थिता वृषभानुजातिदयिता सुपण्डिता ।<br>
अवदन् निशा-निखिल-केलि-साक्षिणी<br>
गृह-सारिकाप्य् उषसि मञ्जुभाषिणी ॥२२॥</strong></p>
<p>अथानन्तरम् उषसि उषः-काले तौ राधा-कृष्णौ । मञ्जुभाषिणी नाम्नी गृह-सारिकाप्य् अवदत् । कीदृशी ? स्फुरत्-कनक-पिञ्जरे स्थिता राधिकातिप्रिया । अतः निशि रात्रौ निखिलायाः लीलायाः साक्षिणी ज्ञात्री ॥२२॥</p>
<p><strong>गोकुल-बन्धो! जय रस-सिन्धो!<br>
जागृहि तल्पं त्यज शशि-कल्पम् ।<br>
प्रीत्य्-अनुकूलां श्रीत-भुज-मूलां<br>
बोधय कान्तां रति-भर-तान्ताम् ॥२३॥</strong></p>
<p>शशि-कल्पं चन्द्र-तुल्यम् । शय्यां त्यजेत्य् अत्र शीतलांशे चोपमा प्रीत्य्-अनुकूलं श्रीत-भुज-मूलां रत्य्-अतिशयेन क्षीणां च कान्तां राधां बोधय ॥२३॥</p>
<p><strong>उदयं प्रजवाद् अयम् एत्य् अरुणस्<br>
तरुणी-निचये सहजाकरुणः ।<br>
निभृतं निलयं व्रज-नाथ ततस्<br>
त्वरितोऽट कलिन्द-सुता-तटतः ॥२४॥</strong></p>
<p>हे व्रज-नाथ ! अरुणः प्रजवात् प्रकर्षेण वेगेन उदयम् एति तत् तस्मात् यमुना-तटात् निलयं स्व-गृहम् अट गच्छ । स्वोदयस्य प्रिय-वियोग-दातृत्वेन तरुणीषु सहजाकरुणः ॥२४॥</p>
<p><strong>कमल-मुखि विलासायास-गाढालसाङ्गी<br>
स्वपिषि सखि निशान्ते यत् तवायं न दोषः ।<br>
दिग् इयम् अरुणितैन्द्री किन्तु पश्याविरासीत्<br>
तव सुखम् असहिष्णुः साध्वि चन्द्रा-सखीव ॥२५॥</strong></p>
<p>तव सुखम् असहिष्णुश् चन्द्रावल्याः सखी तव सुखं दृष्ट्वा यथा अरुण-वर्णा सती आविर्भवति, तथा इयम् ऐन्द्री दिग् अरुण-वर्णा भूत्वा आविरासीत् । अतस् तवाधुना शयने दोष उत्थानम् एवोचितम् इति भावः ॥२५॥</p>
<p><strong>याता रजनी प्रातर् जातं<br>
सौरं मण्डलम् उदयं प्राप्तम् ।<br>
सम्प्रति शीतल-पल्लव-शयने<br>
रुचिम् अपनय सखि पङ्कज-नयने ॥२६॥</strong></p>
<p>पूर्व-श्लोकोक्तं व्यक्तम् आह—यातेति । रजनी गता प्रातर् आसीत् सूर्य-मण्डलम् उदयं प्राप्तम् । शीतल-शय्यायां रुचिम् अपनय दूरीकुरु ॥२६॥</p>
<p><strong>कृष्णानुराग-गरिमाथ विचक्षणाख्यः<br>
कीरोऽतिधीर-मतिर् उद्भट-वाग्-वरिष्ठः ।<br>
दीप्त-प्रसन्न-मधुराक्षर-सङ्घ-हृद्यां<br>
पद्यावलीं पठति माधव-बोध-दक्षाम् ॥२७॥</strong></p>
<p>अथ कृष्णानुरागस्य गरिमा गौरवं यस्य सः । किं वा, कृष्णानुराग-गरिमा यत्र सः । अतोऽतिधीरा मतिर् यस्य सः । उद्भट-वाचा वरिष्ठश् च विचक्षणाख्यः कीरः पद्यावलीं पठति । कीदृशीं ? दीप्तः प्रसन्नः प्रसाद-गुण-युक्तश् च (वर्णान्तरैर् अनाश्लिष्टैश् च) मधुराक्षर-सङ्घस् तेन हृद्याम् । पुनः माधवस्य बोध-विषये दक्षाम् ॥२७॥</p>
<p><strong>जय जय गोकुल-मङ्गल-कन्द !<br>
व्रज-युवती-तति-भृङ्ग्य्-अरविन्द !<br>
प्रतिपद-वर्धित-नन्दानन्द !<br>
श्री-गोविन्दाच्युत ! नत-शन्द ! ॥२८॥</strong></p>
<p>हे गोकुलस्य मङ्गलानां शुभानां कन्द मूलं ! तेषां वृष्टिवद् वितरणान् मेघ वा । हे व्रज-युवती-समूह-रूप-भ्रमरीणां महोत्पल ! प्रतिक्षणं वर्धितो नन्दस्यानन्दो येन हे तादृश ! नतानां शं सुखं दद्ंसीति हे नत-शन्द ! त्वं जय जय सर्वोत्कर्षेण वर्तस्वेत्य् आदरे वीप्सा ॥२८॥</p>
<p><strong>प्रभातम् आयातम् अशेष-घोष-<br>
तृषार्त-नेत्र-भ्रमरारविन्द !<br>
गरिष्ठ-भूयिष्ठ-विशिष्ट-निष्ठं<br>
गोष्ठं प्रतिष्ठस्व दविष्टम् इष्टम् ॥२९॥</strong></p>
<p>हे अशेष-घोषस्य घोष आभीर-पल्ली व्रजः समस्त-तद्-वासिनाम् इत्य् अर्थः । तृषार्त-नेत्र-रूप-भ्रमराणाम् अरविन्द ! श्री-कृष्ण ! प्रभातम् आयातम्, अतो गोष्ठं प्रतिष्ठस्व गच्छ । कीदृशं गोष्ठं ? गरिष्ठानं गुरुतराणां भूयिष्ठेषु बहुषु ये ये विशिष्टा उत्तमाः, तेषां निष्ठा स्थितिर् यत्र । दविष्टं दूरतरं, इष्टं प्रियं च । अतः शीघ्रम् अवश्य-गन्तव्यम् । अत एवात्र विलम्बे सति गुरु-जनाग्रे तव लज्जा भविष्यत्य् एवेति भावः ॥२९॥</p>
<p><strong>सरसिज-नयनेनं व्यक्त-रागातिरक्तं<br>
दिग् इयम् उदयम् ऐन्द्री पश्य वीक्ष्यारुरुक्षुम् ।<br>
घन-घुसृण-विलिप्तेवोढ-रक्ताम्बरासीद्<br>
इह निभृत-निकुञ्जे कृष्ण निद्रां जहीहि ॥३०॥</strong></p>
<p>हे सरसिज-नयन कृष्ण ! अतिरक्त-मति-रागिणम् इनं सूर्यम् उदयं गिरिम् आरुरुक्षुं वीक्ष्य इयम् ऐन्द्री दिक् घन-केशर-लिप्तोढ-रक्ताम्बरा नायिकेव व्यक्त-रागासीत्, यथा नायिका इनं प्रभुं पतिम् आगच्छन्तं दृष्ट्वा एवं विशिष्टा भवति, तथा इयम् अपि घनैः सान्द्रैः घूसृणैर् इव घुसृआनिर् अरुण-किरणैर् विलिप्ता सती ऊढं स्वीकृतं परिहितं तैर् अरुण-किरणै रक्तम् अम्बरम् आकाशम् एव रक्ताम्बरं रक्त-वस्त्रं यया सासीद् इत्य् अर्थः । सत्यं न चेत् त्वं पश्य, तत् तस्मात् निद्रां जहीहि । सरसिज-नयनेति सम्बोधने अस्मिन्न् अरुनोदय-काले सरसिजानि विकसन्ति, तव नयने मुद्रिते स्त इति नोचितम् इति सूचितम् ॥३०॥</p>
<p><strong>विधुना सहिता सवितुश् चकिता<br>
रजनी वनिता चलिता त्वरिता ।<br>
अनया समया प्रियया त्वरया<br>
सहितः सरितस् तटतोऽट ततः ॥३१॥</strong></p>
<p>सवितुः सूर्याच् चकिता भीता विधुना सहिता रजनी वनिता त्वरिता चलिता गता । ततस् त्वम् अपि अनया समया तुल्यया प्रियया अवक्र-स्वभावया वा प्रियया राधया सहितस् त्वरया शीघ्रं यमुना-तटाद् अट गच्छ ॥३१॥</p>
<p><strong>एकं प्राच्याम् अरुण-किरण-पाटलायां विधत्ते<br>
चक्षुः कान्ते त्वरितम् अपरं दूरगे चक्रवाकी ।<br>
शङ्काक्रान्तास् तरु-कुहरगा मूकतां यान्ति घूकाः<br>
शङ्के भास्वान् उदयम् उदगात् कृष्ण निद्रां जहीहि ॥३२॥</strong></p>
<p>हे कृष्ण ! भास्वान् सूर्यः उदयं पर्वतम् उदगात् इति शङ्के । शङ्का-हेतुम् आह—रात्रौ प्रिय-विरहिणी चक्रवाकी एवं चक्षुर् अरुण-किरणेन आ ईषत् पाटल-वर्णायां प्राच्याम् अपरं चक्षुर् दूरगे कान्ते चक्रवाकी निधत्ते । घूकाः उलूकाः दिवान्धाः काकादिभ्यः शङ्काक्रान्ताः सन्तस् तरूणां कुहुर-गाः भूत्वा मूकतां यान्ति । अतस् त्वं निद्रां जहीहि ॥३२॥</p>
<p><strong>वृन्दा-वक्त्राद् अधिगत-विद्या<br>
सारी हारी-कृत-बहु-पद्या ।<br>
राधा-स्नेहोच्चय-मधु-मत्ता<br>
तस्या निद्रापनयन-यत्ता ॥३३॥<br>
कल-वाक् सूक्ष्म-धी नाम्नी प्रेमोत्फुल्ल-तनूरुहा ।<br>
स्व-रसज्ञा रङ्ग-भूमौ ततो वाणीम् अनर्तयत् ॥३४॥</strong></p>
<p>ततः शुक-बोधानन्तरं, कला मधुरा वाक् यस्याः सा सूक्ष्मधी-नाम्नी सारी प्रेमोत्फुल्ल-तनुरुहा सती स्वस्या रसज्ञा जिह्वैव रङ्ग-भूमिस् तत्र वाणीम् अनर्तयत् । कीदृशी ? वृन्दा-वक्त्राद् अधिगता पठिता विद्या यया सा । हारी-कृतानि हारवत् कण्ठे कृतानि बहूनि पद्यानि श्लोकाः यया सा । राधा५ स्नेहोच्चयः स्नेह-समूहस् तद्-रूप-मधुना मत्ता, ततस् तस्या राधा६ निद्रापनयने निद्रा-दूरी-करणे यत्ता यत्नवती सावधानी वा ॥३३-३४॥</p>
<p><strong>व्रजन्ति सर्वतो जना न यावद् अध्वनि व्रजे ।<br>
व्रजेन्द्र-नन्दन-प्रिये व्रजाशु तावद् आलयम् ॥३५॥</strong></p>
<p>हे राधे ! व्रजे यावत् सर्वतोऽध्वनि मार्गे जना न व्रजन्ति, तावद् आशु शीघ्रम् आलयं व्रज गच्छ ॥३५॥</p>
<p><strong>सुमुखि ततस् त्वरितम् इतस्<br>
त्यज शयनं व्रज भवनम् ।<br>
उदय-धरं सरति परं<br>
त्वरित-गतिर् दिवस-पतिः ॥३६॥</strong></p>
<p>हे सुमुखि ! दिवस-पतिः सूर्यः उदय-पर्वतं त्वरित-गतिः सन् सरति गच्छति । सूर्ये तम् आरूढे सर्वत्रोज्ज्वले सति तव गमनं दुःसाध्यं भविष्यतीति । ततः शयनं त्यज, इतः कुञ्जाद् भवनं व्रज ॥३६॥</p>
<p><strong>निद्रां जहीहि विजहीहि निकुञ्ज-शय्यां<br>
वासं प्रयाहि सखि नालसतां प्रयाहि ।<br>
कान्तं च बोधय न बोधय लोक-लज्जां<br>
कालोचितां हि कृतिनः कृतिम् उन्नयन्ति ॥३७॥</strong></p>
<p>हे सखि राधे ! निद्रां जहीहीति त्यज । कान्तं च बोधय जागरय । निकुञ्ज-शय्यां त्यज । अलसताम् आलस्यं न प्राप्नुहि । वासं गृहं याहि । लोक-लज्जां न बोधय न प्रकाशय । हि यतः कृतिनः कुशलाः कालोचितां कृतिं चेष्टां कुर्वन्ति ॥३७॥</p>
<p><strong>कृष्णोऽप्य् अनिद्रः प्रिययोपगूढः<br>
कान्ताप्य् अनिद्राप्य् अमुनोपगूढा ।<br>
तल्पात् प्रभाताकुलम् अप्य् अनल्पान्<br>
नोत्थातुम् एतन् मिथुनं शशाक ॥३८॥</strong></p>
<p>श्री-कृष्णोऽनिद्रो निद्रा-रहितोऽपि प्रिययोपगूढ आलिङ्गितः । कान्ताप्य् अनिद्राप्य् अमुना प्रियेण आलिङ्गितान्ते । अतः प्रभातेन हेतुना आकुलम् अपि व्यग्र-चित्तम् अपि मिथुनं तल्पाद् उत्थातुं न शशाक । कीदृशात् ? अनल्पात्, क्रीडा-सुखैर् महतः ॥३८॥</p>
<p><strong>कृष्णस्य जानूपरि-यन्त्रित-सन्-नितम्बा<br>
वक्षः-स्थले धृत-कुचा वदनेऽर्पितास्या ।<br>
कण्ठे निवेशित-भुजाऽस्य भुजोपधाना<br>
कान्ता न हीङ्गति मनाग् अपि लब्ध-बोधा ॥३९॥</strong></p>
<p>कान्ता श्री-राधा लब्ध-बोधापि मनाग् अल्पम् अपि नीङ्गति न चलति । इगि गत्य्-अर्थः । हि यतः । श्री-कृष्णस्य जानूभ्यां परि-यन्त्रितौ सन्-नितम्बौ यस्याः । वक्षः-स्थलेऽर्पितौ कुचौ यया । वदनेऽर्पितम् आस्यं यया । कण्ठे निवेशितौ भुजौ यया । अस्य श्री-कृष्णस्य भुज एवोपधानं यस्याः सा ॥३९॥</p>
<p><strong>गोष्ठायन-त्वरित-धीः शयनात् समुत्कोऽप्य्<br>
उत्थातुम् एकम् अपि रिङ्गयति स्वम् अङ्गम् ।<br>
राधाङ्ग-गाढ-परिरम्भण-रङ्ग-भङ्ग-<br>
शङ्का-विशृङ्खल-मना न मनाक् प्रियोऽपि ॥४०॥</strong></p>
<p>प्रियः श्री-कृष्णोऽपि गोष्ठायने गोष्ठ-गमने त्वरिता बुद्धिर् यस्य स एवम्-भूतः सन् शयनाद् उत्थातुम् उत्सुकोऽपि एकम् अपि अङ्गम् अपि न रिङ्गयति न चालयति । कीदृशः ? राधाङ्गस्य गाढ-परिरम्भणे यो रङ्गस् तस्य भङ्गे या शङ्का तया विशृङ्खल-मना व्याकुल-मनाः ॥४०॥</p>
<p><strong>श्री-कृष्ण-लीला-रचना-सुदक्षस्<br>
तत्-प्रेमजानन्द-विफुल्ल-पक्षः ।<br>
दक्षाख्य आह श्रित-कुञ्ज-कक्षः<br>
शुकः समध्यापित-कीर-लक्षः ॥४१॥</strong></p>
<p>सारी प्रोबोधान्तरम् अप्य् एवम् उक्त-प्रकारं श्री-राधा-कृष्णयोः परस्परासक्तत्वाद् अनुत्थानं दृष्ट्वा दक्षाख्यः शुक आह । कीदृशः ? समध्यापितं पाठितं कीराणां लक्षः लक्ष-सङ्ख्या येन । श्रितः कुञ्जस्य कक्षः प्रदेशो येन सः । अत एव श्री-कृष्ण-लीला-रचनायां सुनिपुणः । तस्य श्री-कृष्णस्य प्रेमजानन्देन विशेषेण फुल्लौ पक्षौ यस्य सः ॥४१॥</p>
<p><strong>श्रान्त्योऽरण्य-भ्रमण-भरतः सुष्ठु निद्राति वत्सस्<br>
तस्माद् उच्चैर् न दधि-मथनं दासिकाः संविधेयम् ।<br>
नेत्थं यावद् गृहम् अधि जनन्य् आलपन्त्य् उत्थिता ते<br>
तावत् तूर्णं प्रविश निभृतं कृष्ण शय्या-निकेतम् ॥४२॥</strong></p>
<p>वत्सः पुत्रोऽरण्य-भ्रमणातिशयेन श्रान्तः सन् सुष्ठु निद्राति शेते । तस्मात् हे दासिकाः ! उच्चैर् दधि-मन्थनं युष्माभिर् न विधेयम् । एवम् आलपन्ती वदन्ती सती गृहम् अधि गृहते तव जननी श्री-यशोदा यावद् उत्थिता नास्ति, तावत् हे श्री-कृष्ण ! त्वं शय्या-निकेतं निभृतं यथा स्यात् तथा तूर्णं प्रविश । प्रेम्णः प्राबल्याद्न् निद्रा-भङ्गे सत्य् एवं रुदन्त्य् उत्तिष्ठतीति भावः ॥४२॥</p>
<p><strong>कालिन्द्य्-आद्यास् तव सुरभयः स्तब्ध-कर्णोर्ध्व-वक्त्रा<br>
हम्बा-रावैर् उषसि तृषितान् नाह्वयन्त्यः स्व-वत्सान् ।<br>
युष्मन्-मार्गे निहित-नयनास् त्वन्-मुखालोकनोत्काः<br>
सीदन्त्य् ऊधो-भर-जनितया पीडयेति प्रतीहि ॥४३॥</strong></p>
<p>तव कालिन्द्य्-आद्याः सुरभयो धेनवस् त्वन्-मुखालोकनोत्कण्ठिताः । सत्यो युष्मन्-मार्गे नियुक्त-नेत्राः, स्तब्धा उच्चीभूताः स्थिराः कर्णा ऊर्ध्वं वक्त्राणि च यासां तथा-भूता धीर् भूत्वा उषसि हम्बा-रावैस् तृषितान् स्व-वत्सान् आह्वयन्त्यः । किं वा, तृषितांस् तान् हम्बा-रावैर् आह्वयन्त्यः सत्यः ऊधसां स्तनानां भयो भारस् तज्-जनितया पीडया सीदन्तीति प्रतीहि ॥४३॥</p>
<p><strong>समाप्य वैभातिक-कृत्यम् उत्का<br>
सा पौर्णमासी सह ते जनन्या ।<br>
द्रष्टुं भवन्तं प्रविशेन् न यावच्<br>
छय्यालयं तावद् उपैहि तूर्णम् ॥४४॥</strong></p>
<p>भवन्तं द्रष्टुम् उत्का उत्सुका पौर्णमासी वैभातिक-कृत्यं प्रातः-कृत्यं समाप्य ते जनन्या सह ते शय्यालयं यावन् न प्रविशेत्, तावत् तूर्णं शय्या-गृहम् उपैहि याहि ॥४४॥</p>
<p><strong>अथ कीर-गिरा गोष्ठ-गमने सत्वरो हरिः ।<br>
उत्तस्थौ निभृतं स्वाङ्गान्य् अपकृष्य प्रियाङ्गतः ॥४५॥</strong></p>
<p><em>न व्याख्यातम् ।</em></p>
<p><strong>पूर्वं प्रबुद्धा अथ तद्-वयस्या<br>
निकुञ्ज-जालाध्व-समर्पितास्याः ।<br>
वृन्दा-समेता ददृशुर् मृदूनि<br>
तयोः प्रभातोद्गत-चेष्टितानि ॥४६॥</strong></p>
<p>तद्-वयस्या ललितादयः । तयो राधा-कृष्णयोर् मृदूनि प्रभातोद्गत-चेष्टितानि ददृशुः ॥४६॥</p>
<p><strong>राधिका-रति-भरैर् अथोद्धता स्व-प्रियं प्रियकतः कलापिनी ।<br>
सुन्दरीति विदिता विसृज्य तर्ह्य् आजगाम रति-मन्दिराङ्गनम् ॥४७॥</strong></p>
<p>अथ सुन्दरीति नाम्ना विदिता कलापिनी मयूरी प्रियकतः कदम्बात् स्व-प्रियं मयूरं विसृज्य रति-मन्दिराङ्गनम् आजगाम । कीदृशीं ? श्री-राधायाः रत्य्-अतिशयैर् उद्धता । श्लोक-जातिश् च रथोद्धता ॥४७॥</p>
<p><strong>ततः कदम्बाद् अवरुह्य तूर्णम्<br>
उन्मण्डली-कृत्य कलाप-वृन्दम् ।<br>
पुरो नरीनर्ति मुदा परीतो<br>
नाम्ना हरेस् ताण्डविकः कलापी ॥४८॥</strong></p>
<p>यथा पूर्व-श्लोके राधिका रति-भरैर् उद्धता मयूरी, तथात्र कृष्ण-रति-भरैर् उद्धतो नाम्ना ताण्डविकः कलापी मयूरः कलाप-वृन्दं पुच्छ-समूहम् उन्मण्डली-कृत्य हर्षेण व्याप्तः सन् पुरो नरीनर्ति, पुनः पुनर् अतिशयं वा नृत्यति ॥४८॥</p>
<p><strong>सपदि हरिणी रङ्गिण्य्-आख्या विहाय निज-प्रियं<br>
मुदित-हृदया कुञ्ज-द्वारं रसाल-तलात् तदा ।<br>
द्रुततर-गतिर् गत्वा प्रेम्ना विलोल-विलोचनं<br>
विनिहितवती वक्त्राम्भोजे स्व-जीवित-नाथयोः ॥४९॥</strong></p>
<p>रसाल-तलाद् आम्र-वृक्ष-मूलात् रङ्गिण्य्-आख्या हरिणी कुञ्ज-द्वारं गत्वा राधा-कृष्णयोर् मुखाम्भोजे स्व-लोल-नेत्रं प्रेम्णार्पितवती तस्थौ ॥४९॥</p>
<p><strong>ययौ निकुञ्जं स हरेः कुरङ्गः<br>
कृष्णानने प्रेरित-दृक्-तरङ्गः ।<br>
नाम्ना सुरङ्गः कृत-कृष्ण-रङ्गस्<br>
तदाम्र-मूलाद् अलसावशाङ्गः ॥५०॥</strong></p>
<p>सुरङ्ग-नाम्ना कुरङ्गः कृष्णानने दत्त-नेत्रः सन् निकुञ्जं ययौ ॥५०॥</p>
<p><strong>उत्थायेशः सन्निविष्टोऽथ तल्पे<br>
व्याजान् निद्रा-शालिनीं मीलिताक्षीम् ।<br>
दोर्भ्यां कान्तां स्वाङ्कम् आनीय तान्तां<br>
पश्यत्य् अस्या माधुरीं साधु-रीति ॥५१॥</strong></p>
<p>अथ ईशः श्री-कृष्णः साधु-रीति यथा स्यात् तथा तल्पे सन्निविष्टः सन् व्याजात् निद्रा-शालिनीं तान्तां क्षीणां कान्तां स्वाङ्कम् आनीय अस्या माधुरीं पश्यति । अस्त्य्-अर्थे शालिम् ॥५१॥</p>
<p><strong>घूर्णायमानेक्षण-खञ्जरीटं<br>
ललाट-लोलालक-भृङ्ग-जालम् ।<br>
मुखं प्रभाताब्ज-निभं प्रियायाः<br>
पपौ दृशेषत्-स्मितम् अच्युतोऽसौ ॥५२॥</strong></p>
<p>अच्युतः प्रियाया मुखम् ईषत्-स्मितं यथा स्यात् तथा पपौ । कीदृशं ? प्रभाताब्ज-निभं प्रभात-पद्मं यथा नव-फुल्लत्वात भृङ्गैर् अभुक्तत्वान् मधु-पूर्णं तथा । माधुरी-पूर्णं साम्ये विशेषण-द्वयम् आह—घूर्णायेति । घूर्णायमानेक्षणे नेत्रे एव खञ्जरीटौ खञ्जनौ ताव् इव यत्र तत् । ललाटे लोलालका एव भ्रमर-समूहो यत्र तन् मुखम् ॥५२॥</p>
<p><strong>संश्लिष्ट-सर्वाङ्गुलि-बाहु-युग्मम्<br>
उन्मथ्य</strong>[^५]** देहं परिमोटयन्तीम् ।<br>
उद्बुद्ध-जृम्भा-स्फुट-दन्त-कान्तिम्<br>
आलोक्य कान्तां मुमुदे मुकुन्दः ॥५३॥**</p>
<p>संश्लिष्टाः परस्पर-मिलिताः सर्वा अङ्गुलयो यत्र तथा-भूतं बाहु-युग्मम् उन्मथ्य । उत्थाप्येति वा पाठः । देहं परिमोटयन्तीं कान्ताम् आलोक्य मुकुन्दो मुमुदे । कीदृशीं ? उद्बुद्धया जृम्भया “हाइ” इत्य्-आख्यया स्फुटा व्यक्ता दन्तानां कान्तिर् यस्यास् ताम् ॥५३॥</p>
<p><strong>स्वीयाङ्कोत्तान-सुप्ताम् उषसि मृदु मृषा रोदनेषत्-स्मितास्याम्<br>
अर्धोन्मुक्ताग्र-केशां विमृदित-कुसुम-स्रग्-धरां छिन्न-हाराम् ।<br>
उन्मील्योन्मील्य घूर्णालस-नयन-युगं स्वाननालोकनोत्कां<br>
कान्तां तां केलि-तान्तां मुदम् अतुलतमाम् आप पश्यन् व्रजेन्दुः ॥५४॥</strong></p>
<p>व्रजेन्दुः तां कान्तां पश्यन् अतुलतमां मुदम् आप । कीदृशीं ? केलौ तान्तां ग्लानाम् उत्फुल्लां वा बाह्ये ग्लानाम् अन्तरे फुल्लाम् इत्य् अर्थः । तनु-ग्लानौ तनु-विस्तारे । स्वीये अङ्के क्रोडे उत्तानं ऊर्ध्व-मुखं यथा स्यात् तथा सुप्ताम् । मृदु कोमलं च तत् मृषा रोदनेन मिथ्या-रोदनेन सह ईषत्-स्मितं चेति तद् आस्ये यस्यास् ताम् । अर्धोन्मुक्तम् अग्र-भागो यस्माद् तथा-भूताः केशा वेणी-कृत-केशा यस्यास् ताम् । विशेषेण मृदितां मर्दितां कुसुमानां स्रजं मालां धरयति इति ताम् । छिन्नो हारो मुक्ता-माला अन्य-रत्न-हारो वा यस्यास् ताम् । घूर्णया अलसं नयन-युगम् उन्मील्योन्मील्य स्वस्य कृष्णस्य मुखावलोकने उत्काम् उत्कण्ठिताम् ॥५४॥</p>
<p><strong>हेमाब्जाङ्ग्याः प्रबल-सुरतायास-जातालसायाः</strong>[^६]**<br>
कान्तस्याङ्के निहित-वपुषः स्निग्ध-तापिञ्छ-कान्तेः ।<br>
सम्पाकम्पा नव-जलधरे स्थास्नुतां चेद् अधास्यत्<br>
श्री-राधायाः स्फुटम् इह तदा साम्य-कक्षाम् अवाप्स्यत् ॥५५॥**</p>
<p>इह जगति चेद् यदि सम्पा विद्युत् अकम्पा सती नव-जलधरे स्थास्नुतां स्थैर्यम् अधास्यत्, तदा इह जगति श्री-राधायाः साम्य-कक्षां तुल्यताम् अवाप्स्यत् । कीदृश्याः ? स्निग्धो यः तापिञ्छस् तमाल-वृक्षस् तत्-तुल्या कान्तिर् यस्माद् तस्माद् कान्तस्याङ्के निहित-वपुषः । कृष्णाङ्गे निहित-वपुषस्त्वे हेतुम् आह— प्रबल-सुरतात् य आयासस् तेन जातम् आलसम् अलस-भावो यस्यास् तस्याः । अत्र भावेन गाढालसाया इति पाठे तेन गाढं यथा स्यात् तथालसायाः ॥५५॥</p>
<p><strong>स्फुरन्-मकर-कुण्डलं मधुर-मन्द-हासोदयं<br>
मदालस-विलोचनं कमल-गन्धि-लोलालकम् ।<br>
मुखं स्व-दशन-क्षताञ्जन-मलीमसौष्ठं हरेः<br>
समीक्ष्य कमलेक्षणा पुनर् अभूद् विलासोत्सुका ॥५६॥</strong></p>
<p>कमलेक्षणा हरेर् मुखं वीक्ष्य पुनर् विलासोत्सुका अभूत् । मुखं कीदृशं ? स्वस्या दशनैर् दंशैर् दन्तानां वा क्षतं यत्र तथा-भूतश् चासाव् अञ्जनेन तेन कृतात् । स्वस्याः नेत्र-चुम्बनात् संलग्नाञ्जनेन मलीमसो मलिनाश् चेति तादृशो ओष्ठो यत्र तत् । मलीमसं तु मलिनम् इत्य् अमरः । अन्यत् स्फुटार्थम् ॥५६॥</p>
<p><strong>परस्परालोकन-जात-लज्जा-<br>
निवृत्त-चञ्चद्-दर-कुञ्चिताक्षम् ।<br>
ईषत् स्मितं वीक्ष्य मुखं प्रियाया<br>
उद्दीप्त-तृष्णः पुनर् आस कृष्णः ॥५७॥</strong></p>
<p>श्री-कृष्णः प्रियाया मुखं वीक्ष्य पुनः रति-विषयकोद्दीप्त-तृष्णः आस । परस्परालोकनेन जाता या लज्जा तया निवृत्ते चञ्चती चञ्चले दरम् ईषत् कुञ्चिते अक्षिणी यत्र तत् ॥५७॥</p>
<p><strong>वामेन चाधः-शिर उन्नमय्य<br>
करेण तस्याश् चिबुकं परेण ।<br>
विभुग्न-कण्ठः स्मित-शोभि-गण्डं<br>
मुखं प्रियायाः स मुहुश् चुचुम्ब ॥५८॥</strong></p>
<p>स कृष्णः विशेषेण नम्रतया सह भुग्नो वक्रः कण्ठो यस्य सः । भुज-कौटिल्ये विशेषोऽत्र नम्रता । तथा-भूतः सन् प्रियाया अधः-शिरः शिरोऽधः वामेन करेण उन्नमय्योत्थाप्य, परेण दक्षिणेन करेण चिबुकम् उन्नमय्य स्मितेन शोभिनौ गण्डौ यत्र तन् मुखं मुहुश् चुचुम्ब ॥५८॥</p>
<p><strong>कान्ताधर-स्पर्श-सुखाब्धि-मग्ना<br>
करं धुनानादर-कुञ्चिताक्षी ।<br>
मा मेति मन्दाक्षर-सन्न-कण्ठी<br>
सखी दृशां सा मुदम् आततान ॥५९॥</strong></p>
<p>वामा-भावेन निषध-वाचकमामेति मन्दाक्षरेण सन्न-कण्ठी सा सखी दृशां मुदम् आततान । अन्यत् स्पष्टम् ॥५९॥</p>
<p><strong>अथास्या वयस्याः प्रमोदात् स्मितास्याः<br>
सखीं तां हसन्त्यो मिथः प्रेरयन्त्यः ।<br>
स-शङ्काः समन्तात् प्रभाताद् दुरन्तात्<br>
प्रविष्टा निकुञ्जं स-शब्दालि-पुञ्जम् ॥६०॥</strong></p>
<p>अथास्या राधाया वयस्याः सख्यः दुरन्तात् प्रभातात् दुरन्तम् अतिप्प्रकाशात् भयदं प्रभातं दृष्ट्वा स-शङ्का अपि (ल्यब्-लोपे पञ्चमी) राधायाः कृष्णेन सह विलासात् प्रमोदात् स्मितास्याः । तां राधां सखीत्वात् हसन्त्यः सत्यो मिथः परस्परं त्वम् अग्रेसरः त्वम् अग्रेसरः इति तन्-निकटं प्रेरयन्त्यः सत्यो निकुञ्जं प्रविष्टा बभूवुर् इति शेषः ॥६०॥</p>
<p><strong>अभिलक्ष्य सखीर् विहसद्-वदनाः<br>
सविधोपगता विचलन्-नयनाः ।<br>
दयिताय मुदं द्विगुणां ददती<br>
दयितोरु-युगाद् उदतिष्ठद् इयम् ॥६१॥</strong></p>
<p>इयं श्री-राधा सखीर् अभिलक्ष्य दृष्ट्वा । कीदृशीः ? विहसन्ति वदनानि यासां ताः । विहसन्ताश् च ता वदन्तीति वदनाश् चेति, कर्त्-अर्थेऽनः सविधं निकटम् उपागताः । विचलन्ति माधुरी-दर्शनाय स्फुरन्ति नयनानि यासां ताः । दयितस्य ऊरु-युगात् उदतिष्ठत् । किं कुर्वती ? दयिताय तस्मै शयनाद् द्विगुणां मुदं ददती सती । दयिताय दयितोरु-युगाद् इति विभक्त्य्-अर्थ-भेदाद् अत्र पुनर् उक्तिर् न ॥६१॥</p>
<p><strong>त्वरोत्थिता सम्भ्रम-सङ्गृहीत<br>
पीतोत्तरीयेण वपुः पिधाय ।<br>
पार्श्वे प्रियस्योपविवेश राधा<br>
स-लज्जम् आसां मुखम् ईक्ष्यमाणा ॥६२॥</strong></p>
<p>राधा त्वरोत्थिता सती सम्भ्रमेण वेगेन सम्यग्-गृहीतेन कृष्णस्य पीतोत्तरीयेण स्व-वपुर् आच्छाद्य स-लज्जं यथा स्यात् तथा सखीनां मुखं पश्यन्ती सती तस्य प्रियस्य पार्श्वे उपविवेश ॥६२॥</p>
<p><strong>मिथो-दशन-विक्षताधर-पुटौ विलासालसौ<br>
नखाङ्कित-कलेवरौ गलित-पत्र-लेखा-श्रियौ ।<br>
श्लथाम्बर-सुकुन्तलौ त्रुटित-हार-पुष्प-स्रजौ<br>
मुहुर् मुमुदिरे पुरः समभिलक्ष्य ताः स्व-प्रियौ ॥६३॥</strong></p>
<p>ताः सख्यः स्व-प्रियौ सम्यक् दृष्ट्वा मुमुदिरे । कीदृशौ ? मिथो रदनैर् दन्तैर् विशेषेण क्षताधर-पुटौ ययोस् तौ । विलासाद् अलसौ । नखैर् अङ्किते कलेवरे ययोस् तौ । श्लथाम्बरे सुष्ठु कुन्तलाश् च ययोस् तौ । त्रुटिता हारा मुक्ता-मणि-मालाः पुष्प-स्रजश् च ययोस् तौ ॥६३॥</p>
<p><strong>मध्येऽच्युताङ्ग-घन-कुङ्कुम-पङ्क-दिग्धं<br>
राधाङ्घ्रि-यावक-विचित्रित-पार्श्व-युग्मम् ।<br>
सिन्दूर-चन्दन-कणाञ्जन-बिन्दु-चित्रं<br>
तल्पं तयोर् दिशति केलि-विशेषम् आभ्यः ॥६४॥</strong></p>
<p>आभ्यः सखीभ्यः तल्पं शय्यां तयोः केलि-विशेषं दिशति कथयति । तल्पं कीदृशं ? मध्ये इत्य् आदि विशेषण-त्रयं विशिष्टम् ॥६४॥</p>
<p><strong>प्रम्लिष्ट-पुष्पोच्चय-सन्निवेशां<br>
ताम्बूल-रागाञ्जन-चित्रिताङ्गीम् ।<br>
व्यक्तीभवत्-कान्त-विलास-चिह्नां<br>
शय्याम् अपश्यन् स्व-सखीम् इवाल्यः ॥६५॥</strong></p>
<p>आल्यः सख्यः स्व-सखीं राधाम् इव शय्याम् अपश्यन् । शय्या-राधयोः साम्यम् आह—प्रम्लिष्टेत्य्-आदि-विशेषण-त्रयेण प्रमर्दित-पुष्प-समूहस्य सन्निवेशः स्थितिर् यत्र ताम् ॥६५॥</p>
<p><strong>प्रमिताक्षराञ्चित-परिहास-ततिं<br>
गदितुं हरेश् चल-रद-च्छदनम् ।<br>
सुतनोश् च नम्रम् अभितस् त्रपया<br>
वदनाम्बुजं पपुर् अमूः स्व-दृशा ॥६६॥</strong></p>
<p>अमूः सख्यः स्व-दृशा हरेः प्रमिताक्षराञ्चिनीम् अल्पाक्षर-युक्तां परिहास-ततिं वक्तुं चल-रद-च्छदनं चञ्चलौष्ठाधरम् । औष्ठाधरौ तु रदन-च्छदौ दशन-वाससी इत्य् अमरः । सुतनोः राधायास् त्रपया नम्रं वदनाम्बुजं पपुः । पपुर् इति माधुर्य-वदनयोर् अभेदात् ॥६६॥</p>
<p><strong>वक्षः स्वं दर्शयंस् ताभ्यो<br>
दृग्-भङ्ग्योवाच ता हरिः ।<br>
दिदृक्षुः स्व-प्रिया-वक्त्र-<br>
भाव-शावल्य-माधुरीम् ॥६७॥</strong></p>
<p>स्व-प्रिया-वक्त्रस्य भावानां शावल्येन मिलनेन या माधुरी तां दिदृक्षुर् हरिस् ताभ्यो दृग्-भङ्ग्या स्वं वक्षः दर्शयन्न् उवाच ॥६७॥</p>
<p><strong>विधुं प्रयस्यन्तम् अवेक्ष्य<br>
कान्तं विश्लेष-भीतोषसि पश्यताल्यः ।<br>
दिदृक्षयेवाम्बर-चित्र-पट्यां<br>
राधेन्दु-लेखा-शतम् आलिलेख ॥६८॥</strong></p>
<p>उषसि प्रातः-काले विधुं कान्तं प्रयस्यन्तम् अवेक्ष्य विश्लेष-भीता राधा-नाम्नी तारा राधा विशाखा इत्य् अमरः । कान्तं दिदृक्षया इवाम्बर-रूप-चित्र-पटे इन्दु-लेखा-शतम् आलिलेख इत्य् उक्त्वा श्लेषेण राधा-कृतानि स्व-वक्षः-स्थल-चिह्नान्य् अदर्शयत् । मेघान्तरित-तेजः-पुञ्जं गगने इन्दुलेखेव ॥६८॥</p>
<p><strong>इति निगदति कृष्णे वीक्ष्य साऽग्रे वयस्याः<br>
प्रहसित-वदनास् ताः सङ्कुचल्-लोल-नेत्रा ।<br>
विकसद्-अमल-गण्डं दोलितारेचित-भ्रूः<br>
प्रियम् अनृजु-कटाक्षैः पश्यति स्म घ्नतीव ॥६९॥</strong></p>
<p>ताः प्रहसित-वदना वयस्या अग्रे वीक्ष्य विकसद्-अमल-गण्डं यथा स्यात् तथा दोलितारेचित-भ्रूर् दोलिते चालिते आ सम्यक् रेचिते क्षिप्ते च भ्रूवौ यया सा । सङ्कुचन्ती लोले नेत्रे यस्याः सा । प्रियं घ्नतीव वक्र-कटाक्षैः पश्यति स्म ॥६९॥</p>
<p><strong>हेलोल्लासा दर-मुकुलिता बाष्प-सान्द्रारुणान्ता<br>
लज्जा-शङ्का-चपल-चकिता भङ्गुरेर्ष्या-भरेण ।<br>
स्मेर-स्मेराद् दयित-वदनालोकनोत्फुल्ल-तारा<br>
राधा-दृष्टिर् दयित-नयनानन्दम् उच्चैर् व्यतानीत् ॥७०॥</strong></p>
<p>राधा-दृष्टिः कृष्ण-नयनानन्दम् उच्चैर् व्यतानीत् । कीदृशी दृष्टिः ? हेलोल्लासा हेलया शृङ्गार-भावजया क्रियया उल्लासो यत्र सा । दरम् ईषन् मुकुलिता मुद्रिता । बाष्पेण नेत्र-जलेन सान्द्रा पूर्णा । अरुणोऽन्तो यस्याः सा । लज्जया शङ्कया च चपला चञ्चला चासौ चकिता आश्चर्यवती चेत् सा । ईर्ष्या-भरेण भङ्गुरा स्मेर-स्मेरा अत्युल्लासाद् धेतोः कृष्ण-मुखावलोकने विषये उत्फुल्ला तारा यत्र ॥७०॥</p>
<p><strong>इत्थं मिथः प्रेम-सुखाब्धि-मग्नयोः<br>
प्रगेतनीं विभ्रम-माधुरीं तयोः ।<br>
निपीय सख्यः प्रमदोन्मदास् तदा<br>
तदात्व-योग्याचरणं विसस्मरुः ॥७१॥</strong></p>
<p>तदा इत्थम् अनेन प्रकारेण तयोः प्रगेतनीं रात्रि-शेषोत्पन्नां विभ्रम-माधुरीं निपीय आनन्दोन्मत्ताः सख्यः तदात्व-योग्यं तत्-काल-योग्यम् आचरणं स्व-स्व-गृह-गमनं विसस्मरुः ॥७१॥</p>
<p><strong>विलोक्य लीलामृत-सिन्धु-मग्नौ<br>
तौ ताः सखीश् च प्रणयोन्मदान्धाः ।<br>
वृन्दा प्रभातोदय-जातशङ्का<br>
निजेङ्गितज्ञां निदिदेश शारीम् ॥७२॥</strong></p>
<p>वृन्दा तौ राधा-कृष्णौ लीला-समुद्र-मग्नौ ताः सखीश् च प्रणयोन्मदान्धा वीक्ष्य निजेङ्गितज्ञां शारीं निदिदेश ॥७२॥</p>
<p><strong>गुरु-लज्जा-भर्तृ-भीति-लोक-हास-निवारिका ।<br>
शुभाख्या सारिका प्राह राधिका बोध-साधिका ॥७३॥</strong></p>
<p>राधिकाया बोध-साधिका शुभाख्या सारिका प्राह ॥७३॥</p>
<p><strong>आगन्ता ग्राहयित्वा तव पतिर् अधुना गोष्ठतः क्षीर-भारान्<br>
उत्तिष्ठोत्तिष्ठ राधे तद् इह कुरु गृहे मङ्गलां वास्तु-पूजाम् ।<br>
इत्थं यावद् धवाम्बा तव न हि शयनाद् उत्थिता वावदन्ती</strong></p>
<blockquote>
<p><strong>तावच् छय्या-निकेतं व्रज सखि निभृतं कुञ्जतः कञ्ज-नेत्रे ॥७४॥</strong></p></blockquote>
<p>गुरु-लज्जा-भर्तृ-भीति-निवारणम् आह—हे सखि राधे ! तव धवस्य स्वामिनः अम्बा माता जटिला तस्या वाक्यम् आह—हे राधे ! तव पतिः क्षीर-भारान् ग्राहयित्वा गोष्ठाद् अधुना आगन्ता आगमिष्यति, तत् तस्मात् त्वम् उत्तिष्ठोत्तिष्ठ, गृहे मङ्गलां वास्तु-पूजां कुरु । इत्थं वावदन्ती अतिशयेन पुनः पुनर् वा वदन्ती सती यावच् छयनान् न हि उत्थितास्तीति शेषः । हे कञ्ज-नेत्रे ! तावन् निभृतं यथा स्यात् तथा कुञ्जतः शय्या-निकेतं व्रज ॥७४॥</p>
<p><strong>तारा-पतिना सह सखि तारा<br>
निखिल-निशाकृत-विविध-विहाराः ।<br>
लीनाः सम्प्रत्य् अम्बर-पटले<br>
त्वम् अपि च कुञ्जाद् गृहम् अय सरले ॥७५॥</strong></p>
<p>हे सखि ! तारा-पतिना चन्द्रेण सह तारा । कीदृश्यः ? निखिल-निशायां कृता विविध-विहारा याभिस् ताः । अम्बर-पटले आकाशे सम्प्रति लीनाः । त्वम् अपि कुञ्जाद् गृहम् अय गच्छ । अयम् उदयति इत्य् आदिवत् परस्मैपदं महा-कवि-प्रयोगात् ॥७५॥</p>
<p><strong>चन्द्र-वर्त्म-कपिशं रवि-किरणैः<br>
राज-वर्त्म-मिलितं जन निचयैः ।<br>
कुञ्ज-वर्त्म-कुतुकं त्यज सरले<br>
घोष-वर्त्म-गमनं हितम् अधुना ॥७६॥</strong></p>
<p>रवि-किरणैश् चन्द्रस्य वर्त्म कपिशं पीत-वर्णम् अभूद् इति जन-समूहै राज-वर्त्म-मिलितं कुञ्ज-वर्त्मनि कुतुकं कौतूहलं त्यज । अतः गोष्ठ-गमनं तव हितम् ॥७६॥</p>
<p><strong>शङ्का-पङ्काकलित-हृदया शङ्कतेऽस्या धवाम्बा<br>
छिद्रान्वेषी पतिर् अतिकटुः सार्थ-नामाभिमन्युः ।<br>
रुष्टाभीक्ष्णं परिवदति सा हा ननन्दापि मन्दा<br>
प्रातर् जातं तद् अपि सरलां कृष्ण नैनां जहासि ॥७७॥</strong></p>
<p>हे कृष्ण ! प्रातर् जातं तद् अपि सरलाम् एनां न जहासि । सरला भवति शुद्ध-प्रेमवती । अत्र हेतुम् आह—अस्या धवाम्बा श्वश्रूः शङ्का-रूप-पङ्केनाकलितं व्याप्तं हृदयं यस्याः सा शङ्कते सार्थ-नामा पतिर् अभिमन्युः । अभि सर्वतो-भावेन मन्युः क्रोध-रूपः । अतिकटुः क्रोधस्य कटुत्वं स्वरूपम् एवं पुनश् छिद्रान्वेषी । सा प्रसिद्धा मन्दा ननन्दा रुष्टा सत्य् अभीक्ष्णं परिवदति कलङ्कं करोति ॥७७॥</p>
<p><strong>शारी-वचो-मन्दर-शैल-पात-<br>
सङ्क्षुब्ध-हृद्-दुग्ध-पयोधिर् एषा ।<br>
अथोद्भ्रमन्-नेत्र-नवीन-मीना<br>
वियोग-दीना शयनाद् उदस्थात् ॥७८॥</strong></p>
<p>अथ शारी-वाक्य-रूप-मन्दर-शैलस्य पातेन सङ्क्षुब्धो हृदय-रूप-दुग्ध-समुद्रो यस्याः सा । अत उद्भ्रमन्तौ नेत्र-रूप-नवीन-मीनौ बालक-मत्स्यौ यस्याः सा । एवं-भूता सती एषा राधा वियोग-दीना कृष्ण-सङ्ग-विच्छेदे आर्तापि शयनाद् उदस्थाद् उत्थितवती ॥७८॥</p>
<p><strong>कृष्णोऽपि कान्तं वृषभानुजायाः<br>
पश्यन् मुखं भीत-विलोल-नेत्रम् ।<br>
नीलं सुचीनं दयिता-निचोलं<br>
गृह्णन् स्व-तल्पात् त्वरयोदतिष्ठत् ॥७९॥</strong></p>
<p>कृष्णोऽपि राधायाः कान्तं कमनीयं मुखं पश्यन् । दयितायास् तस्या नीलं सुचीनम् अतिसूक्ष्मं निचोलं वस्त्रं गृह्णन् उदतिष्ठद् उत्थितवान् ॥७९॥</p>
<p><strong>परिवर्तित-संव्यानौ मिथस् ताव् अथ शङ्कितौ ।<br>
परस्पर-करालम्बौ निरगातां निकुञ्जतः ॥८०॥</strong></p>
<p>अथ तौ राधा-कृष्णौ शङ्कितौ सन्तौ मिथः परस्परं करालम्बौ भूत्वा निकुञ्जान् निरगाताम् । कीदृशौ ? परिवर्तित-संव्याने उत्तरीय-वस्त्रे ययोस् तौ ॥८०॥</p>
<p><strong>राधा-पाणिं सव्येऽसव्ये पाणौ बिभ्रद्-वेणुं कृष्णः ।<br>
रेजे कुञ्जान् निर्यन् यद्वद् विद्युन्-माला-श्लिष्टाम्भोदः ॥८१॥</strong></p>
<p>सव्ये वामे पाणौ राधा-पाणिं, असव्ये दक्षिणे पाणौ वेणुं बिभ्रत् कृष्णः कुञ्जान् निर्यन् निर्गच्छन् विद्युन्-मालालिङ्गित-मेघवद् रेजे ॥८१॥</p>
<p><strong>हैमं भृङ्गारम् एका व्यजनम् अथ परा स्वर्ण-दण्डं दधाना<br>
काप्य् आदर्शं सुदर्शं घुसृण-मलयजामत्रम् अन्या विचित्रम् ।<br>
काचित् ताम्बूल-पात्रं मणि-चितम् अपरा शारिकां पञ्जर-स्थाम्<br>
इत्थं सख्यः कियत्यः प्रमुदित-हृदया निर्ययुः कुञ्ज-गेहात् ॥८२॥</strong></p>
<p>एका सखी हैमं सौवर्णं भृङ्गारं झारीं जल-पात्र-विशेषं, अपरा अन्याः स्वर्ण-निर्मितो दण्डो यस्य तत् व्यजनं, कापि सुष्ठु दर्शो दर्शनं यत्र तम् आदर्शं दर्पणं, अन्या विचित्रं कुङ्कुम-चन्दनानाम् अमत्रं पात्रम् । काचिन् मणि-युक्तं ताम्बूल-पात्रं, अपरा पिञ्जर-स्थां शारिकां दधाना । इत्थं कियत्यः सख्यः कुञ्ज-गृहान् निर्ययुः । कीदृश्यः ? प्रमुदितं प्रकर्षेण हृषितं हृदयं यासां ताः ॥८२॥</p>
<p><strong>माहेन्द्र-कान्त-च्छदनं स-काञ्चनं<br>
दान्तं स-सिन्दूर-समुद्गकं परा ।<br>
आपन्न-सत्त्वा कुच-कुट्मलोपमं<br>
कुञ्जाद् गृहीत्वा निरगान् मृदु-स्मिता ॥८३॥</strong></p>
<p>इन्द्रनील-मणेश् छदनम् आच्छादनं यत्र स-काञ्चनं स्वर्ण-सहितं दान्त-हस्ति-दन्त-जातं स-सिन्दूर-समुद्गकं सिन्दूर-सहितं तद्-आधार-सम्पुटम् । कीदृशं सम्पुटं? आपन्न-सत्त्वायाः स-गर्भायाः स्त्रियः कुच-कुट्मलोपमम् । कुच-कुट्मलस्येत्य् अत्र कुचस्य स-गौर-शुक्लत्वात् स्वर्ण-दान्त-सम्पुटेन स्तनोपरि कालिम्नः । इन्द्रनील-मणि-कृत-च्छदनेन च सादृश्यम् । स्त्रीणां गर्भे जाते सति कुचयोः सशुक्ल-गौरत्वं, तद्-उपरि नीलस्याधिक्यं च भवति इति ज्ञेयम् । आपन्न-सत्त्वा स्याद् गुर्विण्य् अन्तर्वत्नी च गर्भिनी इत्य् अमरः ॥८३॥</p>
<p><strong>आश्लेष-सञ्छिन्न-गुणात् परिच्युतं<br>
हाराल् लसन्-मौक्तिक-सञ्चयं मुदा ।<br>
विचित्य काचित् स्व-पटाञ्चले दृढं<br>
निबध्नती कुञ्ज-गृहात् विनिर्ययौ ॥८४॥</strong></p>
<p>आलिङ्गनेन सञ्छिन्न-सूत्रात् हारात् परिच्युतं लसन्-मौक्तिक-समूहं विचित्य ॥८४॥</p>
<p><strong>ताडङ्क-केलि-विभ्रष्टं तल्पाद् आदाय सत्वरा ।<br>
निर्गत्य स्वेश्वरी-कर्णे युयोज रति-मञ्जरी ॥८५॥</strong></p>
<p>ताडङ्कं कर्ण-भूषणम् ॥८५॥</p>
<p><strong>तल्प-प्रान्ताद् उपादाय कञ्चुलीं रूप-मञ्जरी ।<br>
प्रिय-नर्म-सखी सख्यै निर्गत्य निभृतं ददौ ॥८६॥</strong></p>
<p>प्रिय-नर्म-सखी रूप-मञ्जरी सख्यै राधा४ ॥८६॥</p>
<p><strong>पतद्-ग्रहम् उपादाय दासिका गुण-मञ्जरी ।<br>
ताम्बूलं चर्वितं ताभ्यो वितरन्ती बहिर् ययौ ॥८७॥</strong></p>
<p>गुण-मञ्जरी पतद्-ग्रहं ताम्बूल-चर्विताधार-पात्रम् ॥८७॥</p>
<p><strong>मञ्जुलाली तयोर् अङ्गाच् च्युत-माल्यानुलेपनम् ।<br>
तल्पाद् आदाय सर्वाभ्यः प्रयच्छन्ती विनिर्गता ॥८८॥</strong></p>
<p>मञ्जुलाली तयो राधा-कृष्णयोर् अङ्गात् ॥८८॥</p>
<p><strong>विलोक्याग्रे मेघाम्बर-वृत-शरीरं प्रियतमं<br>
वयस्यां तां पीताम्बर-परिवृताङ्गीं प्रमुदिताम् ।<br>
हसन्त्यस् ताः सख्यः कर-पिहित मुख्यः प्रतिदिशं<br>
दिशन्त्यश् चान्योन्यं कुटिल-चल-दृग्भिर् मुमुदिरे ॥८९॥</strong></p>
<p>नील-वस्त्र्रावृतं कृष्णं, पीत-वस्त्रावृतां राधां विलोक्य अन्योन्यं चपल-दृग्भिर् दिशन्त्यः सख्यो मुमुदिरे ॥८९॥</p>
<p><strong>समीक्ष्य तासां परिहास-भङ्गीम्<br>
अन्योन्य-वक्त्रार्पित-फुल्ल-नेत्रौ ।<br>
समुच्छलत्-प्रेम-सुखाब्धि-मग्नौ<br>
चित्रार्पिताङ्गाव् इव ताव् अभूताम् ॥९०॥</strong></p>
<p>तौ राधा-कृष्णौ । तासां सखीनाम् । परिहास-भङ्गीं दृष्ट्वा अन्योन्यं वक्त्रे अर्पिते फुल्ल-नेत्रे याभ्यां तौ । समुच्छलत्-प्रेम-सुखाब्धौ मग्नौ सन्तौ चित्रे चित्र-पटे अर्पिते लिखितेऽङ्गेऽङ्गाङ्गिनोर् अभेदान् मूर्ती ययोस् ताव् इवाभूताम् । ययोर् इति सम्बन्धोऽत्र स्थानदेश इति यौ अर्थात् तौ एव चित्र-पटे लिखिताव् इवाभूताम् इति ज्ञेयम् ॥९०॥</p>
<p><strong>घन-श्यामं चीनं वसनम् अभिलीनं</strong>[^७]** प्रिय-तनौ<br>
क्षमा नासीत् कान्ता स्वम् अपि परिचेतुं घन-रुचौ ।<br>
स्वम् अज्ञासीत् स्फीतं हरिर् अपि न पीतं प्रियतमा-<br>
तनौ लीनं कनक-रुचि कम्बाव् इव पयः ॥९१॥**</p>
<p>कान्ता श्री-राधा घन-रुचौ प्रियस्य तनौ अतिनीलं चीनं सूक्ष्मं घन-श्यामं स्वम् अपि वसनं परिचेतुं क्षमा समर्था नासीत् । हरिर् अपि कनकस्य रुग् इव रुक् कान्तिर् यस्यास् तस्यां प्रियतमा-तनौ लीनं युक्तं स्फीतं प्रकाशितं चीनं सूक्ष्मं स्वम् अपि पीतं वस्त्रं नाज्ञासीत् । कस्मिन् किम् इव ? कम्बौ शङ्खे पयः दुग्धम् इव शङ्ख-दुग्धयोर् वर्ण-साम्याद् इव तयोः वर्ण-वस्त्रयोः साम्याद् अज्ञानम् ॥९१॥</p>
<p><strong>तयोर् लीला-सुधा-पान-प्रत्यूहामर्ष-सङ्कुला ।<br>
निन्दन्त्य् अरुणम् उद्यन्तम् अथाह ललिता सखीम् ॥९२॥</strong></p>
<p>लीला-सुधा-पानस्य प्रत्यूहेन विरोधेनामर्षः क्रोधस् तेन सङ्कुला ललिता उद्यन्तम् अरुणं निन्दन्त्य् आह । विघ्नोऽन्तराय इत्य् अमरः ॥९२॥</p>
<p><strong>उषसि वर-वधूनां पश्य राधेऽरुणोऽयं<br>
रमण-सहित-लीला-भङ्गतः पाप-रुग्भिः ।<br>
गलित-पद-युगोऽप्य् अद्यापि तन् नो जहाति<br>
ध्रुवम् इति वचनं यद् दुस्त्यजः स्व-स्वभावः ॥९३॥</strong></p>
<p>अयम् अरुणः, उषसि वर-वधूनां रमण-सहित-लीला-भङ्गतः पापं तस्मात् रुग्भिः कुष्ठ-रोगैर् गलित-पद-युगोऽप्य् अद्यापि तत् तत् लीला-भङ्गं न जहातीति हेतोः स्व-स्वभावो दुस्त्यज इति वचनं ध्रुवं सत्यम् ॥९३॥</p>
<p><strong>अरुणारुणे निदधती ततोऽम्बरे<br>
रति-केलि-भङ्गज-रुषाऽरुणां दृशम् ।<br>
ललितोपहास-जनित-स्मितानना<br>
वृषभानुजाह मृदु मञ्जुभाषिणी ॥९४॥</strong></p>
<p>ततोऽरुणेनारुण-वर्णे अम्बरे गगने रति-केलि-भङ्गज-रुषाऽरुणां दृशं निदधती । ललितोपहासेन जनित-स्मितम् आननम् अस्याः सा मञ्जुभाषिणी ह ॥९४॥</p>
<p><strong>अनूरुर् अप्य् अस्तम् अयन् क्षणार्धान्<br>
नभो विलङ्घ्योदयम् एति सोऽयम् ।<br>
चेत् सोरुम् एनं स विधिर् व्यधास्यद्<br>
वार्तापि रात्रेर् न तदाभविष्यत् ॥९५॥</strong></p>
<p>सोऽयम् अरुणः, अनूरुर् ऊरु-रहितोऽपि अस्तम् अयन् क्षणार्धात् क्षणार्ध-कालम् अभिव्याप्य आकाशम् उल्लङ्घ्य उदयम् एति । अद्यापि अरुणः षष्टि-घटिकानन्तरं पुनर् उदयति, तद् अपि क्षणार्ध-कथनं तस्या अनुराग-बाहुल्यात् । विधिश् चेद् यदि एनम् अरुणं सोरुं व्यधास्यत्, तदा रात्रेर् वार्तापि नाभविष्यत् । अनेन विधातुः शोभन-सृष्टि-कर्तृत्वं वर-स्त्रीणां भाग्यवत्त्वं च ध्वनितम् ॥९५॥</p>
<p><strong>मनोरमां वीक्ष्य विभात-लक्ष्मीं<br>
निपीय तस्या वचनासवं च ।<br>
मुदोन्मदो विस्मृत-गोष्ठ-यानः<br>
प्राणेश्वरीं ताम् अवदन् मुकुन्दः ॥९६॥</strong></p>
<p>विभात-लक्ष्मीं प्रातः-शोभां वीक्ष्य राधाया वचनामृतं च पीत्वा हर्षेणोन्मदः सन् विस्मृत-गोष्ठ-गमनो मुकुन्दस् तां राधाम् अवदत् ॥९६॥</p>
<p><strong>इनं प्रभातोपगतं समीक्ष्य<br>
कान्तेव कान्तान्तर-भुक्त-कान्तम् ।<br>
पश्यान्य-दिक्-सङ्ग-कषायिताङ्गं<br>
प्राचीयम् ईर्ष्यारुणितेव जाता ॥९७॥</strong></p>
<p>इनं सूर्यं प्रभाते उप समीपे प्राप्तं वीक्ष्येयं प्राची दिक् ईर्ष्यया एवारुणिता जाता । कीदृशं ? अन्या दिशः सङ्गेन कषायितम् अङ्गं यस्य तम् । कं केव ? कान्तान्तर-भुक्तं कान्तम् अन्य-नायिकान्तर-भुक्तं कान्तं वीक्ष्य कान्तेव ॥९७॥</p>
<p><strong>पश्योन्मत्ते द्विजेशोऽप्य् अखिल-जन-तमः-स्तोम-हन्तापि शान्तः<br>
कान्तोऽयं ते समन्तात् सपदि निपतितो वारुणीं सन्निषेव्य ।<br>
इत्थं स्वीयेन सङ्ग-प्रमुदित-नलिनी-हास-सञ्जात-लज्जा<br>
शङ्के वक्त्रं पिधत्ते ह्य् उषसि कुमुदिनि सङ्कुचद्भिर् दलैः स्वैः ॥९८॥</strong></p>
<p>हे उन्मत्ते ! कुमुदिनि ! त्वं पश्य ते कान्तो द्विजेशश् चन्द्रः स एव द्विजेशो ब्राह्मण-श्रेष्ठोऽपि अखिल-जनानां तमांस्य् अन्धकारा एव तमांसि पापानि तेषां समूहस्य हन्तापि शान्तः शीतलः स एव शान्तः शान्ति-गुण-युक्तोऽपि भूत्वा वारुणी-दिग् एव वारुणा मदिरा तां सन्निषेव्य । अत्र सेवा गमनं सैव पानं तत् कृत्वा सपदि निपतितस् ते जाति-भ्रष्टोऽभूद् इति शेषः । इत्थं स्वीयेन स्वस्य कान्तस्य सूर्यस्य सङ्गेन प्रमुदितायाः नलिन्याः हासेन सञ्जात-लज्जा कुमुदिनी उषसि सङ्कुचद्भिः स्वैर् दलैर् वक्त्रं पिधत्ते इत्य् अहं शङ्के ॥९८॥</p>
<p><strong>दृष्ट्वा तमः क्षयम् अमी विधुनान्य-पुष्टा<br>
नक्तं तमश्-चय-निभाश् चकिताः प्रभाते ।<br>
मित्रं तद्-आश्रयतया तमसा चरन्तीं<br>
ग्रस्तं कुहूर् इति कुहूं स्व-गिराह्वयन्ति ॥९९॥</strong></p>
<p>अमी तमश्-चय-निभा अन्धकार-समूह-वर्णा अन्य-पुष्टाः कोकिला नक्तं रात्रौ विधुना कर्त्रा तमः-क्षयम् अन्धकार-नाशं दृष्ट्वा चकिताः । तमस्-तुल्यानाम् अस्माकम् अपि क्षयः स्याद् इति भीताः सन्तः प्रभाते कुहूर् इति स्व-गिरा कुह्वा सम्बोधन-रूपया स्व-वाण्या कुहूम् अमावस्याम् आह्वयन्ति । कीदृशीं ? तमसा राहुणा कर्त्रा तद्-आश्रयतया ज्योतिः-शास्त्रे चन्द्रस्यामा कला अमावस्यायां सूर्ये तिष्ठतीति हेतोस् तस्य चन्द्रस्याश्रयतया ग्रस्तं मित्रं सूर्यं चरन्तीं गच्छन्तीं प्राप्नुवन्तीं कुह्व्-आगमने सति तया प्राप्ते गृहीते चन्द्र-युक्त-सूर्ये आगच्छति सति । तयोर् ग्रासिनि राहौ आगत्य तौ ग्रसति सति अन्धकाराणाम् अस्माकम् अपि रक्षा भविष्यति इति भावः । तमस् तु राहुः स्वर्-भानुः सैंहिकेयो विधुन्तद इति । सा दृष्टेन्दुः सिनीवाली सा नष्टेन्दु-कला कुहूर् इति चामरः ॥९९॥</p>
<p><strong>वसन्त-कान्त-संसर्ग-जातानन्द-भराटवी ।<br>
कपोती-घूत्कृति-मिषात् शीत्करोतीव सोन्मदा ॥१००॥</strong></p>
<p>वसन्ते कान्तस्य संसर्गेण जात आनन्दातिशयो यस्याः सा अटवी सोन्मदेन कपोती-घूत्कृति-मिषात् शीत्करोति । उत्कृष्टो यो मदो मदन-मदस् तेन सहिता, अर्थान् नायिका यथा कान्त-संसर्ग-जातानन्द-भरा सती शीत्करोति, तथा । शीत्कारस् तु कान्त-संसर्ग-समये पीडा-जन्य-सुख-कृत-शब्द-विशेषः ॥१००॥</p>
<p><strong>पश्यानुसरति चञ्चल-भृङ्गः<br>
कैरविणी-कुल-केलि-पिशङ्गः ।<br>
नलिनी-कोषे निशि कृत-सङ्गां<br>
भृङ्गीं शशिमुखि कृत-नति-भङ्गाम् ॥१०१॥</strong></p>
<p>कैरविणी-कुलेषु केलिना पिशङ्गस् तत्-परागैः पीत-वर्णः चञ्चल-भृङ्गः मधु-पानार्थं नलिनी-कोषे स्थितां भृङ्गीं रात्रौ पद्मस्य मुद्रितत्वे तत्र कृत-सङ्गाम् इदानीं तु कृतो नति-भङ्गी यया ताम् अनुसरति पश्य ॥१०१॥</p>
<p><strong>कान्तम् आयान्तम् आशङ्क्यारुणाशु-द्विगुणारुणम् ।<br>
कोकी कोकनदं चञ्च्वा चुम्बत्य् आनन्द-विह्वला ॥१०२॥</strong></p>
<p>कोकी चक्रवाकी अरुण-किरणेन द्विगुणारुणं कोकनदं रक्तोत्पलम् आयान्तम् आगतं कान्तम् आशङ्क्य चुम्बति ॥१०२॥</p>
<p><strong>कलस्वनाख्यः कल-कण्ठि हंसः<br>
समीक्ष्य नौ सन्मद-फुल्ल-पक्षः ।<br>
रिरंसुम् अप्य् एष विसृज्य हंसीं<br>
तटं तटिन्याः पुरतः समेति ॥१०३॥</strong></p>
<p>हे कल-कण्ठि ! एष कलस्वन-नामा हंसः नौ आवां समीक्ष्य रिरंसुं रमणेच्छुम् अपि हंसीं विसृज्य तटिन्या यमुनायास् तटं पुरतोऽग्रे समेति सम्यक् हृष्टः समागच्छति ॥१०३॥</p>
<p><strong>स्व-सहचर-विसृष्टं स्वामि-भुक्तं मृणालं<br>
मद-कल-कलकण्ठी बिभ्रती पश्य चञ्च्वा ।<br>
रमणम् अनु समेति त्वन्-मुखाब्जार्पिताक्षी<br>
सरसिज-मुखि नाम्ना तुण्डिकेरी मराली ॥१०४॥</strong></p>
<p>हे सरसिज-मुखि ! मद-कला मदोत्कटा कलो मधुरास्फुट-ध्वनिः कण्ठे यस्याः सा । तुण्डिकेरी नाम्नी हंसी स्व-सहचरेण हंसेन विसृष्टं त्यक्तं स्वामि-भुक्तम् अर्ध-भुक्तं मृणालं चञ्च्वा बिभ्रती त्वन्-मुखाब्जेऽर्पितेऽक्षिणी यया स्थित्भावा सती रमणम् अनु रमणस्य पश्चात् समेति सम्यक् चलति पश्य । मदोत्कटो मद-कल इति ध्वनौ तु मधुरास्फुटे कल इत्य् अमरः ॥१०४॥</p>
<p><strong>मलय-शिखर-चारी पङ्कजामोद-धारी<br>
व्रतति-नट-कुमारी लास्य-शिक्षाधिकारी ।<br>
वहति जल-विहारी वायुर् आयास-दारी<br>
स-रमण-वर-नारी स्वेद-जालापहारी ॥१०५॥</strong></p>
<p>वायुर् वहति । वायुः कीदृशः ? मलय-शिखर-चारीत्य् आदि विशेषण-द्वयेन सुगन्धः । व्रततिर् लतैव नट-कुमारी, तस्या लास्य-शिक्षायाम् अधिकारीत्य् अनेन मन्दः । जल-विहारीत्य् अनेन शीतलः । अत आयासं दारयितुं शीलं यस्य सः । रमणयोः स्वेद-समूह-हारी ॥१०५॥</p>
<p><strong>इतीशयोः सुमधुर-वाग्-विलासयोः<br>
समीक्ष्य तां स्व-भवन-यान-विस्मृतिम् ।<br>
सखीश् च ताः स्मित-रुचिरा मुदोन्मदा</strong>[^८]</p>
<p><strong>वनेश्वरी दिवस-भियास सोन्मनाः ॥१०६॥</strong></p>
<p>सा वनेश्वरी वृन्दा ईशयोस् तां स्व-भवन-गमन-विस्मृतिं मदोन्मदाः सखीश् च समीक्ष्य उन्मना आस ॥१०६॥</p>
<p><strong>अथ वृन्देङ्गिताभिज्ञा समय-ज्ञा तरु-स्थिता ।<br>
पद्यम् उद्द्योतयामास कक्खटी वृद्ध-मर्कटी ॥१०७॥</strong></p>
<p>वृन्देङ्गित-ज्ञा कक्खटी नाम्नी वृद्ध-मर्कटी वानरी सद्यः पपाठ ॥१०७॥</p>
<p><strong>रक्ताम्बरा सतां वन्द्या प्रातः-सन्ध्या तपस्विनी ।<br>
ऊर्ध्व-प्रसर्पद्-अर्कांशुर् जटिलेयम् उपस्थिता ॥१०८॥</strong></p>
<p>इयं प्रातः-सन्ध्यैव तपस्विनी सोपस्थिता । कीदृशी ? रक्ताम्बरा किरणै रक्ताकाशम् एव रक्त-वस्त्रं यस्याः । ऊर्ध्वं प्रसर्पन्तोऽर्कांशव एव जटास् तद्-युक्तां ऊर्ध्वे प्रसर्पन्न् अर्कांशुर् यस्याः सा चासाव् इयं जटिला । कीदृशी रक्ताम्बरा ? रक्तं गैरिक-रञ्जितम् अम्बरं वस्त्रं स्नात्वा परिधानार्थं स्कन्धे स्थितं यस्याः । सतां गोपानां वन्द्या प्राचीनतरत्वात् जाति-श्रेष्ठत्वाच् च विरोध-भयेन वा । यद् वा, असतां कलह-रचकानां वन्द्या कलह-शिक्षा-गुरुत्वात् । पुनः कीदृशी ? प्रातः-सन्ध्यायां यमुनायां स्नात्वा जपादि तपस्कारिणी ॥१०८॥</p>
<p><strong>अथ जटिलाया अतिकुटिलायाः<br>
श्रवण-सशङ्कौ श्रित-भय-पङ्कौ ।<br>
वर-तनु-कृष्णाव् अतिरति-तृष्णाव्<br>
अपि निरितस् तौ व्रज-पुर-शस्तौ ॥१०९॥</strong></p>
<p>अथ व्रज-पुरस्य शस्तौ मङ्गल-रूपौ तौ वर-तनु-कृष्णौ कुटिलायाः कौटिल्यवत्याः जटिलायाः जटिलेति नाम-श्रवण-मात्रेण स-शङ्कौ श्रित-भय-पङ्कौ शन्तौ निरितः निर्गच्छतः ॥१०९॥</p>
<p><strong>भ्रंश्यद्-दुकूल-चिकुर-स्रजम् उन्नयन्तौ<br>
भीतौ पृथग्-गहन-वर्त्मनि चापयान्तौ ।<br>
तौ वीक्ष्य भीति-तरलौ जटिलेति नाम्ना<br>
सख्यस् ततस् तत इतश् चकिता निरीयुः ॥११०॥</strong></p>
<p>जटिलेति नाम्ना भीति-तरलौ भूत्वा भ्रंश्यन्तीः दुकूल-चिकुर-स्रजौ वस्त्र-केश-माला उन्नयन्तौ ऊर्ध्वं नयन्तौ पृथग् भूत्वा गहन-वर्त्मनि वन-मार्गे गूढ-मार्गे चापयान्तौ पलायन्तौ च तौ राधा-कृष्णौ वीक्ष्य सख्यस् ततस् ततः स्थानात् इतस् ततो निरीयुः निर्जग्मुर् अपालयन् । निनिल्युर् इति पाठे ततोऽन्यत्र लीना बभूवुः ॥११०॥</p>
<p><strong>वामे चन्द्रावलि परिजनान् घोष-वृद्धान् पुरस्तत्<br>
कृष्णः पश्चात् कुटिल-जटिलाम् आगतां मन्यमानः ।<br>
यान्तीं कान्तां स-भय-चटुलां दक्षिणे द्रष्टुम्<br>
उत्कश् चञ्चद्-ग्रीवं दिशि दिशि दृशौ प्रेरयन् गोष्ठम् आयात् ॥१११॥</strong></p>
<p>वामे पुरस्ताद् अग्रे पश्चात् बन्धु-परिजनादीन् मन्यमानः कृष्णः दक्षिणे पथि कान्तां द्रष्टुम् उत्कः चञ्चत् ग्रीवं यथा स्यात् तथा दिशि दिशि दिशि दृशौ प्रेरयन् गोष्ठम् आयात् ॥१११॥</p>
<p><strong>अनुगता जटिलेत्य् अभिशङ्किनी<br>
गुरु-नितम्ब-कुचोद्वहनाकुला ।<br>
द्रुत-विलम्बित-वल्गु ययौ व्रजं<br>
कर-धृताम्बर-केश-चयेश्वरी ॥११२॥</strong></p>
<p>ईश्वरी श्री-राधा-पृष्ठ-देशागता जटिलेति मन्यमाना सती गुरु-नितम्बादि वहनेनाकुला कराभ्यां धृतम् अम्बरं केश-समूहश् च यया सा । गन्तुम् उद्यमेन द्रुत-गुरु-नितम्बादि वहनाद् असामर्थ्याद् विलम्बितं ताभ्यां वस्तु मनोरमं यथा स्यात् तथा व्रजं ययौ ॥११२॥</p>
<p><strong>भयानुरागोच्चय-धूम्र-लोल-दृक्<br>
तिरस्करिण्या पिहिते मनोरथे ।<br>
निजे निवेश्यैव हि रूप-मञ्जरी<br>
गृहं निनीषुः पथि तां तद्-अन्वयात् ॥११३॥</strong></p>
<p>रूप-मञ्जरी तां राधां गृहं निनीषुः सती निजे मनोरथे मन एव रथस् तस्मिन् निवेश्यैव पथि तद्-अन्वयात् तस्या राधाया अनु पश्चाद् अयात् अगच्छत् । कीदृशे पथि ? भयानुरागयोर् अतिशयेन धूम्र-लोल-दृग् एव तिरस्करिणी काण्ड-पटस् तया । हि निश्चितम् । पिहिते आच्छादिते इत्य् अनेन तस्यां सा सावधान-मना भूत्वा तां निनीषुः सती, तस्या मार्गस्य पार्श्व-द्वये दृक्-पातं कुर्वती तस्याः पश्चाद् अगाद् इत्य् अर्थः ॥११३॥</p>
<p><strong>इतस् ततः क्षिप्त-चलेक्षणाशुगैर्<br>
भीर् दुःस्थ-हृद्-वृत्ति-चयैर् भटैर् इव ।<br>
अग्रेसरैस् तां रति-मञ्जरी च सा<br>
निवारयन्त्य् अन्य-जनांस् तद्-आन्वयात् ॥११४॥</strong></p>
<p>इतस् ततः क्षिप्तानि चलेक्षणान्य् एवाशुगा बाणा यैस् तैर् अग्रेसरैर् भटैर् इव भिया दुःस्थैः हृद्-वृत्ति-चयैर् अन्य-जनान् निवारयन्ति सती सा रति-मञ्जरी च तां राधां तदान्वयात् । चतुर्दिक्षु स-भयं मनो-वृत्तयो यत्र यत्र पतन्ति, तत्र तत्र दृक्-पातं कुर्वती पश्चात् ययाव् इति भावः ॥११४॥</p>
<p><strong>चकित-चकितं विन्यस्यन्तौ पदानि निजाङ्गने<br>
गुरु-जन-गृह-द्वारि न्यस्तातिलोल-विलोचनौ ।<br>
निभृत-निभृतं वेश्म स्वं स्वं प्रविश्य<br>
विसाध्वसाव् अपि सुषुपतुः स्वे स्वे तल्पेऽलसाकुल-मानसौ ॥११५॥</strong></p>
<p>विसाध्वसाव् अपि राधा-कृष्णौ चकित-चकितं यथा स्यात् तथा निजाङ्गने पदानि विन्यस्यन्तौ गुरु-जनानां गृह-द्वारि न्यस्तेऽतिलोले विशिष्ट-लोचने ययोस् तौ, स्वं स्वं वेश्म प्रविश्य स्वे स्वे तल्पे सुषुपतुः । तत्र हेतुम् आह—अलसाकुल-मानसौ जागरेणालसं विच्छेदेनाकुलं मानसं ययोः ॥११५॥</p>
<p><strong>निर्वर्त्य विभ्रम-भरं समये स्व-धाम्नि<br>
सुप्तेऽच्युते प्रति-लये</strong>[^९]** श्रुतयो यथेशम् ।<br>
लीला-वितान-निपुणाः सगुणाः समीयुः<br>
सख्योऽप्य् अलक्ष्य-गतयः सदनं यथा-स्वम् ॥११६॥**</p>
<p>अलक्ष्य-गतयः श्रुतयो यथेशं सृष्ट्य्-आदि-कर्तारं पुरुषं समीयुः, तथा सख्योऽप्य् अलक्ष्य-गतयः सदनं समीयुः । कदा ? विभ्रम-भरं विलासं निर्वर्त्य समाप्य समये प्रति-लये स्व-धाम्नि अच्युते ईशे श्री-कृष्णे च सुप्ते सति । ईश-पक्षे जगत्-पालनादि-विलासातिशयं समाप्य समये प्रलयादि-समये, तत्रापि प्रति-लये प्रति-प्रलये स्व-धाम्नि अनन्त-शय्यायाम् । कृष्ण-पक्षे कुञ्ज-विलासातिशयं समाप्य समये प्रातः-काले, प्रति-प्रलये प्रति-दिवसम् एव गुर्व्-आदि-भीत्य्-आलये, स्व-धाम्नि नन्दालये । श्री-पक्षे लीलायाः सृष्ट्य्-आदि-लीलायाः विताने विस्तार्य कथने निपुणाः सुगुणाः सत्वरजस्तमो-मय्यः । त्रैगुण्या विषया वेदाः इत्य् आदेः । यद् वा, भगवतो गुण-मय्यः । सखी-पक्षे कुञ्जादि-लीला-विस्तारे निपुणाः, सगुणाः सौन्दर्य-वैदग्ध्य्-आदि-गुण-युक्ताः ॥११६॥[^१०]</p>
<p><strong>श्री-चैतन्य-पदारविन्द-मधुप-श्री-रूप-सेवा-फले<br>
दिष्टे श्री-रघुनाथ-दास-कृतिना श्री-जीव-सङ्गोद्गते ।<br>
काव्ये श्री-रघुनाथ-भट्ट-वरजे गोविन्द-लीलामृते<br>
सर्गः कुञ्ज-निशान्त-केलि-रचनं नामायम् आदिर् गतः ॥</strong></p>
<p>गोविन्द-लीलामृत-नाम्नि काव्ये कुञ्जे निशायाः अन्ते यत् केलि-रचनं तन्-नामायम् आदि-सर्गः गतः ।[^११] कीदृशे ? श्री-चैतन्य-पदारविन्दस्य मधुपो यो रूप-गोस्वामी तस्य सेवायाः फले सेवा-जन्ये । श्री-रघुनाथ-दास-गोस्वामिना दिष्टे प्रेरिते । श्री-जीव-गोस्वामिनः सङ्गाद् उद्गते उद्बुद्धे । श्री-रघुनाथ-भट्ट-गोस्वामिनो वरेण जाते । मत्-प्रभोः प्रभुणा श्री-विश्वनाथ-चक्रवर्ति-ठक्कुरेण स्व-कृत-भावनामृताख-काव्ये तथा तेनैव स्व-कृत-स्तव-मालाख्य-ग्रन्थ-मध्ये, सङ्कल्प-द्रुमे च, एवम् अन्यैर् अपि महानुभावैर् महद्भिर् स्व-स्व-कृत-गीत-पद्यादौ च वर्णिताया एतद्-ग्रन्थोक्त-लीला-रस-परिपाट्या यन् न्यूनाधिक्यं श्रूयते, तत् सर्वं दिवस-भेदाद् इति ज्ञेयम् ॥११७॥</p>
<p><strong>॥ इति श्री-गोविन्द-लीलामृते सद्-आनन्द-विधायिन्यां टीकायां प्रथम-सर्गः ॥</strong></p>
<p>॥।</p>
<p>(२)</p>

  </div>
</article>


        

        



    <aside class="card border noPrint" id="section-tree-item-kAvyam_padyam_gauDIya-vaiShNavam_govinda-lIlAmRtam_01_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/01/">०१ </a>
            <a data-toggle="collapse" href="#section-tree-item-body-kAvyam_padyam_gauDIya-vaiShNavam_govinda-lIlAmRtam_01_md" role="button" aria-expanded="false" aria-controls="section-tree-item-body-kAvyam_padyam_gauDIya-vaiShNavam_govinda-lIlAmRtam_01_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-kAvyam_padyam_gauDIya-vaiShNavam_govinda-lIlAmRtam_01_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०१</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
