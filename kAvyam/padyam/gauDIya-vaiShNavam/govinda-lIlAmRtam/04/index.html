<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ०४</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/04/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/04/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/04/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="०४">
  <meta property="og:description" content="चतुर्थः सर्गः
अथ व्रजेन्द्रेण कृताग्रहोत्करैः
कृष्णः स्व-गोष्ठात् प्रहितो निजोन्मुखीम् ।
स्तन्याश्रु-विक्लिन्न-पयोधराम्बराम्
अम्बां मिलन्तीं पुरतो ददर्श सः ॥१॥
अथानन्तरं व्रजेन्द्रेण नन्देन कृतैर् आग्रहोत्करैः स्व-गोष्ठात् प्रहितः कृष्णः निजोन्मुखीं विलोकनोत्कण्ठया पुर-द्वारात् पश्यन्तीं स्तन-दुग्धेनाश्रु-जलेन च क्लिन्नानि पयोधराम्बरां च यस्यास् तां पुरतो मिलन्तीम् अम्बां मातरं ददर्श ॥१॥
एह्य् एहि वत्स क्षुधितोऽपि शीघ्रं
नायासि गेहं किम् उ मां दुनोषि ।
राद्धं यद् अन्नादिकम् अप्य् अतीव-
यत्नेन तच् छीतलतां प्रयाति ॥२॥
एह्य् एहीत्य् आदरे हे वत्सेति वात्सल्ये । क्षुधितोऽपि शीघ्रं गेहं नायासि किम् उ ? किं मां दुनोषीति च वात्सल्य-पोषकोऽयं खेदः । अतीव-यत्नेन यद् अन्नादिकं राद्धं संसिद्धं तद् अन्नादिकम् ॥२॥">
  <meta property="og:locale" content="en_us">
  <meta property="og:type" content="article">
    <meta property="article:section" content="kavyam">

  <meta itemprop="name" content="०४">
  <meta itemprop="description" content="चतुर्थः सर्गः
अथ व्रजेन्द्रेण कृताग्रहोत्करैः
कृष्णः स्व-गोष्ठात् प्रहितो निजोन्मुखीम् ।
स्तन्याश्रु-विक्लिन्न-पयोधराम्बराम्
अम्बां मिलन्तीं पुरतो ददर्श सः ॥१॥
अथानन्तरं व्रजेन्द्रेण नन्देन कृतैर् आग्रहोत्करैः स्व-गोष्ठात् प्रहितः कृष्णः निजोन्मुखीं विलोकनोत्कण्ठया पुर-द्वारात् पश्यन्तीं स्तन-दुग्धेनाश्रु-जलेन च क्लिन्नानि पयोधराम्बरां च यस्यास् तां पुरतो मिलन्तीम् अम्बां मातरं ददर्श ॥१॥
एह्य् एहि वत्स क्षुधितोऽपि शीघ्रं
नायासि गेहं किम् उ मां दुनोषि ।
राद्धं यद् अन्नादिकम् अप्य् अतीव-
यत्नेन तच् छीतलतां प्रयाति ॥२॥
एह्य् एहीत्य् आदरे हे वत्सेति वात्सल्ये । क्षुधितोऽपि शीघ्रं गेहं नायासि किम् उ ? किं मां दुनोषीति च वात्सल्य-पोषकोऽयं खेदः । अतीव-यत्नेन यद् अन्नादिकं राद्धं संसिद्धं तद् अन्नादिकम् ॥२॥">
  <meta itemprop="wordCount" content="3001">
  <meta name="twitter:card" content="summary">
  <meta name="twitter:title" content="०४">
  <meta name="twitter:description" content="चतुर्थः सर्गः
अथ व्रजेन्द्रेण कृताग्रहोत्करैः
कृष्णः स्व-गोष्ठात् प्रहितो निजोन्मुखीम् ।
स्तन्याश्रु-विक्लिन्न-पयोधराम्बराम्
अम्बां मिलन्तीं पुरतो ददर्श सः ॥१॥
अथानन्तरं व्रजेन्द्रेण नन्देन कृतैर् आग्रहोत्करैः स्व-गोष्ठात् प्रहितः कृष्णः निजोन्मुखीं विलोकनोत्कण्ठया पुर-द्वारात् पश्यन्तीं स्तन-दुग्धेनाश्रु-जलेन च क्लिन्नानि पयोधराम्बरां च यस्यास् तां पुरतो मिलन्तीम् अम्बां मातरं ददर्श ॥१॥
एह्य् एहि वत्स क्षुधितोऽपि शीघ्रं
नायासि गेहं किम् उ मां दुनोषि ।
राद्धं यद् अन्नादिकम् अप्य् अतीव-
यत्नेन तच् छीतलतां प्रयाति ॥२॥
एह्य् एहीत्य् आदरे हे वत्सेति वात्सल्ये । क्षुधितोऽपि शीघ्रं गेहं नायासि किम् उ ? किं मां दुनोषीति च वात्सल्य-पोषकोऽयं खेदः । अतीव-यत्नेन यद् अन्नादिकं राद्धं संसिद्धं तद् अन्नादिकम् ॥२॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/kAvyam\/padyam\/gauDIya-vaiShNavam\/govinda-lIlAmRtam\/04\/".replace(basePath, "/");
  pageVars.pageParams = {};
  pageVars.pageSource = "kAvyam\/padyam\/gauDIya-vaiShNavam\/govinda-lIlAmRtam\/04.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/04/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/04/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/04/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/04/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/04/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/04/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/04/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/04/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/04/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/04/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/04/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/04/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/04/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/04/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/04/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/04/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/04/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/04/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/04/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/04/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/04/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/04/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/04/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/04/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/04/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/04/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/04/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/04/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/04/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/04/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/04/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/04/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/04/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/04/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/04/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/04/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/04/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/04/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/04/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/04/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/04/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/04/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/04/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/04/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/04/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ०४</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०४">०४</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/kAvyam/padyam/gauDIya-vaiShNavam/govinda-lIlAmRtam/04.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>चतुर्थः सर्गः</p>
<p><strong>अथ व्रजेन्द्रेण कृताग्रहोत्करैः<br>
कृष्णः स्व-गोष्ठात् प्रहितो निजोन्मुखीम् ।<br>
स्तन्याश्रु-विक्लिन्न-पयोधराम्बराम्<br>
अम्बां मिलन्तीं पुरतो ददर्श सः ॥१॥</strong></p>
<p>अथानन्तरं व्रजेन्द्रेण नन्देन कृतैर् आग्रहोत्करैः स्व-गोष्ठात् प्रहितः कृष्णः निजोन्मुखीं विलोकनोत्कण्ठया पुर-द्वारात् पश्यन्तीं स्तन-दुग्धेनाश्रु-जलेन च क्लिन्नानि पयोधराम्बरां च यस्यास् तां पुरतो मिलन्तीम् अम्बां मातरं ददर्श ॥१॥</p>
<p><strong>एह्य् एहि वत्स क्षुधितोऽपि शीघ्रं<br>
नायासि गेहं किम् उ मां दुनोषि ।<br>
राद्धं यद् अन्नादिकम् अप्य् अतीव-<br>
यत्नेन तच् छीतलतां प्रयाति ॥२॥</strong></p>
<p>एह्य् एहीत्य् आदरे हे वत्सेति वात्सल्ये । क्षुधितोऽपि शीघ्रं गेहं नायासि किम् उ ? किं मां दुनोषीति च वात्सल्य-पोषकोऽयं खेदः । अतीव-यत्नेन यद् अन्नादिकं राद्धं संसिद्धं तद् अन्नादिकम् ॥२॥</p>
<p><strong>इतीरयित्वा तनयं तद्-अङ्गं<br>
सम्मार्जयन्ती कर-पल्लवेन ।<br>
सा तद्-वयस्यान् स्व-गृहायनोत्कान्<br>
अभाषत स्नेह-विपाक-दिग्धा ॥३॥</strong></p>
<p>इति तनयं कृष्णम् ईरयित्वा उक्त्वा करेण तद्-अङ्गं सम्मार्जयन्ती स्व-गृह-गमनोत्काण्ठितान् कृष्ण-वयस्यान् स्नेहस्य परिपाकेन दिग्धा युक्ता अभाषत ॥३॥</p>
<p><strong>विना भवद्भिः प्रचुरं न भुङ्क्ते<br>
द्राक् सङ्गमार्थं भवतां समुत्कः ।<br>
यच् चञ्चलोऽयं तद् अनेन वत्साः<br>
जग्धिः सदेष्टा मम मन्दिरे वः ॥४॥</strong></p>
<p>यद् यस्माद् अयं चञ्चलः कृष्णः भवतां द्राक् शीघ्रं मङ्गलार्थं समुत्कः यच् ओऽयं तद् अनेन वत्साः जग्धिः सदेष्टा मम मन्दिरे वः ॥४॥</p>
<p><strong>तद् यात स्व-गृहान् पुत्राः स्नात्वा भूषण-भूषिताः ।<br>
क्षुधार्ताः स्थ द्रुतं भोक्तुम् आगच्छत ममालयम् ॥५॥</strong></p>
<p>उक्तार्थं स्पष्टम् आह—क्षुधार्ता यूयम् अपि स्व-स्व-गृहे स्नात्वा भूषिता ममालयं</p>
<p>भोक्तुम् आगच्छत ॥५॥</p>
<p><strong>गतेषु तेषु हृष्टेषु स-राम-मधुमङ्गलम् ।<br>
सुतम् आदाय निलयं ययौ व्रज-कुलेश्वरी ॥६॥</strong></p>
<p>तेषु बालकेषु गतेषु यशोदा राम-मधुमङ्गल-सहितं कृष्णम् आदाय स्व-गृहं ययौ ॥६॥</p>
<p><strong>तृषित-दृग्-अति-शुष्यच्-चातकीर् वल्लबीनां<br>
निज-मधुरिम-धारा सार-वर्षैर् निषिञ्चन् ।<br>
निज-नयन-चकोरौ पाययंस् तन् मुखेन्दु-<br>
द्युति-मधुर-सुधां स्वं गेहम् आयान् मुकुन्दः ॥७॥</strong></p>
<p>तृषित-दृग्-अति-शुष्यच्-चातकीर् वल्लबीनां निज-मधुरिम-धारा सार-वर्षैर् निषिञ्चन् ।</p>
<p>निज-नयन-चकोरौ पाययंस् तन् मुखेन्दु-द्युति-मधुर-सुधां स्वं गेहम् आयान् मुकुन्दः ॥७॥</p>
<p><strong>तम् आगतं स्नापन-वेदिकान्तरं<br>
भृत्यः समुत्तार्य विभूषणं तनोः ।<br>
सुकुञ्चितं चीन-नवीनम् अंशुकं<br>
सारङ्ग-नामा लघु पर्यधापयत् ॥८॥</strong></p>
<p>सारङ्ग-नामा भृत्यः स्नापन-वेदिकान्तरं मध्यम् आगतं तं दृष्ट्वा तस्य तनोः शरीरात् विभूषणम् उत्तार्य नवीन-सूक्ष्म-सुकुञ्चितं वसनं लघु क्षिप्रं क्षुद्रं वा पर्यधापयत् ॥८॥</p>
<p><strong>तत्रोपविष्टस्य सुखं वरासने<br>
प्रक्षाल्य पत्री चरणाम्बुजे प्रभोः ।<br>
गन्धाम्भसा पत्रक-पाणि-विस्फुरद्-<br>
भृङ्गार-मुक्तेन ममार्ज वाससा ॥९॥</strong></p>
<p>पत्री-नामा भृत्यः तत्र स्नान-वेदिकायां वरासने सुखम् उपविष्टस्य प्रभोश् चरणाम्बुजे पत्रक-नामा भृत्यस् तस्य पाणौ विस्फुरद्-भृङ्गारात् जल-धारात् मुक्तेन गन्धाम्भसा प्रक्षाल्य वाससा ममार्ज ॥९॥</p>
<p><strong>अभ्यज्य नारायण-तैल-लेपैः<br>
प्रत्यङ्ग-नाना-मृदु-बन्ध-पूर्वम् ।<br>
सुबन्ध-नामा क्षुरि-सूनुर् अस्य<br>
प्रेम्णाङ्ग-सम्मर्दनम् आततान ॥१०॥</strong></p>
<p>सुबन्ध-नामा क्षुरि-सूनुर् नापित-पुत्रः नारायण-तैल-समूहैर् अस्य ।शृङ्खलस्य प्रत्यङ्गम् अङ्गम् अङ्गं प्रति-नाना-मृदु-बन्ध-पूर्वं नाना-विध-तैल-मर्दन-प्रकार-पूर्वम् अभ्यज्य प्रेम्णा अङ्गस्य मर्दनम् आततान ॥१०॥</p>
<p><strong>उद्वर्तनेनास्य मुदा सुगन्धः<br>
शीतेन पीतेन सदा सुशीतम् ।<br>
स्निग्धेन मुग्धो नवनीत-पिण्डाद्<br>
उद्वर्तयामास शनैस् तद्-अङ्गम् ॥११॥</strong></p>
<p>मुग्धः सुन्दरः सुगन्ध-नामा भृत्यः नवनीत-पिण्डात् स्निग्धेन कोमलेन च शीतेन शीतलेन पीतेन पीत-वर्णेन पीताख्येन वा, उद्वर्तनेन सतील-पीतेनेति वा पाठः । तस्य निसर्ग-शीतं स्वभाव-शीतलं तद्-अङ्गम् उद्वर्तयामास ॥११॥</p>
<p><strong>धात्री-फलार्द्र-कल्केन केशान् शीत-सुगन्धिना ।<br>
स्निग्धः स्निग्धेन सुस्निग्धान् कर्पूरोऽपि समस्करोत् ॥१२॥</strong></p>
<p>स्निग्धः स्निग्ध-नामा कर्पूरः कर्पूर-नामा च भृत्यः स्निग्धेन (भावे क्तः) स्नेहेन शीत-सुगन्धिना धात्री-फलार्द्र-कल्केन स्निग्धान् केशान् समस्करोत् ॥१२॥</p>
<p><strong>प्रक्षालयन् शीतल-वारि-धारया<br>
शनैस् तद्-अङ्गानि पयोद-दत्तया ।<br>
स्वभाव-शीतोज्ज्वल-कोमलान्य् अलं<br>
चीनांशुकेनात्र ममार्ज रक्तकः ॥१३॥</strong></p>
<p>रक्तकोऽत्र समये वेदिकायां वा पयोद-नाम्ना दत्तया शीतल-वारि-धारया स्वभावत एव शीतलोज्ज्वल-कोमलानि तद्-अङ्गानि प्रक्षालयन् चीनांशुकेन सूक्ष्म-वस्त्रेण ममार्ज ॥१३॥</p>
<p><strong>मन्द-पक्व-परिवासित-कुम्भ-<br>
श्रेणि-सम्भृत-जलैर् अथ दासाः ।<br>
शतकुम्भ-घटिकात्त-विमुक्तैः<br>
स्वेश्वरं प्रमुदिताः स्नपयन्ति ॥१४॥</strong></p>
<p>अथानन्तरं दासाः आदौ मन्द-पक्वासु पश्चात् परिवासित-कुम्भ-श्रेणिषु सम्भृतैः सम्यक् धृत-जलैः, कीदृशैः ? पश्चात् शातकुम्भं सुवर्णं तस्य घटिकासु क्षुद्र-घटेषु आत्तैर् गृहीतैर् –मुक्तैस् त्यक्तैः स्वेश्वरं कृष्णं स्नपयन्ति ॥१४॥</p>
<p><strong>तच्-छ्रीमद्-अङ्गं मृदु-चीन-वाससा<br>
सम्मार्ज्य केशन् अपतोय-बिन्दुकान् ।<br>
कृत्वा च प्रत्युद्गमनीयम् अंशुकं<br>
पत्री हिरण्य-द्युति पर्यधापयत् ॥१५॥</strong></p>
<p>पत्री श्रीमद् अङ्गं मृदु सूक्ष्म-वाससा सम्मार्ज्य, अपगताः तोय-बिन्दवो यस्मात् तथा-भूतान् केशन् कृत्वा च प्रत्युद्गमनीयं वस्त्रं धौत-वस्त्र-युग्मं पीतं पर्यधापयत्, तत् तस्माद् उद्गमनीयं यद् धौतयोर् वस्त्रयोर् युगम् ॥१५॥</p>
<p><strong>तत्रोपविष्टस्य सुमृष्ट-वेदिका-<br>
विन्यस्त-पीठेऽगुरु-धूम-वासितैः ।<br>
जूटं कचै कङ्कतिका-विशोधितैर्<br>
विधाय दाम्ना कुमुदोऽप्य् अवेष्टयेत् ॥१६॥</strong></p>
<p>कुमुदः कुमुद-नामा दासोऽपि मार्जित-वेदिकायां विन्यस्त-पीठे उपविष्टस्य श्री-कृष्णस्यादौ अगुरु-धूप-वासितैः पश्चात् कङ्कतिका-विशोधितैः कचैर् जूटम् एकत्रीकृतं विधाय दाम्ना अवेष्टयेत् ॥१६॥</p>
<p><strong>विधाय गोरोचनयास्य भाले<br>
तमाल-पत्रं मृगनाभि-मध्यम् ।<br>
शृङ्गार-कारी मकरन्द-नामा<br>
लिलेप गात्रानि चतुः-समेन ॥१७॥</strong></p>
<p>मकरन्द-नामा शृङ्गार-कारी वेश-कर्ता अस्य भाले ललाटे गोरोचनया कस्तूरी-मध्यं तमाल-पत्रं तिलकं विधाय चतुः-समेन कस्तूरी-कर्पूरागुरु-कुङ्कुमेन गात्रानि लिलेप ॥१७॥</p>
<p><strong>तस्य श्रीमद्-भुज-युगलयोः कङ्कणे चङ्कनाख्ये<br>
हैमे भ्राजन् मकर-वदने कर्णयोः कुण्डले द्वे ।<br>
मञ्जीरौ श्री-चरण-युगले हंस-हारि-प्रणादौ हारं<br>
तारा-मणिम् अथ हृदि प्रेम-कन्दो युयोज ॥१८॥</strong></p>
<p>तस्य भुज-युगलयोः हैमे च चङ्कनाख्ये कङ्कणे, कर्णयोः मकर इव वदने ययोस् तादृशे द्वे कुण्डले । श्री-चरण-युगले हंसाद् अपि मनोहरौ प्रणादौ ययोस् तौ मञ्जीरौ । हृदि तारावत् प्रकाश-बहुलो मणिर् यत्र तादृशं हारं मुक्ता-मालां प्रेम-कन्दाख्यो युयोज ॥१८॥</p>
<p><strong>तत्र तत्र सुतं माता पश्यन्ती प्रेम-विह्वला ।<br>
त्वरयन्ती कृतौ दासान् स्वयं च विदधे क्रियाम् ॥१९॥</strong></p>
<p>यत्र यत्र स्थले पुरा तैल-मार्दनादौ प्रेरिताः दासास् तत्र तत्र स्थले प्रेम-विक्लवा माता सुतं सुतं पश्यन्ती दासान् कृतौ तत्-तत्-कर्मणि त्वरयन्ती स्वयं च क्रियां तैल-मर्दन-रूपां विदधे ॥१९॥</p>
<p><strong>स्नातानुलिप्तादृत-भूषिताभ्यां<br>
श्रीमद्-बल-श्री-मधुमङ्गलाभ्याम् ।<br>
तथा-विधैस् तत्र तदैव लब्धैः<br>
समं वयस्यैर् विरराज कृष्णः ॥२०॥</strong></p>
<p>तथा श्री-कृष्णवत् स्नातानुलिप्तादृत-भूषिताभ्यां श्री-बलदेव-मधुमङ्गलाभ्यां तदैव लब्धैः प्राप्तैर् आगतैर् वयस्यैश् च समं तत्र श्री-कृष्णो विरराज ॥२०॥</p>
<p><strong>तोयार्द्र-कञ्चुक-सुवेष्टित-तोय-पूर्ण-<br>
भृङ्गार-पालि-विमलासन-पङ्क्ति-युक्ताम् ।<br>
संसिक्त-मृष्ट-वर-धूप-विधूपितां तान्<br>
वेदीं निनाय किल भोजयितुं तदाम्बा ॥२१॥</strong></p>
<p>अम्बा माता तदा तान् श्री-राम-कृष्णादीन् भोजन-वेदीं निनाय । वेदीं कीदृशीं ? तोयेनार्द्रैः कञ्चुकैः आवरक-वस्त्रैः सुवेष्टित-तोय-पूर्ण-भृङ्गार-पालिभिः जलाधार-पात्र-समूहैः सह विमलासन-पङ्क्तिभिर् युक्ताम् । आदौ संसिक्ता क्षालिता पश्चान् मार्जिता च सा वर-धूपेन विधूपिता सुवासिता च ताम् ॥२१॥</p>
<p><strong>श्रीदाम-सुबलौ वामे पुरोऽस्य मधुमङ्गलः ।<br>
दक्षिणे श्री-बलश् चान्ये परितः समुपाविशन् ॥२२॥</strong></p>
<p>अस्य श्री-कृष्णस्य वामे श्रीदाम-सुबलौ पुरोऽग्रे मधुमङ्गलः, दक्षिणे बलदेवः, अन्ये परितः । एषां वाम-दक्षिण-पार्श्वे परितश् चतुर्-दिक्षु इति व्याख्यायां पुलिने भोजन-स्थले इव तेषां श्री-कृष्णाभिमुखत्वं बोध्यम् । उभय-पङ्क्तेः पार्श्व-द्वये वा ॥२२॥</p>
<p><strong>तेषूपविष्टेष्व् अथ पानकानि<br>
स्वर्णेषु पात्रेषु सुसम्भृतानि ।<br>
पानाय चित्रोपहृतानि माता<br>
पुत्राय तेभ्यश् च ददौ क्रमेण ॥२३॥</strong></p>
<p>तेषु राम-कृष्णादिषु उपविष्टेषु माता पुत्रायेति पुत्राभ्याम् इत्य् उक्तौ तयोर् अभेदाद् एक-वचनान्तः, अर्थात् पुत्राभ्यां राम-कृष्णाभ्यां तेभ्यः सखिभ्यश् च क्रमेण पानकानि नारिकेल-जल-सर्वोत्तमेक्षु-रस-विकार-जातादीनि पानाय ददौ ॥२३॥</p>
<p><strong>स्व-स्व-संस्कृत-मिष्टान्नं प्रातर् आशोपयोगि यत् ।<br>
उपजह्रुस् तयाहूता मात्रे गोप्यो मुदान्विताः ॥२४॥</strong></p>
<p>तया यशोदया आहूता गोपः स्व-स्व-कृत-पक्वान्नं मिष्टान्नम् इति वा पाठः । प्रातर् भोजनोपयोगि यत् पक्वान्नं तन्-मात्रे तस्यै यशोदादै उपजह्रुर् ददुः ॥२४॥</p>
<p><strong>श्री-राधया यत्नत एव गेहाद्<br>
आनीत-खण्डोद्भव-लड्डुकानि ।<br>
गङ्गा-जलाख्यान्य् अथ रङ्गदेवी<br>
तद्-इङ्गितेनोपजहार मात्रे ॥२५॥</strong></p>
<p>राधया गेहात् स्व-गृहाद् आनीत-खण्ड-लड्डुकानि तस्या राधाया इङ्गितेन रङ्गदेवी मात्रे उपजहार ॥२५॥</p>
<p><strong>तानि माता बलादिभ्यो विभज्य स्नेहतो ददौ ।<br>
प्रकीर्ण-स्वर्ण-पात्रेषु विनिधाय पृथक् पृथक् ॥२६॥</strong></p>
<p>माता तानि मिष्टान्नानि विस्तृत-स्वर्ण-पात्रेषु पृथक् पृथक् विभज्य विनिधाय बलदेवादिभ्यो ददौ ॥२६॥</p>
<p><strong>आस्वादयन्तं घृत-पक्वम् अन्नं<br>
सुनर्मभिस् तान् अपि हासयन्तम् ।<br>
आलोकयन्तं नयनाञ्चलेन<br>
राधाननं तं ददृशुर् मुदाल्यः ॥२७॥</strong></p>
<p>आल्यः सख्यः तं श्री-कृष्णं मुदा ददृशुः । कीदृशं तं ? घृत-पक्वम् अन्नम् आस्वादयन्तं सुनर्मभिस् तान् सखीन् हासयन्तम्, नयनाञ्चलेन राधाननम् आलोकयन्तम् ॥२७॥</p>
<p><strong>अदो भद्रम् इदं मिष्टम् एतत् स्निग्धं सुचारु तत् ।<br>
तर्जन्या दर्शयन्त्य् अम्बा भुङ्क्स्व वत्सेत्य् अभाषत ॥२८॥</strong></p>
<p>तदा तर्जन्या दर्शयन्ती अभाषत । किम् अभाषत ? अदोऽग्रे स्थितं पद्वान्नं भद्रं हे वत्स ! त्वं भुङ्क्स्व इति, इदम् अन्नम् इष्टम् इत्य् आदि ॥२८॥</p>
<p><strong>यद् यद् इष्टं भवेद् यस्य ज्ञात्वा ज्ञात्वा हसन् हरिः ।<br>
तस्मै तस्मै ददौ तत् तत् स्व-पात्रात् प्रक्षिपन् मुहुः ॥२९॥</strong></p>
<p>हरिर् यस्य बालकस्य यद् यद् अन्नम् इष्टं वाञ्छितं भवति, तत् तत् तस्मै तस्मै स्व-पात्रात् मुहुर् हसन् प्रक्षिपन् ददौ ॥२९॥</p>
<p><strong>वीक्ष्य यत्नान्विताम् अम्बां मन्दम् अश्नन्तम् अच्युतम् ।<br>
परिहास-पटुस् तस्मिन् व्रजेशाम् अवदद् बटुः ॥३०॥</strong></p>
<p>मन्द-भोजिनं कृष्णं वीक्ष्य यत्नान्वितां मातरं च वीक्ष्य तस्मिन् कृष्णे परिहास-पटुर् बटुः व्रजेशाम् आह ॥३०॥</p>
<p><strong>अयं चेद् भूरि नात्त्य् अम्ब देहि मे सर्वम् अद्म्य् असौ ।<br>
मयैवालिङ्गितः पुष्टो भविता भूरि-भोजिना ॥३१॥</strong></p>
<p>अयं श्री-कृष्णश् चेद् भूरि नात्ति, मे मह्यं देहि, सर्वम् अहम् अद्मि, भूरि-भोजिना मया आलिङ्गितोऽसौ कृष्णः पुष्टो भविष्यतीति हास्य-पटुत्वम् अस्य ॥३१॥</p>
<p><strong>नास्य मन्द-रुचेः शक्तिर् घृत-पक्वान्न-भोजने ।<br>
तद् अस्मै लघु-राद्धान्नं व्यञ्जनान्य् अम्ब दापय ॥३२॥</strong></p>
<p>अन्यद् अपि हास्यम् आह—मन्द-रुचेर् अस्य घृत-पक्वान्न-भोजने शक्तिर् नास्ति । तत् तस्मात् अस्मै लघु-राद्धान्न-व्यञ्जनानि लघु यथा स्यात् तथा संसिद्धम् अन्नादिकं दापय । राध् साध् संसिद्धौ धातुः ॥३२॥</p>
<p><strong>अथ कृष्णः स्व-पात्रस्थ-पक्वान्नाञ्जलिभिर् हसन् ।<br>
पञ्चयैः पूरयामास भुङ्क्स्वेति बटु-भाजनम् ॥३३॥</strong></p>
<p>श्री-कृष्णः तस्य पक्वान्ने आग्रहं ज्ञात्वा पञ्च-षैः स्व-पात्रस्थ-पक्वान्नानाम् अञ्जलिभिर् भुङ्क्स्व इत्य् उक्त्वा हसन् बटोर् भाजनं पूरयामास ॥३३॥</p>
<p><strong>ततो वाम-कफोणिं स्वं वादयन् वाम-पार्श्वके ।<br>
सम्यग् भोक्तुं कृतारम्भः प्रहृष्टो बटुर् आह तम् ॥३४॥</strong></p>
<p>ततो वाम-पार्श्वके स्वं वाम-कफोणिं वादयन् सम्यग् भोक्तुं कृतारम्भो बटुस् तं श्री-कृष्णम् आह ॥३४॥</p>
<p><strong>वयस्य पश्य भक्ष्येऽहम् इत्य् अश्नन् कवल-द्वयम् ।<br>
मातर् मे दधि देहीति प्राहिणोत् तां तदाहृतौ ॥३५॥</strong></p>
<p>“भो वयस्य ! अहं भक्ष्ये पश्य”इत्य् उक्त्वा कवल-द्वयं ग्रास-द्वयम् अश्नन्, “हे मातः ! मे दधि देहि”इत्य् उक्त्वा तां तद्-आहृतौ दध्य्-आनयने प्राहिणोत् ॥३५॥</p>
<p><strong>गोपाः पश्यत नृत्यतीह चपलः पक्वान्न-लब्धाशया<br>
कीशेशो दधि-लम्पटोऽयम् इति तान् कृत्वोन्मुखांस् तद्-दिशि ।<br>
तेषां भोजन-भाजनेषु शनकैर् आक्षिप्य भक्ष्यं निजं<br>
सर्वं भुक्तम् इदं मयेति स पुनर् गर्वायमानोऽवदत् ॥३६॥</strong></p>
<p>मातरि दध्य्-आनयनार्थं गतायां सत्यां, “हे गोपाः ! दधि-लम्पटश् चपलः कीशेशो वानर-श्रेष्ठः पक्वान्न-लब्धाशया नृत्यति पश्यत”इत्य् उक्त्वा, तान् गोपान् तद्-दिशि उन्मुखान् कृत्वा, निजं सर्वं भक्ष्यं तेषां गोपानां भोजन-पात्रेषु निक्षिप्य, स पुनः गर्वायमानः सन् “इदं सर्वं मया भुक्तम्”इत्य् अवदत् ॥३६॥</p>
<p><strong>अथागतां तां दधि-पात्र-हस्ताम्<br>
उवाच पश्याम्ब विनैव दध्ना ।<br>
मयोपभुक्तं द्रुतम् एव सर्वं<br>
तत् पायसं दापय भूरि मह्यम् ॥३७॥</strong></p>
<p>हास्य-कारी स ताम् आह दया विनैव मया सर्वं भुक्तम् । भूरि पायसं मह्यं दापय ॥३७॥</p>
<p><strong>हैमेषु पात्रेषु निधाय राधया<br>
नवीन-रम्भा-दल-मन्द-मारुतैः<br>
शीतीकृतं स्वे परिवेशितं करे<br>
तेभ्यो ददौ पायसम् आशु रोहिणी ॥३८॥</strong></p>
<p>भोजनं “मधुरेण समापयेत्”इति गौडे रीतिः । व्रजे परमान्नादौ भुक्त्वा पश्चाद् अन्न-व्यञ्जनादिकं भुङ्क्ते । अत्र आदाव् अन्ते च मधुरं मध्ये लावणं कठिनं चेति रीत्या राधया नवीन-कदली-पत्र-पवनेन शीतीकृतं पायसं स्वे करे रोहिणी-करे परिवेशितं दत्तं रोहिणी तेभ्यो राम-कृष्णादिभ्यो ददौ ॥३८॥</p>
<p><strong>स्यन्दानिकोपरि धृतेषु पुरः सुवर्ण-<br>
स्थाली-चयेष्व् अनुचरैर् विमलादि-मुख्यैः ।<br>
राधार्पितं निज-करे वर-मोदनं सा<br>
तेभ्यस् ततः परिविवेश शनैर् बलाम्बा ॥३९॥</strong></p>
<p>विमलादि-मुख्यैर् अनुचरैः पुरोऽग्रे स्यन्दानिका व्रजे परिखाख्या सेपाया त्रिपदी तद्-उपरि सुवर्ण-स्थाली-समूहेषु धृतेषु सत्सु सा बलाम्बा रोहिणी निज-करे राधार्पितं वर-मोदनं तेभ्यः शनैः परिविवेश ॥३९॥</p>
<p><strong>आनीयानीय गान्धर्वा दत्तानि व्यञ्जनानि सा ।<br>
शाकादीन्य् अम्ल-शेषानि तेभ्योऽदात् क्रमशः शनैः ॥४०॥</strong></p>
<p>आनीयानीय दत्तानि शाकम् आरभ्याम्लान्तानि व्यञ्जनानि सा रोहिणी तेभ्यः शनैर् अदात् ॥४०॥</p>
<p><strong>रम्भोदरस्थ च्छद-वर्ण-लाघवाः<br>
सम्मृष्ट-गोधूम-सुचूर्ण-रोटिकाः ।<br>
घृताभिषिक्ताः परिवेशितास् तया<br>
तेभ्योऽन्य-पात्रेषु निधाय सा ददौ ॥४१॥</strong></p>
<p>तया राधिकया परिवेशिताः सम्मृष्ट-गोधूम-चूर्णस्य रोटिकाः । कीदृशाः ? रम्भा कदली तद्-उदरस्थस्य च्छदस्य पत्रस्येव वर्णाः शुक्ला लाघवाश् च सुमृष्ट-गोधूम-चूर्ण-रोटिका इत्य् आदि विशेषणैः कोमलाः स्वल्प-भाराः सूक्ष्माश् चान्य-पात्रेषु निधाय सा रोहिणी ददौ ॥४१॥</p>
<p><strong>धनिष्ठया यल् ललितादि-संस्कृतं<br>
तत् तद् रसालादिकम् आहृतं पुरः ।<br>
कृत्वा पृथक् पात्र-चये व्रजेश्वरी<br>
स-स्नेहम् एभ्यो ददती मुमोद सा ॥४२॥</strong></p>
<p>यल् ललितादि-संस्कृतं तत् तद् रसालादिकं पृथक् पात्र-चये कृत्वा धनिष्ठया पुरोऽग्रे आहृतं सा व्रजेश्वरी तेभ्यो ददती मुमोद ॥४२॥</p>
<p><strong>हृदय-दयित-मुख-वीक्षण-हृष्टास्<br>
तद्-अति-मधुर-मृदु-कान्ति-विकृष्टाः ।<br>
मुमुदुर् उदित-पृथु-भाव-विहस्ता<br>
रमण-भवनम् अधि ताः पुरु-शस्ताः ॥४३॥</strong></p>
<p>रमण-भवनम् अधि श्री-कृष्ण-भवने पुरु-शस्ताः प्रचूर-मङ्गलास् ता राधाद्या मुमुदुः । कीदृश्यः ? हृदय-दयितस्य कृष्णस्य मुख-वीक्षणेन हृष्टाः । तस्य कृष्णस्यातिमधुर-मृदु-कान्तिभिर् विकृष्टाः, उदित-पृथु-भावेन विहस्ता व्याकुलाः ॥४३॥</p>
<p><strong>अन्नान्य् अथो तानि चतुर्-विधानि<br>
ते पीयूष-सारोद्भव-विक्रिया इव ।<br>
आस्वादयन्तो मधुराणि स-स्पृहं<br>
तां हासयन्तो जहसुश् च नर्मभिः ॥४४॥</strong></p>
<p>अथोऽथानन्तरं मथित्वा अमृतस्य सारं निष्कास्य तद्-उद्भवा विक्रिया विकाराणि इव मधुराणि चतुर्विधान्नानि चर्व्य-चुष्य-लेह्य-पेयानि ते सखायः स-स्पृहं यथा स्यात् तथा स्वादयन्तः नर्म्भिः श्री-कृष्णं हासयन्तश् च जहसुः ॥४४॥</p>
<p><strong>चर्वन्ति चर्व्याणि मृदूनि केचिल्<br>
लेह्यानि चान्ये चटुलं लिहन्ति ।<br>
पिबन्ति पेयानि परे प्रहृष्टाश्<br>
चुष्यन्ति चूष्याण्य् अपरेऽवितृप्ताः ॥४५॥</strong></p>
<p>केचित् मृदूनि चर्व्याणि क्षीर-सारामिक्षा गोधूम-चूर्ण लाज-भ्रष्ट चिपिटक-भृष्टा-तण्डूलादीन् घृतेन भृष्टान् कृत्वा शर्करादिना पाकेन सिद्धानि चर्वन्ति । अन्ये लेह्यानि आस्वादार्हाणि चिपिटक-लाजा-भृष्ट-तण्डुलान्न-पिष्टकादीनि घनावर्त-दुग्ध-दध्य्-आदि-मध्ये निक्षिप्य पनसाम्र-कदली-खण्डादीनां न्यूनाधिक-सम-भागस्य प्रक्षेप-चातुर्येण नाना-विधानि स्वादु-युक्तानि चटुलं यथा स्यात् तथा लिहन्ति, लिह आस्वादने धातुः । परे प्रहृष्टाः सन्तः पेयानि दुग्धादीनि पिबन्ति । अपरे तृप्ति-रहिताः चूष्याणि पक्वाम्रादीनि चुष्यन्ति ॥४५॥</p>
<p><strong>स्वादुङ्कारं कमल-नयनः स-स्पृहं तत्-तद्-अन्नं<br>
हस्त-स्पर्शाद् अमृत-मधुरं मन्द-मन्दं प्रियायाः ।<br>
तद्-वाक्त्राब्ज-प्रहित-नयन-प्रान्त-भृङ्गो निगूढं<br>
प्राश्नन्न् अम्बा-मनसि निविडं स प्रमोदं व्यतानीत् ॥४६॥</strong></p>
<p>निगूढं यथा स्यात् तथा तस्या राधाया वाक्त्राब्जे प्रहितो दत्तो नयनस्य प्रान्त-रूप-भृङ्गो भ्रमरो येन स कमल-नयनः कृष्णः प्रियायाः हस्त-स्पर्शाद् अमृताद् अपि मधुरं तत्-तद्-अन्नं स-स्पृहं स्वादुङ्कारं स्वादुं कृत्वा प्राश्नन्न् अम्बा-मनसि निविडं प्रमोदं व्यतानीत् ॥४६॥</p>
<p><strong>प्रहित-चकित-नेत्र-प्रान्त-दृष्टि-प्रणाली<br>
मिलित-तद्-अतिलावण्यामृतास्वाद-पुष्टा ।<br>
प्रसरद्-अखिल-भावोल्लासम् आच्छादयन्ती<br>
दयित-हृदयम् उच्चै राधिकाप्य् आजहार ॥४७॥</strong></p>
<p>प्रहितस्य प्रेरितस्य चकितस्य नेत्रस्य प्रान्तेन या दृष्टिर् दर्शनं सैव प्रणाली तया मिलितानां तस्य श्री-कृष्णस्यातिलावण्यामृतानाम् आस्वादेन पुष्टा । तेनैव हेतुना प्रसरद्-अखिल-भावानाम् उल्लासम् आच्छादयन्ती सती सा राधापि दयित-हृदयम् आजहार ॥४७॥</p>
<p><strong>अथ बल-जननीं ताम् अन्तराकृत्य नृत्यन्-<br>
मदकल-मदिराक्षीम् अर्पयन्तीं करेऽस्याः ।<br>
मृदु मृदु मधुरान्नं प्रेयसीं प्रेक्ष्य<br>
कृष्णः श्लथ-रुचिर् अशनेऽभूद् उन्मना नागरेशः ॥४८॥</strong></p>
<p>मदोत्कटो मदकल इति मदिरो मत्त-खञ्जन इति च । नृत्यन्तौ मद-कलौ मदोत्कटौ मदिरौ मत्त-खञ्जनाव् इवाक्षिणी यस्यास् ताम् । बलदेव-जननीं ताम् अन्तरा मध्ये कृत्यास्या रोहिण्याः करे मृदु मृदु यथा स्यात् तथा । यद् वा, मृदुतोऽपि मृदु । मधुरान्नम् अर्पयन्तीं प्रेयसीं श्री-राधां प्रेक्ष्य नागरेशः श्री-कृष्ण उन्मनाः सन् अशने मृदु-रुचिर् अभूत् ॥४८॥</p>
<p><strong>सामि-भुक्तं कियत् तेन किञ्चित् त्र्य्-अंशावशेषितम् ।<br>
भक्ष्यं वीक्ष्याशने मन्दं तं चासीद् व्याकुला प्रसूः ॥४९॥</strong></p>
<p>प्रसूर् माता तेन कृष्णेन कियद् भक्ष्यं सामि-भुक्तम् अर्ध-भुक्तम् । किञ्चिद् भक्ष्यं त्र्य्-अंशावशेषितं वीक्ष्य । तं च कृष्णम् अशने भोजने मन्दं वीक्ष्य व्याकुला आसीत् ॥४९॥</p>
<p><strong>यत्नात् संस्कृतम् अन्नादि सर्वं त्यक्तं कथं सुत ।<br>
क्षुधितोऽसि कियद् भुङ्क्ष्व शपथः शिरसो मम ॥५०॥</strong></p>
<p>हे सुत ! अन्नादि सर्वं कथं त्यक्तं ? क्षुधितोऽसि मे शिरसः शपथः कियद् भुङ्क्ष्व ॥५०॥</p>
<p><strong>आनाय्य यत्नाद् वृषभानु-कन्यकां<br>
संस्कारितं सर्वम् इदं सुताऽनया ।<br>
अन्नादि मिष्टं च सुधा-परार्धतस्<br>
तथापि नाश्नासि करोमि किं हता ॥५१॥</strong></p>
<p>यत्नाद् राधाम् आनाय्य, तया संस्कारितं सर्वम् इदं सुधा-परार्धतोऽपि मिष्टान्नादि त्वं नाश्नासि । हताहं किं करोमि ? ॥५१॥</p>
<p><strong>अथ सा रोहिणीम् आह पश्य रोहिणि चञ्चलः ।<br>
दुर्बलः क्षुधितोऽप्य् एष किम् अप्य् अत्ति न मन्द-भुक् ॥५२॥</strong></p>
<p>अथैतत् कथनानन्तरम् अपि भोजने तथा-विध दृष्ट्वा सा यशोदा रोहिणीम् आह—एष पुत्रो दुर्बलः क्षुधितोऽपि मन्द-भुक् सन् किम् अपि नात्ति ॥५२॥</p>
<p><strong>अतः स्नेह-परीताङ्गी लालयन्त्य् अघ-मर्दनम् ।<br>
प्रलम्ब-हन्तुर् अम्बेयं बभाषे तं पुरः-स्थिता ॥५३॥</strong></p>
<p>तद्-अनन्तरं स्नेह-परीताङ्गी रोहिणी अघ-मर्दनं लालयन्ती सती पुरः-स्थिता बभाषे ॥५३॥</p>
<p><strong>यत्नाद् अन्नं साधितं वत्स मिष्टं<br>
मल्ली-मृद्व्या राधयेदं मया च ।<br>
क्षुत्-क्षामोऽसि त्वं च नाश्नासि तत् ताम्<br>
अम्बाम् एतां मां च किं वा दुनोषि ॥५४॥</strong></p>
<p>मल्ली-पुष्पतोऽपि मृद्व्या राधया मया च यत्नात् साधितम् अन्नं मिष्टं क्षुत्-क्षामः क्षुधया क्षीणस् तं नाश्नासि । तत् तस्माद् भोजनाभावात् तां राधाम् एताम् अम्बां मां च किं वा दुनोषि ॥५४॥</p>
<p><strong>जननी तव पश्य खिद्यते सुत<br>
निर्मञ्छनम् अत्र यामि ते ।<br>
भ्रमतो भविता वने श्रमः<br>
कियद् अश्नीहि विधेहि मद्-वचः ॥५५॥</strong></p>
<p>हे सुत ! तव जननी खिद्यते । वने भ्रमतः ते श्रमो भविता कियद् अश्नीहि ? मद्-वचः विधेहि ॥५५॥</p>
<p><strong>भुक्तं मया भूरि गता बुभुक्षेत्य्<br>
उक्त्वा नियम्योच्छलितं विकारम् ।<br>
तं वीक्ष्य मन्दं पुनर् अप्य् अदस् तं<br>
ननन्दतुर् नन्द-सुतं जनन्यौ ॥५६॥</strong></p>
<p>श्री-कृष्णस् ताम् आह—मया भुक्तं मे बुभुक्षा गता इत्य् उक्त्वा उच्छलितं विकारं श्री-राधा-दर्शन-नाम-श्रवण-जन्यं नियम्याच्छाद्य मन्दं यथा स्यात् तथा पुनर् अप्य् भुञ्जानं तं नन्द-नन्दनं वीक्ष्य जनन्यौ ननन्दतुः ॥५६॥</p>
<p><strong>इदम् इदम् अतिमिष्टं वत्स भुङ्क्स्वेति माता<br>
स-शपथम् अथ तत् तद् दर्शयन्त्य् अङ्गुलीभिः ।<br>
सकलम् अभिलषन्ती कर्तुम् अश्रु-प्लुताक्षी<br>
तद्-उदर-गतम् अन्नं सात्मजं वावदीति ॥५७॥</strong></p>
<p>अश्रु-प्लुताक्षी सा यशोदा स-शपथ-दान-पूर्वकम् इदम् अन्नम् अतिमिष्टम् अङ्गुलीभिर् दर्शयन्ती सकलम् अन्नं तद्-उदर-गतं कर्तुम् अभिलषन्ती आत्मजं वावदीति पुनः पुनः वदति ॥५७॥</p>
<p><strong>रसाला-पक्वाम्र-द्रव-शिखरिणी-षाडव-पयः<br>
करम्भामिक्षा-व्यञ्जन-दधि-कला-पूप-बटकान् ।<br>
कृताम्रेडा नेत्र-स्तनज-पयसा क्लिन्न-सिचयाप्य् अतृप्ता<br>
तं तृप्तं मुहुर् अथ सुतं प्राशयद् इयम् ॥५८॥</strong></p>
<p>इयं यशोदा नेत्रजेन जलेन स्तनजेन क्षीरेण च क्लिन्न-सिचया आम्रेडिता द्विर्-उक्तिर् यया सा आम्रेडितं द्विस्-त्रिर्-उक्तम् इत्य् अमरः । अतृप्ता कृष्णं भोजयितुं तृप्ति-रहिता । तृप्तं तं सुतं मुहुः रसालादीन् प्राशयत् । रसाला शिखरिणी रसाला-वृत्ति-भेदयोर् इति विश्वः । पक्वाम्र-द्रवः शिखरिणी षाडवः । रसालादि त्रयं च शर्करा कर्पूर जैत्री मरिचादि द्रव्याणां वृत्त-भेदेन दान-भेदेन दधि-कृतं क्वापि मधु-शर्करादि-मिलनेन रसाला उक्ता । पयः शर्करादि युतं दुग्धं, करम्भो दधि-शक्तवः आमिक्षा उष्ण-दुग्धे दधि-क्षेपेण गौडे छानाख्या-व्यञ्जनं, दधि-फलानि प्रसिद्धानि फलम् आम्रादि बहु-विधं, अपूपः पिष्टकोऽप्य् अनेक-विधो बटकाश् च बहु-विधास् तान् ॥५८॥</p>
<p><strong>भक्ष्यं भोज्यं बहुतर-मिष्टं<br>
लेह्यं पेयं मृदु मधुरं ते ।<br>
भुक्त्वा पीत्वा रसभर-तृप्ताः<br>
सर्वेऽभूवन् वन-गमनोत्काः ॥५९॥</strong></p>
<p>ते श्री-राम-कृष्णादयः । भक्ष्य-भोज्य-लेह्ये-पेयं भुक्त्वा पीत्वा रस-भर-तृप्ताः सन्तः वन-गमनोत्का अभूवन् ॥५९॥</p>
<p><strong>सर्वे सुवासित-मृदा मुख-पाणि-पद्मान्य्<br>
आमृज्य साधु मृदु-लेषिकया च दन्तान् ।<br>
दासैः प्रणीत-कणकादिक-कुण्डिकासु<br>
तैर् दत्त-वारिभिर् अथाचमनं व्यधुस् ते ॥६०॥</strong></p>
<p>अथ ते सर्वे सुवासित-मृदा स्व-मुखानि आमृज्य साधु मृदु-लेषिकया दन्त-शोधिकया सूक्ष्म-काष्ठ्या दन्तान् आमृज्य दासैर् आनीत-कणकादि-कुण्डिकासु तैर् दासैर् दत्त-वारिभिर् आचमनं व्यधुः ॥६०॥</p>
<p><strong>एला-लवङ्ग-घनसार-विमिश्रिताभिर्<br>
जम्बूल-दत्त-वर-खादिर-गोलिकाभिः ।<br>
शीतोज्ज्वलाभिर् अधिवास्य मुदा मुखं ते<br>
सव्येन पूर्णम् उदरं ममृजुः करेण ॥६१॥</strong></p>
<p>जम्बूल-नाम्ना दासेन दत्त-वर-खादिर-निर्मित-गोलिकाभिः । एला-लवङ्ग-कर्पूर-विमिश्रिताभिर् शीतोज्ज्वलाभिर् पाचकत्वादि-गुण-युक्ताभिर् मुखम् अधिवास्य वामेन करेण पूर्णम् उदरं ममृजुः ॥६१॥</p>
<p><strong>रसाल-कर-संस्कृतोपहृत-नागवल्ली स्फुरत्-<br>
सुपक्व-दल-वीटिकाः सुखम् अदन्त एवोत्सुकाः ।<br>
ततः शत-पदान्तरालय-विशाल-पल्यङ्किका-<br>
कुलेष्व् अथ विशश्रमुः परिजनैर् अमी वीजिताः ॥६२॥</strong></p>
<p>रसालस्य करेण संस्कृताः पश्चाद् उपहृताश् च नागवल्ली ताम्बूल-लता तस्याः स्फुरत्-सुपक्व-दल-वीटिकाः । उत्सुकास् ते सुखम् एवादन्तः सन्तः ततः स्थानात् शत-पदानि अन्तरो मध्यं गमन-मार्गो येषां तथा-भूता ये आलया गृहास् तत्र विशाल-पल्यङ्किका-कुलेषु अमी परिजनैर् वीजिता विशश्रमुः । वैद्यक-शास्त्रे—भुक्त्वा पाद-शतं वर-शय्यां विश्रामः कार्यः इति यद् उक्तं तद् एव कृतम् ॥६२॥</p>
<p><strong>तम् इह विश्रमितं परिचारकाः<br>
शिखि-दल-व्यजनैः समवीजयन् ।<br>
अवदलय्य दलं मृदु-वीटिकाः<br>
प्रभुम् अथादयति स्म विलासकः ॥६३॥</strong></p>
<p>सामान्याकारेणोक्त्वा श्री-कृष्णस्याह, परिचारका विश्रमितं तं श्री-कृष्णं मयूर-पुच्छ-व्यजनैः समवीजयन् विलासकः दलं पर्णम् अवदलय्य विभागं कृत्वा मृएदु वीटिकाः निर्माय प्रभुम् आदयति स्म ॥६३॥</p>
<p><strong>निष्क्रम्य धौताङ्घ्रि-करां महानसाद्<br>
दासी-गणैस् तां व्यजनैर् उपासिताम् ।<br>
राधां प्रकोष्ठान्तरगां सखी-जनैर्<br>
विलोकयन्तीं रमणं गवाक्षतः ॥६४॥<br>
आनन्दज-स्वेद-जलैर् व्रजेशया<br>
प्रतीयमानां श्रम-कर्षितेत्य् अलम् ।<br>
भोक्तुं प्रयत्नाद् उपवेश्य सा मुदा<br>
बलाम्बयान्नानि गृहाद् अदापयत् ॥६५॥</strong></p>
<p>महानसात् निष्क्रम्य धौताङ्घ्रि-करां दासी-गणैर् व्यजनैर् उपासितां सखी-जनैः सह प्रकोष्ठान्तरगां गवाक्षतः रमणं विलोकयन्तीं राधां श्री-कृष्ण-दर्शनानन्द-जातैः स्वेद-जलैः श्रम-लक्षण-रूपैः व्रजेशया अलम् अतिशयेन श्रम-कर्षिता इयम् इति प्रतीयमानां तां भोक्तुं सा यशोदा उपवेश्य मुदा प्रयत्नात् बलाम्बया करण-भूतया गृहात् अन्नानि अदापयत् ॥६४-६५॥</p>
<p><strong>तया निदिष्टा घृत-संस्कृतान्नं<br>
दातुं धनिष्ठा हरि-भुक्त-शेषैः ।<br>
सम्मिश्र्य गूढं घृत-संस्कृतान्नैर्<br>
गृहात् तद् आनीय ददाव् अमूभ्यः ॥६६॥</strong></p>
<p>घृत-संस्कृतान्नं दातुं तया निदिष्टा धनिष्ठा गूढं यथा स्यात् तथा हरि-भुक्त-शेषैः सह सम्मिश्र्य घृत-संस्कृतान्नं सम्मिश्र्य तदा गृहाद् आनीय अमूभ्यो राधादिभ्यो ददौ ॥६६॥</p>
<p><strong>अनश्नन्तीं ह्रिया वीक्ष्य वस्त्रावृत-नताननाम् ।<br>
राधिकाम् अवदत् कृष्ण-माता वात्सल्य-विक्लवा ॥६७॥</strong></p>
<p>कृष्ण-माता ह्रिया अनश्नन्तीं राधाम् अवदत् ॥६७॥</p>
<p><strong>जननि मयि जनन्यां किं नु लज्जेदृशीयं<br>
सुत इव मम चेतः स्निह्यति त्वय्य् अतीव ।<br>
अयि तद् अपनयैनां यामि निर्मञ्छनं ते<br>
शिशिरय मम नेत्रे भुङ्क्स्व पश्यामि साक्षात् ॥६८॥</strong></p>
<p>हे जननि ! जनन्यां मयि इयम् ईदृशी लज्जा किं कथं ? सुते श्री-कृष्णे इव त्वयि मम चेतः स्निह्यति तत् तस्माद् एनां लज्जाम् अपनय दूरीकुरु । ते निर्मञ्छनं यामि, मम नेत्रे शिशिरय, भुङ्क्स्व साक्षात् पश्यामि ॥६८॥</p>
<p><strong>यूयं च मे स्थ तनयास् त्व् अनया ह्रिया किं<br>
पुत्र्यः कुरुध्वम् अशनं ललितादयस् तत् ।<br>
इत्य् आग्रहाच् छपथ-दान-शतैश् च माता<br>
मिष्टान्न-मिष्ट-वचनैः समभोजयत् ताः ॥६९॥</strong></p>
<p>यूयं मे तनयाः स्थ, अनया ह्रिया किं ? हे पुत्र्यः ! ललितादयः ! तत् तस्माद् अशनं कुरुध्वम् इत्य् आग्रहादिभिर् माता ताः समभोजयत् ॥६९॥</p>
<p><strong>हृद्य् उद्गतैः सुत कराग्रहणाभिलाषैस्<br>
तद्-भूषणैः सुबहुशः सह यानि यत्नात् ।<br>
निष्पाद्य तन् नव-वधू-प्रतिरूपकाणि<br>
स्नेहाद् धृतानि सदने वर-सम्पुटेषु ॥७०॥<br>
तैर् भूषणैर् अथ धनिष्ठकयोपनीतैस्<br>
ताम्बूल-चन्दन-वराम्बर-नागजैश् च ।<br>
आलीवृतं नव-वधूम् इव तां व्रजेशा<br>
सम्मान्य हार्द-वलिता मुदिता बभूव ॥७१॥</strong></p>
<p>हृद्य् उद्गतैः सुतस्य श्री-कृष्णस्य कर-ग्रहणं विवाहस्, तस्याभिलाषैर् हेतुभिस् तद्-भूषणैः सह बहुशः यत्नात् यानि भूषणानि तस्य कृष्णस्य नव-वधूम् इव सम्मान्य हार्द-वलिता नव-वधू—प्रतिरूपकाणि योग्यानि निष्पाद्य वर-सम्पुटेषु धृतानि तैर् भूषणैः । अथ धनिष्ठया उपनीतैस् ताम्बूलादिभिश् चालि-सहितां तां राधां नव-वधूम् इव सम्मान्य हार्द-वलिता स्नेह-युक्ता व्रजेशा मुदिता बभूव । नागजैः सिन्दूरैः ॥७०-७१॥</p>
<p><strong>राधाहृतं यन् निशि तद् विशाखा<br>
धनिष्ठयादात् सुबलाय गूढम् ।<br>
पीतोत्तरीयं सुबलोऽपि तस्यै<br>
नीलाम्बरं कृष्ण-हृतं तयैव ॥७२॥</strong></p>
<p>प्रत्युषे सम्भ्रमात् राधाहृतं कृष्ण-पीतोत्तरीयं विशाखा धनिष्ठया सुबलाय गूढम् अदात् । कृष्ण-हृतं राधा-नीलाम्बरं सुबलोऽपि तया धनिष्ठया तस्यै विशाखायै अदात् ॥७२॥</p>
<p><strong>तावत् स्व-सेवा-कृति-लब्ध-वर्णाः<br>
स्नेहेन दासाः परिफुल्ल-गात्राः ।<br>
तैर् गन्ध-माल्याम्बर-भूषणैस् ते<br>
विभूषयामासुर् अधीश्वरं स्वयम् ॥७३॥</strong></p>
<p>तावत् स्व-सेवायां या कृतिश् चेष्टा तासु लब्ध-वर्णाः विचक्षणास् ते दासाः, तैः पूर्वोक्तैर् गन्धादिभि स्वप्ं स्वीयम् अधीश्वरं श्री-कृष्णं विभूषयामासुः ॥७३॥</p>
<p><strong>भक्ति-च्छेदाढ्य-चर्चां मलयज-घुसृणैः धातु-चित्राणि बिभ्रद्<br>
भूयिष्ठं नव्य-वासः शिखि-दल-मुकुटं मुद्रिकाः कुण्डले द्वे ।<br>
गुञ्जा-हारं सुरत्न-स्रजम् अपि तरलं कौस्तुभं वैजयन्तीं<br>
केयूरे कङ्कणे श्री-युत-पद-कटकौ नूपुरौ शृङ्खलां च ॥७४॥</strong></p>
<p>वनजेक्षणः कमल-नयनः श्री-कृष्णः मृगदृशां मनो मुष्णन् वनाय गन्तुं भवनान् निर्जगाम इति चतुर्थ-श्लोकेनान्वयः । किं कुर्वन् ? मलयजं चन्दनं घुसृणं कुङ्कुमं तैः स्व-वर्णेतर-वर्णैः । भक्ति-च्छेदेन अङ्गुल्य्-आदिभिर् विभक्तेन “खोर” इत्य्-आख्येनाढ्यां चर्चां तां बिभ्रत् धातुभिश् चित्राणि बिभ्रत् भूयिष्ठं नव्य-वासः नटवर-वेशो वस्त्रस्य वा भूयिष्ठं बाहुल्यं विना न सिद्ध्यति । शिखि-दलेन मयूर-पिच्छेन मुकुटं चूडां, अङ्गुलीषु मुद्रिकाः, कर्णयोर् द्वे कुण्डले, उरसि गुञ्जा-हारम् । गुञ्जाहारं शोभन-रत्नानां स्रजम्, तरलं तरलो हार-मध्यगः इत्य् अमरः । कौस्तुभं मणिं, वैजयन्तीं पञ्च-वर्ण-पुष्प-मालां भुजयोः । कफोण्योर् उपरि केयूरेऽङ्गदे, कङ्कणे मणि-बन्धयोर् वलये, चरण-द्वये श्री-युत-पद-कटकौ नूपुरौ शृङ्खलां च बिभ्रत् ॥७४॥</p>
<p><strong>आत्मैक-दृश्य-गान्धर्वा प्रतिबिम्ब-करम्बितैः ।<br>
दधद् वक्षस्य् अयं हारं गुम्फितं स्थूल-मौक्तिकैः ॥७५॥</strong></p>
<p>अयं श्री-कृष्णः आत्मैक-दृश्यं गान्धर्वायाः श्री-राधायाः प्रतिबिम्बं तेन करम्बितैर् युक्तैः स्थूल-मौक्तिकैर् गुम्फितं हारं वक्षसि दधत् ॥७५॥</p>
<p><strong>शृङ्गं वामोदर-परिसरे तुन्द-बन्धान्तर-स्थं<br>
दक्षे तद्वन् निहित-मुरलीं रत्न-चित्रां दधानः ।<br>
वामेनासौ सरल-लगुडीं पाणिना पीत-वर्णां<br>
लीलाम्भोजं कमल-नयनः कम्पयन् दक्षिणेन ॥७६॥</strong></p>
<p>वामोदर-परिसरे उदरस्य वाम-भागे तुन्द-बन्धान्तर-स्थं शृङ्गं दधानः । तद्वद् दक्षे दक्षिणे रत्न-चित्रां मुरलीं तुन्द-बन्धान्तर-स्थां दधानः । असौ कमल-नयनः वामेन पाणिना पीत-वर्णाम् आसौ सरल-लगुडीं दधानः । दक्षिणेन लीला-कमलं कम्पयन् चालयन् ॥७६॥</p>
<p><strong>वंशी-विषाण-दल-यष्टि-धरैर् वयस्यैः<br>
संवेष्टितः सदृश-हास-विलास-वेशैः ।<br>
गन्तुं वनाय भवनाद् वनजेक्षणोऽयं<br>
मुष्णन् मनो मृगदृशाम् अथ निर्जगाम ॥७७॥</strong></p>
<p>वंश्य्-आदि-धरैः सदृशाः कृष्ण-हास-विलास-वेशैस् तुल्या हास-विलास-वेशा येषां तैर् वयस्यैः संवेष्टितः वनजेक्षणः ॥७७॥</p>
<p><strong>श्री-चैतन्य-पदारविन्द-मधुप-श्री-रूप-सेवा-फले<br>
दिष्टे श्री-रघुनाथ-दास-कृतिना श्री-जीव-सङ्गोद्गते ।<br>
काव्ये श्री-रघुनाथ-भट्ट-वरजे गोविन्द-लीलामृते<br>
प्रातर् भोजन-केलि-वर्णन-मयः सर्गश् चतुर्थो गतः ॥</strong></p>
<p>॥ श्री-गोविन्द-लीलामृत-सद्-आनन्द-विधायिन्यां चतुर्थ-सर्गः ॥</p>
<p>॥४॥</p>
<p>॥।</p>
<p>(५)</p>

  </div>
</article>


        

        



    <aside class="card border noPrint" id="section-tree-item-kAvyam_padyam_gauDIya-vaiShNavam_govinda-lIlAmRtam_04_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/04/">०४ </a>
            <a data-toggle="collapse" href="#section-tree-item-body-kAvyam_padyam_gauDIya-vaiShNavam_govinda-lIlAmRtam_04_md" role="button" aria-expanded="false" aria-controls="section-tree-item-body-kAvyam_padyam_gauDIya-vaiShNavam_govinda-lIlAmRtam_04_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-kAvyam_padyam_gauDIya-vaiShNavam_govinda-lIlAmRtam_04_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०४</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
