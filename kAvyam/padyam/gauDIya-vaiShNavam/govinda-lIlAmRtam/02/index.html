<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ०२</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/02/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/02/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/02/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="०२">
  <meta property="og:description" content="द्वितीयः सर्गः
राधां स्नात-विभूषितां व्रजपयाहूतां सखीभिः प्रगे
तद्-गेहे विहितान्न-पाक-रचनां कृष्णावशेषाशनाम् ।
कृष्णं बुद्धम् अवाप्त-धेनु-सदनं निर्व्यूढ-गो-दोहनं
सुस्नातं कृत-भोजनं सहचरैस् तां चाथ तं चाश्रये ॥१॥
अथ प्रातः-काल-लीलां वर्णयितुम् आदौ स्मरण-मङ्गल-श्लोकेन सङ्क्षिपति राधां स्नात-विभूषिताम् इति । तां राधां तं कृष्णं चाश्रये । कीदृशीं ? प्रगे प्रातः-काले स्नाता चैषा विभूषिता च ताम् । व्रजपया यशोदया आहूतां सखीभिः तस्याः यशोदायाः गृहे सखीभिः सह विहिता कृता अन्न-पाक-रचना यया तां कृष्ण-भुक्तावशेषाशस्य भोजनं यस्यास् ताम् । कृष्णं कीदृशं ? बुद्धं जागरितं प्राप्त-धेनु-गृहं निर्व्यूढं वृत्तं समाप्तं गो-दोहनम् । ततः सुष्ठु स्नातं सहचरैः सह कृत-भोजनम् इत्य् अर्थः ॥१॥">
  <meta property="og:locale" content="en_us">
  <meta property="og:type" content="article">
    <meta property="article:section" content="kavyam">

  <meta itemprop="name" content="०२">
  <meta itemprop="description" content="द्वितीयः सर्गः
राधां स्नात-विभूषितां व्रजपयाहूतां सखीभिः प्रगे
तद्-गेहे विहितान्न-पाक-रचनां कृष्णावशेषाशनाम् ।
कृष्णं बुद्धम् अवाप्त-धेनु-सदनं निर्व्यूढ-गो-दोहनं
सुस्नातं कृत-भोजनं सहचरैस् तां चाथ तं चाश्रये ॥१॥
अथ प्रातः-काल-लीलां वर्णयितुम् आदौ स्मरण-मङ्गल-श्लोकेन सङ्क्षिपति राधां स्नात-विभूषिताम् इति । तां राधां तं कृष्णं चाश्रये । कीदृशीं ? प्रगे प्रातः-काले स्नाता चैषा विभूषिता च ताम् । व्रजपया यशोदया आहूतां सखीभिः तस्याः यशोदायाः गृहे सखीभिः सह विहिता कृता अन्न-पाक-रचना यया तां कृष्ण-भुक्तावशेषाशस्य भोजनं यस्यास् ताम् । कृष्णं कीदृशं ? बुद्धं जागरितं प्राप्त-धेनु-गृहं निर्व्यूढं वृत्तं समाप्तं गो-दोहनम् । ततः सुष्ठु स्नातं सहचरैः सह कृत-भोजनम् इत्य् अर्थः ॥१॥">
  <meta itemprop="wordCount" content="4081">
  <meta name="twitter:card" content="summary">
  <meta name="twitter:title" content="०२">
  <meta name="twitter:description" content="द्वितीयः सर्गः
राधां स्नात-विभूषितां व्रजपयाहूतां सखीभिः प्रगे
तद्-गेहे विहितान्न-पाक-रचनां कृष्णावशेषाशनाम् ।
कृष्णं बुद्धम् अवाप्त-धेनु-सदनं निर्व्यूढ-गो-दोहनं
सुस्नातं कृत-भोजनं सहचरैस् तां चाथ तं चाश्रये ॥१॥
अथ प्रातः-काल-लीलां वर्णयितुम् आदौ स्मरण-मङ्गल-श्लोकेन सङ्क्षिपति राधां स्नात-विभूषिताम् इति । तां राधां तं कृष्णं चाश्रये । कीदृशीं ? प्रगे प्रातः-काले स्नाता चैषा विभूषिता च ताम् । व्रजपया यशोदया आहूतां सखीभिः तस्याः यशोदायाः गृहे सखीभिः सह विहिता कृता अन्न-पाक-रचना यया तां कृष्ण-भुक्तावशेषाशस्य भोजनं यस्यास् ताम् । कृष्णं कीदृशं ? बुद्धं जागरितं प्राप्त-धेनु-गृहं निर्व्यूढं वृत्तं समाप्तं गो-दोहनम् । ततः सुष्ठु स्नातं सहचरैः सह कृत-भोजनम् इत्य् अर्थः ॥१॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/kAvyam\/padyam\/gauDIya-vaiShNavam\/govinda-lIlAmRtam\/02\/".replace(basePath, "/");
  pageVars.pageParams = {};
  pageVars.pageSource = "kAvyam\/padyam\/gauDIya-vaiShNavam\/govinda-lIlAmRtam\/02.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/02/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/02/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/02/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/02/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/02/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/02/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/02/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/02/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/02/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/02/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/02/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/02/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/02/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/02/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/02/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/02/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/02/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/02/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/02/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/02/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/02/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/02/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/02/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/02/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/02/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/02/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/02/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/02/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/02/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/02/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/02/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/02/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/02/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/02/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/02/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/02/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/02/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/02/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/02/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/02/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/02/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/02/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/02/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/02/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/02/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ०२</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०२">०२</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/kAvyam/padyam/gauDIya-vaiShNavam/govinda-lIlAmRtam/02.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>द्वितीयः सर्गः</p>
<p><strong>राधां स्नात-विभूषितां व्रजपयाहूतां सखीभिः प्रगे<br>
तद्-गेहे विहितान्न-पाक-रचनां कृष्णावशेषाशनाम् ।<br>
कृष्णं बुद्धम् अवाप्त-धेनु-सदनं निर्व्यूढ-गो-दोहनं<br>
सुस्नातं कृत-भोजनं सहचरैस् तां चाथ तं चाश्रये ॥१॥</strong></p>
<p>अथ प्रातः-काल-लीलां वर्णयितुम् आदौ स्मरण-मङ्गल-श्लोकेन सङ्क्षिपति राधां स्नात-विभूषिताम् इति । तां राधां तं कृष्णं चाश्रये । कीदृशीं ? प्रगे प्रातः-काले स्नाता चैषा विभूषिता च ताम् । व्रजपया यशोदया आहूतां सखीभिः तस्याः यशोदायाः गृहे सखीभिः सह विहिता कृता अन्न-पाक-रचना यया तां कृष्ण-भुक्तावशेषाशस्य भोजनं यस्यास् ताम् । कृष्णं कीदृशं ? बुद्धं जागरितं प्राप्त-धेनु-गृहं निर्व्यूढं वृत्तं समाप्तं गो-दोहनम् । ततः सुष्ठु स्नातं सहचरैः सह कृत-भोजनम् इत्य् अर्थः ॥१॥</p>
<p><strong>अथ प्रभाते कृत-नित्य-कृत्या<br>
प्रीत्याच्युतस्याति-विहस्त-चित्ता ।<br>
प्रेमेन्दु-पूर्णा किल पौर्णमासी<br>
तूर्णं व्रजेन्द्रालयम् आससाद ॥२॥</strong></p>
<p>प्रेमेन्दुना पूर्णा पौर्णमासी नाम्नी योगमाया व्रजेन्द्रालयम् आससाद । अच्युतस्य प्रीत्यातिविहस्तम् अतिव्यग्रं चित्तं यस्याः सा ॥२॥</p>
<p><strong>मन्थानोद्धृत-गव्य-बिन्दु-निकरैर् व्याकीर्ण-रम्याङ्गनं<br>
प्रेम-स्निग्ध-जनान्वितं बहु-विधै रत्नैर् विचित्रान्तरम् ।<br>
क्षीरोर्म्य्-उच्छलितं मुदा हि विलसच्-छय्या प्रसुप्ताच्युतं<br>
श्वेतद्वीपम् इवालयं व्रजपतेर् वीक्ष्यास सानन्दिता ॥३॥</strong></p>
<p>श्वेतद्वीपम् इव व्रजपतेर् आलयं वीक्ष्य सा पूर्वाणांई आनन्दिता आस बभूव । श्वेतद्वीपं कीदृशं ? क्षीर-समुद्र-मथने मन्थानोद्धृत-दुग्ध-बिन्दु-समूहैर् व्याकीर्णं व्याप्तं रम्यं मनोहरम् अङ्गनं तट-भूमिर् यस्य तम् । एतत् तु अत्र दधि-मथनोद्धृत-दधि-बिन्दु-निकरैर् व्याकीर्णं व्याप्तं रम्यम् अङ्गनं यत्र तम् । प्रेम-स्निग्ध-जनैर् अन्वितम् इति बहु-विधै रत्नैर् विचित्रान्तरम् इत्य् उभयत्र साम्यं क्षीर-समुद्रस्य ऊर्मिभिर् उच्छलितम् । दुग्धस्य पाक-जन्योर्मिभिर् उच्छलितम् एतं मुदा हर्षेण अहिर् अनन्तः स एव विलसत् शय्या तस्यां सुप्तोऽच्युतो नारायणो यत्र तं हि निश्चितं मुदा विलसच्-छय्यायां सुप्तोऽच्युतः श्री-कृष्णो यत्र तम् एतम् ॥३॥</p>
<p><strong>ताम् आगताम् अभिप्रेक्ष्य साक्षाद् इव तपः-श्रियम् ।<br>
व्रज-राज्ञी पराभिज्ञा स्थिति-ज्ञाभ्युद्ययौ मुदा ॥४॥</strong></p>
<p>परा चैषा अभिज्ञा च व्रज-राज्ञी आगतां तां पूर्वाणांईम् अभ्युद्ययौ ॥४॥</p>
<p><strong>एहि भो भगवति व्रज-वन्द्ये<br>
स्वागतासि भवतीं प्रणमामि ।<br>
इत्य् उदीर्य सविधे प्रणमन्तीं<br>
सा मुकुन्द जननीं परिरेभे ॥५॥</strong></p>
<p>हे व्रज-वन्द्ये ! भवतीं प्रणमामीत्य् उक्त्वा समीपे प्रणमन्ती सा परिरेभे ॥५॥</p>
<p><strong>आशीर्भिर् अभिनन्द्यामूं गोविन्द-दर्शनोत्सुक ।<br>
पप्रच्छ कुशलं चास्याः स-धवात्मज-गो-ततेः ॥६॥</strong></p>
<p>अमूं यशोदाम् आशीर्भिर् अभिनन्द्य स-पति-पुत्र-गो-ततेः । पत्य्-आदिभिः सहास्याः कुशलं पप्रच्छ ॥६॥</p>
<p><strong>निवेद्य कुशलं चास्यै तयोत्कण्ठितया सह ।<br>
उत्का शय्या-गृहं सूनोः प्रविवेश व्रजेश्वरी ॥७॥</strong></p>
<p>उत्का उत्कण्ठिता व्रजेश्वरी तया सह सूनोः शय्या-गृहं प्रविवेश ॥७॥</p>
<p><strong>तावद् गोभट-भद्रसेन-सुबल-श्री-स्तोककृष्णार्जुन-<br>
श्रीदामोज्ज्वल-दाम-किङ्किणि-सुदामाद्याः सखायो गृहात् ।<br>
आगत्य त्वरिता मुदाभिमिलिताः श्री-सीरिणा प्राङ्गणे<br>
कृष्णोत्तिष्ठ निजेष्ट-गोष्ठम् अय भो इत्य् आह्वयन्तः स्थिताः ॥८॥</strong></p>
<p>श्री-सीरिणा बलदेवेन सह गोभटादयः सखायो गृहाद् आगत्य प्राङ्गणेऽतिमुदा मिलिताः सन्तः । भो कृष्ण ! निजेष्टं गोष्ठम् अय गच्छ इत्य् आह्वयन्तः स्थिताः ॥८॥</p>
<p><strong>ही ही प्रभातं किम् उ</strong>[^१२]** भो वयस्या<br>
अद्यापि निद्राति कथं सखा नः ।<br>
तद् बोधयाम्य् एनम् इतीरयन् स्व-<br>
तल्पाद् उदस्थान् मधुमङ्गलोऽपि ॥९॥**</p>
<p>ही-हीति हास्य-जन्य-शब्दः । प्रभातं भो वयस्याः ! अद्यापि नोऽस्माकं सखा निद्राति तद् एनं बोधयामि ॥९॥</p>
<p><strong>समुत्तिष्ठ वयस्येति जल्पंस् तल्पालयं हरेः ।<br>
निद्रालस-स्खलद्-यानः प्राविशन् मधुमङ्गलः ॥१०॥</strong></p>
<p>निद्रालसेन स्खलद्-यानं गमनं यस्य स मधुमङ्गलः ॥१०॥</p>
<p><strong>तद्-वाग्-विगत-निद्रोऽयम् उत्तिष्ठासुर् अपीश्वरः ।<br>
उत्थातुम् ईश्वरो नासीद् घूर्णा-पूर्णेक्षणः क्षणम् ॥११॥</strong></p>
<p>ईश्वरः श्री-कृष्णः उत्तिष्ठासुर् उत्थातुम् इच्छुर् अपि क्षणम् उत्थातुम् ईश्वरो समर्थो नासीत् ॥११॥</p>
<p><strong>सुक्षीर-रत्नाकर-मन्दिरान्तर्<br>
अनन्त-रत्नोज्ज्वल-तल्प-मध्ये ।<br>
सुप्तं हरिं बोधयितुं प्रवृत्ता<br>
माता श्रुतिर् वा प्रलयावसाने ॥१२॥</strong></p>
<p>प्रलयस्यावसाने सुक्षीर-रत्नाकर-मन्दिरान्तः सुन्दरं च तत् क्षीर-समुद्र-रूप-मन्दिरं चेति तस्यान्तर् मध्ये । अनन्त-रत्नोज्ज्वल-तल्प-मध्ये एव रत्नैः फण-रत्नैर् उज्ज्वलं तल्पं चेति तस्य मध्ये सुप्तं हरिं नारायणं बोधयितुं श्रुतिर् यथा प्रवृत्ता भवति, तथा निद्रा अवसाने । सुष्ठु क्षीराणां रत्नानां चाकरश् च तन्-मन्दिरं चेति तस्यान्तर् मध्ये अनन्त-रत्नैर् उज्ज्वलं च तत् तल्पं चेति तस्य मध्ये सुप्तं श्री-कृष्णं बोधयितुं माता प्रवृत्ताभूत् ॥१२॥</p>
<p><strong>पर्यङ्के न्यस्य सव्यं तद्-उपरि निहित-स्वाङ्ग-भाराथ पाणिं<br>
कृष्णस्याङ्गं स्पृशन्तीतर-कर-कमलेनेषद्-आभुग्न-मध्या ।<br>
सिञ्चन्त्य् आनन्द-बाष्पैः स्नुत-कुच-पयसां धारया चास्य तल्पं<br>
वत्सोत्तिष्ठाशु निद्रां त्यज मुख-कमलं दर्शयेत्य् आह माता ॥१३॥</strong></p>
<p>अथ प्रवेशानन्तरं माता सव्यं वामं पाणिं पर्यङ्के न्यस्य तद्-उपरि पर्यङ्काङ्कित-वाम-हस्तोपरि निहितः स्वाङ्ग-भारो यया सा । इतर-कर-कमलेन दक्षिण-करेण कृष्णस्याङ्गं स्पृशन्ती आनन्दाश्रुभिः स्तन्द-दुग्ध-धारया च तल्पं सिञ्चन्ती आह वत्सेत्य् आदि ॥१३॥</p>
<p><strong>सुचिरम् अपि सवत्सास् त्वाम् अनालोकयन्त्यो<br>
न खलु सुरभयस् ता यद्यपि प्रस्नुवन्ति ।<br>
तद् अपि तव पितागाद् गोष्ठम् एकः स निद्रा-<br>
सुख-शमन-भयात् ते त्वाम् असम्बोध्य वत्स ॥१४॥</strong></p>
<p>ताः सुरभयः सवत्सा अपि सुचिरम् अपि त्वाम् अदृष्ट्वा यद्यपि न प्रस्नुवन्ति, तद् अपि तव पिता ते निद्रा-सुखस्य शमन-भयात् भङ्ग-भयात् त्वाम् असम्बोध्य स एको गोष्ठम् अगात् । अत उत्तिष्ठेति परेणान्वयः ॥१४॥</p>
<p><strong>उत्तिष्ठ कुर्यां मुख-मार्जनं ते<br>
बलस्य वासः किम् इह त्वद्-अङ्गे ।<br>
इति ब्रुवानाऽपनिनाय नीलं<br>
वासस् तद्-अङ्गाद् अवदच् च सार्याम् ॥१५॥</strong></p>
<p>सा यशोदा । हे वत्स ! उत्तिष्ठ ते मुख-मार्जनम् अहं कुर्याम् । इह समये त्वद्-अङ्गे बलदेवस्य वासः किं ? केन प्रकारेण इत्य् उक्त्वा इह तद्-अङ्गान् नीलं वासः सम्भ्रमाद् आनीतं राधिकोत्तरीयम् अपनिनाय दूरीचकार पूर्व्णीम् अवदच् च ॥१५॥</p>
<p><strong>अयि भगवति पश्याचोटितं मेऽस्य सूनोः<br>
कमल-मृदुलम् अङ्गं मल्ल-लीलासु लोलैः ।<br>
खर-नखर-शिखाभिर् धातु-रागातिचित्रं<br>
चपल-शिशु-समूहैर् हा हता किं करोमि ॥१६॥</strong></p>
<p>प्रिय-सम्बोधने अयि । अस्य मे सूनोः कमलाद् अपि मृदुलं धातु-रागैर् गैरिकादिभिर् अतिचित्रम् । मनोहरम् अङ्गं मल्ल-लीलासु लोलैः सतृष्णैश् चपलैश् चञ्चलैः शिशु-समूहैः खर-नखर-शिखाभिर् आचोटितं पण्डितं हा हताहं किं करोमि ? अत्र यावक-सिन्दूरादिषु धातु-राग-ज्ञानम् । नायिका-कृत-नख-क्षतादिषु शिशु-कृत-नख-क्षतादि-ज्ञानं च तस्या वात्सल्याज् जातम् ॥१६॥</p>
<p><strong>स्नेह-भरैः स्व-जनन्याश् चित्र-पदाम् अपि वाणीम् ।<br>
ताम् अवधार्य मुरारिर् ह्री-चकितेक्षण आसीत् ॥१७॥</strong></p>
<p>स्नेहातिशयैः स्व-मातुर् इत्य् अनेन प्रकारेण चित्र-पदां वाणीं श्रुत्वा मुरारिर् ह्रिया लज्जया चकितेक्षणोऽभूत् ॥१७॥</p>
<p><strong>कृष्णं स-शङ्कम् आशङ्क्य परिहास-पटुर् बटुः ।<br>
स्नेह-क्लिन्नान्तराम् अम्बाम् अवदन् मधुमङ्गलः ॥१८॥</strong></p>
<p>बटुर् ब्राह्मण-बालको मधुमङ्गलः ॥१८॥</p>
<p><strong>सत्यम् अम्ब वयस्याली वारितापि मयाऽनिशम् ।<br>
रेमेऽनेनातिलुब्धेन कुञ्जेषु केलि-चञ्चलाः ॥१९॥</strong></p>
<p>केलि-चञ्चला वयस्याली मया वारिताप्य् अनेनातिलुब्धेन रेमे । वयस्याली-शब्देन सखि-श्रेणी श्लेषेण सखी-श्रेणी च । इत्य् उक्ते नायिकाभी रमणं न ज्ञातं वात्सल्य-वशात् सखिभिः क्रीडनम् एव तया ज्ञातम् ॥१९॥</p>
<p><strong>अथ प्रकाशीकृत-बाल्य-विभ्रमो<br>
यत्नात् समुन्मील्य विलोचनं मुहुः ।<br>
पश्यन् पुरं स्वां जननीं हरिः पुनर्<br>
न्यमीलयत् स-स्मित-वक्त्र-पङ्कजः ॥२०॥</strong></p>
<p>अथ श्री-कृष्णः प्रकाशीकृत-बाल्य-विभ्रमः सन् यत्नात् विलोचनं मुहुः समुन्मीय जननीं पश्यन् हास्य-मुखः पुनर् न्यमीलयत् ॥२०॥</p>
<p><strong>आकर्ण्य वाचं व्रजराज-पत्न्याः<br>
समीक्ष्य कृष्णस्य च बाल्य-चेष्टाम् ।<br>
भावान्तराच्छाद-करीं जनन्यास्<br>
तं पौर्णमासी स्मित-पूर्वम् आह ॥२१॥</strong></p>
<p>पौर्णमासी जनन्या भावान्तरस्य वात्सल्येतरस्य भावस्याच्छादन-करीं वाणीं तं कृष्णम् आह ॥२१॥</p>
<p><strong>सखीनां सन्दोहैर् निरवधि महा-केलि-ततिभिः<br>
परिश्रान्तस् त्वं यत् स्वपिषि सुमते योग्यम् इह तत् ।<br>
अनालोक्य त्वां भो तृषितम् अपि नो तर्णक-कुलं<br>
धयत्य् ऊधः किन्तु व्रज-कुल-पते जागृहि ततः ॥२२॥</strong></p>
<p>सखीनाम् इत्य् अत्र सखानां प्रेयसीनां समूहैः महा-केलि-ततिभिः, हे सुमते ! तत् स्वपनं योग्यं किन्तु त्वाम् अदृष्ट्वा तृषितम् अपि तर्णक-कुलं वत्स-कुलं ऊधः दुग्धं नो धयति न पिबति । धेट् पाने ॥२२॥</p>
<p><strong>उत्तिष्ठ गोष्ठेश्वर-नन्दनारात्<br>
पश्याग्रजोऽयं सह ते वयस्यैः ।<br>
गोष्ठं प्रतिष्ठासुर् अपि प्रतीक्ष्य<br>
त्वाम् अङ्गने तिष्ठति तर्णकैश् च ॥२३॥</strong></p>
<p>ते अग्रजोऽयं वयस्यैस् तर्णकैश् च सह गोष्ठ-गमनेच्छुर् अपि त्वां प्रतीक्ष्याङ्गने तिष्ठति पश्य । अत आरात् शीघ्रम् उत्तिष्ठ ॥२३॥</p>
<p><strong>स-मुष्टि-पाणि-द्वयम् उन्नमय्य<br>
विमोटयन् सोऽथ रसाल-साङ्गम् ।<br>
जृम्भा-विसर्पद्-दशनांशु-जालस्<br>
तमाल-नीलः शयनाद् उदस्थात् ॥२४॥</strong></p>
<p>स तमाल-नीलः कृष्णः । आदौ स-मुष्टि-पाणि-द्वयं ऊर्ध्वं कृत्वा रसाल-साङ्गं विमोटयन् शयनाद् उदस्थात् ॥२४॥</p>
<p><strong>खट्टैक-देशे त्व् अथ</strong>[^१३]** सन्निविष्टो<br>
विन्यस्त-पादाब्ज-युगः पृथिव्याम् ।<br>
नमाम्य् अहं त्वां भगवत्य् अयीति<br>
जगाद जृम्भोद्गम-गद्गदं सः ॥२५॥**</p>
<p>स खट्टैक-देश-स्थः । हे भगवति ! त्वाम् अहं नमामीति जगाद ॥२५॥</p>
<p><strong>विस्रस्तम् अस्याञ्जन-पुञ्ज-मञ्जुं<br>
गलत्-प्रसूनं मृदु-केश-पाशम् ।<br>
विपक्त्रिम-स्नेह-भराकुलेयम्<br>
उद्यम्य चूडां जननी बबन्ध ॥२६॥</strong></p>
<p>विस्रस्तम् अस्याञ्जन-पुञ्ज-मञ्जुं गलत्-प्रसूनं मृदु-केश-पाशम् । विपक्त्रिम-स्नेह-भराकुलेयम् उद्यम्य चूडां जननी बबन्ध ॥२६॥</p>
<p><strong>पूर-स्थ-जाम्बूनद-झर्झरीतः<br>
पानीयम् आनीय करेण माता ।<br>
प्रक्षाल्य सूनोर् अमृजन् मुदास्यं<br>
घूर्णालसाक्षं स्व-पटाञ्चलेन ॥२७॥</strong></p>
<p>माता पानीयं जलं पूरस्थ-स्वर्ण-झर्झरीत आनीय सूनोर् घूर्णालसाक्षम् आस्यं प्रक्षाल्य स्वस्य पटाञ्चलेनामृजत् ॥२७॥</p>
<p><strong>सव्येन पाणिं मधुमङ्गलस्य<br>
करेण वंशीम् इतरेण बिभ्रत् ।<br>
मात्रार्यया चानुगतोऽथ कृष्णः<br>
शय्यालयात् प्राङ्गणम् आससाद ॥२८॥</strong></p>
<p>वामेन करेण मधुमङ्गलस्य पाणिं बिभ्रत् । दक्षिणेन वंशीं बिभ्रत् । मात्रा आर्यया पूर्व्साक्षाया चानुगतः प्राङ्गणम् आजगाम ॥२८॥</p>
<p><strong>एके कराव् अस्य परे पटान्तम्<br>
अङ्गानि चान्ये युगपत् स्पृशन्तः ।<br>
प्रेम्ना समुत्काः परितः सखायः<br>
प्रोत्फुल्ल-नेत्राः परिवव्रुर् एनम् ॥२९॥</strong></p>
<p>एके सखाय अस्य करौ परे पटान्तम् अन्येऽङ्गानि युगपद् एकदा स्पृशन्तः एनं परिवव्रुः । अनेन शोभा विशेषः सख्य-रस-स्वरूपश् च ध्वनितः ॥२९॥</p>
<p><strong>भो वत्स गोष्ठं व्रज पाययित्वा<br>
तांस् तर्णकान् स्वाः सुरभीश् च दुग्ध्वा ।<br>
त्वं प्रातर्-आशाय पुनर् निकेतं<br>
तूर्णं समेहीति तम् आह माता ॥३०॥</strong></p>
<p>माता आह—गोष्ठं गो-स्थानं व्रज, तान् वत्सान् पाययित्वा स्वाः सुरभीश् च दुग्ध्वा प्रातर्-भोजनाय गृहं तूर्णं समेहि ॥३०॥</p>
<p><strong>अथ तैः सहितः स तया प्रहितः<br>
स्व-गवां त्वरितः सदनं चलितः ।<br>
अवदत् स बटुः परिहास-पटुः<br>
पथि तं गगने घटयन् नयने ॥३१॥</strong></p>
<p>तया यशोदया प्रहितः स्व-स्व-गवां सदनं चलितः । पथि तं बटुर् अवदत् ॥३१॥</p>
<p><strong>वयस्य पश्याम्बर-दीर्घिकायां<br>
प्रसारयन्तं कर-जाल-मालाः ।<br>
आदित्य-कैवर्तम् अवेक्ष्य भीतास्<br>
तारा-सफर्यः परितो निलिल्युः ॥३२॥</strong></p>
<p>आदित्यः सूर्य एव कैवर्तः मत्स्य-धर्ता तम् । कराः किरणा एव जाल-मालास् ता अम्बर-रूप-दीर्घिकायां प्रसारयन्तम् अवेक्ष्य तारा एव सफर्यः मत्स्य-विशेषा भीताः सत्यः निलिल्युः । हे वयस्य ! इति जानीहि ॥३२॥</p>
<p><strong>मृगतृष्णाकरं प्रेक्ष्य प्रोद्यद्-अर्क-मृग्-आदनम् ।<br>
मृगाङ्कः स्व-मृगं त्रातुं विशत्य् अस्त-गिरेर् गुहाम् ॥३३॥</strong></p>
<p>मृगाङ्कश् चन्द्रः । प्रोद्यद्-अर्कः सूर्य एव मृगादनो मृग-भक्षकः, तं प्रेक्ष्य । कीदृशं ? मृगतृष्णाकरं मृगेषु या तृष्णा, तस्या आकरं खनिम् । किं वा, मृगेषु तृष्णां करोतीति तम् ॥३३॥</p>
<p><strong>विसृष्ट-तारादि-विभूषणेयं<br>
काल-क्रमान् निःसरद्-इन्दु-गर्भा ।<br>
कपोत-घूत्कार-मिषाद् द्यु-योषा<br>
श्रमेण पश्योषसि कुन्थतीव ॥३४॥</strong></p>
<p>विसृष्टं तारादि-भूषणं यया सेयं द्यु-योषा आकाश-स्त्री काल-क्रमान् निःसरद्-इन्दुश् चन्द्रो गर्भाद् यस्याः, सा उषसि कपोत-घूत्कार-मिषात् श्रमेण कुन्थतीव पश्य । दिव्-शब्दस्य वश्य उत्वे द्युः ॥३४॥</p>
<p><strong>त्वन्-मुख-स्व-सुहृदा परिभूतम्<br>
अब्जम् अब्ज-मुख खाद् अपयान्तम् ।<br>
वीक्ष्य भोः सहजम् अप्य् अहितम्<br>
हा लोकयाब्जम् अधुना हसतीदम् ॥३५॥</strong></p>
<p>भोऽब्ज-मुख ! पद्म-मुख ! चन्द्र-मुख वा । हा इति आश्चर्यम् । त्वन्-मुखम् एव स्वस्य सुहृदा पद्मस्य तस्य चन्द्रस्य वा सुहृत् तेन त्वन्-मुखेन । किं वा, त्वन्-मुखम् एवाब्ज-तुल्याद् अब्जं तस्य सुहृदा । किं वा, त्वन्-मुखं च स्व-सुहृत् सूर्यः, च समाहारे, तत् तेन ताभ्याम् इत्य् अर्थः । त्वन्-मुखेन स्व-सुहृदा सूर्येण परिभूतं सहजं सहोदरम् अप्य् अहितं शक्रम् अब्जं चन्द्रं खाद् आकाशात् पतन्तं वीक्ष्येदम् अब्जं कमलं कर्तृ अधुना हसति । समानोदयं सोदर-सगर्भ-सहजाः समा इत्य् अमरः ॥३५॥</p>
<p><strong>इत्थं गिरस् ता मधुमङ्गलस्य<br>
निशम्य ते हास-करीर् हसन्तः ।<br>
गोपाल-पालाः पशुपाल-बालाः<br>
गोशाल-माला विविशुर् यथा-स्वम् ॥३६॥</strong></p>
<p>मधुमङ्गलस्य हास-करीस् ता गिरो निशम्य हसन्तो गो-बालकाः । यथा-स्वं स्व-स्व-गोशाल-समूहं विविशुः । कीदृशीः ? गोपालाः पालाः पालका यासाम् ॥३६॥</p>
<p><strong>गोपालोऽपि स्व-गोशालां स-राम-मधुमङ्गलः ।<br>
स-काव्य-गीष्पतिः सायं शशीवाम्बरम् आविशत् ॥३७॥</strong></p>
<p>शुक्राचार्यं बृहस्पतिभ्यां सह शशी सायं-काले यथा अम्बरं प्रविशति तथा शुक्ल-गौर-वर्णाभ्यां राम-मधुमङ्गलाभ्याम् । यद् वा, स-कृष्णः काव्येषु गीष्पतिः सह स्व-गोशालां गोपालः कृष्णोऽप्य् आविशत् ॥३७॥</p>
<p><strong>दधार द्युषदां रामो धवलावलि-वेष्टितः ।<br>
कैलाश-गण्ड-शैलाली-मध्य-स्थैरावत-भ्रमम् ॥३८॥</strong></p>
<p>गोभिर् वेष्टितो रामः । कैलाश-सम्बन्धि स्थूल-शिला-समूह-मध्य-स्थलस्य ऐरावत-हस्तिनो भ्रमं भ्रान्तिं द्युषदां देवानां दधार । शुक्ल-वर्णांशे स्थूलोच्च-सौन्दर्याद्य्-अंशे चोपमा ॥३८॥</p>
<p><strong>मध्येऽच्युतोऽञ्चन् धवलावलीनाम्<br>
उदाननानां परितः स्थितानाम् ।<br>
दधौ जनानां स्फुट-पुण्डरीक-<br>
श्रेण्य्-अन्तर्-अञ्चद्-भ्रमर-भ्रमं सः ॥३९॥</strong></p>
<p>उत् ऊर्ध्वे आननं मुखं यासां तासां धवलावलीनां मध्येऽञ्चन् गच्छन् स कृष्णः स्फुटं च कमल-श्रेणी-मध्येऽञ्चतो गच्छतः क्रीडतो भ्रमरस्य भ्रमं जनानां दधौ । अत्रापि कृष्ण-वर्ण-शुक्ल-वर्णांशे साम्यम् ॥३९॥</p>
<p><strong>हिही गङ्गे गोदावरि शबलि कालिन्दि धवले<br>
हिही धूम्रे तुङ्गि भ्रमरि यमुने हंसि कमले ।<br>
हिही रम्भे चम्पे करिणि हरिणीति व्रज-विधुर्<br>
मुहुर् नाम-ग्राहं निखिल-सुरभीर् आह्वयद् असौ ॥४०॥</strong></p>
<p>व्रज-भूमाव् अद्यापि सर्वे हिहीत्य् उक्त्वा पश्चात् गाः आह्वयन्तीय् आह हिहीत्य् उक्त्वा हे गङ्गे इत्य् आदि नाम-ग्राहं नाम गृहीत्वा व्रज-विधुः श्री-कृष्णः निखिलं सुरभीर् आह्वयन्ति ॥४०॥</p>
<p><strong>न्यस्ताङ्गः प्रपदोपरि प्रघटयन् जानु-द्वये दोहनीं<br>
काश्चिद् दोग्धि पयः स्वयं त्व् अथ पराः स्वैर् दोहयत्य् उन्मुखीः ।<br>
अन्याः पाययति स्व-तर्णक-गणान् कण्डूयनैः प्रीणयन्न्<br>
इत्थं नन्द-सुतः प्रगे स्व-सुरभीर् आनन्दयन् नन्दति ॥४१॥</strong></p>
<p>गो-दोहन-प्रकारम् आह—प्रगे प्रातः-काले नन्द-सुतः स्व-सुरभीर् आनन्दयन् नन्दति । प्रपदोपरि पदाग्रोपरि न्यस्ताङ्गः सन् जानु-द्वये दोहनीं प्रकटयन् कुर्वन् काश्चिद् गाः पयः स्वयं दोग्धि द्वि-कर्मकोऽयं धातुः । अन्या उन्मुखीः गाः स्वैः स्वीयैर् गोपैर् दोहयति । अन्या गाः कण्डूयनेन प्रीणयन् स्व-स्व-तर्णक-गणान् स्व-वत्सान् पाययति ॥४१॥</p>
<p><strong>अथान्यतः कल्य-विभग्न-निद्रा<br>
विनिद्र-वात्सल्य-सुधां स्रवन्ती ।<br>
उत्थाय तल्पाज् जरती समायाद्<br>
गृहं समुत्का मुखरा स्व-नप्त्र्याः ॥४२॥</strong></p>
<p>अथान्यतोऽन्यत्र यावटाख्य-ग्रामे मुखरा नाम्नी जरती । कीदृशी ? कल्ये प्रत्यूषे विभग्ना गता निद्रा यस्याः सा विनिद्रं सदा जाग्रद्-रूपं वात्सल्यम् एव सुधा तां स्रवन्ती तल्पाद् उत्थाय स्व-नप्त्र्याः श्री-राधायाः गृहं समायात् । प्रत्यूषोऽहर्-मुखं कल्यम् इत्य् अमरः ॥४२॥</p>
<p><strong>स्वभाव-कुटिलाप्य् आत्म-सुत-सम्पत्ति-काङ्क्षया ।<br>
व्याकुला जटिलायातां मुखरां ताम् अथाब्रवीत् ॥४३॥</strong></p>
<p>स्वभाव-कुटिलापि जटिला स्व-पुत्र-सम्पद्-आकाङ्क्षया व्याकुला आयातां तां मुखराम् अब्रवीत् ॥४३॥</p>
<p><strong>सूनोः प्रजायुर्-धन-वृद्धयेऽसौ<br>
त्वया स्नुषा ज्ञे नियतं नियोज्या ।<br>
सुमङ्गल-स्नान-विभूषणादौ<br>
गो-कोटि-हेतोस् तपनार्चनाय ॥४४॥</strong></p>
<p>हे ज्ञे ! पण्डिते ! असौ स्नुषा वधू राधा मे सूनोः प्रजादि-वृद्धये गो-कोटि-हेतोश् च सूर्यार्चनार्थं नियतं नियम-युक्तं यथा स्यात् तथा स्नानादौ त्वया नियोज्यताम् ॥४४॥</p>
<p><strong>आज्ञानवज्ञा निज-गोष्ठ-राज्ञ्याः<br>
कार्यानभिज्ञोक्तिषु तेऽप्य् अवज्ञा ।<br>
इत्य् आदिशत्य् अन्वहम् अर्थ-विज्ञा<br>
विज्ञापिता मे किल पौर्णमासी ॥४५॥</strong></p>
<p>अर्थ-विज्ञा पौर्णमासी सूनोः प्रजादि-वृद्धये मया विज्ञापिता सती अन्वहं प्रतिदिनम् इत्य् आदिशति आदेशम् आह । निज-गोष्ठ-राज्ञ्या यशोदाया आज्ञा ते त्वया अनवज्ञा कार्या अवज्ञा अनादरणीया न कार्या इत्य् अर्थः । अनभिज्ञानां मूर्खानाम् उक्तिषु अवज्ञा अपि कार्या सोक्तिर् न मान्येत्य् अर्थः ॥४५॥</p>
<p><strong>तस्मात् त्वम् आर्ये स्वां नप्त्रीं<br>
सर्व-मङ्गल-मण्डिताम् ।<br>
विधेहि सर्व-सम्पत्तिर्<br>
यथा सूनोर् भवेन् मम ॥४६॥</strong></p>
<p>हे आर्ये मुखरे ! तस्मात् मम सूनोः सर्व-सम्पत्तिर् यथा भवेत् तथा स्वां नप्त्रीं सर्व-मङ्गल-मण्डितां विधेहि कुरु ॥४६॥</p>
<p><strong>वधूम् अथाभाषत पुत्रि तल्पाद्<br>
उत्तिष्ठ तूर्णं कुरु वास्तु-पूजाम् ।<br>
त्वं मङ्गल-स्नान-विधिं विधाय<br>
पूजोपहारं सवितुर् विधेहि ॥४७॥</strong></p>
<p>अथ जटिला वधूं राधाम् अभाषत—हे पुत्रि ! तल्पाद् उत्तिष्ठेत्य् आदि स्फुटार्थः ॥४७॥</p>
<p><strong>प्रभातम् आयातम् अहो तथापि<br>
निद्राति नप्त्रीति मुहुर् वदन्ती ।<br>
स्नेह-द्रुताङ्गी मुखरा प्रविश्य<br>
शय्यालयं ताम् अवदत् तदेदम् ॥४८॥</strong></p>
<p>तदा स्नेह-द्रुताङ्गी मुखरा अहो आश्चर्यं प्रभातम् आयातं तथापि नप्त्री निद्राति शेते । इति पुनः पुनर् वदन्ती सती तस्याः शय्यालयं प्रविश्य तां राधाम् इदम् अवदत् ॥४८॥</p>
<p><strong>उत्तिष्ठ वत्से शयनात् प्रमुग्धे<br>
व्यस्मारि वारोऽद्य रवेस् त्वया किम् ।<br>
स्नात्वा प्रभातार्घ्य-विधानम् अस्मै<br>
पूजोपहारं रचयास्य चाशु ॥४९॥</strong></p>
<p>हे प्रमुग्धे ! अद्य रवेर् वारः त्वया किं व्यस्मारि ? अस्मै सूर्याय प्रभातार्घ्य-विधानं तथा अस्य सूर्यस्य पूजोपहारं चाशु रचय ॥४९॥</p>
<p><strong>तद्-वचः-प्रतिबुद्धाथ<br>
विशाखोत्थाय सालसा ।<br>
सखि तूर्णं समुत्तिष्ठोत्-<br>
तिष्ठेति प्राह सत्वरा ॥५०॥</strong></p>
<p>तद्-वचसा प्रतिबुद्धा जागरिता सा प्रसिद्धा विशाखालसापि सत्वरा सती उत्थाय “हे सखि! उत्तिष्ठोत्तिष्ठेति प्राह ॥५०॥</p>
<p><strong>तासां वचोभिः शयनेऽथ मुग्धा<br>
मुहुः प्रजागर्य पुनर् निदद्रौ ।<br>
विचालिता वीचि-चयैस् तडागे सा<br>
राजहंसीव रतालसाङ्गी ॥५१॥</strong></p>
<p>तासां जटिला-मुखरा-विशाखानां वचोभिः शयने शय्यायां मुग्धा सा मुहुः प्रजागर्य पुनर् निदद्रौ । पुनर् निद्रायां हेतुः—रतालसाङ्गी । तडागे वीचि-चयैस् तरङ्ग-समूहैः विचालिता राजहंसीव ॥५१॥</p>
<p><strong>तदैवावसराभिज्ञा जग्राह रति-मञ्जरी ।<br>
सखी वृन्दावनेश्वर्याः श्रीमच्-चरण-पङ्कजम् ॥५२॥</strong></p>
<p>अवसराभिज्ञा रति-मञ्जरी सखी राधायाश् चरणं जग्राह ॥५२॥</p>
<p><strong>इत्थम् इयं बहुभिः कृत-बोधा<br>
स्वाच् छयनाद् उदतिष्ठद् अनल्पात् ।<br>
ताम् अथ वीक्ष्य सुपीत-पटाङ्गीं<br>
शङ्कित-हृन् मुखरेदम् उवाच ॥५३॥</strong></p>
<p>अनल्पात् बाहुल्यात् शयनात् शय्यायाः उदतिष्ठत् । मुखरा कृष्णस्य सुपीत-पटेनावृताङ्गीं तां वीक्ष्य</p>
<p>शङ्कित-हृद् इदम् उवाच ॥५३॥</p>
<p><strong>द्रुत-कनक-सवर्णं सायम् एतन् मुरारेर्<br>
वसनम् उरसि दृष्टं यत् सखी ते बिभर्ति ।<br>
किम् इदम् अयि विशाखे हा प्रमादः प्रमादो<br>
व्यवसितम् इदम् अस्याः पश्य शुद्धान्वयायाः ॥५४॥</strong></p>
<p>कनक-सदृशम् एतद् वसनं सायं-काले मुरारेर् उरसि मया दृष्टम् । तद् वसनं ते सखी बिभर्ति । शुद्ध-कुलोत्पन्नायाः अस्या व्यवसितं चेष्टितं पश्य । हा खेदे । प्रमादोऽनवधानता । अतीवायोग्य-कार्यादौ प्रमादम् उक्त्वा आक्षिपति प्राज्ञः ॥५४॥</p>
<p><strong>तद्-वचश्-चकित-धीर् हृदि सख्याः<br>
वीक्ष्य पीत-वसनं चल-दृष्ट्या ।<br>
हा किम् एतद् इति तां च दिशन्ती<br>
द्राग् उवाच जरतीं च विशाखा ॥५५॥</strong></p>
<p>तद्-वचश्-चकित-धीर् सख्या हृदि पीत-वसनं वीक्ष्य तां जरतीं द्राक् शीघ्रं “एतत् किम्?” इति दिशन्ती विशाखा उवाच ॥५५॥</p>
<p><strong>स्वभावान्धे जालान्तर-गत-विभातोदित-रवि-<br>
च्छटा-जाल-स्पर्शोच्छलित-कनकाङ्ग-द्युति-भरैः ।<br>
वयस्यायाः श्यामं वसनम् अपि पीतीकृतम् इदं<br>
कुतो मुग्धे शङ्कां जरति कुरुषे शुद्ध-मतिषु ॥५६॥</strong></p>
<p>हे स्वभावान्धे ! वयस्यायाः सख्याः गवाक्ष-जाल-मध्य-गत-प्रभातोदित-रवि-च्छटा-समूहस्य स्पर्शेनोच्छलितानां कनकाङ्ग-द्युतिनां भरैर् अतिशयैर् इदं श्यामम् अपि वसनं पीतीकृतम् । अतः हे मुग्धे ! मोहिते ! यतः हे जरति जरातुराया बुद्धि-भ्रमो भवेद् एव । शुद्ध-मतिषु शुद्धा मतिर् यासां तासु मत्-सखीषु बहु-वचनं गौरवेण गण-सूचनार्थं कृतः । शङ्कां पर-पुरुष-वस्त्र-धारणादि-शङ्कां कुरुषे ॥५६॥</p>
<p><strong>ललिता-प्रमुखास् तावत् सख्यस् ताः स्व-स्व-गेहतः ।<br>
आजग्मुस् त्वरिताः सख्याः प्रस्खलद्-गतयोऽन्तिकम् ॥५७॥</strong></p>
<p>ललिताद्यास् ताः सख्या राधाया अन्तिकम् आजग्मुः । प्रस्खलद्-गतयो वेलाधिक्य-ज्ञानेन त्वरिताः सख्यः, अतः प्रस्खलन्ती गतिर् यासां ताः ॥५७॥</p>
<p><strong>दास्योऽपि स्नान-सम्भारान् स्नान-वेदी-समीपतः ।<br>
प्रतीक्ष्यमाणाः संस्थाप्य स्वेश्वरीं तस्थुर् अग्रतः ॥५८॥</strong></p>
<p>दास्योऽपि स्नान-सम्भारान् स्नान-वेदी-समीपे संस्थाप्य अग्रत उत्थानात् पूर्वे स्वेश्वरीं प्रतीक्ष्यमाणास् तस्थुः ॥५८॥</p>
<p><strong>उत्थायाथ वराङ्गी दास्या स्थापितम् अग्रे ।<br>
अध्यास्तासन-वर्यं सा नाना-मणि-चित्रम् ॥५९॥</strong></p>
<p>श्री-ललितादि-सखीनां दन्त-धावन-स्नानालङ्कारादिकम् अपि स्वस्यावसरे स्व-स्व-दासी-कृत-दन्त-धावन-स्नान-भूषणादिकं क्रमेण बोध्यम् । सा वराङ्गी राधा दास्या स्थापितम् आसन-वर्यं नाना-मणि-चित्रम् अध्यास्त अधिकृत्य उपविवेश ॥५९॥</p>
<p><strong>सावातारयद् आभरण-निचयं<br>
ललिता स्व-सखी-तनुतः स-दयम् ।<br>
कनक-व्रततेर् इव स-प्रणयं<br>
पल्लव-कुसुम-स्तवक-प्रचयम् ॥६०॥</strong></p>
<p>सा ललिता स्व-सख्यास् तनुत आभरण-समूहम् अवतारयत् । कनक-व्रततेः स्वर्ण-लतायाः । पल्लवादि-समूहम् इवेत्य् अनेन तनोर् लतात्वेन अलङ्काराणां पत्र-पुष्प-गुच्छत्वेन साम्यं ज्ञेयम् ॥६०॥</p>
<p><strong>तावद् वासांस्य् उपादाय रजकस्य किशोरिके ।<br>
मञ्जिष्ठा-रङ्गवत्य्-आख्ये स्वेश्वरीम् उपतस्थतुः ॥६१॥</strong></p>
<p>मञ्जिष्ठा-रङ्गवत्य्-आख्ये द्वे रजकस्य कन्ये वासांस्य् उपादाय किशोरिके स्वेश्वरीम् उपतस्थतुः ॥६१॥</p>
<p><strong>गन्ध-चूर्ण-परिपूर्ण-विचूर्णद्-<br>
अग्रया पुटिकयाम्र-दलस्य ।<br>
पद्मराग-खचित-स्फटीकाभा-<br>
निन्दिनः स्व-दशनान् परिमार्ज्य ॥६२॥</strong></p>
<p>सा राधा गन्ध-चूर्णैः परिपूर्णा च सा विचूर्णद्-अग्रम् अग्र-भागो यस्याः सा चेति तया आम्र-दलस्य पुटिकया पद्मराग-मणिना खचितस्य स्फटीकाभां कान्तिं निन्दितुं शीलं येषां तान् स्व-दन्तान् आदौ परिमार्ज्य ॥६२॥</p>
<p><strong>हैमीं जिह्वा-शोधनीं सा कराभ्यां<br>
धृत्वा चादौ शोधयित्वा रसज्ञाम् ।<br>
दासी दत्त-स्वर्ण-भृङ्गार-वारां<br>
गण्डूषैः सङ्क्षालयामास वक्त्रम् ॥६३॥</strong></p>
<p>कराभ्यां हैमीं हेम-निर्मितां जिह्वा-शोधनीं धृत्वा रसज्ञां शोधयित्वा च वारां पयसां गण्डूषैर् वक्त्रं सङ्क्षालयामास ॥६३॥</p>
<p><strong>पाणी प्रोञ्छ्य श्री-मुखेन्दुं च ताभ्यां<br>
दत्तं वासः स्नान-योग्यं गृहीत्वा ।<br>
कुम्भैर् अम्भः-सम्भृतैः शातकुम्भैर्<br>
व्याकीर्णां सा स्नान-वेदीम् अयासीत् ॥६४॥</strong></p>
<p>पाणी पाणि-द्वयं मुखं च प्रोञ्छ्य सम्मार्ज्य ताभ्यां रजक-किशोरीभ्यां दत्तं स्नान-योग्यं वासः गृहीत्वा परिधाय शातकुम्भैः स्वर्ण-निर्मितैः । अम्भः-सम्भृतैर् जल-पूर्णैः कुम्भैर् व्याप्तां स्नान-वेदीं सा अयासीत् ॥६४॥</p>
<p><strong>तत्र काञ्चन-मये मृदु-पीठे<br>
चीन-चेल-पिहिते विनिविष्टाम् ।<br>
सेवने परिजना निपुणा द्राक्<br>
ताम् उपायन-कराः परिवव्रुः ॥६५॥</strong></p>
<p>सेवने निपुणाः परिजना उपायन-कराः उपायनं तैलोद्वर्तनादि-करेषु यासां ताः दास्यः सूक्ष्म-चेलेन पिहिते मृदु-पीठे उपविष्टां तां द्राक् झटिति परिवव्रुः ॥६५॥</p>
<p><strong>मर्दनोद्वर्तनालक्त-केश-संस्कार-कोविदे ।<br>
सुगन्धा-नलिनी-नाम्न्याव् आगते नापितात्मजे ॥६६॥</strong></p>
<p>मर्दनादौ कोविदे सुगन्धा-नलिनी-नाम्न्यौ नापित-कन्ये आगते ॥६६॥</p>
<p><strong>अभ्यज्य नारायण-तैल-पूरैर्<br>
उद्वर्तनैः स्निग्ध-सुगन्धि-शीतैः ।<br>
उद्वर्तयामासातुर् अङ्गम् अस्याः<br>
प्रेम्ना स्वभावोज्ज्वल-शीतम् एते ॥६७॥</strong></p>
<p>एते नापितात्मजे अस्याः स्वभावोज्ज्वल-शीतम् अङ्गं प्रेम्ना नारायण-तैल-पूरैर् अभ्यज्य स्निग्ध-सुगन्धि-शीतैर् उद्वर्तनैर् उद्वर्तयामासातुर् ॥६७॥</p>
<p><strong>गन्धाढ्य-पिष्टामलकैः कचांस् ते<br>
संस्कृत्य चाङ्गान्य् अथ धारयापाम् ।<br>
चीनांशुकामार्जन-पूर्वम् अस्याः<br>
प्रक्षालयामासतुर् उज्ज्वलानि ॥६८॥</strong></p>
<p>ते नापितात्मजे गन्ध-युक्तामलकैः कचान् संस्कृत्यास्या उज्ज्वलानि अङ्गानि अपां धारया चीनांशुकेन सूक्ष्म-वस्त्रेण आ सम्यक् मार्जन-पूर्वकं प्रक्षालयामासतुः ॥६८॥</p>
<p><strong>मन्द-पक्व-परिवासित-कुम्भ-<br>
श्रेणि-सम्भृत-जलैर् अलम् एताः ।<br>
शातकुम्भ-घटिकात्त-विमुक्तैस्<br>
तां मुदा सवयसः स्नपयन्ति ॥६९॥</strong></p>
<p>एताः सवयसः सख्यः तां स्नपयन्ति कैः मन्द-पक्वानाम् अल्प-पक्वानां परिवासितानां कुम्भानां श्रेणीषु सम्यक् धृतैर् जलैः । पुनः कीदृशैः ? पश्चात् शातकुम्भ-घटिकासु स्वर्ण-क्षुद्र-घटेषु आत्त-मुक्तैः । आत्तैर् गृहीतैर् मुक्तैस् त्यक्तैः ॥६९॥</p>
<p><strong>अङ्गानि तस्या मृदु-चीन-चेलैः<br>
सम्मार्ज केशान् अपतोय-बिन्दुन् ।<br>
विधाय प्रत्युद्गमनीय-वासः<br>
सखीः स्व-सख्यः परिधापयन्ति ॥७०॥</strong></p>
<p>मृदु कोमलं चीनं सूक्ष्मं च चेलं वस्त्रं तैर् अङ्गानि सम्मार्ज अपगतास् तोय-बिन्दवो येभ्यः । स्थित्भावान् केशान् विधाय कृत्वा प्रत्युद्गमनीय-वासः परिधेय-वस्त्र-युगं परिधापयन्ति ॥७०॥</p>
<p><strong>अथागतां भूषण-वेदिकायां<br>
सख्यः प्रभातोचित-भूषणैस् ताम् ।<br>
विभूषयामासुर् अनङ्ग-चेष्टस्<br>
तारुण्य-लक्ष्मीम् इव भाव-हावैः ॥७१॥</strong></p>
<p>अनङ्ग-चेष्ट भाव-हावैः शरीर-भावजैः क्रियाभिस् तारुण्य-लक्ष्मीम् इव सख्यो भूषणैस् तां राधां विभूषयामासुः ॥७१॥</p>
<p><strong>धूप-धूम-परिशुष्क-सुगन्धीन्<br>
स्निग्ध-कुञ्चित-कचाल् ललिताऽस्याः ।<br>
स्वस्तिदाख्य-बहु-रत्न-विराजद्-<br>
दान्त-कङ्कतिकया परिशोध्य ॥७२॥</strong></p>
<p>अगुरु-धूपस्य धूमेन परिशुष्कान् सुगन्धींश् च स्निग्ध-कुञ्चित-कचान् स्वस्तिदाख्य-बहु-रत्न-खचित-हस्ति-दान्त-कृत-कङ्कतिकया परिशोध्य ॥७२॥</p>
<p><strong>दत्तं कृष्णेन चूडामणि-वरम् अमलं शङ्खचूडाद् गृहीतं<br>
विन्यस्तानेक-मुक्ता-स्रजि धृत-बकुले मूर्ध्नि विन्यस्य वेणीम् ।<br>
डोरी-सन्नद्ध</strong>[^१४]<strong>-मूलां मणि-चय-खचित-स्वर्ण-बद्धान्त-भागा<br>
रक्तोद्यत्-पट्ट-तन्तूच्चय-वर-चमरी-राजद्-अग्रां बबन्ध ॥७३॥</strong></p>
<p>कृष्णेन शङ्खचूडं हत्वा शङ्खचूडाद् गृहीतं श्री-बलदेवेन दत्तं, तेन माहात्म्येऽर्पिते, तेन श्री-विशेषा-द्वारा श्री-राधायै दत्तं चूडामणि-वरं स्यमन्तकं मूर्ध्नि विन्यस्य वेणीं बबन्ध । मूर्ध्नि कीदृशी ? विन्यस्त अनेक-मुक्तानां माला यत्र, धृतानि बकुलानि बकुल-पुष्पाणि यत्र तस्मिन् । कीदृशीं वेणीं ? डोरी-सन्नद्ध-मूलां नह-बन्धेअने पुनर् मणि-चयेन खचित-स्वर्णेन झापा इति ख्याता भूषणेन बद्धोऽन्त-भागो यस्याः सा चासाव् आरक्तः सम्यक् रक्त-वर्ण उद्यद्-उज्ज्वल-पट्ट-तन्तूनां पट्ट-सूट्राणाम् उच्चयः समूहस् तेन या वर-चमरी चेति तया राजद्-विराजमानम् अग्रम् अग्र-भागो यस्यास् ताम् ॥७३॥</p>
<p><strong>स्वर्णासन्धित-रक्त-पट्ट-चमरी-युग्मान्त-डोरी-द्वया<br>
बद्ध-कुञ्चित-मुष्टि-सम्मित-लसन्-मध्यं दुकूलं ततः ।<br>
भृङ्गाली-रुचि पर्यधापयद् इमं मेघाम्बराख्यं मुदा<br>
चित्रोद्यत्-कुरुविन्द-कन्दल-घटा शोणान्तरीयोपरि ॥७४॥</strong></p>
<p>स्वर्णासन्धिता स्वर्णाच्छन्न-मूला या रक्त-पट्ट-चमरी थोपनेति ख्याता तस्या युग्मान्ते यस्य तथा-भूतेन डोरी-द्वयेन व्रजे घागरा इत्य् आख्यास्याधो-वाससोऽन्तर्वर्ति-बन्धन-रूपेणाबद्धम् आकुञ्चितं च मुष्टि-सम्मितम् । लसद् देदीप्यमानं मध्यं मध्य-देशो यस्य तद् दुकूलं घागरा इत्य् आख्यम् । ततस् तस्योद्यन्ती या कुरुविन्द-कन्दलानां प्रवालाङ्कुराणां श्रेणी ततः शोणस्यान्तरीयस्य घागराख्यस्य उपरि भृङ्गाल्या भ्रमर-श्रेण्याः रुचिर् इव रुचिर् यस्य तत् मेघाम्बराख्यं दुकूलम् इमां राधां चित्रा सखी पर्यधापयत् । अन्तरीयोपसंव्यान-परिधानान्य् अधोऽंशुके इत्य् अमरः ॥७४॥</p>
<p><strong>अनेक-रत्नाचित-मूल-पञ्च-<br>
वर्णाढ्य-पट्ट-स्तवकोच्चयान्ताम् ।<br>
सुवर्ण-सूत्राञ्चित-किङ्किणीकां<br>
काञ्चीं नितम्बे समुदानयच् च ॥७५॥</strong></p>
<p>अनेक-रत्नैर् आचितं जटितं मूलं यस्याः सा चासौ पञ्च-वर्णैः शुक्ल-नील-रक्त-पीत-हरिद्भिर् गुणैर् आढ्या ये पट्ट-स्तवकाः पट्ट-गुच्छास् तेषाम् उच्चयः समूहोऽन्ते यस्याः सा चेति ताम् । सुवर्ण-सूत्रैर् अञ्चिता बद्धाः किङ्किण्यः क्षुद्र-घण्टिका यस्यास् तां काञ्चीं नितम्बे हर्ष-युक्ता सती अनयत् प्रापयन् न्ययोजयच् चेत्य् अर्थः । नीञ् प्रापणे । स्त्री-कट्यां मेखला काञ्ची सप्तकी रसना तथा इत्य् अमरः ॥७५॥</p>
<p><strong>कर्पूरागुरु-काश्मीर-पङ्क-मिश्रित-चन्दनैः ।<br>
समालिप्य विशाखाऽस्याः पृष्ठं बाहु-कुचाव् उरः ॥७६॥</strong></p>
<p>विशाखाऽस्याः पृष्ठादिकं कर्पूरादिभिः समालिप्य ॥७६॥</p>
<p><strong>कस्तूरी-पत्र-वल्ली-समुदय-खचितं पार्श्वयोर् आकपोलं<br>
भाले श्रीखण्ड-बिन्दूत्कर-वृतम् अभितः काम-यन्त्राभिधानम् ।<br>
अन्तः-कस्तूरिकोद्यन्-मलयज-शशभृल्-लेखयाधश् चितं सा<br>
चक्रे सीमन्त-रेखान्वितम् अथ तिलकं सान्द्र-सिन्दूर-पङ्कैः ॥७७॥</strong></p>
<p>भाले ललाटे सा विशेषा सान्द्र-सिन्दूर-पङ्कैः कामयन्त्राख्यं तिलकं चक्रे । कीदृशं ? पार्श्व-द्वये आकपोलं गण्डम् अभिव्याप्य कस्तूरी-कृत-पत्र-वल्ल्याः सम्यग्-उदयेन खचितं श्रीखण्डस्य चन्दनस्य बिन्दूनाम् उत्करेण समूहेनाभितो वृतम् अन्तर् मध्ये कस्तूरीकया उद्यन्त्याः मलयजस्य चन्दनस्य शशभृच् चन्द्रस् तस्य रेखयाधश् चितम् । लल्ताट-मध्य-देशोपरि द्विधा विभक्तस्य केशस्य मध्य-वर्ति-रेखा सीमन्त-रेखा, तद्-अन्वितम् ॥७७॥</p>
<p><strong>पुष्प-गुच्छेन्दु-लेखाब्ज-मकरी-चूत-पल्लवम् ।<br>
लिलेख चित्रं कस्तूर्या चित्रा तत्-कुचयोस् तटे ॥७८॥</strong></p>
<p>पुष्प-गुच्छेन्दु-लेखाब्ज-मकरी-चूत-पल्लवम् । लिलेख चित्रं कस्तूर्या चित्रा तत्-कुचयोस् तटे ॥७८॥</p>
<p><strong>मीनी प्रसून-नव-पल्लव-चन्द्र-लेखा<br>
व्याजात् स्व-चिह्न-शर-कुन्त-धनूंसि कामः ।<br>
तद्-भ्रू-धनुर्-धवन-मात्र-निरस्त-कर्मा<br>
मन्ये न्यधत्त निज-तत्-कुच-कोष-गेहे ॥७९॥</strong></p>
<p>तस्याः भ्रू-धनुः-कम्पनेन निरस्त-कर्मा कामः मीनी मकरी तद्-आदीनां चतसृणां व्याजात् क्रमेण मकरं मकराङ्कत्वात् स्व-चिह्नं शरं कुम्भं धनुश् चैतानि चत्वारि तस्या स्तन-रूप-निज-भाण्डार-गेहे निधत्त इत्य् अहं मन्ये ॥७९॥</p>
<p><strong>चित्रार्पितानेक-विचित्र-रत्न-<br>
मुक्ताचिता रक्त-दुकूल-चोली ।<br>
कुचौ भ-जालेन्द्र-धनुर्-विचित्रा<br>
तस्तार शैलाव् इव सान्ध्य-कान्तिः ॥८०॥</strong></p>
<p>चित्रया अर्पिता अनेक-चित्र-रत्नैर् मुक्ताभिश् चाचिता खचिता रक्त-दुकूलस्य चोली कुच-पट्टिका कुचौ तस्तार आचच्छाद । कौ काव् इव भानि नक्षत्राणि तेषां जालं समूहस् तेन सह यत् इन्द्र-धनुस् तेन विचित्रा सान्ध्य-कान्तिः शैलाव् इव सान्ध्य-कान्ति-इन्द्र-धनुषोर् अनेक-वर्ण-साम्येन चोली इन्द्र-धनुषोर् आकारेण साम्याद् उपमा ॥८०॥</p>
<p><strong>सौवर्ण-ताल-दल-संवलनोपपन्नं<br>
श्रुत्योर् मसार-लघु-पुष्प-विराजद्-अग्रम् ।<br>
भृङ्गास्य-हाटक-सरोरुह-कोरकाभं<br>
ताडङ्क-युग्मम् अदधाद् अथ रङ्गदेवी ॥८१॥</strong></p>
<p>रङ्गदेवी ताडङ्क-युग्मं कर्ण-भूषण-द्वयं श्रुत्योर् अदधात् । कीदृशं ? स्वर्ण-निर्मित-ताल-पत्रस्य सम्यक् वलनेन पद्म-कलिकाकार-निर्माणेनोपपन्नं निर्मितम् । पुनः कीदृशं ? भ्रमर आस्ये मुखे ययोस् तादृश-स्वर्ण-निर्मित-पद्म-कलिकयोर् आभेवाभा कान्तिर् यस्य तत् ॥८१॥</p>
<p><strong>हैमे वज्रारुण-मणि-चित-स्थूल-नीलाश्म-मध्ये<br>
तस्याः श्रुत्योर् उपरि सुतनोर् मौक्तिकाली-वृतान्ते ।<br>
चित्रा प्रोद्यद्-द्युमणि-रुचिरे चारु-चक्री-शलाके<br>
मुक्तास्याष्टापद-कलसिका-राजद्-अग्रे युयोज ॥८२॥</strong></p>
<p>तस्याः सुतनोः श्री-राधायाः श्रुत्योर् उपरि चारु-चक्री-शलाके चित्रा सखी अपि पुनर् युयोज । ते कीदृश्यौ ? हैमे हेम-निर्मिते । वज्रैर् हिरकैर् अरुण-मणिभिर् लालाख्य-मणिभिर् माणिक्यैश् च चितौ खचितौ स्थूल-नीलमणि-मध्ये ययोस् ते । मुक्तावल्यावृतौ आवृतौ अन्त-भागो ययोस् ते मुक्ता आस्ये यस्यास् तादृश्या स्वर्ण-कल-सिकया राजद्-अग्रं ययोस् ते । अत एव उद्यद्-द्युमणिः सुप्रकाशित-सूर्यस् ततोऽपि रुचिरे ॥८२॥</p>
<p><strong>रुचिर-चिबुक-मध्ये रत्न-राजच्-छलाका<br>
कलित-कर-विशाखा-निर्मितोऽस्याश् चकास्ति ।<br>
नव-मृगमद-बिन्दुः शोभयन् श्री-मुखेन्दुं<br>
भ्रमर इव दलाग्रे सन्निविष्टः सरोजम् ॥८३॥</strong></p>
<p>दलाग्रे सन्निविष्टो भ्रमरः सरोजं शोभयन्न् इव अस्याः श्री-राधाया रुचिर-चिबुक-मध्ये रत्नै राजच्-छलाकया कलितो युक्तः करो यस्यास् तस्या विशाखया निर्मितो नव-मृगमद-बिन्दुः श्री-मुखेन्दुम् अस्याः श्री-मुखेन्दुं शोभयन् चकास्ति ॥८३॥</p>
<p><strong>ललास हेमाङ्कुशिका-निबद्धं<br>
नासाग्र-मुक्ता-फलम् आयताक्ष्याः ।<br>
शुकास्य-दष्टं तनु-वृन्त-लग्नं<br>
निनिन्द पक्वं लवली-फलं यत् ॥८४॥</strong></p>
<p>आयताक्ष्या राधाया हेमाङ्कुशिकया वक्राग्र-हेम-गुणेन निबद्धं नासाग्र-मुक्ता-फलं ललास । यन् मुक्ता-फलं ललास, यन् मुक्ता-फलं शुकस्यास्येन चञ्चुना दष्टं सूक्ष्म-वृन्त-युक्तं पक्वं लवली-फलं निनिन्द ॥८४॥</p>
<p><strong>सा वीक्ष्य कृष्णानन-पूर्ण-निर्मला<br>
सितेन्दु-कान्त्य्-आचमनातिलालसाम् ।<br>
तद्-दृक्-चकोरीं विदधेऽथ तद्-वपुः<br>
श्री-पुञ्ज-मञ्ज्व्-अञ्जन-रेखयान्विताम् ॥८५॥</strong></p>
<p>सा विशाखा श्री-कृष्ण-मुखम् एव पूर्ण-निर्मल-नील-चन्द्रस् तस्य कान्तेर् आचमनाय पानायातिलालसा यस्यास् तां तस्या राधाया दृक्-चकोरीं वीक्ष्य तस्य श्री-कृष्णस्य वपुषः श्रीः शोभा तस्याः पुञ्जवन् मञ्जु मनोज्ञं यद् अञ्जनं तेन रेखयान्वितां विदधे । शोभयान्विता इति च पाठः ॥८५॥</p>
<p><strong>उपरि-खचित-नाना-रत्न-जालैः स्फुरन्त्या<br>
विमल-पुरट-पत्र्या कण्ठम् अस्या विशाखा ।<br>
हरि-कर-दर-चिह्न-श्री-हरं पुष्कराक्ष्याः<br>
सपदि हरि-भियेव च्छादयामास मध्ये ॥८६॥</strong></p>
<p>विशाखा अस्याः पुष्कराक्ष्या मध्ये कण्ठं कण्ठस्य मध्यं नाना-रत्न-समूहैः स्फुरन्त्या विमल-स्वर्ण-पत्र्या कण्ठाभरणेन छादयामास । कीदृशं ? हरि-कर-स्थस्य दर-रूप-चिह्नस्य शोभा-हरं स्व-रेखाश्रयेण इत्य् ऊहाः । आच्छादने हेतुम् आह—हरि-भियेव हरिः स्व-कर-चिह्न-शोभा-हरं दृष्ट्वा बलात् ग्रहीष्यतीति भयेनेवेत्य् अर्थः ॥८६॥</p>
<p><strong>वज्राचिताखण्ड-रत्न-चित्र-सुस्थूल-<br>
मध्यो गुण-बद्ध-चञ्चुः ।<br>
ललास तस्या उपकण्ठ-कूपं<br>
दत्तस् तया हाटक-चित्र-हंसः ॥८७॥</strong></p>
<p>तस्या उपकण्ठ-कूपं कण्ठ-कूप-निकटे तया विशाखया दत्तो हाटकस्य स्वर्णस्य चित्र-हंसो (हांसुलीति ख्यातः) ललास । कीदृशः ? वज्रेण हिरकेणान्वितं यद् आखण्ड-रत्नम् इन्द्रनील-रत्नं, तेन चित्रं सुस्थूलं च मध्यं यस्य सः गुणेन बद्धश् चञ्चुर् मुखं यस्य सः ॥८७॥</p>
<p><strong>सुवर्ण-गोली-युग-मध्यगोल्लसन्-<br>
मसार-गोली-गिलितोऽन्तरान्तरा ।<br>
सुसूक्ष्म-मुक्तावलि-गुम्फितस् तया<br>
न्ययोजि हारो हृदि गोस्तनाभिधः ॥८८॥</strong></p>
<p>तया विशाखया गोस्तनाख्यो हारो हृदि न्ययोजि । हार-भेदो यष्टि-भेदा गुच्छ-गुच्छार्धं गोस्तना इत्य् अमरः । स कीदृशः ? अन्तरान्तरा मध्ये मध्ये सुवर्णस्य गोली-युग-मध्याया अत उद्यन्त्या इन्द्रनील-मणि-गोल्या गिलितः सन् सुसूक्ष्म-मुक्तावलिर् गुम्फितश् च ॥८८॥</p>
<p><strong>मसार-चन्द्रोपल-पद्मराग-<br>
सुवर्ण-गोली-ग्रथितान्तरालैः ।<br>
मुक्ता-प्रवालैः परिगुम्फितां सा<br>
रत्न-स्रजं तद्-धृदये युयोज ॥८९॥</strong></p>
<p>मसाराणाम् इन्द्रनील-मणीनां चन्द्रकान्त-मणीनां च पद्मराग-मणीनां च सुवर्णानां च गोलीभिर् ग्रथितम् अन्तरालं मध्यं येषां तैर् मुक्ता-प्रवालैः परिगुम्फितां रत्न-स्रजं तस्या हृदये सा विशाखा युयोज ॥८९॥</p>
<p><strong>वैदूर्य-युग्माचित-हेम-धात्रिका-<br>
बीजाभ-गोली-गिलितोऽन्तरान्तरा ।<br>
विचित्र-मुक्तावलि-चित्र-गुच्छको<br>
रराज तस्या हृदयेऽर्पितस् तया ॥९०॥</strong></p>
<p>वैदूर्य-मणि-युग्मेनाचितया युक्तया हेम-निर्मित-धात्रिका-बीज-तुल्य-गोल्याः अन्तरान्तरा मध्ये मध्ये गिलितो विचित्र-मुक्तावलिभिः । चित्रश् चासौ गुच्छको गुच्छाख्यो हार-भेदश् चेति सः । तस्याः श्री-राधाया हृदयेऽनया विशाखयार्पितः सन् रराज स्वार्थकैः । यष्टि-भेदाद् हार-भेदो गुच्छेति ॥९०॥</p>
<p><strong>रासे निशीथे सह नृत्य-गान-<br>
तुष्टेन दत्तां हरिणा स्व-कण्ठात् ।<br>
तस्यैव साक्षाद् इव राज-लक्ष्मीं<br>
गुञ्जावलीं तद्-धृदि सा युयोज ॥९१॥</strong></p>
<p>रासे रासोत्सवे निशीथे अर्ध-रात्रे सह मिलित्वा नृत्य-गानादिना तुष्टेन हरिणा स्व-कण्ठात् तस्यै श्री-राधायै दत्तां तस्य श्री-कृष्णस्य राज-लक्ष्मीम् इव गुञ्जावलीं तस्या राधाया हृदि सा विशाखा युयोज ॥९१॥</p>
<p><strong>स्थूल-तारावली रम्या सन्-नायक-विभूषिता ।<br>
तस्या एकावली ज्योत्स्नी हृद्-अम्बरम् अमण्डयत् ॥९२॥</strong></p>
<p>एकावली तन्-नाम हार-भेदः सैव ज्योत्स्नी चन्द्रिका-युक्त-रात्रिः, सा तस्या हृद्-अम्बरं हृद्-रूपम् आकाशम् अमण्डयत् । कीदृशी ? स्थूल-तारावलिर् विशुद्ध-मुक्तावलिः सैव तारावलिः नक्षत्र-श्रेणी तया रम्या । तारा मुक्ता विशुद्धा च इत्य् अमरः । पुनः कीदृशी ? सन्-नायक उत्तम-हार-मध्य-रत्नं तद् एव सन्नायकः पूर्व-चन्द्रः, तेन विभूषिता ज्योत्स्नी चन्द्रिकयान्वितेति । नायको हार-मध्यगे इति चामरः ॥९२॥</p>
<p><strong>कनक-खचित-वज्रैर् वेष्टितैः पद्मरागैश्<br>
चित-हरिमणि-पूर्णाभ्यन्तरा शातकौम्भी ।<br>
प्रतनु-पुरट-राजच्-छृङ्खलालम्बमाना<br>
लसति हृदि विशाखा योजितास्याश् चतुष्की ॥९३॥</strong></p>
<p>अस्या हृदि विशाखया योजिता दत्ता पदकेति ख्याता चतुष्की लसति । कीदृशी ? शातकौम्भी स्वर्ण-निर्मिता कनक-खचित-वज्रैर् स्वर्ण-जटित-हीरकैर् वेष्टितैः पद्मराग-मणिभिश् चितेन वेष्टितेन हरिमणिनेन्द्रनील-मणिना पूर्णम् अभ्यन्तरं मध्य-देशो यस्या सा । पुनः कीदृशी ? प्रतनुभिर्ः सूक्ष्माभिः स्वर्ण-राजच्-छृङ्खलालम्बमाना ॥९३॥</p>
<p><strong>पृष्ठान्तः-क्रम-लम्बमानम् अमलं ग्रीवान्त-हारावली<br>
वीटी-बन्धन-पट्ट-सूत्र-चमरी-जालं तद्-आस्या बभौ ।<br>
मन्ये चारु-नितम्ब-शैल-कटकान् मूर्धाधिरोहार्थकं<br>
सोपानं विधिना कृतं करुणया वेणी-भुजङ्ग्याः स्फुटम् ॥९४॥</strong></p>
<p>तद् अस्या श्री-राधायाः पृष्ठान्तः पृष्ठ-देशस्य मध्ये क्रमेण एकस्याः चमर्या उपर्य् एका चमरीति क्रमेण लम्बमानम् अमलं निर्मलं ग्रीवान्त-हारावल्या वीटी-बन्धनेन ग्रन्थि-बन्धनेन पट्ट-सूत्रस्य चमरी-जालं बभौ । यत् तत् अस्या वेणी-रूप-सर्प्याश् चारु-नितम्ब-रूप-शैल-कटकात् मूर्ध्नः मूर्धन-रूप-पर्वतस्याधिरोहार्थकम् अधिरोहार्थं विधिना स्फुटं व्यक्तं यथा स्यात् तथा सोपानं कृतम् इत्य् अहं मन्ये ॥९४॥</p>
<p><strong>प्रलम्ब-गुच्छासित-पट्ट-डोरिका-<br>
पर्युप्त-राजन्-नव-रत्न-मालया ।<br>
श्लिष्टेऽपि हैमे भुजयोर् विशाखया<br>
न्यधायिषातां हरि-रङ्गदाङ्गदे ॥९५॥</strong></p>
<p>अथ विशाखया हरेः श्री-कृष्णस्य रङ्गं दत्त इति हरि-रङ्गदे इति नाम्नी अङ्गदे बाजुबन्धेति ख्याते भुजओर् न्यधायिषाताम् । कीदृशे ? प्रलम्बा या गुच्छस्य थोपना इत्य् आख्यस्यासिता कृष्णा पट्ट-डोरी, तया पर्युप्ता ग्रथितया या राजन्-नव-रत्न-माला तया श्लिष्टे युक्ते हैमे हेम-निर्मिते ॥९५॥</p>
<p><strong>फुल्लारुणाब्ज-विगलन्-मधु-लिप्त-नाल-<br>
संविष्ट-भृङ्ग-पटली-द्युति-तस्कराणि ।<br>
कान्तेन्द्र-नील-वलयानि कला-वियुग्मे<br>
तस्यास् तदा ललितया घटितानि रेजुः ॥९६॥</strong></p>
<p>तस्याः कला-वियुग्मे इन्द्रनील-मणेर् वलयानि ललितया घटितानि दत्तानि रेजुः । कीदृशानि ? फुल्लारुण-कमलाभ्यां विगलद्भिर् मधुभिर् लिप्तयोर् नालयोर् मृणालयोः संवेष्टित-भ्रमर-समूहानां द्युतेः कान्तेस् तस्कराणि चौराणि । फुल्लारुणाब्जे अत्र रक्त-वर्ण-कर-युगं विगलन्-मधु-लिप्त-नाले मृणाले, अत्र कला-वियुग्मं संवेष्ट-भ्रमरा, अत्र कान्ति-युक्तेन्द्र-नीलमणि-मय-वलयानि ॥९६॥</p>
<p><strong>मुक्तावली-खचित-हाटक-कङ्कणाभ्यां<br>
संवेष्टितः स वलयावलि-सन्निवेशः ।<br>
बिम्बैर् विधोर् मिलित-भास्कर-मण्डलाभ्यां<br>
तस्याश् चकास्ति नितराम् इव सैंहिकेयः ॥९७॥</strong></p>
<p>मुक्तावल्या जडित-स्वर्ण-कङ्कणाभ्यां स पूर्वोक्त-वलयावलि-सन्निवेशः संवेष्टितः सन् चकास्ति काभ्यां क इव ? विधोर् बिम्बैर् मिलिताभ्यां सूर्य-मण्डलाभ्यां सह सैंहिकेयो राहुर् इव ॥९७॥</p>
<p><strong>हैम-स्फुरन्-मर्दलिकालि-मण्डिता<br>
प्रलम्ब-पट्ट-स्तवकावलम्बिनी ।<br>
अनेक-रत्नावलि-लालितान्तरा ललास<br>
तस्या मणिबन्ध-बन्धनी ॥९८॥</strong></p>
<p>तस्याः मणि-बद्ध-बन्धनी ललास, चूरीबद्ध-प्रकोष्ठयोर् अस्तरालो मणि-बद्धस् तस्य बन्धनी पोठिया इति ख्याता । कीदृशी ? हैम-स्फुरन्-मर्दलिकालिभिः मादुली पौच्छीति ख्याताभिर् मण्डिता प्रलम्ब-पट्ट-स्तवकावलम्बिनी तेन अनेक-रत्नावलिभिर् लालितं जटितम् अन्तरं यस्याः ॥९८॥</p>
<p><strong>निज-नामाङ्किता नाना-रत्न-द्युति-कराम्बिता ।<br>
बभाव् अङ्गुलि-मुद्रास्या विपक्ष-मद-मर्दिनी ॥९९॥</strong></p>
<p>अस्या अङ्गुलि-मुद्रा बभौ निजेन राधेत्य् अनेन नामाङ्किता विपक्षाणां मदं मर्दयतीति ॥९९॥</p>
<p><strong>चटुल-चटक-रावौ हंसकौ कंस-शत्रोः<br>
श्रुति-धृति-मतिहंसी-हारिनादौ विशाखा ।<br>
कनक-खचित-नाना-रत्न-जालांशु-चित्रौ<br>
लघु लघु निदधे तत्-पाद-पद्मोपरिष्टात् ॥१००॥</strong></p>
<p>हंसकौ पाद-कटकौ तस्याः पादोपरिष्टात् पादयोः सुकुमारतया प्रेम्णा च लघु लघु यथा स्यात् तथा विशाखा निदधे । कीदृशौ ? चञ्चल-चटकानाम् इव रावो ययोस् तौ । श्री-कृष्णस्य श्रुति-धृति-मति-रूप-कंसीनां हारी हरण-शीलो नादो ययोस् तौ । कनक-जडित-नाना-रत्न-समूहानाम् अंशुभिश् चित्रौ मनोहरौ ॥१००॥</p>
<p><strong>कालिन्दी कलहंसाली स्वाध्यायाध्यापकौ तथा ।<br>
भातस् तत्-पदयोर् न्यस्तौ नूपुरौ रत्न-गोपुरौ ॥१०१॥</strong></p>
<p>कालिन्द्याः कलहंसानां श्रेणी सैव शिष्य-भूता तस्याः स्वाध्याय-शोभनाध्यायनेऽध्यापकौ रत्न-गोपुराख्यौ रत्नानां गावः किरणास् तेषां पुरौ नगरे इति वा नूपुरौ पदयोर् न्यस्तौ भातः ॥१०१॥</p>
<p><strong>रत्नावली-कान्ति-करम्बितानि<br>
विधातृ-विस्मापक-शिल्प-भाङ्गि ।<br>
तस्याः सुदेवी घटितानि रेजुः<br>
पादाङ्गुलीयानि पदाङ्गुलीषु ॥१०२॥</strong></p>
<p>विधातृ-सृष्टिषु तादृश-शिल्पाभावात् विधातुर् विस्मापक-शिल्प-युक्तानि पादाङ्गुलीयानि सुदेव्या दत्तानि तस्याः पादयोर् अङ्गुलीषु रेजुः ॥१०२॥</p>
<p><strong>अस्या न्यधाद् उषसि नर्मदया स्व-सख्याः<br>
माला-कृतस् तनुजयोपहृतं विशाखा ।<br>
स्मेरारविन्द-वदनाथ करारविन्दे<br>
लीलारविन्दम् अरविन्द-विलोचनायाः ॥१०३॥</strong></p>
<p>विशाखा अस्याः स्व-सख्याः कर-कमले माला-कृतः कन्यया नर्मदया उषस्य् उपहृतम् आनीतं लीलारविन्दं न्यधात् ॥१०३॥</p>
<p><strong>तदैव समयाभिज्ञा पुरस्तान् मणि-बन्धनम् ।<br>
आदर्शं दर्शयामास सुगन्धा नापितात्मजा ॥१०४॥</strong></p>
<p>सुगन्धा-नाम्नी नापित-कन्या आदर्शं दर्शयामास । मणिभिर् बन्धनं ददर्श ॥।१०४॥</p>
<p><strong>सा कृष्ण-नेत्र-कुतुकोचित-रूप-वेशं<br>
वर्ष्मावलोक्य मुकुरे प्रतिबिम्बितं स्वम् ।<br>
कृष्णोपसत्ति-तरलास वराङ्गनानां<br>
कान्तावलोकन-फलो हि विशेष-वेशः ॥१०५॥</strong></p>
<p>मुकुरे दर्पणे प्रतिबिम्बितं श्री-कृष्ण-नेत्रयोः कुतुकाय कौतूहलाय उचित-रूपो वेषो यत्र तत् । उद्चित-रूपं वेशश् च वा यत्र तत् स्वं निजं वर्ष्म देहम् आलोक्य सा श्री-कृष्णस्योपसत्तये प्राप्तये तरला आस । अत्र हेतुम् आह—यतो वराङ्गनानां कान्तावलोकनं कान्त-कर्तृकावलोकन-रूप-फलं फल-स्वरूपो विशेष-वेशः भवति । फलो हीति पाठे कान्तस्यावलोकनं फलं यस्य इत्य् अर्थः । विशेष-वेशः परम-वेशः । गात्रं वपुः संहननं शृङ्गारं वर्ष्म विग्रहः ॥१०५॥</p>
<p><strong>श्री-चैतन्य-पदारविन्द-मधुप-श्री-रूप-सेवा-फले<br>
दिष्टे श्री-रघुनाथ-दास-कृतिना श्री-जीव-सङ्गोद्गते ।<br>
काव्ये श्री-रघुनाथ-भट्ट-वरजे गोविन्द-लीलामृते<br>
सर्गः कल्य-विलास-वर्णन-मयः सोऽयं द्वितीयो गतः ॥१०६॥</strong></p>
<p>कल्य-विलासः प्रत्यूष-विलास-वर्णन-मयः सर्गः द्वितीयो गतः । प्रत्युषः अहर्-मुखं कल्यम् उषः प्रत्युषसी इत्य् अमरः ॥१०६॥</p>
<p><strong>इति श्री-गोविन्द-लीलामृते सदानन्द-विधायिन्यां टीकायां द्वितीयः सर्गः समाप्तः ॥२॥</strong></p>
<p>॥।</p>
<p>(३)</p>

  </div>
</article>


        

        



    <aside class="card border noPrint" id="section-tree-item-kAvyam_padyam_gauDIya-vaiShNavam_govinda-lIlAmRtam_02_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/02/">०२ </a>
            <a data-toggle="collapse" href="#section-tree-item-body-kAvyam_padyam_gauDIya-vaiShNavam_govinda-lIlAmRtam_02_md" role="button" aria-expanded="false" aria-controls="section-tree-item-body-kAvyam_padyam_gauDIya-vaiShNavam_govinda-lIlAmRtam_02_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-kAvyam_padyam_gauDIya-vaiShNavam_govinda-lIlAmRtam_02_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०२</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
