<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ०७</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/07/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/07/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/07/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="०७">
  <meta property="og:description" content="सप्तमः सर्गः
श्री-राधा-तनु-वर्णनम्
नान्दीमुखीम् अनुसृताथ सभां सखीनाम्
आगत्य तां मुरलिकां हृदि निह्नुवाना ।
वृन्दाब्रवीत् क्व नु गतौ व्रज-काननेशौ
सख्यो निवेद्यम् इह नाव् अनयोः पदेऽस्ति ॥१॥
अथानन्तरं वृन्दा तां मुरलिकां हृदि निह्नुवाना गोपयन्ती सती नान्दीमुखीम् अनुसृता नान्दीमुखी-सहिता सती, सखीनां सभाम् आगत्य अब्रवीत् । हे सख्यः ! व्रज-वनेशौ राधा-कृष्णौ क्व कुत्र गतौ ? अनयोः राधा-कृष्णयोः पदे नौ आवयोर् निवेद्यम् अस्ति ॥१॥
ता ऊचुर् एतौ स्मर-सार्वभौम-
पार्श्वं प्रयातौ कलहायमानौ ।
किं तन् निवेद्यं वद तत्[^२४]** सुगोप्यं
चेद् गच्छतं निष्कुत-पट्ट-गेहम् ॥२॥**">
  <meta property="og:locale" content="en_us">
  <meta property="og:type" content="article">
    <meta property="article:section" content="kavyam">

  <meta itemprop="name" content="०७">
  <meta itemprop="description" content="सप्तमः सर्गः
श्री-राधा-तनु-वर्णनम्
नान्दीमुखीम् अनुसृताथ सभां सखीनाम्
आगत्य तां मुरलिकां हृदि निह्नुवाना ।
वृन्दाब्रवीत् क्व नु गतौ व्रज-काननेशौ
सख्यो निवेद्यम् इह नाव् अनयोः पदेऽस्ति ॥१॥
अथानन्तरं वृन्दा तां मुरलिकां हृदि निह्नुवाना गोपयन्ती सती नान्दीमुखीम् अनुसृता नान्दीमुखी-सहिता सती, सखीनां सभाम् आगत्य अब्रवीत् । हे सख्यः ! व्रज-वनेशौ राधा-कृष्णौ क्व कुत्र गतौ ? अनयोः राधा-कृष्णयोः पदे नौ आवयोर् निवेद्यम् अस्ति ॥१॥
ता ऊचुर् एतौ स्मर-सार्वभौम-
पार्श्वं प्रयातौ कलहायमानौ ।
किं तन् निवेद्यं वद तत्[^२४]** सुगोप्यं
चेद् गच्छतं निष्कुत-पट्ट-गेहम् ॥२॥**">
  <meta itemprop="wordCount" content="10432">
  <meta name="twitter:card" content="summary">
  <meta name="twitter:title" content="०७">
  <meta name="twitter:description" content="सप्तमः सर्गः
श्री-राधा-तनु-वर्णनम्
नान्दीमुखीम् अनुसृताथ सभां सखीनाम्
आगत्य तां मुरलिकां हृदि निह्नुवाना ।
वृन्दाब्रवीत् क्व नु गतौ व्रज-काननेशौ
सख्यो निवेद्यम् इह नाव् अनयोः पदेऽस्ति ॥१॥
अथानन्तरं वृन्दा तां मुरलिकां हृदि निह्नुवाना गोपयन्ती सती नान्दीमुखीम् अनुसृता नान्दीमुखी-सहिता सती, सखीनां सभाम् आगत्य अब्रवीत् । हे सख्यः ! व्रज-वनेशौ राधा-कृष्णौ क्व कुत्र गतौ ? अनयोः राधा-कृष्णयोः पदे नौ आवयोर् निवेद्यम् अस्ति ॥१॥
ता ऊचुर् एतौ स्मर-सार्वभौम-
पार्श्वं प्रयातौ कलहायमानौ ।
किं तन् निवेद्यं वद तत्[^२४]** सुगोप्यं
चेद् गच्छतं निष्कुत-पट्ट-गेहम् ॥२॥**">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/kAvyam\/padyam\/gauDIya-vaiShNavam\/govinda-lIlAmRtam\/07\/".replace(basePath, "/");
  pageVars.pageParams = {};
  pageVars.pageSource = "kAvyam\/padyam\/gauDIya-vaiShNavam\/govinda-lIlAmRtam\/07.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/07/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/07/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/07/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/07/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/07/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/07/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/07/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/07/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/07/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/07/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/07/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/07/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/07/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/07/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/07/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/07/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/07/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/07/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/07/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/07/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/07/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/07/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/07/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/07/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/07/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/07/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/07/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/07/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/07/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/07/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/07/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/07/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/07/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/07/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/07/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/07/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/07/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/07/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/07/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/07/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/07/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/07/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/07/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/07/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/07/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ०७</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०७">०७</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/kAvyam/padyam/gauDIya-vaiShNavam/govinda-lIlAmRtam/07.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>सप्तमः सर्गः</p>
<p><strong>श्री-राधा-तनु-वर्णनम्<br>
नान्दीमुखीम् अनुसृताथ सभां सखीनाम्<br>
आगत्य तां मुरलिकां हृदि निह्नुवाना ।<br>
वृन्दाब्रवीत् क्व नु गतौ व्रज-काननेशौ<br>
सख्यो निवेद्यम् इह नाव् अनयोः पदेऽस्ति ॥१॥</strong></p>
<p>अथानन्तरं वृन्दा तां मुरलिकां हृदि निह्नुवाना गोपयन्ती सती नान्दीमुखीम् अनुसृता नान्दीमुखी-सहिता सती, सखीनां सभाम् आगत्य अब्रवीत् । हे सख्यः ! व्रज-वनेशौ राधा-कृष्णौ क्व कुत्र गतौ ? अनयोः राधा-कृष्णयोः पदे नौ आवयोर् निवेद्यम् अस्ति ॥१॥</p>
<p><strong>ता ऊचुर् एतौ स्मर-सार्वभौम-<br>
पार्श्वं प्रयातौ कलहायमानौ ।<br>
किं तन् निवेद्यं वद तत्</strong>[^२४]** सुगोप्यं<br>
चेद् गच्छतं निष्कुत-पट्ट-गेहम् ॥२॥**</p>
<p>ता सख्य ऊचुः—एतौ राधा-कृष्णौ कलहायमानौ कन्दर्प-राज-पार्श्वं प्रयातौ । युवां तन् निवेद्यं वद तम् । सुगोप्यं चेन् निष्कुत-पट्ट-गेहं निष्कुटे कृष्ण-क्रीडालय-युक्तारामे अत्र वने उत्तम-कुञ्ज-गृहं गच्छतम् । गृहारामास् तु निष्कुटाः इत्य् अमरः ॥२॥</p>
<blockquote>
</blockquote>
<p><strong>वृन्दाह नैतद् भवतीषु गोप्यं<br>
राधा-मनः-प्राण-वपुः-समासु ।<br>
निवेदनीयं सचिवास्व् अवश्यं<br>
किन्त्व् ईशयोः सन्निधि-राजितासु ॥३॥</strong></p>
<p>श्री-राधायां मन-आदि-समासु सचिवासु अन्तरङ्गासु अमात्यासु भवतीषु एतद् गोप्यं न । किन्तु ईशयोः राधा-कृष्णयोः सन्निधि-गतासु सतीषु निवेदनीयम् ॥३॥</p>
<p><strong>क्रीडावसानम् अवधार्य ततः समन्ताद्<br>
द्रष्टुं तयोर् निधुवनान्त-विलासम् उत्काः ।<br>
आगत्य कुञ्जम् अनु मुक्त-कवाट-बन्धाश्<br>
छिद्रेषु दत्त-नयनाः परितः स्थितास् ताः ॥४॥</strong></p>
<p>ततस् ताः सख्यस् तयो राधा-कृष्णयोः क्रीडा-समाप्तिं ज्ञात्वा निधुवनस्य रहस्य-लोलायाः अन्ते यो विलासस् तं द्रष्टुम् उत्सुकाः सत्य आगत्य मुक्त-कवाट-बन्धाः, मुक्ताः कवाट-बन्धाः कुञ्ज-गृहस्य चतुर्-दिक्षु वलयाकृतेश् चतुष्कोणाकृतेर् वा आवरण-भित्तेश् चतुर्द्वार-युक्तानां चतुर्णां कवाटानां बन्धाः स्व-कृत-लता-पाश-निविड-बन्धनानि याभिस् ताः । कुञ्जम् अनु कुञ्जे छिद्रेषु दत्त-नयनह् । परितश् चतुर्दिक्सु स्थितह् ॥४॥</p>
<p><strong>आम्रेडितः स्वाङ्ग-विभूषणाय<br>
तत् कर्तुं प्रवृत्तोऽप्य् अनया निवारितः ।<br>
समुच्छलद्-विभ्रमया तद् अप्य् अमुं<br>
विभूषयन्न् आस तया स भूषितः ॥५॥</strong></p>
<p>अनया श्री-राधया स्वस्याः अङ्ग-विभूषणाय आम्रेडितः द्विस्-त्रिर्-उक्तः । श्री श्री-कृष्णः तत्-तद्-अङ्ग-भूषणं कर्तुं प्रवृत्तोऽप्य् समुच्छलद्-विभ्रमया अनया राधया निवारितः । तद् अपि अमुं राधां विभूषयन्, तया राधया भूषित आस ॥५॥</p>
<p><strong>स पुण्डरीकाच्छ-दलेऽथ कौङ्कुम-<br>
द्रवेण काञ्चित् प्रतिलिख्य पत्रिकाम् ।<br>
दधच् छिरो-वेष्टनके स्वके प्रियाम्<br>
उत्तिष्ठ यावो बहिर् इत्य् अभाषत ॥६॥</strong></p>
<p>स श्री-कृष्णः पुण्डरीकस्य श्वेत-कमलस्य अच्छ-दले निर्मल-पत्रे कुङ्कुमस्य द्रवेण काञ्चित् पत्रिकां प्रतिलिख्य स्वके स्वीये शिरो-वेष्टने मस्तक-बन्धन-वस्त्रे दधत् सन् । हे राधे त्वम् उत्तिष्ठ आवां बहिर् याव इति प्रियां राधाम् अभाषत ॥६॥</p>
<p><strong>सखी-त्रपा-कुण्ठित-निर्गमेच्छां<br>
चौरीम् इव न्याय-जितां गृहीत्वा ।<br>
करे बलात् फुल्ल-विलोचनोऽसौ<br>
कुञ्जालयात् प्राङ्गणम् आससाद ॥७॥</strong></p>
<p>सखीभ्यो या त्रपा लज्जा तया कुण्ठिता निर्गमणेच्छा यस्यास् तां राधां न्याय-जितां चौरीम् इव बलात्कारेण गृहीत्वा फुल्ल-विलोचनोऽसौ कृष्णः कुञ्ज-गृहात् प्राङ्गणम् अगमत् । चौरीम् इव इत्य् अत्र दृष्टान्तस् तु स्थूलओ अधीनांश एव । सूक्ष्मतमस् तु रहस्य-लीलायाश् चौर्य्-आद्य्-अंशे ॥७॥</p>
<p><strong>सङ्कुचत्-फुल्ल-नयनौ प्राण-प्रेष्ठौ पुरः-स्थितौ ।<br>
हृष्यन्त्यः परिवार्याल्यः सखीम् आहुः स-सम्भ्रमम् ॥८॥</strong></p>
<p>सङ्कुचन्ती नयने यस्याः । फुल्ले नयने यस्य तौ पुरः-स्थितौ प्राण-प्रेष्ठौ राधा-कृष्णौ हृष्यन्त्यः सख्यः परिवार्य स-सम्भ्रमं यथा स्यात् तथा सखीं राधाम् आहुः ॥८॥</p>
<p><strong>मुञ्चन्त्या नः कुत्र यातं भवत्या<br>
नास्माभिश् चान्विष्य लब्ध्वा कुतोऽपि ।<br>
धृष्टेनासीत् क्वामुना वा प्रसङ्गो<br>
जातास्मात् ते भाग्यतो नाभिभूतिः ॥९॥</strong></p>
<p>नोऽस्मान् मुञ्चन्त्या भवत्या कुत्र यातम् अस्माभिश् चान्विष्य कुत्रापि न लब्धा त्वम् ।</p>
<p>धृष्टेनामुना क्व प्रसङ्ग आसीत् । अस्मात् कृष्णात् तेऽभिभूतिः पराभवो भाग्यान् नाभूत् ॥९॥</p>
<p><strong>निशम्य तासां परिहास-भङ्गीं<br>
निशाम्य चासौ रति-लक्षणानि ।<br>
कान्तं निजालीः प्रति सूचयन्तं<br>
ह्रियेर्ष्यया चोच्चलिता तदासीत् ॥१०॥</strong></p>
<p>तदासौ राधा तासां सखीनां परिहास-भङ्गीं निशम्य श्रुत्वा निजालीः प्रति रति-लक्षणानि सूचयन्तं कान्तं निशाम्य दृष्ट्वा ह्रिया सखीनां परिहास-जन्यया ईर्ष्यया कृष्णेन रति-लक्षण-सूचन-जन्यया च उच्चलिता आसीत् ॥१०॥</p>
<p><strong>कान्तं हसन्तं कुटिलीकृत-भ्रूश्<br>
चलाधरा गद्गद-रुद्ध-कण्ठी ।<br>
सा तर्जनी-चालनया ततर्ज स्वालीर्<br>
हसन्तीर् अवदच् च भङ्ग्या ॥११॥</strong></p>
<p>सा राधा हसन्तं कान्तं तर्जन्य्-अङ्गुली-चालनया ततर्ज हसन्तीः स्व-सखीर् अवदत् ॥११॥</p>
<p><strong>गृहोन्मुखीं कर्षथ वस्त्र-कर्षं<br>
लीनां क्वचित् सूचयथाश्व् अमुष्मै ।<br>
सङ्गे स्थितां खेदयथामुना मां<br>
सङ्गः कथं वोऽथ मया विधेयः ॥१२॥</strong></p>
<p>किम् आह ? मया वो युष्माकं सङ्गः कथं विधेयः । गृहोन्मुखीं गृहे गन्तुम् उद्यतां मां वस्त्र-कर्षं कुर्वथ । वस्त्रे गृहीत्वा कर्षथेति लीनां माम् अमुष्मै कृष्णाय आशु सूचयथ । सङ्गे स्थितां माम् अमुना कृष्णेन खेदयथ ॥१२॥</p>
<p>अथ श्रीमन्-महाप्रभोः कृपया कवि-कर्णपूर-गोस्वामि-कृतालङ्कार-कौस्तुभाख्य-ग्रन्थे यानि अलङ्कार-लक्षणाणि तानि अस्मिन् ग्रन्तेह् उत्थाप्य तद्-अनुसारेण एतत्-ग्रन्थोक्तालङ्काराणां व्याख्या कर्तव्या । अलङ्काराणां मध्ये यद् अलङ्कारम् आदौ प्राप्स्यामि तद्-अलङ्कारस्य व्याख्या तत्रैव कर्तव्या । पश्चात् तद्-अनुसारेण तद्-अलङ्कारस्यार्थ-ज्ञानं भविष्यति । पुनर् अपि यत्र श्लोके लिखितालङ्कार आयास्यति । तत्र झटिति तल्-लक्षणस्य प्राप्त्य्-अर्थं यस्मिन् श्लोके तल्-लक्षणं व्याख्या चास्ति, तस्य श्लोकस्याङ्को देयः । लक्षणस्य व्याख्याने यत्र ग्रन्थ-कर्तुर् व्याख्या, तत्र अस्यार्थ इति शब्दो देयः । यत्र मत्-प्रभु-श्री-कृष्ण-देव-सार्वभौम-भट्टाचार्य-ठक्कुर-कृत-व्याख्या । तत्र अस्य टीका इति शब्दो देयः ॥</p>
<p><strong>युष्माभिर् ईरित-सुमत्त-भुजङ्ग-वर्यान्<br>
मां चञ्चलात् सपदि कण्टक-वल्लि-सख्यः ।<br>
स्पर्शोत्सुकाद् अपसृतां चकितां रुरुक्षुः<br>
कुञ्जाश् च रक्त-सित-सच्-छत-पत्रिकाश् च ॥१३॥</strong></p>
<blockquote>
<hr></blockquote>
<p style="text-align: right">
<strong>(व्याजोक्तिः)</strong></p>
<p>श्री-कृष्णात् पलायनं कृत्वा गताया मम लताभिः रक्षाभूद् इति व्याजोक्त्य्-अलङ्कारेणाह युष्माभिर् इति । युष्माभिर् ईरितान् प्रेरितान् मत्त-भुजङ्ग-वर्यान् कामुक-श्रेष्ठान् । भुजङ्गः पन्नगे शिड्गे इत्य् अमरः । शिड्गः कामुकः । कीदृशात् चञ्चलात् स्पर्शोत्सुकाद् । अपसृतां पलायन-परां चकितां च मां सपदि तत्-क्षणात् कुञ्जाश् च रक्त-वर्णाः सिताः शुक्ल-वर्णाः सच्-छत-पत्रिकाश् च एताः कण्टक-वल्ल्य एव सख्यस् ता रुरुक्षुः।</p>
<p>व्याजोक्ति-नामालङ्कारोऽयम् । व्याजोक्ति-लक्षणम्, यथा—प्रकृत-स्थगनं छद्म-व्याजोक्तिर् अनिषेध-भाक् [अ।कौ। का। २९२] । अस्यार्थः—अपह्नुतिस् तु निषेध-पूर्वा, इयं तु न तथेत्य् अनिषेध-भाग् इत्य् उक्तम् । इयं तु च्छद्म-पूर्वैव । अस्य टीका—</p>
<blockquote>
<p>यत्र प्रकृतार्थस्य स्थगनं संवरणं तत् तु मिष-मात्रम् । किन्तु प्रकृतार्थ एव वक्तुस् तात्पर्यम् । तत्र व्याजोक्तिः । एषा अनिषेध-भाग् अपह्नुति-स्थले तु प्रकृतार्थस्य निषेध-पूर्वक-संवरणम् । अत्र तु प्रकृतार्थस्य निषेधं विनैव संवरणम् इति भेदो बोध्यः । अत्र प्रकृतस्य कृष्ण-सङ्ग-जन्य-नख-चिह्नस्य स्थगने आच्छादने कण्टकि-लता-कृते स्व-रक्षणं चिह्नं छद्म-मात्रं न तु निषेधः । किन्तु कृष्णाङ्ग-सङ्ग-जन्य-नख-क्षत-कथन एव तात्पर्यम् । एवं बोध्यम् ॥१३॥</p></blockquote>
<p><strong>कुन्दवल्ल्य् अवदत् सत्यं राधे ते नानृतं वचः ।<br>
यत् तन्-निरोधजं चिह्नं कृष्णाङ्गे दृश्यते स्फुटम् ॥१४॥</strong></p>
<p>एतच् छ्रुत्वा कुन्दवल्ल्य् अवदत् । हे राधे ते वचः सत्यम् अनृतं मिथ्या न । कृष्णाङ्गे तन्-निरोधजं चिह्नं यद् यस्मात् स्फुटं दृश्यते ॥१४॥</p>
<p>**तीक्ष्णैः स्व-कण्टक-नखैश् चटुलाभिर् आभिस्<br>
त्वद्-गोपनाय वपुर् अस्य लता-सखीभिः ।<br>
आचोटितं सखि तद् औपयिकं तद् एतच्<br>
चित्रं त्व् इदं तद् अधिकं यद् इदं तवापि ॥१५॥ **</p>
<p style="text-align: right">
<strong>(रूपकेण विभावनया सङ्गतिः)</strong></p>
<p>हे सखि राधे ! चटुलाभिर् लता-सखीभिः त्वद्-गोपनायास्य श्री-कृष्णस्य वपुः शरीरं तीक्ष्णैः स्वैः कण्टक-नखैर् आचोटितं यत् तद् एतत् कर्म तद् औपयिकम् उचितम् । इदं तु तवापि वपुर् यत् तत् तस्मात् कृष्ण-वपुषोऽधिकं ताभिस् तव रक्षा-कर्त्रीभिस् तैर् नखैर् आचोटितं तद् इदं तव वपुर् आचोटनं चित्रम् ।</p>
<p>रूपक-लक्षणम् । रूपकं तु तत् यत् यत् तादात्म्यं द्वयोः [अ।कौ। २३९] अस्यार्थः—द्वयोर् उपमानोपमेययोस् तादात्म्यं यत् तद् रूपकम् । अतिशयाभेदाद् अपह्नुत-भेदत्वं तादात्म्यं द्वि-प्रकारं—समस्त-वस्तु-विषयम् ऐकदेश-विवर्ति च आरोप्यमानश् चारोप-विषयो यत्र शब्दगौ [अ।कौ। २४०-२४१] तत्र समस्त-वस्तु-विषयम् । अस्य टीका—</p>
<blockquote>
<p>यत्र आरोप-विषयस्योपमेयस्य तथारोप्यमाणस्योपमानस्य च द्वयोर् एव बोधक-शब्दो वर्तते । तत्र समस्त-वस्तु-विषयकं रूपकम् ।</p></blockquote>
<p>आरोप्यमाणः शाब्द आर्थश् च तत्-परम् एक-देश-विवर्तित्वं [अ।कौ। २४२] शाब्दः शब्दोपात्त आर्थः अर्थ-मर्यादया ज्ञेयः । इत्य् एक-देश-विवर्तितवम् ।</p>
<p>यत्र शाब्दः आर्थश् चोभयम् अपि वर्तते । तत्र एक-देश-विवर्ति । यत्र तु केवलं शाब्द एव । तत्र समस्त-वस्तु-विषय-रूपकम् इति भेदः ।</p>
<p>आरोप-विषयाभावेऽप्य् आरोप्यं यदि तद् अन्य-प्रकारं [अ।कौ। २४३] । अत्र टीका—</p>
<blockquote>
<p>आरोप-विषयस्योपमेयस्य भावेऽपि यद्य् आरोप्यम् उपमानं वर्तते, तद् अन्यत् रूपकम् उक्तं त्रिविधं रूपकम् । कुत्रापि प्रासङ्गि-प्रकृष्ट-सजातीय-बहु-सङ्गात् । कुत्रापि निःसङ्ग एकम् एव रूपकं प्रधानत्वेन विवक्षितम्, तत्र सजातीय-द्वितीय-रूपकान्तराभावेन निःसङ्गम् । माला-रूपकं तु मालोपमवत् अन्य-प्रकारम् ।</p></blockquote>
<p>अथ विभावना-लक्षणं—हेतु-रूप-क्रियाऽभावे यत् स्याद् विभावना [अ।कौ। २७१] । अस्यार्थे फलं फल-प्राकट्यम् अभावे निषेधे ।</p>
<p>अथ असङ्गति-लक्षणं—</p>
<blockquote>
<p>अत्यन्त-भिन्नाधारत्वे युगपद् भाषणं यदि ।
धर्मयोर् हेतु-फलओस् तदा सा स्याद् असङ्गतिः ॥ [अ।कौ। ३००]</p></blockquote>
<p>अस्यार्थः—यद्-आधारो हेतुस् तद्-आधारं फलम् इति नियमः । यथा पाप-पुण्य-कृते एकाधारे एव दुःख-सुखे, तद् अन्यथा-भावाद् असङ्गतिः । तत्रापि युगपद् एव हेतुः हेतु-फलं च, न तु पापादि-कृत-दुःखवत् कालान्तर-व्यवधानम् ।</p>
<p>अथ सङ्कर-लक्षणं—सङ्करस् त्व् अङ्गाङ्ग्-भावः [अ।कौ। ३१७] अस्यार्थः—एषाम् अलङ्काराणाम् अङ्गाङ्गि-भावः सङ्करः । स चानुग्राह्यानुग्राहक-भावेन यथा । अस्य टीका—</p>
<blockquote>
<p>अनुग्राह्यानुग्राहक-भावेन व्याप्य-व्यापकेन भावेन भवति । अत्र रूपकेन सहासङ्गतिः ।</p></blockquote>
<p>विभावनया सह असङ्गतिर् इति सन्देहे सङ्करः । अङ्गाङ्गि-भावेनोभयम् इत्य् अर्थः । अथ रूपकेण सहासङ्गतिः । पक्षे, यथा—कृष्ण-वक्षः-स्थले चिह्नं तथैव तव वक्षः-स्थले चिह्नम् । चिह्न-द्वयस्य भेदाभावात् रूपकम् इदं समस्त-वस्तु-विषयम् । उपमानोपमेययोर् नख-चिह्नयोः शब्दगतत्वात् । एकस्यैव नख-चिह्न-रूपकस्य प्राधान्येन कथनात् । प्रकृष्ट-सजातीय-बहु-रूपकस्य सङ्गाभावाच् च निःसङ्गम् । अत्र रूपकेण सहासङ्गतिस् तु एकाधारे कृष्ण-वक्षसि फल-रूप-नख-चिह्नं तस्य हेतुश् चास्ति । भिन्नाधारे तव वक्षसि फल-रूप-चिह्नम् अस्ति, न तु तस्य हेतुर् इति । तव रक्षार्थं कण्टक-नखैर् लताभिः कृष्ण-वक्षसि कृतं चिह्नम् । भिन्नाधारे तव वक्षसि हेतुं विना तच्-चिह्नं फल-रूपम् असङ्गतिः विभावनया सहासङ्गतिः रूपक-चिह्न-द्वयस्य भेदाभावाद् एव एक-हेतु-जन्य-फल-प्राकट्य-ज्ञानात् रूपकेण सहासङ्गतिर् अङ्गी विभावनया सहासङ्गतिर् अङ्गम् ॥१५॥</p>
<p>**गोपाङ्गणा-गण-रतेर् अतिलम्पटस्य<br>
चन्द्रावलेर् धृतिर् उरस्य् अमलस्य युक्ता ।<br>
यत् त्वं बिभर्षि हृदि ताम् अहिताम् अपीदं<br>
चित्रं परं सखि वदात्र च तत्र हेतुम् ॥१६॥ **</p>
<p style="text-align: right">
<strong>(शब्द-श्लेषः)</strong></p>
<p>गोपाङ्गणा-गणेषु रतिर् यस्य अतिलम्पटस्य अस्य श्री-कृष्णस्य उरसि वक्षसि चन्द्रावलेर् नख-चिह्न-रूप-चन्द्र-श्रेण्य् एव चन्द्रावली चन्द्रावली-नाम्नी श्री-व्रजाङ्गना तस्या धृतिर् अलं युक्ता त्वं ताम् अहितां द्वेष्ट्रीं चन्द्रावली-व्हने तत्र कण्टकैर् वपुर् आचोटने च कारणं वद । शब्दो श्लेषो, यथा । अनेकार्थ-प्रतिपादकता यदि एकार्थअस्य शब्दस्य तदा श्लेषः स कथ्यते । अत्र चन्द्रावली-शब्देन नख-क्षत-श्रेणी तन्-नाम्नी गोपी च शब्द-श्लेषः ॥१६॥</p>
<p>**ताम् आललाप ललिता कुरु मात्र शङ्कां<br>
पुंसः पराद् अतिचलाद् भय-विद्रुतानाम् ।<br>
स्पर्शोत्सुकाद् वपुषि साध्वि कथं सतीनां<br>
दारिद्र्यम् अस्तु वन-कण्टकज-क्षतानाम् ॥१७॥ **</p>
<p style="text-align: right">
<strong>(व्याजोक्तिः)</strong></p>
<p>ललिता तां कुन्दलताम् आललाप । हे साध्वि कुन्दलते ! अतिचलात् स्पर्शोत्सुकात् परात् पुंसो भयेन पलायितानां सतीनां वपुषि वन-कण्टक-जन्य-क्षतानां दारिद्र्यम् अभावः कथम् अस्तु, अपि तु बहु-कण्टक-क्षतं भवत्व् एव । अत्र भयात् पलायमानायास् तस्या स्तने कण्टकज-क्षत-मिषेण नख-क्षतस्यापह्नुति-मिष-मात्रम् । किन्तु नख-क्षत-कथन एव तात्पर्याद् व्याजोक्त्य्-अलङ्कारः । अस्य लक्षणं त्रयोदश-श्लोकस्य टीकायाम् अस्ति ॥१७॥</p>
<p>**प्रत्यङ्गानां वर्णनं श्रोतुम् अस्याः<br>
द्रष्टुं चास्यं भाव-शावल्य-रम्यम् ।<br>
नानोपायांश् चिन्तयत्य् उत्क ईशे<br>
स्वालीं हास्याद् वर्णयामासुर् आल्यः ॥१८॥ **</p>
<p style="text-align: right">
<strong>(समाधिः)</strong></p>
<p>अस्या राधायाः प्रत्यङ्गानां वर्णनं श्रोतुं तथास्या भावानां शावल्येन मिलनेन रम्यम् आस्यं मुख-चन्द्रं च द्रष्टुम् उपायान् चिन्तयति सति उत्के उत्कण्ठिते ईशे कृष्णे तस्य हृदयज्ञा आल्यः सख्यः हास्यात् स्वालीं राधां वर्णयामासुः ।</p>
<p>समाधिर् नामालङ्कारोऽयम् अस्य लक्षणम्, यथा—</p>
<blockquote>
<p>कारणान्तर-सहाय्यात् कार्यं यत् सुकरं भवेत् ।
कर्तुर् विना प्रयत्नेन स समाधिर् इतीर्यते ॥ [अ।कौ। ३०१]</p></blockquote>
<p>अत्र कर्तुः कृष्णस्य यत्नं विना राधाङ्ग-वर्णनं तथा भाव-शावल्य-रम्यस्य तस्या मुखस्य दर्शन-रूपं च कार्यं सखीनां हास्य-रूप-कारणान्तर-साहाय्यात् सुकरम् अभूत् ॥१८॥</p>
<p>**तृप्त्यै मुरारेर् अथ राधिकाया<br>
माधुर्य-कर्पूर-सुवासितां स्वाम् ।<br>
विधातु-कामाः कविता-रसालां<br>
तया निषिद्धाः कुटिल-भ्रुवापि ॥१९॥<br>
सम्फुल्ल-गोविन्द-मुखारविन्द-<br>
मन्द-स्मित-मन्द-मरन्द-सिक्ताः ।<br>
तद्-इन्गित-ज्ञः क्रमतश् चलक्षीं<br>
तं वर्णयन्त्यो जहसुर् वयस्याः ॥२०॥ **</p>
<p style="text-align: right">
<strong>(युग्मकम्)</strong></p>
<p>वयस्याः स्वां स्वीयां कविता-रसालां कवितैव रसाला तां राधाया माधुर्य-रूप-कर्पूरेण सुवासितां विधातुं कर्तुं कामः कामना यासां ताः । तया राधिकया कुटिल-भ्रुवापि निषिद्धा अपि सम्फुल्लस्य गोविन्द-मुख-पद्मस्य मन्द-स्मितम् एवामन्दो मरन्दो मधु तेन सिक्ताः । तस्य श्री-कृष्णस्य इन्गित-ज्ञस् ता मुरारेस् तृप्त्यै तां राधां वर्णयन्त्यो जहसुः ॥१९-२०॥</p>
<p><strong>भङ्ग्याथ कुन्दवल्लीं तां वर्णयन्त्य इवालयः ।<br>
अप्रस्तुत-प्रशंसाया विषयं स्व-सखीं व्यधुः ॥२१॥</strong></p>
<p>आलयो भङ्ग्या कुन्दवल्लीं वर्णयन्त्य इवाप्रस्तुत-प्रशंसानाम् अलङ्कारस्य विषयं स्व-सखीं राधां व्यधुः ॥२१॥</p>
<p>**ततः सा ललितावादीत् पश्यताल्यो बिभर्त्य् असौ ।<br>
मधुसूदन-सम्भोग-चिह्नानि कुन्दवल्लिका ॥२२॥ **</p>
<p style="text-align: right">
<strong>(स-श्लेषाप्रस्तुत-प्रशंसा)</strong></p>
<p>ललिताह—हे आल्यः ! मधुसूदन-सम्भोग-चिह्नानि कुन्दवल्लिका बिभर्ति । राधा बिभर्ति इत्य् उक्ते सा क्रोधं कृत्वा तां भर्त्सयेत्, ततो गच्छेद् वा । तदा वर्णनं न स्यात् वर्णनाभावे कृष्णस्य सखीनां च वाञ्छा-पूर्तिर् न स्याद् इति कुन्दवल्लिका इत्य् अवादीत् ।</p>
<p>स-श्लेष-प्रस्तुत-प्रशंसा, यथा श्लेष-लक्षणं—अनेकार्थ-प्रतिपादिकता यदि एकार्थस्य तु शब्दस्य तड श्लेषः स कथ्यते [अ।कौ। २५०] । मधुसूदनः कृष्णो भ्रमरश् च श्लिष्टः । कुन्दवल्लिका लता तन्-नाम्नी गोपी च श्लिष्टा ।</p>
<p>अप्रासङ्गिकस्य वाक् प्रासङ्गिक-कथायां स्या अप्रस्तुत-प्रशंसनं [अ।कौ। २५४] । अस्यार्थः—अप्रासङ्गिकस्याप्राकरणिकस्यार्थस्य वाक् कथनं यत् प्रासङ्गिक-कथायां तद् अप्रस्तुत-प्रशंसा स्यात् । कार्य-कारण-सामान्य-विशेषेषु तद् अन्यस्या प्रस्तुतस्य कथनं कार्ये कारण-कथनं कारणे कार्य-कथनं सामान्ये विशेष-कथनं विशेषे सामान्य-कथनं तुल्ये प्रस्तुते तुल्यस्याप्रस्तुतस्य कथनम् इति ।</p>
<p>च-काराद् अन्येषां कथनं च । अत्र पद्ये अप्रासङ्गिकस्य कुन्दवल्ल्याः सम्भोग-चिह्नस्य प्रासङ्गिक-राधाङ्ग-चिह्न-कथायां तुल्यायां कथनम् अत्राप्रस्तुत-प्रशंसा ॥२२॥</p>
<p><strong>भुवि शिव-लिङ्गानीन्दोर्<br>
वलितान्य् एकैकया कलया ।<br>
मन्येऽस्याः कुच-शम्भू<br>
ता दधतस् तज्-जिगीषया प्रचुराः ॥२३॥</strong></p>
<p style="text-align: right">
<strong>(रूपकोत्प्रेक्षा-व्यतिरेकैः सङ्करः)</strong></p>
<p>भुवि पृथिव्याम् । इन्दोर् एकैकया कलया वलितानि शिव-लिङ्गानी सन्ति । अस्याः कुच-रूप-शम्भू स्तनौ ताः कलाः प्रचुरास् ततः स-कलङ्केन्दु-कलातो निष्कलङ्कत्वादि-गुणैः प्रशस्ताः कृत्वा तत् तेषां शिव-लिङ्गानां जिगीषया तानि जेतुम् इच्छया दधतः इत्य् अहं मन्ये ।</p>
<p>रूपकोत्प्रेक्षा-व्यतिरेकैः सङ्करः । अत्र शम्भु-कुचयोर् उपमानोपमेययोस् तादात्म्यं रूपकम् । उपमानोपमेययोः शम्भु-कुच-गत-चन्द्र-नख-चिह्नयोः शब्द-गतत्वात् । अत्र समस्त-वस्तु-विषयम् । एकस्याः कलायाः प्राधान्येन कथनात् प्रकृष्ट-सजातीयान्य-रूपकस्याभावात् निःसङ्गम् ।</p>
<p>रूपक-लक्षणं पञ्चदश-श्लोक-टीकायाम् अस्ति । उत्प्रेक्षा, यथा—</p>
<blockquote>
<p>सम्भावनोपमानेनोपमेयोत्कर्ष-हेतुका ।
उत्प्रेक्षा नूनम् इत्य् आदि-शब्द-द्योत्या । । । । ॥ [अ।कौ। २३७]</p></blockquote>
<p>उपमेयस्योत्कऋस-हेतुका या उपमानेन सह सम्भावना सा उत्प्रेक्षा । सम्भावना-हेत्व्-अन्तरोपन्यासेन वितर्कणम् । नूनम् इत्य् आदिना । नूनं-मन्ये-शङ्के-इव-ध्रुवं-तु-किं-किमुतेत्य्-आदि । उपमानेन भूस्थ-शम्भुना उपमेयस्य कुच-शम्भु-द्वयस्य उत्कर्ष-हेतुका सम्भावना । तज्-जिगीषया इति हेत्व्-अन्तरोपन्यासेन मन्ये इति शब्द-द्योत्या उत्प्रेक्षात्र ज्ञेया । व्यतिरेको विलक्षणः । विलक्षण इति गुणेन दोषेण च । अस्य टीका वैलक्षण्यम् आधिक्यम् । उपमानात् शम्भु-लिङ्गात् विलक्षणौ कुच-शम्भु-व्यतिरेकः । त्रयाणां सङ्करः ।</p>
<p>सङ्कर-लक्षणं—सङ्करस्य्स् त्व् अङ्गाङ्गि-भावः । रूपकेण शम्भु-कुचयोस् तुल्य-ज्ञाने सत्य् एव । पश्चात् उत्प्रेक्षा-व्यतिरेकाभ्यां कुचयोर् औत्कर्षम् आधिक्यं स्याद् अतोऽत्र रूपकोऽङ्गी उत्प्रेक्षा-व्यतिरेकौ अङ्गे ॥२३॥</p>
<p><strong>हास-विकास-श्री-रद-पङ्क्तिः ।<br>
कृष्ण-मुदे सा प्राह विशाखा ॥२४॥</strong></p>
<p>हासस्य विकासेन श्रीः शोभा दन्त-पङ्क्तौ यस्याः सा विशाखा कृष्णस्य मुदे हर्षाय प्राह ॥२४॥</p>
<p><strong>क्षयिष्णुं तं हित्वा शश-जठरम् इन्दुं मित-कलं<br>
सदा पूर्णानङ्काविगणित-कलानाम् अघभिदः ।<br>
कलाभिर् बह्वीभिः कर-नख-विधूनां निज-तनूम्<br>
अलञ्चक्रेऽस्याः किं स्तन-गिरिश-लिङ्ग-द्वयम् इदम् ॥२५॥</strong></p>
<p style="text-align: right">
<strong>(रूपकोत्प्रेक्षा-व्यतिरेकैः सङ्करः)</strong></p>
<p>क्षयिष्णुं शशो मृगो जठरे यस्य तं मित-कलं तम् इन्दुं हित्वा अघभिदः श्री-कृष्णस्य सदा पूर्णानाम् अनङ्कानाम् अकलङ्कानाम् अविगणिता अनन्ता कलानां येषां तेषां कर-नख-विधूनां बह्वीभिः कलाभिः श्रेणीभिर् अस्याः कुन्दलताया इत्य् उक्ते श्री-राधायाः स्तन-रूप-शिव-लिङ्ग-द्वयं निज-तनूं किम् अलञ्चक्रेऽस्याः, स्व-शोभार्थम् अलञ्चक्रे इत्य् आत्मनेपदस्यार्थः ।</p>
<p>अत्र चन्द्र-नख-चन्द्र-ज्योत्स्नयोस् तादात्म्याच् च रूपकम् । उपमानोपमेययोः शब्दगत्वात् समस्त-वस्तु-विषयं क्षयिष्णु-शश-जठरं मित-कलम् इत्य् आदि प्रकृष्टा-सजातीय-रूपकानेक-सङ्गात् प्रासङ्गि । क्षयिष्णु आदि हेत्व्-अन्तरोपन्यासेन किम् इति पद-द्योत्या ।</p>
<p>उत्प्रेक्षा व्यतिरेकालङ्कारेण शिव-लिङ्गात् गुणेन स्तन-रूप-शिव-लिङ्गयोर् आधिक्यम् । रूपकेण शिव-लिङ्ग-स्तनयोस् तुल्य-ज्ञाने सत्य् एव उत्प्रेक्षा-व्यतिरेकाभ्याम् । स्तनयोर् उत्कर्ष-ज्ञानं स्याद् अतो व्याप्य-व्यापक-भावेन रूपकोऽङ्गी उत्प्रेक्षा-व्यतिरेकाव् अङ्गे, तैः सङ्करः । रूपक-लक्षणं व्याख्या च पञ्चदश-श्लोकस्य टीकायाम्, उत्प्रेक्षा-व्यतिरेकयोर् लक्षणं व्याख्या च त्रयोविंशति-श्लोकस्य टीकायाम् अस्ति ॥२५॥</p>
<p><strong>साभाषत तद्-वाक्-तृप्ता तनु-मध्या ।<br>
कृष्णं सुखयन्ती श्री-चम्पकवल्ली ॥२६॥</strong></p>
<p>तस्या विशाखाया वाक्येन तृप्ता तनु-मध्या क्षीण-मध्या सा चम्पकवल्ली कृष्णं सुखयन्तो अभाषत ॥२६॥</p>
<p>**किं नाग-रङ्गार्पित-लास्य-लाञ्छने<br>
पादाम्बुजे वीक्ष्य हरेः कराम्बुजे ।<br>
तत्-स्पर्धयास्याः कुच-नागरङ्गके<br>
मुदा न्यधत्तां नटनैः क्षतानि ॥२७॥ **</p>
<p style="text-align: right">
<strong>(श्लेष-रूपकोत्प्रेक्षाः)</strong></p>
<p>नागः कालिय-सर्प एव रङ्ग-स्थलं तत्रार्पितं लास्येन नृत्येन लाञ्छनं चिह्नं याभ्यां ते पादाम्बुजे वीक्ष्य तत्-स्पर्धया किं हरेः कराम्बुजे अस्याः कुच-नागरङ्गके नागरङ्गाख्य-फल-विशेषे नटनैः क्षतानि न्यधत्ताम् । नागरङ्ग-शब्दोॠत्र उभयार्थ-वाचित्वात् श्लेषः Ṁ पद-कृत-कर-कृत-चिह्नयोस् तादात्म्यम् अत्र रूपकम् । उपमानोपमेययोः शब्द-गतत्वात् कर-कृत-लाञ्छनानां गुणेनोत्कर्षः । श्लेष-लक्षणं १०म-श्लोके, रूपक-लक्षणं २५म-श्लोके, उत्प्रेक्षा-लक्षणं २३ श्लोके ॥२७॥</p>
<p><strong>स्त्रीषु श्रेष्ठा ।<br>
चित्रा चख्यौ ॥२८॥</strong></p>
<p>चित्रा सखी आह ॥२८॥</p>
<p><strong>चित्रा कनक-लतेयं<br>
श्याम-तमालाश्रिता स्फुटं धत्ते ।<br>
पक्वं श्रीफल-युगलं<br>
तच् चल शाखोपशाखिकोल्लिखितम् ॥२९॥</strong></p>
<p style="text-align: right">
<strong>(उत्प्रेक्षातिशयोक्तिभ्यां संसृष्टिः)</strong></p>
<p>इयं चित्रा मनोहरा कनक-लता श्यामं तमालम् आश्रिता भूत्वा तस्य तमालस्य शाखोपशाखिकाभिर् उल्लिखितं पक्वं श्रीफल-युगलं धत्ते । चित्रा इति हेत्व्-अन्तरोपन्यासेन । स्फुटम् इति पद-द्योत्या । सामान्य-तमालाश्रित-कनक-लतायां तमाल-शाखोपशाखाकृत-चिह्न-युक्त-श्रीफल-युग्मात् श्री-कृष्ण-तमालस्य शाखोपशाखा-रूप-नखेनोलिखितं श्री-राधायाः स्तन-रूप-श्रीफल-युगलस्योत्कर्षम् अत्रोत्प्रेक्षा ।</p>
<p>अतिशयोक्तिर् यथा—निगीर्णस्योपमानेनोपमेयस्य निरूपणम् । यत् स्याद् अतिशयोक्तिः सा [अ।कौ। २५७] अस्य टीका—उपमानेन निगीर्णस्योपमेयस्य यन् निरूपणं सातिशयोक्तिः । निगीर्णं ग्रस्तं तथा चोपमानस्य इव प्रयोगः, न तूपमानेन ग्रस्तोपमेयस्य । अत्र उपमानेन तमाल-शाखोपशाखाकृत-चिह्न-युक्त-श्रीफलेन निगीर्णोपमेयस्य श्री-कृष्ण-कृत-नख-क्षत-युत-राधा-स्तनस्य निरूपणम् अतिशयोक्तिः ।</p>
<p>संसृष्टिर् असौ क्रिया-शब्दार्थोभय-भूः सा क्रमेण प्रदर्श्यते [अ।कौ। ३१६] । अस्यार्थः—शब्दः शब्दालङ्कारः, अर्थोऽर्थालङ्कारः, उभयं शब्दार्थालङ्कारः, एते त्रयः क्रिया-प्रधाना इत्य् अर्थः । अत्र टीका—संसृष्टि-लक्षणम् एतेषाम् अन्योन्य-निरपेक्षत्वेन विश-कलिततयावस्थानं संसृष्टिः । अत्रोल्लिखितम् इति क्रिया-प्रधाना । उत्प्रेक्षातिशयोक्त्योर् निरपेक्षत्वेनावस्थितिः संसृष्टिः ॥२९॥</p>
<p><strong>सभां प्रीणयन्ती सखीं लज्जयन्ती ।<br>
स्व-वाण्या कवीशावदत् तुङ्गविद्या ॥३०॥</strong></p>
<p>कवीशा तुङ्गविद्या सभां श्री-कृष्णादिकाम्, सखीं राधाम् ॥३०॥</p>
<p><strong>अस्या लसत्-तनु-वनीम् अनु भाति काम-<br>
गम्भीर-वेदि-गज-राट् यद् इहास्य भातः ।<br>
कुम्भौ मिषेण कुचयोर् हरि-पाणि-जन्म-<br>
कामाङ्कुश-क्षत-शतौ मद-लेप-चित्रौ ॥३१॥</strong></p>
<p style="text-align: right">
<strong>(रूपकानुमानापह्नुति-श्लेषाणाम् अन्योन्याङ्गाङ्गि-भावात् साङ्कर्यम्)</strong></p>
<p>अस्याः सख्याः लसत्-तनु-वनीम् अनु तनु-वन्यां कामस्य गम्भीर-वेदी अङ्कुशादिना त्वङ्-मांसादि-च्छेदेऽपि व्यथा-ज्ञान-रहितोऽतिमत्तो गज-राट् भाति । अस्य गजस्य कुम्भौ कुचयोर् मिषेण भातः । कीदृशौ कुम्भौ ? हरेः पाणौ जन्म येषां ते हरि-पाणि-जन्मनो नखास् ते एव कामाङ्कुशास् तेषां क्षत-शतं ययोस् तौ । मद-लेपेन मदस्य मृगमदस्य लेपेन चित्रौ । त्वग्-भेदाच् छोणित-स्रावान् मांसस्य कृन्तनाद् अपि । सञ्ज्ञां न लभते यस् तु गजो गम्भीर-वेद्य् असौ ।</p>
<p>अलङ्कार-चतुर्णां मध्ये अत्र रूपकम् । कुचयोर् गज-कुम्भयोस् तादात्म्येन रूपकम् इदं समस्त-वस्तु-विषयम् उपमानोपमेय-बोधक-शब्दयोर् वर्तमानत्वात् । रूपक-लक्षणं—अस्य सर्गस्य पञ्चदश-श्लोके ज्ञेयम् ।</p>
<p>अनुमान-लक्षणम्, यथा—साध्य-साधन-सद्-भावेऽनुमानम् अनुमानवत् [अ।कौ। २९०] । अत्र नखाङ्कुश-जन्य-त्वङ्-मांस-भेदाद् अपि सञ्ज्ञा-राहित्येन गम्भीर-वेदि-गजस्यास्याः स्तनयोर् अनुमानम् ।</p>
<p>अपह्नुति-लक्षणम्, यथा—या तु प्रकृतस्यान्यथाकृतिः सापह्नुतिः [अ।कौ। २४९] । अत्र प्रकृतयोः स्तनयोर् गज-कुम्भत्वेनान्यथाकृतिर् अपह्नुतिः । हरिः कृष्णः सिंहश् चात्र श्लेषः । एषां परस्पराङ्गाङ्गि-भावात् साङ्कर्यम् । अत्र परस्पराङ्गाङ्गि-भावो यथा । कुचयोर् गज-कुम्भत्वेन रूपकं यदि भवति तदैवास्याः स्तनौ गज-स्थितेर् अनुमानं स्यात् । गज-स्थितेर् अनुमाने सत्य् एव स्तनयो रूपकं भवति । अपह्नुत्या स्तनयोर् गज-कुम्भत्वेन निश्चये सत्य् एव हरि-शब्दः श्लिष्टः स्यात् । एवं विवेचनीयम् ॥३१॥</p>
<p><strong>विराजत्-सुदन्तोल्लसत्-सोम-राजी ।<br>
ततोऽतिप्रमोदाज् जगादेन्दुलेखा ॥३२॥</strong></p>
<p>विराजन्तः सुदन्ता एव उल्लसन्त्यौ सोमानां चन्द्राणां राजी पङ्क्ती यस्याः सा इन्दुलेखा जगाद ॥३२॥</p>
<p><strong>अस्यां सुरतरङ्गिण्यां कृष्णोऽक्रीडन् मतङ्गजः ।<br>
तत्-करास्फालनाक्लिष्टोल्लिखितौ स्तन-कोरकौ ॥३३॥</strong></p>
<p style="text-align: right">
<strong>(श्लेषोत्प्रेक्षा-सम्मिश्रक-रूपकम्)</strong></p>
<p>अस्यां सुरतरङ्गिण्यां कृष्ण-रूपो मतङ्गजोऽक्रीडत् । यतोऽस्याः स्तन-चक्रवाकौ कोरकाव् इति पाठे स्तन-रूप-पद्म-कोरकौ । तत् तस्य कृष्णस्य मतङ्गजस्य करयोर् आस्फालनात् प्रसारणात् आ सम्यक् क्लिष्टौ च तौ उल्लिखितौ च स्तः । सुरतरङ्गिणी-शब्दोऽत्र श्लिष्टः । राधा-पक्षे सुरतेषु रङ्गिण्याम् । कोरक-पक्षे गङ्गायाम्, श्लेषोत्प्रेक्षा-सम्मिश्रं रूपकम् । गङ्गायां मतङ्गजस्य मत्त-हस्तिनः क्रीडापेक्षया अस्यां कृष्ण-कृत-क्रीडाया उत्कर्षः । उत्प्रेक्षा-लक्षणं चतुर्विंशति-श्लोकेऽस्ति । कोकात् कुचेषु उल्लिखनस्य उत्कर्षात् श्लेषोत्प्रेक्षयोः सम्मिश्रं सहितम् । अस्या राधायाः स्तनयोः कोरकाभ्यां तादात्म्यम् अत्र रूपकं समस्त-वस्तु-विषयम्, उपमानोपमेययोर् मतङ्गज-कृष्णयोः स्तन-कोरकयोः शब्द-गतत्वात् रूपकम् । लक्षणम् अस्य सर्गस्य पञ्चदश-श्लोके वर्तते ॥३३॥</p>
<p><strong>कृष्ण-कर्णौ सुधा-पूर्णौ रचयन्ती स्वया गिरा ।<br>
वारितापि दृशा सख्या रङ्गदेवी जगाद सा ॥३४॥</strong></p>
<p>सा रङ्गदेवी सलज्जया राधिकया दृशा निवारितापि स्वया गिरा कृष्ण-कर्णौ सुधा-रस-पूर्णौ रचयन्ती सती जगाद ॥३४॥</p>
<p>**तरुणिमा-मणि-पूर्णौ मुद्रितौ हेम-कुम्भौ<br>
निभृतम् उरसि धात्रा गोपितौ बाढम् अस्याः ।<br>
नखर-खनक-चौरैर् लुब्ध-कृष्णेरितैस् तैस्<br>
तत इत इव खातौ तत्र कर्तुं सुरङ्गम् ॥३५॥ **</p>
<p style="text-align: right">
<strong>(रूपकोत्प्रेक्षाभ्याम् अतिशयोक्तिः)</strong></p>
<p>धात्रा अस्य उरसि तरुणिमा-मणिभिर् बाढं पूर्णौ मुद्रितौ च कृत्वा यौ हेम-कुम्भौ निभृतं यथा स्यात् तथा गोपितौ बभूवतुः । तैः प्रसिद्धैः लुब्ध-कृष्णेन प्रेरितैर् नख-रूप-खनक-चौरैस् तत्र स्वर्ण-कुम्भयोः सुरङ्गं छिद्रं कर्तुम् इव इतस् ततः खातौ खनितौ विदारितौ भवतः । खनु अवधारणे । अत्र स्तनयोः स्वर्ण-कुम्भेन नखानां खनक-चौरेण नख-क्षतस्य खातेन तादात्म्य-रूपकम् अत्र हेम-कुम्भ-शब्देनार्थ-मर्यादया स्तनयोः कथनाद् एक-देश-विवर्ति-रूपं रूपकम् । लक्षणं पञ्चदश-श्लोकेऽस्ति । स्तनापेक्षया स्वर्ण-कुम्भस्य नखापेषया खनक-चौरस्य नख-क्षतापेक्षया खातस्य न्यूनत्वेन स्तनादेर् उत्कर्ष उत्प्रेक्षा । उत्प्रेक्षा-लक्षणं त्रयोविंशति-श्लोकेऽस्ति । स्वर्ण-कुम्भस्य स्तनयोस् तथा नख-चौर-कृत-खातेन नख-क्षतस्य निरूपणात् उपमानेन हेम-कुम्भेन निगीर्णस्य उपमेयस्य स्तनस्य निरूपणाद् अतिशयोक्तिः ॥३५॥</p>
<p><strong>गिरिधर-तृप्त्यै शशि-वदनां ताम्<br>
तद् अनु सुदेवी परिहसति स्म ॥३६॥</strong></p>
<p>तद् अनु श्री-रङ्गदेवी-कथानन्तरं सुदेवी तां राधां परिहसति स्म ॥३६॥</p>
<p><strong>वन-प्रिय-प्रियां वित्त सुवर्ण-दाडिमीम् इमाम् ।<br>
पीतां शुक-नख-क्षुण्णं दधतीं सत्-फल-द्वयम् ॥३७॥</strong></p>
<p style="text-align: right">
<strong>(रूपक-श्लेषाभ्याम् अतिशयोक्तिः)</strong></p>
<p>हे सख्यः ! इमां वन-प्रियस्य श्री-कृष्णस्य कोकिलस्य च प्रियां सुवर्ण-दाडिमी-लता नखैः क्षतां खण्डितं सत्-फल-द्वयं दधतीम् । वन-प्रियः पर-भृतः कोकिलः पिक इत्य् अपि इत्य् अमरः । यूयं वित्त जानीतेति । अत्र रूपकम् । नायिकायाः सुवर्ण-दाडिमीत्वेन स्तनयोः फलत्वेन तादात्म्यं स्वर्ण-दाडिमी-शब्देन राधिकायाः सत्-फल-द्वय-शब्देनार्थ-मर्यादया स्तन-द्वयस्य च कथनाद् एक-देश-विवर्ति-रूप रूपकम् । श्लेषः, वनप्रियः कोकिलः कृष्णश् च । श्लेष-लक्षणं षोडश-श्लोकेऽस्ति । दाडिम-फल-रूपोपमानेन उपमेयस्य स्तनस्य निगीर्णं निरूपणम् अत्रातिशयोक्तिः । अतिशयोक्ति-लक्षणम् ऊनत्रिंश-श्लोकेऽस्ति ॥३७॥</p>
<p><strong>स्वावसराप्त्या ताम् अथ हृष्टा ।<br>
चन्द्रमुखी सा वर्णयति स्म ॥३८॥</strong></p>
<p>अष्ट-सखीनां वर्णन-समाप्तौ स्वस्य कथनेऽवसर-प्राप्ता सा चन्द्र-मुखी तां राधाम् ॥३८॥</p>
<p>**लोकोत्तरा हाटक-दाडिमीयं फले<br>
दधानापि पृथग् यद् आभ्याम् ।<br>
सुपक्व-बीजान्य् अलि-विक्षतेन<br>
पिधाय धत्ते कुसुम-द्वयेन ॥३९॥ **</p>
<p style="text-align: right">
<strong>(व्यतिरेकातिशयोक्तिः)</strong></p>
<p>हाटक-दाडिमीयं लोकोत्तरा । यद् यस्मात् दाडिम-फले दधानापि आभ्यां फलाभ्यां पृथग् बीजानि दन्तानि अलि-विक्षतेन कुसुम-द्वयेन ओष्ठाधरेण पिधाय आच्छाद्य धत्ते । व्यतिरेके विलक्षणम् उपमानात् [अ।कौ। २६८] । अस्यार्थः—विलक्षण इति गुणेन दोषेण च । अत्र टीका—वैलक्षण्यम् आधिक्यम् । अत्रान्य-दाडिमी-लता उपमानाद् इयं राधा-दाडिमी लोकोत्तरा । आभ्यां फलाभ्यां स्तनाभ्यां पृथक् कुसुम-द्वयाच्छन्न-बीजानाम् अधरोष्ठाच्छन्न-दन्तानां धारणात् गुणेन विलक्षणम् अधिकं व्यतिरेकः । उपमानेन कुसुम-द्वयेन निगीर्णयोर् उपमेययोर् ओष्ठाधरयोः प्दयोर् अप्रयोगात् । एवं दाडिमी-पदोपमानोपमेयः राधा-पदस्याप्रयोगात् । एवं बीज-पदेन दन्तानाम् उपमेयानाम् अदानात् । एवम् उपमान-कुसुम-पदादीनाम् उपमेयानाम् ओष्ठाधराराधा-दन्तानाम् अदानम् अतिशयोक्तिः । अस्य लक्षणम् ऊनत्रिंश-श्लोकस्य टीकायाम् अस्ति ॥३९॥</p>
<p><strong>नारीणां मूर्धण्या<br>
श्री-ज्येष्ठा सावादीत् ॥४०॥</strong></p>
<p>श्री-युक्ता ज्येष्ठा नाम्नी सखी सा अवादीत् ॥४०॥</p>
<p>**अस्या दृग्-अञ्जनालेपात् पक्व-जम्बू-फलायते ।<br>
कृष्णाधरेऽस्मिन् दन्तोऽस्या बुभुक्षित-शुकायते ॥४१॥ **</p>
<p style="text-align: right">
<strong>(लुप्तोपमा-काव्यलिङ्गे)</strong></p>
<p>कृष्णस्याधरः अस्या दृग्-अञ्जनालेपात् पक्व-जम्बू-फलम् इवाचरतीति पक्व-जम्बु-फलायते। अस्या दन्तः अस्मिन् कृष्णाधरे बुभुक्षित-शुक इवाचरति । अत्र जम्बु-फलम् इव शुक इवाचरतीत्य् अत्र इव शब्दस्य लोपात् लुप्तोपमा । सा उपमा यथा—यथा-कथञ्चित् साधर्म्यम् उपमा [अ।कौ। २१६], सा भवेद् द्विधा पूर्णा लुप्तेति [अ।कौ। २१७], पूर्णा तु धर्मेनैव यथादिभिः उपमानोपमेयाभ्यां [अ।कौ। २१८], इयम् एवेव-वादिभिः युक्ता श्रौती [अ।कौ। २१९], समाद्यैस् तु सा स्याद् आर्थी च [अ।कौ। २२०], तद्-धिते वाक्ये समासे चेत्य् एते षोढा [अ।कौ। २२१], लुप्ता तु लोपतः [अ।कौ। २२२]।</p>
<p>काव्यलिङ्गम्, यथा—पद-वाक्यार्थता हेतोः काव्यलिङ्गं प्रकीर्त्यते [अ।कौ। २८२] । अस्यार्थः—पदार्थ-हेतु-सकाशात् । तथा वाक्यार्थ-हेतु-सकाशात् । यत्र कार्य-सिद्धिस् तत्र काव्य-लिङ्गम् उच्यते । अत्र पक्व-जम्बु-फलम् इवाचरति, तथा शुकम् इवाचरति, वक्यार्थ-हेतुक-कृष्णाधरस्य जम्बु-फल-रूप-कार्य-सिद्धिः । तथास्याः राधाया दन्तस्य बुभुक्षित-शुक-रूप-कार्य-सिद्ध्या काव्यलिङ्गम् ॥४१॥</p>
<p><strong>भ्रुवेरिता हृदीशेन वारितापि दृशेशया ।<br>
राधां तां काञ्चनलता स्पष्ट-वर्णम् अवर्णयत् ॥४२॥</strong></p>
<p>ईशया राधया दृशा वारितापि हृदीशेन कृष्णेन भ्रुवेरिता प्रेरिता काञ्चनलता तां राधां स्पष्ट-वर्णं राधा-नामा गृहीत्वा ॥४२॥</p>
<p>**नाभिर् लोमावलिर् उरसिज-द्वन्द्वम् आस्यं विभाति<br>
श्री-राधायायाम् इति विधि-कृता पश्यतां भ्रान्तिर् एषा ।<br>
सत्यं सान्द्रामृत-मय-सरस्य् एक-नालोत्थम् अब्ज-<br>
द्वन्द्वं शश्वत् कर-परिचयैर् मीलयन् दीव्यतीन्दुः ॥४३॥ **</p>
<p style="text-align: right">
<strong>(अपह्नुतिः)</strong></p>
<p>राधायायां नाभिस् तद्-उपरि रोमावलिः स्तन-द्वन्द्वं तद् आस्यं विभाति । इत्य् एतन् नाभ्य्-आदि पश्यतां जनानां विधि-कृता भ्रान्तिर् एषा सत्यं तु सान्द्रे निविडे आमृत-सरोवरे एक-मृणाले उत्पन्नं पद-द्वयम् इन्दुश् चन्द्रः शश्वत् पुनः पुनः कर-परिचयैः किरण-संयोगैर् मीलयन् मुद्रयन् दीव्यति ।</p>
<p>अपह्नुति-लक्षणं—या तु प्रकृतस्यान्यथाकृतिः सापह्नुतिः [अ।कौ। २४९], अन्यथाकृतिः प्रकृतं निषिध्यान्यस्य स्थापनम् । प्रकृतं नाभि-रोमावली-स्तन-द्वयं मुखं च निषिध्यान्यथाकृतिर् अमृत-सरो-मृणाल-पद्म-चन्द्राणां स्थापनम् अत्रापह्नुतिः ॥४३॥</p>
<p><strong>सा मृगी-लोचना ।<br>
माधवी व्याहरत् ॥४४॥</strong></p>
<p>माधवी नाम्नी गोप्य् आह ॥४४॥</p>
<p>**नाभिः कुण्डं त्रिवलि-विततिर् मेखला चावलग्नं<br>
वेदिर् लोमावलिर् अपि जुहूः श्री-कुचौ भद्र-कुम्भौ ।<br>
कामो यज्वा सुजघन-गलौ पीठ-शङ्खौ बकारेश्<br>
चित्ताकृष्टिः फलम् इह बभौ यज्ञ-शालास्य राधा ॥४५॥ **</p>
<p style="text-align: right">
<strong>(रूपकम्)</strong></p>
<p>अस्य श्री-कृष्णस्य राधा यज्ञ-शाला । साम्यम् आह—नाभिर् होम-कुण्डम् । तद्-उपरि त्रिवलि-विस्तारो मेखला । अवलग्नं मध्य-देशो वेदिः । रोमावलिर् जुहूः । कुचौ मङ्गल-कुम्भौ । कामो यज्वा होता । सुजघनं पीठः । कण्ठः शङ्खः । श्री-कृष्णस्य चित्ताकर्षणं फलम् । अत्र नाभिस् त्रिवल्य्-आदेः कुण्डादिना तादात्म्यं रूपकम् । समस्त-वस्तु-विषयम् उपमानोपमेय-बोधक-शब्दानां वर्तमानत्वात् । प्रासङ्गि-रूपकं च प्रकृष्टा-सजातीय-बहु-सङ्गानां नाभि-त्रिवलि-मेखलादीनां विद्यमानत्वात् ॥४५॥</p>
<p><strong>भानोः कन्यां धन्याम् एताम् ।<br>
सा पश्यन्ती वासन्त्य् आख्यत् ॥४६॥</strong></p>
<p>वासन्ती-नाम्नी सा भानोः वृषभानोः कन्याम् एतां धन्यां श्री-राधां पश्यन्ती आख्यत् आह ॥४६॥</p>
<p>**भ्रू-रोमावल्यौ धनुर्-असि-लते श्री-कटाक्षाः पृषत्का<br>
बाहू पाशौ गल इह दरः श्री-नितम्बो रथाङ्गम् ।<br>
दीव्यद्-गण्डौ कनक-फलके श्री-नखाश् चाङ्कुशाः<br>
श्री-राधा भाति स्मर-नरपतेः शस्त्र-शाला विशाला ॥४७॥ **</p>
<p style="text-align: right">
<strong>(रूपकम्)</strong></p>
<p>कामस्य शस्त्र-गृहं राधा भाति । शस्त्राण्य् आह—भ्रूर् धनुः । रोमावलिः असि-लता खड्गः यथा-सङ्ख्यान्वयः । कटाक्षाः पृषत्का बाणाः । बाहू पाशौ नाग-पाशौ । गलो दरः शङ्खः । नितम्बो रथाङ्गं चक्रम् । गण्डौ सुवर्णस्य फलके ढाल इत्य् आख्ये भ्रू-रोमावल्य्-आदीनां धनुर्-आदिभिस् तादात्म्यं समस्त-वस्तु-विषयं प्रकृष्ट-बहु-सजातीयानां विद्यमानत्वात् प्रासङ्गि । रूपकं लक्षणं पञ्चदश-श्लोकेऽस्ति ॥४७॥</p>
<p>**तद्-वाक्-तृप्ता । वृन्दावादीत् ॥४८॥<br>
राधायाः सुतनुः सुधा-सुरधुनी बाहू विशे सत्-स्तनौ<br>
कोकौ श्री-मुख-नाभि-पाणि-चरणाः पद्मानि वक्रालकाः ।<br>
रोलम्बा मधुर-स्मितं च कुमुदं नेत्रे तथेन्दीवरे<br>
रोमाली जलनीलिकेह लसति श्री-कृष्ण-हृत्-कुन्जरः ॥४९॥ **</p>
<p style="text-align: right">
<strong>(रूपकम्)</strong></p>
<p>सुतनुः शोभन-शरीरम् अमृत-मय-गङ्गा । बाहू विशे मृणाले । सत्-स्तनौ चक्रवाकौ । मुखादीनि कमलानि । वक्रालकाः रोलम्बा भ्रमराः । लोम-श्रेणी जल-नीली । जलनीली तु शैवालम् इत्य् अमरः । इह तनौ कृष्णस्य हृदय-रूप-कुन्जरो लसति । अमृत-मय-गङ्गादिभिर् उपमानै राधा-शरीराद्य्-उपमेयेषु तादात्म्यं रूपकं समस्त-वस्तु-विषयं पूर्ववत् प्रासङ्गिकम् ॥४९॥</p>
<p><strong>पुनः कृष्णेङ्गितज्ञास् ताः श्लोकैर् एकैकशः पृथक् ।<br>
वयस्यां वर्णयामासुः प्रेम्ना तां ललितादयः ॥५०॥</strong></p>
<p>ललितादय एकैकशः श्लोकैस् तां राधाम् ॥५०॥</p>
<p><strong>शङ्खार्धेन्दु-यवाब्ज-कुञ्जर-रथैः सीराङ्कुशेषु-ध्वजैश्<br>
चाप-स्वस्तिक-मत्स्य-तोमर-मुखैः सल्-लक्षणैर् अङ्कितम् ।<br>
लाक्षा-वर्मित-माहवोपकरणैर् एभिर् विजित्याखिलं<br>
श्री-राधा-चरण-द्वयं सुकटकं साम्राज्य-लक्ष्म्या बभौ ॥५१॥</strong></p>
<p style="text-align: right">
<strong>(स्वभावोक्त्य्-उत्प्रेक्षा-रूपक-श्लेषैः साङ्कर्यम्)</strong></p>
<p>सुकटकं शोभनौ पाद-कटकौ नूपुरौ यत्र तत् । पक्षे प्रशस्तं सेना-वसति-स्थलं श्री-राधा-चरण-द्वयं शङ्खादिभिर् अङ्कितम् । लाक्षया यावकेन वर्मितं कवचेनादृतम्, एभिः पूर्वोक्तैः शङ्खादिभिर् आहवो युद्धं तस्योपकरणैः अखिलं विश्वं विजित्य साम्राज्य-लक्ष्म्या बभौ । कुञ्जरो हस्ती । अङ्कुशः । इषुर् बाणः । चापो धनुः । स्वस्तिकः सीरस्य डमर्य्-आकारः । अन्ये स्फुटार्थाः ।</p>
<p>चतुर्णां मध्ये स्वभावोक्तिः स्वभावस्य वर्णनं [अ।कौ। २७६] यद् यत्र शङ्खादयः । चरणस्य सल्-लक्षण-चिह्नानि स्वभाव-सिद्धानि । उत्प्रेक्षा अन्य-युद्धोपकरण-जन्य-साम्राज्य-लक्ष्म्यापेक्षया राधाया उत्कर्ष-रूपा सम्राज्य-लक्ष्मीः । उत्प्रेक्षा-लक्षणं त्रयोविंश-श्लोकेऽस्ति । रूपकं शङ्खादीनां चरण-चिह्न-शङ्खादिभिस् तादात्म्यम् । रूपकम् अत्र प्रासङ्गि प्रकृष्ट-सजातीय-बहु-सङ्गरत्वात् । पञ्चदश-श्लोके रूप-लक्षणम् अस्ति । श्लेषः, शङ्खार्ध-चन्द्रादयः प्रसिद्धा राधायाश् चरण-चिह्न-शङ्खादयश् च । कटक-शब्देन पाद-कटकः । सेना चेत्य् अर्थ-द्वय-कथनात् । कटकः पाद-कटकः, सेना च एषां साङ्कर्यं व्याप्य-व्यापक-भाव-रूपम् । अत्र सङ्कर्यं शङ्खादि-चिह्नानां च स्वभाव-सिद्धत्वे सत्य् एव शङ्खादीनाम् उत्कर्षः सिध्यति, अतः स्वभावोक्ति-व्यापकः । उत्प्रेक्षा एव शङ्खादीनां चरण-चिह्न-शङ्खादिभिस् तादात्म्ये सति शङ्ख-शब्दस्यार्थ-द्वय-कथन-रूपः । श्लेष-लक्षणं भवतीति व्यापक-व्याप्य-भावो बोध्यः । साङ्कर्य-लक्षणं पञ्चदश-श्लोकेऽस्ति ॥५१॥</p>
<p>**यत् कान्त्या लवनाच् छ्रियः किशलये या पल्लवाख्यां न्यधात्<br>
पद्माख्यां नलिने विधाय मलिनी-भावं निशा कोकवत् ।<br>
शोकात् कोकनदाभिधां विलपनै रक्तोत्पले चेत्य् असौ<br>
सा राधा भुवि तत्-पद-द्वयम् इदं केनोपमेयं भवेत् ॥५२॥ **</p>
<p style="text-align: right">
<strong>(व्यतिरेकः)</strong></p>
<p>या राधा यद् यस्य स्वस्याः पद-द्वयस्य कान्त्या किशलयस्य रक्त-वर्ण-कोमल-नवीन-पत्रस्य याः श्रियः शोभास् तासां लवनात् छेदनात् किसलये पल्लवाख्यां पदा हेतुना लवं शोभानां लवश् छेदो यस्य सः । पल्लव इत्य् आख्यां पल्लव इति नाम न्यधात् अस्थापयन् । लूञ् छेदने धातुः । भावेऽप्य-प्रत्ययः । यत् कान्त्या नलिने मलिनी-भविष्यत् विधाय पद्मम् इत्य् आख्यं पदा हेतुना मलिनी-भावो यस्य तत् पद्मम् इत्य् आक्यं न्यधात् । केवल-म-शब्देन मलिनी-भाव एक-देश-ग्रहणम् । यत्-कान्त्या नलिने मलिनी-भविष्यत् विधाय पद्मम् इत्य् आख्यं पदा हेतुना मलिनीभावो यस्य तत् पद्मम् इत्य् आख्यं न्यधात् । केवल-म-शब्देन मलिनी-भाव एक-देश-ग्रहणम् ।यत् कान्त्या रक्तोत्पले च निशायां कोकवत् चक्रवाकवत् शोकात् कोकस्य विलपनम् इव यन् मुद्रितत्व-रूप-विलपनं तद् एव नदो नादस् तस्मात् कोकनदभिधां कोकनदम् इति नाम न्यधात् । रक्तोत्पलं कोकनदम् इति । कोकश् चक्रश् चक्रवाको रथाङ्गाह्वय-नामक इति चामरः । अतः सा राधा तत् तस्या पद-द्वयं च केन वस्तुना उपमेयं भवेत् न केनापीत्य् अर्थः । व्यतिरेको विलक्षण उपमानात् गुणेन दोषेण च [अ।कौ। २६८] । अत्र पल्लव-पद्मोत्पलात् उपमेयं राधा-पद-द्वन्द्वं गुणेन विलक्षणम् ॥५२॥</p>
<p><strong>अपूर्वा श्री-राधा-चरण-कमल-नख-चन्द्रावलिर्<br>
इयं सदा पूर्णा भान्ती हरि-हृदि निरङ्कारुण-रुचिः ।<br>
समुत्फुल्लं तस्येन्द्रिय-कुमुद-वृन्दं विदधती<br>
हठाच् चन्द्रावल्या विरचयति या विस्मृतम् अपि ॥५३॥</strong></p>
<p style="text-align: right">
<strong>(रूपक-विरोध-व्यतिरेक-श्लेषाह्)</strong></p>
<p>इयं श्री-राधा-चरण-नख-चन्द्रावलिर् अपूर्वा । अपूर्वताम् आह—निरङ्का कलङ्क-रहिता अरुण-</p>
<p>वर्णा रुचिः कान्तिर् यस्याः सा । या हरेः श्री-कृष्णस्य हृदि सदा पूर्णा भान्ती तस्य कृष्णस्य इन्द्रिय-रूप-कुमुद-वृन्दं समुत्फुल्लं विदधती सती । तस्य चन्द्रावल्या विस्मृतम् अपि हठाद् विरचयति । अत्र रूपकं राधा-नख-चन्द्रयोस् तादात्म्यम् अत्र समस्त-वस्तु-विषयम् ।</p>
<p>विरोध-द्रव्यस्य द्रव्येण विरोधाभासो बोध्यः । स विरोधाभासो विरोध इति वस्तुनो न विरोधः । विरोध इव भासते इत्य् अर्थः [अ।कौ। २७५] । जाति-गुण-क्रिया-द्रव्याणां जात्यादिभिर् विरोधः । जातिर् जात्यादिभिर् गुणस् त्रिभिर् द्वाभ्यां क्रूपा द्रव्यं द्रव्येणैवेति ते दश । चन्द्रावलिर् इत्य् अत्र चन्द्रस् उ सदा पूर्णो न निष्कलङ्कोऽरुण-रुचिश् च नेति विरोधः । नख-चन्द्रावल्या चन्द्रस्य च वर्ण-गुणाभिन्न-द्रव्यतया तं हठात् चन्द्रावलिं विस्मारयतीत्य् अर्थः । विरोधाभावात् नख-चन्द्र-समूह-निष्ठ-जात्या सह प्रसिद्ध-चन्द्र-रूप-द्रव्यस्य जात्या सह द्रव्यस्य विरोधाभासः । निरङ्कारुण-रुचिर् इत्य् अत्र कलङ्कस्याभावात् । अरुणस्य विद्यमानत्वात् विरोधाभासो गुणेन गुणस्येति । कुमुदं समुत्फुल्लम् इत्य् अत्र कुमुद-पुष्पस्य फुल्लतायां हरेर् इन्द्रिय-कुमुद-फुल्लतायां क्रियाया भिन्नत्वेन विरोधाभासः क्रियया सह क्रियायाः । चन्द्रावल्या विस्मृतिर् इत्य् अत्र चन्द्रावलि-नामा गोपी चन्द्र-श्रेणी च तस्या भिन्नत्वात् द्रव्यस्य द्रव्येण विरोधाभासो बोध्यः । नख-चन्द्रस्य क्षयाभावात् आपूर्णा उपमानात् प्रसिद्धात् चन्द्राद् उपमेय-नख-चन्द्र-विलक्षणः, गुणेनोत्कृष्टः । चन्द्रावलि-शब्दः चन्द्र-श्रेणी चन्द्रावली गोपीति श्लिष्टः ॥५३॥</p>
<p><strong>तारुण्ये नव-राज्ञि नीति-शिथिले राधा-वपुः-पत्तने<br>
वक्षोज-द्वय-दस्युना स-जघनेनाक्रम्य मध्यं बलात् ।<br>
पौष्कल्यं निखिलं हृतं त्रिवलिभिः फुत्कार-भीत्या गुणैर्<br>
बद्ध्वा स्थापितम् इत्य् अवेत्य भयतो गुल्फौ निलीय स्थितौ ॥५४॥</strong></p>
<p style="text-align: right">
<strong>(रूपकोत्प्रेक्षयोः संसृष्टिः)</strong></p>
<p>श्री-राधायास् तारुण्य-जाङ्घ-शोभां वर्णयति तारुण्ये नव-राज्ञीति । शिथिले नीतेर् न्यायात् शिथिले शैथिल्य-युक्ते सति राधाया वपु-रूप-पत्तने देशे स्तन-द्वय-दस्युना जघन-दस्युना च तयोर् मध्य-देशं बलाद् आक्रम्य पौष्कल्यं पुष्टत्वं निखिलं हृतम् । फुत्कार-भीत्या त्रिवलिभिः गुणैर् बद्ध्वा स्थापितम् इत्य् ज्ञात्वा गुल्फौ निलीय स्थितौ । तारुण्यस्य रज्ञा स्तन-जघनयोर् दस्युना त्रिवल्ल्या रज्ज्वा तादात्म्यं रूपकं समस्त-वस्तु-विषयं सजातीय-बहूनाम् अलङ्काराणां सङ्गात् प्रासङ्गि । प्रसिद्ध-राज्ञो गुणापेक्षया राधायास् तारुण्य-वक्षोज-नितम्ब-त्रिवलीनाम् उत्कर्ष उत्प्रेक्षा । संसृष्टि-लक्षणं यथा शब्दार्थोभय-भुवम् अलङ्काराणाम् अखण्डावस्थितिः संसृष्टिः । अत्रालङ्कारयो रूपकोत्प्रेक्षयोर् अखण्डावस्थितिः संसृष्टिः ॥५४॥</p>
<p>**स्व-स्थित्यैव स्तम्भित-स्वर्ण-रम्भा<br>
स्तम्भारम्भे दीव्यतोऽस्या सुजङ्घे ।<br>
धात्रानङ्गोष्णार्त-कृष्णेभ-शीत-<br>
च्छाया-शाला-स्तम्भतां लम्भिते ये ॥५५॥ **</p>
<p style="text-align: right">
<strong>(रूपकोत्प्रेक्षे)</strong></p>
<p>अस्या जङ्घे दीव्यतः । कीदृश्यौ ? स्व-स्थित्या स्तम्भितः स्वर्ण-रम्भाणां स्तम्भ-भावस्यारम्भो याभ्यां ते । धात्रा अनङ्ग एव उष्णः ग्रीष्म-कालस् तेआर्तो यः कृष्णेभः कृष्ण-रूप-गजः, तस्य शीता छाया यत्र तस्या शालाया गृह-रूपाया राधाया स्तम्भतां ये जङ्घे लम्भिते प्रापिते । अत्र रूपकम् । जङ्घयोः स्तम्भत्वेन कृष्णस्येभत्वेन तादात्म्यमत्र समस्त-वस्तु-विषयम् उपमानोपमेययोः शब्दगत्वात् । सजातीय-रूपकान्तराभावेन निःसङ्गं स्वर्ण-कदली-वृक्षात् जङ्घयोर् उत्कर्ष उत्प्रेक्षा ॥५५॥</p>
<p>**अस्या मिषात् प्रसृतयोर् मदनाय हैमा-<br>
लान-द्वयं विधिर् अदाद् अनुमार्थितः किम् ।<br>
यत् कृष्ण-चित्त-मद-मत्त-गजं स चास्मिन्<br>
तन् माधुरी सुदृढ-शृङ्खलया बबन्ध ॥५६॥ **</p>
<p style="text-align: right">
<strong>(रूपकोत्प्रेक्षापह्नुत्य्-अनुमानानि)</strong></p>
<p>अमुना मदनेन प्रार्थितो विधिर् अस्या राधायाः प्रसृतयोर् जङ्घयोर् मिषात् मदनाय हैमालान-द्वयं किम् अदात् ? आलानं करि-बन्धनम् इत्य् अमरः । यद् यस्मात् स मदनः तत् तस्या जङ्घायाः माधुरी सैव सुदृढ-शृङ्खला तया अस्मिन् आलान-द्वये मद-मत्तं श्री-कृष्णस्य चित्त-हस्तिनं बबन्ध ।</p>
<p>अत्र रूपकम् । जङ्घाया आलानेन कृष्ण-चित्तस्य गजेन च तादात्म्यम् अत्र समस्त-वस्तु-विषयम् उपमानोपमेययोः शब्द-गतत्वात् सजातीय-रूपकान्तरस्याभावात् प्रासङ्गि । उत्प्रेक्षात्र आलानात् जङ्घाया उत्कर्षः । अपह्नुति-लक्षणं—या तु प्रकृतस्यान्यथाकृतिः सापह्नुतिः [अ।कौ। २४९] । अत्र जङ्घाया आलानेन अन्यथाकृतिर् अनुमानं श्री-कृष्ण-चित्त-हस्ति-बन्धनं हेतुं कृत्वा जङ्घायाम् आलानत्वं साध्यम् ॥५६॥</p>
<p><strong>जानु-द्वयं न तद् इदं वृषभानु-जायाः<br>
कामस्य ते कनक-सम्पुटिके सुगुप्ते ।<br>
यत् कृष्ण-हृन्-नयन-रत्नम् अनेक-यत्नैः<br>
सम्मुष्य सोऽयम् अनयोर् मुमुदे निधाय ॥५७॥</strong></p>
<p style="text-align: right">
<strong>(अपह्नुति-रूपकोत्प्रेक्षानुमानानि)</strong></p>
<p>राधायास् तद् इदं जानु-द्वयं न किन्तु ते कामस्य सुगुप्ते कनक-सम्पुटिके । सोऽयं मदनः अनेक-यत्नैः कृष्ण-हृन्-नयन-रत्नं सम्मुष्य सञ्चौर्य अनयोः सम्पुटिकयोर् मध्ये निधाय मुमुदे । अत्र प्रकृतस्य जानु-द्वयस्य सम्पुटत्वेन अन्यथाकृतिर् अपह्नुतिः । जानु-द्वयस्य सम्पुटेन तादात्म्यं रूपकं पूर्व-श्लोक-रीत्या समस्त-वस्तु-विषयं प्रासङ्गि च । कृष्ण-हृन्-नयनादि-रत्नाधर-हेतुनान्य-सम्पुटात् जानु-सम्पुटस्य उत्कर्षाद् उत्प्रेक्षा । श्री-कृष्णस्य हृन्-नयनयोर् जानु-द्वये अवस्थितं हेतुं कृत्वा जानु-द्वये सम्पुटं साध्यम् अत्रानुमानम् ॥५७॥</p>
<p>**त्वचि कठिन-करेभ्यः पद्मिनां भीः करेः<br>
स्याज् जलमय-कदलीनां ह्रीश् च काण्डाद् असारात् ।<br>
हरि-करभ-विलासायास-लभ्ये तद् अस्या<br>
निरुपम-मधुरे ते सक्थिनी केन तुल्ये ॥५८॥ **</p>
<p style="text-align: right">
<strong>(व्यतिरेकः)</strong></p>
<p>ये हरिणा श्री-कृष्णेन करभयोर् विलास-रूपायासेन प्रयत्नेन मुष्टी-कृत-कर-द्वयाधो-देशेन मृदु-सेवया लभ्ये । मणि-बन्धाद् आ-कनिष्ठं करस्य करभो बहिः इत्य् अमरः । ते निरुपम-मधुरे अस्या राधायाः सक्थिनी जानूपरि ऊरु-द्वयं केन तुल्ये स्याताम् ?न केनापीत्य् अर्थः । हस्ति-शुण्डेन सह तुलनां देहि । तत्राह—पद्मिनां हस्तिनां त्वचि कठिनेभ्यः करेभ्यः शुण्डेभ्यः तुलना-दाने करेर् भीः स्यात् । कदली-वृक्षेण तुलना दीयताम् इति चेत् । तदा जलमय-कदलीनाम् असारात् काण्डात् कदली-वृक्षाकाराद् धेतोः कदल्या तुल्य-कथने करेर् भीर् भयं ह्रीर् लज्जा च स्यात् । व्यतिरेकोऽत्र । करि-शुण्ड-कदली-रूपोपमानत्वात् उरु-द्वयस्य वैलक्षण्यात् गुणेनाधिक्यात् व्यतिरेकः ॥५८॥</p>
<p><strong>मनोज्ञं श्री-गोवर्धन-कटकम् अञ्चन् न लभते<br>
मुदं यः कालिन्द्याः पुलिन-गुण-लीला-स्मरण-जाम् ।<br>
न तत्रत्यां चास्याः पुलिनम् अनुविन्दन्न् अघरिपुर्<br>
नितम्बं सोऽस्यान्तां समलभत पश्यन्न् उभयजाम् ॥५९॥</strong></p>
<p style="text-align: right">
<strong>(सन्देह-रूपक-लुप्तोपमाः)</strong></p>
<p>यो मधुरिपुः मनोज्ञं श्री-गोवर्धनस्य कटकं नितम्बम् अञ्चन् कालिन्द्याः पुलिन-गुण-लीला-स्मरण-जां मुदं न लभते । अस्याः कालिन्द्याः पुलिनम् अञ्चन् सन् तत्रत्यां गोवर्धन-कटक-भवां मुदं च न लभते । स श्री-कृष्णः अस्या राधाया नितम्बं पश्यन् उभयजां गोवर्धन-कटक-जां कालिन्दी-पुलिन-जां च मुदं समलभत । अत्र व्यतिरेकः । उभयोर् गोवर्धन-दर्शन-ज-पुलिन-दर्शन-जयोर् मुदोर् नितम्ब-दर्शनज-मुदोर् वैलक्षण्यं गुणेनाधिक्यम् ॥५९॥</p>
<p><strong>राधा-श्रोणिर् इयं समान-पुलिनैः सत्या कवेर् गीर् इयं<br>
यद् वेणी यमुना तद् एव पुलिनं काञ्ची मराली-ततिः ।<br>
नो चेत् तत्र हरेर् मनो-नट-वरः श्री-रास-लास्यं कथं<br>
स्वाभिर् वृत्ति-सखी-नटीभिर् अनिशं कुर्वन् न विश्राम्यति ॥६०॥</strong></p>
<p style="text-align: right">
<strong>(रूपकानुमान-व्यतिरेकाः)</strong></p>
<p>श्री-राधाया इयं श्रोणिः पुलिनैः समा इति कवेर् इयं गीः सत्या न अपि तु सत्यैव । श्रोणिः पुलिनैः समेति व्याख्याने रूपकालङ्कारः । पुलिनेन तादात्म्यं न सम्भवेत् यद् यस्मात् श्रोणि-मध्यालम्बिनी वेण्य् एव यमुना श्रोणी-तट-विराजमाना । काञ्ची हंसी-श्रेणी । तत् तस्मात् श्रोणिः पुलिनम् एव चेद् यदि न हरेर् मन एव नटवरः स्वाभिऋ मनो-वृत्ति-रूप-सखी-नटीभिः सह तत्र श्रोण्यां श्री-रास-लास्यं रास-क्रीडायां नृत्य-रस-समूहो रासस् तद्-युक्तं लास्यं वा अनिशं कुर्वन् कथं न विश्राम्यति ? वेण्य्-आदेर् यमुनादिभिस् तादात्म्यात् रूपकम् अत्र समस्त-वस्तु-विषयम् उपमानोपमेययोः शब्द-गतत्वात् । श्री-कृष्ण-मनो-रूप-नटस्य नृत्यं हेतुं कृत्वा पुलिनं साध्यम् अत्रानुमानं पुलिनान् नितम्बस्य वैलक्षण्यं व्यतिरेकः ॥६०॥</p>
<p><strong>वीर्योन्मत्तैर् मदकरि-तनु-स्थूलता हस्त-कुम्भैर्<br>
मैत्रीं कृत्वा शठ-गुरु-नितम्बोरु-वक्षोज-चौरैः ।<br>
पौष्कल्यं मे हृतम् इति भय-क्रोध-शोकादि वास्या<br>
दुःस्थं मध्यं त्वरितम् अकरोत् सिंह-मध्येन सख्यम् ॥६१॥</strong></p>
<blockquote>
<hr></blockquote>
<p style="text-align: right">
<strong>(रुपकोत्प्रेक्षे)</strong></p>
<p>वीर्योन्मत्तैर् मद-करिणां मत्त-हस्तिनां तनोः स्थूलता शुण्ड-कुम्भ-स्थलैः सह क्रमेण मैत्रीं कृत्वा शठ-गुरवश् ते नितम्बोरु-वक्षोजाश् च तैर् नितम्बोरु-वक्षोजैः चौरैर् मे पौष्कल्यं हृतम् इति हेतोर् भय-क्रोध-शोकादि । अस्या मध्यं मध्य-देशो दुःस्थं दुःखितं सत् हस्ति-हन्ता यः सिंहस् तस्य मध्येन सह त्वरितं सख्यम् अकरोत् । कैशोरावस्थायां मध्यं क्षीणं नितम्बोरु-स्तनाश् च स्थूला भवन्ति । तनादेर् हस्ति-कुम्भादिना मध्यस्य सिंह-मध्येन तादात्म्यं रूपकम् अत्र समस्त-वस्तु-विषयम् । उत्प्रेक्षात्र कुम्भद्य्-अपेक्षया इव इति शब्द-द्योत्यः स्तनादेर् उत्कर्षः ॥६१॥</p>
<p>**अस्या नितम्ब-स्तनयोर् दरिद्रयोः<br>
सन्धिं विधायाहृत-मध्य-सम्पदोः ।<br>
पश्चाद् विधिर् वीक्ष्य कलिं प्रलुब्धयोश्<br>
चकार सीमां त्रिवलि-च्छलेन किम् ॥६२॥ **</p>
<p style="text-align: right">
<strong>(उत्प्रेक्षापह्नुती)</strong></p>
<p>अस्याः श्री-राधाया नितम्ब-स्तनयोर् आदौ दरिद्रयोस् ततः सन्धिं विधाय परस्परं सौहृदं कृत्वा आहृता मध्य-देशस्य सम्पदोः याभ्यां तयोर् लुब्धयोः कलिं कलहं वीक्ष्य पश्चात् सम्पद्-आहरणानन्तरं पुनस् तयोः कलि-निवृत्त्य्-अर्थं त्रिवलि-च्छलेन किं सीमां चकार । अन्य-दरिद्र-कलि-सीमापेक्षया किं-शब्द-द्योत्योत्कर्षोऽत्र उत्प्रेक्षा । नितम्ब-स्तन-त्रिवल्य्-आदेर् लब्ध-सीमादिना अन्यथाकृतिर् अत्रापह्नुतिः ॥६२॥</p>
<p>**बाल्य-मित्र-विरहाद् अवलग्नं<br>
क्षीणताम् उपगतं प्रसमीक्ष्य ।<br>
भङ्ग-भीति-विधुरो विधिर् अस्याः<br>
किं त्रिधावलि-गुणैः प्रबबन्ध ॥६३॥ **</p>
<p style="text-align: right">
<strong>(उत्प्रेक्षा-रूपके)</strong></p>
<p>बाल्यम् एव मित्रं तस्य विरहाद् अवलग्नं मध्यं क्षीणतां प्राप्तम् इति वीक्ष्य विधिर् भङ्ग-भीत्या कातरः सन् त्रिवलि-रज्ज्वा किं प्रबबन्ध । किं पद-द्योत्या ? अन्यापेक्षयास्या मह्य-देश-त्रिवल्यादेर् उत्कर्षोऽत्रोत्प्रेक्षा । त्रिवल्यादे रज्ज्वादि-रूपेण तादात्म्यम् अत्र रूपकम् ॥६३॥</p>
<p>**सुधा-सरस्यां कनकाब्जिनी-दलं<br>
भृङ्गालि-फुल्लाब्ज-विराजद्-अन्तरम् ।<br>
किम् एतद् आभाति न किन्तु राधिका<br>
तुन्दं सरोमावलि-नाभि-भूषितम् ॥६४॥ **</p>
<p style="text-align: right">
<strong>(निश्चयानुसन्देहः)</strong></p>
<p>सुधा-सरोवरए कनक-पद्म-लता-दलम् । तत् कीदृशम् ? भ्रमर-श्रेण्या सह प्रफुल्ल-कमलेन विरजत् अन्तरं मध्यं यस्य तद् एतत् आभातीति सन्देहः, किन्तु नैतत् राधिकायास् तुन्दम् उदर-रोमावलि-सहित-नाभिना भूषितम् आभातीति निश्चयः । निश्चयोऽनु पश्चात् यस्य तादृशः सन्देहः ॥६४॥</p>
<p>**चलदल-दल-जाले कम्पदं हैम-दीव्यत्<br>
कमल-नव-दलालौ जाड्य-दं निर्जयेन ।<br>
तिलकितम् इव रोम-श्रेणि कस्तूरिकाभिस्<br>
तद् इदम् उदरम् अस्या भाति साम्राज्य-लक्ष्म्या ॥६५॥ **</p>
<p style="text-align: right">
<strong>(रूपक-व्यतिरेकोत्प्रेक्षाः)</strong></p>
<p>तद् अस्या उदरं साम्राज्य-लक्ष्म्या भाति । साम्राज्य-लक्ष्मीम् आह । उदरं कीदृशम् ? निर्जयेन चलदलः पिप्पलस् तस्य दल-समूहे कम्पदम् । बोधि-द्रुमश् चलदलः पिप्पलः कुञ्जराशनः इत्य् अमरः । स्वर्णवत् दीव्यत्-कमल-नव-पत्र-श्रेण्यां जाड्यदं च । अतः सकाशात् रोमावलि-श्रेणी-रूपकस् तूरिकाभिस् तिलक्तम् इवाभाति । साम्राज्य-लक्ष्मी-युतस्यैव कस्तूरी-तिलकं भवति । उदरस्य अश्वत्थ-पत्रेण स्वर्ण-पद्मस्य नव-पत्र-श्रेण्या च तादात्म्यम् । रोमालेस् तिलकेन तादात्म्यं रूपकम् । अश्वत्थ-दल-स्वर्ण-पद्म-दलोपमानाद् उदरोपमेये वैलक्षण्याद् अत व्यतिरेकः । अश्वत्थ-दलाद्य्-अपेक्षया उदरादेर् उत्कर्ष उत्प्रेक्षा ॥६५॥</p>
<p><strong>भृङ्गाराम्भोज-माला-व्यजन-शशिकला-कुण्डल-च्छत्र-यूपैः<br>
शङ्ख-श्री-वृक्ष-वेद्यासन-कुसुम-लता-चामर-स्वस्तिकाद्यैः ।<br>
सौभाग्याङ्कैर् अमीभिर् युत-कर-युगला राधिका राजतेऽसौ<br>
मन्ये तत्-तन्-मिषात् स्व-प्रिय-परिचरणस्योपचारान् बिभर्ति ॥६६॥</strong></p>
<p style="text-align: right">
<strong>(स्वभावोक्त्य्-उत्प्रेक्षापह्नुतयः)</strong></p>
<p>भृङ्गारो जल-पात्रम् । शशिकला चन्द्र-रेखा ।श्री-वृक्षो बिल्व-वृक्षः । पूर्वोक्तैः सौभाग्य-चिह्नैः । भृङ्ग-पद्म-माला-व्यजन-चन्द्ररेखा-कुण्डल-च्छत्र-यूप-शङ्ख-श्रीवृक्ष-</p>
<p>वेद्यासन-कुसुम-लता-चामर-स्वस्तिकाद्यैर् युत-कर-कमला असौ राधिका राजते तत्-तन्-मिषात् भृङ्गारादि-च्छलेन कृष्ण-परिचरणस्योपचारान् राधा बिभर्ति ।</p>
<p>स्वभावोक्तिः । स्वभावस्य अर्णनम् अत्र कर-द्वये भृङ्गारादेर् वर्णनम्, कर-स्थ-भृङ्गारादेर् उत्कर्षाद् उत्प्रेक्षा-प्रकृतस्य भृङ्गारादेः प्रिय-परिचर्योपचारत्वेनान्यथाकृतिर् अपह्नुतिः ॥६६॥</p>
<p><strong>श्री-कामाङ्कुश-तीक्ष्ण-चारु-शिखरैर् माणिक्य-पूर्णेन्दुभिः<br>
श्लिष्टाग्रार्ध-विभाग-गन्ध-फलिका-श्रेणी-दलैः शोभिते ।<br>
पद्मे चेद् अभविष्यतां क्वचिद् अपि श्री-राधिका-हस्तयोर्<br>
औपम्यं जित-पल्लवाब्ज-चययोः सम्प्राप्स्यतां ते तदा ॥६७॥</strong></p>
<p style="text-align: right">
<strong>(रूपक-व्यतिरेकातिशयोक्तयः)</strong></p>
<p>शोभा-युक्तैः कामाङ्कुशाद् अपि कामाङ्कुशवद् वा तीक्ष्णानि चारूणि शिखराणि अग्र-भागाः येषां तैर् माणिक्य-सम्बन्धिभिः पूर्णेन्दुभिः श्लिष्टो युक्तोऽग्र-भूतार्ध-विभागो यस्यां तथा-भूतानां गन्ध-फलिकानां चम्पक-कलिकानां श्रेण्याव् एव दलानि तैः शोभिते पद्मे चेद् यदि क्वचिद् अपि देशे अभविष्यतां तदा जितः पल्लव-समूहः पद्म-समूहश् च याभ्यां तयोः श्री-राधिका-हस्तयोर् औपम्यं सम्प्राप्स्यताम् । कामाङ्कुशेन नखाग्रस्य माणिक्य-निर्मित-पूर्ण-चन्द्रेणारक्त-नखस्य चम्पक-कलिकया अङ्गुल्या पद्मेन हस्तस्य तादात्म्य्यं रूपकम् । उपमान-कामाङ्कुश-माणिक्याद्य्-अपेक्षया श्री-राधाया नखादेर् वैलक्षण्यम् अत्र व्यतिरेकः । उपमानेन कामाङ्कुशेन निगीर्णस्य उपमेयस्य राधा-नखाग्रस्य निरूपणम् अत्रातिशयोक्तिः । एवं चन्द्रेण नखस्य पद्मेन करस्य चम्पक-दलैर् अङ्गुलैर् अङ्गुलीनां च निरूपणम् ॥६७॥</p>
<p>**राधा-कराब्ज-नखराः सुखरा बकारेर्<br>
वक्षस्-तटी-गरुड-रत्न-कवाटिकायाम् ।<br>
उत्कीर्ण-चित्र-करणाय रतीश-कारोष्<br>
टङ्काः सुसूक्ष्म-निशिताः स्फुटम् उल्लसन्ति ॥६८॥ **</p>
<p style="text-align: right">
<strong>(रूपकोत्प्रेक्षे)</strong></p>
<p>सुखरा अतितीक्ष्णाः राधायाः कर-नखराः बकारेर् वक्षः-स्थल-रूपेन्द्रनीलमणि-कवाटिकायां क्षुद्र-कवाटे उत्कीर्ण-चित्रं पाषाणादौ क्षोदं कृत्वा हिङ्गुलादि-वर्णकैः पूर्णं चित्रं तत्-करणाय रतीश एव कारुः शिल्पकारी तस्य सुसूक्ष्मा निशिताष् टङ्काः पाषाण-दारकाः स्फुटम् उल्लसन्ति ॥६८॥</p>
<p><strong>मूलेऽधो-वदनं वराटक-युगं चाग्रेऽम्बुजे बिभ्रती<br>
नैते स्वर्ण-मृणालके रतिपतेर् ये पाशताम् आगते ।<br>
कृष्णोत्फुल्ल-तमाल-वेष्टन-पटु-बिल्वत्-कुचाधः-फले<br>
राधा-बाहु-लते इमे कर-युग-श्री-पल्लवे दीव्यतः ॥६९॥</strong></p>
<p style="text-align: right">
<strong>(सन्देह-रूपक-लुप्तोपमाः)</strong></p>
<p>एते मूले मूल-देशे अधो-वदनं वराटक-युगं बीज-कोश-द्वयम् अग्रे अम्बुजे च बिभ्रती दधाने । तद् अपि स्वर्ण-मृणालके मृणालम् एव मृणालकम् एतेन ये रतिपतेः पाशतां प्राप्ते । अतः कृष्ण-रूपोत्फुल्ल-तमालस्य वेष्टने पटू निपुणे । बिल्ववत् आचरत इति बिल्वती बिल्व-तुल्ये कुच-रूपाधः-फले ययोस् ते । कर-युग-रूप-श्री-पल्लवौ ययोस् ते । इमे राधाया बाहु-लते दीव्यतः । बीज-कोशो वराटकः इत्य् अमरः ।</p>
<p>मूले वराटकयोर् धारणेनाग्रे अब्जयोर् धारणेन च स्वर्ण-मृणालस्य कारण-सत्त्वेऽपि न मृणाले इति सन्देहः । बाहु-युगलस्य लतात्वेन तादात्म्यं रूपकम् । पाशताम् इवागते पाशताम् आगते, अत्र लुप्तोपमा ॥६९॥</p>
<p>**कामार्ति-सिन्धु-तरणाय हरेर् विधात्रा<br>
राधा व्यधायि तरणिर् मणि-चित्र-हैमी ।<br>
तत्-क्षेपणी च निहित-शुभ-रोम-राजिर्<br>
न्यस्तं च बाहु-युगलं किम् अरित्र-युग्मम् ॥७०॥ **</p>
<p style="text-align: right">
<strong>(उत्प्रेक्षा-रूपके)</strong></p>
<p>विधात्रा हरेः कामार्ति-समुद्रस्य तरणाय राधा मणिना चित्रा च सा हैमी हेम-निर्मिता तरणिर् नौका व्यधायि । तस्यां नौकायां क्षेपणी शुभ-रोम-राजिर् च निहिता । बाहु-युगलम् अरित्र-युग्मं च न्यस्तं किम् ? नौका-दण्डः क्षेपणी स्याद् अरित्रं केनिपातकः इत्य् अमरः ।</p>
<p>अन्य-नौकापेक्षया कृष्णार्ति-सिन्धु-तरण-हेतुना राधा-नौकाया उत्कर्षाद् उत्प्रेक्षा । राधाया नौकात्वेन रोमावलेः क्षेपणीत्वेन बाहु-युगलस्य अरित्र-युग्मत्वेन तादात्म्यं रूपकम् ॥७०॥</p>
<p>**श्री-राधिका-पार्श्व-मत्तलिके शुभे<br>
सौन्दर्य-कन्ये वृणुतः स्म ये स्वयम् ।<br>
माधुर्य-पुत्रौ हरि-पार्श्व-सद्-वरौ<br>
सव्यापसव्य-क्रम-वैपरीत्यतः ॥७१॥ **</p>
<p style="text-align: right">
<strong>(रूपकम्)</strong></p>
<p>श्री-राधायाः पार्श्वे मत्तलिके प्रशस्ते शुभे सौन्दर्यस्य कन्ये ये कर्तृ-भूते माधुर्यस्य पुत्रौ हरेः पार्श्व-रूप-सद्-वरौ वृणुतः स्म । राधिकायाः वाम-पार्श्वः कृष्णस्य दक्षिण-पार्श्वम्, श्री-राधा-दक्षिण-पार्श्वं कन्या श्री-कृष्ण-वाम-पार्श्वं वरम् इति वैपरीत्यम् । पार्श्वस्य कन्या-वरत्वेन तादात्म्यं रूपकम् । मतल्लिका मचर्चिका प्रकाण्ड-मुद्ध-तल्लजौ । प्रशस्त-वाचकान्य् अमून्य् अयः इत्य् अमरः ॥७१॥</p>
<blockquote>
</blockquote>
<p>**स्मर-जय-लिपि-युक्ता हाटकी-पट्टिकेयं किम् उ<br>
विधृत-मनोभू-शस्त्रिकं स्वर्ण-पीठम् ।<br>
मदन-भुजग-पाशाधार-तूणं नु हैमं<br>
नहि लसति विराजद्-वेणि राधा-सुपृष्ठम् ॥७२॥ **</p>
<p style="text-align: right">
<strong>(निश्चयान्त-सन्देहः)</strong></p>
<p>इयं किं स्मर-जयस्य या लिपिस् तद्-युक्ता हाटकी स्वर्ण-निर्मिता पट्टिका ? किम् उ विधृता कन्दर्पस्य शस्त्रिका छुरी इति ख्याता यत्र तत् स्वर्ण-पीठम् । नु वितर्के । हेम-निर्मितं मदनस्य नाग-पाशस्याधार-तूणं किम् ? इति सन्देहानन्तरं निश्चयम् आह—नहीति । तदा किं विराजन्ती वेणी यत्र तत् श्री-राधायाः शोभन-पृष्ठं लसति ॥७२॥</p>
<p>**सहज-विनतम् अंस-द्वन्द्वम् अस्याः कवीन्द्रा<br>
गिरिधर-कर-शश्वद्-भारतो नम्रम् आहुः ।<br>
मम तु मतम् अनुच्चैर् अप्य् अदः सर्वम् उच्चैः-<br>
शिरस-गणम् अतीत्योद्भाति तत्-सौभगेन ॥७३॥ **</p>
<p style="text-align: right">
<strong>(व्यतिरेक-विरोधोत्प्रेक्षाः)</strong></p>
<p>अस्याः सहजातः स्वतः विशेषेण नतं स्कन्ध-द्वयं कवि-श्रेष्ठाः कृष्ण-करस्य शश्वद्-भारात् नम्रम् आहुः । मम तु मतम् अदः अंस-द्वन्द्वम् अनुच्चैर् अनुच्चं नम्रम् अपि तत्-सौभगेन कृष्ण-करस्य शश्वद्-भार-जन्य-सौभाग्येन सर्वम् उच्चैः शिरस-गणं वयं सौभाग्यवत्य इत्य् अभिमानेन उच्चैर् उच्चान्य् उन्नतानि शिरांसि मस्तकानि यस्यां ताः ।</p>
<p>किं वा, राज-दन्तादिवत् शिरसोच्चैर् उच्चा उच्चता उच्चैः शिरसस् ता व्रजे श्री-चन्द्रावल्य्-आदि-व्रज-सुन्दर्यः, पुरे श्री-महिष्यः, पर-व्योम्नि श्री-लक्ष्म्यश् च, अन्या या गौरी-शच्य्-आद्या दिव्याङ्गनाः, तासाम् उच्चैः-शिरसाम् अयम् उच्चैः-शिरसः । इदम्-अर्थे अणि चौरा इत्य् अत्राणोऽणित्वादि-स्वरा वृद्धिः, स चासौ गणश् चेति तम् । उच्चैः-शिरस-गणम् अतिक्रम्योद्भाति ।</p>
<p>उपमानत्वात् सहज-नताद् अंश-द्वयात् कृष्ण-कर-भार-जन्य-नत-रूप-विलक्षणो व्यतिरेकः । अनुच्चस्य सर्वोच्चत्वेन विराजमानता विरोध इव भासते, न तु विरोधः। तल्-लक्षणं—द्रव्यं द्रव्येण विरुध्यते । नतं स्कन्ध-द्वयं द्रव्यं तस्य सौभाग्य-जन्योच्चांशेन गुणेन सह विरोधाभासः । सहज-नतस्य अंस-द्वयस्य कृष्ण-कर-भार-सौभाग्य-जन्योत्कर्षाद् उत्प्रेक्षात्र ॥७३॥</p>
<p>**सौन्दर्य-लक्ष्मीर् इह काव्य-लक्ष्मीः<br>
सन्गीत-लक्ष्मीश् च हरेर् मुदेऽस्ति ।<br>
पूर्णेति धातुर् गणनात् तु रेखा-<br>
त्रयेण कण्ठः किम् उ भात्य् अमुष्याः ॥७४॥ **</p>
<p style="text-align: right">
<strong>(उत्प्रेक्षा)</strong></p>
<p>इह कण्ठे सौन्दर्यादि-लक्ष्मी-त्रयी हरेर् मुदे पूर्णास्ति इति विधातुर् गणनाद् अमुष्याः कण्ठो रेखा-त्रयेण किम् उ भाति । अन्य-कण्ठात् पूर्ण-लक्ष्मी-त्रयस्यास्तित्वेन उत्कर्षाद् उत्प्रेक्षा ॥७४॥</p>
<p>**सीमार्थम् उच्चैः शिरसोर् विवादे<br>
बलिष्ठ-नासा-स्तनयोर् विधाता ।<br>
राधा-वपुर् नीवृति-कण्ठ-मध्ये<br>
रेखा-त्रयेनैव चकार सीमाम् ॥७५॥ **</p>
<p style="text-align: right">
<strong>(उत्प्रेक्षा-रूपके)</strong></p>
<p>उच्चैः शिरोऽग्रं ययोस् तयोर् बलिष्ठ-नासा-स्तनयोः श्री-राधायाः वपुर् नीवृति-शरीर-रूप-देशे सीमार्थं विवादे सति विधाता तस्या कण्ठ-मध्ये रेखा-त्रयेनैव सीमां चकार । विधातृ-कर्तृत्वेन हेतुना अन्य-सीमातोऽस्याः सीमाया उत्कर्षाद् उत्प्रेक्षा । राधा-शरीरस्य देशत्वेन त्रिरेखायाः सीमात्वेन तादात्म्यात् रूपकम् ॥७५॥</p>
<p>**व्यर्थीकृता स्वर-गुणैर् गहनं पिकाली<br>
भेजे सुधा च कटुतां जडतां तत-श्रीः ।<br>
यस्य श्रिया दर-ततिश् च समुद्रम् अस्याः<br>
केनोपमान्तु कवयस् तम् इमं सुकण्ठम् ॥७६॥ **</p>
<p style="text-align: right">
<strong>(दीपक-व्यतिरेकौ)</strong></p>
<p>कवयः अस्याः सुकण्ठं केन उपमान्तु उपमां ददातु । अस्य कण्ठस्य स्वर-गुणैर् व्यर्थीकृता पिकाली गहनं वनं भेजे । सुधा कटुतां भेजे । ततं वीणादि-वाद्यं तस्य श्रीश् च जडतां भेजे । यस्य श्रिया दरः शङ्खस् तस्य श्रेणी समुद्रं भेजे ।</p>
<p>दीपक-लक्षणं—कारकैक्ये क्रिया-बह्व्योः व्यत्ययेऽपि च दीपकं [अ।कौ। २६४] । व्यत्ययेऽपि क्रियाया ऐक्ये कारकस्य बहुत्वेऽपि दीपकम्, तद् एवात्र—कटुतां जडतां तत-श्रीः । दर-ततिर् इत्य् अत्र कारकस्य बहुत्वम् । भेजे इत्य् अत्र क्रियाया ऐक्यं दीपकम् । कोकिल-स्वराद्य्-उपमानत्वात् श्री-राधिका-स्वरादीनां विलक्षणत्वेन व्यतिरेकः ॥७६॥</p>
<p><strong>यो बालार्क-विकाशि-सुप्त-मधुप-स्वर्णाम्बुजैक-च्छदो<br>
विश्राम्यत्-पिक-हेम-मन्दिर-गवाक्षाधो-विटङ्कोऽपि यः ।<br>
तौ राधा-मद-बिन्दु-चारु-चिबुकं दृष्ट्वा स्व-साम्योत्सुकौ<br>
श्री-कृष्णाङ्गुलि-सङ्ग-सौभग-गुणैर् न्यक्कृत्य विभ्राजते ॥७७॥</strong></p>
<p style="text-align: right">
<strong>(व्यतिरेकः)</strong></p>
<p>यो बालार्केण विकाशी विकाशवांश् चासौ सुप्त-मधुपेन सहितः स्वर्णाम्बुजस्य एकः छदो दलं चासौ हेम-मन्दिरस्य गवाक्षस्य अधो-वर्ति विटङ्कः पक्षिणां निवासस् तौ कीदृशौ ? स्वस्य राधा-चिबुकस्य साम्ये उत्सुकौ तौ दृष्ट्वा राधाया मद-बिन्दुना मृगमद-बिन्दुना चारु मनोहरं चिबुकम् । श्री-कृष्णाङ्गुलि-सङ्ग-सौभग-गुणैस् तौ न्यक्कृत्य तिरस्कृत्य विभ्राजते । हेम-मन्दिरम् अत्र श्री-राधा-शरीरं गवाक्ष-मुखं चिबुकं पक्षि-गृहम् । विश्राम्यत् पिकोऽत्र कस्तूरी-बिन्दुः । स्वर्ण-कमलस्यैक-दलस्थ-भ्रमरात् स्वर्ण-गृहस्य गवाक्षाधः-स्थ-विटङ्के विश्राम्यत्-कोकिलाच् च कस्तूरी-बिन्दुना सह चिबुकस्य विलक्षणत्वेन व्यतिरेकः ॥७७॥</p>
<p>**बन्धोर् हरेर् जीवतयास्य तत्ता<br>
प्रेम्नो बहिर् बिम्बतया तथास्य ।<br>
राधाधरौष्ठाव् इति बन्धुजीव-बिम्बौ<br>
स्वयं तन् नहि साम्यम् आभ्याम् ॥७८॥ **</p>
<p style="text-align: right">
<strong>(रूपक-व्यतिरेकौ)</strong></p>
<p>बन्धोर् हरेर् अस्य श्री-कृष्णस्य जीवतया तत्ता बन्धुजीवता । अयम् अत्रार्थः श्री-कृष्णस्य जीवनं श्री-राधाया अधरौष्ठयोर् मध्ये स्थितं तस्य प्रतिबिम्ब-रूपाव् एताव् अधरौष्ठौ । तथास्य हरेः प्रेम्णा बहिर् बिम्बतया मण्डलतया । बिम्बोऽस्त्री मण्डलं त्रिषु इत्य् अमरात् । तथा बिम्बता इत्य् अर्थः । तथा च राधा-विषयक-प्रेम्णो बिम्बं हृदयं बहिर् बिम्बं राधाधरौष्ठौ इति यावत् । बन्धुजीव-बिम्बौ स्वयं राधाधरौष्ठौ तत् तस्माद् आभ्यां बन्धुजीव-बिम्बताभ्याम् ओष्ठाधरयोः साम्यं नहि । श्लेषेण बन्धुजीव-पुष्प-बिम्ब-फले च । राधाधरौष्ठौ अधरौष्ठयोर् बन्धुजीव-बिम्बयोस् तादात्म्यं रूपकम् । बन्धुजीव-बिम्बयोर् ओष्ठाधरयोर् विलक्षणत्वेन व्यतिरेकः ॥७८॥</p>
<p>**आनन्द-पूर्णामृत-सत्त्व-मूर्तेः<br>
कृष्णस्य जीवातुतयाप्त-कीर्तेः ।<br>
एतावता वर्णित-सन्-महिम्नो<br>
राधाधरस्यान्य-गुणैः किम् उक्तैः ॥७९॥ **</p>
<p style="text-align: right">
<strong>(स्वभावोक्त्य्-आक्षेपौ)</strong></p>
<p>आनन्दादि-मूर्तेः कृष्णस्य जीवनोपायत्वेन कीर्तिर् यस्य एतावता श्री-कृष्ण-जीवनोपायत्वेन वर्णितः सन्-महिमा यस्य तस्य श्री-राधाधरस्य उक्तैर् अन्य-गुणैः किं किम् अपीत्य् अर्थः । श्री-राधाधरस्य स्वभाव-वर्णनाद् अत्र स्वभावोक्तिः । आक्षेप-लक्षणं—</p>
<blockquote>
<p>आक्षेपो वक्तुम् इष्टस्य यो विशेष-विवक्षया ।
निषेधो वक्ष्यमाणत्वेनोक्तत्वेन च स द्विधा ॥ [अ।कौ। २७०]</p></blockquote>
<p>अत्र वक्तुम् इष्टस्य राधाधरस्यान्य-महिम्नो वक्ष्यमाणस्योक्तस्य च निषेध-कथनेनाक्षेपः ॥७९॥</p>
<p><strong>राधा-दन्तान् विजित-शिखराफुल्ल</strong>[^२५]**-कुन्दाद्य्-अमित्रान्<br>
विश्व-व्याप्तीरित-निज-करान् उन्मदान् वीक्ष्य वेधाः ।<br>
द्राक् चेद् ओष्ठाधर-सुपिहितान् नाकरिष्यत् तदा ते<br>
नाना-वर्णं जगद् अपि सिताद्वैतम् एव व्यधास्यन् ॥८०॥ **</p>
<p style="text-align: right">
<strong>(उदात्त-व्यतिरेकातिशयोक्तयः)</strong></p>
<p>वेधा राधा-दन्तान् वीक्ष्य चेद् यदि द्राक् शीघ्रम् ओष्ठाधराभ्यां सुपिहितान् नाकरिष्यत्। तदा ते दन्ता नाना-वर्णं जगद् अपि सिताद्वैतं शुक्ल-वर्ण-मयम् एव व्यधास्यन् । कीदृशान् ? विजितानि शिखराणि च, पक्व-दाडिम-बीजाभं माणिक्यं शिखरं विदुः, अफुल्लानि कुटनल-भूतानि कुन्दानि च तद्-आदीन्य् एवामित्राणि शत्रवो यैस् तान् । पुनः किं-भूतान् ? विश्व-व्याप्तौ ईरिताः प्रेरिता निज-करा निज-किरणा यैस् तान् । उन्मदान् उन्मत्तान् ।</p>
<p>उदात्त-लक्षणं—समृद्धिर् उदात्तं वस्तुनः परा [अ।कौ। २८४] । अत्र दन्तानां परा समृद्धिर् उदात्तम् । पक्व-दाडिम-बीजाकार-रत्न-कुन्द-पुष्पाद्य्-उपमानत्वात् श्री-राधा-दन्तानां गुणेन वैलक्षण्यं व्यतिरेकः । शिखर-कुन्द-पुष्पाद्य्-उपमानेन उपमेयस्य राधा-दन्तस्य उत्कर्ष-निरूपणम् अत्रातिशयोक्तिः ॥८०॥</p>
<p>**कुन्दाकृतिर् हीर-रुचिर् विचित्र-<br>
श्री-राधिकाया रद-कीर-राजिः ।<br>
या नित्य-कृष्णाधर-बिम्ब-मात्र-<br>
स्वादेन लेभे शिखर-च्छवित्वम् ॥८१॥ **</p>
<p style="text-align: right">
<strong>(रूपक-तद्गुणौ)</strong></p>
<p>श्री-राधाया दन्त-शुक-श्रेणी कुन्द-पुष्पाकृतिः हीर-रुचिर् विचित्रा च, कुन्दाकृतित्वेन कुन्द-पुष्पवत् शुक्लत्वम् । हीर-रुचिर् इत्य् अनेन दीप्तिमत्त्वम् इति मध्य-दन्त-चतुष्टयस्य विचित्रा चित्र-वर्णा इति पार्श्व-स्थ-दन्तस्य दन्त-रूप-कीर-श्रेणी सदा कृष्णाधर-बिम्ब-फल-मात्रास्वादनेन शिखरस्य पक्व-दाडिम-बीजाभ-रत्नस्य कान्तिमत्त्वं लेभे ।</p>
<p>दन्तानां दाडिम-बीज-कुन्दादिभिस् तादात्म्यं रूपकम् । तद्गुण-लक्षणम्, यथा—</p>
<blockquote>
<p>उत्कृष्ट-गुण-योगेन समुत्सृज्य निजं गुणम् ।
वस्तु तद्गुणतां याति तदायं तद्गुणो यथा ॥</p></blockquote>
<p>श्री-कृष्णाधरस्य रक्तोत्कृष्ट-तद्-गुण-योगेन राधा-दन्त-श्रेणी निजं शुक्ल-गुणम् उत्सृज्य श्री-कृष्णाधरस्य रक्त-गुण-प्राप्त्या तद्-गुणा बभूव इति भावः ॥८१॥</p>
<p>**राधा-रसज्ञारुण-रत्न-दर्वी<br>
कृष्णाय रेजे परिवेशयन्ती ।<br>
सन्-नर्म-सङ्गीत-सुकाव्य-रूपान्<br>
स्व-वाग्-विलासामृत-सद्-विकारान् ॥८२॥ **</p>
<p style="text-align: right">
<strong>(रूपकम्)</strong></p>
<p>श्री-राधाया रसज्ञा जिह्वा सैवारुण-वर्ण-रत्नस्य दर्वी हाता करछीति ख्याता । कृष्णाय सन्-नर्म-सङ्गीत-सुकाव्य-रूपान् स्व-वाग्-विलासामृतस्य सद्-विकारान् मिष्टान्नानीव नाना-वाक्य-भेदान् परिवेशयन्ती रेजे ॥८२॥</p>
<p>**यां कृष्ण-सत्-कीर्ति-विदग्ध-नर्तकीं<br>
राधा-स्व-कण्ठे निलये न्यवीविशत् ।<br>
चकास्ति सूक्ष्मारुण-शाटिकाञ्चलं<br>
तस्या बहिः-स्थं रसना-च्छलेन किम् ॥८३॥ **</p>
<p style="text-align: right">
<strong>(रूपकापह्नुत्य्-उत्प्रेक्षाः)</strong></p>
<p>या यां श्री-कृष्णस्य सत्-कीर्ति-रूपां विदग्धां नर्तकीं श्री-राधा-निलय-रूपे स्व-कण्ठे न्यवीविशत् । तस्या सूक्ष्मारुण-शाटिकाया अञ्चलं रसना-च्छलेन बहिश् चकास्ति । किं श्री-कृष्ण-कीर्तेर् नर्तकीत्वेन राधा-कण्ठस्य रङ्ग-भूमित्वेन रसनाया अरुण-शाटिकाञ्चलत्वेन तादात्म्याद् रूपकम् । प्रकृतानां सत्-कीर्ति-कण्ठ-रसनानां नर्तक्य्-आदि-रूपेणान्यथाकृतिर् अत्रापह्नुतिः । अन्यथाकृतिः प्रकृतं निषिध्यान्यस्य स्थापनम् । श्री-कृष्ण-सत्-कीर्ति-विदग्ध-नर्तक्या निलयत्वेन हेतुना कण्ठादेर् उत्कर्ष-कथनम् उत्प्रेक्षा ॥८३॥</p>
<p>**श्री-कृष्ण-सत्-कीर्त्य्-अभिधान-नाम्नो<br>
सुनव्य-यूनोर् मिथुनस्य धात्रा ।<br>
हिन्दोल-लीलाभिरतस्य चक्रे<br>
राधा-रसज्ञारुण-वस्त्र-दोला ॥८४॥ **</p>
<p style="text-align: right">
<strong>(रूपकोत्प्रेक्षे)</strong></p>
<p>श्री-कृष्णस्य सत्-कीर्तिर् अभिधानं चेति नामनी ययोस् त्वेऽर्थात् सत्-कीर्ति-नामनी तयोस् तस्य मिथुनस्य सुनव्य-यूनोर् इत्य् अनेन सदैव नव्य-युववत् पुनः पुनर् जिह्वायां हिन्दोल-लीलाभिरतत्वेन मिथुनत्वं तथा रसनाया अरुण-वस्त्र-दोलात्वं रूपकम् । श्री-कृष्ण-कीर्ति-नामोच्चारण-हेतुना रसनाया उत्कर्षम् अत्रोत्प्रेक्षा ॥८४॥</p>
<p>**पीयूषाब्धि-तरङ्ग-वर्ण-मधुरं नर्म-प्रहेली-मयं<br>
शब्दार्थोभय-शक्ति-सूचित-रसालङ्कार-वस्तु-ध्वनि ।<br>
भृङ्गी-भृङ्ग-पिकी-पिक-ध्वनि-कलास्व् अध्यापकं राजते<br>
श्री-कृष्ण-श्रवसो रसायनम् इदं श्री-राधिका-भाषितम् ॥८५॥ **</p>
<p style="text-align: right">
<strong>(रूपक-स्वभावोक्ती)</strong></p>
<p>अमृत-समुद्रस्य तरङ्गवत् वर्णेन वर्ण-प्रयोगेण मधुरं मनोहरं नर्म परिहासः प्रहेली वाक्-चातुरी तन्-मयम् । शब्दार्थोभय-शक्त्या शंसितः कथितो रसालङ्कार-वस्तूनां ध्वनिर् यत्र तत् । भृङ्गादि-ध्वनि-कलासु अध्यापकं राधा-भाषितं कृष्ण-कर्णयो रसायनं सत् राजते । राधा-वाक्यस्यामृतेन तादात्म्यं रूपकम् । राधा-वाक्यस्य स्वभाव-वर्णनम् अत्र स्वभावोक्तिः ॥८५॥</p>
<p>**प्रेमाज्य-नर्मालि-सिता-रसावली<br>
माध्वीक-मन्द-स्मित-चन्द्र-सम्युता ।<br>
अस्या मृषेर्ष्या मरिचान्विताद्भुता<br>
वाणी रसालोल्लसतीश-तृप्तिदा ॥८६॥ **</p>
<p style="text-align: right">
<strong>(रूपकम्)</strong></p>
<p>अस्या वाणी रसाला पानक-विशेषः । रसाला घृत-सिता-मधु-कर्पूर-मरिच-मिश्रं जलं भवति । तद् एवाह—प्रेमाज्यं घृतं नर्मालिः सिता रस-श्रेणी मधुरं स्मितं कर्पूरः मिथ्येर्सा-मरिचैर् अन्वितः । ईशः कृष्णस् तस्य तृप्तिदा । वाण्या रसालात्वेन तादात्म्यं रूपकम् ॥८६॥</p>
<p>**सुधा-सरिद् इयं हरेः किम् उ मनो-मरालाश्रयः<br>
सुधा-किरण-कौमुदी-तृषित-दृक्-चकोरी-गतिः ।<br>
सुधा-सित-घनावली सुतनु-चातकी-जीवनी<br>
विराजति न राधिका-स्मित-सुधोर्मिर् उन्मीलति ॥८७॥ **</p>
<p style="text-align: right">
<strong>(रूपक-निश्चयान्त-संशयौ)</strong></p>
<p>इयं किम् उ हरेः सुधा-मय-सरिन् नदी-रूपा यतः हरेर् मनो-मरालस्य हंसस्याश्रयः ? किम् इयं सुधा-किरणश् चन्द्रस् तस्य कौमुदी ज्योत्स्ना, अत एव हरेस् तृषित-दृक्-चकोर्या गतिः सुधायाः सिता शुक्ला निर्मला मेघावली । यतो हरेः सुतनु-चातकी तस्या जीवनी जीवनोपायो विराजति न तदा किं राधा-स्मित इत्य् आदि स्मितस्य नद्य्-आद्य्-उपमानेन तादात्म्यं रूपकम् । सुधा-नद्य्-आदि-रूपेणादौ संशयं पश्चात् राधा-स्मितत्वेन निश्चयः निश्चयान्त-संशयः ॥८७॥</p>
<p>**हरेर् गुणाली-वर-कल्प-वल्ल्यो<br>
राधा-हृदारामम् अनु प्रफुल्लाः ।<br>
लसन्ति या याः कुसुमानि तासां<br>
स्मित-च्छलात् किन्तु बहिः स्खलन्ति ॥८८॥ **</p>
<p style="text-align: right">
<strong>(रूपकापह्नुत्य्-उत्प्रेक्षाः)</strong></p>
<p>श्री-राधाया हृदय-पुष्पोद्याने श्री-कृष्ण-गुण-श्रेणी-रूपाः श्रेष्ठ-कल्प-लता या या प्रफुल्ला लसन्ति । तासां वल्लीनां कुसुमानि स्मित-च्छलात् नु भोः किं बहिः स्खलन्ति ? हृदयादीनाम् आरामादि-रूपेण तादात्म्यं रूपकम् । प्रकृतस्य हृदयादेर् आरामादिना अन्यथाकृतिर् अपह्नुतिः । श्री-कृष्ण-गुणमत्त्वेन हेतुना वल्ल्य्-आदेः स्मितस्य उत्कर्ष उत्प्रेक्षा ॥८८॥</p>
<p><strong>श्री-राधा-वदनं सुधाक्षय-सरः कृष्णार्णवं यत् ततो<br>
निष्क्रम्याञ्चति पञ्चम-स्वर-सुधा-स्रोतस्वतीयं क्वचित् ।<br>
सङ्गीतामृत-वाहिनी तत इतो वाणी-सुधा-निम्नगा<br>
क्वाप्य् आमोद-सुधा-धुनी स्मित-सुधा दिव्या नदी चान्यतः ॥८९॥</strong></p>
<p style="text-align: right">
<strong>(रूपक-तुल्ययोगितानुमान-क्रिया-दीपकानि)</strong></p>
<p>यद् यस्मात् राधा-वदनं सुधाया अक्षय-सरोवरस् ततः श्री-राधा-मुखात् निष्क्रम्य पञ्चम-स्वर एव सुधा-नदी क्वचित् समये श्री-कृष्णार्णवम् अञ्चति गच्छति । क्वचित् सङ्गीत-सुधा-नदी राधा-वदनात् श्री-कृष्णार्णवम् अञ्चति । एवं क्वापि तत इतो वाणी सैव सुधा-नदी । क्वाप्य् आमोदः सौगन्ध्यं तद् एव सुधा-नदी । अन्यतः क्वापि स्मित-सुधैव दिव्या नदी सा सा सा सा सा राधा-मुखात् श्री-कृष्णार्णवम् अञ्चति ।</p>
<p>श्री-राधा-मुखादीनां सुधा-सरोवरत्वादिना तादात्म्यात् रूपकम् । प्रकृतानां चैकदोक्तिर् उच्यते तुल्य-योगिता [अ।कौ। २६६] । प्रकृतानां राधा-वदनादीनां पञ्चम-स्वर-सुधा-नद्य्-आदीनाम् एकदोक्त्या तुल्ययोगितात्र । पञ्चम-स्वर-सुधा-नदीनां निष्क्रमणं हेतुं कृत्वा श्री-राधा-वदने अक्षय-सुधा-सरसोऽनुमानम् । यत्र क्रियाया एकत्वं कारकस्य बहुत्वम्, अथवा क्रियायाम् अनेकत्वं तत्र दीपकं पञ्चम-स्वर-सुधा-नद्य्-आदि-कारकस्यात्र बहुत्वेनाञ्चति क्रियाया ऐक्येन क्रिया-दीपकम् ॥८९॥</p>
<p><strong>राधाया वदनं सुमेरु-शिखरं न्यक्-कृत्य विभ्राजते<br>
यत् तस्मात् स्मित-सत्-सुधा-सुरधुनी कृष्णामृताम्भोनिधिम् ।<br>
दिव्यामोद-सुधा-सुपर्व-तटिनी वाणी-सुधा-स्वर्-नदी<br>
सङ्गीतामृत-जाह्नवी स्वर-सुधा-मन्दाकिनी चाञ्चति ॥९०॥</strong></p>
<p style="text-align: right">
<strong>(क्रिया-दीपकानुमान-रूपक-तुल्ययोगिताः)</strong></p>
<p>श्री-राधाया वदनं सुमेरु-शिखरं तिरस्कृत्य विभ्राजते । न्यक्-कारे हेतुम् आह—प्रसिद्धा गङ्गा जलमयी समुद्रं गच्छति । इयम् अमृतमयी अमृत-समुद्रं गच्छतीति । स्मितम् एव सत्-सुधा-सुरधुनी गङ्गा श्री-कृष्णामृतार्णवम् अञ्चति । दिव्यामोद एव सुधापः सुपर्व-तटिनी देव-नदी श्री-कृष्णामृताम्भोनिधिम् अञ्चति । एवम् अग्रेऽपि । वाणी सैव सुधा-स्वर्-नदी सङ्गीतम् एवामृत-जाह्नवी ।</p>
<p>स्वरो मन्दाकिनी, स्मित-सुधा-सुरधुनीत्य् आदि कारकस्य बहुत्वेन अञ्चति क्रियाया ऐक्यात् क्रिया-दीपकम् । राधा-वदनात् गङ्गादि-नदीनां कृष्णामृत-समुद्र-गमन-हेतुं कृत्वा, राधा-वदनेन सुमेरु-शिखरस्य न्यक्कारः साध्यम् अत्रानुमानम् । स्मितादीनां सुधा-नदीत्वेन रूपकम् । स्मित-सुधा-सुरधुन्य्-आदीनां प्रकृतानाम् एकदोक्त्या तुल्ययोगिता ॥९०॥</p>
<p>**नयन-पथिक-यात्रा-मङ्गलायाघशत्रोर्<br>
विधिर् इह मुख-पद्मं राधिकाया विधाय ।<br>
तद्-अधि निहित-चक्षुः-खञ्जनौ वीक्ष्य लोलौ<br>
निभृतम् अकृत नासा-स्वर्ण-दण्डे निबद्धौ ॥९१॥ **</p>
<p style="text-align: right">
<strong>(रूपकोत्प्रेक्षे)</strong></p>
<p>अघशत्रोर् नयन-पथिकस्य यात्रायां मङ्गलार्थं विधिः राधा-मुख-पद्मं विधाय तद्-अधि मुख-पद्मे निहित-नेत्र-खञ्जनौ लोलौ वीक्ष्य नासा-स्वर्ण-दण्डे निबद्धौ अकृत । यात्रा-समये पदे खञ्जन-दर्शनं सुमङ्गलं मुख-नेत्र-नासानां पद्म-खञ्जन-स्वर्ण-दण्डत्वेन रूपकम् । पद्मदिभ्यो मुखादीनाम् उत्कर्ष उत्प्रेक्षा ॥९१॥</p>
<p>**हरि-नयन-चकोर-प्रीतये राधिकाया<br>
मुख-शशिनम् अपूर्वं पूर्णम् उत्पाद्य धाता ।<br>
नयन-हरिण-युग्मं न्यस्य तस्मिन् सुलोलं<br>
न्यधित तद् अवरोद्धुं पार्श्वयोः कर्ण-पाशौ ॥९२॥ **</p>
<p style="text-align: right">
<strong>(रूपकोत्प्रेक्षे)</strong></p>
<p>श्री-कृष्ण-नेत्र-चकोर-प्रीत्य्-अर्थं धाता पूर्णम् अपूर्वं राधा-मुख-चन्द्रम् उत्पाद्य तस्मिन् सुलोलं नयन-हरिण-युग्मं न्यस्य, तत् हरिण-युग्मं रोद्धुं पार्श्व-द्वये कर्ण-रूप-पाशौ रज्ज्वौ न्यधात् । श्री-कृष्ण-नेत्रयोश् चकोरत्वेन श्री-राधा-मुख-चन्द्रत्वेन नयनस्य हरिणत्वेन रूपकम् । अन्य-चकोराद्य्-अपेक्षया नयनादीनाम् उत्कर्षाद् उत्प्रेक्षा ॥९२॥</p>
<p>**चन्द्रः कलङ्की क्षयितोऽतिविह्वलस्<br>
तत्-पाद-घातैर् मलिनं यथाम्बुजम् ।<br>
सुनिर्मलं सन्तत-पूर्ण-मण्डलं<br>
केनोपमेयं वद राधिकाननम् ॥९३॥ **</p>
<p style="text-align: right">
<strong>(व्यतिरेकः)</strong></p>
<p>चन्द्रः कलङ्की क्षय-रोगो जातोऽस्येति क्षयितस् तेन विह्वलस् तत् तस्य चन्द्रस्य पाद-घातैर् किरणैर् मलिनं यथा अम्बुजं तथा चन्द्रोऽपि कलङ्केन मलिनं सुनिर्मलं सदा पूर्ण-मण्डलं श्री-राधा-वदनं केनोपमेयम् । चन्द्रात् श्री-राधा-मुखं विलक्षणं व्यतिरेकः ॥९३॥</p>
<p>**राधाया जित-हेम-दर्पण-मदं गण्ड-द्वयं सुन्दरम्<br>
लावाण्यामृत-पूर्णितं हि कनक-क्षौण्यां सरो-युग्मकम् ।<br>
यत् ताटङ्क-सुवर्ण-पद्म-कलिकं कस्तुरिका-चित्र-सच्-<br>
छैवालं मकरी-विलास-वलितं कृष्णाति-तृष्णा-हरम् ॥९४॥ **</p>
<p style="text-align: right">
<strong>(रूपकानुमान-व्यतिरेकाः)</strong></p>
<p>श्री-राधाया गण्ड-द्वयं जितो हेम-दर्पण-मदो येन तत् । कनक-पृथिव्यां सरोवर-युगम् । सरो-धर्मम् आह—यत् ताटङ्कौ कर्ण-भूषणे सुवर्णस्य पद्म-कलिके यत्र तत् । कस्तुरिका चित्रम् एव यत् शैवालं यत्र तत् । चित्रित-मकार्या विलासेन युक्त्तम् । श्री-कृष्णस्य तत्रैव या अतितृष्णा तां हरतीति तत् । गण्डयोः सरोज-युग्मत्वेन रूपकम् । श्री-राधा-रूप-कनक-भूमौ श्री-कृष्ण-तृष्णा-हरत्वं हेतुं कृत्वा सरो-युग्मं साध्यम् अत्रानुमानम् । अन्य-सरोवरात् गण्ड-सरो विलक्षणम् अत्र व्यतिरेकः ॥९४॥</p>
<p>**श्री-कृष्ण-श्री-नयन-मधुप-द्वन्द्व-पोषाय<br>
धाता श्री-लावण्यामृत-मय-सरस्य् आनने राधिकायाः ।<br>
उत्पाद्यास्मिन् नयन-युगल-च्छद्मनेन्दीवरे द्वे<br>
श्री-गण्डेन्दू न्यधित स तयोः पार्श्व उत्फुल्लतायै ॥९५॥ **</p>
<p style="text-align: right">
<strong>(रूपकोत्प्रेक्षापह्नुतयः)</strong></p>
<p>धाता श्री-कृष्ण-नेत्र-मधुप-द्वन्द्व-पोषार्थं श्री-राधाया लावण्यामृत-मय-सरोवरअ-रूपे आननेऽस्मिन् नयन-च्छलेन द्वे इन्दीवरे उत्पाद्य स विधिस् तयोर् नयनयोर् उत्फुलतार्थं नयनयोः पार्श्वे पार्श्व-द्वये श्रिया कान्त्या करणेन सहितौ गण्डेन्दू गण्ड-रूप-चन्द्रौ न्यधित ।</p>
<p>श्री-कृष्ण-नयनस्य मधुपत्वेन श्री-राधा-मुखस्य सरसीत्वेन नेत्रयोर् नील-पद्मत्वेन गण्डयोश् चन्द्रत्वेन साम्याद् रूपकम् । अन्य-मधुपादिभ्यः श्री-कृष्ण-नयनादेर् उत्कर्षम् उत्प्रेक्षा । प्रकृतस्य श्री-कृष्ण-नयनादेर् अन्यथाकृतिः प्रकृतं श्री-कृष्ण-नयनादिकं निषिध्यान्यस्य मधुपादेः स्थापनम् अत्रापह्नुतिः ॥९५॥</p>
<p>**निवसति ननु राधा-भाल-शालारकान्तर्<br>
वृत-तनुर् इह कश्चित् कीर-राजः स-तृष्णः ।<br>
रसवद्-अधर-बिम्ब-प्रेक्षणाद् अस्य चञ्चुः<br>
कलयत बत नासा-च्छद्मना निर्गतास्ति ॥९६॥ **</p>
<p style="text-align: right">
<strong>(रूपकापह्नुत्य्-उत्प्रेक्षाः)</strong></p>
<p>श्री-राधाया भाल एव शालारकः पञ्जरस् तस्यान्तर् मध्ये आवृत-तनुः कीर-राजः रस-युक्ताधर-बिम्ब-प्रेक्षणात् स-तृष्णः नासा-च्छलेनास्य चञ्चुर् निर्गतास्ति । कलयत पश्यत । भालस्य पञ्जरत्वेन नासायाः कीर-चञ्चुत्वेन रूपकम् । प्रकृत-नासायाः शुक-चञ्चुत्वेनान्यथाकृतिर् एवापह्नुतिः । चञ्चुतो नासाया उत्कर्ष उत्प्रेक्षा ॥९६॥</p>
<p>**अस्याः सुनासा मदनाद्भुतेषुर्<br>
व्यालोल-चिल्ली-धनुर्-अर्पितोऽपि ।<br>
विवेश मुक्ता-फलकाग्रकोऽपि<br>
द्रुतं हरेर् हृद् धृति-वर्मितं यः ॥९७॥ **</p>
<p style="text-align: right">
<strong>(विरोध-रूपक-विशेषोक्तयः)</strong></p>
<p>अस्याः सुनासा मदनस्याद्भुतेषुः । बाणस्याद्भुतत्वम् आह—य इषुः व्यालोल-भ्रू-धनुर्-अर्पितोऽपि मुक्ता-फलकाग्रकोऽपि हरेर् धृति-रूप-कवचेन वर्मितं कवचितं हृद् हृदयं विवेश ।</p>
<p>विरोधः स विरोधाभासः । नासा-रूप इषुः धनुर् अर्पितः, न तु व्यक्तः । बाणस्य त्यागं विना अन्यस्य कवचाच्छन्न-हृदये प्रवेशो विरोध-सहित इवाभासते, न तु विरोधः । नासा-धनुषोर् भिन्न-द्रव्यत्वेन, क्रियया भिन्नत्वेन च द्रव्यस्य क्रियया सहात्र विरोधाभासः । नासाया इषुत्वेन भ्रूवोर् धनुस्त्वेन रूपकम् । विशेषोक्तिः कारणेषु सत्सु कार्यस्य नोदयः [अ।कौ। २७२]। सा विशेषोक्तिस् त्रिधा—अनुक्त-निमित्तता, उक्त-निमित्तता, अचिन्त्य-निमित्तता च । अत्र मुक्ता-फलस्याग्र-स्थितत्वेन धनुष्य् अर्पितत्वेन बाणस्य कवचाच्छन्न-हृदये प्रवेशाभावस्य कारणे विद्यमानेऽपि प्रवेशाभाव-रूप-कार्यस्यानुदयात् विशेषोक्तिर् इयम् अचिन्त्य-निमित्तता रूपा ॥९७॥</p>
<p>**अमुष्याः श्री-नासा-तिल-कुसुम-तूणो रति-पतेर्<br>
अधो-वक्त्रं पूर्णः कुसुम-विशिखैश् चित्र-मृगयोः ।<br>
मुख-द्वारा तस्मात् स्मित-चय-मिषात् ते निपतिताः<br>
शरव्यत्वं येषाम् अलभत हरेश् चित्त-हरिणः ॥९८॥ **</p>
<p style="text-align: right">
<strong>(रूपकापह्नुति-विभावनाः)</strong></p>
<p>चित्र-मृगयोः आश्चर्य-व्याधस्य रति-पतेः कुसुम-बाणैः पूर्णः अधो-मुखः नासा-रूप-तिल-पुष्पस्य तूणं तस्मात् तूणात् मुख-द्वारा ते विशिखाः स्मित-समूह-च्छलात् निपतिताः । तेषां विशिखानां बाणानां हरेश् चित्त-रूप-हरिणः शरव्यत्वं लक्ष्यत्वम् अलभत ।</p>
<p>नासायाः तूणत्वेन स्मितस्य बाणत्वेन चित्तस्य मृगत्वेन रूपकम् । प्रकृतं नासादिकं निषिध्य-तूणादेः स्थापन-रूपान्यथाकृतिर् अपह्नुतिः । हेतु-रूप-क्रियाभावे फलं यत् सा विभावना । कृष्ण-चित्त-हरिण-वेध-रूप क्रियाया अभावेऽपि वेध-रूप-फलम् अत्र विभावना ॥९८॥</p>
<p><strong>राधाया नयनाञ्जनाधर-रुचा व्याप्तं नु गुञ्जायते<br>
नासा-मौक्तिकम् एतद् इत्य् अविदुषां काव्यं ममैतन् मतम् ।<br>
शश्वत्-कृष्ण-विराजि-रागि-हृदय-श्वासानिलैर् भावितं<br>
तत्-तद्-वर्णतयाशु तत्-परिणतं तेषां हि तत्-तद्-गुणैः ॥९९॥</strong></p>
<p style="text-align: right">
<strong>(लुप्तोपमा-तद्गुणौ)</strong></p>
<p>श्री-राधाया नयनाञ्जनाधरयोः कान्त्या व्याप्तं नासा-मौक्तिकं गुञ्ज इवाचरति गुञ्जायते इत्य् अविदुषाम् अज्ञानां काव्यम् । शश्वत्-कृष्ण-विराजि सदा कृष्णस्य विशेषेण राजता स्थितिर् यत्र तादृशं तत् रागि राग-युतं च हृदयं तस्मात् श्वास-रूपानिलैर् भावितं जनितम्, हि निश्चितम्, तत्-तद्-वर्णतया कृष्णस्य कृष्ण-वर्णतया तेषां तत्-तद्-गुणैः कृष्ण-गुण-रक्त-गुणैः परिणतं तत् मौक्तिकम् एतत् मम मतम् । परिणतम् इति लुप्तोपमा । कृष्ण-रक्त-गुणस्य कथनात् तद्गुणः ॥९९॥</p>
<p>**नयन-युग-विधाने राधिकाया विधात्रा<br>
जगति मदुर-साराः सञ्चिताः सद्-गुणा ये ।<br>
भुवि पतित-तद्-अंशस् तेन सृष्टान्य् असारैर्<br>
भ्रमर-मृग-चकोराम्भोज-मीनोत्पलानि ॥१००॥ **</p>
<p style="text-align: right">
<strong>(विशेषालङ्कारः)</strong></p>
<p>विधात्रा राधाया नयन-युगं विधातुं कर्तुं मधुर-सारा ये सद्-गुणाः सञ्चिताः, तेषां सारं गृहीत्वा राधाया नयन-युगं कृतम् । भुवि पतित-तद्-अंशैर् असारैर् भ्रमरादीनि सृष्टानि । विशेषालङ्कारो, यथा—</p>
<blockquote>
<p>आधारस्य प्रसिद्धस्याभावेऽप्य् आधेय-दर्शनम् ।
एकस्य युगपद्-वृत्तिर् अनेकत्र स्वरूपतः ॥
एकस्यैवातिचित्रस्य वस्तुनः करणेन हि ।
तत् सामान्यान्य-वस्तूनां करणं स भवेत् त्रिधा ॥ [अ।कौ। ३१२]</p></blockquote>
<p>स विशेषालङ्कारस् त्रिधा भवेत् । त्रिधा मध्ये तु एकस्यातिविच्त्रस्य वस्तुनो राधा-नेत्र-युगस्य करणेन तत् तस्मात् सामान्य-वस्तूनां भ्रमरादीनां करणे विशेषालङ्कारोऽयम् ॥१००॥</p>
<p>**खञ्जनतीक्षणम् अञ्जन-लिप्तं<br>
कञ्ज-नव-स्मय-भञ्जन-दृप्तम् ।<br>
शं जननाच्युत-रञ्जन-शीलं<br>
सुमुखि तवाण्डज-गञ्जन-लीलम् ॥१०१॥ **</p>
<p style="text-align: right">
<strong>(अनुप्रास-लुप्तोपमे)</strong></p>
<p>हे सुमुखि ! तव अञ्जन-लिप्तम् ईक्षणं खञ्जन इवाचरति खञ्जनति कञ्ज-नवस्य कञ्जेषु नवं सुन्दरं यत् कञ्जं तस्य । यद् वा, कञ्जस्य नवो यः स्मयो गर्वस् तस्य भञ्जने दृप्तं प्रतापवत् । शं सुखं तस्य जननम् उत्पत्तिर् यस्मात् । तम् अच्युतं रञ्जयितुं शीलं यस्य तत् । अण्डजा मत्स्यास् तेषां गञ्जन-लीला यस्य तत् । अनुप्रास्यत इत्य् अर्थेऽनुप्रासो वर्ण-साम्यतः । खञ्जनाञ्जन-भञ्जन-शञ्जन-गञ्जनेति वर्ण-साम्याद् अनुप्रासः । खञ्जनम् इवाचरतीत्य् अत्र लुप्तोपमा ॥१०१॥</p>
<p>**धाता कुण्डल-मीनराज-नटयोर् दाम्पत्य-सिद्ध्यै हरे<br>
राधाया मुख-सत्-सुधा-सरसि तन्-नेत्र-द्वयी-व्याजतः ।<br>
लास्यं शिक्षयितुं झषेश-तनये बाले विधायानयोः<br>
पार्श्वे लोलतया पलायन-भिया श्री-कर्ण-जाले न्यधात् ॥१०२॥ **</p>
<p style="text-align: right">
<strong>(रूपकापह्नुत्य्-उत्प्रेक्षाः)</strong></p>
<p>धाता हरेः कुण्डल-रूपौ मीनराजौ मकरौ ताव् एव नटौ तयोर् दाम्पत्य-सिद्ध्यै स्त्री-पुरुष-भाव-सिद्ध्य्-अर्थं राधा-मुखम् उरसि तत् तस्या नेत्र-च्छलेन नृत्यं शिक्षयितुं झषेशस्य मीन-श्रेष्ठस्य द्वे कन्ये विधाय अनयोर् झषेश-तनययोः पलायन-भिया अनयोः पार्श्व-द्वये कर्ण-रूप-जाले न्यधात् ।</p>
<p>कुण्डलस्य मकरेण नेत्रस्य मीनेन कर्णयोर् जालेन तादात्म्यात् रूपकम् । तादात्म्यम् उपमानोपमेययोर् अभेद-प्रतीतिः । प्रकृतस्य कुण्डलादेर् मीनादिना अन्यथाकृतिर् अपह्नुतिः । अन्य-मीनापेक्षया कुण्डल-नेत्रादीनाम् उत्कर्षम् उत्प्रेक्षा ॥१०२॥</p>
<p>**राधाक्षि-पद्म-द्वय-धाम्नि तिष्ठतः<br>
सदा सृजन्तौ भ्रमर-प्रजापती ।<br>
प्रजावलीं मानसिकीं यतोऽसकौ<br>
कटाक्ष-धारा-मिषतो निरेत्य् उत ॥१०३॥ **</p>
<p style="text-align: right">
<strong>(रूपकापह्नुत्य्-उत्प्रेक्षाः)</strong></p>
<p>भ्रमराव् इव भ्रमरौ नेत्र-मध्य-वर्ति-नीलौ तारा-रूपौ ताव् एव प्रजापती राधाया नेत्र-पद्म-द्वय-धाम्नि मानसिकीं प्रजावलीं सृजन्तौ तिष्ठतः । यतो नेत्र-द्वयत् असकौ असौ, स्वार्थे कः, अक् वा इति, प्रजावली कटाक्ष-धारा-च्छलेन निरेति निर्गच्छति । नेत्रस्य पद्मेन कटाक्षअस्य मानस-प्रजावल्या तादात्म्यात् रूपकम् । प्रकृत-नेत्र-कटाक्षादिकं निषिध्यान्यस्य पद्मादेः स्थापनम् अपह्नुतिः । पद्मान्य-प्रजातो नेत्र-कटाक्षाणाम् उत्कर्ष उत्प्रेक्षा ॥१०३॥</p>
<p>**भ्रुवौ तिरः-प्रसारिण्यौ विष्णुक्रान्ता-लते ध्रुवम् ।<br>
अस्याः कृष्णे ययोर् भातः कुसुमे नेत्रयोर् मिषात् ॥१०४॥ **</p>
<p style="text-align: right">
<strong>(रूपकापह्नुती)</strong></p>
<p>अस्याः भ्रुवौ तिरः-प्रसारिण्यौ वक्रीभूय प्रसारिण्यौ । विष्णुक्रान्ता अपराजिता तस्या लते इति ध्रुवम् । ययोर् लतयोः कृष्ण-वर्णे कुसुमे नेत्रयोर् मिषात् भातः । भ्रुवोर् लतयोर् नेत्रयोः पुषेण तादात्म्यं रूपकम् । प्रकृतयोर् भ्रू-नेत्रयोर् विष्णुक्रान्ता-लता पुष्पत्वेनान्यथा-कृतिर् अपह्नुतिः ॥१०४॥</p>
<p>**किं राहुणा कवलितेन्दु-कले बहिष्ठे<br>
तद्-दन्त-दंश-गलित-स्तिमिताङ्क-लेशे ।<br>
एते न किन्तु कच-चिल्लि-लतान्तराले<br>
श्री-राधिकालिकम् इदं विमलं विभाति ॥१०५॥ **</p>
<p style="text-align: right">
<strong>(निश्चयान्त-सन्देहः)</strong></p>
<p>राहुणा ग्रस्तेन्दु-कला-द्वये तस्य राहोर् दन्त-दंशनात् गलिते स्तिमित-कलङ्क-लेशे । एते बहिष्ठे बहिः-स्थिते इति सन्देहः । तद्-अन्ते निश्चयाम् आह—न इति । किं नु पुनः राधायाः कचः केशः चिल्लि-लता भ्रूस् तयोर् अन्तराले मध्ये इदं विमलम् अलिकं विभाति । तिमितत्वं तैलाभ्यञ्जनेन स्वतश् चिक्कणत्वेन च केश-रूप-राहोर् अन्तर्-गलितत्वेन मध्य-स्थलात् अधः-पतित-कलङ्कस्य भ्रू-द्वयत्वेनोपमा ॥१०५॥</p>
<p><strong>राधालिकं चिल्ल्य्-अलकालि-मञ्जुलं<br>
नवेन्दु-लेखा-मद-हारि दीव्यति ।<br>
उपर्य्-अधः षट्पद-पालि-वेष्टितं<br>
यथा नवं काञ्चन-माधवी-दलम् ॥१०६॥</strong></p>
<blockquote>
<hr></blockquote>
<p style="text-align: right">
<strong>(उपमा)</strong></p>
<p>चिल्ली अलकालिभिश् च मनोज्ञं राधालिकं राधाया ललाटं नवेन्दुलेखा-मद-हारि दीव्यति । उपमाम् आह—उपर्य्-अधो भ्रमरर् वेष्टितं नवं सुन्दरं काञ्चनस्य माधवी वासन्ती लता तस्या दलं यथा ॥१०६॥</p>
<p>**गुण-मणि-खनिर् अस्या वल्लभः कृष्ण एव<br>
प्रणयिनि भवितास्याः कृष्ण एवानुरागः ।<br>
इति लिपिर् अलिकान्तर्-वैधसीयास्त्य् असौ किं<br>
बहिर् अपि मद-सिन्दूरेन्दु-दम्भात् स्फुटाभूत् ॥१०७॥ **</p>
<p style="text-align: right">
<strong>(रूपकोत्प्रेक्षापह्नुतयः)</strong></p>
<p>गुण-रूप-मणीनां खनिः गुणोत्पादिका भूमिः । कृष्ण एव अस्या वल्लभः प्रियः । प्रणयिनि कृष्ण एवास्या अनुरागश् च भविता भविष्यतीति विधातृ-कृता वैधसी या लिपिर् अलिकान्तर्-ललाट-मध्येऽस्ति । असौ लिपिर् बहिर् अपि मृगमद-सिन्दूरेन्दु-च्छलात् स्फुटाभूत् । मृगमदस्य कृष्ण-वर्णनेन सिन्दूरस्यानुरागेण ललाटस्य चन्द्रेण साम्यम्, मृगमदादीनां वैधसीय-लिपित्वेन तादात्म्यं रूपकम् । विधि-लिप्य्-अपेक्षया मृगमदादीनाम् उत्कर्ष उत्प्रेक्षा । प्रकृत-मृगमदादेर् विधि-लिपित्वेआन्यथाकृतिर् अपह्नुतिः ॥१०७॥</p>
<p>**सीमन्त-रेखाञ्च्य्-अरुणाम्बरावृतं<br>
सैन्दूरम् अस्यास् तिलकं विभाति ।<br>
करावगुण्ठाभिध-मुद्रयावृतं<br>
ताम्रार्घ्य-पात्रं स-शिखं स्मरस्य वा ॥१०८॥ **</p>
<p style="text-align: right">
<strong>(उपमा)</strong></p>
<p>अस्याः सिन्दूर-तिलकं सीमन्त-रेखया युक्तारुणाम्बरावृतं विभाति । किम् इव कामस्य स-शिखं ताम्रार्घ्य-पात्रं करेणावगुण्ठम् उपरि आच्छान्नं कृत्वा या मुद्रातया वृतम् । वा इवार्थे इव-शब्द उपमा-वाचकः । कामस्य कृष्ण-वर्णत्वेन सीमन्त-रेखायाः पार्श्व-द्वय-वर्ति-केश-रचनया अरुणाम्बरस्य कामस्य कर-द्वयेन सिन्दूर-तिलकस्य ताम्रार्घ्य-पात्रेण सीमन्त-रेखायाः सिन्दूर-कृतायाः ताम्रार्ध्य-पात्रस्य शिखरेण साम्यम् ॥१०८॥</p>
<p>**श्री-कृष्ण-हृन्-मत्त-मतङ्गजस्या-<br>
विष्टस्य राधा-कच-काननान्तः ।<br>
तद्-गण्ड-सिन्दूर-मदाभिषिक्तं<br>
वर्त्मास्य सीमन्त-मिषाद् विभाति ॥१०९॥ **</p>
<p style="text-align: right">
<strong>(रूपकापह्नुती)</strong></p>
<p>राधायाः कचाः केशा एव काननम्, तन्-मध्ये आविष्टस्य प्रविष्टस्य श्री-कृष्ण-मनो-रूप-हस्तिनः गण्ड-स्थ-सिन्दूर-मदाद् अभिषिक्तम् । “मदालि-सिक्तम्”इत्य् अपि पाठः । वर्त्म सीमन्त-मिषाद् विभाति । कृष्ण-मनसः हस्तित्वेन कचस्य काननत्वेन सीमन्तस्य वर्त्मत्वेन तादात्म्यम् अभेद-प्रतीती रूपकम् । मनः-कच-सीमन्तानां प्रकृतानां हस्त्य्-आदिनान्यथाकृतिर् अपह्नुतिः ॥१०९॥</p>
<p><strong>श्री-राधाश्रयणात् सुखं निवसतोः केशानन-व्याजतो<br>
ध्वान्तेन्द्वोर् हृदि शङ्कितं न हि गतं निर्वैरिणोर् अप्य् अहो ।<br>
ध्वान्तं यन् निज-सीमनि भ्रमरक-व्यूहं पुरः स्वं भयाद्<br>
इन्दुश् चालिक-सत्-कलाग्रग-निज-व्यूहं स्व-गुप्त्यै न्यधात् ॥११०॥</strong></p>
<p style="text-align: right">
<strong>(रूपकापह्नुत्य्-अनुमानानि)</strong></p>
<p>राधाश्रयणात् सुखं निवसतोः केश-च्छलात् ध्वान्तस्य आनन-च्छलात् इन्दोर् निर्वैरिणोर् अपि द्वयोर् हृदि शङ्कितं न हि गतम् । ध्वान्तम् अन्धकारः स्व-गुप्त्यै स्व-रक्षार्थं निज-सीमनि स्वं भ्रमरका अलकास् तत्र व्यूहः सैन्यं तं पुरोऽग्रे भयान् न्यधात् । इन्दुश् च स्व-गुप्त्यै अलिकं ललाटम् एव सत्-कला सैवाग्रगो निज-व्यूहः सैन्यं तं पुरो भयान् न्यधात् ।</p>
<p>केशस्य ध्वान्तेन आननस्य चन्द्रेण अलकानां सैन्येन ललाटस्य चन्द्र-कलया तादात्म्यं रूपकम् । प्रकृतानां केशादीनाम् अन्धकाराद्य्-आकारेणान्यथाकृतिर् अपह्नुतिः । स्व-स्व-सीमायां सैन्य-स्थापनं हेतुं कृत्वा चन्द्रान्धकारयोर् हृदि शङ्का-साध्यम् अत्रानुमानम् ॥११०॥</p>
<p>**अलक-मधुप-माला भाति या राधिकाया<br>
मुख-कमल-मधूली-पान-लुब्धोपरिष्टात् ।<br>
नयन-हरिण-युग्मारोधनायाघशत्रोर्<br>
मदन-मृग-युनासौ लम्भिता वागुरात्वम् ॥१११॥ **</p>
<p style="text-align: right">
<strong>(रूपकोत्प्रेक्षे)</strong></p>
<p>राधाया मुख-कमल-मधु-पान-लुब्धाया अलक-रूप-भ्रमर-माला भाति । असाव् अलक-भ्रम्र-श्रेणी मदन-व्याधेन नयन-हरिण-युग्मस्य रोधनाय बद्धार्थं वागुरात्वं लम्भिता । वागुरा मृग-बन्धनी इत्य् अमरः । कृष्ण-नेत्रे अलकायां पतिते सती तत्रैव तिष्ठतः, अन्यत्र गमनासामर्थ्यात् । अलकानां मधुपेन वागुरया च नयनस्य हरिणेन मदनस्य व्याधेन तादात्म्यं रूपकम् । राधा-मुख-मधुपान-रूप-हेत्व्-अन्तरस्य दानाद् भ्रमराद्य्-अपेक्षया अलकानाम् उत्कर्ष उत्प्रेक्षा ॥१११॥</p>
<p>**राधा-मनो-वृत्ति-लताङ्कुरा गताः<br>
कृष्णस्य ये भावनया तद्-आत्मताम् ।<br>
सूक्ष्मायताः प्रेम-सुधाभिषेकतस्<br>
ते निःसृता केश-मिषाद् बहिर् ध्रुवम् ॥११२॥ **</p>
<p style="text-align: right">
<strong>(रूपकापह्नुत्य्-उत्प्रेक्षाः)</strong></p>
<p>ये राधाया-मनो-वृत्ति-लताया अङ्कुराः कृष्णस्य भावनया तद्-आत्मतां कृष्णतां गताः, ते प्रेम-सुधाभिषेकात् सूक्ष्मायताः सूक्ष्माश् च आयताः दीर्घाश् चेति तथा-भूताः सन्तः केश-मिषाद् बहिर् निःसृताः । केशस्य मनो-वृत्ति-लताङ्कुरेण तादात्म्यं रूपकम् । प्रस्तुतस्य केशस्य लताङ्कुरेण अन्यथाकृतिर् अपह्नुतिः । अन्य-केशात् कृष्ण-तादात्म्येन हेतुना उत्प्रेक्षा ॥११२॥</p>
<p>**स्व-श्रिया चामरान् पुष्णच्-छितिकण्ठ-कला-पदम् ।<br>
कैश्यं वृन्दावनेश्वर्या विष्णोर् ऐश्यम् इवाबभौ ॥११३॥ **</p>
<p style="text-align: right">
<strong>(श्लेषोपमे)</strong></p>
<p>राधायाः कैश्यं केश-समूहो विष्णोर् ऐश्यम् ईशस्य भाव ऐश्यम् इवाबभौ । उभय-साम्यम् आह—केश-पक्षे, स्व-कान्त्या चामरान्, विष्णु-पक्षे, अमरान् देवान् पुष्णत् शितिकण्ठस्य मयूरस्य कलापं पुच्छं दाति स्वकान्त्या खण्डयति तत् । दोअब-खण्डने । पक्षे महादेवस्य कलाया अर्धाङ्गस्य पदं स्थानम् । शितिकण्ठ-शब्दः श्लिष्टः, कैश्यं विष्णोर् ऐश्यम् इव । इव-शब्द उपमा-वाचकः ॥११३॥</p>
<p>**कृष्णाङ्ग-भासो निचिताः सुसूक्ष्माः<br>
श्री-राधया या मनसा दृशा च ।<br>
ता एव धम्मिल्ल-मिषेण वन्द्याः<br>
पुञ्जीकृता मूर्ध्नि धृता विभान्ति ॥११४॥ **</p>
<p style="text-align: right">
<strong>(उत्प्रेक्षापह्नुती)</strong></p>
<p>राधया मनसा दृशा च करण-भूतया सुसूक्ष्माः कृष्णाङ्ग-भासो या निचिताः निचित्य एकत्रीकृताः, ता एव वन्द्याः वन्दनीयाः पुञ्जीकृता धम्मिल्ल-मिषेण मूर्ध्नि धृता विभान्ति । वन्द्याः कृष्णाङ्ग-भास इति हेतुना धम्मिल्लस्य केश-बन्धस्योत्कर्ष उत्प्रेक्षा । धम्मिल्लस्य कृष्णाङ्ग-भाससान्यथाकृतिर् अपह्नुतिः ॥११४॥</p>
<p>**रत्नावली-कान्ति-सरस्वती-युता<br>
मुक्ता-प्रसूनावलि-गङ्गयान्विता ।<br>
निज-श्रियासौ यमुनायिता स्वयं<br>
वेणी त्रिवेणीव बभौ नत-भ्रुवः ॥११५॥ **</p>
<p style="text-align: right">
<strong>(रूपकोत्प्रेक्षोपमाः)</strong></p>
<p>नत-भ्रुवो राधाया वेणी रत्न-कान्त्या सरस्वती, मुक्ता-पुष्प-श्रेण्या गङ्गा । स्वयं वेणी निज-श्रिया यमुनायिता । सरस्वती-गङ्गा-यमुना त्रिवेणीव बभौ । वेण्याः त्रिवेण्य् अपेक्षयोत्कर्ष उत्प्रेक्षा । त्रिवेणी इव इति उपमा ॥११५॥</p>
<p>**विलास-विस्रस्तम् अवेक्ष्य राधिका-<br>
श्री-केश-पाशं निज-पुच्छ-पिञ्छयोः ।<br>
न्यक्कारम् आशङ्क्य ह्रियेव भेजिरे<br>
गिरिं चमर्यो विपिनं शिखण्डिनः ॥११६॥ **</p>
<p style="text-align: right">
<strong>(उत्प्रेक्षा)</strong></p>
<p>राधाया विलासेन विस्रस्तं केश-पाशं समीक्ष्य चमर्यो निज-पुच्छस्य मयूराः पिञ्छस्य न्यक्कारम् आशङ्क्य ह्रिया गिरिं कामनं च भेजिरे । केश-पशस्य चामर-पुच्छाद्य्-उत्कर्ष उत्प्रेक्षा ॥११६॥</p>
<p>**राधायाः कुङ्कुमानां परिमल-विततिर् निर्जिहीतेऽखिलाङ्गान्<br>
नभि-भ्रू-केश-नेत्राद् अगुरु-मृगमदालिप्त-नीलोत्पलानाम् ।<br>
वक्षः-श्रोत्रास्य-नासा-कर-पद-युगलाद् इन्दु-लिप्ताम्बुजानां<br>
कक्ष-श्रेणी-नखेभ्यो मलयज-रस-संसिक्त-सत्-केतकीनाम् ॥११७॥ **</p>
<p style="text-align: right">
<strong>(दीपक-स्वभावोक्ती)</strong></p>
<p>राधाया अखिलाङ्गात् कुङ्कुमानां परिमल-विततिः सुगन्ध-श्रेणी निर्जिहीते निर्गता भवति । नभि-भ्रू-केश-नेत्राद् अगुरु-कस्तूरी-लिप्त-पद्मानां कक्षादिभ्यश् चन्दन-सिक्त-केतकीनां परिमल-ततिर् निर्जिहीते । कुङ्कुमानां नीलोत्पलानाम् अम्बुजानां केतकीनाम् इत्य् आदि कारकस्य बहुत्वं निर्जिहीते इति क्रियैक्यम् अत्र दीपकम् । अङ्ग-गन्धस्य स्वभाव-कथनात् स्वभावोक्तिः ॥११७॥</p>
<p>**कृष्णेन्द्रियाह्लादि-गुणैर् उदारा<br>
श्री-राधिका राजति राधिकेव ।<br>
सर्वोपमानावलि-मर्दि-शीलान्य्<br>
अङ्गानि वाङ्गानि च भान्त्य् अमुष्याः ॥११८॥ **</p>
<p style="text-align: right">
<strong>(अनन्वयालङ्कारः)</strong></p>
<p>कृष्णेन्द्रियम् आह्लादयितुं शीलं येषां तादृशा ये गुणास् तैर् उदारा राधिका इव राधिका राजति । सर्वोपमानावलिं मर्दयतीति तच्-छीलं येषां तानि अमुष्याः राधाया अङ्गानि, वा इव अङ्गानि, भान्ति । एकस्यैवोपमानोपमेयत्वेऽनन्वयोपमा [अ।कौ। २३३] । अत्र राधाया एव उपमानोपमेयत्वम् ॥११८॥</p>
<p>**श्री-राधिकानन्य-समा लसत्य् असौ<br>
माधुर्य-सम्पत्तिर् इवाघविद्विषः ।<br>
माधुर्य-सम्पत्तिर् अपीयम् उच्चकैः<br>
श्री-राधिकेवानुपमा विराजते ॥११९॥ **</p>
<p style="text-align: right">
<strong>(उपमेयोपमा)</strong></p>
<p>अघविद्विषो माधुर्य-सम्पत्तिर् इवासौ राधिका लसति । न अन्या समा यस्याः सा अनन्य-समा । इयं कृष्ण-माधुर्य-सम्पत्तिर् अपि उच्चकैर् अनुपमा श्री-राधिकेव विराजते । विपर्यास उपमानोपमेययोर् द्वयोर् उपमेयोपमा [अ।कौ। २३४] । माधुर्य-सम्पत्तिः कृष्ण-राधिकयोर् द्वयोर् उपमेयोपमानयोर् अत्र विपर्यासः । आदौ माधुर्य-सम्पत्तिर् इव राधा । पश्चाद् विपर्यासः—रादिकेव माधुर्य-सम्पत्तिः ॥११९॥</p>
<p>**प्रेमा प्रमाण-रहितोऽनुपमा गुण-श्रीः<br>
सौन्दर्य-सम्पद् असमा रुचिरं च शीलम् ।<br>
तारुण्यम् अद्भुततमं सखि राधिकायाः<br>
कृष्णः कथं न भविता वशगो गुणज्ञः ॥१२०॥ **</p>
<p style="text-align: right">
<strong>(सद्-योग-समुच्चयः)</strong></p>
<p>गुणज्ञः कृष्णः राधिकाया वशगः कथं न भविता ? अत्र कारणम् आह—अस्याः प्रमाण-रहितः प्रेमा, गुण-श्रीर् अनुपमा, असमा सौन्दर्य-सम्पत्, शीलं रुचिरम्,</p>
<p>तारुण्यम् अद्भुततमम् ।</p>
<p>एकस्मिन् यत्र साधके साधकान्तर-निर्देशः स समुच्चय इष्यते [अ।कौ। २८६] । एष च सद्योगासद्योग-सदसद्योग-भेदात् त्रिधा । अत्र एक साधके राधिकाया प्रेम-गुण-श्री-सौन्दर्य्-सौशील्य-तारुण्यानां साधकान्तर-निर्देशानां योगेन सद्-योगः समुच्चयः ॥१२०॥</p>
<p>**पातिव्रत्यं क्व नु पर-वधूत्वापवादः क्व चास्याः<br>
प्रेमोद्रेकः क्व च पर-वशत्वादि-विघ्नः क्व चायं<br>
क्वैषोत्कण्ठा क्व नु बकरिपोर् नित्य-सङ्गाद्य्-अलब्धिः<br>
मूलं कृष्ट्वा कषति हृदयं कापि शल्य-त्रयी नः ॥१२१॥ **</p>
<p style="text-align: right">
<strong>(सद्-असद्-योग-समुच्चयः)</strong></p>
<p>कापि शल्य-त्रयी नोऽस्माकं मूलं कृष्ट्वा धृत्वा हृदयं कषति हिनस्ति । कष हिंसायां धातुः । शल्य-त्रयम् आह—अस्या राधायाः पातिव्रत्यं क्व, पर-वधूत्वापवादः क्व । अत्यन्तासम्ब्भावनायां क्व-द्वयम् । यत्रेदृशं पातिव्रत्यं तत्र पर-वधूत्वापवादस्य सम्भावना सर्वथैव न भवति इत्य् एकम् । प्रेमोद्रेकः क्व पर-वशत्वादि-विघ्नः क्व । पूर्ववत् यत्र प्रेमोद्रेकस् तत्र विघ्न-सम्भावनाभावो द्वितीयम् । एषा उत्कण्ठा क्व कृष्ण-नित्य-सङ्गाद्य्-अभावः क्व । अत्र सदैव मिलनाभावः तृतीयम् । पातिव्रत्य-प्रेमोद्रेकोत्कण्ठानां त्रयं सत्, अपवाद-विघ्न-सङ्गाभावानां त्रयम् असत् । सद्-असद्-योगेऽत्र समुच्चयः ॥१२१॥</p>
<p><strong>का कृष्णस्य प्रणय-जनि-भूः श्रीमती राधिकैका<br>
कास्य प्रेयस्य् अनुपम-गुणा राधिकैका न चान्या ।<br>
जैह्म्यं केशे दृशि तरलता निष्ठुरत्वं कुचेऽस्या<br>
वाञ्छा-पूर्त्यै प्रभवति सदामुष्य राधैव नान्या ॥१२२॥</strong>[^२६]** **</p>
<p style="text-align: right">
<strong>(चतुर्विध-परिसङ्ख्या)</strong></p>
<p>कृष्णस्य प्रणयोत्पत्ति-भूमिः का ? एका श्रीमती राधिका । अत्र प्रश्न-पूर्वकम् आख्यानाख्या परिसङ्ख्या एक-विधा । अस्य कृष्णस्य का प्रेयसी अनुपम-गुणा ? राधिकैका, अन्या न । इत्य् अनेन तत् सामान्याया अन्य-प्रेयस्या व्यापोहनं दूरीकरणम् अत्र परिसङ्ख्या द्वितीया । अस्याः केशे जैह्म्यं कौटिल्यं हृदि न इति । अन्यासां हृदि कौटिल्यं केशे न इति तस्य व्यापोहनस्य प्रश्नं विना व्यङ्गत्वेन परिसङ्ख्या तृतीया । एवं दृशि तरलता कुचे निष्ठुरत्वं ज्ञेयम् । हरेर् वाञ्छा-पूर्त्यै एका राधिका प्रभवति नान्या । अत्र—</p>
<blockquote>
<p>प्रश्न-पूर्वकम् आख्यानं तत्-सामान्य-व्यपोहनम् ।
तस्य तस्यापि च ज्ञेये व्यङ्गत्वे स्याद् अथापरम् ।
अप्रश्न-पूर्वं वाच्यं परिसङ्ख्या चतुर्विधा ॥ [अ।कौ। २९३] ॥१२२॥</p></blockquote>
<p><strong>प्रफुल्ल-पुन्नाग-कृताश्रया सदा<br>
प्रफुल्लिताङ्गी मधुसूदनाश्रया ।<br>
आमोद-पूर्णा वर-पत्र-भङ्गिका<br>
वृन्दावनेऽसौ लसतीह राधिका ॥१२३॥</strong></p>
<p style="text-align: right">
<strong>(समासोक्तिः)</strong></p>
<p>इह वृन्दावनेऽसौ राधिका लसति । कीदृशी ? प्रफुल्लः पुन्नाग एव कृत आश्रयो यया सा । पुन्नागः कृष्णः । माधवी लता । पक्षे नाग-केशरश् च । मधुसूदनः कृष्णः भ्रमरश् च आश्रयो यस्याः सा । वर-पत्र-भङ्गे गण्डे चित्र-विशेषो यस्याः सा । पक्षे, श्रेष्ठः पत्रस्य भङ्गो यस्याः सा ।</p>
<p>विशिष्टैर् विशेषणैर् एव विशेष्यस्यान्यथा स्थितिः, सा समासोक्तिः [अ।कौ। २५१] । अत्र विशेष्यस्य राधिका-शब्दस्यान्यथा स्थितिर् माधवी-लता-रूपेण ॥१२३॥</p>
<p>**न दीक्षास्याः शिक्षा श्रवण-पठने वा गुरु-मुखात्<br>
तथापीयं राधा त्रि-जगद्-अबला-विस्मय-भुवाम् ।<br>
कलाम्भोधेः शौरेर् अपि परम-सन्तोषण-कृतां<br>
कलानाम् आचार्या व्रज-मृग-दृशाम् अप्य् अजनि सा ॥१२४॥ **</p>
<p style="text-align: right">
<strong>(विभावना)</strong></p>
<p>अस्या गुरु-मुखात् दीक्षा न शिक्षा न श्रवणं न पठनम्, न च तथापि सेयं राधा त्रि-जगद्-अबलानां विस्मय-भुवां कलानां कलाम्भोधेः कृष्णस्यापि परम-सन्तोषण-कृतां व्रज-मृग-दृशाम् अपि कलानाम् आचार्या अजनि ।</p>
<p>विभावना विना-हेतुउं कार्योत्पत्तिर् निगद्यते [सा।द।] । गुरोर् दीक्षादि-हेतु-रूप-क्रियाऽभावे यत् स्याद् विभावना ॥१२४॥</p>
<p>**तृणी-कृत-त्यक्त-कुलीन-नारी-<br>
धर्मापि दूरोज्झित-भर्तृकापि ।<br>
सती च याभीप्सित-सच्-चरित्रा<br>
राधा विधात्रारचि चित्र-शीला ॥१२५॥ **</p>
<p style="text-align: right">
<strong>(विशेषोक्तिः)</strong></p>
<p>विधात्रा राधा चित्र-शीला अरचि । चित्र-शीलताम् आह—या तृणीकृतश् चासौ त्यक्तश् च कुलीन-नारीणां धर्मो यया तथा-भूता भूत्वापि सती । दूरे उज्झितस् त्यक्तो भर्ता यया तादृशा भूत्वापि सती च, येनाभीप्सितं सच्-चरित्रं यस्याः सा च । विशेषोक्तिः कारणेषु सत्सु कार्यस्य नोदयः [अ।कौ। २७२] कुल-नारी-धर्म-त्यागे भर्तृ-त्याग-रूप-कारणे सत्य् अपि, असती असच्-चरित्रा इति कार्यस्यात्र नोदयः ॥१२५॥</p>
<p>**प्रजागर-स्वप्न-सुषुप्तिषु<br>
श्री-गान्धर्विकायाः सततं हि नान्या ।<br>
मनो-वपुर्-वाग्-अखिलेन्द्रियाणां<br>
कृष्णैक-तानत्वम् ऋतेऽस्ति वृत्तिः ॥१२६॥ **</p>
<p style="text-align: right">
<strong>(तुल्य-योगिता)</strong></p>
<p>गान्धर्विकाया राधाया जागर-स्वप्न-सुषुप्ति-दशा-त्रयेषु मनो-वपुर्-वाग्-अखिलेन्द्रियाणां वृत्तिः कृष्णैक-तानत्वं विना हि निश्चितं सततं नान्यास्ति । एक-तानोऽनन्य-वृत्तिर् इत्य् अमरः । वृत्तिस् तद्-आकारेण परिणतिः । प्रकृतानां चैकदोक्तिर् उच्यते तुल्ययोगिता [अ।कौ। २६६] । च-काराद् अप्रकृतानाम् । अत्र प्रकृतानां जागरादिषु मनो-वपुर्-वाग्-अखिलेन्द्रियानाम् एकदा कृष्णैक-तानत्वेन उक्तिः तुल्य-योगिता ॥१२६॥</p>
<p>**शफर-मृग-चकोरी-खञ्जनाम्भोज-भृङ्गी<br>
निकर-मदन-वाण-श्रेणी नीलोत्पलानि ।<br>
हरि-धृति-धन-चौरै राधिकायाः प्रवीणैः<br>
सहज-नयन-लीला-नर्तनैर् निर्जितानि ॥१२७॥ **</p>
<p style="text-align: right">
<strong>(तुल्य-योगिता)</strong></p>
<p>श्री-राधायाः सहजैर् नयनयोर् लीलया नर्तनैः । कीदृशैः ? प्रवीणैः हरि-धृति-धनानां चौरैः शफरादीनां निकरं समूहं तथा मदन-बाण-श्रेणी-नीलोत्पलानि च निर्जितानि । अप्राप्ति-पूर्ववत् तुल्ययोगिता । प्रकृतानां शफरादीनाम् एकदा नयन-लीला-नर्तनैर् निर्जितस्योक्तिस् तुल्ययोगिता ॥१२७॥</p>
<p>**चकोर-वापीह-सरोजिनीनां<br>
पालिर् नभोऽरण्य-जलानि दीना ।<br>
ह्रियेव भेजे कथम् अत्र हेतुं<br>
कृष्णैक-ताने वद राधिके नः ॥१२८॥ **</p>
<p style="text-align: right">
<strong>(पर्यायोक्तिः)</strong></p>
<p>चकोरश् च वापीहश् चातकश् च सरोजिनी च तासां पालिः श्रेणी दीना सती नभोऽरण्य-जलानि ह्रियेव कथं भेजे । अत्र हेतुं हे कृष्ण एक-ताने हे राधिके नोऽस्मान् त्वं वद । तव यथा कृष्णैक-तानता तथा चन्द्र-मेघ-सूर्येषु चकोर-चातक-कमलिनीनाम् एकतानता नेति हेतुः प्रतीतः ।</p>
<p>पर्याय-लक्षणम्, यथा—विना वाचक-वाच्यत्वं यत्र वस्तु प्रतीयते पर्यायोक्तं तत् [अ।कौ। २८३] । चकोरस्य चन्द्रे चातकस्य मेघे पद्मस्य सूर्ये एकतानता तथा न, यथा तव कृष्णे इत्य् आदि वाचक-वाच्य-शब्दं विनैव राधिकायां कृष्णैकतानता-रूप-प्रतीतिर् अत्र पर्यायोक्तिः ॥१२८॥</p>
<p>**राधे चकोरावलि-चातकाली-<br>
सरोजिनीनां हृदि योऽतिगर्वः ।<br>
सदैक-तानत्व-भवः स लुप्तः<br>
कृष्णैक-तानत्वम् अवेक्ष्य तेऽभूत् ॥१२९॥ **</p>
<p style="text-align: right">
<strong>(पर्यायोक्तम्)</strong></p>
<p>हे राधे चातकादिषु सदैक-तानत्व-भवोऽतिगर्वः, स गर्वस् ते कृष्णैक-तानत्वम् अवेक्ष्य लुप्तोऽभूत् । अत्रापि स गर्वो लुप्तोऽभूद् इत्य् उवाच । हे राधे तव यथा कृष्णैकतानत्वं तथा चातकादीनां नेति । वाच्य-शब्दं विनैव राधायाः कृष्णैकतानस्याधिक्य-प्रतीतिः पर्यायोक्तिः ॥१२९॥</p>
<p><strong>गीर्-भूर्-लीला-युवतिषु वरैः सद्-गुणैः सार-भूतास्<br>
ताभ्यः सा श्रीस् तत इह महा-प्रेम-गोपाङ्गनास् ताः ।<br>
ताभ्यश् चन्द्रावली-मुख-लसद्-यूथ-नाथा अमूभ्यः<br>
श्री-राधास्यां बत हि नितरां सोऽपि कृष्णः स-तृष्णः ॥१३०॥</strong></p>
<p style="text-align: right">
<strong>(सारानुमानाभ्यां सङ्करः)</strong></p>
<p>युवतिषु मध्ये वरैः सद्-गुणैर् गीर्-भूर्-लीलाः शक्तयः सार-भूताः । ताभ्यः सा श्रीर् लक्ष्मीः सार-भूता । तत इह व्रजे महत्-प्रेम यासां ता गोपाङ्गनाः सार-भूताः । ताभ्यश् चन्द्रावल्य्-आदि-यूथ-नाथास् ताभ्यः यद् यस्मात् अस्यां सोऽपि कृष्णः नितराम् अतिशयेन स-तृष्णः ।</p>
<p>सारः सावधिर् उत्कर्षो यद् भवेद् उत्तरोत्तरं [अ।कौ। २९९] । अत्र श्री-राधावधिर् उत्कर्षः सारः । स-तृष्णं कृष्णं हेतुं कृत्वा राधायां सारः साध्य इत्य् अनुमानम् । आभ्यां सङ्करः अङ्गाङ्गि-भावः । यतः श्री-राधा उत्तरोत्तर-सावधिर् उत्कर्षः सारः । तृष्णा आसक्तिर् अनुराग इत्य् अर्थः । कृष्णः श्री-राधिकानुरागवान् सर्व-शक्ति-सार-दर्शनात् । इति हेतुः । अतः श्री-कृष्ण-तृष्णानुमानम् । अत्र सारोऽङ्गी अनुमानोऽङ्गम् । एवम् अनुमानम् अङ्गि यथा, श्री-राधायां स-तृष्ण-कृष्णानुमानं विना उत्तरोत्तर-सावधिर् उत्कर्ष-ज्ञानं न भवेत् ॥१३०॥</p>
<p>**चन्द्रावली-प्रणय-रूप-गुणैः प्रयत्न-<br>
व्यक्ती-कृतैर् व्यरचयत् स्व-वशं बकारिम् ।<br>
श्री-राधिका तु सहज-प्रकटैर् निजैस् तैर्<br>
व्यस्मारयत् तम् इह ताम् अपि हा कुतोऽन्याः ॥१३१॥ **</p>
<p style="text-align: right">
<strong>(व्याघातालङ्कारः)</strong></p>
<p>चन्द्रावली प्रयत्नेन व्यक्तीकृतैः प्रणय-रूप-गुणैर् बकारिं स्व-वशं व्यरचयत् । राधा तु सहज-प्रकटैर् निजैस् तैर् गुणैः तं कृष्णं स्व-वशं व्यरचयत् । तां चन्द्रावलीम् अप् व्यस्मारयत् । हा इत्य् आश्चर्ये । अन्या स्त्रियः कुतो गणनायाम् ?</p>
<blockquote>
<p>यद् वस्तु साधितं येन करणेन तद् अन्यथा ।
तेनैव यदि तस्य स्यात् तदा व्याघात इष्यते ॥ [अ।कौ। ३१५]</p></blockquote>
<p>अत्र चन्द्रावल्या प्रयत्न-साध्यः कृष्ण-वशीकारः राधयान्यथा सहज-गुणैः कृत इति व्याघातः ॥१३१॥</p>
<p>**न दोष-लेशोऽपि गुणैर् लसन्त्यां<br>
श्री-राधिकायाम् इति गीर् न सत्या ।<br>
केशेषु कौटिल्यम् उरोज-कुम्भे<br>
काठिन्यम् अक्ष्णोश् च यद् अस्ति लौल्यम् ॥१३२॥ **</p>
<p style="text-align: right">
<strong>(व्याज-स्तुतिः)</strong></p>
<p>गुणैर् लसन्त्यां राधायां दोष-लेशोऽपि न इति गीर् वाणी न सत्या । तद् एवाह—केशेष्व् इत्य् आदि । मुखे स्तुतिः निन्दा वा हृदये व्याज-स्तुतिः स्यात् तत् तद् अन्यथा [अ।कौ। २७७] । अत्र राधायाः केशे कौटिल्यम् इति मुखे निन्दा हृदयेऽन्यथा स्तुतिः । केशे कौटिल्यस्य स्तुति-विषयत्वात् । एवं कुचे काठिन्यं नेत्रे लौल्यं ज्ञेयम् ॥१३२॥</p>
<p>**दृशौ चकोर्यौ सखि राधिकायाः<br>
कृष्णाननेन्दोः स्मित-कौमुदीनाम् ।<br>
पानान् मुखाम्बुरुहं यद् अस्मिन्<br>
कृष्णाक्षि-भृङ्गौ पततः स-तृष्णौ ॥१३३॥ **</p>
<p style="text-align: right">
<strong>(अनुमानम्)</strong></p>
<p>हे सखि ! राधिकाया दृशौ कृष्णाननेन्दोः स्मित-कौमुदीनां पानाद् धेतोश् च कार्यौ, मुखं चाम्बुजम्, यद् यस्मात् अस्मिन् राधा-मुखे कृष्णस्याक्सि-भृङ्गौ स-तृष्णौ सन्तौ पततः । कृष्ण-मुख-चन्द्र-चन्द्रिका-पानं हेतुं कृत्वा राधा-दृशि चकोरत्वं साध्यम् इत्य् अनुमानम् । एवं कृष्ण-नेत्र-भ्रमरस्य पतनं हेतुं कृत्वा राधा-मुखे पदत्वं साध्यम् इति चानुमानम् ॥१३३॥</p>
<p>**विनाप्य् आकल्पैः श्री-वृषरवि-सुता कृष्ण-सविधे<br>
मुदोत्फुल्ला भावाभरण-वलितालीः सुखयति ।<br>
विना कृष्णं तृष्णाकुलित-हृदयालङ्कृति-चयैर्<br>
युताप्य् एषा म्लाना मलिनयति तासां तनु-मनः ॥१३४॥ **</p>
<p style="text-align: right">
<strong>(विनोक्तिः)</strong></p>
<p>कृष्ण-निकटे वृषभानुजा आकल्पैर् भूषाभिर् विनापि मुदा हर्षेणोत्फुल्ला भाव-रूपाभरणेन युता च सती आलीः सखीः सुखयति । कृष्णं विना सालङ्कारापि म्लाना तासां सखीनां तनु-मनः मलिनयति ।</p>
<p>विनोक्तिः सा विनैकेनान्यस्य चेत् सद्-असत्-कृतिः [अ।कौ। २७९] । आकल्पैर् विना कृष्ण-निकटे राधा फुल्ला सत्-कृतिः । कृष्णं विना सालङ्कारा राधा म्लाना असत्-कृतिर् अत्र विनोक्तिः ॥१३४॥</p>
<p>**कृष्णः पुरः स्फुरति पार्श्व-युगे च पश्चाच्<br>
चित्तस्य वृत्तिषु दृशोर् विषये च शश्वत्<br>
श्री-गण्डयोश् च कुचयोस् तरले यतोऽस्याः<br>
श्री-राधिका तद् इह कृष्ण-मयीति सत्यम् ॥१३५॥ **</p>
<p style="text-align: right">
<strong>(पर्यायः)</strong></p>
<p>यतोऽस्याः पुरः पार्श्व-युगादिषु तरले हार-मध्यग-रत्ने च कृष्णः स्फुरति, तत् तस्मात् कृष्णमयी राधा इति सत्यम् ।</p>
<blockquote>
<p>क्रमेणैकम् अनेकस्मिन् भवति क्रियतेऽथवा ।
अपि चानेकम् एकस्मिन् अद्वत् पर्यायम् ईष्यते ॥</p></blockquote>
<p>अनेकस्मिन् पुरः पार्श्व-युगादौ एकस्य स्फूर्तिर् अत्र पर्यायः ॥१३५॥</p>
<p><strong>कृष्णस्य सौन्दर्य-भरैर् विनिर्जितः<br>
कामोऽस्य किञ्चित् प्रतिकर्तुम् अक्षमः ।<br>
राधाम् इह प्रीति-मतीं विनिर्णयंस्<br>
तां बाधतेऽद्धा तद्-अगोचरेऽबलाम् ॥१३६॥</strong></p>
<blockquote>
<hr></blockquote>
<p style="text-align: right">
<strong>(प्रत्यनीकम्)</strong></p>
<p>कृष्ण-सौन्दर्यातिशयैर् पराभूतः कामः कृष्णस्य किञ्चित् प्रतिकर्तुम् असमर्थः तस्य कृष्णस्य असमक्षे असौ कामः इह कृष्णे प्रीति-मतीं राधां सम्बाधते ।</p>
<blockquote>
<p>अपकार्यापकारार्थम् असमर्थेन तत्-प्रियम् ।
हिनस्ति यत् तदीयोक्तिः प्रत्यनीकं स्तवो यदि ॥ [अ।कौ। ३०५]</p></blockquote>
<p>अत्रापकारी कामः । कृष्णापकारार्थम् असमार्थेन तदीयां राधाम् अबलां तत् तस्य कृष्णस्यागोचरे बाधते यत्, तदेव तदीय-वृन्दाया उक्तिः स्तव-रूपा प्रत्यनीकम् ॥१३६॥</p>
<p>**स्पृशति यदि मुकुन्दो राधिकां तत्-सखीनां<br>
भवति वपुषि कम्प-स्वेद-रोमाञ्च-बाष्पम् ।<br>
अधर-मधु मुदास्याश् चेत् पिबत्य् एष यत्नाद्<br>
भवति बत तद् आसां मत्तता चित्रम् एतत् ॥१३७॥ **</p>
<p style="text-align: right">
<strong>(असङ्गतिः)</strong></p>
<p>मुकुन्दो यदि राधां स्पृशति, तदा तस्या सखीनां वपुषि कम्पादयः सात्त्विक-विकारादयो भवन्ति । एष कृष्णः अस्या अधर-मधु चेत् पिबति, तदा आसां सखीनां मत्तता भवति । एतच् चित्रम् ।</p>
<blockquote>
<p>अत्यन्त-भिन्नाधारत्वे युगपद् भाषणं यदि ।
धर्मयोर् हेतु-फलयोस् तदा सा स्याद् असङ्गतिः ॥ [अ।कौ। ३००]</p></blockquote>
<p>राधाङ्ग-स्पर्शन-तद्-अधर-मधु-पान-रूप-हेतुः, तत्-सखीनाम् अङ्ग-रूपाभिन्नाधारे हेतु-जन्यं फलं ययोस् तयोर् धर्मयोः । राधा-स्पर्शाधर-पान-कम्पादि-मत्तता-रूपयोर् युगपद् भाषणम् अत्रासङ्गतिः ॥१३७॥</p>
<p>**कृष्णो वरीयान् पुरुषेषु सद्-गुणैः<br>
श्री-राधिका स्त्रीषु गुणैः वरीयसी ।<br>
सङ्गं विधातुस् त्व् अनयोः परस्परं<br>
धातुर् नरीनर्ति गुणज्ञता-यशः ॥१३८॥ **</p>
<p style="text-align: right">
<strong>(समालङ्कारः)</strong></p>
<p>पुंषु सद्-गुणैः कृष्णो श्रेष्ठः । राधा सद्-गुणैः स्त्रीषु श्रेष्ठा । अनयोः सङ्गं विधातुर् धातुर् गुणज्ञता यशः अतिशयं पुनः पुनर् वा नृत्यति । श्लाघ्यत्वेन भवेद् योग्यो यदि योगस् तदा समं [अ।कौ। ३०२] । अत्र राधा-कृष्णयोः श्लाघ्यो योग्यो योगः समम् ॥१३८॥</p>
<p>**इयं कृष्णाद् अङ्क-स्रजम् उरुम् उपादाय रुचिरां<br>
वदान्यास्मै राधा सपदि मणि-मालाम् इह ददौ ।<br>
निपीयास्याः कृष्णस् त्व् अधर-मधु दन्त-क्षतम् अधाद्<br>
गृहीत्वाभ्यामान्यो दर तद् अवलोकं तनुम् अदुः ॥१३९॥ **</p>
<p style="text-align: right">
<strong>(परिवृत्तिः)</strong></p>
<p>इयं राधा कृष्णाद् रुचिरां मनोहराम् उरुं श्रेष्ठाम् अङ्क-स्रजम् अङ्का नखाङ्कास् तेषां स्रजं मालां पुष्प-मालां वा अङ्के क्रोडे वक्षसि स्थितां मालां वा, अङ्क-रूपाम् अङ्केनालिङ्गन-रूपां मालां वा, उपादाय गृहीत्वा वदान्या राधा अस्मै श्री-कृष्णाय रुचिरां मणि-मालां दन्त-क्षत-रूपां कण्ठस्थं हारं वा ददौ । वदान्यो दातृ-महतोर् इत्य् अमरः । कृष्णस् तस्या अधर-मधु निपीय दन्त-क्षतम् अदात् । आल्यः आभ्यां राधा-कृष्णाभ्यां दर ईषत् तद्-अवलोकं गृहीत्वा तनुम् अदुः दत्तवत्यः । दर्शनेन पुलकादि-युक्तां चक्रुर् इत्य् अर्थः । मणि-माला स्मृता हारे स्त्रीणां दन्त-क्षतान्तरे इति विश्वः ।</p>
<p>समासमाभ्यां नियमः परिवृत्तिर् उदीर्यते [अ।कौ। २८०] अर्थयोर् अर्थानां वा समेनासमेन वा नियमः[^२७] परिवृत्तिः । अङ्क-स्रज-मणि-मालाभ्यां तथाधर-मधु-दन्त-क्षताभ्यां दर तद्-अवलोक-तद्-अनुदानाभ्याम् असमाभ्यां नियमः आदान-प्रदान-रूपः परिवृत्तिर् अत्र ॥१३९॥</p>
<p>**अन्यैव सौन्दर्य-समृद्धिर् अस्या<br>
भङ्गी तथान्या वपुषो दृशोश् च ।<br>
स्वान्तस्य चोल्लास-भरस् तथान्यो<br>
राधैव सान्या प्रिय-सङ्गमेन ॥१४०॥ **</p>
<p style="text-align: right">
<strong>(द्वितीयातिशयोक्तिः)</strong></p>
<p>प्रिय-सङ्गेन अस्याः सौन्दर्य-समृद्धिर् अन्यैव । तथा वपुषो दृशोश् च भङ्गी अन्यैव । मनसोल्लास-भरश् चान्यः । सा राधापि अन्यैव । तद् एवान्यतया यदि निरूप्यते, तदा सातिशयोक्ति-द्वितीया [अ।कौ। २५८] भवति । अत्र राधा सौन्दर्यादेर् अन्यतया निरूपणं द्वितीयातिशयोक्तिः ॥१४०॥</p>
<p>**स्व-सौरभामोदित-दिग्-वितानां<br>
कौमल्य-सौन्दर्य-मरन्द-पूर्णाम् ।<br>
पङ्केजनीं त्वां सखि चञ्चरीको<br>
हित्वा कथं धावति केतकीं ताम् ॥१४१॥ **</p>
<p style="text-align: right">
<strong>(अप्रस्तुत-प्रशंसा)</strong></p>
<p>सौरभ-युतां कौमल्यादि-पूर्णां पङ्केजनीं तां राधां पद्मं च हित्वा मधुसुदनः कृष्णः भ्रमरश् च तां केतकीं कौमल्य-सौन्दर्य-मकरन्द-रहिता स-कण्टकां नायिकां पुष्पं च कथं धावति ।</p>
<blockquote>
<p>अप्रासङ्गिकस्य वाक् प्रासङ्गिक-कथायां स्याद् अप्रस्तुत-प्रशंसनं [अ।कौ। २५४]
अप्रासङ्गिकस्याप्राकरणिकस्यार्थस्य वाक् कथनं यत् प्रासङ्गिक-कथायां तद् अप्रस्तुत-प्रशंसा स्यात्—
कार्य-कारण-सामान्य-विशेषेषु तद्-अन्य-गीः ।
प्रस्तुतेषु च तुल्ये च तुल्यगीः पञ्चधैव तत् ॥ [अ।कौ। २५५]
तद् अप्रस्तुत-प्रशंसनं प्रस्तुतेषु कार्यादिषु तद्-अन्य-गीः कारणादि-निरुक्तिः, च-काराद् अन्येषाम् अप्रस्तुत-प्रसङ्ग-तुल्ये प्रस्तुते तुल्यस्याप्रस्तुतस्य गीश् चेति पञ्चधा। कार्ये कारण-कथनम्, कारणे कार्य-कथनम्, सामान्ये विशेष-कथनम्, विशेषे सामान्य-कथनम्, तुल्ये तुल्यस्याप्रस्तुतस्य कथनम् इत्य् अर्थः ।</p></blockquote>
<p>अत्र प्रासङ्गिक-राधा-गुण-कीर्तन-कथा-रूप-कारणे अप्रासङ्गिकस्य राधां त्यक्त्वा अन्य-नायिकायां कृष्ण-गमनाभाव-रूप-कार्यस्य कथनम् अप्रस्तुत-प्रशंसनं नामालङ्कारः ॥१४१॥</p>
<p><strong>माधव्याः श्रीर् माधवेनैव रम्या<br>
माधव्यैवोत्फुल्ला या माधव-श्रीः ।<br>
इत्य् अन्योन्य-श्री-समुल्लास-हेतू<br>
एतौ यद्वद् यामिनी-यामिनीशौ ॥१४२॥</strong></p>
<p style="text-align: right">
<strong>(अप्रस्तुत-प्रशंसान्योन्य-समासाभ्याम् अङ्गाभ्यां सङ्करः)</strong></p>
<p>माधवेन कृष्णेन वसन्त-ऋतुना च माधव्या राधायाः माधवी-लताश् च श्रीः रम्या भवति । एवम् उत्फुल्लया माधव्या एव माधवः श्रीर् उत्फुल्ला भवति । इत्य् अनेन प्रकारेणान्योन्य-श्रियोः समुल्लासे हेतुर् एतौ माधवी-माधवौ एतयोर् मिलन-कर्तुः प्रशंसाम् आह । युञ्जतो धातुर् अभिज्ञता आसीत् । अप्रासङ्गिकस्य वाक्-प्रासङ्गि-कथायां स्याद् अप्रस्तुत-प्रशंसनम् ।</p>
<blockquote>
<p>कार्य-कारण-सामान्य-विशेषेषु तद्-अन्य-गीः ।
प्रस्तुतेषु च तुल्ये च तुल्यगीः पञ्चधैव तत् ॥ [अ।कौ। २५५]</p></blockquote>
<p>पञ्चधा मध्ये विशेषे सामान्य-कथनं माधवी-माधवयोर् अस्य श्रियोः कारणं माधवो माधवी च इति प्रासङ्गिक-विशेष-कथायां धातुर् अभिज्ञता-रूपा प्रासङ्गिक-सामान्य-कथनम् अत्र प्रस्तुत-प्रशंसनं नामालङ्कारः ।</p>
<p>अन्योन्य-लक्षणं—क्रिययान्योन्य-कारणं वस्तु-द्वयं तद् अन्योन्यं [अ।कौ। २९५] वस्तु-द्वयं यदि क्रियया अन्योन्य-कारणं तदा अन्योन्यम् इत्य् उच्यते । क्रियया मिलनादिना माधवेन माधव्या श्री-माधव्या माधव-श्रीः रम्या स्यात् । वस्तु-द्वयम् अत्र राधा-कृष्णयोः श्रीः समुल्लासश् च तयो रम्यता कारणम् अन्योन्यम् ।</p>
<p>सम-लक्षणं—श्लाघ्यत्वेन भवेद् योग्यो यदि योगस् तदा समं [अ।कौ। ३०२] । अत्र माधव-माधव्योर् योगो योग्यः । श्लाघ्यश् चात्र समः । सङ्करस् त्व् अङ्गाङ्गि-भावः । अलङ्काराणाम् अङ्गाङ्गि-भावः सङ्करः स तु बहु-प्रकारः । अङ्गाभ्याम् अन्योन्य-समाभ्याम् अङ्गी अप्रस्तुत-प्रशंसनम् अत्र विशेषे सामान्य-कथन-रूपाप्रस्तुत-प्रशंसनस्य कथनाद् एव वस्तु-द्वयस्यान्योन्य-कारणम् अन्योन्यं भवेद् इति तथा माधव-माधव्योर् योग्यः श्लाघ्यश् च योग-रूप-समश् च सम्भवेद् इति ॥१४२॥</p>
<p>**दृष्ट्वा राधां निपुण-विधिना सुष्ठु केनापि सृष्टां<br>
धाता ह्रीलः सदृशम् अनया यौवतं निर्मिमत्सुः ।<br>
सारं चिन्वनसृजद् इह तत् स्वस्य सृष्टेः समास्या<br>
नैकाप्य् आसीद् अपि तु समभूत् पूर्व-सृष्टिर् निरर्था ॥१४३॥ **</p>
<p style="text-align: right">
<strong>(विषमः)</strong></p>
<p>केनापि निपुण-विधिना सुष्ठु सृष्टां राधां दृष्ट्वा धाता ह्रीणः लज्जितः सन् अनया सदृशं यौवतं निर्मिमित्सुः निर्माणं कर्तुम् इच्छुः स्वस्य सृष्टेः सारं चिन्वन् तत् यौवनम् असृजत् । अस्याः समानैकापि आसीत् । अपि तु पूर्व-सृष्टिर् निरर्था समभूत् ।</p>
<p>विषम-लक्षणं—</p>
<blockquote>
<p>अत्यन्त-वैसादृश्येन योगो यद् अतिदुर्घटः ।
कर्तुः क्रिया-फलाभावः प्रत्युतानर्थ-सम्भवः ॥
गुण-क्रियाभ्यां ते एव कार्य-कारणयोश् च यत् ।
परस्परं विरुध्येते विषमः स चतुर्विधः ॥ [अ।कौ। ३०३]</p></blockquote>
<p>अस्याः समा एकापि नासीद् इत्य् अनेन । पूर्व-सृष्टिर् निरर्था समभवद् इत्य् अनेन च । अत्र धातुः पूर्व-सृष्टि-रूप-क्रिया-फलाभावः । निरर्थ-रूपानर्थ-सम्भवोऽत्र विषमः ॥१४३॥</p>
<p>**निर्माय राधा-वदनं विधात्रा<br>
दृष्ट्वाम्बुजेन्दू बहु-दोष-पूर्णौ ।<br>
अशुद्धतां व्यञ्जयता तयोस्<br>
तौ कृतौ द्वि-रेफाङ्कम् असी-विलिप्तौ ॥१४४॥ **</p>
<p style="text-align: right">
<strong>(प्रतीपः)</strong></p>
<p>विधात्रा अस्या वदने विनिर्मिते अम्बुजेन्दू बहु-दोष-पूर्णौ दृष्ट्वा अशुद्धाक्षरं यथा मसी-लिप्तं करोति तथा तयोर् अम्बुज-चन्द्रयोर् अशुद्धतां सूचयता विधात्रा तौ पद्म-चन्द्रौ पद्मे द्विरेफः भ्रमरः चन्द्रे मृगाङ्क-रूप-मसी-विलिप्तौ कृतौ ।</p>
<p>प्रतीप-लक्षणं—</p>
<blockquote>
<p>उपमानस्य धिक्कार उपमेय-स्तुतौ यदि ।
प्रतीपम् उपमानस्य धिक्कृत्यै चोपमेयता ॥ [अ।कौ। ३१०]</p></blockquote>
<p>उपमानयोर् अम्बुजेन्द्वोर् धिक्कारः । उपमेयस्य राधा-वक्त्रस्य स्तुतौ प्रतीपः ॥१४४॥</p>
<p>**राधा-गुणानां गणनाति-गानां<br>
वाणी-वचः-सम्पद-गोचराणाम् ।<br>
न वर्णनीयो महिमेति यूयं<br>
जानीथ तत्-तत्-कथनिर् अलं नः ॥१४५॥ **</p>
<p style="text-align: right">
<strong>(आक्षेपः)</strong></p>
<p>राधा-गुणानां महिमा न वर्णनीयः इति यूयं जानीथ नोऽस्माभिस् तत्-तत्-कथनैर् अलं व्यर्थम् । अत्र हेतु-गर्भ-विशेषणम् आह । गणनाम् अतिक्रम्य गच्छन्तीति गणनातिगास् तेषाम् अन्यस्य का वार्ता वाणी सरस्वती तस्या वचः सम्पदोऽगोचराणाम् ।</p>
<blockquote>
<p>आक्षेपो वक्तुम् इष्टस्य यो विशेष-विवक्षया ।
निषेधो वक्ष्यमाणत्वेनोक्तत्वेन च स द्विधा ॥ [अ।कौ। २७०]</p></blockquote>
<p>वक्तुम् इष्टस्य राधा-गुण-महिम्नो विशेषं वक्तुम् इच्छया उक्तो निषेधोऽत्र आक्षेपालङ्कारः ॥१४५॥</p>
<p><strong>इत्थं सालङ्कार काव्यैः सहासं<br>
कृष्णः कान्तां वर्णिताङ्गीं सखीभिः ।<br>
पश्यन् फुल्लत् सङ्कुचद् भुग्न नेत्रां<br>
नेत्र श्रुत्योस् तृप्तिम् उच्चैर् अवाप ॥१४६॥</strong></p>
<p>इत्थं सखीभिः सहासं यथा स्यात् तथा सालङ्कार-काव्यैर् वर्णिताङ्गीं कान्ताम् उल्लासेन फुल्लल्-लज्जया सङ्कुचत्-क्रोधेन भुग्नं च नेत्रं यस्यास् ताम् । पश्यन् कृष्णः नेत्र-श्रुत्योर् उच्चैस् तृप्तिम् अवाप ॥१४६॥</p>
<p><strong>श्री-चैतन्य-पदारविन्द-मधुप-श्री-रूप-सेवा-फले<br>
दिष्टे श्री-रघुनाथ-दास-कृतिना श्री-जीव-सङ्गोद्गते ।<br>
काव्ये श्री-रघुनाथ-भट्ट-विरजे गोविन्द-लीलामृते<br>
श्री-राधा तनु वर्णनामय इतः सर्गोऽयम् एकादशः ॥</strong></p>
<blockquote>
<p><strong>॥११॥</strong>
<strong>॥।</strong></p></blockquote>
<p>(१२)</p>

  </div>
</article>


        

        



    <aside class="card border noPrint" id="section-tree-item-kAvyam_padyam_gauDIya-vaiShNavam_govinda-lIlAmRtam_07_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/07/">०७ </a>
            <a data-toggle="collapse" href="#section-tree-item-body-kAvyam_padyam_gauDIya-vaiShNavam_govinda-lIlAmRtam_07_md" role="button" aria-expanded="false" aria-controls="section-tree-item-body-kAvyam_padyam_gauDIya-vaiShNavam_govinda-lIlAmRtam_07_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-kAvyam_padyam_gauDIya-vaiShNavam_govinda-lIlAmRtam_07_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०७</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
