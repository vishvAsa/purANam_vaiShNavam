<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | १२</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/12/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/12/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/12/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="१२">
  <meta property="og:description" content="द्वादशः सर्गः
अथाह वृन्दा व्रज-काननेशौ
पादाम्बुजे वाम् ऋतु-कारु-मुख्यैः ।
निवेदितं षड्भिर् इहास्ति यत् तत्
सार्धं समाकर्णयतं सखीभिः ॥१॥
अथानन्तरं श्री-वृन्दा-देव्य् आह—निजानाम् अस्माकं फल-पुष्पादि-रूपा येऽर्थाः, तैः । कीदृशैः ? वां युवयोः करुणोद्भवैर् एभिर् युवां हे व्रज-काननेशौ राधा-कृष्णौ वां युवयोः पदाब्जे षड्भिः ऋतु-कारु-मुख्यैः शिल्प-कारि-प्रधानैर् इह यन् निवेदितम् अस्ति, तत् सखीभिः सार्धं युवां समाकर्णयतम् ॥१॥
प्रीत्य्-अर्थं युवयोः सुचित्रितम् इदं वृन्दावनं किङ्करैर्
अस्माभिर् बहु-यत्नतो निपुणता-सर्वस्व-प्रत्यर्पणैः ।
तन् नाथौ कृपया समीक्ष्य सफलं कर्तुं युवाम् अर्हतं
भृत्यानां हि विशेष-कौशल-कृतेर् ईशावलोकः फलम् ॥२॥">
  <meta property="og:locale" content="en_us">
  <meta property="og:type" content="article">
    <meta property="article:section" content="kavyam">

  <meta itemprop="name" content="१२">
  <meta itemprop="description" content="द्वादशः सर्गः
अथाह वृन्दा व्रज-काननेशौ
पादाम्बुजे वाम् ऋतु-कारु-मुख्यैः ।
निवेदितं षड्भिर् इहास्ति यत् तत्
सार्धं समाकर्णयतं सखीभिः ॥१॥
अथानन्तरं श्री-वृन्दा-देव्य् आह—निजानाम् अस्माकं फल-पुष्पादि-रूपा येऽर्थाः, तैः । कीदृशैः ? वां युवयोः करुणोद्भवैर् एभिर् युवां हे व्रज-काननेशौ राधा-कृष्णौ वां युवयोः पदाब्जे षड्भिः ऋतु-कारु-मुख्यैः शिल्प-कारि-प्रधानैर् इह यन् निवेदितम् अस्ति, तत् सखीभिः सार्धं युवां समाकर्णयतम् ॥१॥
प्रीत्य्-अर्थं युवयोः सुचित्रितम् इदं वृन्दावनं किङ्करैर्
अस्माभिर् बहु-यत्नतो निपुणता-सर्वस्व-प्रत्यर्पणैः ।
तन् नाथौ कृपया समीक्ष्य सफलं कर्तुं युवाम् अर्हतं
भृत्यानां हि विशेष-कौशल-कृतेर् ईशावलोकः फलम् ॥२॥">
  <meta itemprop="wordCount" content="4790">
  <meta name="twitter:card" content="summary">
  <meta name="twitter:title" content="१२">
  <meta name="twitter:description" content="द्वादशः सर्गः
अथाह वृन्दा व्रज-काननेशौ
पादाम्बुजे वाम् ऋतु-कारु-मुख्यैः ।
निवेदितं षड्भिर् इहास्ति यत् तत्
सार्धं समाकर्णयतं सखीभिः ॥१॥
अथानन्तरं श्री-वृन्दा-देव्य् आह—निजानाम् अस्माकं फल-पुष्पादि-रूपा येऽर्थाः, तैः । कीदृशैः ? वां युवयोः करुणोद्भवैर् एभिर् युवां हे व्रज-काननेशौ राधा-कृष्णौ वां युवयोः पदाब्जे षड्भिः ऋतु-कारु-मुख्यैः शिल्प-कारि-प्रधानैर् इह यन् निवेदितम् अस्ति, तत् सखीभिः सार्धं युवां समाकर्णयतम् ॥१॥
प्रीत्य्-अर्थं युवयोः सुचित्रितम् इदं वृन्दावनं किङ्करैर्
अस्माभिर् बहु-यत्नतो निपुणता-सर्वस्व-प्रत्यर्पणैः ।
तन् नाथौ कृपया समीक्ष्य सफलं कर्तुं युवाम् अर्हतं
भृत्यानां हि विशेष-कौशल-कृतेर् ईशावलोकः फलम् ॥२॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/kAvyam\/padyam\/gauDIya-vaiShNavam\/govinda-lIlAmRtam\/12\/".replace(basePath, "/");
  pageVars.pageParams = {};
  pageVars.pageSource = "kAvyam\/padyam\/gauDIya-vaiShNavam\/govinda-lIlAmRtam\/12.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/12/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/12/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/12/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/12/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/12/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/12/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/12/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/12/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/12/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/12/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/12/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/12/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/12/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/12/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/12/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/12/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/12/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/12/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/12/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/12/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/12/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/12/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/12/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/12/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/12/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/12/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/12/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/12/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/12/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/12/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/12/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/12/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/12/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/12/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/12/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/12/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/12/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/12/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/12/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/12/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/12/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/12/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/12/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/12/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/12/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> १२</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१२">१२</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/kAvyam/padyam/gauDIya-vaiShNavam/govinda-lIlAmRtam/12.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>द्वादशः सर्गः</p>
<p><strong>अथाह वृन्दा व्रज-काननेशौ<br>
पादाम्बुजे वाम् ऋतु-कारु-मुख्यैः ।<br>
निवेदितं षड्भिर् इहास्ति यत् तत्<br>
सार्धं समाकर्णयतं सखीभिः ॥१॥</strong></p>
<p>अथानन्तरं श्री-वृन्दा-देव्य् आह—निजानाम् अस्माकं फल-पुष्पादि-रूपा येऽर्थाः, तैः । कीदृशैः ? वां युवयोः करुणोद्भवैर् एभिर् युवां हे व्रज-काननेशौ राधा-कृष्णौ वां युवयोः पदाब्जे षड्भिः ऋतु-कारु-मुख्यैः शिल्प-कारि-प्रधानैर् इह यन् निवेदितम् अस्ति, तत् सखीभिः सार्धं युवां समाकर्णयतम् ॥१॥</p>
<p><strong>प्रीत्य्-अर्थं युवयोः सुचित्रितम् इदं वृन्दावनं किङ्करैर्<br>
अस्माभिर् बहु-यत्नतो निपुणता-सर्वस्व-प्रत्यर्पणैः ।<br>
तन् नाथौ कृपया समीक्ष्य सफलं कर्तुं युवाम् अर्हतं<br>
भृत्यानां हि विशेष-कौशल-कृतेर् ईशावलोकः फलम् ॥२॥</strong></p>
<p>निवेदितम् आह—युवयोः प्रीत्य्-अर्थं किङ्करैर् अस्माभिर् बहु-यत्नतो निपुणता-रूप-सर्वस्वस्य प्रत्यर्पणैर् इदं वृन्दावनं सुचित्रितम् । हे नाथौ तत् वृन्दावनं, यद् वा, तस्य वृन्दावनस्य नाथौ युवां वृन्दावनं समीक्ष्य सफलं कर्तुम् अर्हतम् । दर्शने भृत्यानां विशेष-कौशल-जन्य-कृतेः कार्यस्य फलम् ईशस्य स्व-प्रभोर् अवलोक एव ॥२॥</p>
<p><strong>वृन्दावन-स्थिर-चरैस् तत्-तल्-लीला-स्थली-स्थितैः ।<br>
निवेदितं पदाब्जे यत् तच् चाकर्णयतं प्रभू ॥३॥</strong></p>
<p>तत्-तद्-रासादि-लीला-स्थलीषु स्थितैः स्थिर-चरैर् युवयोः पदाब्जे यन् निवेदितं, तच् च हे प्रभू युवाम् आकर्णयतम् ॥३॥</p>
<p><strong>अन्योन्य-सङ्गोल्लसितौ भवन्तौ<br>
द्रष्टुं निजार्थैः करुणोद्भवैर् वाम् ।<br>
निषेवितुं चाजनि या समीहा<br>
ताम् अर्हतं नः सफली-विधातुम् ॥४॥</strong></p>
<p>वृन्दावनीय-स्थावर-जङमानां निवेदनम् आह—अन्यान्य-सङ्गेन उल्लासितौ उत्साह-युक्तौ भवन्तौ द्रष्टुं निषेवितुं च नौ अस्माकं या समीहा अजनि, तां समीहाम् इच्छां सफलली-विधातुं युवाम् अर्हतम् ॥४॥</p>
<p><strong>तावद् एत्याब्रवीत् कृष्णं सुबलेन समं बटुः ।<br>
वृन्दावन-प्रजाः कृष्ण निःस्वास् ते राधया कृताः ॥५॥</strong></p>
<p>सुबलेन सह बटुर् मधुमङ्गलः कृष्णम् आह—हे कृष्ण ! ते वृन्दावन-प्रजाः राधया निर्धनाः कृताः ॥५॥</p>
<p><strong>सौन्दर्य-माधुर्य-मयी वनस्य या<br>
लक्ष्मीर् हृतास्यास् तनु-शोभयैव सा ।<br>
फल-प्रसूनादि-मयी बहिश् च या<br>
सखीभिर् एषापि समक्षम् आवयोः ॥६॥</strong></p>
<p>अस्याः रूप्६स् तनु-शोभयैव वनस्य सौन्दर्यादि-मयी या लक्ष्मीः, सा हृता । सखीभिः सह एषा राधापि आवयोः समक्षं सा फल-पुष्पादि-मयी बहिश् च या लक्ष्मीः, ताम् अपहरद् इति शेषः ॥६॥</p>
<p><strong>नान्दीमुखी समुपसृत्य ततोऽवदत् तौ<br>
स्वस्त्य् अस्तु वां सहचरी-गण-संयुताभ्याम् ।<br>
साशीः-शतं भगवती यद् इहादिशद् वां<br>
तत् कर्णयोः पथिकतां नयतं शुभंयू ॥७॥</strong></p>
<p>नान्दीमुखी सम्मुखम् आगत्य ताव् अवदत्—सखी-गण-संयुताभ्यां वां युवाभ्यां तौ स्वस्त्य् अस्तु । सा भगवती पौर्णमासी वां युवयोर् यद् आशीः शतम् आदिशत् शुभंयू शुभान्वितौ युवां कर्णयोः पथिकतां कर्ण-गतां नयतम् ॥७॥</p>
<p><strong>स तीक्ष्ण-दण्डः स्मर-चक्रवर्ती<br>
वृन्दाटवी-राज्य-पदे भवन्तौ ।<br>
समान-सामन्ततयाभिषिच्य<br>
न्ययोजयद् भृङ्ग-पिकादि-चारान् ॥८॥</strong></p>
<p>तीक्ष्णोऽतिपीडको दण्डो यस्य स स्मर-चक्रवर्ती भवन्तौ वृन्दाटवी-राज्य-पदे समान-सामन्ततया तुल्य-सर्वाधिकारितया अभिषिच्य भृङ्ग-पिकादि-चारान् चर-समूहान् न्ययोजयत् ॥८॥</p>
<p><strong>तद् आत्म-मध्ये कलिना न संयुतिः<br>
सम्भोग-हानिर् नृपतेर् भयं तथा ।<br>
समञ्जसत्वेन ततो मद्-आज्ञया<br>
राज्ये सुखं निर्विशतं युवाम् इति ॥९॥</strong></p>
<p>तत् तस्मा आत्मनोर् मध्ये कलिना कलहेन संयुतिः सम्भोगो न कार्येति शेषः । कलि-संयुतौ सत्यां सम्भोग-हानिर् भवेत् । तथा नृपतेर् भयं च भवेत् । ततस् तस्मात् ममाज्ञया राज्ये समञ्जसत्वेन ततो परस्पर-प्रीत्या युवां सुखं निर्विशतम् इति श्री-भगवत्या पौर्णमास्या आदेशः ॥९॥</p>
<p><strong>माम् आवदत् सा पुनर् इत्थम् ईशा<br>
विवाद आसीत् प्रथमं तयोश् चेत् ।<br>
वृन्दा वृता त्वं सुविचार्य मह्यं<br>
दोषोऽत्र क् अस्येति निवेदयाशु ॥१०॥</strong></p>
<p>सा पौर्णमासी पुनर् माम् आ सम्यग् अवदत् । तयोश् चेद् विवाद आसीत्, वृन्दया सह त्वं विचार्य सा प्रथमं कस्य दोषो मह्यम् आशु निवेदय वद ॥१०॥</p>
<p><strong>नान्दीमुखीम् अथ जगाद हरिस् त्वम् अस्या<br>
जानासि वृत्तम् अखिलं मिलनं कुतो नौ ।<br>
निःस्वीकृतं वनम् इदं सवयस्यया मे<br>
वंशी च सा विमुषिता शठयानयाद्य ॥११॥</strong></p>
<p>हरिर् नान्दीमुखीम् आह—अस्या राधाया अखिलं वृत्तं मिलनं त्वं जानासि । नौ आवयोर् कुतो मिलनं कुतः ? यत इदं वनं सवयस्यया अनया निःस्वीकृतम् । मे वंशी च अद्य मुषिता ॥११॥</p>
<p><strong>कौन्द्य् अब्रवीद् यत् स्मर-सार्वभौम-<br>
पार्श्वं प्रयातौ कलहायमानौ ।<br>
हरे भवन्तौ पृथु-गर्ववन्तौ<br>
किं तत्र वृत्तं कथयात्र सत्यम् ॥१२॥</strong></p>
<p>हे हरे ! भवन्तौ स्मर-पार्श्वं गतौ तत्र किं वृत्तं, तेन को विचारः कृतः ? इति वृत्तान्तं तद् अत्र सत्यं कथय ॥१२॥</p>
<p><strong>कृष्णोऽवदत् तस्य समीप एतां<br>
नीत्वा मयोक्तं वन-लुण्ठिकेयम् ।<br>
निगृह्यतां दण्डितम् एतद्-अर्थं<br>
मद्-अर्थम् अस्या मयि दापयेति ॥१३॥</strong></p>
<p>तस्य स्मरस्य समीपे एतां राधा२ नीत्वा इति मयोक्तम् । इयं वन-लुण्ठिका निगृह्यतां, एतद्-अर्थम् अस्या निमित्ते मद्-अर्थं मम धनं त्वया दण्डितम् अस्याः सकाशात् मद्-धनं मयि दापय ॥१३॥</p>
<p><strong>पृष्टामुनेयं तम् उवाच गोपैर्<br>
असङ्ख्य-गोचारणतो वनं ते ।<br>
उन्मूलितं तत्-फल-पुष्प-लुब्धैः<br>
स्वया श्रिया पोषितम् अस्त्य् अदो नः ॥१४॥</strong></p>
<p>अमुना स्मर-नाम्ना राज्ञा पृष्टा इयं राधा तं स्मरम् उवाच—गोपैस् ते वनं गो-द्वारा उन्मूलितम् । कीदृशैः ? तस्य वनस्य फल-पुष्प-लुब्धैर् नोऽस्माभिर् अदो वनं स्वया श्रिया स्वीय-कान्त्या सम्पदा वा पोषितम् अस्ति ॥१४॥</p>
<p><strong>शैथिल्य-भाजोऽस्य मृषा गिरास्या<br>
दृष्टो मयास्यां दृढ-पक्ष-पातः ।<br>
सिद्धेऽपि दोषे न कृतो विचारः<br>
साक्षात् स युष्मासु समर्पितो यत् ॥१५॥</strong></p>
<p>अस्या मृषा गिरा शैथिल्य-भाजोऽस्य स्मर-राज्ञः । अस्यां दृढ-पक्ष-पातो मया दृष्टः । पक्ष-पातम् आह—दोषे सिद्धेऽपि यद् यस्मात् साक्षात् विचारो न कृतः । स विचारो युष्मासु समर्पितः ॥१५॥</p>
<p><strong>साब्रवीद् यदि तस्यास्यां पक्ष-पातस् तदासकौ ।<br>
तारुण्य-रत्नं सन्दण्ड्य केन निर्वचनीकृता ॥१६॥</strong></p>
<p>सा कुन्दवल्ल्य् आह—यदि तस्य स्मरस्य राज्ञः अस्यां राधायां पक्ष-पातस् तदास्यास् तारुण्य-रत्नं सन्दण्ड्य केनासकौ राधा निर्वचनीकृता ? ॥१६॥</p>
<p><strong>नृपेङ्गितेनाध्वनि तं निजार्थं<br>
मयार्थितापीच्छति चेन् न दातुम् ।<br>
इमां तदा दण्डयितुं प्रवृत्तोऽ<br>
नया बलात् प्रत्युत दण्डितोऽस्मि ॥१७॥</strong></p>
<p>नृपस्येङ्गितेन मयाध्वनि म् आर्गे तं निजार्थं याचिताप्य् एषा चेद् यदि दातुं नेच्छति, तदा इमां दण्डयितुं प्रवृत्तोऽहं, प्रत्युत अनया बलात् दण्डितोऽस्मि ॥१७॥</p>
<p><strong>कटाक्ष-बाणैः कुटिलीभवद्-भ्रुवा<br>
विद्धस् तया गद्गद-रुद्ध-कण्ठया ।<br>
मुदं स लेभे किल कुन्द-वल्लिका<br>
सापि स्व-लीला-कमलेन ताडिता ॥१८॥</strong></p>
<p>स कृष्णः । गद्गदेन रुद्धः कण्ठो यस्यास् तया । पुनः कीदृश्या ? कुटिलीभवन्ती भ्रूर् यस्यास् तया राधया कटाक्ष-बाणैर् विद्धः । सा कुन्दवल्ली च स्वस्यास् तस्या राधाया लीला-कमलेन ताडितापि मुदं लेभे ॥१८॥</p>
<p><strong>ततः शिरो-वेष्टनतः स पत्रिकां<br>
निष्कास्य नान्दी-वदना-करे न्यधात् ।<br>
सा तां पठत्य् अस्फुटम् अर्थितोत्सुकैः<br>
सभ्यैः पुनस् तैः स्फुटम् अप्य् अवाचयत् ॥१९॥</strong></p>
<p>स कृष्णः पुरा यां पत्रिकां लिखित्वा शिरो-वेष्टनेऽधारयत्, तां पत्रिकां नान्दीमुखी करे न्यधात् । सा तां पत्रिकाम् अस्फुटं पठन्ती उत्सुकैः सभ्यैर् अर्थिता । पुनः स्फुटम् अप्य् अवाचयत् ॥१९॥</p>
<p><strong>स्वस्ति श्री-स्मर-सार्वभौम-चरणाब्जानां स-नान्दीमुखी-<br>
वृन्दा-कुन्दलतादि-सभ्य-निचयेष्व् एतत् समाज्ञापनम् ।<br>
देया कानन-सत् प्रजाः प्रति हृता श्री-राधया श्रीस् ततो<br>
राधा-माधवयोर् यथा मुरलिका-न्यायो विधेयश् च वः ॥२०॥</strong></p>
<p>नान्दीमुख्य्-आदि-सभ्य-समूहेषु स्मर-राज्ञां समाज्ञापनम् । राधया कानन-प्रजानां या श्रीर् हृता, सा श्रीः कानन-सत्-प्रजाः प्रति तया देया । ततस् तद्-अनन्तरम् । वो युष्माभिः राधा-माधवयोर् यथा-योग्यो मुरलिका-न्यायश् विधेयः कर्तव्यः ॥२०॥</p>
<p><strong>सभ्येषु पृच्छत्स्व् अथ राधिकां तां<br>
पुरः स्थितोवाच तदा विशाखा ।<br>
पुरानयाख्यायि नृपाग्रतो यत्<br>
पुष्णाति सेयं वनम् आत्म-लक्ष्म्या ॥२१॥</strong></p>
<p>तां राधिकां सभ्येषु पृच्छत्सु पुरः स्थिता विशाखा उवाच । अनया राधया पुरा नृपाग्रतः यद् आख्यायि, तत् सेयं राधा आत्म-लक्ष्म्या वनं पुष्णाति ॥२१॥</p>
<p><strong>अथाह ललिता मुग्धे तद् एतत्-कथनेन किम् ।<br>
प्रतिबिम्बं हि राधायाः श्री-मूर्तेर् व्रज-काननम् ॥२२॥</strong></p>
<p>ललिताह—हे मुग्धे विशाखे ! एतत्-कथनेन किं ? राधायाः श्री-मूर्तेः प्रतिबिम्बं व्रज-काननम् ॥२२॥</p>
<p><strong>किं करिष्यति राजा नः सूचकैर् उपयापितः ।<br>
पालयामोऽटवीं स्वीयां गृह्णीमोऽस्याः फलादिकम् ॥२३॥</strong></p>
<p>सूचकैः खलैः उपयापितः कथितो राजा नः किं करिष्यति ? ॥२३॥</p>
<p><strong>तथाप्य् आज्ञास्य पाल्या चेद् गत्वाग्रे पश्यताटवीम् ।<br>
वृन्दावनेशया पुष्टाम् आत्म-पोषं सखीम् इव ॥२४॥</strong></p>
<p>चेद् यदि अस्य कामस्य आज्ञा पाल्या, तदा वृन्दावनेशया चेद् राधयाटवीं सखीम् इव आत्म-पोषं पुष्टां पश्यत ॥२४॥</p>
<p><strong>नैवास्माभिः क्वापि दृष्टास्ति वंशी<br>
धर्मोच्छित्त्यै दीक्षिता या सतीनाम् ।<br>
सास्मद्-दिष्ट्या लभ्यते चेत् तदैनां<br>
कृष्णापूरैर् वाहयामः समुद्रम् ॥२५॥</strong></p>
<p>या वंशी सतीनां धर्मोच्छित्त्यै धर्म-नाशाय दीक्षिता, सा क्वापि दृष्टा नास्ति । दिष्ट्या चेत् लभ्येत, तदैनां कृष्णाया यमुनायाः पूरैः प्रवाहैः समुद्रं वाहयामः ॥२५॥</p>
<p><strong>नान्द्य् अब्रवीत् कृष्ण वन-प्रजाभ्यो<br>
दत्ता मया श्रीर् इति यद् वचोऽस्याः ।<br>
सत्यं मृषा वेति विचार्य पूर्वं<br>
वंश्या विचारः परतो विधेयः ॥२६॥</strong></p>
<p>नान्द्मुख्य् आह—हे कृष्ण ! वन-प्रजाभ्यो मया श्रीर् दत्ता इत्य् अस्या राधाया वचः ऽसत्यं वा मृषा वा पूर्वं विचार्य परतः पश्चात् वंश्या विचारो विधेयः ॥२६॥</p>
<p><strong>वनम् अनु ललिताग्रेकृत्य राधां चलन्ती<br>
विपिन-विहरणेच्छुः प्रेष्ठयोः प्राह सभ्यान् ।<br>
चलत सह मयैव स्व-श्रिया राधयाद्धा<br>
कलयत वनम् एतत् पोषितं भूषितं च ॥२७॥</strong></p>
<p>प्रेष्ठयोर् वन-विहरणेच्छुर् ललिता राधा२ अग्रे-कृत्य वनम् अनु वने चलन्ती सभ्यान् आह—हे सभ्याः ! यूयं मया सह चलत । अद्धा साक्षात् । राधया स्व-श्रिया एतद् वनं पोषितं भूषितं च कलयत पश्यत ॥२७॥</p>
<p><strong>खग-मृग-तरु-वल्ली-पत्र-पुष्पादि-वृन्दे<br>
प्रकट-कनक-गौराद्वैत-वर्णेऽथ जाते ।<br>
अघरिपु-मुख-सभ्यानां तु ते ते पदार्थाः<br>
परिचय-पदम् ईयुः केवलाकार-भेदैः ॥२८॥</strong></p>
<p>अथानन्तरं खगादि-वृन्दे प्रकट-कनकवद् गौरेण अद्वैत-वर्णे स्व-वर्णवत् गौर-वर्णे जाते सति कृष्णादि-सभ्यानां केवलाकार-भेदैस् ते ते खगादयः पदार्थाः परिचय-पदम् ईयुः प्रापुः, स्व-स्व-वर्ण-भेदैस् तु नेत्य् अर्थः ॥२८॥</p>
<p><strong>सभ्यान् पुरस्कृत्य जगाद नान्दी<br>
सत्यं वचः श्री-वृषभानुजायाः ।<br>
पुष्टं स्व-कान्त्या विपिनं यद् अस्या<br>
नेत्रोत्सवं नस् तनुतेऽखिलानाम् ॥२९॥</strong></p>
<p>नान्दीमुख्य् आह—श्री-राधाया वचः सत्यम् । राधा-कान्त्या पुष्टं वनं नोऽखिलानां नेत्रोत्सवं तनुते ॥२९॥</p>
<p><strong>कृष्णोऽवदद् याति यदेयम् आलयं<br>
सम्पत्तिम् आदाय वनस्य कृत्स्नशः ।<br>
आयाति चेद् भूप भियार्पयत्य् अमूं<br>
तद् इन्द्रजालं किम् उ वेत्ति राधिका ॥३०॥</strong></p>
<p>श्री-कृष्ण आह— इयं राधा यदा आलयं गृहं याति, तदा वनस्य कृत्स्नशः, सर्वां सम्पत्तिम् आदाय गृहीत्वा याति, वनम् आयाति चेत् तदा भूप-भियामूं सम्पत्तिं वनेऽर्पयति । तत् तस्मात् राधिका इन्द्रजालं नट-विद्यां वेत्ति किम् उ । किम् उ वितर्के ? इत्य् अहं तर्कयामीत्य् अर्थः ॥३०॥</p>
<p><strong>हर्षोत्फुल्लाः प्रहसित-मुखीर् वीक्ष्य सर्वा वयस्याः<br>
कृष्णे यत्नात् सपदि बटुना प्रापितेऽग्रेसरत्वम् ।<br>
श्री-राधाया द्युति-शवलिता कृष्ण-कान्तिः समृद्धा<br>
प्रोत्सर्पन्ती मरकत-निभा व्यानशे काननं तत् ॥३१॥</strong></p>
<p>हर्षोत्फुल्लाः प्रहसित-मुखीः सर्वा वयस्याः सखीर् वीक्ष्य बटुना सपदि कृष्णेऽग्रेसरत्वम् अग्र-गामित्वं प्रापिते सति राधाया द्युति-शवलिता कान्ति-युक्ता मरकत-वर्णा सम्यक् ऋद्धा वृद्धा श्री-राधा-कान्तेः पृष्ठ-साहाय्यं प्राप्य-वृद्धिं प्राप्ता । प्रोत्सर्पन्ती सती तत्-स्वर्ण-वर्णं काननं व्यानशे व्याप्तम् अकरोत् । अशुङ् व्याप्तौ सङ्घाते च धातुः । अनेन स्व-स्व-परिकरेच्छया सर्वा लीलाः प्रकटाः भवन्तीति ज्ञापितम् ॥३१॥</p>
<p><strong>हृष्टोऽवदच् छ्री-मधुमङ्गलस् तान्<br>
मिथो मिलद्भ्यः शवलोज्ज्वलाङ्गौ ।<br>
राधा-मुकुन्दौ स्मर-तापितौ किं<br>
तद्-वञ्चनायैक्यम् इह प्रयातौ ॥३२॥</strong></p>
<p>हृष्टो मधुमङ्गलस् तान् सभ्यान् अवदत् । स्मर-तापितौ राधा-मुकुन्दौ मिथः परस्परं मिलन्त्यो या भाः कान्तयस् ताभिः शवलानि युक्तानि उज्ज्वलानि अङ्गानि ययोस् तौ तद्-वञ्चनार्थम् ऐक्यं प्रयातौ किम् ॥३२॥</p>
<p><strong>सभ्यान् ऊचे प्रहसित-मुखी तुङ्गविद्या कवीशा<br>
श्री-गान्धर्वा-द्युति-शवलितैः कान्ति-पूरैर् मुरारेः ।<br>
यूयं सर्वे मरकत-मयीं दीप्तिम् आसाद्य सद्यः<br>
प्राप्ताः स्थोदाहरण-पदतां तद्-गुणालङ्कृतेर् नु ॥३३॥</strong></p>
<p>कवीशा तुङ्गविद्या सभ्यान् ऊचे । राधा-कान्ति-युतैर् मुरारेः कान्ति-पूरैः सर्वे यूयं सद्यो मरकत-कान्तिम् आसाद्य तत् तयो राधा-कृष्णयोर् गुणालङ्कृतेर् उदाहरणतां प्राप्ताः स्युः । नु इति तर्कयामि ॥३३॥</p>
<p><strong>किञ्चिद् विवक्षौ पुरतः सरन्त्यां<br>
चलत्-करायां वन-पालिकायाम् ।<br>
दैवात् समीराभिमुखी यद् आसीद्<br>
वंशी तद् आस्य ध्वनिर् उच्चचार ॥३४॥</strong></p>
<p>वन-पालिकायां वृन्दायां किञ्चिद् वक्तुम् इच्छौ चलत्-करायां पुरतः सरन्त्यां सत्यां दैवात् वंशी-वायु-मुखी यदा आसीत् । तदास्या वंश्या ध्वनिर् उच्चचार शब्दोऽभूत् ॥३४॥</p>
<p><strong>तत्-काकली-श्रवणतश् चकितासु सर्वा<br>
स्वासाद्य तां सपदि कुन्दलता सखीभिः ।<br>
आदाय तत्-कर-तलान् मुरलीम् अथैनां<br>
चौरीयम् इत्य् उपनिनाय हरेः समीपम् ॥३५॥</strong></p>
<p>तत्-काकली-श्रवणतश् चकितासु सर्वा स्वासाद्य तां सपदि कुन्दलता सखीभिः आदाय तत्-कर-तलान् मुरलीम् अथैनां चौरीयम् इत्य् उपनिनाय हरेः समीपम् ॥३५॥</p>
<p><strong>राधाब्रवीन् मुरलिकां विनिधाय वृन्दा-<br>
पाणौ कदर्थयति ते सखि देवरोऽस्मान् ।<br>
तन् मन्यसे न यदि पृच्छ कुतोऽनयेयं<br>
प्राप्ता न चेद् वदति सत्यम् इयं हि दण्ड्या ॥३६॥</strong></p>
<p>राधाब्रवीन् मुरलिकां विनिधाय वृन्दा-पाणौ कदर्थयति ते सखि देवरोऽस्मान् तन् मन्यसे न यदि पृच्छ कुतोऽनयेयं प्राप्ता न चेद् वदति सत्यम् इयं हि दण्ड्या ॥३६॥</p>
<p><strong>वृन्दाह कक्खटिकया वंशी शैव्या-कराद् बलात् ।<br>
आच्छिद्यानीय मे दत्ता कुञ्जे नान्दीमुखी-पुरः ॥३७॥<br>
अथ कुन्दलता वंशीं कृष्ण-पाणौ समर्पयत् ।<br>
सोऽप्य् आदाय चिराल् लब्धां प्रहृष्टाम् अवादयत् ॥३८॥</strong></p>
<p>कक्खटिकया वानर्या शैव्या-कराद् बलात् वंशी आच्छिद्यानीय मे मह्यं दत्ता नान्दीमुख्य्-अग्रे ॥३७-३८॥</p>
<p><strong>मनो-वंशान् कुर्वंस् त्रिजगद्-अबलानां मदन-रुग्-<br>
घुणोत्कीर्णान् जीर्णान् स्थिर-चरग-धर्मान् विनिमयन् ।<br>
ऋतूनां सपत्तीर्-युगपद् इह षण्णां समुदयन्<br>
सुधा-सारैः सिञ्चन् जगद् उदलसद् वेणु-निनदः ॥३९॥</strong></p>
<p>वेणु-निनदः त्रिजगद्-अबलानां मनो-रूप-वंशान् मदन-जन्य-रुग् रोगः घुणाख्य-कीट-विशेषस् तेनोत्कीर्णान् भक्षितान् ततो जीर्णान् कुर्वन् । स्थिराणां स्थावराणां चराणां च धर्मान् विनिमयन्, स्थावरे चर-धर्मान्, चरे स्थावर-धर्मान् प्रापयन् । वृन्दावने ऋतूनां सम्पत्तीः युगपद् एकस्मिन् काले समुदयन् । जगत् सुधा-धाराभिः सिञ्चन् उदलसत् ॥३९॥</p>
<p><strong>श्री-कृष्णस्याविकल-मुरली-ध्वान-बाणैर् विदूरान्<br>
नारीणां यद् वर-धृति-युजां दर्पकोन्मत्ततासीत् ।<br>
अस्त्री-लोकोऽप्य् अभवद् अतनूच्चण्ड-पीडा-विहस्तस्<br>
तन् नाश्चर्यं यद् अयम् अभितो मार-मूर्ति-स्वरूपः ॥४०॥</strong></p>
<p>श्री-कृष्णस्याविकलाः सावधाना ये मुरली-ध्वान-बाणास् तैर् वर-धृति-युजां नारीणां विदूरात् यत् दर्पकस्य कन्दर्पस्य उन्मत्तता आसीत् । एवम् अस्त्री पुरुष-लोकोऽपि अतनोः कन्दर्पस्य उच्चण्ड-पीडया विहस्तो व्यग्रोऽभवत्, तन् नाश्चर्यम् । यद् यस्माद् अयं कृष्णः कन्दर्प-मूर्ति-स्वरूपः ॥४०॥</p>
<p><strong>द्रवति शिखर-वृन्देऽचञ्चले वेणु-नादैर्<br>
दिशि दिशि विसरन्तीर् निर्झरापः समीक्ष्य ।<br>
तृषित-खग-मृगाली गन्तुम् उत्का जडा तैः<br>
स्वयम् अपि सविधाप्ता नैव पातुं समर्था ॥४१॥</strong></p>
<p>धर्म-विनिमयम् आह—वेणु-नादैः पाषाणस्य द्रवीभावान् । अचञ्चले पर्वत-वृन्दे द्रवति सति दिशि दिशि गच्छन्ती निर्झरापः प्रवाह-जलानि समीक्ष्य जल-पानार्थं गन्तुम् उत्कण्ठितापि तृषित-खग-मृग-श्रेणी, तैर् वेणु-नादैर् जडा सती स्वयं समीप-प्राप्ता अपि ता निर्झरापः पातुं नैव समर्थाभूत् ॥४१॥</p>
<p><strong>वंशी-नादैः सरसि पयसि प्रापिते ग्राव-धर्मं<br>
हंसीः सन्दानित-पद-युगाः स्तम्भिताङ्गी रिरंसुः ।<br>
आसन्न् ईशाः स्वयम् अपि जडा बद्ध-पादा न गन्तुं<br>
ताभ्यो दातुं न विष-शकलं नापि भोक्तुं मरालाः ॥४२॥<br>
ततो वृन्दाटवीं वृन्दा स्फीतां तत्-तद्-ऋतु-श्रिया ।<br>
दर्शयन्ती स्व-नाथौ ताव् अभाषत पुरो-गता ॥४३॥</strong></p>
<p>वंशी-नादैः सरो-वरे पयसि जले ग्राव-धर्मं पाषाण-धर्मं प्रापिते सति । स्वयम् अपि जडाः बद्ध-पादाः मराला हंसाः सन्दानितं बद्धं पद-युगं यासां तास् तैः स्तम्भिताङ्गीर् हंसीः रिरंसू रमणेच्छुर् अपि गन्तुं तथा ताभ्यो हंसीभ्यो विषस्य मृणालस्य शकलं खण्डं दातुं दाने वा का शक्तिः स्वयं भोक्तुम् अपि ईशाः समर्था नासन् ॥४२-४३॥</p>
<p><strong>स्फुरत्-स्तम्भास्तब्धैर् विलसित-चरैः कम्प-वलिता<br>
स्थिरैः कम्प्रैः स्विन्ना स्रवद्-उपलकैर् गद्गद-युता ।<br>
विरावैर् अस्पष्टैः पुलक-वलिताङ्ग्य्-अङ्कुर-चयैः<br>
सखी-श्रेणीवेशौ प्रणय-विवशा सेयम् अटवी ॥४४॥</strong></p>
<p>पूर्व-श्लोकोक्त-तत्-तद्-ऋतु-श्रिया स्फीतां वृन्दाटवीम् इति । यद् उक्तं तद् एव वक्तुं तस्याः सखी-धर्मम् अप्य् आह—हे ईशौ ! सखी-श्रेणीव प्रणय-विवशा सेयम् अटवी विलसति । यथा सखी-श्रेणी स्फुरत्-स्तम्भादि-विशिष्टा लसति, तथा इयम् अटवी सर्वैः स्तम्भ-युक्तैश् चरैर् जङ्गमैः स्फुरत्-स्तम्भा स्फुरत्-स्तम्भो यस्या सा । कम्प्रैः कम्प-युक्तैः स्थिरैः स्थावरैः कम्प-वलिता । स्रवद्भिर् उपलकैर् उपलैः स्विन्ना स्वेद-युक्ता । अस्पष्टैर् अव्यक्त-विरावैः पक्षि-द्व्हनिभिर् गद्गद-युता । अङ्कुर-चयैः पुलक-वलिताङ्गी ॥४४॥</p>
<p><strong>वासन्ती-बकुलादिकैर् विचकिलामोघा-शिरीषादिकैर्<br>
यूथी-नीप-सुकेतकी-प्रभृतिभिर् जात्य्-अब्ज-बाणादिभिः ।<br>
लोध्राम्लान-मुखैश् च चारु-कुसुमैर् बन्धूक-कुन्दादिभिः<br>
कॢप्ताकल्प-विभूषणार्चित-तनुस् तैर् भाति सैषाटवी ॥४५॥</strong></p>
<p>तैर् वासन्त्य्-आदिभिः कॢप्ता कृता ये आकल्पा वेश-रचनास्त एव विभूषणानि, तैर् अर्चिता तनुर् यस्या सैषाटवी भाति । वासन्ती-बकुलादिकैर् वसन्त-ऋतुजैः विचकिलादिकैर् ग्रीष्मजैः । यूथी-प्रभृतिभिर् वर्षा-ऋतुजैः, जात्य्-आदिभिः शरदिजैः, लोध्रादिभिर् हेमन्तजैः, बन्धूकादिभिः शिशिरजैः । वासन्ती माधवी-लता । विचकिलो मल्लिका । अमोघा पाटल-पुष्प-विशेषः । नीपः कदम्बः । अब्जं पद्मम् । बाणः पुष्प-विशेषः । गालवः सारवो लोध्रा-लीला झिण्टी-द्वयोर् बाणा इति, अम्लानं तु महासहा इति चामरः ॥४५॥</p>
<p><strong>फुल्लाभिर् माधवीभिर् बकहर विलसन्त्य् अत्र फुल्ला रसालाः<br>
सन्-मल्लीभिः शिरीषास् त्व् इह वर-गणिका वीथिभिश् चात्र नीपाः ।<br>
जातीभिः सप्त-पर्णा इह च कुसुमिताम्लान-पालीभिर् अस्मिन्<br>
लोध्रास् ते वां सपर्यार्थिन इह फलिनी श्रेणिभिः कुन्द-भेदाः ॥४६॥</strong></p>
<p>वसन्तादिषु मिथुनी-भावेन लता-वृक्षाणां शोभा-विशेषम् आह—हे बकहर ! अत्र फुल्लाभिर् माधवीभिः फुल्ला रसाला आम्रा इह सन्-मल्लीभिः शिरीषाः । अत्र वरण्-गणिकाभिः यूथिकाभिर् नीपा इह जातीभिः सप्त-पर्णाः । अस्मिन् अम्लानैर् लोध्राः । इह फलिनीभिः प्रियङ्गुभिः कुन्द-भेदाः । वां युवयोः सपर्यार्थिनो विलसन्ति विशेषेण लसन्ति । आम्रश् चूतो रसालोऽसाव् इति । गणिका यूथिकाम्बष्ठा इति । सप्तपर्णो विशाल-त्वक् शारदी विषमच्छद इति । प्रियङ्गु फलिनी इति चामरः ॥४६॥</p>
<p><strong>भृङ्गैः क्वापि वन-प्रियाः क्वचिद् इमे चाषैश् च धूम्याटका<br>
दात्यूहैः शिखि-चातकास् तत इतो हंसादयः सारसैः ।<br>
कीराः क्वापि किखी-कुलैर् इह भरद्वाजैश् च हारीतका<br>
गायन्तीव मुदात्र वां गुण-यशः प्रेम्ना रुवन्तः सदा ॥४७॥</strong></p>
<p>भृङ्गैः कोकिलाः, चाषैर् धूम्याटका पिङ्गाख्याः, दात्यूहैः डाहुक इत्य्-आख्यैः शिखि-चातकाः, सारसैर् हंसादयः, किखी-कुलैः खग-विशेषैः कीराः, भरद्वाजैर् हारीतकाः, मुदा वां गुण-यशः प्रेम्णा सदा गायन्तीव रुवन्तः सन्तः सन्तीति शेषः ॥४७॥</p>
<p><strong>शाखैका मुकुलैर् युता किशलयैर् अन्या प्रसूनैः पराप्य्<br>
एकस्येज-तरोर् हरिद्भिर् अपरा काचिद् दलैः पाण्डुरैः ।<br>
अन्यान्यापि च जालकैः किल फलैः पाकोन्मुखैः पक्त्रिमैर्<br>
यस्येत्थं तरु-मण्डलः सड्-ऋतुभिः स्वैः स्वैर् गुणैः सेव्यते ॥४८॥</strong></p>
<p>शाखा एका मुकुलैर् युता किशलयैर् अन्या प्रसूनैः पराप्य् एकस्येज-तरोर् हरिद्भिर् अपरा काचिद् दलैः पाण्डुरैः । अन्यान्यापि च जालकैः किल फलैः पाकोन्मुखैः पक्त्रिमैर् यस्य इत्थं तरु-मण्डलः सड्-ऋतुभिः स्वैः स्वैर् गुणैः सेव्यते ॥४८॥</p>
<p><strong>इयं वृन्दाटव्य् आतत-षड्-ऋतु-लक्ष्मी-सहचरी-<br>
कुलैः स्वैः स्वैस् तत्-तन्-मधुर-विभवैर् मण्डित-तनुः ।<br>
भृतोच्चैः-सम्भारा प्रणय-विवशालीव रभसात्<br>
स्व-सम्पद्भिः साक्षाद् अभिलसति वां सेवन-सुखम् ॥४९॥</strong></p>
<p>आतता विस्तृता या षड्-ऋतु-लक्ष्मीः सैव सहचरी, तासां कुलैः समूहैः । पक्षे, पीत-झिण्टीभिस् तथा स्वैः स्वैस् तत्-तत्-पूर्वोक्तैर् मधुरैर् मण्डिता तनुर् यस्याः सा । इयं वृन्दाटवी भृतो धृतः उच्चैः सम्भारो यया सा । तथा प्रणय-विवशा च या आली सखी सैव । स्व-सम्पद्भिः करणैः रभसात् हर्षात् वां युवयोः साक्षात् सेवन-सुखम् अभिलसति ॥४९॥</p>
<p><strong>ऊर्ध्व-प्रसर्पत्-सुमनो-रजः-पटं<br>
विधुन्वती वीक्ष्य गृहागतौ युवाम् ।<br>
समीर-लोलाग-लतावलि-च्छलाद्<br>
आनन्दिता नृत्यति वृन्दिकाटवी ॥५०॥</strong></p>
<p>युवां गृहागतौ स्व-गृहम् आगतौ वीक्ष्यानन्दिता वृन्दिकाटवी समीरेण लीला या अगानां वृक्षाणां लतानां चावल्यस् तासां छलात् नृत्यति । किं कुर्वती सती ? ऊर्ध्व-देशे प्रसर्पन्ति गच्छन्ति सुमनसां पुष्पाणां रजांस्य् एव पटो वस्त्रं तं विधुन्वती सती ॥५०॥</p>
<p><strong>नाना-वर्णैश् च पतितैः पुष्पैश् चित्राम्बरैर् इव ।<br>
वर्त्मास्तरणम् आनन्दात् कुर्वत्य् अभ्येति वाम् इयम् ॥५१॥</strong></p>
<p>इयम् अटवी चित्राम्बरैर् इव पतितैर् नाना-वर्णैश् पुष्पैर् वर्त्मनः आस्तरणम् आच्छादनम् आनन्दात् कुर्वती सती वां युवाम् अभ्येति, यथा कश्चित् अतिमान्यस्यागमन-समये वस्त्रैर् वर्त्माच्छादनं कृत्वा तद्-उपरि तम् आनयति ॥५१॥</p>
<p><strong>युष्मन्-मुखेन्दु-स्रवद्-इन्दुकान्त-<br>
सत्-कुट्टिमानां पयसार्पयन्ती ।<br>
पाद्यं युतं तत्-सरणीषु जातैः<br>
श्यामाक-दूर्वाञ्च्य-पराजिताब्जैः ॥५२॥</strong></p>
<p>आदौ आसन-दानम् उक्त्वा पाद्यादि-दानम् आह—यव-दूर्व्या-श्यामाक-पद्मा-पराजिताभिः पाद्य-दानं शास्त्रोक्तम् आह । युष्मन्-मुखेन्दुना मुख-चन्द्र-कान्त्या स्रवन् चन्द्रकान्त-मणिर् यत्र, तेषां सत्-कुट्टिमानाम् उत्तम-वेदीनां पयसा, तथा तत्-सरणीषु मार्गेषु जातैः श्यामाक-दूर्वा-सहितापराजिताब्जैर् युतं पाद्यम् अर्पयन्ती । एवम् अर्घादिना च कृतान् महोत्सर्वान् आनन्द-रूप-सत्रैर् यज्ञैर् अखिलान् अतर्पयन् इति सप्तदश-श्लोक-स्थेनान्वयः ॥५२॥</p>
<p><strong>अर्घ्यं च दूर्वा-सुमनोऽङ्कुरादिकैर्<br>
निवेदयन्त्य् आचमनीयम् अम्बुभिः ।<br>
तद्-अम्बु-पद्यान्तिकजाग-निष्पतल्-<br>
लवङ्ग-जातीफल-कोरकान्वितैः ॥५३॥</strong></p>
<p>दूर्वा-पुष्पाङ्कुरादिभिर् अर्घ्यं च शास्त्रोक्तं निवेदयन्ती तत् तस्या अटव्या अम्बु-पद्या नद्या अन्तिकजा ये अगा वृक्षास् तस्मान् निष्पतल्-लवङ्ग-जातीफल-कोरकान्वितैर् अम्बुभिर् आचमनीयं निवेदयन्ती । शास्त्रे जाती-लवङ्गक-कक्कोलैर् आचमनीयम् उक्तम् ॥५३॥</p>
<p><strong>स्रवन्-मरन्दैर् मधुपर्कम् अब्द-<br>
च्छायाहिमाम्भः-कण-भार-नम्रैः ।<br>
शितानिलैस् तोय-निभैः सुगन्धैः<br>
स्नानीयम् आनीय समर्पयन्ती ॥५४॥</strong></p>
<p>स्रवन्-मरन्दैः पुष्प-मधुभिर् मधुपर्कं समर्पयन्ती । अब्दो मेघस् तस्य च्छायया तथा हिमाम्भः कणानां तन्-मुक्त-शीतल-बिन्दूनां भारेण नम्रैर् धीरैः शितानिलैः शितल-पवनैः । तोय-निभैर् जल-सदृशैः सुगन्धैः स्नानीयम् आनीय समर्पयन्ती ॥५४॥</p>
<p><strong>किशलय-दल-नाना-वर्ण-पुष्पोच्चयानां<br>
जित-मणि-मुकुरेष्व् अङ्गेषु वां बिम्बिताभिः ।<br>
रुचिभिर् इह विचित्राण्य् अंशुकान्य् अङ्ग-योग्यान्य्<br>
अवयव-चय-योग्यालङ्कृतीश् चार्पयन्ती ॥५५॥</strong></p>
<p>वां युवयोर् जितं मणीनां रत्नानां स्वर्णानां मरकतानां च मुकुरं दर्पणं यैस् तेष्व् अङ्गेषु किशलयानां पल्लवानां दलानां पत्राणां नाना-वर्ण-पुष्प-समूहानां बिम्बिताभिः प्रतिबिम्बिताभिः रुचिभिः कान्तिभिर् विचित्राण्य् अंशुकानि वस्त्राणि अङ्ग-योग्यानि भूषणानि चार्पयन्ती ॥५५॥</p>
<p><strong>स्वोत्पन्न-चन्दन-मदागुरु-कुङ्कुमानां<br>
चञ्चत्-समीर-मिलितैर् वर-सौरभैर् वाम् ।<br>
चर्चां मुदाङ्ग-निचयेषु समर्पयन्ती<br>
नाना-पराग-मिलनैः पट-वासकांश् च ॥५६॥</strong></p>
<p>स्वस्याम् अस्याम् अटव्याम् उत्पन्न-चन्दनादीनां चञ्चता सञ्चलता वायुना मिलितैः प्राप्तैर् वर-सौरभैश् चर्चां चन्दनादि-लेपं नाना-पुष्प-रजसां मिलनैः पट-वासात् सुगन्ध-चूर्णांश् च वां युवयोर् अङ्ग-निचयेषु समर्पयन्ती ॥५६॥</p>
<p><strong>गुच्छार्धान् बकुलैः कृतान् विचकिलैर् एकावलीं गोस्तनान्<br>
यूथीभिर् नव-मालती-सुकुसुमैः श्रोत्रावतंसान् अपि ।<br>
अम्लानैर् अपि गर्भकांश् च रसनां कुन्दैः कृतां वाम् असव्<br>
अन्यैर् अन्य-विभूषणानि कुसुमैर् अङ्गेऽर्पयन्ती मुदा ॥५७॥</strong></p>
<p>बकुलैः कृतान् गुच्छार्धान् विचकिलैर् मल्लिकाभिः कृताम् एकावलीं, यूथीभिर् गोस्तनान् हारस्य नाम भेदान् । हार-भेदा यष्टि-भेदाद् गुच्छ-गुच्छार्ध-गोस्तनाः इत्य् अमरः । नव-मालती-कुसुमैः कृतान् श्रोत्रावतंसान् । अम्लानैः कृतान् गर्भकान्, केश-मध्ये तु गर्भकम् इत्य् अमरः । कुन्दैः कृतां रसनां क्षुद्र-घण्टिकाम् । अन्यैर् अपि कुसुमैः कृतानि अन्य-विभूषणानि । असौ अटवी युवयोर् अङ्गे मुदा अर्पयन्ती ॥५७॥</p>
<p><strong>स्वोत्पन्नानेक-सत्-पुष्प-तुलसी-दल-मञ्जरीः ।<br>
पल्लवांश् चार्पयन्त्य् एषा तैः कृताश् च बहु-स्रजः ॥५८॥</strong></p>
<p>एषा स्वोत्पन्नानेक-सत्-पुष्प-तुलसी-दल-मञ्जरीः पल्लवांश् च । तैः पुष्प-तुलसी-पल्लवैः कृता बहु-स्रजो वल्गु-मालाश् चार्पयन्ती ॥५८॥</p>
<p><strong>ऊर्ध्व-प्रसर्पद्-वर-सौरभोर्मी<br>
लोलालि-माला-मिषतोऽत्र धूपम् ।<br>
दीपं चलद्-गन्ध-फली-च्छलेन<br>
नैवेद्य-मिष्टैः स्वफलैर् ददाना ॥५९॥</strong></p>
<p>ऊर्ध्वं प्रसर्पन्ती प्रगच्छन्ती या वर-सौरभोर्मी तत्र लोल-भ्रमराणां श्रेणी तन्-मिषात् धूपं चलच्-चम्प-कालिका-च्छलेन दीपम् । इष्टैः स्वोत्पन्न-फलैर् नैवेद्यं ददाना ॥५९॥</p>
<p><strong>रम्भा-गर्भज-कर्पूर-लवङ्गैलादि-संयुतैः ।<br>
समर्पयन्ती ताम्बूलं स्व-पूगाहिलता-दलैः ॥६०॥</strong></p>
<p>कदली-गर्भज-कर्पूरादि-युतैः । एला एलाचि ख्याता । पूगो गुवाकः । अहि-लता-दलैः पान इत्य् आख्या तैस् ताम्बूलम् ॥६०॥</p>
<p><strong>स्वयं पतद्भिः कुसुमैः सुवहा-बकुलादिभिः ।<br>
पुष्प-वर्षं विदधती शारी-शुक-जय-स्वनैः ॥६१॥</strong></p>
<p>स्वयं पतद्भिः सुवहा शेफालिका तद्-आदि-कुसुमैः शार्य्-आदि-कृत-जय-स्वनैः सह पुष्प-वर्षं विदधती ॥६१॥</p>
<p><strong>मरुच्-चलच्-चम्पक-शाखिका-दोश्-<br>
छदाग्र-पाण्य्-उत्कलिकालि-दीपैः ।<br>
विराव-वाद्यैर् अलि-नाद-गानैर्<br>
नीराजयन्त्य् अद्य मुदाटवी वाम् ॥६२॥</strong></p>
<p>वायु-चालित-चम्पक-वृक्षस्य शाखा एव दोर् बाहुः । तत्र ये छदाः पत्राणि, तेषाम् अग्र-भागः पाणिः करः । तत्र कलिकालिर् दीपाः, तैर् विराव-वाद्यैः पक्षि-शब्द-वाद्यैर् भ्रमर-नाद-गानैः सह वां युवाम् अद्य नीराजयन्ति ॥६२॥</p>
<p><strong>समीरणोत्थापित-पातितैर् मुहुः<br>
शाखाचयैः पुष्प-फलानि पल्लवैः ।<br>
नम्रैर् मुदासौ युवयोर् वितन्वती<br>
पादाम्बुजाग्रेऽमित-दण्डवन्-नतिम् ॥६३॥</strong></p>
<p>समीरेण पुष्प-फलानि पल्लवैः सह मुहुर् वारं वारम् उत्थापितःअःऐः पातितैर् नम्रैः शाखा-समूहैर् युवयोश् चन्द्र्चरणाग्रे अमिताम् असङ्ख्यां दण्डवन् नतिं वितन्वती ॥६३॥</p>
<p><strong>स्तुतिं खगानां निनदैर् अलि-स्वनैर्<br>
नैवेद्यं च गानं पिक-पञ्चमैः कलैः ।<br>
कथास् त्वदीयाः शुक-शारिकादिभिर्<br>
नृत्यं च नृत्यच्-छिखिभिर् वितन्वती ॥६४॥</strong></p>
<p>खग-श्रीशब्दःअःऐः स्तुतिम् । अलि-स्वनैर् वाद्यम् । कोकिल-कलैर् गानम् । शुक्रादिभिः कथा । मयूरैर् नृत्यम् ॥६४॥</p>
<p><strong>चक्रानिलोत्थापित-पुष्पधूली<br>
जालैर् उपर्याशु-वितायमानैः ।<br>
माध्वीक-पीयूष-कणा-स्रवीणि<br>
मुदातपत्राणि च विभ्रतीयम् ॥६५॥</strong></p>
<p>आशु चक्रवाकेनोत्थापित-पुष्प-धूलि-समूहैर् औपरि चन्द्रातपायितैः । माध्वीक एवामृत तस्य कणास्रवाणि छत्राणि बिभ्रती ॥६५॥</p>
<p><strong>इतस् ततो वल्लरि-चामरैर् मरुद्-<br>
विलोल-रम्भा-दल-ताल-वृन्तकैः ।<br>
संवीजयन्तीति कृतान् महोत्सवाद्<br>
आनन्द-सत्रैर् अखिलान् अतर्पयत् ॥६६॥</strong></p>
<p>सप्त-दशभिः कुलकम् । इतस् ततो वल्लरि-रूप-चामरैश् चामराकार-वल्लरीभिः वायुना लोल-कदली-दल-रूप-ताल-पत्र-व्यजनैः संवीजयन्ती । इत्य् अनेन आसनादि-दान-राधाएण कृतान् महोत्सवात् आनन्द-यज्ञैर् अखिलान् अतर्पयत् ॥६६॥</p>
<p><strong>मुकुन्द मन्दानिल-सत्-कुविन्दकः<br>
समुच्छलत् पुष्प-रजो-वितानकम् ।<br>
इतस् ततोऽञ्चन्-मधुपावली-तुरीं<br>
क्षिपन्न् इवोष्णावरणाय वां वयेत् ॥६७॥</strong></p>
<p>हे मुकुन्द ! मन्दानिल एव सत्-कुविन्दकः साधु-तन्तुवायः वां युवयोर् उष्ण-निवारणाय इतस् ततोऽञ्चती गच्छन्ती । मधुपावली सैव तुरी, यन्-मध्ये सूत्रं धृत्वा तस्य इतस् ततश् चालनेन वस्त्राणि निर्माति । तां माकु इत्य् आख्यां क्षिपन्न् इव समुच्छलत् । पुष्प-रजोभिर् वितानकम् ।चन्द्रातपं वयेत् करोति । वेञ् तन्तु-सन्ताने धातुः ॥६७॥</p>
<p><strong>ईशाव् इमं पश्यतम् आत्मनोऽग्रे<br>
वसन्त-कान्ताख्यम् अरण्य-भागम् ।<br>
यस्मिन्न् ऋतूनाम् अधिपो मुदा वां<br>
सेवोत्सुकः स्वैर् विभवैश् चकास्ति ॥६८॥</strong></p>
<p>हे ईशौ ! आत्मनोऽग्रे वसन्त-कान्ताख्यम् इमम् अरण्य-भागं पश्यतम् । यस्मिन् अरण्य-भागे ऋतूनाम् अधिपो वसन्तः वां युवयोः सेवोत्सुकः स्वैर् विभवैश् चकास्ति ॥६८॥</p>
<p><strong>अथ तद्-विलोक-मुदितेन स्व-<br>
मधुरिम-दर्शनोद्गता सा ।<br>
हृदय-दयितां प्रति तां प्रमदाद्<br>
अवर्णि हरिणा वन-द्युतिः ॥६९॥</strong></p>
<p>वनालोक-मुदितेन हरिणा हृदय-दयितां तां राधा२ प्रति स्व-मधुरिम्नो दर्शनोद्गता सा वन-द्युतिर् अवर्णि ॥६९॥</p>
<p><strong>कुन्दे मरन्दाशन-तुन्दिलान्ते<br>
मन्दादराः सम्प्रति कुन्द-दन्ति ।<br>
इन्दिन्दिराः पश्य मरन्द-लुब्धा<br>
माकन्दम् उच्छून-शिखं प्रयान्ति ॥७०॥</strong></p>
<p>हे कुन्द-दन्ति ! कुन्दे पुष्पे मधु-पान-तृप्ताः, तत एव मन्दादरास् ते इन्दिन्दिरा भ्रमरा मरन्द-लुब्धा उच्छून-शिख उच्च-शिखं माकन्दम् आम्रं प्रयाति पश्य ॥७०॥</p>
<p><strong>मौन-व्रतं त्यक्तुम् इवान्य-पुष्टाः<br>
कण्ठं कषायेण विशोधयन्तः ।<br>
सार्धं पिकीभिः कल-कण्ठि पश्य<br>
माकन्दम् उद्यन्-मुकुलं प्रयान्ति ॥७१॥</strong></p>
<p>पिकीभिः सार्धं अन्य-पुष्टाः कोकिला मौन-व्रतं त्यक्तुम् इव कषायेण कण्ठं विशोधयन्तो माकन्दम् आम्रं प्रयान्ति । पश्य हे कल-कण्ठि आम्र-मुकुल-भोजनेन कोकिलस्य कण्ठ-ध्वनिर् भवतीति प्रसिद्धं ॥७१॥</p>
<p><strong>वासन्ती स्वर्ण-यूथी-मुख-हसित-लतालीभिर् आलिङ्गिताङ्गी<br>
फुल्लेयं चम्पकाली बकुल-ततिर् इयं सापि तापिञ्छ-माला ।<br>
सेयं पुन्नाग-वीथी सुतिलक-विततिः सा त्व् इयं चूत-पाली<br>
श्रेणीयं वञ्जुलानां विलसति पुरतश् चावलिः केशराणाम् ॥७२॥</strong></p>
<p>वासन्ती माधवी-लता स्वर्ण-यूथी चैते मुखे आद्या यासां ताभिर् हसिताभिर् दीप्ताभिर् लता-श्रेणीभिर् आलिङ्गिता चम्पकालीयं तथा वक्ष्यमाणाभिः सप्तलादिभिर् आलिङ्गिता बकुल-ततिः तापिञ्छ-माला पुन्नाग-वीथी । सुतिलक-विततिः । चूत-पाली वञ्जुलानां श्रेणी । केशराणाम् आवलिः पुरतोऽग्रे विलसति । तापिञ्छस् तमालः । पुन्नागो देव-वल्ल्लभः । चुत आम्रः । वञ्जुलो बकुलः । केशरो नागकेशरः ॥७२॥</p>
<p><strong>पुन्नागाः सप्तलाभिर् विधुमुखि बकुलाः सल्-लवङ्गावलीभिः<br>
कुब्जाभिः कोविदाराः सुदति रुरुचिरे चम्पकाः केतकीभिः ।<br>
तेऽशोकाः स्वर्ण-यूथी-ततिभिर् इह लसत्-किंशुकाः पाटलीभिर्<br>
वासन्तीभी रसालाः सित-शत-दलिका-श्रेणिभिः केशराश् च ॥७३॥</strong></p>
<p>हे विधु-मुखि ! हे सुदति ! पुन्नागाः सप्तलाभिर् वन-मालिकाभिः । लवङ्गावलीभिर् बकुलाः । कुब्जाभिः कोविदाराः । केतकीभिश् चम्पकाः । स्वर्ण-यूथीभिर् अशोकाः । पाटलीभिः किंशुकाः । वासन्तीभी रसालाः । सित-शत-दलिकाभिः केशराश् च रुरुचिरे । पुन्नागे पुरुषस् तुङ्गः केसरो देव-वल्लभः इति, अथ केसरे बकुलो वञ्जुलः इति, कोविदारे चमरिकः कुद्दालो युगपत्रकः इति, पलाशे किंशुकः पर्णो वातपोतोऽथ इति, चाम्पेयः केसरो नागकेसरः काञ्चनाह्वयः इत्य् अमरः ॥७३॥</p>
<p><strong>अतिमुक्तैर् अतिमुक्तैर् अतिमुक्तैश् चान्वितं वनं यद् इदम् ।<br>
रथ-कृन्-मालिक-मोक्षाकाङ्क्षैर् अपि सेवितं तस्मात् ॥७४॥</strong></p>
<p>अतिमुक्तै रथद्रुः रथ-जनक-द्रुः-वृक्षैस् तैर् इदं वनं यद् यस्माद् अन्वितं युक्तं, तस्मा रथ-कृद्भिः सेवितम् । तिनिशे स्यन्दनो नेमी रथद्रुर् अतिमुक्तकः इत्य् अमरः । अतिमुक्तैर् माधवीभिर् इदं वनं यद् अन्वितं, तस्मात् मालिकैर् माला-कृद्भिः सेवितम् । अतिमुक्तः पुण्ड्रकः स्याद् वासन्ती माधवी-लता इत्य् अमरः । अतिमुक्तैर् इदं वनं यद् अन्वितं तस्मात् मोक्षाकाङ्क्षकैः सेवितम् । मोक्ष-पदेन सालोक्यं सामीप्यं च । अतिमुक्त-पदेन नित्यम्-मुक्त-पदेन नित्य-मुक्तोऽतिशयेन मुक्तश् चात्रायम् । विवेकः श्री-वृन्दावने भक्तानां श्री-कृष्ण-सायुज्य-सारूप्य-सार्ष्टि-मुक्तेर् अश्रवणात् श्रुति-पूर्वा पूर्वाणां गोपी-सारूप्यादि-श्रवणात् अतिमुक्त-पदेन नित्य-मुक्त-साधन-मुक्तश् च तैर् अन्वितम् इदं वनम् । तस्मात् मोक्षाकाङ्क्षिभिर् गोप्य्-आदीनां सारूप्यादि-मोकिषाकाङ्क्षिभिः साधक-भक्तैस् तद् अधुना च सेवितं, लीलाया नित्यत्वेन प्रायशः सदैकाकारेण च ग्रन्थ-कर्त्रादिभिर् महानुभाव-सात्वत-भक्तैः श्रवण-युक्त्या निरूपणाज् ज्ञेयम् ॥७४॥</p>
<p><strong>शरोत्पत्ति-स्थानायत इदम् अरण्यं रतिपतेर्<br>
लता-वृक्ष-व्रातः कुसुम-शर-कारायत इह ।<br>
पतन् भृङ्ग-व्यूहः प्रतिकुसुमम् उच्चैर् ध्वनि-मिषाद्<br>
दिशन् भद्राभद्रं गणयति परीक्षा-कर इव ॥७५॥</strong></p>
<p>इदम् आरण्यं रति-पतेः शरोत्पत्ति-स्थानम् इवाचरति । अत्र कारणम् आह—इह वने लता-वृक्षाणां व्रातः समूहः कुसुम-शरकृद् इवाचरति । परीक्षाकर इव परीक्षा-कृद् इव । भद्राभद्रम् इदं कुसुम-बाण-रूपं भद्रम् इदम् अभद्रम् । उच्चैर् ध्वनिर् मिषात् दिशन् गणयति गणानां करोति ॥७५॥</p>
<p><strong>मधुपी मधुपं विष्टं स्व-प्रतिबिम्बाञ्चि पुष्पम् अनु दृष्ट्वा ।<br>
मिलितां मधुपीम् अन्यां मत्वा तृषितापि निववृते रोषात् ॥७६॥</strong></p>
<p>मधुपी पुष्पम् अनु पुष्पे विष्टं मधुपं स्व-प्रतिबिम्बेन युक्तं दृष्ट्वा अन्यां मधुपीं मिलितां मत्वा रोषात् निववृते ॥७६॥</p>
<p><strong>वनम् अनु मिलितौ नौ वीक्ष्य हर्षात् प्रकाश्य स्वक-<br>
नव-फल-दन्तांस् तच्-छदौष्ठाधरांश् च ।<br>
कमल-मुखि कदल्यः पश्य सङ्कोचयन्त्यः<br>
पतद् अतिमधु-बाष्पाः कम्पिताङ्ग्यो हसन्ति ॥७७॥</strong></p>
<p>कदल्यो वने मिलितौ नौ आवां वीक्ष्य हर्षात् स्वस्य नव-फल-रूप-दन्तांस् तेषां फलानां छद-रूपौष्ठाधरांश् च प्रकाश्य हसन्ति । कीदृश्यः ? सङ्कोच-बाष्प-कम्प-युक्ताः । कदल्या नवीन-फलस्य शुक्ल-वर्णेन दन्तस्य साम्यं, फलाच्छादकस्य रक्त-वर्णतया उष्ठाधरयोः । अधो-मुखतया सङ्कोचस्य । मधुना बाष्पस्य । कम्पेन कम्पस्य साम्यम् ॥७७॥</p>
<p><strong>वल्लीषु हल्लीशक-केलि-रङ्गी<br>
भृङ्गीभिर् अङ्गीकृत-नृत्य-भङ्गः ।<br>
प्रस्थाप्य भृङ्गीं दयितां निगूढं<br>
सरत्य् असौ भृङ्ग-युवाब्ज-षण्डम् ॥७८ ॥</strong></p>
<p>वल्लीषु लतासु भृङ्गीभिः सह हल्लीशक-केलि-रङ्गी असौ भृङ्ग-युवा अङ्गीकृतो नृत्यस्य भङ्गोऽङ्गी येन सः । अब्ज-समूहं प्रति भृङ्गीं दयितां निगूढं यथा स्यात् तथा प्रस्थाप्य स्वयं तद्-अब्ज-षण्डं तां दयितां भृङ्गीं वा सरति ॥७८ ॥</p>
<p><strong>अटवीं प्रियाम् अथ दर्शयन् ।<br>
अवदत् प्रियौ मधुमङ्गलः ॥७९॥</strong></p>
<p>प्रियौ श्री-राधा-कृष्णौ ॥७९॥</p>
<p><strong>निचायतं श्री-व्रज-काननेशौ<br>
निदाघ-मञ्जुं वन-भागम् एतम् ।<br>
यः स्वागतौ वीक्ष्य पुरो-भवन्तौ<br>
सेवोत्सुकः स्वैर् विभवैश् चकास्ति ॥८०॥</strong></p>
<p>हे व्रज-काननेशौ ! निदाघेन मञ्जुं मनोज्ञम् एतं वन-भागं निचायतं पश्यतम् । सेवोत्सुको यो वन-भागः ॥८०॥</p>
<p><strong>सोऽयं टिट्तिभ-दुन्दुभि-ध्वनि-भरैर् धूम्याट-भेरी-स्वरैर्<br>
झिल्ली-झल्लरि-निस्वनैः पिक-पिकी-वीणा-निनादैर् मुदा ।<br>
दृष्ट्वा वाम् इह चाष-डिण्डिम-रवैः शरी-वचः-संस्तवैर्<br>
भृङ्गाली-ध्वनि-गीतकैर् वितनुते नृत्यं लताग्रैश् चलैः ॥८१॥</strong></p>
<p>सोऽयं वन-भागः वां दृष्ट्वा टिट्तिभादयः पक्षि-विशेषास् तेषां शब्द एव दुन्दुभि-ध्वन्य्-आदयस् तैः सह चलैर् लताभिर् अगैर् वृक्षैश् च नृत्यं वितनुते । टिट्तिभः टिठा इत्य् आख्यः । धूम्याटो गुडगुड् इत्य् आख्यः । झिल्ली झिञ्जि इत्य् आख्या । पिकः पिकी कोकिलः कोकिल-स्त्री । चाषो नील-कण्ठः । शारी भृङ्गाली प्रसिद्धा ॥८१॥</p>
<p><strong>वस्त्राणि सत्-पाटलि-पुष्प-वृन्दैः<br>
शिरीष-पुष्पैर् अवतंसकांश् च ।<br>
मल्लीभिर् अङ्गाभरणानि हर्षाद्<br>
बिभर्त्य् असौ वाम् इव दातुम् उत्कः ॥८२॥</strong></p>
<p>असौ निदाघ-मञ्जुर् वन-भागः वां युवाभ्यां पाटलाख्यः पुष्पैर् वस्त्राणि । शिरीषैर् अवतंसान् कर्ण-भूषणानि । मल्लीभिर् भूषणानि दातुं बिभर्ति ॥८२॥</p>
<p><strong>सुपक्त्रिमैः पीलु-करीर-धात्री-<br>
राजादनैः सत्-पनसाम्र-बिल्वैः ।<br>
विकङ्कतैर् जालक-ताल-बीजैः<br>
सिषेविषुर् वां धिनुतेऽसकौ माम् ॥८३॥</strong></p>
<p>असकौ वन-भागः सुपक्व-पील्व्-आदिभिर् वां युवां सेवितुम् इच्छुर् मां मधुमङ्गलं भोजन-सामग्र्या धिनुते सुखयति । पीलुः करीरश् चेत्य् आख्यया व्रजे प्रसिद्धः । धात्री आमलकी । राजादनैः प्रियालैः । राजादनं प्रियालः स्यात् इत्य् अमरः । पनसाद्यैः प्रसिद्धैः । विकङ्कतैः स्यात् स्वादु-कण्टकः, विकङ्कतस् सुवा-वृक्षो ग्रन्थिलो व्याघ्र-पादपि ।</p>
<blockquote>
<p>क्षारको जारकः क्लीबे कलिका कोरकः पुमान् ।
स्याद् गुच्छकस् तु स्तवकः कुट्मलो मुकुलोऽस्त्रियाम् ॥ इत्य् अमरात् ।</p></blockquote>
<p>जालकैः कलिकाभिः सह ताल-बीजैश् च कोमल-ताल-बीजैः ॥८३॥</p>
<p><strong>इह रवि-मणि बद्ध-प्रान्त-भूम्य्-उष्म-दीप्यद्-<br>
दिन-कर-करजालैर् म्लानिम् आशङ्क्य वां किम् ।<br>
प्रणयतत निजाङ्गैश् छादयन्त्यो भवन्तौ<br>
कलयतम् अग-वल्ल्यः पल्लवैर् वीजयन्ती ॥८४॥</strong></p>
<p>इह वने सूर्यकान्त-मणि-बद्ध-भूमेर् उष्मणा दीप्यद्-दिनकरस्य किरण-समूहैर् वां युवयोर् म्लानिम् आशङ्क्य किं ? वृक्षा वल्ल्यश् च प्रायेण ततैर् विस्तृतैर् निजाङ्कैर् भवन्तौ छादयन्त्यः पल्लवैर् वीजयन्ती ॥८४॥</p>
<p><strong>बहु-प्रजेयं कदली निजात्मजैर्<br>
वृताभितस् तैः सुत-वस्करा यथा ।<br>
तान् लालयन्ती च्छद-पाणिना बभौ<br>
धयन्त्य् अधोऽञ्चत्-सुमनः-स्नुत-स्तनम् ॥८५॥</strong></p>
<p>सुत-वस्करा सप्त-पुत्रीवती सा इव बहु-प्रजा कदली तैर् निजात्मजैर् वृता तान् आत्मजान् पत्र-रूप-पाणिना हस्तेन लालयन्ती अधोऽञ्चन्तं गच्छन्तं सुमनः स्नुत-स्तनं तान् धयती बभौ । घेट् पाने धातुः ॥८५॥</p>
<p><strong>सुदीर्घ-नासेति सुपक्त्रिमाम्रे<br>
विन्यस्त-चञ्चुं पिकम् आकलय्य ।<br>
स्मेराननाः प्रेक्ष्य पुरो निजालीः<br>
प्रियां हरे पश्य विनम्र-वक्त्राम् ॥८६॥</strong></p>
<p>हे हरे ! सुदीर्घ-नासा नासिकाकारः पार्श्व-विशेषो यत्र तत्र सुपक्वाम्, विन्यस्त-चक्षुं कोकिलं दृष्ट्वा राधा-मुखे चुम्बनासक्तस्य तव मुख-संयोगं मत्वा पुरः स्मेरानना निज-सखीर् वीक्ष्य प्रियां विनम्र-मुखीं पश्य ॥८६॥</p>
<p><strong>मल्ली-वल्ली-मतल्ली-ततिभिर् इह लसल्-लोल-लोलालि-माला<br>
चिल्लीभिश् चारु-तल्ली-तट-भुवि विदधत्-साधु-हल्लीश-केलिम् ।<br>
क्रुध्यत्-कन्दर्प-मल्ली-कृत-कुसुम-चयेषत्-स्मिताभिस् तमालः<br>
सोऽयं श्री-गोप-पल्ली-पति-सुत इव सद्-वल्लरीभिश् चकास्ति ॥८७॥</strong></p>
<p>इह चारु-तल्ली मनोहर-क्षुद्र-सरस् तस्यास् तट-भुवि स प्रसिद्धोऽयं पुरो-वर्त्य् अङ्गुली निर्दिष्टस् तमालः । मल्ली-वल्लीनां ततिभिः सह चकास्ति । मतल्लिका मचर्चिका प्रकाण्ड-मुद्ग[^२८]-तल्लजौ । प्रशस्त-वाचकान्य् अमूनि इत्य् अमरः । कः काभिर् इव गोप-पल्ली-पति-सुतो भगवान् सद्-वलरीभिर् एताभिर् इव कथं-भूताभिः लसन्ती लोलाल् लोला लोल-लोला अतिलोला अतिसतृष्णा अतिचञ्चला वा या अलि-माला भ्रमर-श्रेणी सैव चिल्ली भ्रूः । भ्रूर् इव यासां ताभिर् मल्लीभिः ।</p>
<p>गोपी-पक्षे—सैव चिल्ली यासां ताभिः । लोलश् चल-सतृष्णयोः इत्य् अमरः । पुनः किं-भूताभिः क्रुध्यता कन्दर्पेण मल्ली-कृतोऽमल्लोऽतिसुकुमारोऽपि विरहिणां धैर्य-ध्वंस-समर्थो मल्लः कृतो मल्ली-कृतः कुसुम-चय एवेषत् स्मितं स्मितम् इव यासां ताभिः ।</p>
<p>पक्षे स इवेषत् स्मितं यासां ताभिः । किं कुर्वन् ? साधु मनोहरं हल्लीशक-केलिं स्त्रीणां मण्डली-नृत्य-केलिं, वल्ली-पक्षे पवन-कृताल् लोलनं नृत्यं विदधत् सन् ॥८७॥</p>
<p><strong>निशम्य वाचं मधुमङ्गलस्य<br>
राधा-मुकुन्दौ स्मित-शोभितास्यौ ।<br>
वृन्दा-वितीर्णान् श्रवणे न्यधात्तां<br>
शिरीष-पुष्प-स्तवकान् परस्परम् ॥८८॥</strong></p>
<p>वृन्दया वितीर्णान् दत्तान् शिरीष-पुष्प-स्तवकान् । परस्परं राधा-कृष्णौ श्रवणे न्यधात्ताम् ॥८८॥</p>
<p><strong>करारविन्देन पराग-पांशुलान्<br>
कृष्णः प्रियाया अलकान् व्यतुस्तयत् ।<br>
साप्य् अस्य चूडोपरि केकि-चन्द्रकान्<br>
विकाशि-दोर्-मूलम् अथालकान् अपि ॥८९॥</strong></p>
<p>कृष्णः प्रियाया अलकान् परागेण पुष्प-रजसा पांशुलान् धूसरितान् व्यतस्तयन् निर्धूलीकान् करोति । सा राधापि अस्य श्री-कृष्णस्य मयूर-चन्द्रकान् अलकान् अपि पराग-पांशुलान् प्रकाशि-दोर्-मूलं यथा स्यात् तथा निर्धूलिकान् चकार ॥८९॥</p>
<p><strong>प्रियाम् आह हृदि स्पृशन् प्रिये<br>
निदाघ-तापैर् उपतापितोऽभितः ।<br>
पलायमानः कुच-शैल-दुर्गकं<br>
समाश्रितः शैत्य-गुणोऽस्ति किं तव ॥९०॥</strong></p>
<p>कृष्णः प्रियां हृदि स्पृशन् आह—हे प्रिये ! निदाघ-तापैर् उपतापितः । अतः पलायमानः शैत्य-गुणस् तव कुच-शैल-दुर्गकं समाश्रितः सन्न् अस्ति किं ? ॥९०॥</p>
<p><strong>कान्ते सुधांशु-मणि-बद्ध-नगालबाले<br>
तद्-वक्त्र-शुभ्र-किरणोदय-जाम्बु-पूरे ।<br>
स्नात्वा निपीय सलिलं विगतोष्ण-तापास्<br>
तत्-सेतु-मूर्ध्नि विलसन्ति खगाः सकान्ताः ॥९१॥</strong></p>
<p>हे कान्ते प्रिये ! सुधांशु-मणिभिश् चन्द्रकान्त-मणिभिर् बद्धे नगानां वृक्षाणाम् आलवाले जलाधारे त्वद्-वक्त्र-चन्द्रस्य उदयेन जातो जल-पूरो यत्र । स कान्ताः खगाः स्नात्वा पश्चात् सलिलं निपीय, विगतोष्ण-तापाः सन्तस् तस्यालवालस्य सेतु-मूर्ध्नि विलसन्ति ॥९१॥</p>
<p><strong>राधा-कृष्णौ प्राह ततस् तौ सुबलोऽपि<br>
प्रावृड्-मञ्जुं पश्यतम् अग्रे वन-भागम् ।<br>
विद्युन्-मेघौ वाम् इह मत्वा प्रणयान्धौ<br>
नृत्यत्य् आरान् मत्त-मयूर-व्रज एषः ॥९२॥</strong></p>
<p>सुबलः प्रावृषा वर्ष-र्तुना मञ्जुं वन-भागम् अग्रे पश्यतम् इति राधा-कृष्णौ प्राह वां युवां विद्युन्-मेघौ मत्वा मत्त-मयूर-व्रजो नृत्यति ॥९२॥</p>
<p><strong>मल्ली-मतल्ली-कुल-पालिकानाम्<br>
अङ्के निषण्णान् भ्रमरान् सुलोलान् ।<br>
स्व-सौरभैः पश्यतम् आत्त-गर्वाः<br>
कर्षन्त्य् अमुष्मिन् गणिका हसन्त्यः ॥९३॥</strong></p>
<p>अमुष्मिन् वन-भागे वर्ष-र्तौ वा मल्लीर् मतल्ल्यः प्रशस्त-मल्ल्यस् ता एव कुल-पालिकाः कुल-स्त्रियस् तासाम् अङ्के क्रोडे निषण्णान् स्थितान् सुलोलान् तासु सुष्ठु स-तृष्णान् चुम्बनादावत्यासत्त्या चञ्चलान् वापि भ्रमरा भृङ्गा एव भ्रमराः कामुकास् तान् । आत्त-गर्वाः प्राप्त-गर्वा हसन्त्यो गणिका वेश्याः स्व-सौरभैः कर्षन्ति पश्यतम् । कुल-स्त्री कुल-पालिका इति, गणिका यूथिकाम्बष्ठा इति, वार-स्त्री गणिका वेश्या इत्य् अमरः । भ्रमरः कामुके भृङ्गे इति विश्वः ॥९३॥</p>
<p><strong>अस्मिन् भृङ्गालि-ललिता वर्षावर्षोर्जिताटवी ।<br>
घन-मेघावृता भाति यूथी यूथी-कृतालिका ॥९४॥</strong></p>
<p>अस्मिन् वन-भागे अटवी भाति । कीदृशी ? वर्षासु वर्ष-र्तौ वर्षाभिर् वृष्टिभिर् ऊर्जिता वृद्धा, स्त्रियां प्रावृट् स्त्रियां भूम्नि वर्षा इत्य् अमरः । पुनः कीदृशी ? भृङ्ग-श्रेणीभिर् ललिता मनोहरा घनीभूत-मेघैर् आवृता यूथीभिर् यूथी-पुष्पैः करणैः यूथी-कृता एकत्री-कृता अलयो यया सा ॥९४॥</p>
<p><strong>अभ्रम् अभ्रावृतं चास्मिन् भवनं भुवनाप्लुतम् ।<br>
ककुभः ककुभैः फुल्लैर् व्याप्ता नीप-कदम्बकैः ॥९५॥</strong></p>
<p>अस्मिन् वने ऋतौ वा अभ्रम् आकाशम् अभ्रेण मेघेनावृतम् । भुवनं जगद् इदं भुवनेन जलेनाप्लुतम् । ककुभो दिशः ककुभैर् अर्जुन-वृक्षैस् तथा नीपाः कदम्बास् तेषां समूहैर् नीप-कदम्बयोः पुष्पस्य क्षुद्र-स्थूल-भेदाद् भेदोऽपि ज्ञेयः, तैर् व्याप्ताः ॥९५॥</p>
<p><strong>आलालपीतीह मुदा पिकाली दात्यूह-मालापि च कोकवीति ।<br>
संरारटीत्य् अत्र हि चातकालिः शालूर-वीथीः परिरोरवीति ॥९६॥</strong></p>
<p>इह पिक-श्रेणी आलालपीति पुनः पुनर् अतिशयेन वा लपति । दात्यूहो डाहुक इत्य् आख्यस् तेषां श्रेणी कोकवीति । कु-शब्दे । चातकाली संरारटीति । शालूरो भेकः, तेषां वीथी परिरोरवीति । भेके मण्डूक-वर्षाभू-शालूर-प्लव-दर्दुराः इत्य् अमरः । सर्वत्र पुनः पुनर् अतिशयो वा अर्थयितव्यः ॥९६॥</p>
<p><strong>विरारवीत्य् अत्र बकालिर् एषा शिखावल-श्रेण्य् अपि दन्ध्वनीति ।<br>
कोयष्टिकालि प्रणिनानदीति प्रसंस्वनीत्य् अत्र च मद्गु-पङ्क्तिः ॥९७॥</strong></p>
<p>बकालिर् विरारवीति । शिखावल-श्रेणी मयूर-श्रेणी दन्ध्वनीति । कोयष्टिकालि पानि-कुक्कुटीत्य् आख्य-पक्षि-श्रेणी प्रणिनानदीति मद्गु-पङ्क्तिः मरालीति प्रसिद्धा प्रसंस्वनीति । अत्रापि पूर्ववत् पुनः पुनर् अतिशयं वा शब्दं करोतीत्य् अर्थः ॥९७॥</p>
<p><strong>घनावली नील-निचोल-संवृता<br>
बलाकिका-मौक्तिक-हार-धारिणी ।<br>
बलारि-कोदण्डक-मण्डना-पुरः<br>
प्रावृट्-सखीवेच्छति वां निषेवितुम् ॥९८॥</strong></p>
<p>प्रावृट् वर्षा सखीव वां निषेवितुम् इच्छति । उभय-साम्यम् आह—घनावली सैव नील-वस्त्रं तेनावृता । बलाकिका बक-श्रेण्य् एव मौक्तिक-हारस् तं धरति या सा । बलारिष्ट-कोदण्डम् इन्द्र-धनुस् तद् एव नील-पीत-रक्तादि-वर्णत्वात् नाना-विध-रत्न-मण्डनं यस्या सा ॥९८॥</p>
<p><strong>कदम्बैः प्रालम्बान् कुटज-कुसुमैर् गर्भक-<br>
वरान् किरीतान् केतक्या दल-समुदयै रङ्गण-युतैः ।<br>
स्फुटद्-यूथी-पुष्पैर् अपि विविध-हारान् स-ककुभैर्<br>
असौ प्रावृड्-लक्ष्मीश् चरण-कमलेष्व् अर्पयति वाम् ॥९९॥</strong></p>
<p>असौ प्रावृट् लक्ष्मीर् वा यवयोश् चरण-कमलेषु प्रालम्बादीन् अर्पयति । कदम्बैः प्रालम्बान् ऋजु-लम्बान् मालादीन् । कुटज-कुसुमैः कुडचि इति ख्यातैर् गर्भक-वरान्, केश-मध्ये तु गर्भकः इत्य् अमरः । केतक्या किरीटान् । रङ्गण-युतैर् दल-समुदयैः स-ककुभैर् अर्जुन-पुष्पैर् सह स्फुटत्-यूथी-पुष्पैर् अपि विविध-हारान् ॥९९॥</p>
<p><strong>घुषृण-मद-विलिप्तोरोजयोः पक्व-तालैर्<br>
लसद्-अलक-ततीनां पक्व-जम्बूफलैः सा ।<br>
त्वयि तव दयितायाः स्वङ्गुली-पर्वकाणाम्<br>
उपमितिम् अभिधत्ते पक्व-खर्जूरकैश् च ॥१००॥</strong></p>
<p>सा प्रावृट् लक्ष्मीस् त्वयि त्वन्-निमित्ते विषये वा तव दयितायाः कुङ्कुम-मृगमद-लिप्तयोः कुचयोर् उपमितिम्, पक्व-तालैर् लसद्-अलक-ततीनाम् उपमितिं, पक्व-जम्बू-फलैः स्वङ्गुली-पर्वकानाम् उपमितिं पक्व-खर्जूरकैर् अभिधत्ते ॥१००॥</p>
<p><strong>कृष्णं विना सुलीलः को वा व्रजम् ऋते क्व वा लीला भण्यत ।<br>
इति दात्यूहैः को वा को वा क्व वा क्व वा विरुतैः ॥१०१॥</strong></p>
<p>कृष्णं विना सुलील-शोभन-लीला-कर्ता को नः कोऽपीत्य् अर्थः । व्रज-वनं विना क्व वा कुत्र लीला न क्वापीत्य् अर्थः । दात्यूहैर् विरुतैर् विशिष्ट-शब्दैः को वा को वा क्व वा क्व वा इति भण्यते ॥१०१॥</p>
<p><strong>कृष्णं शश्वत्-स्वलीला-घनरस-वितरैः प्रावृषं संसृजन्तं<br>
हित्वा के वा पयोदाः क्वचिद् अपि च कदाप्य् अम्बु-वृष्टिं ददानाः ।<br>
प्रावृट्-कालः स को वा षड्-ऋतुषु गणितो मास-युग्म-प्रमाणः<br>
केका-नादैः प्रहर्षाद् इति दिशि दिशि तान् तं च निन्दन्ति भेकाः ॥१०२॥</strong></p>
<p>शश्वत् स्वस्य लीलया घन-रसस्य घनी-भूत-दास्य-सख्य-वात्सल्य-शृङ्गारादि-रसस्य वितरैर् वितरणैर् दानैर् प्रावृषं वृष्टिं वर्षा-कालं च संसृजन्तम् । कृष्णं हित्वा पयोदा मेघाः के वा कीदृशाः क्वचिद्-देशे कदा कस्मिन् वर्षादि-कालेऽप्य् अम्बु-वृष्टिं, न त्व् अन्य-वृष्टिं ददानाः । षड्-ऋतुषु मध्ये गणितो मास-युग्म-प्रमाणः । स प्रावृट्-कालः को वा प्रहर्षात् भेकाः केका-नादैस् तान् पयोदान् तं च प्रावृट् कालो निन्दन्ति । वर्षा-कालीय-मेघ-समूह-कृत-जल-वृष्टितोऽपि कृष्ण-लीला-वृष्टीनाम् आधिक्यं तापादि-हारित्वं सुखादि-जनत्वं चानुभूय तान् तं च गर्हयन्ति ॥१०२॥</p>
<p><strong>वर्षायते मधु-स्रावो मधुपाली घनायते ।<br>
पुरः कदम्ब-बाटीयं पश्य तं दुर्दिनायते ॥१०३॥</strong></p>
<p>मधुना स्रावः क्षरणं वर्षम् इवाचरति वर्षायते मधुपानाम् आली भ्रमर-श्रेणी वर्ण-साम्यात् घन इवाचरति घनायते । इयं कदम्ब-बाटी दुर्दिनम् इवाचरति । मेघच्छन्नेऽह्नि दुर्दिनम् इत्य् अमरः ॥१०३॥</p>
<p><strong>स्व-प्रेष्ठयासौ विलसन् शिखण्डी<br>
शिखण्डिनीर् वीक्ष्य पुरः समेताः ।<br>
आच्छादयंस् तां निज-पिञ्छ-तत्या<br>
नृत्यत्य् असौ ताः पुरतो विधाय ॥१०४॥<br>
इत्थं पुष्णन् प्रावृषेण्यां श्रियं तां<br>
राधा शम्पालिङ्गितः कृष्ण-मेघः ।<br>
आली चक्षुश् चातकान् सुष्ठु धिन्वन्<br>
विश्वं सिञ्चत्य् एष लीलामृतैः स्वैः ॥१०५॥</strong></p>
<p>असौ शिखण्डी मयूरः स्वस्य प्रेष्ठया प्रियया सह विलसन् पुरः समेता मिलिताः शिखण्डिनीर् वीक्ष्य ताः शिखण्डिनीः पुरतो विधाय निज-पिञ्छ-तत्या तां स्व-प्रेष्ठाम् । राधैव शम्पा विद्युत् तया लिङ्गितः कृष्ण-मेघः प्रावृषेण्यां तां श्रियम् इत्थं पुष्णन् आलीनां चक्षुश् चातकान् धिन्वन् प्रीणन् स्वैर् लीलामृतैर् विश्वं सिञ्चति । भावार्थे प्रावृष एन्य-प्रत्ययः ॥१०४-१०५॥</p>
<p><strong>श्री-चैतन्य-पदारविन्द-मधुप-श्री-रूप-सेवा-फले<br>
दिष्टे श्री-रघुनाथ-दास-कृतिना श्री-जीव-सङ्गोद्गते ।<br>
काव्ये श्री-रघुनाथ-भट्ट-विरजे गोविन्द-लीलामृते<br>
सर्गो द्वादश एष सुष्ठु निरगान् मध्याह्न-लीलाम् अनु ॥</strong></p>
<p>॥१२॥</p>
<p>॥।</p>
<p>(१३)</p>

  </div>
</article>


        

        



    <aside class="card border noPrint" id="section-tree-item-kAvyam_padyam_gauDIya-vaiShNavam_govinda-lIlAmRtam_12_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/govinda-lIlAmRtam/12/">१२ </a>
            <a data-toggle="collapse" href="#section-tree-item-body-kAvyam_padyam_gauDIya-vaiShNavam_govinda-lIlAmRtam_12_md" role="button" aria-expanded="false" aria-controls="section-tree-item-body-kAvyam_padyam_gauDIya-vaiShNavam_govinda-lIlAmRtam_12_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-kAvyam_padyam_gauDIya-vaiShNavam_govinda-lIlAmRtam_12_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १२</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
