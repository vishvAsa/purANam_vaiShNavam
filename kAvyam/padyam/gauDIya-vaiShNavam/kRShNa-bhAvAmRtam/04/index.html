<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ०४</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/04/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/04/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/04/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="०४">
  <meta property="og:description" content="चतुर्थः सर्गः
अलङ्कार-शोभास्वादनो नाम
परिजनैर् अथ धावयितुं मुखं
पुरट-झर्झरिका-परिसारितैः ।
समुचितैर् उदकैर् द्रुतम् आवृता
सुवदना सदनाग्रत आबभौ ॥१॥
परिजनैर् अखिलम् एव कृत्यं कारयामासेति यद् उक्तं तद् विवृणोति । **पुरट-झर्झरिकया **स्वर्ण-निर्मित-जल-पात्रेण अपसारितैर् अथ च समुचितैः शीतोष्णादाव् उपयुक्तैर् उदकैः करणैः परिजनैर् मुखं धावयितुं द्रुतम् आवृता सुवदना राधिका सदनस्याग्रे आबभौ शोभितवती । द्रुत-विलम्बितं च्छन्दः ॥१॥
कर-तलाद् असकृच् चुलुकीकृतं
सलिलम् आ-रद-ताल्व्-अनुचालितम् ।
चल-कपोल-युगोन्नति-मञ्जुल-
ध्वनि-भृतं निभृतं क्षिपति स्म सा ॥२॥
मुख-धावन-प्रकारम् आह—सा राधिका कर-तलाद् असकृत् चुलुकी-कृतं सलिलं निभृतं एकान्तं यथा स्यात् तथा क्षिपति स्म । निभृतम् इति जल-कणायाः सर्वत्र-गमनाभावार्थम् इति भावः । जलं कथम्-भूतं ? दन्तम् आरभ्य तालु-पर्यन्तं चालितं, पुनश् च चञ्चलं यत् कपोल-युगं गण्ड-द्वयं, तस्य उन्नतिर् उच्चीभावो यस्मात् । पुनश् च मञ्जुल-ध्वनिना भृतं पूणम् ॥२॥">
  <meta property="og:locale" content="en_us">
  <meta property="og:type" content="article">
    <meta property="article:section" content="kavyam">

  <meta itemprop="name" content="०४">
  <meta itemprop="description" content="चतुर्थः सर्गः
अलङ्कार-शोभास्वादनो नाम
परिजनैर् अथ धावयितुं मुखं
पुरट-झर्झरिका-परिसारितैः ।
समुचितैर् उदकैर् द्रुतम् आवृता
सुवदना सदनाग्रत आबभौ ॥१॥
परिजनैर् अखिलम् एव कृत्यं कारयामासेति यद् उक्तं तद् विवृणोति । **पुरट-झर्झरिकया **स्वर्ण-निर्मित-जल-पात्रेण अपसारितैर् अथ च समुचितैः शीतोष्णादाव् उपयुक्तैर् उदकैः करणैः परिजनैर् मुखं धावयितुं द्रुतम् आवृता सुवदना राधिका सदनस्याग्रे आबभौ शोभितवती । द्रुत-विलम्बितं च्छन्दः ॥१॥
कर-तलाद् असकृच् चुलुकीकृतं
सलिलम् आ-रद-ताल्व्-अनुचालितम् ।
चल-कपोल-युगोन्नति-मञ्जुल-
ध्वनि-भृतं निभृतं क्षिपति स्म सा ॥२॥
मुख-धावन-प्रकारम् आह—सा राधिका कर-तलाद् असकृत् चुलुकी-कृतं सलिलं निभृतं एकान्तं यथा स्यात् तथा क्षिपति स्म । निभृतम् इति जल-कणायाः सर्वत्र-गमनाभावार्थम् इति भावः । जलं कथम्-भूतं ? दन्तम् आरभ्य तालु-पर्यन्तं चालितं, पुनश् च चञ्चलं यत् कपोल-युगं गण्ड-द्वयं, तस्य उन्नतिर् उच्चीभावो यस्मात् । पुनश् च मञ्जुल-ध्वनिना भृतं पूणम् ॥२॥">
  <meta itemprop="wordCount" content="6719">
  <meta name="twitter:card" content="summary">
  <meta name="twitter:title" content="०४">
  <meta name="twitter:description" content="चतुर्थः सर्गः
अलङ्कार-शोभास्वादनो नाम
परिजनैर् अथ धावयितुं मुखं
पुरट-झर्झरिका-परिसारितैः ।
समुचितैर् उदकैर् द्रुतम् आवृता
सुवदना सदनाग्रत आबभौ ॥१॥
परिजनैर् अखिलम् एव कृत्यं कारयामासेति यद् उक्तं तद् विवृणोति । **पुरट-झर्झरिकया **स्वर्ण-निर्मित-जल-पात्रेण अपसारितैर् अथ च समुचितैः शीतोष्णादाव् उपयुक्तैर् उदकैः करणैः परिजनैर् मुखं धावयितुं द्रुतम् आवृता सुवदना राधिका सदनस्याग्रे आबभौ शोभितवती । द्रुत-विलम्बितं च्छन्दः ॥१॥
कर-तलाद् असकृच् चुलुकीकृतं
सलिलम् आ-रद-ताल्व्-अनुचालितम् ।
चल-कपोल-युगोन्नति-मञ्जुल-
ध्वनि-भृतं निभृतं क्षिपति स्म सा ॥२॥
मुख-धावन-प्रकारम् आह—सा राधिका कर-तलाद् असकृत् चुलुकी-कृतं सलिलं निभृतं एकान्तं यथा स्यात् तथा क्षिपति स्म । निभृतम् इति जल-कणायाः सर्वत्र-गमनाभावार्थम् इति भावः । जलं कथम्-भूतं ? दन्तम् आरभ्य तालु-पर्यन्तं चालितं, पुनश् च चञ्चलं यत् कपोल-युगं गण्ड-द्वयं, तस्य उन्नतिर् उच्चीभावो यस्मात् । पुनश् च मञ्जुल-ध्वनिना भृतं पूणम् ॥२॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/kAvyam\/padyam\/gauDIya-vaiShNavam\/kRShNa-bhAvAmRtam\/04\/".replace(basePath, "/");
  pageVars.pageParams = {};
  pageVars.pageSource = "kAvyam\/padyam\/gauDIya-vaiShNavam\/kRShNa-bhAvAmRtam\/04.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/04/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/04/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/04/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/04/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/04/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/04/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/04/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/04/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/04/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/04/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/04/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/04/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/04/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/04/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/04/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/04/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/04/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/04/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/04/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/04/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/04/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/04/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/04/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/04/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/04/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/04/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/04/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/04/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/04/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/04/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/04/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/04/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/04/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/04/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/04/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/04/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/04/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/04/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/04/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/04/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/04/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/04/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/04/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/04/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/04/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ०४</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०४">०४</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/kAvyam/padyam/gauDIya-vaiShNavam/kRShNa-bhAvAmRtam/04.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>चतुर्थः सर्गः</p>
<p>अलङ्कार-शोभास्वादनो नाम</p>
<p><strong>परिजनैर् अथ धावयितुं मुखं<br>
पुरट-झर्झरिका-परिसारितैः ।<br>
समुचितैर् उदकैर् द्रुतम् आवृता<br>
सुवदना सदनाग्रत आबभौ ॥१॥</strong></p>
<p>परिजनैर् अखिलम् एव कृत्यं कारयामासेति यद् उक्तं तद् विवृणोति । **पुरट-झर्झरिकया **स्वर्ण-निर्मित-जल-पात्रेण <strong>अपसारितैर्</strong> अथ च <strong>समुचितैः</strong> शीतोष्णादाव् उपयुक्तैर् <strong>उदकैः</strong> करणैः <strong>परिजनैर् मुखं धावयितुं द्रुतम् आवृता सुवदना</strong> राधिका <strong>सदनस्याग्रे आबभौ</strong> शोभितवती । द्रुत-विलम्बितं च्छन्दः ॥१॥</p>
<p><strong>कर-तलाद् असकृच् चुलुकीकृतं<br>
सलिलम् आ-रद-ताल्व्-अनुचालितम् ।<br>
चल-कपोल-युगोन्नति-मञ्जुल-<br>
ध्वनि-भृतं निभृतं क्षिपति स्म सा ॥२॥</strong></p>
<p>मुख-धावन-प्रकारम् आह—<strong>सा</strong> राधिका <strong>कर-तलाद् असकृत् चुलुकी-कृतं सलिलं निभृतं</strong> एकान्तं यथा स्यात् तथा <strong>क्षिपति स्म</strong> । निभृतम् इति जल-कणायाः सर्वत्र-गमनाभावार्थम् इति भावः । जलं कथम्-भूतं ? <strong>दन्तम्</strong> आरभ्य <strong>तालु</strong>-पर्यन्तं <strong>चालितं,</strong> पुनश् च <strong>चञ्चलं</strong> यत् <strong>कपोल</strong>-<strong>युगं</strong> गण्ड-द्वयं, तस्य <strong>उन्नतिर्</strong> उच्चीभावो यस्मात् । पुनश् च <strong>मञ्जुल-ध्वनिना भृतं</strong> पूणम् ॥२॥</p>
<p><strong>विसृमरान् अलकान् किरती शिरस्य्<br>
उपरि सव्य-कराङ्गुलि-घट्टनैः ।<br>
अलिक-गण्ड-दृग्-आद्य् अथ सामित-<br>
द्युतिम् इतं तिमितं त्रिर् अधीधवत् ॥३॥</strong></p>
<p>अधुना मुखस्य बहिर्-धावन-प्रकारम् आह—<strong>सा</strong> राधिका ललाट-गण्ड-चक्षुर्-आदिकं वार-त्रयम् अदीधवत् धावितं कृतवतीत्य् अर्थः । सा कथम्-भूता ? <strong>सव्य-करस्य</strong> वाम-हस्तस्य <strong>अङ्गुलि-चालनैः</strong> करणैः <strong>विसृमरान्</strong> इतस् ततो गतान् <strong>अलकान्</strong> <strong>शिरस्य् उपरि किरती</strong> निक्षिपती । **दृग्-आदि **किम्भूतं ? <strong>तिमितं</strong> स्वतः-स्निग्धं पुनश् च <strong>अमिता</strong> या <strong>द्युतिस्</strong> ताम् <strong>इतं</strong> प्राप्तम् ॥३॥</p>
<p><strong>विटपिकां द्यु-तरोस् तत-रोचिषं<br>
रद-हितां निहितं स्व-वयस्यया ।<br>
मुकुलिताम्बुजतां भजताञ्जसा<br>
मृदुतरेन करेण सुदृग् दधे ॥४॥<br>
सुदृक्</strong> राधा <strong>मृदुतरेण</strong> <strong>द्यु-तरोः</strong> कल्प-वृक्षस्य दन्त-काष्ठ-रूपं <strong>विटपिकां दधे</strong> । किम्-भूतां विटपिकां ? <strong>ततं</strong> विस्तृतं <strong>रोचिर्</strong> यस्यास् तां, पुनश् च <strong>दन्तस्य हितां</strong> । करेण कथम्-भूतेन ? <strong>मुकुलितं</strong> कोरक-रूपं यद् <strong>अम्बुजं</strong> तत्-स्वरूपतां** भजत** ॥४॥</p>
<p><strong>प्रतिसरोदित-दोलनम् अस्वनद्-<br>
वलयम् उच्चल-कुण्डलम् एतया ।<br>
व्यधित सा मृजति रदनंश् छविं<br>
कणवद् उच्छलितां ललितां श्रितान् ॥५॥</strong></p>
<p>दन्त-काष्ठेन दन्त-मर्जनम् आह—<strong>एतया</strong> विटपिकया <strong>रदनान् मृजती सा</strong> राधा तच् <strong>च्छविं</strong> <strong>श्रितान्</strong> कान्ति-विशेष-युक्तान् <strong>व्यधित</strong> चकार । च्छविं किम्-भूतां ? **कणवद् उच्छलितां **जलादीनां कणिका यथा उच्छलन्ति, तथेत्य् अर्थः । अत एव <strong>ललितां</strong> मनोहरां । मार्जन-समयेऽन्य-शोभां चाह—प्रतिसरो हस्त-सूत्रं &ldquo;पहुचीति&rdquo; ख्यातं, तस्य उदितं प्रकटीभूतं <strong>दोलनं</strong> यत्र तद् यथा स्यात् । एवं <strong>न स्वनस्ति</strong> शब्दं न कुर्वन्ति <strong>वलयानि</strong> यत्र तद् यथा स्यात्, एवम् <strong>उच्चलं</strong> चञ्चलं <strong>कुण्डलं</strong> यत्र तथा-भूतं यथा स्यात् । स्वभावोक्तिर् एव सर्वत्र ज्ञेया ॥५॥</p>
<p><strong>अथ दधे सुदती धनुर्-आकृतिं<br>
मणिमयीं रसना-परिणेजिनीम् ।<br>
मृदुल-पाणि-युगाङ्गुलि-युग्मगां<br>
सहचरी-करतोऽदर-तोषतह् ॥६॥</strong></p>
<p>दन्त-मार्जनं कृत्वा जिह्वा-मार्जन कृतवतीत्य् आह—<strong>सुदती</strong> श्री-राधा <strong>सहचरी-करतः रसना-परिणेजिनीं</strong> जिह्वा-मार्जनीं <strong>दधे</strong> । किम्भूतां ? <strong>धनुर्-आकृतिं</strong> वक्राम् इति यावत् । पुनश् च <strong>कोमल-कर-द्वयस्य अङ्गुलि-द्वय-गतां</strong> कर-द्वयस्य द्वाभ्याम् अङ्गुलिभ्यां धृतवतीत्य् अर्थः । <strong>अदर-तोषतः</strong> अत्यन्त-सन्तोषात् ॥६॥</p>
<p><strong>नव-दलोपमितां रसनां मृजत्य्<br>
अथ तया नत-कम्पित-मस्तकम् ।<br>
मुखम् इयं स्खलितैर् अलकैर् वृतं<br>
विदधती दधती स्मितम् आबभौ ॥७॥</strong></p>
<p>जिह्वा-मार्जनीं गृहीत्वा तया जिह्वां मार्जितवतीत्य् आह—<strong>तया</strong> परिणेजिन्या <strong>नव-पल्लवोपमितां रसनां नत-कम्पित-मस्तकं यथा</strong> स्यात् तथा <strong>मृजती</strong> राधा <strong>आबभौ</strong> शोभिता बभूव । राधा कथम्-भूता ? <strong>स्खलितैर् अलकैर् मुखं वृतं विदधती</strong>, मार्जन-समये अलकाः स्खलिता भूत्वा मुखम् आवृण्वन्तीत्य् अर्थः । पुनश् च, <strong>स्मितं दधती</strong> इतस् ततोऽलक-स्खलनम् अवलोकयन्तीनां सखीनां स्मित-दर्शनात् स्वयं स्मितं चकारेत्य् अर्थः ॥७॥</p>
<p><strong>निरणिजद् बहिर् अन्तरम् अप्य् अरं<br>
मुख-विधोर् अथ धौत-कर-द्वयम् ।<br>
परिजनार्पित मञ्जुल वाससा जल-<br>
कणापनयं स-नयं व्यधात् ॥८॥</strong></p>
<p>जिह्वां मार्जयित्वा मुखं प्रोञ्छितवतीत्य् आह—राधिका-मुख-चन्द्रस्य **बहिर् अन्तरम् अरम् **अलम् अतिशयेन <strong>निरणिजत्</strong> प्रक्षालितवतीत्य् अर्थः । कथम्-भूता ? धौतं कर-द्वयं यया सा ॥८॥</p>
<p><strong>सहचरी-विधृते मणि-दर्पणे<br>
तद्-अभिनन्दन-साक्षिणि वीक्ष्य सा ।<br>
स्मित-सुधाभिर् अधावयद् आननं<br>
प्रियतम-क्षण-लक्षण-लक्षकम् ॥९॥</strong></p>
<p>ततो दर्पणे स्व-मुखं दृष्टवतीत्य् आह—<strong>सा</strong> राधा <strong>सहचरी-विधृते मणि-दर्पणे मुखं वीक्ष्य,</strong> पुनः <strong>स्मित-सुधाभिर् अधावयत्</strong> धौतवतीत्य् अर्थः । दर्पणे कथम्-भूते ? <strong>तासां</strong> सखीनां <strong>अभिनन्दनस्य</strong> मुख-मार्जन-समये दन्तादि-लग्नं ताम्बूल-रागादिकं सम्यक् तया गम् इत्य् अभिनन्दनस्य <strong>साक्षिणि</strong> । आननं कीदृशं ? <strong>प्रियतमस्य</strong> कृष्णस्य यः <strong>क्षण</strong> उत्सवस् तस्य <strong>लक्षणं</strong> मुख-सुशोभादि तस्य <strong>लक्षकं</strong> ज्ञापकम् ॥९॥</p>
<p><strong>परिजनैः प्रमदाद् अवतारिते<br>
समुचिताभरण-प्रकरेऽप्य् अभात् ।<br>
तद्-अभिलक्ष्मभिर् अङ्ग-धृतैर् इयं<br>
विगत-दूषण-भूषणतां गतैः ॥१०॥</strong></p>
<p>ततश् च स्नानाद्य्-अर्थम् उद्यमं कृतवतीत्य् आह—<strong>परिजनैः प्रमदात्</strong> हर्षात् <strong>अङ्गाद् अवतारिते</strong> <strong>समुचिताभरण-समूहेऽपि इयं</strong> राधा <strong>अभात्</strong> शोभितवती । समुचितं स्नान-समये रक्षितम् अयोग्यं । कैर् अभात् ? तत्राह—तेषां <strong>भूषणानाम् अङ्ग-धृतैः अभिलक्ष्म्भिश्</strong> चिह्नैः। लक्ष्मभिः कीदृशैः ? <strong>विगतं दूषणं</strong> यत्र तथा-भूतं यद् भूषणं तस्य भावस् तत्ता, ताम् आप्तैर् इत्य् अनेन मणिमय-मण्डने मार्जनाभावेन वैवर्ण्यादि-दोषस् तिष्ठति ॥१०॥</p>
<p><strong>धवलम् आप्लवनोचितम् अंशुकम्<br>
परिदधत्य् उदगाच् चकितेक्षणा ।<br>
रुचिर-चन्द्रिकयावृतताम् अगाद्<br>
अचपला चपला-लतिकोन्नता ॥११॥</strong></p>
<p>स्नान-योग्यं श्वेत-वस्त्रं परिहितवतीत्य् आह—<strong>आप्लवनोचितं</strong> स्नान-योग्यं [धवलम् अंशुकम्] श्वेत-वस्त्रं <strong>परिदधती</strong> परिधानं कर्तुम् अन्य-लोक-दर्शनाशङ्कया <strong>चकितेक्षणा</strong> सती उदगात् उत्थितवतीत्य् अर्थः । तत्र दृष्टान्त इत्य् आह—उन्नता ऊर्ध्वं स्थिता <strong>अचपला</strong> स्थिरा <strong>चपला-लतिका</strong> विद्युद् अत्र <strong>रुचिर-चन्द्रिकया आवृततां</strong> वेष्टितत्वम् <strong>अगात्</strong> प्राप्ता ॥११॥</p>
<p><strong>पुनर् इयं मृदुलासन आसिता<br>
विरुरुचे विधुवत् परिवेष्टिता ।<br>
परिजनैः परिधित्वम् इतैः सदा<br>
न पचितापचिताव् अतिपेशलैः ॥१२॥</strong></p>
<p>उपविष्टायास् तस्याः पुनः शोभान्तरम् आह—<strong>इयं</strong> राधा <strong>कोमलासने आसिता</strong> उपविष्टा सती <strong>विरुरुचे</strong> विशेषेण शोभितवतीत्य् अर्थः । तत्र उपमाम् आह—<strong>विधुश्</strong> चन्द्रस् तद्वत् स यथा परिधान-<strong>मण्डलेन</strong> वेष्टितस् तथा <strong>परिधित्वं</strong> मण्डलीभूतत्वम् <strong>इतैः</strong> प्राप्तैः <strong>परिजनैर्</strong> <strong>वेष्टिता</strong> राधा इत्य् अर्थः । परिजनैः कीदृशैः ? निरुपाधित्वात् न विद्यते <strong>अपचितम्</strong> अपचयो यस्यास् तस्याम् <strong>अपचितौ</strong> परिचर्यायाम् <strong>अतिचतुरैः</strong> ॥१२॥</p>
<p><strong>क-पटनोदनतो रति-मञ्जरी-कृत-<br>
चर-प्रतिकर्मज-बन्धनात् ।<br>
सपदि बाल-तती यद् अमूमुचे<br>
दूरतनोर् अतनोद् तद् अति त्विषम् ॥१३॥</strong></p>
<p>किङ्करीणां परिचर्याम् आह—रति-मञ्जरी वर-तनोः श्री-राधायाः <strong>कस्य</strong> मस्तकस्य <strong>पटनोदनतः</strong> वस्त्र-दूरीकरणात् यत् <strong>बाल-ततीं</strong> केशान् अमूमुचत् । कुतः ? तत्राह—कृत-चरं पूर्वं कृतं प्रति-कर्म-वेशः, तज्-जन्यं यद् बन्धनं, तस्मात् । आकल्प-वेशो नैपथ्यं प्रतिकर्म-प्रसाधनम् इत्य् अमरः । श्लेषेण, रतिः प्रेमाङ्कुरं, तस्य मञ्जरी नवीनोत्पत्तिर् एव कपटम् अविद्या, तस्या दूरीकरणात् बाल-ततीर् अज्ञानां श्रेणीः यद् अमुमुचत्, तद् वर-तनोश् चिन्मय-शरीरस्य अतित्विषम् अतनोत् । कुतः अमूमुचत् ? तत्राह—कृत-चरं पूर्व-कृतं प्रतिकर्म कर्मानुरूपं यद् बन्धनं, तत् ॥१३॥</p>
<p><strong>विरलिताङ्गुलि-कीर्णतमा इमाः<br>
सुरभि-तैल-रसैर् अभिषिञ्चति ।<br>
करभ-घट्टन-घर्षनतोऽन्तरस्<br>
तिमिततामितताम् अकरोद् इयम् ॥१४॥<br>
इयं</strong> रति मञ्जरी <strong>करभ-घट्टन-घर्षणतो</strong> हेतोः <strong>अन्तरस्य</strong> केश-श्रेण्या अभ्यन्तरस्य यास् <strong>तिमितता</strong> स्निग्धता, तस्या या <strong>अमितता</strong> अपरिमितत्वं, ताम् अतनोत् । करस्य करभो बहिः इत्य् अमरः । कथम्-भूता ? <strong>सुरभि-तैल-रसैः</strong> <strong>इमाः</strong> केश-श्रेणीर् <strong>अभिषिञ्चती</strong> । इमा किम्भूताः? ग्रन्थि-मोचनार्थं <strong>व्याकिर्णाः</strong> ॥१४॥</p>
<p><strong>अधि-शिरः कर-कुट्मल-कल्पितैर्<br>
अथ झणद्-वलयं मृदु-मर्दनैः ।<br>
अकृत तां दर-मीलित-लोचनाम्<br>
अतनुकं तनु-कम्पनम् आश्रिताम् ॥१५॥<br>
अधि-शिरः</strong> शिरसि <strong>करयोः</strong> <strong>कुट्मलाभ्यां</strong> कमल-कलिकावत् मुष्टि-कृताभ्यां <strong>कल्पितैर्</strong> <strong>मृदु-मर्दनैः</strong> <strong>झणद्-वलयं</strong> यथा स्यात् तथा इति मर्दन-क्रिया-विशेषणं, <strong>तां</strong> राधां <strong>दर-मीलित-लोचनाम् अकृत</strong> । कथम्-भूताम् ? <strong>अतनु</strong> अनल्पं <strong>कं</strong> सुखं यस्माद् एवं-भूतं <strong>तनु-कम्पनम् आश्रिताम्</strong> ॥१५॥</p>
<p><strong>मुख-विधुं कच-सन्तमस-व्रजो-<br>
‘रुणद् अतो मणि-कङ्कतिकास्त्रतः ।<br>
लघु विकृष्य निबध्य फलं तद्-<br>
उत्थितम् अलं तम् अलम्भयद् एव सा ॥१६॥</strong></p>
<p>ततश् च कङ्कतिकया संस्कृत्य केशानां बन्धनं कृतवतीति यथा शोभाम् उत्प्रेक्षयन्न् आह—राधाया <strong>मुख</strong>-रूप-<strong>विधुं</strong> <strong>कच-सन्तमस-व्रजः</strong> केश-स्वरूपान्धकर-समूहः <strong>अरुणत्</strong> रुद्धं चकार । अतः हेतोः <strong>सा</strong> रतिमञ्जरी <strong>मणि-निर्मित-कङ्कतिका</strong>-<strong>रूपास्त्रेण</strong> <strong>लघू</strong> शीघ्रं <strong>विकृष्य</strong> विशेषेण कृष्ट्वा <strong>निबध्य</strong> च <strong>तं</strong> कच-सन्तमस-व्रजं <strong>तद्-उत्थितं</strong> विधु-रोधन-कर्म-जनितं <strong>फलम् अलम्</strong> अतिशयेन <strong>अलम्भयत्</strong> प्रापयामास ॥१६॥</p>
<p><strong>कुच-भुजादिषु तैल-निषेचने वसनम्<br>
उद्घटयन्त्य् अविभः स्मितम् ।<br>
रहसि किङ्करी-कालिर् अथाप्य् अधाच्<br>
चकित-लोचनतां च नताङ्ग्य् असौ ॥१७॥<br>
किङ्करी-कालिः</strong> किङ्करी-श्रेणी <strong>कुच-भुजादिषु तैल-निषेचने वसनं उद्घटयन्ती</strong> सती <strong>स्मितं अविभः</strong> धृतवती, तथा च कुचादिषु स्थितं वस्त्रं दूरीकृत्य तत्र तत्र नख-क्षतादि-दर्शनेन स्मित-युक्ता बभूवेत्य् अर्थः । <strong>असौ</strong> राधा तथा च <strong>रहस्य</strong>-स्थाने कोऽपि वा पश्यतीति भय-युक्ता बभूवेत्य् अर्थः । <strong>नताङ्गीति</strong> किङ्करीणां स्मित-दर्शनेन लज्जा जातेति ध्वनिः ॥१७॥</p>
<p><strong>घुषृण-सीत-कराम्बुज-रेणवः<br>
समुदिताः स्तिमिताः कुसुमाम्बुभिः ।<br>
मलयज-द्रव-मिश्रणम् एकया<br>
चतुरया तु रयाद् उपनिन्यिरे ॥१८॥</strong></p>
<p>अथ उद्वर्तन-सामग्री-समाधानम् आह—<strong>चतुरया</strong> <strong>एकया</strong> किङ्कर्या <strong>घुसृण-सीत-कराम्बुज-रेणवः</strong> <strong>मलयज-द्रव-मिश्रणम्</strong> <strong>उपनिन्यिरे</strong> प्रापुर् इत्य् अर्थः । तथा च, कर्पूर-पद्म-राग-चूर्णानि चन्दन-द्रव-युक्तानि कृतानीत्य् अर्थः । दुहादित्वात् कर्म-द्वयं । रेणवः कथम्-भूताः ? <strong>समुदिता</strong> एकत्र-मिलिताः पुनश् च &ldquo;गुलाब&rdquo; इति प्रसिद्ध-<strong>कुसुमाम्बुभिः स्तिमिताः</strong> ॥१८॥</p>
<p><strong>द्युतिभिर् उद्यत-विद्युत एव तैर्<br>
लवणिमामृत-वर्षितया घनान् ।<br>
अपघनन् अपरा उदवर्तयन् स्व-<br>
नयनैर् नय-नैपुण्यतोऽधयन् ॥१९॥</strong></p>
<p>उद्वर्तन-प्रक्रियाम् आह—<strong>अपराः</strong> किङ्कर्यः <strong>तैः</strong> कुसुमाम्बुभिः स्तिमितैः रेणुभिः <strong>अपघनान्</strong> शरीरावयवान् <strong>उदवर्तयन्</strong> । कथम्-भूतान् ? <strong>द्युतिभिर् उदयं</strong> प्राप्ता या <strong>विद्युतस्</strong> तत्-तुल्यान् । पुनश् च <strong>लावण्य-रूपामृत-वर्षितया</strong> <strong>मेघ</strong>-तुल्यान्, य एव मेघा स्त एव विद्युत इत्य् अर्थः-विरोधः । एवं घनान् एव अपघनान् इति शब्द-विरोधश् च । मेघैः सहसा दृश्यान्तरम् आह—<strong>स्व-नयनैर्</strong> इति <strong>नय-नैपुण्येन</strong> स्व-नयनैर् <strong>अधयन्</strong>, उद्वर्तनं कुर्वत्य एव स्वयं चक्षुसा रूपामृतानि अपघनतः पपुर् इत्य् अर्थः । नीति-नैपुण्यं च सर्वा उद्वर्तन-क्रिया सम्यक्-जाता न वेति, संशय-निरासार्थं सम्यक् निभालन-रूपं अधयन्न् इत्य् अनेन नयनानां चातकत्वं द्योतितम् ॥१९॥</p>
<p><strong>सुरभितामलकी-द्रव-लेपनैः<br>
मृदुल-पाणि-तलालघु-घर्षणैः ।<br>
व्यधित काचन तच्-चिकुरंस् तदा<br>
रुचिर-मार्जन-मार्जन-मेदुरान् ॥२०॥</strong></p>
<p>केश-सम्मार्जनम् आह—<strong>काचित्</strong> किङ्करी <strong>तस्य</strong> राधायाश् <strong>चिकुरान् रुचिर-मार्जनेन</strong> या <strong>मा</strong> शोभा तस्य <strong>अर्जनं</strong> येषु, तथा-भूताश् च ते <strong>मेदुराः</strong> स्निग्धाश् च, तान् <strong>व्यधित</strong> चकार । कैः प्रकारैः ? तत्राह—सुगन्ध-द्रव्यान्तरेण <strong>आमलकी सुरभयतीति</strong>, कर्मणि क्तः । सुरभिता या आमलकी तस्या <strong>द्रव-लेपनैः</strong> एवं <strong>कोमल-करतल-बहुतर-घर्षणैश्</strong> च ॥२०॥</p>
<p><strong>अथ पुरः स्फटिकाप्लव-वेदिकां<br>
वृत्तिमतीम् अभितः परिवाहिनीम् ।<br>
इभ-गतिर् विशती कुरुते स्म तम्<br>
स्व-सुसमाञ्चन-काञ्चन-कान्तिकाम् ॥२१॥</strong></p>
<p>स्नानार्थं वेद्य्-आरोहणम् आह—<strong>इभ-गतिः</strong> श्री-राधिका <strong>तां स्फटिका-प्लव-वेदिकां विशती</strong> प्रविशती, <strong>स्वस्या शोभाया अञ्चनेन</strong> प्रापणेन <strong>काञ्चनस्य</strong> सुवर्णस्येव <strong>कान्तिर्</strong> यस्याः एवं-भूतां कुरुते स्म । आसनाद् उत्थाय स्नान-समये शिरसि जल-दानार्थं तस्याः सकाशात् किङ्करीणां किञ्चिद् उच्च-प्रदेशोऽपेक्षितोऽतस् तद्-अर्थं वेदिकां विशिनष्टि । <strong>वृत्तिमतीं</strong> वेदिकायाश् चतुर्दिक्षु किञ्चिद् उच्च-भित्ति-स्वरूपावरण-युक्तां । पुनश् च, <strong>अभितश्</strong> चतुर्दिक्षु जल-निर्गमार्थं प्रणालिका इति प्रसिद्ध-<strong>परिवाह</strong>-युक्ताम् ॥२१॥</p>
<p><strong>उपरि तच्-छिरशोऽम्बुभिर् एकया<br>
घट-मुखाल् लघु धारतयार्पितैः ।<br>
कर-तल-द्वयतो ममृजे मुहुर्<br>
कच-ततिः परया परया मुदा ॥२२॥</strong></p>
<p>जलेन गात्राभिषेकम् आह—<strong>एकया</strong> किङ्कर्या <strong>घट-मुखाल् लघु-धारया तया</strong> <strong>तस्या</strong> राधाया <strong>शिरस</strong> उपरि अर्पितैर् <strong>जलैः परया</strong> किङ्कर्या <strong>कच-ततिः</strong> केश-श्रेणी <strong>कर-तल-द्वयतः</strong> <strong>ममृजे</strong> <strong>परया मुदा</strong> परमानन्देन ॥२२॥</p>
<p><strong>घन-रसोक्षनतो दर-कुञ्चित-<br>
सृमर-लम्बित-नील-पताकिका ।<br>
द्युति-भरं पुरट-ध्वज एव तत्-<br>
तनु-मिषाद् अतनोद् अतनोर् नु किम् ॥२३॥</strong></p>
<p>जलाभिषेक-समये शोभा-विशेषम् उत्प्रेक्षते—<strong>तस्या</strong> राधायास् <strong>तनु-च्छलेन अतनोः</strong> कन्दर्पस्य **सुवर्ण-**निर्मितो यो <strong>ध्वजः</strong> स एव <strong>नु</strong> भोः ! <strong>किं</strong> <strong>द्युति-भरं</strong> कान्ति-समूहम् <strong>अतनोत्</strong> ? शरीर-स्वरूप-ध्वजं कीदृशं ? <strong>घन-रसस्य उक्षणतः</strong> उक्ष सेचने, जल-सेचनात् <strong>दर</strong> ईषत् <strong>कुञ्चितः</strong> । पुनश् च <strong>सृमरा</strong> प्रसरण-शीला <strong>लम्बिता</strong> केश-रूपा <strong>नील-पताकिका</strong> यस्य सः ॥२३॥</p>
<p><strong>कृत-मृजेष्व् अखिलावयवेषु ताम्<br>
समुचिताम्बुभिर् उन्नत-सौरभैः ।<br>
स्नपयितुं मुहुर् एव तद्-आलिभिः<br>
प्रववृते ववृते च जय-स्वनः ॥२४॥</strong></p>
<p>ततश् चाङ्ग-मार्जनार्थम् अवान्तर-स्नानान्तर-महा-स्नपन-समये सखीनां व्यवहारम् आह—<strong>कृता-मृजा</strong> मार्जनं येषां एवम्-भूतेषु <strong>निखिलावयवेषु</strong> सत्सु तदा <strong>उन्नत-सौरभैर्</strong> <strong>अम्बुभिः स्नपयितुं</strong> <strong>आलिभिः प्रववृते,</strong> सखीभिः प्रवृत्तम् इत्य् अर्थः । एवं स्नान-समये <strong>जय-शब्दश् च</strong> <strong>प्रववृते</strong> प्रवृत्तोऽभूद् इत्य् अर्थः ॥२४॥</p>
<p><strong>हरिमणि-मयतां चिकुरोर्ध्वगं<br>
वदन-सन्निहितं बहु-रत्नताम् ।<br>
कर-तलोपरि वैद्रुमतां कुच-<br>
द्वयम् अहो यद् अहो नव-हैमताम् ॥२५॥</strong></p>
<p>स्नान-समये शोभा-विशेषञ् चाह—<strong>स्फटिक</strong>-निर्मित-<strong>जल-भाजनम्</strong> एकम् अपि <strong>विविध-रूपकं</strong> विविधाकारं श्लेषेण हरिमणित्वादिना विविधा रूपालङ्कारा यत्र तथा-विधं सत्, <strong>श्रिया</strong> <strong>अतनोर्</strong> अनल्पस्य <strong>सभाजनस्य</strong> उत्कृष्टस्य <strong>भाजनत्वं</strong> आस्पदत्वं, श्लेषेण तनोः राधिका-देहस्य स्तुति-व्यञ्जकत्वं <strong>ययौ</strong> प्राप्या धन्योऽयं देहः यस्य सान्निध्यात् अल्पम् अपीदं हरिमण्य्-आदि-मयत्वेन बहु-मूल्यं बभूव इति पर-श्लोकेन सहान्वयः ।</p>
<p>स्फटिक-निर्मित-जल-पात्रस्य नाना-विधाकारत्वम् एवाह—तादृशं भाजनं <strong>चिकुरोर्ध्वगं</strong> सत् <strong>हरि-मणिमयतां</strong> भजत् इन्द्र-नीलमणि-क्र्तम् इव जातम् इत्य् अर्थः । यत् पुनश् च <strong>कुच-द्वय-महो</strong> सत् <strong>नव-हैमतां</strong> भजत् कुच-द्वयस्य महः कान्तिं याति प्राप्नोति, तथा-भूतं सत् नवीन-सुवर्ण-कृतम् इव जातम् इत्य् अर्थः । <strong>अहो</strong> आश्चर्यम् ॥२५॥</p>
<p><strong>जघन-वाससि पुष्कर-पिण्डतां<br>
भजद् इव स्फटिकोदक-भाजनम् ।<br>
विविध-रूपकम् एकम् अपि श्रिया-<br>
तनु-सभाजन-भाजनतां ययौ ॥२६॥</strong></p>
<p>पुनश् च <strong>जघन</strong>-नितम्बादि-निकटे सृतं सत् <strong>पुष्कर-पिण्डतां</strong> जल-पिण्डम् इव जातम् इत्य् अर्थः । स्फटिक-वस्त्रयोः श्वेतत्वेन जल-पिण्डाकारम् इव प्रत्ययात् ॥२६॥</p>
<p><strong>स्थिर-तडिल्-लतिका-धृत-मौक्तिकान्य्<br>
उदचिनोत् पृषद्-अम्बु-मृज-मिषात् ।<br>
वर-तनोः शरद्-अभ्र-निभांशुकैः<br>
कर-धृतैः प्रमदात् प्रमदावलिः ॥२७॥</strong></p>
<p>स्नानान्तरं गात्र-प्रोञ्छन-शोभाम् आह—<strong>प्रमदावलिः</strong> स्त्री-समूह <strong>वर-तनोः</strong> श्री-राधायाः <strong>पृषद्-अम्बु-मृजा-मिषात्</strong> बिन्दु-जल-मार्जन-च्छलेन <strong>स्थिरी</strong>भूता या <strong>विद्युल्-लतिका</strong> तया <strong>धृतानि मौक्तिकानि उदचिनोत्</strong> उत्थाप्य नीतवतीत्य् अर्थः । <strong>प्रमदाद्</strong> आनन्दतः । केन प्रकारेण ? तत्राह—<strong>शरत्-<strong>कालीन-श्वेत्</strong>आभ्र</strong>-तुल्यैर् <strong>अंशुकैः</strong> ॥२७॥</p>
<p><strong>निरुदकी-कृतयऽंशुक-वेष्टनं<br>
कच-ततिर् गमितापि कयाप्य् अभात् ।<br>
सुर-नदी-स्तृतयापि किम् उ त्विषो<br>
रविजया विजयाय वितेनिरे ॥२८॥</strong></p>
<p>केशस्य जल-दूरीकरणम् आह—<strong>निरुदकी-कृतये</strong> जल-दूरीकरणाय <strong>कयापि</strong> किङ्कर्या <strong>कच-ततिः</strong> केश-समूहः <strong>अंशुक-वेष्टनं गमिता</strong> वस्त्रेण वेष्टिता इत्य् अर्थः, तथापि <strong>अभात्</strong> शोभितवतीत्य् अर्थः । तत्र उत्पृएक्षम् आह—<strong>रविजया</strong> यमुनया <strong>सुर-नद्या</strong> गङ्गया स्तृत्यया आच्छादितया सत्याऽपि <strong>विजयाय</strong> गङ्गां जेतुं <strong>त्विषः</strong> कान्तीः <strong>किं वितेनिरे</strong> ॥२८॥</p>
<p><strong>अथ तया निरपीड्यत सा लघु<br>
भ्रमि-वशाद् अप उद्गिरती मुहुः ।<br>
ग्रसनतः किम् उ चन्द्रिकयाऽरुदद्<br>
घनतमो विसरो विष-रोचिषा ॥२९॥</strong></p>
<p>निष्पीडन-शोभाम् आह—<strong>तया</strong> किङ्कर्या सा कचततिः <strong>लघु</strong> अल्पम् एव <strong>निरपीड्यत</strong> । सा कथम्-भूता ? <strong>भ्रमि-वशाद् अप उद्गिरती</strong> । तत्रोत्प्रेक्षाम् आह—<strong>विष-रोचिषा</strong> मृणालवत् श्वेत-कान्तिमत्या <strong>चन्द्रिकया</strong> <strong>ग्रसनाद्</strong> धेतोः <strong>घनतमो विसरः</strong> निविडान्धकार-समूहः <strong>किम् उ अरुदत्</strong> । विष-रोचिषेत्य् अविमृष्ट-विधेयांश-दोषो यमकानुरोधेन सोढव्यः ॥२९॥</p>
<p><strong>परिजहौ रुचिरांशुक-वेष्टिता-<br>
धर-तनुः सुदृग् आप्लवनाम्बरम् ।<br>
मम गुणः सुरभिस् तनुमान् असव्<br>
इति रसतिरसाद् इमम् आददे ॥३०॥</strong></p>
<p>वस्त्रान्तरं परिधाय पूर्वं परिहित-वस्त्रं त्यक्तवतीत्य् आह—<strong>सुदृक्</strong> श्री-राधा <strong>रुचिरांशुकेन वेष्टिता</strong> <strong>अधर-तनुः</strong> अधः शरीरं यस्या एवं-भूता सती, अर्थात् शोभित-वस्त्रम् अधः-शरीरे परिधाय <strong>आप्लवनाम्बरं</strong> स्नानीय-वस्त्रं <strong>परिजहौ ।</strong> तस्य सौगन्ध्यम् आह—रसा पृथ्वी इदम् आप्लवनाम्बरम् अतिरसाद् आददे अनुराग-विशेषेण गृहीतवतीत्य् अर्थः । अतिरसस् तस्याः कुतो जातः ? तत्राह—असौ <strong>सुरभिः</strong> सौगन्ध्य-रूपो <strong>मम गुणस्</strong> <strong>तनुमान्</strong> इदानीं मम भाग्येन मूर्तिमान् जात इति मननात् श्री-राधाङ्ग-स्पर्शात् एवं नाना-विध-सुगन्द-तैल-स्पर्शाच् च वस्त्रस्य तथा सौगन्ध्यं जातं यथा गन्ध-गुणा पृथ्वी अपि परमादरेण गृहीतवती, वस्तुतस् तु अतिरसेन अतिजलेन सिक्तं तद् वस्त्रं भूमिम् अपि सुगन्धीचकार ॥३०॥</p>
<p><strong>अधि वितर्दि-तलं ललना-मणिश्<br>
चकित-दृग् दर-कुञ्चित-विग्रहा ।<br>
व्यकिरद् अङ्गुलि-चम्पक-कोरकैः<br>
शिरसिजान् मुख-सन्मुख-सन्नतान् ॥३१॥<br>
अधि वितर्दि-तलं</strong> वेदिकायां स्थित्वा <strong>ललना-मणिः</strong> श्री-राधा <strong>अङ्गुलि-चम्पक-कोरकैः</strong> <strong>मुखस्य सम्मुखे नतान्</strong> नम्रीकृतान् <strong>शिरसिजान्</strong> केशान् । स्याद् वितर्दिस् तु वेदिके इत्य् अमरः । कथम्-भूता ? <strong>चकित-दृक्</strong> स-भय-नयना, तेन कोऽपि वा पश्यतीति शङ्काकुलेति भावः, अत एव <strong>दर-कुञ्चित-विग्रहा</strong> ॥३१॥</p>
<p><strong>कर-युग-कलितान्त-तट-द्वयाम्-<br>
बर-वराहति-निर्धूत-कुन्तला ।<br>
घन-रस-त्रसरेणु-मयं नभो<br>
व्यधित साधित-सार-रुचश् च ताः ॥३२॥</strong></p>
<p>पुनः केशानां जल-कणा-मात्रस्यापि राहित्यम् आह—करेति । <strong>सा</strong> श्री-राधा <strong>नभ</strong> आकाशं <strong>घन-रसो</strong> जलं, तस्य <strong>त्रसरेणवो</strong>ऽत्यन्त-सूक्ष्म-कणाः तन्-<strong>मयं</strong> कृतवतीत्य् अर्थः । सा किम्भूता? <strong>कर-द्वयेन</strong> <strong>कलितम् अन्त-तट-द्वयं</strong> यस्य तथा-भूतं यद् <strong>अम्बरं</strong> वस्त्रं, तस्य या <strong>आहतिः</strong> आघातः, तया <strong>निर्धूतः कुन्तला</strong> यया सा । किं च, <strong>सा</strong> राधा <strong>ताः</strong> प्रसिद्धाः <strong>सार-रुचः</strong> सार-भूताः शोभाः <strong>अधितवती</strong>, तदृश-केशाघात-समये तस्याः अति-सुन्दर-कान्तयः सर्वत्र व्याप्ता इति स्वभावोक्तिः ॥३२॥</p>
<p><strong>स्थिर-तडिद्-व्रतति-निज-शाखयोर्<br>
विमल-चन्द्रिकया कृत-सख्ययोः ।<br>
युगम् उदस्य मुहुः प्रजहार किं<br>
घन-तमो नतम् ओजसि तून्नताम् ॥३३॥</strong></p>
<p>श्री-राधायाः केशाघातम् उत्प्रेक्षते—<strong>स्थिर-विद्युल्-लतिका</strong> कर्त्री <strong>विमल-चन्द्रिकया</strong> सह <strong>कृत-सख्ययोः निज-शाखयोर्</strong> <strong>युगं उदस्य</strong> उत्थाप्य <strong>घनी</strong>-भूत-केश-स्वरूपम् <strong>अन्धकारं</strong> कर्म <strong>किं प्रजहार</strong> ? कथम्-भूतं ? <strong>नतं</strong> नम्रीभूतं <strong>किन्तु ओजसि</strong> <strong>उन्नतम्</strong> उच्चीभूतं अन्तेन प्रहारैस् तत्-परिभवाभावाश् च सूचितः । दृष्टं चैतद् भगवद्-भक्तेषु अन्य-कृत-तिरस्कारेऽपि समत्वात् तेजो-बुद्धिर् जायते ॥३३॥</p>
<p><strong>रुचिर कुञ्चन संवृतं ऊर्ध्वत<br>
स्तनम् अधः प्रपदावधि लम्बि सा ।<br>
परिदधेऽरुण सूत्र सितान्तरम्<br>
प्रवरम् अम्बरमञ्चित चित्रवत् ॥३४॥</strong></p>
<p>सा राधा &ldquo;लहङ्गा&rdquo; इति प्रसिद्धं प्रवरम् अम्बरं परिदधे । किम्-भूतं ? <strong>ऊर्ध्वत</strong> उपरि भागे <strong>रुचिर-कुञ्चनेन संवृतं</strong>, पुनश् च <strong>प्रपदावधि</strong> पादाग्र-पर्यन्तं <strong>लम्बि</strong> । पुनः &ldquo;डोरी&rdquo; इति ख्यातेन <strong>अरुण-सूत्रेण</strong> <strong>सितं</strong> बद्धम् <strong>अन्तरं</strong> यस्य तत्, तेनान्तः-प्रविष्टेनैव सूत्रेण बद्धम् इति यावत् । पुनश् च <strong>अञ्चितं</strong> पूजितं प्रशस्तं यच् <strong>चित्रं</strong> तद् युक्तम् ॥३४॥</p>
<p><strong>कनक-बिन्दुमती नव-शाटिका<br>
घन-रुचिस् तद्-उपर्य् अतिदिद्युते ।<br>
यद् अभिवेष्टनम् एव मुकुन्द-<br>
दृङ्-निरनुरोधन-रोधनम् उच्यते ॥३५॥</strong></p>
<p>तस्य परिहित-वस्त्रस्य उपरि &ldquo;डाण्डिया&rdquo; इति प्रसिद्धा <strong>नव-शाटिका</strong> दिद्युते शुशुभे । कथम्भूता ? सुवर्ण-रसमय-वस्तुना निर्मिता ये <strong>बिन्दु-<strong>मय-चिह्नानि, तैर् युक्ता । पुनश् च</strong> मेघस्येव रुचिर्</strong> यस्याः सा । श्री-कृष्ण-कर्तृक-दर्शन-जन्य-लज्जया यस्याः शाटिकायाः सम्यक्तया <strong>वेष्टनं</strong> कृष्णस्य <strong>दृष्टे निरनुरोधेन</strong> स्वातन्त्र्येण <strong>रोधनम् उच्यते</strong> । तथा च यद् वेष्टन-दर्शन-मात्रेणैव कृष्णस्य नेत्रं रुद्धं भवतीत्य् अर्थः ॥३५॥</p>
<p><strong>अगुरु-धूम-कुलं गुरु-केश-भाक्<br>
तद्-अवशेष-रसं लिहद् उद्ययौ ।<br>
स्वर् अति-ऋद्धिर् भवेन् नहि कस्य वा<br>
स-महता महताम् अनुसेवया ॥३६॥</strong></p>
<p>पुनः केशस्य विशेषणम् आह—<strong>अगुरु</strong>-कृत-<strong>धूम-समूहः</strong> तेषां <strong>केशानाम्</strong> <strong>अवशिष्टतया</strong> स्थितो यो <strong>रसो</strong> जलं तत् <strong>लिहत्</strong> सत् <strong>स्वः</strong> स्वर्ग-पर्यन्तं <strong>उद्ययौ</strong> । कीदृशं धूम-कुलं ? <strong>गुरुर्</strong> दीर्घो यः <strong>केशस्</strong> तं <strong>भजते</strong> । श्लेषेण, अगुरुं गुरुर् अहितं यद् धूम-कुलं मलिनं कुलं गुरु-स्वरूपं केशं ईश्वरं भजत् सत् अवशेष-रसं लिहत् आस्वादितं कुर्वत्, अत्यन्तं ऋद्धिः सम्पत्तिर् यत्र तादृशं स्वः वैकुण्ठम् अपि उद्ययौ । तत्रार्थान्तर-न्यासम् आह—<strong>महतां अनुसेवया</strong> कस्य नीचस्यापि जनस्य <strong>स-महता</strong> सोत्सवत्वं न हि भवेत् ॥३६॥</p>
<p><strong>विधु-मुखीं भृशम् उच्छलितैर्<br>
वृतां द्युति-भटैः पुरटासनम् आश्रिताम् ।<br>
परिचरत्य् उपगम्य सुदेव्य् अधात्<br>
सकलया कलया महिता मुदम् ॥३७॥</strong></p>
<p>केश-सङ्कारार्थं सुदेवी समागतेत्य् आह—<strong>सुदेवी</strong> <strong>सुमुखीं</strong> श्री-राधां <strong>परिचरन्ती</strong> परिचरितुम् <strong>उपगम्य</strong> निकटम् आगत्य <strong>मुदम्</strong> आनन्दम् <strong>अधात्</strong> धृतवती । कथम्-भूता ? <strong>सकलया</strong> सर्वया <strong>कलया</strong> वैदग्ध्या <strong>महिता</strong> प्ऽऊजिता ॥३७॥</p>
<p><strong>अधिशिरोऽधि-समर्पित-सङ्कुचद्-<br>
विकसद्-उन्मुख-सव्य-करोदरे ।<br>
इतर-पाणिग-कङ्कतिकाऽग्रतो दर<br>
विकृष्य विकृष्य कचान्य् अधात् ॥३८॥</strong></p>
<p>केश-सङ्कारम् आह—<strong>अधिशिरोऽधि</strong> कन्धरायां <strong>समर्पितो</strong> यः <strong>सङ्कुचन्</strong> अथ च <strong>विकसन्</strong> एवम्** उन्मुख** उत्तानता स्थितो यो <strong>वाम-करस्</strong> तस्य <strong>उदरे</strong> मध्ये <strong>दक्षिण-पाणि-गत-कङ्कतिकाग्रेण</strong> करणेन <strong>उदर <strong>[?]</strong> विकृष्य विकृष्य</strong> अतिशयाकर्षणं कृत्वा <strong>कचान्य् अधात्</strong> । तथा च श्री-राधायाः कन्धरायां उत्तानतया स्थिते वम-हस्थ-मध्ये कचां यदा कङ्कतिकाग्रेण आनयति, तदा करः प्रसारितः स्यात्, अन्यदाकुञ्चितः स्याद् इत्य् अर्थः ॥३८॥</p>
<p><strong>कनक-जाल-विकीर्ण-यमानुजा-<br>
सलिल-पूर-वरो वितनोऽपि किम् ।<br>
मुकुलित-स्फुटिताब्ज-मुखे पतन्<br>
कवलितो बलितोदयवत्य् अभूत् ॥३९॥</strong></p>
<p>केशान् संस्कुर्वत्याः सुदेव्या वाम-करे धृतं राधायाः केश-समूहम् उत्प्रेक्षते—<strong>कनक</strong>-रचित-<strong>जाल</strong>-रूपया कङ्कतिकया <strong>विकीर्ण</strong> आकृष्टो यो <strong>यमुना-जल-[पूर-प्रवरः] <strong>प्रवाह-वरः <strong>विततः</strong> विस्तृयतोऽपि <strong>मुकुलित-स्फुटिताब्ज-मुखे</strong> <strong>पतन्</strong> सन् <strong>कवलितो</strong> ग्रस्तोऽ</strong>भूत्</strong> । कथम्-भूते? अब्ज-मुखे <strong>बलिता</strong> बलवत्ता तस्या <strong>उदय-युक्ते</strong> अत एव महा-प्रवाहम् अपि ग्रासीकरोतीति ॥३९॥</p>
<p><strong>सुभग-कङ्कतिका-कलिताऽलिकाद्<br>
उपरितः प्रभयैधत रेखिका ।<br>
ललित-पुच्छ-युगं समयाशिरस्<br>
तनुतमा नुत-मार्ग-निभातनोः ॥४०॥</strong></p>
<p>केषेषु रचना-विशेषम् आह—<strong>सुभगया कङ्कतिकया कलिता</strong> कृता &ldquo;सीथी&rdquo; इति ख्याता <strong>रेखिका</strong> <strong>प्रभया</strong> <strong>अलिकात्</strong> ललाटाद् <strong>उपरि ऐधत</strong> । किम्भूता ? <strong>समयाशिरः</strong> शिरो-मध्ये <strong>ललितं</strong> सुन्दरं <strong>पुच्छ-द्वयं</strong> यस्याः । पुनः कथम्-भूता ? <strong>तनुतमा</strong> सूक्ष्मा, पुनश् च <strong>नुतः</strong> स्तव-विषयी-कृतो यः [<strong>अतनोः</strong>] कन्दर्पस्य <strong>मार्गस्</strong> तत्-तुल्या नुत इति । अर्थात् कन्दर्पेणेति बोध्यम् ॥४०॥</p>
<p><strong>सपदि मूर्तिमती किम् उ माधुरी-<br>
सुरनदी हरि-हृत्-करि-केलये ।<br>
परिजनाक्षि-तरिस् त्रिपथोदया<br>
स्मरद्-अमीव-हतिर् वहति स्म सा ॥४१॥</strong></p>
<p>रेखिकाया उत्प्रेक्षाम् आह—[ <strong>हरि-हृत्-करि-केलये</strong>] श्री-कृष्णस्य हृदय-हस्तिनः केलये <strong>माधुरी-सुरनदी</strong> <strong>मूर्तिमती</strong> <strong>सपदि</strong> शीघ्रं <strong>किम् उ वहति स्म</strong> ? प्रवाह-रूपेण चलितवतीत्य् अर्थः । कथम्-भूता ? <strong>परिजनानां</strong> <strong>चक्षुर्</strong> एव <strong>तरिर्</strong> नौका, यत्र सा पुनश् च <strong>त्रयाणां पथां</strong> उदयो यस्याः एतेन गङ्गा-साधर्म्यम् उक्तम् । पुनश् च <strong>स्मरतां</strong> जनानां <strong>अमीवस्य</strong> पापस्य <strong>हतिर्</strong> नाशो यतः ॥४१॥</p>
<p><strong>ललितयाऽथ पुरः स्थितया शिरो-<br>
मणिर् इहोपरि साधुतयाऽर्पिताः ।<br>
विरुरुचे कच-सन्तमसावलाव्<br>
इन इवोदयितो दयितो यथा ॥४२॥</strong></p>
<p>केशेषु वेशम् आह—<strong>पुरः-स्थितया ललितया</strong> शिरस <strong>उपरि</strong> &ldquo;शीषफुल&rdquo; इति प्रसिद्धः <strong>शिरोमणिः</strong> <strong>साधुतया अर्पितः</strong> सन् <strong>विरुरुचे</strong> । तत्र दृष्टान्तः—[<strong>कच-सन्तमसावलौ</strong>] केश-रूपान्धकार-श्रेण्यां <strong>इनः</strong> उदय-कालीनो रक्त-सूर्य इव । ननु सूर्यो यथा अन्धकारं नाशयति तथायम् अपि केश-रूपान्धकारं कथं न नाशयति ? तत्राह—<strong>दयितो</strong> <strong>यथा</strong> तथा अन्धकार-श्रेण्याः प्रियत्वात् । अस्य च प्रियत्वाद् अद्भूत-सूर्य इत्य् अर्थः ॥४२॥</p>
<p><strong>तम् अभितः स्पृशती नव-मौक्तिका-<br>
वलिर् अभाद् अधिरेखम् अपि स्थिता ।<br>
उडु-तती रविम् आप विहाय किं<br>
हिम-रुचिं परितोऽपरितोषतः ॥४३॥</strong></p>
<p>शिरोमणेश् चतुर्दिक्षु-रचना-विशेषम् आह—<strong>तं</strong> शिरोमणिम् <strong>अभितः</strong> <strong>स्पृशती</strong> <strong>नव-मौक्तिक-श्रेणी अधि-रेखं</strong> रेखायाम् <strong>अपि स्थिता</strong> सती <strong>अभात्</strong> । तत्र उत्प्रेक्षाम् आह—<strong>उडु-ततिः</strong> नक्षत्र-श्रेणी <strong>अपरितोषात्</strong> <strong>हिमरुचिं</strong> चन्द्रं <strong>विहाय</strong> किं अभितः <strong>रविं</strong> सूर्यम् <strong>आप</strong> शीताद्य्-आर्ति-दुरीकरणायेति भावः ॥४३॥</p>
<p><strong>विनिहितालक-चुम्बित-मौक्तिका-<br>
तनु-धनु-सदृशी न ललाटिका ।<br>
सचल-शैवल-बुद्बुद-पाल्य् असौ<br>
मुख-सुधा-सरसः सरस-च्छवेः ॥४४॥</strong></p>
<p>ललाट-स्थिताभरणान्तरम् आह—ललाटे विनिहिता अथ च <strong>आलक-चुम्बिता मौक्तिका</strong> मुक्ता यत्र तथा-भूता या <strong>ललाटिका</strong> ललाटोर्ध्व-स्थित-भूषणं &ldquo;पत्रपाश्य&rdquo;-आख्यं न, तर्हि किम् इत्य् अपेक्षायाम् आह—<strong>असौ</strong> ललाटिका मुख-रूप-<strong>सुधा-सरोवरस्य</strong> **चञ्चल-शैवल-**सहिता या <strong>बुद्बुद-पाली</strong> जल-बिम्ब-श्रेणी तद्-रूपात्र वेति ।</p>
<p>ननु सरोवर-मध्योत्पन्नानां शैवालादीनां कथं ललाट-रूप-तट-वृत्तित्वं सम्भवति ? तत्र आह—सरसेति । <strong>सरसः</strong> कथम्-भूतस्य? [<strong>सरस-च्छवेः</strong>] रस-सहिता च्छविः तरङ्ग-रूपा कान्तिर् यस्य । तत्र च्छवि-पदस्य तरङ्गे आरोपः । तथा च च्छवि-रूप-तरङ्गेनैव तेषां तट-वृत्तित्वं बोध्यम् । अलक-स्थानीयः शैवालः ए-कारवान् अपि शैवाल-शब्दोऽस्ति । सकल-शेवल-शेवलमालिक इति यमक-दर्शनाद् इति अमर-टीका ॥४४॥</p>
<p><strong>मिलित-तत्-तद्-उपान्तिम-सूत्रवत्य्<br>
अथ सुदेव्य्-उत-पुष्प-विचित्रिता ।<br>
कच-ततिः सुदृशो वर-वेण्य् अभूत्<br>
मधुरम् आप्रसृतं प्रसृतं यया ॥४५॥</strong></p>
<p>वेणी-रचनाम् आह—<strong>मिलितानां</strong> तेषां शिरोमणि-लग्न-मुक्ता-माला-ललाटिकादीनां येऽन्तिम-भागाः, तेषां निकट-वर्ति-सूत्राणि तद्वति <strong>सुदृशो</strong> राधायाः <strong>कच-ततिः वर-वेणी अभूत्</strong> । अन्ते भवोऽन्तिमश् चरम-देशः, तस्य निकटे वर्तते अनेन मुक्ता-रहितानि सूत्रस्य सर्वावयवान्य् एव वेणी-मध्ये प्रविष्टानीति ज्ञेयं । कथम्-भूता ? <strong>सुदेव्या</strong> ग्रथितैः <strong>पुष्पैर् विचित्रिता</strong> । यया वेण्या <strong>आप्रसृति</strong> जङ्घा तत्-पर्यन्तं मधुरं यथा स्यात् तथा प्रसृतं व्याप्तम् ॥४५॥</p>
<p><strong>विधुर् अगान् मुखतां तपसा वमन्<br>
निज-कलङ्क-कलाङ्किम् इहोद्धतः ।<br>
इयम् अमीलित-वेणिर् अभूद् गता<br>
चरण-लम्बिततां विततांशुभिः ॥४६॥</strong></p>
<p>वेणी-शोभाम् उत्प्रेक्षाम् आह—<strong>विधुश्</strong> चन्द्रः <strong>तपसा</strong> करणेन <strong>निजां कलङ्क-कलां</strong> <strong>किं</strong> ऊर्ध्वतो <strong>वमन्</strong> सन् राधाया <strong>मुखतां अगात्</strong> प्राप्तवान् ? नव-केश-रूपा सा कलङ्क-कला राधायाः शिरसि कथं स्थापिता ? तत्राह—<strong>इयम्</strong> अपि कलङ्क-कला <strong>चरणालम्बितत्वं गता</strong> सती <strong>मीलितास्</strong> तव योग्या वेणिर् अभूद् इति चरणे पतिता, सा तेनाङ्गीकृतेति भावः । कलङ्क-कला-वेणिः कथम्-भूता ? <strong>अंशुभिः</strong> किरणैर् <strong>वितता</strong> विस्तृता । अत एव किरण-द्वारा चरण-पर्यन्तम् अपि तस्यागमनं सम्भवेत् ॥४६॥</p>
<p><strong>विविध-रोचिर् अयोजि तद्-अग्रतः<br>
कनक-हीरक-मौक्तिक-चित्रिता ।<br>
मृदुल-पट्ट-लसच्-चमरी-ततिः<br>
विकच-सारस-सार-सभा-स-भा ॥४७॥</strong></p>
<p>पुनर् वेणी-भूषाम् आह—सुदेव्या <strong>तस्या</strong> वेण्या <strong>अग्रे</strong> <strong>मृदुल-पट्ट-लसच्-चमरी-ततिः</strong> <strong>अयोजि</strong>, कोमल-पट्ट-सूत्र-सम्बन्धिनी अथ च लसती शोभायमाना चमरी-श्रेणी, तथा च &ldquo;फोन्धनी&rdquo; इति ख्यातं पट्ट-सूत्रं वेन्य्-अग्रे दत्तम् इत्य् अर्थः । कथम्-भूता ? <strong>विकच-सारसस्य</strong> प्रफुल्ल-पद्मस्य या <strong>सार-सभा</strong> श्रेष्ठ-सदः, तस्य [<strong>स-भा</strong>] समानाभाः कान्तिर् यस्याः ॥४७॥</p>
<p><strong>हरि-मनोरथ-कल्प-लतोर्ध्वतो<br>
यम् अवरोहम् अधत्त तद्-अग्रतः ।<br>
विजितम् इन्द्र-पुरां मदनोऽसिनोद्<br>
वर-रुचामर-चामरम् एव किम् ॥४८॥</strong></p>
<p>पुनर् वेणीम् उत्प्रेक्षते—राधा-रूपाया <strong>हरि-मनोरथ-कल्पलता</strong> सा, &ldquo;नामना&rdquo; इति &ldquo;जटा” इति च ख्यातं <strong>यं</strong> वेणि-रूपं <strong>अवरोहं</strong> <strong>ऊर्ध्वतोऽधत्त,</strong> तस्य अवरोहस्याग्रे <strong>मदनः</strong> <strong>वर-रुचामर-चामरं किम् असिनोत्</strong> ? वरा श्रेष्ठा रुचा कान्तिर् यस्याः, तद् अमर-चामरं । रुचा टाब्-अन्तोऽपि दिशा रुचा इति यत् । वट-भिन्न वृक्षस्थावरोहे जाते तद् दर्शन-जनितया तत्-तले निधि-स्थिति-शङ्कया यथा अन्यो राजा तद्-रक्षणाय स्वत्व-ज्ञापकं चामरं बध्नाति, तथैव कन्दर्प-राजोऽपि चकार । इन्द्र-पुराद् इति चामरस्य सौन्दर्यम् उक्तम् ॥४८॥</p>
<p><strong>किम् उ सुदेव्य् अयि देव्य् असि बन्धदा<br>
दृढम् अबध्यत बाल-ततिर् यतः ।<br>
द्रुतम् इमां हरिर् एव विमोक्षति<br>
स्व-रति-लक्षणतः क्षणतः क्षणात् ॥४९॥</strong></p>
<p>सुदेविम् अपदिश्य ललिता स-परिहासम् आह—<strong>अयि ! सुदेवि</strong> ! त्वं <strong>बन्धदा देवी</strong> महामाया <strong>असि</strong> । यतः <strong>बाल-ततिः</strong> अबुध-श्रेणी, पक्षे केश-श्रेणी <strong>दृढम् अबध्यत</strong> । <strong>स्वस्मिन् रतिः</strong> प्रेमा, पक्षे सम्भोगः, तस्य लक्षणात् यक्षयति ज्ञायतीति व्युत्पत्त्या अनुभावाद् इत्य् अर्थः । <strong>क्षणतः</strong> उत्सवतः <strong>क्षणात्</strong> क्षण-मात्रेण <strong>मोक्षति</strong> ॥४९॥</p>
<p><strong>इदम् अभाषत सव्य-करं दधत्य्<br>
अधिशिरो ललितास्यम् उदस्य सा ।<br>
तिलकयन्त्य् अलिकं धृत-वर्तिके-<br>
तर-करारक-राजि मृगीदृशः ॥५०॥<br>
इदं</strong> पूर्वोक्तं ललिता सुदेवीम् <strong>अभाषत</strong> । अधुना ललाटं च ललितया तिलकितम् इत्य् आह—<strong>सा ललिता मृगीदृशः</strong> राधाया आस्यं मुखं <strong>उदस्य</strong> उत्थाप्य <strong>अलिकं</strong> <strong>तिलकयन्ती</strong> सती अभाषतेत्य् अन्वयः। कथम्-भूता ? तिलक-दानार्थं <strong>अधिशिरः</strong> शिरसि <strong>वाम-करण् दधती</strong> । पुनश् च धृता &ldquo;तुली&rdquo; इति प्रसिद्धा <strong>वर्तिका इतर-करे</strong> यया । अलिकं कथम्-भूतं ? <strong>अरकेण</strong> अलकेन <strong>राजितुं</strong> शीलं यस्य तत् ॥५०॥</p>
<p><strong>मद-युतागुरव-द्रव-मण्डला-<br>
न्तर-लसत्-तनु-नागज-पङ्कजाम् ।<br>
व्यलिखद् ऐन्दव-चन्दन-बिन्दु-युङ्<br>
मधुर-चित्रक-चित्रकम् आशु सा ॥५१॥</strong></p>
<p>तिलक-रचना-विशेषम् आह—<strong>सा</strong> ललिता <strong>मधुरं चित्रं</strong> यत्र तथा-भूतं तिलकं <strong>व्यलिखत्</strong> । तिलकं कीदृशं ? <strong>मदो</strong> मृगमदस् तेन <strong>युक्तो</strong> य <strong>आगुरव-द्रवः</strong> अगुरु-सम्भूतो रसः &ldquo;चोया&rdquo; इति प्रसिद्धः, तेन कृतं यन् <strong>मण्डलं,</strong> तस्य <strong>अन्तरे</strong> मध्ये <strong>लसत्</strong> शोभितं यत् <strong>तनु</strong> सूक्ष्मं <strong>नागजेन</strong> सिन्दूरेण कृतं <strong>पङ्कजं</strong> पड्मं यत्र । पुनश् च इन्दुः कर्पूरः <strong>ऐन्दवश्</strong> चासौ <strong>चन्दन-बिन्दुश्</strong> चेति कर्मधारयः । कर्पूर-संवलित-चन्दनस्य बिन्दु-युक् ॥५१॥</p>
<p><strong>अपहृतां विजितात् किम् उमापतेः<br>
शशिकलाम् अलिकं व्यधितात्म-भूः ।<br>
इह पुनः कलिताङ्ग-विशेषकं<br>
शुचि-रसं चिर-सम्भृतम् आदधे ॥५२॥</strong></p>
<p>ललाटस्य तिलकस्य च शोभाम् एकदा आह—<strong>आत्म-भूः</strong> कन्दर्पः, श्लेषेण ब्रह्मेव स्रष्टा, <strong>विजितात् उमापतेः</strong> महादेवात् सकाशाद् <strong>अपहृतां</strong> <strong>चन्द्र-कलाम्</strong> एव <strong>अलिकं</strong> ललाटं <strong>व्यधित</strong> चकार । उमायाः पतित्वम् एव तस्य काम-विजितत्वं सूचयति । <strong>पुनर् इह</strong> अलिके <strong>चिर-सम्भृतं</strong> चिर-कालं व्याप्य धृतं [<strong>शुचि-रसं</strong>] शृङ्गार-रसम् <strong>आदधे</strong> । कीदृशं ? <strong>धृताङ्ग-विशेषकं</strong> मूर्तं शृङ्गार-रसम् इत्य् अर्थः । गृहीता निर्वेद-गर्वाद्या हासाद्याश् च अङ्ग-विशेषा येनेति । श्वेत-रक्त-बिन्दु-रेखादि-सङ्गतः कलितानि रचितानि बिन्द्व्-आदीन्य् अङ्गानि यस्य तादृशं विशेषकं तिलकं शुचिः शुद्धो रसो यत्र । तद् इति त्रयण्वार्थाः प्रस्तुताः ॥५२॥</p>
<p><strong>पुरट-पट्टवरेऽलक-मातृकाक्षर-<br>
वृतं स्मर-यन्त्रम् इदं बभौ ।<br>
किम् उरु-वर्णम् अनुश्रित-सौभगम्<br>
प्रियतमादर-मोदर-कार्मणम् ॥५३॥</strong></p>
<p>तिलकम् एव पुनर् उत्प्रेक्षते—ललाट-रूप-<strong>सुवर्ण-पट्टवरे अलक</strong>-रूप-<strong>मातृकाक्षरेणावृतं</strong> <strong>कन्दर्पस्य यन्त्रं किं बभौ</strong> ? कथम्-भूतं ? उरवो वर्णा** **अक्षराणि यत्र तेन, मनुना मत्रेण आश्रितं सौभगं यस्य । तिलक-पक्षे श्वेत-रक्तादि-वर्णम् इति च्छेदः । पुनश् च <strong>प्रियतमस्य अदरः</strong> अनल्पं <strong>मोदं</strong> हर्षं <strong>राति</strong> ददाति यत्, <strong>कार्मणं</strong> वशीकारक-वस्तु-विशेषस् तत्-स्वरूपम् ॥५३॥</p>
<p><strong>सरसम् आनग् अथैन्दव-वर्तिका-<br>
कलितयाऽञ्जन-रेखिकयाऽक्षिणी ।<br>
सपदि पक्ष्म-निकुञ्चन-माधुरिम्<br>
रसनया सनया लिहतां कथम् ॥५४॥</strong></p>
<p>अथ तिलकानन्तरं ललिता <strong>अञ्जन-रेखिकया</strong> राधाया <strong>अक्षिणी</strong> <strong>आनक्</strong> अञ्जन-युक्ते कृतवतीत्य् अर्थः। अञ्जु-म्रक्षणे लङ् । अञ्जन-रेखिकया कथम्-भूतया ? <strong>इन्दुः</strong> कर्पूरस् तत्र-भवा या वर्तिका &ldquo;तुली&rdquo; इति ख्याता, तया कृतया । <strong>सपदि</strong> अञ्जन-दान-क्षणे या <strong>पक्ष्म-कुञ्चनस्य माधुरी,</strong> तां <strong>सनया</strong> नीतिमन्तोऽपि जना <strong>रसनया</strong> जिह्वया कथं वर्णयन्तित्य् अर्थः ॥५४॥</p>
<p><strong>किरण-मालिनि न प्रभुतेति तत्-<br>
प्रियतमे नलिने यद् इमे तमः ।<br>
स्व-महसा वृणुतैव तद् अप्य् अहो<br>
रुचिरता चिरतावलतैतयोः ॥५५॥</strong></p>
<p>अञ्जन-युक्तयोर् नेत्रयोः शोभाम् उत्प्रेक्षते—<strong>किरण-मालिनि</strong> सूर्ये <strong>प्रभूता</strong> <strong>नास्ति</strong> <strong>इति</strong> मत्वा <strong>तस्य</strong> सूर्यस्य <strong>परम-प्रिये नलिने</strong> पद्म-द्वयं <strong>तमो</strong>ऽन्धकारः <strong>स्व-महसा</strong> स्व-कान्त्या <strong>आवृणुत इव</strong> । <strong>अहो</strong> आश्चर्यं । <strong>तद् अपि</strong> तथापि <strong>तयोर्</strong> नलिनयो <strong>रुचिरता</strong> कान्तिमत्ता, तस्याश् <strong>चिरता</strong> बहु-काल-व्यापित्वं <strong>अबलत</strong> बलिष्ठा बभूवेत्य् अर्थः ॥५५॥</p>
<p><strong>सतृषतावगमाद् अयम् अर्पितः<br>
सपदि कृष्ण-रुचि-द्रव एव वाम् ।<br>
इति जगाद दृशौ कुटिल-भ्रुवः<br>
स्मित-मुखी ललिता ललिताक्षरम् ॥५६॥</strong></p>
<p>ननु भो ललिते ! अङ्गानां मध्ये श्रेष्ठाभ्याम् आवाभ्याम् कथं रत्नादिकं विहाय अञ्जनं दत्तं ? तत्राह—<strong>वां</strong> युवयोः <strong>कृष्ण-रुचि-द्रवे</strong> [<strong>सतृषतावगमात्</strong>] तृष्णा-युक्ततावगमात् कृष्ण-रुचि-द्रवो मया <strong>अर्पितः</strong> । कृष्णा रुचिः कान्तिर् यस्य तथा-भूतो द्रवः अञ्जनम् इति यावत् । पक्षे, कृष्ण-सम्बन्धि-श्याम-कान्तिर् एव द्रव इति <strong>कुटिल-भ्रुवो</strong> राधाया <strong>दृशौ</strong> प्रति <strong>स्मित-मुखी ललिता</strong> <strong>ललितं</strong> सुन्दरं <strong>अक्षरं</strong> यत्र तद् यथा स्यात् तथा <strong>जगाद</strong> । कुटिल-भ्रुव इति श्लिश्टार्थ-स्मरणेन ईर्ष्या ध्वन्यते ॥५६॥</p>
<p><strong>सफरिके रुचिराञ्जन-रञ्जिते<br>
अयि भविष्यति कृष्ण-घनोद्गमे ।<br>
सपदि नृत्य-गतिं तनुतं मदान्<br>
मधुर-भाव-कलावक-लाघवाम् ॥५७॥</strong></p>
<p>पुनर् ललितैवाह—<strong>अयि</strong> ! <strong>सफरिके</strong> ! <strong>कृष्ण-घनोद्गमे</strong> <strong>भविष्यति</strong> सति युवां नृत्य-गतिं <strong>मदात्</strong> दर्पात् शिघ्रं <strong>तनुतं</strong> । कथम्-भूतां ? <strong>भाव</strong>-वैदग्ध्या <strong>अवकं</strong> रक्षकं **लाघवं **यस्यां मदाद् इति गुरु-जनादि-भयापेक्षापि तदानीं युवाभ्यां न कर्तव्येति ध्वनिः ॥५७॥</p>
<p><strong>इति तया हसिताऽसितांशु-मुख्य्<br>
अजनि या मम दृङ् न हि लासिका ।<br>
भवद्-अपाङ्ग-नट-प्रवराद्<br>
अनध्ययन-शालितयाऽलि तयाऽत्र किम् ॥५८॥<br>
इति</strong> <strong>तया</strong> ललितया <strong>हसिता</strong> <strong>सितांशु-मुखी</strong> राधा तां प्रति आह—<strong>या मम दृक्</strong> सा <strong>लासिका</strong> नर्तकी <strong>न हि अजनि</strong> न जातेत्य् अर्थः । <strong>भवद्-अपाङ्ग-नट-प्रवरात्</strong> <strong>अध्ययन-शालित्वाभावेन</strong> हेतुना तस्मात् हे <strong>आलि</strong> !** तया** मूर्ख-दृष्ट्या अत्र किम् ? अत्र तस्याः श्लाघया न किम् अपि प्रयोजनम् इत्य् अर्थः ॥५८॥</p>
<p><strong>विविध-रत्न-युजाऽर्च्यत नासिका<br>
शिखरम् आशु तया वर-मुक्तया ।<br>
उरसि साभरणोडुर् इवेन्दुना<br>
स्व-रमणी रमणीयतया दधे ॥५९॥</strong></p>
<p>भूषणेन नासिका-भूषितेत्य् आह—<strong>तया</strong> ललितया <strong>विविध-रत्न-युजा</strong> <strong>वर-मुक्तया</strong> <strong>नासिका-शिखरम्</strong> <strong>अर्च्यत</strong>, शुभ्र-पुष्पेण पूजितवत् शोभितं कृतम् इत्य् अर्थः । तत्र दृष्टान्तेन मुख-शोभाम् आह—<strong>इन्दुना</strong> चन्द्रेण <strong>स्व-रमणी</strong> <strong>उडुर् इव</strong> <strong>वक्षसि दधे</strong> । उडुः कथम्-भूता ? <strong>आभरण-सहिता</strong>, अत एव तस्या <strong>रमणीयतया</strong> हेतुना हृदि धृता इत्य् अर्थः । चन्द्र-विशेषणत्वे रमणीर् यातीति, तया लाम्पट्येन हेतुनेत्य् अर्थः ॥५९॥</p>
<p><strong>द्युति-नृपः स तद्-आभरण-<br>
च्छलात् पुरट-पङ्कज-पट्ट-वरासनः ।<br>
निखिल-दुर्वश-दृङ्-नगरे हरेर्<br>
अधिचकार सदा रसदास्पदे ॥६०॥</strong></p>
<p>मुक्ताभरणम् इषात् <strong>द्युतीनां राजा</strong> एव <strong>अखिलानां दुर्वशे हरेर् दृष्टि-<strong>रूप</strong>-नगरे अधिचकार</strong> अधिकारं कृतवान् । द्युति-नृपः कथम्-भूतः ? [<strong>पुरट-पङ्कज-पट्ट-वरासनः</strong>] सुख-स्वरूप-स्वर्ण-निर्मित-कमल-रूपं पट्टं राज-पट्टं &ldquo;राज-पाट&rdquo; इति ख्यातं तद् एवासनं यस्य सः । तादृश-नगरे कथम्-भूते? <strong>सुखदास्पदे</strong> ॥६०॥</p>
<p><strong>लवणिम-व्रततेर् नव-बीजम्<br>
इत्य् अवचिचीषुतयाक्षि-विलासिनोः ।<br>
मुहुर् इहैव भवेत् किम् अघद्विषा<br>
प्रहितयो हितयोर् अतिलोलता ॥६१॥</strong></p>
<p>नासाभरणस्याकर्षकता-विशेषम् आह—<strong>लावण्य</strong>-रूप-<strong>लताया</strong> इदं <strong>नवीन-बीजम्</strong> इति मत्वा <strong>अवचिचीषुतया</strong> अवचेतुम् इच्छया कृष्णेन <strong>प्रहितयोस्</strong> तस्य्<strong>आक्षि</strong>-रूप-<strong>विलासिनोः</strong> <strong>इहैव</strong> नासाभरण एव <strong>लोलता</strong> सतृष्णता <strong>किं मुहुर् भवेत्</strong> ॥६१॥</p>
<p><strong>विचकिलोज्ज्वल-वर्तुल-कोरक-<br>
स्मर-शरस् तिल-पुष्प निषङ्गतः ।<br>
प्रसृत एव मुकुन्द-धृतेः परिप्लव-<br>
करोऽवकरोज्झित ऐष्ट किम् ॥६२॥</strong></p>
<p>पुनर् नासाभरणम् एवम् उत्प्रेक्षते—नासा-स्थानीयं यत् <strong>तिल-पुष्पं</strong> तद् एव <strong>निषङ्गः</strong> &ldquo;तूण&rdquo; इति प्रसिद्धः, तस्मात् मुक्ता-स्थानीय-<strong>विचकिलोज्ज्वल-वर्तुल-कोरक</strong>-स्वरूपः <strong>कन्दर्प</strong>-<strong>शरः</strong> <strong>प्रसृत एव</strong> निर्गतः सन्न् एव <strong>किम् ऐष्ट</strong> ? तथा च तूणान् निर्गतः सन्न् एव किं परमैश्वर्यं कृतवान् ? इत्य् अर्थः । किम् ऐश्वर्यम् ? इति चेत्, तत्राह—यतः <strong>मुकुन्द-धृतेः</strong> <strong>परिप्लवः</strong> वैकल्यं चाञ्चल्यं वा तं <strong>करोतीति</strong> । परिप्लवश् चाकुले स्याच् चञ्चले च पराभवे । इति मेदिनी । विचकिलो &ldquo;रायबेल&rdquo; इति प्रसिद्धः । तत्रापि वर्तुल इति-पदेन &ldquo;मोतिया रायवेल&rdquo; इति कोरकः कलिका <strong>अवकरो</strong> दोषस् तेन <strong>उज्झितः</strong> । तथा च पुष्प-गत-म्लानत्वादि-दोष-रहित इत्य् अर्थः ॥६२॥</p>
<p><strong>मधुरिमामृत-युग्-बडिशं त्वम्<br>
अस्य् अयि विभूषण दृक्-शफरं हरेः ।<br>
झटिति कर्ष मदाद् इति तत् तया<br>
निजगदे जगद्-एधित-सौभगम् ॥६३॥</strong></p>
<p>पुनर् नासाभरणम् अपदिश्य परिहासम् आह—<strong>अयि</strong> [<strong>विभूषण</strong>] नासाभरण ! <strong>त्वं</strong> <strong>माधुर्य</strong>-<strong>रूपामृतेन</strong> <strong>युक्तं वडिशम् असि</strong> । अत एव <strong>मदात्</strong> दर्पात् <strong>हरेर्</strong> <strong>दृष्टि</strong>-रूपं <strong>सफरं झटिति कर्ष</strong> आकर्षणं कुरु । इति <strong>तया</strong> ललितया <strong>तद्</strong> भूषणं प्रति <strong>निजगाद</strong> । कीदृशं ? <strong>जगति एधितं</strong> वर्धितं <strong>सौभगं</strong> यस्य ॥६३॥</p>
<p><strong>ग्रसति यस् त्व् अनुराग-समुद्र-भूः<br>
कुल-भुवां धृति-भी-मति-सम्पुटान् ।<br>
वडिशम् अप्य् अभिकर्षतु वा स सास्पदम्<br>
अदो दमदो भुवि तस्य कः ॥६४॥</strong></p>
<p>ललितायाः परिहासोक्तिं लक्ष्यी-कृत्य विशाखाप्य् उपहसितवतीत्य् आह—<strong>यः</strong> हरेर् दृष्टि-रूप-शफरः <strong>कुल-भुवां</strong> कुलवतीनां <strong>धृति-भय-बुद्धि-सम्पुटान् ग्रसति</strong>, <strong>स</strong> खलु <strong>सास्पदं</strong> भूषणस्याश्रय-सहितं **अदस् **तद् वडिशम् <strong>अपि</strong> <strong>अभि</strong> सर्वतो-भावेन <strong>आकर्षतु</strong> । तथा च त्वया यद् उक्तं तस्य वैपरीत्यं वा भवेद् इत्य् अर्थः । अहो एवं वैपरीत्यं कथं सम्भवेत् ? तत्राह—<strong>भुवि</strong> <strong>तस्य</strong> <strong>दमदः</strong> दमन-कर्ता <strong>को भवेत्</strong> ? **अनुराग-**रूप यः <strong>समुद्रः,</strong> स एव <strong>भूर्</strong> उद्भव-स्थानं यस्य ॥६४॥</p>
<p><strong>इति सखी-युग-वाग्-अमृतं पिबन्त्य्<br>
अपि नटद्-भ्रुकुटिः स्फुटम् आह सा ।<br>
अयि कृषेः स युवां च परस्परम्<br>
भवथ कर्मतया मतया स्थिताः ॥६५॥</strong></p>
<p>(विशेषकम्)** सा** राधिका । <strong>अयि</strong> ! हे सख्यौ ! <strong>स</strong> कृष्णः <strong>युवां च</strong>, कृष-धातोः <strong>कर्मतया परस्परं स्थिता</strong> यूयं <strong>भवथ</strong> । कथम्-भूतया ? तस्य युवयोश् च <strong>सम्मतया</strong> ॥६५॥</p>
<p><strong>उपरि चक्रिकयोः स-शलाकयोर् युगम्<br>
अधो मणि-कुण्डलयोर् द्वयम् ।<br>
श्रवणयोर् अवतंसित-कुन्दयोर्<br>
व्याधित शोधित-शोचिर् इवांशुकैः ॥६६॥</strong></p>
<p>कर्ण-भूषणं वर्णयति—<strong>अवतंसित-कुन्दयोः श्रवणयोर्</strong> उपरि-देशे <strong>चक्रिका-शलाकयोर् युगम्</strong> । एवं तयोर् <strong>अधो</strong>-देशे <strong>कुण्डलयोर् द्वयं न्यधात्</strong> । उत्प्रेक्षाम् आह—<strong>अंशुकैर्</strong> वस्त्रैः <strong>शोधितं</strong> छानितं <strong>शोचिः</strong> कान्तिर् <strong>इव</strong> ॥६६॥</p>
<p><strong>किम् अतनु-द्रुम-पल्लव-तल्लजाव्<br>
अविभृतां विभृतान् द्युति-शीधुभिः ।<br>
मणिमय-स्तवकान् स्तवकार्य् अघ-<br>
द्विषद्-अलि-प्रमद-प्रमद-प्रदान् ॥६७॥</strong></p>
<p>अत्रोत्प्रेक्षाम् आह—<strong>कन्दर्प-द्रुमस्य</strong> श्रेष्ठ-<strong>पल्लवौ</strong> किं <strong>द्युति</strong>-रूप <strong>शीधुभिर्</strong> विशेषेण <strong>भृतान्</strong> पूर्णान् पुष्टान् वा <strong>मणि-मय-स्तवकान् अविभृतां</strong>, भूते लङ् । तान् कथम्-भूतान् स्तवकान् ? <strong>स्तव-कारी</strong> यो**ऽघद्विषन् **कृष्णः, स एव [<strong>अलिः</strong>] भ्रमरः, तस्य <strong>प्रमद</strong>-<strong>प्रमद</strong>-<strong>प्रदान्</strong>, प्रमदः प्रकृष्ट-मत्तता प्रकृष्ट-हर्षश् च ॥६७॥</p>
<p><strong>मकरिके लिखती मृदु-गण्डयोर्<br>
मकर-केतनम् आह्वयद् एव सा ।<br>
यम् अधरारुण-पल्लवम् अर्पयन्<br>
रसमये समये हरिर् अर्चयेत् ॥६८॥<br>
सा</strong> ललिता <strong>गण्डयोः</strong> कन्दर्पस्यासन-रूपे <strong>मकरिके लिखती</strong> सती <strong>मकर-केतनं</strong> कन्दर्पं आह्वयत् । <strong>यं</strong> कन्दर्पं । <strong>रसमये समये</strong> रहस्य-काले ॥६८॥</p>
<p><strong>श्रवण-हीरकणे प्रतिबिम्बिते<br>
नव-कपोल-सुधा-सरसोर् इमे ।<br>
चटुल-लाजि-धिया विवृतानने किम्<br>
उदिते मुदिते भवतुर् जडे ॥६९॥</strong></p>
<p>ललितया लिखितयोर् मकर्योर् मुखम् उत्प्रेक्षते—<strong>श्रवण</strong>-सम्बन्धि-कुण्डलस्थ-<strong>हीरकणे</strong> <strong>नवीन-कपोल</strong>-**सुधा-सरोवर-**द्वये सति <strong>प्रतिबिम्बं</strong> दृष्ट्वा स्व-भक्षणात् &ldquo;खै&rdquo; इति प्रसिद्धानां <strong>चञ्चल-लाजानां धिया इमे</strong> मकरिके <strong>किं</strong> <strong>विवृतानने</strong> सत्यौ <strong>बभूवतुः</strong> । कथम्-भूते ? <strong>उदिते</strong> जनाद् उद्गते ।</p>
<p>ननु स्व-भक्ष्यं दृष्ट्वा कथं न खादतः ? तत्राह—<strong>मुदिते</strong> आनन्द-युक्ते अत एव <strong>जडे</strong>, तस्मात् स्व-भक्ष्यं दृष्ट्वा आनन्द-जाड्याद् एव भोक्तुं न समर्थे इत्य् अर्थः । किन्तु जिवन्तौ एव एते इति ध्वनिः ॥६९॥</p>
<p><strong>मकरयोर् वर-कुण्डलता-भृतोर्<br>
अघहर-श्रुति-सेवि-युगं तयोः ।<br>
मकरिके स्वयम् एव पतिष्यतं<br>
रस-कला सकला सफलाऽस्तु वाम् ॥७०॥</strong></p>
<p>पुनर् मकरिका-व्यपदेशेन राधिकां परिहसति—हे <strong>मकरिके</strong> ! तयोर् <strong>मकरयोर् युगं</strong> स्वयम् एवं <strong>पतिष्यतं,</strong> तयोर् द्वयं युवां पतिम् इच्छतं । कथम् ? इति चेत्, <strong>वां</strong> युवयोः <strong>रस-कला</strong> <strong>सकला</strong> रस-वैदग्धी <strong>सफला</strong> <strong>भवतु</strong> । कथम्-भूतयोः ? <strong>वर-कुण्डलता-भृतोर्</strong> विलक्षण-कुण्डल-स्वरूपयोः तयोर् युगं । किम्-भूतं ? <strong>अघं</strong> पापं <strong>हरति</strong> या <strong>श्रुतिर्</strong> वेदस् तां <strong>सेवितुं शीलं</strong> यस्य । तत् श्लेषेण अघहरः श्री-कृष्णः, तस्य कर्ण-सेवि, श्री-कृष्णस्य कर्णस्थ-मकर-द्वय-पति-करणेन श्री-राधं प्रत्य् एव परमः परिहासो ध्वनितः ॥७०॥</p>
<p><strong>इति सखी-गदिताऽह सुदृङ् मम<br>
त्व् अचपले सरसे मृदुले इमे ।<br>
न हि तयोः सदृशौ सखि मा तनु<br>
त्वम् इह तत् सहसा सहसा गिरः ॥७१॥</strong></p>
<p>मकरिका-व्यपदेशेन परिहासं श्रुत्वा श्री-राधिका आह—<strong>सुदृक्</strong> राधा <strong>इति</strong> एवं-प्रकारेण <strong>सख्या</strong> ललितया <strong>गदिता</strong> सती <strong>आह</strong>—हे <strong>सखि</strong> ! <strong>इमे</strong> मकरिके <strong>अचपले सरसे मृदुले</strong> कोमले, अत एव [तयोः] चपल-शुष्क-कठोरयोः <strong>सदृशौ</strong> <strong>नहि</strong> । तत् तस्मात् हे <strong>सखि</strong> ! <strong>सहसा</strong> हथात् <strong>हास्य-सहिता</strong> <strong>गिरः</strong> वचनानि <strong>इह</strong> <strong>मम</strong> मकरिकयोर् विषययोः त्वं <strong>मा तनु</strong> मा कुरु ॥७१॥</p>
<p><strong>निज-भुजाङ्गद-कुण्डलिकोरसि<br>
प्रणयि शायय कुण्डलयोर् युगम् ।<br>
कठिनयोः कठिने ननु लोलताप्य्<br>
उपरमेत् परमेभ्यतया तयोः ॥७२॥</strong></p>
<p>(विशेषकम्) राधिका ललितां परिहसन्ती पुनर् आह—हे सखि ! निज-भुजयोः &ldquo;बाजु-बन्द&rdquo; इति प्रसिद्ध्<strong>आङ्गद</strong>-रूप-<strong>कुण्डलिकयोः</strong> सर्प-स्त्रियोर् <strong>उरसि</strong> वक्षः-स्थले श्री-कृष्णस्य-<strong>कुण्डल</strong>-रूप-सर्पयोर् <strong>युगं</strong> <strong>शायय</strong> । कथम्-भूतं ? <strong>प्रणयि</strong> प्रीति-करण-शीलं । कुण्डलयोः कथम्-भूतयोः ? <strong>कठिनयोः</strong> । कुण्डलिकोरसि कथम्-भूते ? <strong>कठिने,</strong> अत एव तयोः सम्यां।</p>
<p>ननु शायितुं कथं कथयसि ? इति चेत् परस्पर-योग्य-सङ्गात् दोष-विशेषः स्याद् इत्य् आह—तयोः कुण्डल्योः <strong>परमेभ्यतया</strong> स्त्री-रत्न-प्राप्य परमाढ्यतया <strong>लोलता</strong> चञ्चलता <strong>उपरमेत्</strong> निवृत्ता भवेत् । इभ्ये आड्ःयो धनी स्वामी इत्य् अमरः ॥७२॥</p>
<p><strong>चिबुक-मध्यम् अभून् मद-बिन्दु-युक्<br>
स्वकर-संहृत-बान्धवम् एव किम् ।<br>
तिमिर-डिम्भकम् अङ्क-तटे स्वयम्<br>
सदयतोदयतो विधुर् अग्रहीत् ॥७३॥</strong></p>
<p>इदानीं चिबुके रचना-विशेषम् आह—<strong>कस्तुरी-बिन्दु-युक्</strong> बिन्दु-सहित-चिबुकम् उत्प्रेक्षते—<strong>विधुश्</strong> चन्द्रः <strong>सदयत्वस्य</strong> हेतोः अन्धकारस्य <strong>डिम्भं</strong> शिशुं <strong>स्वयम् एव किं</strong> <strong>अङ्क-तटे</strong> स्व-क्रोडान्ते <strong>अग्रहीत्</strong> ।</p>
<p>ननु विधोः स्व-नाश्यस्य अन्धकारस्य पुत्रे कथम् ईदृशी दया उदिता ? इत्य् अत आह—स्व-करेति । <strong>डिम्भकं</strong> कीदृशं ? <strong>स्व-करैः</strong> स्व-हस्तैर् एव <strong>संहृतो</strong> नाशितो <strong>बान्धवो</strong> यस्य । श्लेषेण स्वस्य करैः किरणैः ॥७३॥</p>
<p><strong>मधुरिमाब्धि-भवास्य-सुधा-निधौ<br>
यद् इह कृष्ण-रुचिः पृषतोऽङ्कितः ।<br>
तद् अवगम्य स कृष्ण इमं निजं<br>
सरसयन् रसयन् रसयेन् मुहुः ॥७४॥</strong></p>
<p>पुनश् चिबुक-बिन्दुम् अपदिश्य ललितोक्तिम् आह—<strong>इह</strong> [<strong>मधुरिमाब्धि-भवास्य-सुधा-निधौ</strong>] माधुर्य-रूप-समुद्रोत्पन्ने मुख-रूप-सुधा-निधौ चन्द्रे <strong>यद्</strong> यस्मात् <strong>कृष्ण</strong>-वर्णा <strong>रुचिर्</strong> यस्य । एवं-भूतः <strong>पृषतो</strong> बिन्दुर् <strong>अङ्कितः</strong> <strong>तत्</strong> तत एव <strong>स कृष्णः</strong> स्वाकीय &ldquo;छाप&rdquo; इति &ldquo;मोहर&rdquo; इति च प्रसिद्धं बिन्दुं दृष्ट्वा <strong>इमं</strong> मुख-रूपं सुधा-निधिं <strong>निजं अवगम्य</strong> <strong>सरसयन्</strong> रस-युक्तं कुर्वन्, एवं <strong>रसयन्</strong> स्वयं च रसानुभवं कुर्वन् सन्, मुहुः <strong>रमयेत्</strong> । चन्द्र-पक्षे, पृषतो हरिणस् तद्रूपं चिह्नम् ॥७४॥</p>
<blockquote>
<p><strong>कनक-केतक-पत्र-पुटी-कला-<br>
पिशुन-कोण-युगा नव-बिम्ब-भृत् ।<br>
व्यरचि याऽत्म-भुवाऽत्र किम् आभया<br>
ऽतिशयितः शयितस् तनयोऽलिनः ॥७५॥</strong></p></blockquote>
<p>पुनश् चिबुकं तत्रस्थ-बिन्दुं चोत्प्रेक्षते—<strong>आत्म-भुवा</strong> कन्दर्पेण, पक्षे विधात्रा, या <strong>स्वर्ण-केतकी-पत्रेण</strong> <strong>पुटी</strong> <strong>व्यरचि</strong> विरचिता, <strong>अत्र</strong> पुट्यां <strong>किम्</strong> <strong>अलिनो</strong> भ्रमरस्य <strong>तनयः</strong> <strong>शयितः</strong> ? पुटी[^१०] &ldquo;द्रोणी&rdquo; इति ख्याता । सा कथम्-भूता ? <strong>कला <strong>वैदग्धी</strong>,</strong> तां <strong>पिशुनयति</strong> सूचयति । <strong>कोण-युगं</strong> यस्याः । तेन द्रोणी चतुष्कोणैव भवति, इयं द्विकोणेति विशेषः । पुनः कथम्-भूता ? अधर-रूपं <strong>नवीन-बिम्ब</strong>-फलं <strong>बिभर्तीति</strong> । तनयः कथम्-भूतः ? <strong>आभया</strong> कान्त्या <strong>अतिशयितः</strong> अत्यन्त-कान्ति-युक्त इत्य् अर्थः ॥७५॥</p>
<p><strong>सित-करागुरु-चन्दन-कुङ्कुमैस्<br>
तनुतर-च्छद-पल्लव-वल्लयः ।<br>
वर-तनोः स्तनयोर् अथ चित्रया<br>
रुचिर-चित्रतयाऽत्र तयाङ्किता ॥७६॥<br>
वरतनोः</strong> राधायाः <strong>स्तनयोर्</strong> उपरि <strong>कर्पूरागुरु-चन्दन-कुङ्कुमैः</strong> करणैः अतिसूक्ष्मतर-पत्र-पल्लवलताः तया प्रसिद्धया चित्रया अङ्किताः रुचिर-चित्रतयेति परम-शोभितं चित्रं कृतम् इत्य् अर्थःस्स् ॥७६॥</p>
<p><strong>मदन-चक्र-वरौ विनिमज्य किं<br>
कलित-शैवलकौ सहसोत्थितौ ।<br>
रस-सरस्य् उरु-खेलयिता ययोर्<br>
बकरिपु-करि-पुष्कर-दोर् भवेत् ॥७७॥</strong></p>
<p>चित्रित-स्तनाव् उत्प्रेक्षते—कन्दर्प-राजस्य <strong>रस-सरसि विनिमज्य किं कलित-शैवलकौ</strong> शैवाल-युक्तौ सन्तौ <strong>सहसा उत्थितौ</strong> ययोः, स्तन-रूप-चक्रवाकयोः कर्म-भूतयोः <strong>बकरिपुः</strong> कृष्णः <strong>उरु-खेलयिता भवेत्</strong> । अत्र तृच्-प्रत्यय-योगे कर्मणि षष्थी । कथम् भूतः ? <strong>करेर्</strong> हस्तिनः <strong>पुष्करौ</strong> शुण्डाव् इव** दोषौ** हस्तौ यस्य ॥७७॥</p>
<p><strong>सपदि चम्पकवल्लिकयैकतः<br>
परत ऐन्दव-लेखिकया भुजौ ।<br>
मणि-मयाङ्गदिनौ रचितौ यथा<br>
सित-विधूत-विधू-विस-तल्लजौ ॥७८॥<br>
चम्पक-लतिकया एकत</strong> एक-हस्ते, <strong>इन्दुलेखया</strong> अन्यतः अन्य-हस्ते एवं क्रमेण राधाया <strong>भुजौ मणिमयाङ्गद</strong>-युक्तौ <strong>रचितौ</strong> । तत्र दृष्टान्तः—<strong>सितौ</strong> बद्धौ <strong>विधूतौ</strong> खण्डितौ <strong>विधू</strong> चन्द्रौ यत्र तथा-भूतौ <strong>विस-तल्लजौ</strong> मृणाल-श्रेष्ठौ यथा ॥७८॥</p>
<p><strong>अनुमिमे स्व-भृते सुदृशे ददास्य्<br>
अतुलम् अन्गम् इहाङ्गद कस्यचित् ।<br>
इतरथाऽनृतम् अस्य् अथवा द्यसित्य्<br>
अनुसदो नु सदोषतयोच्यसे ॥७९॥</strong></p>
<p>अङ्गद-द्वयं व्यपदिश्य राधिकां परिहसति—हे <strong>अङ्गद</strong> ! <strong>स्व-भृते</strong> स्व-धारिकयै <strong>सुदृशे</strong> राधिकयै <strong>कस्यचित् अतुलम् अङ्गं ददासि</strong> इति तव नाम्नोऽवयव-व्युत्पत्ति-हेतुना अहं <strong>अनुमिमे</strong> । <strong>नु</strong> भोः । न ददासि चेत् <strong>अनु-सदः</strong> प्रति-सभायां त्वं <strong>सदोषतया उच्यसे</strong> । जनैस् त्वं दोष-युक्त उच्यस इत्य् अर्थः । दोषम् एवाह—<strong>इतरथेति</strong> । तवाङ्गदत्वाभावेन त्वम् <strong>अनृतम्</strong> असि । दोषान्तरम् आह—<strong>अथवा</strong> अङ्गं ददासीति व्युत्पत्तिं विहाय, अङ्गं <strong>द्यसि</strong> खण्दयसीति दोष-विशिष्टत्वेन त्वं उच्यसे ॥७९॥</p>
<p><strong>हरि-दृशं गतम् एतद् अनङ्गदम्<br>
सखि तद् अङ्गदम् अप्य् अचिराद् भवेत् ।<br>
अतिविचित्रितया परमार्थ-धृक्<br>
भवति नोऽवति नो किम् उदारताम् ॥८०॥</strong></p>
<p>चम्पकलताया व्यपदेश-हसितम् अवलोक्य इन्दुलेखा आह—हे <strong>सखि</strong> ! चम्पकलते ! <strong>तद्</strong> <strong>अङ्गदं</strong> <strong>हरि-दृशं गतं</strong> सत् तस्य कृष्णस्य अङ्गदम् अपि <strong>अनङ्गदं भवेत्</strong> । अतिविचित्रतया हेतुना तस्माद् एतद् अङ्गदं <strong>नो</strong>ऽस्माकं <strong>परमार्थ-धृक्</strong> परमार्थ-रूप-वस्तुता-पूरकं भवति । अत एव <strong>उदारतां किं न अवति</strong> ? तेन श्री-कृष्ण-दर्शन-मात्रेण अनङ्गं कन्दर्पं ददाति । ततश् च तस्य अङ्गं ददाति, तेन च सम्भोगो भवति । अनेन अस्माकं परमार्थ-रूपं तद्-दर्शनं दोग्धि पूरयतीति । इदम् एव महत्त्वम् इत्य् उच्यतां न चानृतम् इति न वाखण्डकम् इति कथनीयम् इति ध्वनिः ॥८०॥</p>
<p><strong>इति सखी-द्वय-नर्म दर-स्मिता<br>
नत-दृग् आह किम् अङ्गद-वार्तया ।<br>
यद् इह वोऽङ्ग-चयेऽङ्गदता हरेः<br>
स्फुटम् अनङ्गदतागदताप्य् अभूत् ॥८१॥</strong></p>
<p>लज्जया <strong>नत-दृक्</strong> राधिका <strong>आह</strong>—<strong>अङ्गदस्य</strong> मद् एकस्मिन्न् अङ्गे स्थितस्य <strong>वार्तया</strong> अलं, **यद् **यस्मात् [<strong>वः</strong>] युष्माकं [<strong>अङ्ग-चये</strong>] सर्वेषु अङ्गेषु <strong>हरेर्</strong> एव <strong>अङ्गदत्वम्</strong> <strong>अनङ्गदत्वम्</strong> <strong>अगदत्वं</strong> चेति त्रि-रूपत्वम् इति <strong>स्फुटम् अभूत्</strong> । अगदम् औषधं, तेन कन्दर्प-रूप-गद-निवर्तकः सम्भोगोऽपि जात इति ध्वनिः ॥८१॥</p>
<p><strong>निदधतुर् बलभिन् मणि-कल्पिताः<br>
सवयसौ मणि-मञ्जुल-चूलिकाः ।<br>
कनक-चित्रित-रेखिकयाञ्चिता<br>
अधिकलावि कलाविकलाः समाः ॥८२॥</strong></p>
<p>मणि-बन्धोपरि स्थिताः &ldquo;चूडी&rdquo; इति ख्याताः चूलिका वर्णयति— <strong>सवयसौ</strong> चम्पकलतेन्दुलेखे। <strong>कलाविर्</strong> मणि-बन्धः । तत्र इन्द्र-नील-<strong>मणि-कल्पिताः</strong> सूक्ष्म-मनोज्ञ**-चूलिकाः निदधतुः** । कथम् भूताः ? <strong>कलेन</strong> मधुरास्फुटेन स्वनेन <strong>अविकला</strong> उत्तमाः <strong>समा</strong> एक-रूपाः । चूडा चूला इति भाषा-वृत्तिः ॥८२॥</p>
<p><strong>नख-मराल-सुतैर् अपसारिताप्य्<br>
उपरिगैर् अतिलालसयैव किम् ।<br>
कमल-कण्ठम् उपाश्रयतासितोत्-<br>
पल-दल-भ्रमरा भ्रमरावलिः ॥८३॥</strong></p>
<p>चुलिका उत्प्रेक्षते—हस्तारविन्दस्य <strong>उपरि-गतैर्</strong> <strong>नख</strong>-रूप-<strong>मराल-सुतैर्</strong> हंस-पुत्रैः <strong>अपसारिता</strong> <strong>भ्रमरावलिः</strong> <strong>किं कमले</strong> <strong>लालसया</strong> हस्त-रूप-कमलस्य <strong>कण्ठं</strong> निकट-देशं <strong>उपाश्रयत</strong> । कथम् भूताः ? <strong>नीलोत्पलान्य्</strong> एवैतानि इति <strong>भ्रमं</strong> मराल-सुतेभ्यो <strong>राति</strong> ददाति, अन्यथा मराल-सुतैस् ततोऽपि सा अपसार्येतैर् एवेति भावः ॥८३॥</p>
<p><strong>वलय-कङ्कण-दम्भत एव सा<br>
प्रिय-वपुर्-वसन-द्युति-मालिकाः ।<br>
स्व-मणि-बन्ध-गता अकरोद् इयम्<br>
जप-कृतां प्रकृतिः प्रकृति-स्तुता ॥८४॥</strong></p>
<p>कङ्कणादि-शोभाम् उत्प्रेक्षते—<strong>सा</strong> राधिका <strong>वलय-कङ्कण-च्छलात्</strong> <strong>प्रियस्य</strong> श्री-कृष्णस्य <strong>शरीर-वस्त्र-द्युतीनां</strong> <strong>मालिका</strong>-श्रेणी । पक्षे, तादृश-द्युतिर् एव जप-माला च <strong>स्व-मणि-बन्धे गता</strong> <strong>अकरोत्</strong> । <strong>जप-कृतां</strong> जप-करण-शीलानाम् <strong>इयं प्रकृतिर्</strong> अयं स्वभावः । इयं किम्-भूता ? <strong>प्र</strong>कृष्टैर् एव <strong>कृतिभीः</strong> विज्ञैः <strong>स्तुता</strong> । तेन यथा जप-शीलैर् माला परमासक्त्या मणि-बन्धे स्थाप्यते, तथैव कृष्णस्य देह-वसन-कान्तिर् अनया धृता, न तु वलय-कङ्कणादय एता इत्य् अपह्नुतिः ॥८४॥</p>
<p><strong>हरि-चकोरक-बन्धन-हेतवे<br>
मदन-शाकुनिकासित-पाशताम् ।<br>
अमृत-वल्लरि-पल्लव-मूलगः<br>
प्रतिसरोऽतिसरोचिर् असाव् अगात् ॥८५॥</strong></p>
<p>इदानीं &ldquo;पंहुति&rdquo; इति ख्यातं हस्त-सूत्रम् उत्प्रेक्षते—<strong>असौ प्रतिसरः</strong> हस्त-सूत्रं श्री-कृष्ण-रूप**-चकोरस्य बन्धनार्थं** <strong>मदनः</strong> कन्दर्पः स एव <strong>शाकुनिकः</strong> पक्षि-हिंसक-व्याध-विशेषः, तस्य <strong>असित-पाशताम् अगात्</strong> । श्याम-रज्जुर् अभूद् इत्य् अर्थः । असौ किम्-भूतः ? <strong>अतिसरोचिः</strong> अतिक्रान्त-सकान्तिकः । <strong>अमृत</strong>-रूपा काचित् राधिका-रूपा <strong>लता</strong>, तस्याः <strong>पल्लवस्य</strong> <strong>मूले</strong> स्थितः, तेन व्याधेन चकोर-बन्धनार्थं यथा पल्लव-मूले जाल-रज्जुः स्थाप्यते, तथैवेत्य् अर्थः ॥८५॥</p>
<p><strong>कर-दलेषु धृता बभुर् ऊर्मिकास्<br>
त्रयम् ऋते वरम् अत्र तु दक्षिणम् ।<br>
किम् उ नखेन्दुभिर् अब्ज-युगे श्रिते<br>
नव-बले ववलेऽप्य् उडु-मण्डली ॥८६॥<br>
करयोर् दलेषु</strong> अङ्गुलीषु <strong>धृता ऊर्मिका</strong> अङ्गुलीयकानि <strong>बभुः</strong> । अत्र कर-दलेषु मध्ये <strong>दक्षिणं</strong> दक्षिण-हस्त-स्थं <strong>त्रयं</strong> श्रेष्ठम् <strong>ऋते</strong> दक्षिण-हस्त-स्थाङ्गुष्ठ-तर्जनी-मध्यमं विनेत्य् अर्थः । अत्र उत्प्रेक्षाम् आह—<strong>नख</strong>-रूपैर् <strong>इन्दुभिः</strong> <strong>किं</strong> हस्त-द्वय-रूप्<strong>आब्ज-युगे आश्रिते</strong> ? ननु चन्द्रस् तावत् कमल-विपक्षो भवति, अतो विपक्ष-रूपं कमलं कथम् आश्रितं ? तत्राह—अब्ज-युगे कथं-भूते ? <strong>नव-बले</strong> नखापेक्षया श्री-राधया दत्तं सौभग-रूपं नवं बलं ययोः, तथा-भूते एते तेन कमलानां विलक्षणाश्रय-लाभाद् बल-वैलक्षण्येनैव चन्द्रा अपि भयेन आश्रिता बभूवुः । तत् दृष्ट्वा तेषां स्त्री-रूपा <strong>नक्षत्र-मण्डली अपि ववले</strong> कर-दलानि वेष्टितवतीत्य् अर्थः । अङ्गुलीयक-स्थानीया उडु-मण्डली बोध्या अतिशयोक्त्य्-अलङ्कारात् ॥८६॥</p>
<p><strong>उपरि पर्युत-मञ्जुल-मौक्तिकं<br>
मृदुतमं कुचयोर् अपिधायकम् ।<br>
अरुण-कञ्चुकम् आशु विशाखया<br>
विनिहितं निहितं हरिणी-दृशे ॥८७॥</strong></p>
<p>&ldquo;काञ्चुली&rdquo; इति प्रसिद्धा कञ्चुलिका-परिधानम् आह—<strong>विशाखया</strong> <strong>कुचयोः अपिधायकम्</strong> आच्छादकम् <strong>अरुण-कञ्चुकं निहितम्</strong> अर्पितम् । कीदृशं ? <strong>उपरि परि उतानि</strong> ग्रथितानि <strong>मञ्जुल-मौक्तिकानि</strong> यत्र । पुनश् च <strong>मृदुलतमम्</strong> अतिकोमलम् । पुनश् च <strong>हरिणी-दृशे</strong> राधायै <strong>नि</strong>तराम् अतिशयेन <strong>हितम्,</strong> अत्र हित-योगे चतुर्थी ॥८७॥</p>
<p><strong>हरि-वशीकृति-कौतुकिनां वरः<br>
किम् अयम् अन्तरतो बहिर् उद्गतः ।<br>
हृद्-अवनाव् अनुरागो-भटोऽतनोन्<br>
निज-बलं जव-लङ्घित-धर्म-भूः ॥८८॥</strong></p>
<p>उत्प्रेक्सया अरुण-कञ्चुली-शोभाम् आह—<strong>हरेः</strong> सिंहस्य, पक्षे कृष्णस्य, <strong>वशी-करण</strong>-रूप-<strong>कौतुकम्</strong> अस्ति येषां मध्ये **श्रेष्ठोऽनुराग-**रूपो <strong>भटः</strong> <strong>किम् अन्तरतः</strong> अन्तः-करणात् कञ्चुलिका-च्छलेन <strong>बहिर् उद्गतः</strong> सन् <strong>हृद्-अवनौ</strong> हृदय-रूप-स्थले <strong>निज-बलम् अतनोत्</strong> । कथं-भूतः ? <strong>जवेन</strong> वेगेन <strong>लङ्घिता धर्म</strong>-मर्यादा येन, अनुरागस्य अयम् एव स्वभाव इति भावः ॥८८॥</p>
<p><strong>मणिसरैः स-ललन्तिक-कण्ठतः<br>
समुचित-क्रम-लम्बिभिर् उच्चलैः ।<br>
अभिमतैः सुदृशोऽपि तयार्पितैः<br>
कुच-विभा च विभागश एधिता ॥८९॥</strong></p>
<p>ततो हार-धारणम् आह—<strong>तया</strong> विशाखया <strong>अर्पितैर् मणिसरैः</strong> हारैः करणैः <strong>कुचयोर्</strong> **विशिष्टाभा **शोभा **एधिता **वृद्धिं प्राप्ता । कथं-भूतैः ? <strong>ललन्तिका</strong> कण्ठ-भूषणं तत्-सहितां कण्ठ-स्थानात् <strong>क्रमशः</strong> <strong>लम्बमानैः</strong> । ग्रैवेयकं कण्ठ-भूषालम्बनं स्याल् ललन्तिका इत्य् अमरः । पुनः कथं-भूतैः ? <strong>सुदृशो</strong> राधायाः । <strong>अपि</strong>-कारात् परिधापयित्र्याः सख्याश् च अभिमतैः <strong>विभागश</strong> इति यथा यथा हाराः क्रमशो लम्बमाना नाना-वर्ण-मयाश् च, तथा तथा कुचयोः शोभेति ज्ञेयम् ॥८९॥</p>
<p><strong>कनक-कम्बु-विनिःसृतयाऽतनुः<br>
सुरनदी-सलिलामल-धारया ।<br>
अभिषिषेच शिव-प्रतिमा-द्वयं<br>
किम् अघ-संहति-संहति-हेतवे ॥९०॥</strong></p>
<p>हारैः कुच-शोभाम् उत्प्रेक्षते—<strong>अतनुः</strong> कन्दर्पः कण्ठ-स्वरूप-<strong>स्वर्ण</strong>-निर्मित-<strong>शङ्खाद्</strong> <strong>विनिःसृतया</strong> हार-स्वरूप <strong>गङ्गा-सलिलस्य अमल-धारया</strong> किं स्तन-स्वरूप-<strong>शिव-प्रतिमा-द्वयं अभिषिषेच</strong> । अभिषेके कारणम् आह—<strong>अघ-संहतिः</strong> अपराध-समूहस् तस्य <strong>नाश-हेतवे</strong> कन्दर्पेण पूर्व-कृतस्य महादेव-स्थाने अपराधस्य नाशार्थम् इत्य् अर्थः ॥९०॥</p>
<p><strong>हृदय-विष्णुपदे पदकं ध्रुवं<br>
मुकुरवद् धरि-धाम-धुरा-धरम् ।<br>
न्यधित सा भुवि यस्य महार्घ्यता<br>
सदृशतोपरमा परमा भवेत् ॥९१॥</strong></p>
<p>इदानीं पदक-धारणम् आह—<strong>सा</strong> विशाखा <strong>हृदय</strong>-रूप-<strong>विष्णु-पदे</strong> विष्णोः श्री-कृष्णस्य पदे आस्पदे <strong>ध्रुवं</strong> निश्चितं <strong>पदकं न्यधित</strong> । कथम्-भूतं ? <strong>मुकुरवद्</strong> दर्पणम् इव स्वच्छम् अतस् तस्मिन् प्रतिबिम्बितस्य <strong>हरेः</strong> श्री-कृष्णस्य <strong>धाम-धुरा</strong> कान्त्य्-अतिशयस् तां <strong>ध्रियत</strong> इति <strong>भुवि</strong> पृथिव्यां <strong>यस्य</strong> पदकस्य <strong>महार्घ्यता</strong> दुर्लभता <strong>परमा</strong> भवेत् । महार्घ्यता कथम्-भूता ? <strong>सदृशतया</strong> सादृश्यस्य <strong>उपरामो</strong> यस्यां निरुपमेत्य् अर्थः ।</p>
<p>श्लेषेण ध्रुवं नक्षत्र-रूपं, किं च विष्णु-पदे आकाशे यथा ध्रुवो ध्रुवस्य स्थानं, तत्र विष्णु-स्वरूपम् अपि यथा अतिशयेन तिष्ठति, तथा तत्रापि श्री-कृष्ण-स्वरूपं तिष्ठतीति । अत्र पक्षे महार्घ्यता महापूज्यता, मूल्ये पूजा-विधावर्घ्य इत्य् अमरः ॥९१॥</p>
<p><strong>जघन-मूर्धनि तुङ्गिम-विद्यया<br>
ततम् अनह्यत सारसनं रसात् ।<br>
महकृता महता मदनेन किम्<br>
निज-गृहे जगृहे मणि-तोरणम् ॥९२॥</strong></p>
<p>इदानीं क्षुद्र-घन्टिका-धारणम् आह—<strong>तुङ्गिमा-विद्यायां</strong> यस्यास् <strong>तया</strong> तुङ्गविद्यया <strong>जघनोपरि</strong> <strong>रसात्</strong> रागात् <strong>ततं</strong> विस्तृतं <strong>सारसनं</strong> क्षुद्र-घन्टिकां <strong>अनह्यत</strong> बबन्ध । तत्रोत्प्रेक्षाम् आह—<strong>महकृता</strong> उत्सव-कृता <strong>मदनेन</strong> <strong>किं निज-गृहे</strong> <strong>मणि-तोरणं</strong> बन्दन-माला <strong>जगृहे</strong> स्वीचक्रे बबन्धेति फलितार्थः । कथम्-भूतेन ? <strong>महता</strong> विभूतिमता महाजनेन इव नित्यं महोत्सवः क्रियते इति ध्वनिः ॥९२॥</p>
<p><strong>त्रिवलि-वीचि-समुच्छलन-च्छवि-<br>
च्छुरित-नाभि-सरोवर-रोधसि ।<br>
स्मर-मदान् मधुर-स्वनितैष्ट<br>
किं सरस-सारस-सारतरावलिः ॥९३॥</strong></p>
<p>क्षुद्र-घण्टिका-ध्वनिम् उत्प्रेक्षते—<strong>सरसा <strong>ये</strong> सारसाः</strong> तन्-नाम-पक्षिणः, तेषां <strong>सारतरा</strong> परम-श्रेष्ठा या <strong>श्रेणी</strong> सा <strong>मधुर-स्वनितं</strong> यत्र तथा-भूता सती <strong>कन्दर्प-मदाद्</strong> धेतोः <strong>किम् ऐष्ट</strong> ऐश्वर्यं चकार ? कुतः ? इत्य् अत आह—<strong>त्रिवलिर्</strong> एव <strong>वीचिस्</strong> तरङ्गः, तत्र <strong>समुच्छलिता</strong> या <strong>कान्तिः,</strong> तया <strong>च्छुरितं</strong> युक्तं यन् <strong>नाभि-सरोवरं,</strong> तस्य <strong>रोधसि</strong> तटे ॥९३॥</p>
<p><strong>न्यधित रङ्गवती मणि-नूपुरे<br>
रुचिर-हंसक-लाङ्घ्रि-सरोजयोः ।<br>
अथ तद्-अङ्गुलिषु प्रवरोर्मिका<br>
ध्वनि-युता-नियुतार्घ्य-मणीलिताः ॥९४॥</strong></p>
<p>अथ चरणयोस् तद्-अङ्गुलीषु च भूषण-धारणम् आह—<strong>रुचिरं हंसकं</strong> पाद-कटकं <strong>लातः</strong> धत्ताय <strong>अङ्घ्रि-सरोजं,</strong> तत्र <strong>रङ्गदेवी</strong> <strong>मणिमय-नूपुरे न्यधित</strong> अर्पितवती । तेन पाद-कटक-द्वयं दत्त्वा नूपुर-द्वयं दत्तवतीत्य् अर्थः । श्लेषेण, हंसानां कलो मधुरास्फुट-ध्वनिर् इव ध्वनिर् यत्र तत्र । इत्य् अनेन नूपुर-धारणेन पाद-द्वये हंस-ध्वनिर् इव ध्वनिर् भवतीति ।</p>
<p>अथ नूपुर-धारणानन्तरं चरणाङ्गुलिषु &ldquo;पंशुरी&rdquo; इति &ldquo;बिछिया&rdquo;_ _इति च ख्याता <strong>प्रवरोर्मिका</strong> न्यधित । कथं-भूता ? <strong>ध्वनि-युता</strong> शब्दं कुर्वाणा। पुनः किम्-भूता ? <strong>नियुत</strong>-सङ्ख्यं धनम् <strong>अर्घ्यो</strong> मूल्यं येषां तैर् <strong>मणिभिर् ईलिताः</strong> स्तुताः ॥९४॥</p>
<p><strong>मधुरिमैव दधद् विविधाभिधाः<br>
स्व-सफली-कृतये पदयोर् लुठन् ।<br>
रण-रणेत्य् अपरान् अपि तद्-गुणान्<br>
सुकृतिनः कृतिनः किम् अतुष्टुवत् ॥९५॥</strong></p>
<p>अधुना चरण-भूषण-ध्वनिम् उत्प्रेक्षते—त्रिजगद्-वर्ति-<strong>मधुरिमा एव</strong> <strong>स्वं सफलीकर्तुं पदयोर् लुठन्</strong> चरण-भूषणम् अङ्गुलि-भूषणम् इत्य्-आदि <strong>विविधाभिधा</strong> <strong>दधत्</strong> सन् <strong>रण रण</strong> कथय कथय इत्य् उक्त्वा, <strong>अपरान्</strong> <strong>अपि सुकृतिनो</strong> जनान् <strong>तयोः</strong> पदयोर् <strong>गुणान्</strong> <strong>अतुष्टुवत्</strong> स्तावयामास । जनान् किम्भूतान् ? <strong>कृतिनः</strong> परम-विवेकिनः ॥९५॥</p>
<p><strong>नख-शिखाङ्घ्रि-तलाद्य्-उरु-शोणिमाप्य्<br>
अहह यावक-रञ्जितताम् अगात् ।<br>
भवति किं दर-दीपज-रोचिषा<br>
दिन-कृतो न कृतो मनुजैर् महः ॥९६॥</strong></p>
<p>इदानीं चरणयोर् यावकेन रञ्जनम् आह—<strong>उरुः शोणिमा</strong> यत्र तथा-भूतम् अपि <strong>नखाग्र-पद-तलादि । अहह</strong> आश्चर्ये <strong>यावक-रञ्जिततां ययौ</strong> । ननु महा-विदग्धाभिः सखीभिः कथम् एवं कृतं ? तत्राह—किञ्चिन्-मात्र-<strong>दीप-शिखा-कान्त्या दिन-कृतः</strong> सूर्यस्य <strong>महः</strong> पूजां <strong>किं</strong> <strong>मनुष्यैर् न कृतः</strong> ? ॥९६॥</p>
<p><strong>स्व-दयितं नलिनं पदतां नयन्<br>
यद् अरुणोऽप्य् अभजत् तद्-अलक्तताम् ।<br>
परमहंसकयोर् अवधूतयोस्<br>
तद् अभवन् नटनं नट-नन्दितम् ॥९७॥</strong></p>
<p>पुनश् चरणारुण्यम् एव वर्णयन्न् आह—<strong>यद्</strong> यस्माद् <strong>अरुणः</strong> सूर्यः <strong>स्व-दयितं</strong> प्रियं <strong>कमलं</strong> राधायाः <strong>पदतां नयन्</strong> पदं कुर्वन् सन्, स्वयं <strong>तयोः</strong> पदयोर् <strong>अलक्तताम् अभजत्</strong> । अलक्तम् इवाभूद् इत्य् अर्थः । मिहिरारुण-पूषणः इत्य् अमरः । <strong>तत्</strong> तस्मात् <strong>परमहंस-द्वयस्य नटनं</strong> नृत्यम् <strong>अभवत्</strong>, तेन यस्य सूर्यस्य मण्डलं भित्त्वा आवां ब्रह्म-सायुज्यं प्राप्स्यावस् तेन विज्ञ-चूडामणिना स्व-प्रिय-साहित्येनैवास्मद्-आश्रित-चरण-कमलयोः सायुज्यं प्राप्तम् । अतो मोक्ष-सुखाद् अप्य् अधिकम् एतच् चरणाश्रयणं भविष्यतीति, नेदं मोक्षस्य साधन-रूपं, किन्तु परम-पुरुषार्थ-रूपम् एवेति मनसि कृत्वा नृत्यं कृतम् इति भावः ।</p>
<p>नटनं कीदृशं ? <strong>नटैर्</strong> अपि [<strong>नन्दितम्</strong>] अभिनन्दन-विषयी-कृतम् । परमहंसयोः ज्ञानिनोः किम्-भूतयोः ? <strong>अवधूतयोः</strong> ज्ञानिन एव अवधूता भवन्तीति । श्लेशेण, हंसकयोः पाद-कटकयोः अवधूतयोः कम्पितयोः ॥९७॥</p>
<p><strong>अहम् अयोग्य इति त्वयि मा शुचस्<br>
तम् अनुराग्य् असि यावक-सौभगम् ।<br>
हरि-ललाट-तलालक-रञ्जनात्<br>
शुभवतो भवतो भविताधिकम् ॥९८॥</strong></p>
<p>पुनर् यावकस्य सौभाग्यं वर्णयति— अयि <strong>यावक</strong> ! <strong>अहं</strong> चरणयोः सौन्दर्योत्पादने <strong>अयोग्य</strong> <strong>इति</strong> मनसि कृत्वा <strong>मा शुचः</strong> । कथं निषेधसि ? इति चेद् आह—तव <strong>सौभगं</strong> सौभाग्यम् <strong>अधिकं</strong> <strong>भविता</strong> । कथं ? इति चेद् आह—श्री-कृष्णस्य <strong>ललाट-तटं</strong> त्वम् अरुणं करिष्यसीति हेतोः । अत एव <strong>भवतः</strong> किं-भूतस्य ? <strong>शुभवतः</strong> मङ्गल-युक्तस्य ॥९८॥</p>
<p><strong>इति सखी-वचसा परुषेव ताम्<br>
विधुर-धीर् अपि सा कुटिलेक्षणा ।<br>
भृशम् अतर्जद् अभूद् प्रबलौजसोत्-<br>
कलिकयाऽलिकया यद् उपासिता ॥९९॥<br>
इत्य्</strong> अनेन प्रकारेण <strong>सखी-वचसा</strong> श्री-राधा <strong>विधुर-धीः</strong> स्थायि-भावोद्गमेन व्याकुल-बुद्धिर् <strong>अपि परुषा</strong> किञ्चित् कर्कश-वचना इव <strong>तां</strong> सखीं <strong>भृशम् अतर्जत्</strong> तर्जनं कृतवती । कथं तर्जितवती ? तत्राह&ndash;यद् तस्मात् <strong>प्रबलौजसा</strong> अतिशय-बलवत्या <strong>उत्कलिकया आलिकया</strong> उत्कण्ठया सख्या <strong>उपासिता</strong> सेविता । तेन बलवत्याः सेवापि बलवती भवति । तत एव तया सेवया वशीभूता स अन्यस्याः सख्याः रस-कथाम् अपि कथं सहताम् इति ध्वनिः ॥९९॥</p>
<p><strong>निज-गुणं पर-मूर्धनि यत् क्षिपन्त्य्<br>
उपहसस्य् अयि तत् त्वयि युज्यते ।<br>
त्वम् अपि किं प्रमदे न हसिष्यसे<br>
यदि जनुः समया स मयाप्यते ॥१००॥</strong></p>
<p>श्री-राधिकाह—<strong>अयि</strong> सखि ! ललिते ! स्व-चरण-यावकेन श्री-कृष्णस्यालक-रञ्जन-स्वरूपं <strong>स्व-गुणं पर-मूर्धनि निक्सिपन्ती</strong> सति <strong>यत्</strong> त्वं <strong>उपहससि,</strong> <strong>तद्</strong> उपहसनं <strong>त्वयि युज्यते</strong> । हे <strong>प्रमदे</strong> ! <strong>जनुः</strong> <strong>समया</strong> एतज् जन्म-मध्ये <strong>मया यदि</strong> सगुणः <strong>प्राप्यते,</strong> तदा त्वम् अपि मया <strong>किं न हसिष्यसे</strong> युज्यते इति । यतस् त्वं प्रमदा प्रकृष्टो मदस् तव वर्तते । तत एव त्वं उपहससि, न तूपहास-सामग्री मयि काप्य् अस्ति, यतः जन्म-मध्ये स दृष्टोऽपि न इति ध्वनिः । यदि भाग्यतः स कदाचित् दृश्यते, तदा त्वया सह सम्भोगं कारयित्वा त्वाम् अप्य् एवं उपहसिष्यामीत्य् अनुध्वनिः ॥१००॥</p>
<p><strong>यम् अनुलेपम् अदाद् रस-मञ्जरी<br>
मलयजेन्दु-मदादि-जम् आदरात् ।<br>
स तनु-साहजिकातुल-सौरभा-<br>
वनि-भृतो निभृतोऽजनि किङ्करः ॥१०१॥</strong></p>
<p>ततश् चन्दनाद्य्-अनुलेपनम् आह—<strong>रस-मञ्जरी यं</strong> चन्दन-कर्पूर-मृगमदादि-जन्यं <strong>आलेपम्</strong> <strong>अदात्</strong> । <strong>स</strong> आलेपः राधिकाया <strong>देहस्य</strong> <strong>साहजिकं</strong> यत् सौगन्ध्यं तद् एव <strong>अवनि-भृत्</strong> राजा, तस्य <strong>किङ्करो</strong> दासः <strong>अजनि</strong> अभूत् । स किम्-भूतः ? <strong>नि</strong>तरां <strong>भृतः</strong> अङ्ग-सौरभेण स्वीकृत्य धृतः, न तु स्वयं तत्र स्थातुं योग्य इत्य् अर्थः ॥१०१॥</p>
<p><strong>प्रवर-मुक्तम् उरोऽन्व् अतिमुक्तक-<br>
स्रजम् अदाद् अथ केलि-सरोरुहम् ।<br>
कर-सरोरुहि यत् तुलसी रसाद्<br>
उरु-भयोर् उभयोस् तद् अभूद् दृता ॥१०२॥</strong></p>
<p>माल्यादि-धारणम् आह—<strong>प्रवरा मुक्ता</strong> यत्र, एवं-भूते <strong>उरोऽनु</strong> उरसि तथा विलक्षण-मुक्ता-युक्त-वक्षः-स्थले <strong>रसात्</strong> आनन्दात् <strong>तुलसी अतिमुक्तक-स्रजं</strong> माधवी-पुष्प-माल्यम् अदात् । <strong>कर-सरोरुहि</strong> कर-कमले <strong>केलि-सरोरुहं</strong> लीला-कमलम् अदात् । <strong>तत्</strong> ततो हेतोः <strong>उभयोः</strong> प्रवर-मुक्ता वक्षः-कर-सरोरुहोर् द्विता अभूत्, द्वित्वं बभूव । तयोः कथं-भूतयोः ? <strong>उरुर्</strong> महती <strong>भा</strong> कान्तिर् ययोः द्वितेति प्रवर-मुक्तक-वक्षः-स्थलस्य मुक्त-मुक्तेति-शब्द-मात्रेण कर-कमलस्येति कमल-कमल-शब्देन एवं कर-कमल-लीला-कमलेति अर्थेन च बोध्यम् ॥१०२॥</p>
<p><strong>विनिहितो लघु रङ्गणमालया<br>
मणि-मयो मुकुरः सुदृशोऽग्रतः ।<br>
तनु-महो-लिड् इवागमयद् द्वितां<br>
द्युति-धुरा-भरणाभरणावलीम् ॥१०३॥</strong></p>
<p>ततश् च दर्पणं दृष्टवतीत्य् आह—<strong>रङ्गणमालया मणिमयो दर्पणः</strong> <strong>सुदृशो</strong> राधाया <strong>अग्रे</strong> <strong>लघु</strong> द्रुतम् एव <strong>विनिहितः</strong> । स दर्पणः <strong>तनु-महो-लिड् इव</strong> देह-कान्तिं लेढि आस्वादयतीति तथा-भूत इव । <strong>द्युति-धुरां</strong> कान्त्य्-अतिशयं <strong>बिभर्ति</strong> या ताम् <strong>आभरण-श्रेणीं</strong> <strong>द्विताम् अगमयत्</strong> स्वरूप-द्वयं चकारेत्य् अर्थः ।</p>
<p>यद् वा, <strong>अहो</strong> आश्चर्ये <strong>तनु-लिड्</strong> इव लिट्-ल-कारो यथा अभ्यासस्योभयेषाम् [पा। ६.१.१७] इति सूत्रेण वर्णावलीं द्वि-स्वरूपां करोति, तथा साभरणीं तनुं द्वि-स्वरूपां चकारेत्य् अर्थः ॥१०३॥</p>
<p><strong>स्व-मधुराङ्ग-तति-द्युति वीक्षनोन्नत-<br>
चमत्कृति-चुम्बित-धीर् हृदा ।<br>
अभिदधे वृषभानु-सुता निज-<br>
प्रियतमायत-मानस-वीचि-वित् ॥१०४॥</strong></p>
<p>दर्पण-दर्शनेन श्री-राधाया अपि चमत्कारो जात इत्य् आह—<strong>वृषभानु-सुता</strong> राधा <strong>स्वकीयाया मधुराङ्ग-श्रेणी</strong> तस्या <strong>द्युतीनां वीक्षणेन</strong> <strong>उन्नता</strong> या <strong>चमत्कृतिश्</strong> चमत्कारः, तया <strong>चुम्बिता</strong> <strong>बुद्धिर्</strong> यस्या एवं-भूता सती <strong>हृदा</strong> मनसा <strong>अभिदधे,</strong> स्वगतम् एव कथितवतीत्य् अर्थः । कथं-भूता ? <strong>निज-प्रियस्य</strong> श्री-कृष्णस्य <strong>आयता</strong> दीर्घा या <strong>मानस-वीचिर्</strong> मनस्-तरङ्गस् तां <strong>वेत्ति</strong> जानाति, तथा च निज-रूप-दर्शनेन चमत्कारं प्राप्य तस्य कृष्णस्य मनस्-तरङ्गं स्मृत्या किम् अपि कथितवतीत्य् अर्थः ॥४॥</p>
<p><strong>अननुभूत-चरः कुत आगतो<br>
मधुरिमोदधिर् एष वपुष्य् अभूत् ।<br>
कथम् इमं स धयन् मधुसूदनो<br>
रसम् अहो स-महो धृतिम् आश्रयेत् ॥१०५॥</strong></p>
<p>राधा स्वगतम् एवाह—<strong>अननुभूत-चरः</strong> पूर्वं कदापि यो मया नानुभूतः, स <strong>मधुरिमोदधिः</strong> मम <strong>वपुषि कुतः आगतोऽभूत्</strong> ? <strong>इमं</strong> मधुरिम-समुद्र-रूपं रसं <strong>धयन्</strong> पिबन् <strong>स मधुसूदनः</strong>, पक्षे भ्रमरः, <strong>कथं धृतिम् आश्रयेत्</strong> ? स किं-भूतः ? <strong>स-महः</strong> मह उत्सवस् तेन सह वर्तमानः ॥१०५॥</p>
<p><strong>रुचि-कणीम् अमृजां मम यः कदाप्य्<br>
अनुभवन् प्रविशेत् प्रमदाम्बुधौ ।<br>
प्रियतमः स इमां सुषमां यदानु-<br>
भविता भविता किम् उ स क्सणः ॥१०६॥</strong></p>
<p>पुनः सैवाह—<strong>अमृजां</strong> <strong>मम रुचि-कणीम्</strong> अमार्जितां किञ्चिन्-मात्र-कान्तिम् <strong>अनुभवन्</strong> <strong>यः</strong> <strong>प्रमदाम्बुधौ</strong> आनन्द-समुद्रे <strong>प्रविशेत्</strong> । <strong>स प्रियतमः इमां सुषमां यदा अनुभविता</strong>, तादृशः <strong>क्षणः किं</strong> मम <strong>भविता</strong> ? इति दैन्यम् ॥१०६॥</p>
<p><strong>किम् अधुना तद्-अनीक्षण-दुर्भगोऽप्य्<br>
उदयते च्छवि-राशिर् असौ बहिः ।<br>
भवति यो विफलोऽर्थ-वरोऽपि<br>
कोऽधिमहि तं महितं नहि शोचति ॥१०७॥</strong></p>
<p>पुनः सैवाह—<strong>असौ</strong> <strong>छवि-राशिः</strong> कान्ति-समूहः <strong>तस्य</strong> श्री-कृष्णस्य <strong>अनीक्षणेन दुर्भगोऽपि</strong> <strong>बहिः कथम् उदयते</strong> ? त्वं कथं शोकं करोषि ? इति चेद् आह—<strong>योऽर्थ-वरो</strong> विलक्षणः पदार्थो [<strong>विफलो</strong>] व्यर्थो** भवति**, <strong>तम्</strong> अर्थ-वरम् <strong>अधिमहि</strong> मह्यं <strong>को</strong> जनो <strong>न हि शोचति</strong> ? तं किं-भूतं ? <strong>महितं</strong> पूजितम् ॥१०७॥</p>
<p><strong>इति धृति-च्युति-नीवृति साऽऽसितो-<br>
रु-सहसा सहसा सहसास्यया ।<br>
प्रिय-दिदृक्षुतयाऽलिकया श्रित-<br>
प्रसभया सभया सभयाप्य् अभूत् ॥१०८॥</strong></p>
<p>तादृशं कथयन्ती श्री-राधा आकुलैवाभूद् इत्य् आह—<strong>इति</strong> एवं कथयन्ती <strong>सा</strong> राधा <strong>प्रिय-दिदृक्षुतया</strong> <strong>आलिकया</strong> श्री-कृष्ण-दर्शनेच्छा-रूपया सख्या कर्त्र्या सा राधा <strong>धृति-च्युतिर्</strong> एव <strong>नीवृज्</strong> जन-पदस् तस्मिन् अर्था अधैर्य-रूप-राज्ये <strong>आसिता</strong> उपवेशिता, अथवा सिता बन्धनं प्राप्तम् अभूद् इत्य् अर्थः । <strong>सहसा</strong> अतर्कितं यथा स्यात् तथा, अतर्किते नु सहसा इत्य् अमरः । तया कथं-भूतया ? हसेन सह वर्तमानं <strong>सहसम्</strong> <strong>आस्यं</strong> मुखं यस्यास् तया प्रफुल्लितयेत्य् अर्थः । पुनः कथं-भूतया ? <strong>उरु</strong> महद् एव <strong>सहो</strong> बलं यस्यास् तया । पुनश् च <strong>श्रितः प्रसभो</strong> हठः यया हठेनैव उपवेशितेति योजनीयम् । तेनाहं कुलवती ततो धैर्यम् एव करवाणीत्य्-आदि यन् मनसि करोषि, तद्-अभिमान-महम् अनायासेनैव त्याजयामीति हर्षवत्या इति ध्वनिः । अत एव <strong>सभया</strong> भा दीप्तिस् तया सह वर्तमानया । राधा कथं-भूता? <strong>भय-सहितापि</strong> ॥१०८॥</p>
<p><strong>अत्रान्तरे व्रज-पुराधिपयाऽनपाय-<br>
वात्सल्य-कल्प-लतयाऽतिरयान् निदिष्टा ।<br>
आगत्य कुन्दलतिकान्तिकम् एतद् अक्षि-<br>
भृङ्ग-प्रमोद-कृतये कृतिनी व्यराजीत् ॥१०९॥<br>
अत्रान्तरे</strong> अत्रावसरे <strong>व्रजपुराधिपया</strong> यशोदया <strong>अतिरयात्</strong> अतिवेगात् स्व-पुरम् आनेतुं <strong>निदिष्टा</strong> <strong>कुन्दवल्ली</strong> एतस्या राधाया <strong>अक्षि</strong>-रूप-<strong>भ्रमरस्य प्रमोद-कृतये</strong> आनन्द-निमित्तं तस्या <strong>अन्तिकं</strong> निकटम् एव <strong>व्यराजीत्</strong> ॥१०९॥</p>
<p><strong>अन्योन्य-दर्शन-समुद्गमन-स्मिताढ्य-<br>
शास्तानुयोग-रभसोन्नति-सीधु-वृष्टिः ।<br>
सद्यो बभूव यत एव तदा तद्-आलि-<br>
वृन्दं ननन्द सम-सौहृद-हृद्य-रोचिः ॥११०॥</strong></p>
<p>कुन्दवल्ल्याम् आगतायां परस्पर-दर्शने सति किम् अभूद् इत्य् अपेक्षायाम् आह—<strong>तदा</strong> तस्मिन् समये <strong>अन्योन्यं</strong> यद् <strong>दर्शनं</strong>, तेन यत् <strong>समुद्गमनम्</strong> अभ्युत्थानं च <strong>स्मिताढ्य-शास्तानुयोगः</strong> स्मित-युक्त-कुशल-प्रश्नं च ताभ्यां या <strong>रभसोन्नतिः</strong> सुखोत्कर्षः, सैव <strong>शीधु</strong>-रस**-वृष्टिर्** अमृत-वर्षः <strong>सद्यो बभूव</strong> । यतः शीधु-वृष्टितः एव <strong>तस्या आलि-वृन्दं</strong> किं-भूतं ? <strong>समानि सौहृदानि हृद्यानि रोचींषि</strong> कान्तयश् च यस्य तत् । हृद्यानि सर्वेषां हृदय-सुख-कराणि ॥११०॥</p>
<p>इति श्री-कृष्ण-भावनामृते महा-काव्ये</p>
<p>अलङ्कार-शोभास्वादनो नाम</p>
<p>चतुर्थः सर्गः</p>
<p>॥४॥</p>
<p>—ओ)०(ओ—</p>
<p>(५)</p>

  </div>
</article>


        

        



    <aside class="card border noPrint" id="section-tree-item-kAvyam_padyam_gauDIya-vaiShNavam_kRShNa-bhAvAmRtam_04_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/04/">०४ </a>
            <a data-toggle="collapse" href="#section-tree-item-body-kAvyam_padyam_gauDIya-vaiShNavam_kRShNa-bhAvAmRtam_04_md" role="button" aria-expanded="false" aria-controls="section-tree-item-body-kAvyam_padyam_gauDIya-vaiShNavam_kRShNa-bhAvAmRtam_04_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-kAvyam_padyam_gauDIya-vaiShNavam_kRShNa-bhAvAmRtam_04_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०४</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
