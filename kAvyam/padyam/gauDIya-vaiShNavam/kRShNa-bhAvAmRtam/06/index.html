<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ०६</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/06/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/06/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/06/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="०६">
  <meta property="og:description" content="षष्ठः सर्गः
भोजन-कौतुकानुमोदनः
धाराधर-वपुर् नारायणोऽस्मान् स प्रसीदतु ।
इत्य् एवाध्यापयत् किञ्चित् स नव्यं शुक-शावकम् ॥१॥
स्व-प्रेयसी-दर्शनेन ज्ञातस्य चित्त-क्षोभस्य शान्त्य्-अर्थम् उपायान्तराभावात् तस्या नाम-कीर्तनम् एव किञ्चिन् मिषेण कर्तुम् आरभते—धारेति । धाराधरो मेघः ॥१॥
तत्रापि धाराधरेति धारयन्न् अपठन् मुहुः ।
लालयन् दाडिम-बीजान्य् आशयन्न् अन्तरान्तरा ॥२॥
एकदा समस्ताक्षर-धारणे असमर्थं नवीन-शुक-बालकं पुनः खण्डशः पाठयति—तत्रापीति । धाराधारेत्य् अव्यवहितोच्चारणे कृते राधा-राधेति नाम-कीर्तनं स्याद् इति ज्ञेयम् ॥२॥
बटुम् आह भवान् क्वागात् प्रातः सम्प्रति लक्षितः ।
सखे न खेलाम् अद्राक्षीर् मल्ल-रङ्गाजिरेऽद्य नः ॥३॥
सम्प्रति लक्षितो भवान् प्रातः-काले कुत्रागात् ? ॥३॥">
  <meta property="og:locale" content="en_us">
  <meta property="og:type" content="article">
    <meta property="article:section" content="kavyam">

  <meta itemprop="name" content="०६">
  <meta itemprop="description" content="षष्ठः सर्गः
भोजन-कौतुकानुमोदनः
धाराधर-वपुर् नारायणोऽस्मान् स प्रसीदतु ।
इत्य् एवाध्यापयत् किञ्चित् स नव्यं शुक-शावकम् ॥१॥
स्व-प्रेयसी-दर्शनेन ज्ञातस्य चित्त-क्षोभस्य शान्त्य्-अर्थम् उपायान्तराभावात् तस्या नाम-कीर्तनम् एव किञ्चिन् मिषेण कर्तुम् आरभते—धारेति । धाराधरो मेघः ॥१॥
तत्रापि धाराधरेति धारयन्न् अपठन् मुहुः ।
लालयन् दाडिम-बीजान्य् आशयन्न् अन्तरान्तरा ॥२॥
एकदा समस्ताक्षर-धारणे असमर्थं नवीन-शुक-बालकं पुनः खण्डशः पाठयति—तत्रापीति । धाराधारेत्य् अव्यवहितोच्चारणे कृते राधा-राधेति नाम-कीर्तनं स्याद् इति ज्ञेयम् ॥२॥
बटुम् आह भवान् क्वागात् प्रातः सम्प्रति लक्षितः ।
सखे न खेलाम् अद्राक्षीर् मल्ल-रङ्गाजिरेऽद्य नः ॥३॥
सम्प्रति लक्षितो भवान् प्रातः-काले कुत्रागात् ? ॥३॥">
  <meta itemprop="wordCount" content="3189">
  <meta name="twitter:card" content="summary">
  <meta name="twitter:title" content="०६">
  <meta name="twitter:description" content="षष्ठः सर्गः
भोजन-कौतुकानुमोदनः
धाराधर-वपुर् नारायणोऽस्मान् स प्रसीदतु ।
इत्य् एवाध्यापयत् किञ्चित् स नव्यं शुक-शावकम् ॥१॥
स्व-प्रेयसी-दर्शनेन ज्ञातस्य चित्त-क्षोभस्य शान्त्य्-अर्थम् उपायान्तराभावात् तस्या नाम-कीर्तनम् एव किञ्चिन् मिषेण कर्तुम् आरभते—धारेति । धाराधरो मेघः ॥१॥
तत्रापि धाराधरेति धारयन्न् अपठन् मुहुः ।
लालयन् दाडिम-बीजान्य् आशयन्न् अन्तरान्तरा ॥२॥
एकदा समस्ताक्षर-धारणे असमर्थं नवीन-शुक-बालकं पुनः खण्डशः पाठयति—तत्रापीति । धाराधारेत्य् अव्यवहितोच्चारणे कृते राधा-राधेति नाम-कीर्तनं स्याद् इति ज्ञेयम् ॥२॥
बटुम् आह भवान् क्वागात् प्रातः सम्प्रति लक्षितः ।
सखे न खेलाम् अद्राक्षीर् मल्ल-रङ्गाजिरेऽद्य नः ॥३॥
सम्प्रति लक्षितो भवान् प्रातः-काले कुत्रागात् ? ॥३॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/kAvyam\/padyam\/gauDIya-vaiShNavam\/kRShNa-bhAvAmRtam\/06\/".replace(basePath, "/");
  pageVars.pageParams = {};
  pageVars.pageSource = "kAvyam\/padyam\/gauDIya-vaiShNavam\/kRShNa-bhAvAmRtam\/06.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/06/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/06/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/06/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/06/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/06/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/06/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/06/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/06/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/06/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/06/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/06/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/06/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/06/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/06/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/06/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/06/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/06/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/06/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/06/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/06/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/06/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/06/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/06/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/06/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/06/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/06/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/06/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/06/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/06/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/06/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/06/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/06/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/06/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/06/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/06/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/06/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/06/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/06/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/06/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/06/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/06/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/06/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/06/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/06/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/06/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ०६</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०६">०६</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/kAvyam/padyam/gauDIya-vaiShNavam/kRShNa-bhAvAmRtam/06.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>षष्ठः सर्गः</p>
<p><strong>भोजन-कौतुकानुमोदनः<br>
धाराधर-वपुर् नारायणोऽस्मान् स प्रसीदतु ।<br>
इत्य् एवाध्यापयत् किञ्चित् स नव्यं शुक-शावकम् ॥१॥</strong></p>
<p>स्व-प्रेयसी-दर्शनेन ज्ञातस्य चित्त-क्षोभस्य शान्त्य्-अर्थम् उपायान्तराभावात् तस्या नाम-कीर्तनम् एव किञ्चिन् मिषेण कर्तुम् आरभते—धारेति । <strong>धाराधरो</strong> मेघः ॥१॥</p>
<p><strong>तत्रापि धाराधरेति धारयन्न् अपठन् मुहुः ।<br>
लालयन् दाडिम-बीजान्य् आशयन्न् अन्तरान्तरा ॥२॥</strong></p>
<p>एकदा समस्ताक्षर-धारणे असमर्थं नवीन-शुक-बालकं पुनः खण्डशः पाठयति—तत्रापीति । धाराधारेत्य् अव्यवहितोच्चारणे कृते राधा-राधेति नाम-कीर्तनं स्याद् इति ज्ञेयम् ॥२॥</p>
<p><strong>बटुम् आह भवान् क्वागात् प्रातः सम्प्रति लक्षितः ।<br>
सखे न खेलाम् अद्राक्षीर् मल्ल-रङ्गाजिरेऽद्य नः ॥३॥<br>
सम्प्रति लक्षितो भवान् प्रातः-काले कुत्रागात्</strong> ? ॥३॥</p>
<p><strong>प्रसर्प-सर्पोत्सर्पादि-कौशलं कौ शलन्तु के ।<br>
यद् अकारि मयाधारी दारु-पर्यङ्ग-रिङ्गणम् ॥४॥</strong></p>
<p>मल्ल-स्थलीय-खेलाम् एव विवृणोति—<strong>प्रसर्पादीनां</strong> खेला-प्रभेदानां <strong>यत्</strong> <strong>कौशलम्</strong> <strong>अकारि</strong> तत् । <strong>कौ</strong> पृथिव्यां <strong>के शलन्तु</strong> जानन्तु ? शल-स्थल-पत्म-गतौ शलेर् गत्य्-अर्थस्य ज्ञानार्थत्वात् । <strong>दारु-पर्यङ्ग-रिङ्गणं</strong> मल्ल-काष्ठस्याग्र-देश-पर्यन्तं देहस्य गमनं <strong>मया अधारि</strong> । तथा च मया कृतां माल-काष्ठ-धारणम् इति तां प्रसिद्धां खेलां के जानन्त्व् इत्य् अर्थः ॥४॥</p>
<p><strong>चित्र-व्यायाम-वैविध्यं मित्र-वृन्दाभिनन्दितम् ।<br>
तेन प्रत्येकम् आतेने एकेनाजिर् विराजिनी ॥५॥</strong></p>
<p>दण्डवत्-पतितस्य देहस्य क्रिया-विशेष-रूपश् <strong>चित्र-व्यायामस्</strong> तस्य <strong>वैविध्यम्</strong> । एवं <strong>मित्र-वृन्दाभिनन्दितं</strong> च यथा स्यात्, तथा <strong>तेन</strong> मित्र-वृन्देन सह <strong>प्रत्येकम् एकेन</strong> मया <strong>आजिर् युद्धम् आतेने</strong> ॥५॥</p>
<p><strong>उत्थापनावपाताद्यैर् जङ्घा-जानूरु-वेष्टनैः ।<br>
प्रगण्ड-चण्डास्फोटैस् तद्-बाहु-बाहव्य् अयोधयम् ॥६॥</strong></p>
<p>कूर्माकारतया पृथिव्यां स्थितस्य <strong>उत्थापनम्</strong> । एवम् उत्थितस्य <strong>अवपातनाद्यैः</strong> करणैः <strong>प्रगण्ड-बाहुः,</strong> तत्र ये <strong>चण्डास्फोटैस्</strong> तैश् च तत् मित्र-वृन्दं बाहु-बाहवी यथा स्यात् तथा अहम् अयोधयं युद्धं कारयामास । बाहुभ्यां बाहुभ्याम् इदं युद्धं वृत्तम् इति बाहु-बाहवि ॥६॥</p>
<p><strong>बटुर् आह पटुर् याति मादृशो न दृशोः पदम् ।<br>
अद्राक्ष्यो यद् अधीतिं चेत् त्वां सा व्यस्मापयिष्यत ॥७॥<br>
मादृशः पटुः दृशोः पदं न याति</strong> । मम <strong>यत् अधीतिं चेत्</strong> यदि <strong>त्वम् अद्राक्ष्यः</strong>, तदा सा अधीतिर् अध्ययनं <strong>त्वां विस्मयम् अकारयिष्यत</strong> ॥७॥</p>
<p><strong>किम् अध्यगीष्टा भोः ज्योतिः कुतस् तद् भागुरेर् गुरोः ।<br>
फलं किं तस्य सार्वज्ञ्यं ब्रूहि तन् मे मनोगतम् ॥८॥</strong></p>
<p>श्री-कृष्ण आह—<strong>ज्योतिः</strong>-शास्त्रम् <strong>अधीतिं चेत् मम मनो-गतं ब्रूहि</strong> ॥८॥</p>
<p><strong>ब्रवीमि सर्वम् एतत् ते क्षणद् एवात्र को विधिः ।<br>
अधुना तेन लग्नानुसारेण गणनैव हि ॥९॥</strong></p>
<p>श्री-कृष्ण आह—कोऽत्र विधिः प्रकारो वद । प्रकारम् एवाह—अधुनेति ॥९॥</p>
<p><strong>इत्य् उक्त्वाङ्गुलि-पर्वात्त-गणनोऽथाङ्कितावनिः ।<br>
मुहुर् विभाव्य खं पश्यन् कम्पयन् शीर्षम् आह तम् ॥१०॥<br>
अङ्गुलि-पर्वणि आत्ता <strong>गृहीता</strong> गणना</strong> येन । तथा गणनार्थम् <strong>अङ्किता अवनिर्</strong> येन सः । <strong>तं</strong> श्री-कृष्णम् ॥१०॥</p>
<p><strong>एकोऽद्रिर् अस्ति तस्याग्रे रम्या काचिद् उपत्यका ।<br>
तस्यां सरो-द्वयं लग्नं तत्र हंसीम् उपागताम् ॥११॥<br>
अद्रिर्</strong> अत्र गोवर्धनः । तस्य <strong>उपत्यका</strong> निकट-वर्तिनी भूमिः । तस्यां <strong>सरोवर-द्वयं</strong> राधा-कुण्डं श्याम-कुण्डं च । <strong>हंसीं</strong> राधिका-स्थानीयम् ॥११॥</p>
<p><strong>दिधीर्षसि त्वं खेलार्थं सा स्व-यूथेन पालिता ।<br>
नादत्ते त्वत्-कर-ग्राहं त्वं च तत्रातिसाग्रहः ॥१२॥</strong></p>
<p>सा हंसी ॥१२॥</p>
<p><strong>विविधं मिषम् आदत्से तत्र सा न प्रमाद्यति ।<br>
इत्य् एवम् उज्ज्वल-ज्योतिर्-विदाज्ञापि मया सखे ॥१३॥<br>
न प्रमाद्यति</strong> तत्र सावधाना भवतीत्य् अर्थः । <strong>उज्ज्वल-ज्योतिर्-विदा मया</strong> इत्य् एवम् <strong>अज्ञापि</strong>। पक्षे, उज्ज्वलः शृङ्गारः ॥१३॥</p>
<p><strong>कृष्ण प्राह महाविज्न ज्ञातम् एव मनो-गतम् ।<br>
लभ्यते वा न वा हंसी साऽद्यैतद् अपि गण्यताम् ॥१४॥<br>
क्षणं स तूष्णीम्भूयाख्यद् ईक्षितं तत्र कारणम् ।<br>
शाखां काञ्चीद् विवर्णाग्राम् आश्रित्यैकत्र तिष्ठता ॥१५॥<br>
तत्-पक्ष-पात-वैचित्रीं पश्यतालक्षितं त्वया ।<br>
सा स्याल् लभ्या सुखेनैवं हंसी वंशी-हृतान्तरा ॥१६॥</strong></p>
<p>तत्र प्राप्तौ कारणं मया ईक्षितम् इति आख्यत् कारणम् एवाह—<strong>वैवर्ण्य</strong>-युक्तां वृक्षस्य <strong>काञ्चित् शाखाम् आश्रित्य</strong> अर्थात् तस्य तले <strong>एकत्र तिष्ठता</strong>, अथ च तस्या हंस्याः &ldquo;पाङ्ख&rdquo; इति प्रसिद्धस्य <strong>पक्षस्य पात-वैचित्रीं पश्यता</strong> <strong>त्वया आलक्षितं</strong> यथा स्यात् तथा <strong>सा हंसी लभ्या</strong>, किन्तु <strong>वंश्या हृतम्</strong> अन्तः-करणं यस्या । आयां भावा—सती मुरली-श्रवणात् पशु-पक्षिणाम् अपि मनो-हरण-प्रसिद्धेः । पक्षे वि- इति वर्णोऽग्रे यस्या एवम्-भूतां शाखाम् अर्थात् विशाखाम् आश्रित्य एकस्मिन् स्थले तिष्ठता, अथ च तस्या विशाखायाः पक्ष-पातस्य साहाय्यस्य वैचित्रीं पश्यता त्वया । यद्यपि वंश्या हृतान्तरा, तथापि विशाखायाः साहाय्यं यत् किञ्चित् वाम्य-दूरीकरणार्थम् इति बोध्यम् ॥१५-१६॥</p>
<p><strong>निर्धारितम् इदं देहि शीघ्रं मे पारितोषिकम् ।<br>
यावान् श्रमस् तं वेत्स्य् एव गणने ग्रह-चालने ॥१७॥<br>
ततः करक-बीजैस् तत्-करौ स समपूरयत् ।<br>
तान्य् अश्नन्न् अब्रवीत् कृष्णं बटुः पीनावटुः पटुः ॥१८॥</strong></p>
<p>तस्य माहात्म्यस्य करौ दाडिम-बीजैः करणैः स श्री-कृष्णः । बटुः कीदृशः ? पीनोऽवटुः स्कन्ध-देशो यस्य ॥१८॥</p>
<p><strong>भो वयस्य वयस्य् अत्र सवयस्य् अपि मय्य् अहो ।<br>
समकारि समः सम्प्रत्य् आदरो भवता कुतः ॥१९॥</strong></p>
<p>भो वयस्य ! कृष्ण ! अत्र वयसि पक्षिणि एवं सवयसि मय्य् अपि दाडिम्ब-बीज-दानेन सम्प्रति सम आदरः कथं त्वया अकारि ? ॥१९॥</p>
<p><strong>एष यन्-नाम पठति त्वं तत्-प्रापक-वेद-भाक् ।<br>
युवयोर् द्विजयोस् तस्माद् आदरोऽर्हति तुल्यताम् ॥२०॥</strong></p>
<p>श्री-कृष्ण आह—एष शुकः यस्य नारायणस्य नाम पठति, त्वं तु तत्-प्रापक-वेद-शास्त्र-भाक् । पक्षे, यस्या नाम राधा राधा इति पठति, त्वं तत्-प्रापक-ज्ञानं भजसे ॥२०॥</p>
<p><strong>किं च विद्वांस् त्वम् एकं तत्-करकं च गृहाण मे ।<br>
इति तद् दत्तम् आदायाहृष्यत् स प्राह चाशिषः ॥२१॥<br>
मह्यं विप्राय यद् अदास् तम् एकं करकं ततः ।<br>
भावि तेऽद्य कर-प्राप्तम् अभीष्टं करक-द्वयम् ॥२२॥</strong></p>
<p>तत् तस्मात् अधिअम् एकं करकं गृहाण । आशिषः आशीर्वादम् ॥२१-२२॥</p>
<p><strong>प्रिया द्विजालीः सन्तर्प्य सखे स्व-लपनामृतैः ।<br>
भोजय स्वस्ति तेऽध्याह्नि भाविनी सुख-सङ्गतिः ॥२३॥</strong></p>
<p>हे सखे ! <strong>प्रिया द्विजालीः</strong> पक्षि-ब्राह्मण-श्रेणी <strong>स्वस्य लपनामृतैर्</strong> वचनामृतैः करणैः <strong>सन्तर्प्य</strong> <strong>भोजय</strong> । <strong>ते</strong> तव <strong>स्वस्ति</strong> मङ्गलम् अस्तु, किन्तु <strong>अद्य अह्नि</strong> तव <strong>सुख-सङ्गतिर्</strong> <strong>भाविनी</strong> भविष्यति । पक्षे, प्रियाया द्विजालीः दन्त-श्रेणीः स्वकीय-लपनस्य मुखस्यामृतैः सन्तर्प्य भो सखे त्वं जय । अद्य अह्नि भाविन्या प्रियया सह सुखेन सङ्गतिः सुष्ठु अस्ति । आननं लपनं मुखम् इत्य् अमरः ॥२३-२४॥</p>
<p><strong>वत्स किं कुरुषे कृष्ण मा विलम्बस्व साम्प्रतम् ।<br>
स्नाहि निर्व्यूढम् अन्नादि भुङ्क्ष्वा मा शीतलीकुरु ॥२४॥<br>
इति प्रोच्य व्रजेश्वर्या नियुक्तैस् तत्र किङ्करैः ।<br>
अभ्यङ्गोद्वर्तन-स्नान-मार्जनाद्यैर् असेवि सः ॥२५॥</strong></p>
<p>(युग्मकम्) स श्री-कृष्णोऽसेवि ॥२५॥</p>
<p><strong>तत्र तत्रातिदक्षाणाम् अपि प्रेम्नैव साकुला ।<br>
अविचक्षणताम् आविश्चक्रे तेषां कदाचन ॥२६॥</strong></p>
<p>किङ्कराणाम् <strong>अविचक्षणतां</strong> <strong>सा</strong> यशोदा <strong>आविश्चक्रे</strong> कथितवतीत्य् अर्थः ॥२६॥</p>
<p><strong>ततश् च तत् तत् सर्वं सा शिक्षयन्त्य् एव तान् स्वयम् ।<br>
निषिध्यतोऽपि पुत्रस्य चक्रे स्नेह-द्रुतान्तरा ॥२७॥<br>
तान्</strong> किङ्करान् <strong>शिक्षयन्ती</strong> <strong>सा निषिध्यतोऽपि</strong> <strong>पुत्रस्य</strong> <strong>तत् तत् सर्वं चक्रे</strong> ॥२७॥</p>
<p><strong>पौगण्ड-स्पृग् इवाद्यापि स्तन्यं विस्मर्तुम् अक्षमः ।<br>
सुतोऽयम् एता ह्यो-दृष्ट-जनुषोऽत्यन्त-बालिकाः ॥२८॥<br>
इति शुद्धाशया तत्र तत्र ताः किङ्करीर् अपि ।<br>
निदिश्य कर्हिचिद् याति व्यग्रा सा बहु-कर्मषु ॥२९॥</strong></p>
<p>(युग्मकम्) <strong>इति</strong> भावनया <strong>शुद्धाशया</strong> <strong>सा कर्हिचिद्</strong> दिवसे <strong>तत्र</strong> तैलाभ्यङ्गादि-कर्मणि <strong>ताः किङ्करीर्</strong> <strong>निदिश्य</strong> । भावनाम् एवाह—<strong>पौगण्ड-स्पृग् अपि अयं सुतो</strong> बालक एव । यतः <strong>अद्यापि स्तन्यं विस्मर्तुम् अक्षमः</strong> । एवम् एताः किङ्कर्यः <strong>अत्यन्त-बालिकाः</strong> यतो <strong>ह्यो-दृष्टा</strong> [<strong>जनुः</strong>] उत्पत्तिर् यासां तथा-भूताः ॥२८-२९॥</p>
<p><strong>पच्यमानोऽथ पक्तव्ये पक्केऽन्न-व्यञ्जनादिके ।<br>
स्मृते पयसि दध्य्-आदि-विकारे मोदकादिके ॥३०॥<br>
अनुसंहित-पुत्रातिरोचक-द्रव्य-सङ्ग्रहे ।<br>
एकं मनोऽस्यः सर्वत्र चरन्न् अश्रान्तिम् अभ्यगात् ॥३१॥</strong></p>
<p>(युग्मकम्) आवर्तिते दुग्धे । <strong>दध्य्-आदि-विकारे</strong> शिखरिण्य्-आदौ । पूर्व-पूर्व-दिने <strong>अनुसंहिता</strong> निर्धारिता यत्र <strong>पुत्रस्यातिरोचकता</strong> <strong>तद्-द्रव्य-सङ्ग्रहे</strong> । एवं च दुग्ध-प्रभृति-तत्-तद्-द्रव्य-सङ्ग्रहे तस्या यशोदाया <strong>एकं मनश्</strong> <strong>चरन्न्</strong> अपि <strong>श्रान्तिं न अभ्यगात्</strong> ॥३०-३१॥</p>
<p><strong>स्नातः परिहितानर्घ्य-तडित्-पीताम्बर-द्वयः ।<br>
मुहुर् मार्जित-धूपोत्थ-धूम-शोभित-कुन्तलः ॥३२॥</strong></p>
<p>वस्त्रादिना <strong>मुहुर् मार्जितः</strong>, पश्चात् अगुरु-<strong>धूपोत्थ-धूमेन</strong> <strong>शोभितः कुन्तलो</strong> यस्य ॥३२॥</p>
<p><strong>कङ्कती-शोधित-प्रोत-जातीक-चिकुरावलिः ।<br>
वेल्लितालक-वल्ल्य्-आलवाल-जुटाग-शम्भुकः ॥३३॥</strong></p>
<p>आदौ <strong>कङ्कत्या</strong> <strong>शोधितं</strong>, पश्चात् <strong>प्रोतं</strong> ग्रथितं, <strong>जाती-<strong>पुष्पं यत्र तथा-भूता <strong>चिकुर-श्रेणी</strong> यस्य सः । <strong>वेल्लिता</strong> कम्पिता या <strong>अलक-लता</strong> सा एव &ldquo;थामरा&rdquo;_ _इति प्रसिद्ध <strong>आलवालो</strong> यस्य एवं-भूतो <strong>जुटा</strong>-स्वरूपोऽ</strong>ग-शम्भुर्</strong> निश्चल-महादेवो यस्य । महादेवस्य चतुर्दिक्सु आलवालस्य प्रसिद्धेः ॥३३॥</p>
<p><strong>मुखेन्दु-राजताख्यायि काश्मीर-तिलकालिकः ।<br>
गण्डेन्दु-सख्य-तरल-कुण्डल-द्युमणि-द्वयः ॥३४॥<br>
मुख-चन्द्रस्य</strong> <strong>राजत्वाख्यायि</strong> राजत्व-कथन-शीलं <strong>केशर-तिलकम् अलिके</strong> यस्य । <strong>गण्डेन्दुना</strong> सह <strong>सख्य्</strong>आर्थं** तरलश्** चञ्चलः । <strong>द्यु-मणिः</strong> सूर्यः ॥३४॥</p>
<p><strong>चल-दोः-स्थिर-केयूर-द्युति-चाक्चिक्य-चापलः ।<br>
स्थिरोरश्-चल-हारालि-स्थैर्य-युङ्-मधुरी-धुरः ॥३५॥<br>
चञ्चल-हस्त</strong>-स्थित-<strong>स्थिर-केयूर</strong>-सम्बन्धि-<strong>द्युतिः चाक्चिक्यस्य चापलं</strong> यत्र । <strong>स्थिर-वक्षसि</strong> <strong>चञ्चल-हार-श्रेण्याः स्थैर्य-युक्त-मधुर्यातिशयो</strong> यत्र ॥३५॥</p>
<p><strong>कोटीन्दु-सूर्य-विजयि-कौस्तुभार्चित-कण्ठ-भूः ।<br>
कुन्द-दामातिसौभाग्य-वाञ्छार्ती-कृत-यौवतः ॥३६॥</strong></p>
<p>कुन्द-दाम्नोऽतिसौभाग्यस्य वाञ्छया आर्ती-कृतो युवति-समूहो येन ॥३६॥</p>
<p><strong>भूषार्चिर्-अर्चिताश्चर्य-वर्य-जागूढ-चार्चिकः ।<br>
विचित्र-किङ्किणी-नाद-वासित-प्रेयसी-श्रुतिः ॥३७॥</strong></p>
<p>भूषणानाम् अर्चिषा कान्त्या अर्चितस्य आश्चर्य-वर्य-जागूढस्य आश्चर्य-श्रेष्ठ-कुङ्कुमस्य &ldquo;खोर&rdquo;_ _इति प्रसिद्धश् चार्चिको यस्य । किङ्किणी-नादस्य वासिता वास-स्थानी-कृता प्रेयसीनां श्रुतिर् येन । अथवा, किङ्किणी-नादेन वासिता प्रेयसी-श्रुतिर् येन । ॥३७॥</p>
<p><strong>रत्नोर्मिका-कङ्कणादि-भास्वत्-फुल्ल-कराम्बुजः ।<br>
मञ्जु-शिञ्जान-मञ्जीर-मदिरेड्य-पदाम्बुजः ॥३८॥</strong></p>
<p>ऊर्मिका-कङ्कणादीनां भाः कान्तीः। तद्-युक्त-फुल्ल-कराम्बुजं यस्य । मनोज्ञं शिञ्जानं यस्य एवं-भूतो यो नूपुर-रूपो मदिरः खञ्जनस् तेन ईड्यं पदाम्बुजं यस्य सः ॥३८॥</p>
<p><strong>वस्त्रास्तृतं रत्न-पीठम् अध्यास्य मणि-कुट्टिमे ।<br>
नारायणं स्मरामीति कृष्णो नेत्रे न्यमीलयत् ॥३९॥</strong></p>
<p>(अष्टभिः कुलकम्) पित्रा कृत-नारायण-स्मरणस्यानुकरणं करोमीति बालक-रीतिम् आह—नारायणम् इति ॥३९॥</p>
<p><strong>ध्यान-प्राप्त-प्रिया-बिम्बाधर-पान-मुधैधितः ।<br>
रोमाञ्चिताङ्गस् तन्-नामाङ्कितं मन्त्रं जजाप सः ॥४०॥</strong></p>
<p>स श्री-कृष्णः राधिकाया नामाङ्कितं मन्त्रं जजाप ॥४०॥</p>
<p><strong>अथैत्य कमलः प्राह युवराज व्रजेशया ।<br>
आहूयसे भोजनार्थं मुहुस् तत्रावधीयताम् ॥४१॥</strong></p>
<p>कमलो दासः । व्रजेशया यशोदया मुहुर् आहूयसे ॥४१॥</p>
<p><strong>उत्थाय बटुना कृष्णः प्रविष्टोऽदन-वेदिकाम् ।<br>
निर्निक्ताङ्घ्रि-युगः पीठम् अध्यास्त वसनावृतम् ॥४२॥</strong></p>
<p>बटुना सह । क्षालिताङ्घ्रि-युगः ॥४२॥</p>
<p><strong>श्रीदाम-बलदेवाद्याः सव्य-दक्षिणतोऽवसन् ।<br>
प्रेष्ठान् सखीन् ऋते यस्मान् न भोजन-सुखं सुखम् ॥४३॥</strong></p>
<p>यस्मात् प्रेष्ठान् सखीन् विना भोजन-सुखं न सुखं भवति ॥४३॥</p>
<p><strong>यशोदाहूतयाऽन्नादि रोहिण्या परिवेशितम् ।<br>
आदंस् ते राधया तत् तत् पाणौ ग्राहितया क्रमाद् ॥४४॥</strong></p>
<p>ते कृष्णादयः आदन् भोजनं चक्रुः ॥४४॥</p>
<p><strong>कृष्णः स-तृष्णो नैवात्र बलः कवल-मात्र-भुक् ।<br>
श्रीदामा नाम मन्दाशी सुबलोऽसु-बलोज्झितः ॥४५॥</strong></p>
<p>केवलम् अहम् एक एव अस्यान्न-व्यञ्जनस्य पात्रम् इति बटुः अवदन्न् इति चतुर्थ-श्लोकेनान्वयः । अन्येषाम् अन्न-व्यञ्जनस्य भोजन-पात्रत्वं निराकरोति—कृष्ण इति । अत्र न सतृष्णोर् अपि त्व् अन्यत्रेवेति परिहासो व्यङ्ग्यः । प्राण-बलेन उज्झितः दुर्बलः इत्य् अर्थः ॥४५॥</p>
<p><strong>क्वैषां भक्ष्यैक-तानत्व-राहित्यम् अविदग्धता ।<br>
क्वैतद् अन्नं सुधा-निन्दि स्वयं लक्ष्म्यैव साधितम् ॥४६॥</strong></p>
<p>एषां भक्ष्यैक-तानत्व-राहित्यम् अविदग्धता सा वा क्व ? लक्ष्म्या साधितम् एतद् अन्नं वा क्व ? अत्यन्तासम्भावनायां क्व-द्वयम् ॥४६॥</p>
<p><strong>काव्यं विफलतां किं न याति सत्-कवि-निर्मितम् ।<br>
यत्र गोष्ठ्यां तद्-आस्वाद-लोलुपत्वं न वर्तते ॥४७॥</strong></p>
<p>अत्र दृष्टान्तम् आह—सत्-कवि-निर्मितं काव्यं किं विफलतां न याति ॥४७॥</p>
<p><strong>चतुर्-वर्ग-फलं मूर्तम् एतद् अन्नं चतुर्विधम् ।<br>
अहं केवलम् एकोऽस्य पात्रम् इत्य् अवदद् बटुः ॥४८॥</strong></p>
<p>(कलापकम्) एतच् चतुर्-विधम् अन्नं चतुर्-वर्गस्य मूर्तं फलम् ॥४८॥</p>
<p><strong>श्रीदामोवाच पिण्डोभिः पिचिण्डं पूरय द्रुतम् ।<br>
यद् एव तव सर्वस्वं यद्-अर्थं बटुताम् अधाः ॥४९॥</strong></p>
<p>पिण्डोभिः ग्रासैः । पिचिण्डम् उदरम् । तथा च वाक्-प्रयोगे सति उदर-पूरणे विलम्बो भावीति भावः ॥४९॥</p>
<p><strong>बटुर् आख्यद् अरे मूर्ख गोपस् त्वं किं नु वेत्स्यसि ।<br>
रसास्वादं स्व-धर्मार्थं गा रोद्धुम् अटवीम् अट ॥५०॥</strong></p>
<p>भोः ! त्वं किं रसास्वादं वेत्स्यसि प्राप्स्यसि ? अपि तु स्व-धर्मेति ॥५०॥</p>
<p><strong>पश्यैषोऽहम् अनूचानो विप्रो यैर् मन्-मुखे हुतम् ।<br>
तैर् इष्टः सर्व-यज्ञेन भगवान् एव केवलम् ॥५१॥</strong></p>
<p>अनूचानो विप्रोऽहं यैर् जनैर् मन्-मुखे हुतं, तैः सर्व-यज्ञेन भगवान् केवलम् इष्टः । गुरोः सकाशात् साङ्ग-वेदाध्यायी अनूचानः ॥५१॥</p>
<p><strong>श्रीदामोचे श्रुति-स्मृत्योर् वर्त्मापि शत-जन्मसु ।<br>
त्वया परिचितं नैव विप्रत्वे सूत्रम् एव ते ॥५२॥</strong></p>
<p>पूर्व-पूर्व-शत-जन्मसु श्रुति-स्मृत्योर् वर्त्म अपि त्वया नैव परिचितम् ॥५२॥</p>
<p><strong>कृष्णह् प्राह बटोर् अस्ति रस-शास्त्रेऽनुशीलनम् ।<br>
व्यञ्जनानेक-तात्पर्य-लक्षणाभिज्ञता यतः ॥५३॥</strong></p>
<p>यतः व्यञ्जना-वृत्ति-तात्पर्य-लक्षणानाम् अभिज्ञता अस्यास्ति । व्यञ्जना-वृत्तिर् व्यञ्जन-वृत्तिश् च भवति । पक्षे, सूपादि-व्यञ्जनानां तात्पर्यं तत्-परता तस्य लक्षणस्य चाभिज्ञता यतः ॥५३॥</p>
<p><strong>बटुर् आह षड् एवात्र रसा न त्व् अष्ट मन्-मते ।<br>
षोढैव</strong>[^१२]** न्याय्य आस्वादो यत् षड् एवेन्द्रियाणि नः ॥५४॥**</p>
<p>अधुना शृङ्गाराद्य्-अष्टानां रसत्वं निराकृत्य मधुराम्लादि-षण्णां रसत्वं मधुमङ्गलो व्यवस्थापयति । तस्मात् षड्-विध-रसानां षोढा एवास्वादो न्याय्यः यत् यस्मात् नोऽस्माकं रसास्वादकाः षड् एवेन्द्रियाणि । मधुमङ्गलस्य मते बहिर्-इन्द्रिय-जन्य एव रसानाम् आस्वादः, अत एव रसास्वादस्याष्ट-विधत्वाभावात् रसोऽपि नाष्ट-विधः ॥५४॥</p>
<p><strong>पश्य सौरूप्य-सौरभ्य-माधुर्य-मृदुतादिभिः ।<br>
भुक्तौ सौस्वर्या-हर्षाद्यैः षट् स्वादान् षड्भिर् इन्द्रियैः ॥५५॥</strong></p>
<p>षड्-इन्द्रिय-जन्यास्वादान् विशिष्य वर्णयति—भुक्तौ भोजन-समये षड्भिर् इन्द्रियैः षट्-स्वादान् पश्य । अत एव दीर्घ-शष्कुली-भोजन-समये एकदैव षद्-इन्द्रिय-जन्य-ज्ञानम् इति सिद्धान्तः ॥५५॥</p>
<p><strong>रसा ह्य् अष्टाव् इति प्राहुर् ये तेऽपि व्यञ्जनाश्रिताः ।<br>
व्यञ्जनाभिज्ञता लेशोऽप्य् एषां किन्तु न वर्तते</strong>[^१३]** ॥५६॥**</p>
<p>ते पण्डिता अपि व्यञ्जनाश्रिताः, व्यञ्जना-वृत्त्य्-आशयणं विना रसस्यासिद्धेः । सूपादीनाम् एव व्यञ्जनत्वम् अभिप्रेत्याह—व्यञ्जनेति । एषां पण्डितानाम् ॥५६॥</p>
<p><strong>विहाय शाक-सूपादीन् विहायं ते धयन्ति यत् ।<br>
तन् नीरं प्रकटं हित्वा धावन्त्य् एव मरीचिकाम् ॥५७॥</strong></p>
<p>यद् यस्मात् ते पण्डिताः सूपादीन् विहाय, विहायः आकाशं, तथा चामूर्ताकाश-स्वरूपम् अमूर्तं शृङ्गारादि-रसं धयन्ति आस्वादयन्ति ॥५७॥</p>
<p><strong>कारणं रस-निष्पत्तौ चर्वणेनेति तज् जगुः ।<br>
चर्वन्तु परिचोष्यन्ति न पितुर् जन्म-कोटिभिः ॥५८॥</strong></p>
<p>तत् तस्मात् चर्वणात् रस-निष्पत्तिर् इति तेषां सिद्धान्तात् । व्यञ्जनस्यैव चर्व्यत्वं, न तु रसस्य अमूर्तत्वाद् इत्य् अभिप्रायेणाह कारणम् इति ॥५८॥</p>
<p><strong>रामः प्राह रसास्वादे केऽनुभावा भवन्-मते ।<br>
के वा सञ्चारिणः को वा स्थायी स स्वाद्यते कथम् ॥५९॥</strong></p>
<p>भवन्-मत-सिद्ध-रसास्वादे । स रसः कथं केन प्रकारेणास्वाद्यते ? ॥५९॥</p>
<p><strong>बटुर् ऊचे यद्-अप्राप्त्या पूर्वम् एवाश्रु मे भवेत् ।<br>
प्राप्त्या तु व्यञ्जनस्यास्य पुलकास्य-प्रसन्नते ॥६०॥</strong></p>
<p>तत्र प्रथमतोऽष्ट-सात्त्विकान्य् एवाह—येषां व्यञ्जनादीनाम् अप्राप्त्या रसास्वाद-पूर्वम् एव मे मम अश्रु भवेत् । मन्-मते अश्रु-रूपानुभावो रसास्वाद-पूर्वम् एव जायते । अस्य व्यञ्जनस्य प्राप्त्या तु पुलक-मुख-प्रफुल्लता भवतः ॥६०॥</p>
<p><strong>वर्णस्य स्निग्धता तृप्त्या वैवर्ण्यं तच् च पश्य मे ।<br>
भुञ्जन एव यद् वच्मि स्वरो मे तेन भिद्यते ॥६१॥</strong></p>
<p>तृप्त्या हेतुना वर्णस्य स्निग्धता जाता, अतो वैवर्ण्यं तच् च मे शरीरे पश्य । स्वर-भङ्गम् आह—भुञ्जनेति । भोजन-समये यद् यस्माद् अहं वच्मि, तेन हेतुना मे स्वरो भिद्यते ॥६१॥</p>
<p><strong>स्तम्भो मे भूरि-मिष्टान्न-भोजनाशक्ति-दुःखजः ।<br>
प्रस्वेदः प्रकटोऽन्ते तु प्रलयो बहु-भक्षणात् ॥६२॥</strong></p>
<p>बहु-भक्षणाद् भोजनान्ते प्रलयो भविष्यति ॥६२॥</p>
<p><strong>आलस्य-चिन्ता-स्वापाद्याः स्पष्टाः सञ्चारिणोऽत्र नः ।<br>
स्वाद्यत्वेनैक एवापि स्थायी तु विविधाभिधः ॥६३॥</strong></p>
<p>चिन्तात्र समग्र-भोजने । स्वाद्यत्वेन एकोऽपि स्थायी विविध-सञ्ज्ञको भवति ॥६३॥</p>
<p><strong>शाकाः सुकृत-पाकाप्ताः सूपो भूपोपलब्धिदः ।<br>
भृष्टा दृष्टाः क्व वा केन केनाप्य्</strong>[^१४]** एतेऽतिदुर्लभः ॥६४॥**</p>
<p>विविध-सञ्ज्ञाम् एवाह—सुकृतस्य पुण्यस्य पाकेन प्राप्ताः । अहं रजेत्य् उपलब्धिदो भवति । भृष्टाः पदार्थाः केन क्व वा दृष्टाः । एते व्यञ्जनादयः । केनापि विधात्रापि अतिदुर्लभः ॥६४॥</p>
<p><strong>पर्पटा किम् अमी श्वेत-कर्पटा इति वेद कः ।<br>
भाजी राजीववत् फुल्ल-नेत्रयोर् हर्ष-वर्षिणी ॥६५॥<br>
बटका नटकान् कर्तुम् अस्मन् शक्तिं दधत्य् अमी ।<br>
अम्लानि म्लानि-दायिनि सुधाया अपि सर्वथा ॥६६॥</strong></p>
<p>&ldquo;पाम्पड&rdquo; इति प्रसिद्धाः पर्पटाः । श्वेत-कर्पटा[^१५] वस्त्राणि को वेद ? पद्मवत् फुल्ल-नेत्रयोर् हर्ष-वर्षिणी भाजी । &ldquo;तरकारी&rdquo; इति प्रसिद्धस्य व्यञ्जनोपयोगि-वस्तुनः पक्व-दशायां भाजादी-प्रत्ययेन भाजीति रूपम् इति ॥६५-६६॥</p>
<p><strong>पायसोऽपाय-सोद्विग्न-चेतसश् चिन्त्य एव मे ।<br>
मनसा पनसाम्रादिष्व् इष्यते स्व-लयो मुहुः ॥६७॥</strong></p>
<p>पायसस्य अपायेन विघ्न-सन्देहेन सोद्विग्न-चेतसो मे मम पायसश् चिन्त्यः । पनसाम्रादिषु मनः स्वस्य लयम् इच्छति ॥६७॥</p>
<p><strong>रसाला किं रसालामो रसालानम् अथापि वा ।<br>
रसालाभेन यस्या मज्-जनुर् मज्जति धिक्-कृतौ ॥६८॥</strong></p>
<p>रसाला पानक-भेदः । सा रसस्य आरामः, र-लयोर् ऐक्यात् । अथवा, रस-रूप-हस्तिनः आलानं बन्धन-स्तम्भः । यस्या रसालायाः रसस्यालाभे मज्-जन्म धिक्-कृति-समुद्रे मज्जति ॥६८॥</p>
<p><strong>सन्धानम् अनुसन्धानं स्वस्मिन् मच्-चेतसोऽतनोत् ।<br>
दुर्लभाश् चन्द्र-बिम्बाभा रोटिकाः कोटि-काञ्चनैः ॥६९॥</strong></p>
<p>&ldquo;सोन्ध्ना&rdquo; इति प्रसिद्धं सन्धानं कर्तृ स्वस्मिन् मच्-चेतसोऽनुसन्धानम् अतनोत् । कोटि-काञ्चनैर् अपि दुर्लभाः ॥६९॥</p>
<p><strong>आज्याभ्यक्तानि-भक्तानि मन्ये काञ्चन वारिणा ।<br>
स्नापितानीव सौरभ्यं येषां सौलभ्यम् अभ्यगात् ॥७०॥<br>
गोदन्त-कृत-घासादि-घ्रायिण्यां गोप-संसदि ।<br>
कृत-पुण्यस्य मे भूरि-भोग-भाजः प्रसङ्गतः ॥७१॥</strong></p>
<p>भक्तानि अन्नानि । येषां सौरभ्यं गोप-संसदि सौलभ्यम्, अभ्यगाद् इति पर-श्लोकेन सहान्वयः । संसदि कथम्-भूतायां ? गोदन्त-च्छिन्न-घासादि-घ्रायिण्याम् । अनेन परीहासः कृतः । एवम् भूतानां गोपानां एतादृशान्नस्य सौरभ्य-प्राप्तौ कारणम् आह—भूरि-भोग-भाजः कृत-पुण्यस्य च मम प्रसङ्गतः सङ्गात् ॥७०-७१॥</p>
<p><strong>वने विप्रास् तपस्यन्ति पत्र-मूल-फलाशनाः ।<br>
बटोस् ते नाधिकारोऽस्ति भोगे याहि तपश् चर ॥७२॥</strong></p>
<p>श्रीदामा प्राह—वने इति ॥७२॥</p>
<p><strong>सत्यं भो यैः पुरा तप्तं पत्र-मूल-फलादिभिः ।<br>
परिणम्य जनुष्य् अत्र व्यञ्जनत्वेन तैर् मम ॥७३॥<br>
भौम-स्वर्ग-जुषः साधु प्रत्यक्षीभूयतेऽन्वयम् ।<br>
इति जानीत भोगोऽयम् अतप्त-तपसः कुतः ॥७४॥</strong></p>
<p>तैः पत्र-मूल-फलादिभिः अत्र जन्मनि व्यञ्जनत्वेन परिणम्य भौम-स्वर्ग-जुषो मम प्रत्यहं प्रत्यक्षी-भूयते इति पर-श्लोकेन्वयः ॥७३-७४॥</p>
<p><strong>मत्-तपः-पवन-स्पृष्टा अचीचरत गा वने ।<br>
तदापीत्य् अधुनाभूत यूयं मद्-भोग-भागिनः ॥७५॥</strong></p>
<p>तदा पूर्व-जन्मनि मदीय-तपसः पवन-स्पृष्टाः सन्तः यूयं वने गा अचीचरत, अधुनापि मद्-भाग्येनैव यूयं मद्-भाग-भागिनोऽभूत ॥७५॥</p>
<p><strong>इति जाति-स्मरोऽवोचम् एषां पूर्व-जनोः कथाम् ।<br>
तस्मात् तद्-दक्षिणात्वेन मह्यं दापय पायसम् ॥७६॥</strong></p>
<p>एषां पूर्व-जन्म-कथाम् अहम् अवोचम् इति हेतोः अहं जाति-स्मरः ॥७६॥</p>
<p><strong>सत्यं जाति-स्मरायास्मै वाग्-व्यय-श्रम-कारिणे ।<br>
तपस्विनेऽतिविज्ञाय प्रचुरं देहि पायसम् ॥७७॥<br>
इत्य् उक्त्वा सा व्रजेश्वर्या रोहिणी स्मयमानया ।<br>
यावद् ददाति तावत् तां निषिध्यन् सुबलोऽब्रवीत् ॥७८॥</strong></p>
<p>(युग्मकम्) मधुमङ्गलस्य वचो निशम्य यशोदापि स-कौतुकम् आह—सत्यम् इति ॥७७॥ इति स्मयमानया व्रजेश्वर्या उक्ता सा रोहिणी पायसं यवद् ददाति ॥७८॥</p>
<p><strong>एवं चेत् प्रथमं प्राप्तुम् अर्हन्त्य् एते बली-मुखाः ।<br>
वाग्-व्यय-श्रमिनोऽत्रापि जनुष्य् एते तपस्विनः ॥७९॥</strong></p>
<p>एवं चेद् बलि-मुखाः बानरा एव प्रथमं प्राप्तुम् अर्हन्ति । प्रथम-प्राप्तौ कारणम् आह—वाग्-व्ययेति ॥७९॥</p>
<p><strong>शीतोष्णा-वात-सहनाः पत्र-पुष्प-फलाशनाः ।<br>
जाति-स्मराः कथं न स्युः कोऽमीषां वेत्ति विज्ञताम् ॥८०॥</strong></p>
<p>तपस्वित्वम् एवाह—शीतोष्णेति । ईती जाति-स्मराः कथं न स्युः ? यतः अमीषां विज्ञतां को वेत्ति ? एषां शब्द-जन्य-बोधानुदयात् याति स्मरणाभावः निश्चयो नास्ति ॥८०॥</p>
<p><strong>कृष्णः प्राह सखे विप्रा ब्रह्मोपासन-तत्पराः ।<br>
कीशाः कुक्षिम्भरा एषां द्वयेसां महद् अन्तरम् ॥८१॥</strong></p>
<p>हे सखे ! सुबल ! कीशा वानराः ॥८१॥</p>
<p><strong>अस्य कीशस्य चावैमि न किम् अप्य् अन्तरं हरे ।<br>
नरत्वं वानरत्वं वाऽनयोर् भेदे न कारणम् ॥८२॥</strong></p>
<p>सुबल आह ! अस्य मधुमङ्गलस्य वानरस्य च किम् अपि अन्तरं न जानामि । किन्तु स्वभावतोऽभिन्नयोर् अनयोः नरत्वं वानरत्वं वा भेदे कारणं न भवति । वस्तुतस् तु वा विकल्पे नरत्वम् इति व्युत्पत्त्या वानरस्यापि नरत्वं वर्तते ॥८२॥</p>
<p><strong>किं च ख्यापयता तेन लोकेऽपूर्वं स्व-विज्ञताम् ।<br>
बृहत्त्वत् बृंहनत्वाच् च स्व-कुक्षिर् ब्रह्म मन्यते ॥८३॥</strong></p>
<p>लोके अपूर्वां स्व-विज्ञतं ख्यापयतानेन मधुमङ्गलेन ब्रह्म-पदस्य व्युत्पत्ति-लभ्यात् बृहत्वाद् बृंहणत्वाच् च स्व-कुक्षिर् एव ब्रह्म मन्यते । तस्य कुक्षौ एतादृश-धर्म-द्वयस्य सत्त्वात् ॥८३॥</p>
<p><strong>अतस् त्रिषवणं तस्य ध्यायता पूर्ति-साधनम् ।<br>
स एवोपास्यतेऽनेन नैष्ठिक-ब्रह्मचारिणा ॥८४॥</strong></p>
<p>त्रिषवणं त्रिकालं तस्य पूर्ति-साधनम् । स एव उदर एव ॥८४॥</p>
<p><strong>कदाचिद् भूरि-पक्वान्न-ग्रसनावेश-सम्भ्रमैः ।<br>
कीशायितं स्यात् पाणिभ्यां भुञ्जानस्यास्य लाघवैः ॥८५॥</strong></p>
<p>कदाचित् समये भूरि-पक्वान्न-ग्रसनावेश-सम्भ्रमैः करणैर् यानि, तैः पाणि-द्वयाभ्यां भूञ्जानस्यास्य कीशायितं कीशवद् आचरितं स्यात् । वानरस्यापि उत्कण्ठा-समये हस्त-द्वयेन इव भोजनस्य प्रसिद्धेः ॥८५॥</p>
<p><strong>इत्य् उक्त्वाजीहसत् सर्वान् सुबलस् तान् बटुः स तु ।<br>
हसन् भुञ्जान एवोच्चैः काशैः शोन-मुखोऽभवत् ॥८६॥</strong></p>
<p>तान् बलदेवादीन् सर्वान् स तु बटुः भुञ्जान एव उच्चैर् हसन्, अत एव हास-समयेऽपि भोजनं त्यक्तुम् असमर्थस्य तस्य काशैः करणैः शोण-मुखोऽभवत् । भोजन-समये हासस्य काश-प्रदत्वात् ॥८६॥</p>
<p><strong>गोष्ठेशाह बटो तिष्ठ क्षणं मा भूङ्क्ष्व मा हस ।<br>
स्थैर्यम् आप्नुहि मा जल्प मैनं हासयतार्भकाः ॥८७॥</strong></p>
<p>हे अर्भकाः ! मधुमङ्गलं मा हासयत ॥८७॥</p>
<p><strong>कृष्णः प्राह सखे कुक्षिर् अद्य दुर्भरताम् अगात् ।<br>
प्रत्यूहो हास-काशाभ्याम् अदने हन्त ते कृतः ॥८८॥</strong></p>
<p>अदने हास-काशाभ्यां प्र्तयूहो विघ्नः कृतः ॥८८॥</p>
<p><strong>मातः शिखरिणीं देहीत्य् उक्त्वा तां स भृशं पिबन् ।<br>
धाराम् अपातयच् चारु चिबुकाज् जठरान्तगाम् ॥८९॥</strong></p>
<p>मधुमङ्गल आह—तां शिखरिणीं स मधुमङ्गलः पिबन् सन् अत्युत्कण्ठया पानाद् धेतोश् चिबुकाज् जठरान्तगां धाराम् अपातयत् ॥८९॥</p>
<p><strong>श्रीदामाह बटोर् अस्य मुख-श्रीः कृष्ण वर्ण्यताम् ।<br>
पूर्यते नाभि-सरसी पतन्त्या धारया यतः ॥९०॥</strong></p>
<p>न व्याख्यातम्।</p>
<p><strong>कृष्णोऽब्रवीद् यतः कुक्षेः क्षीराम्भोधेर् हसेन्दुता ।<br>
मुहुर् उच्चलनाद् वक्त्र-शिखरद् वीचिर् उद्गता ॥९१॥<br>
अभूत् शिखरिणी-धारा पुनन्त्य् अस्याङ्ग-मण्डलीम् ।<br>
दुष्पूरम् अपि दुष्पारं तम् एव प्राविशत् पुनः ॥९२॥</strong></p>
<p>मधुमङ्गलस्य क्षीर-समुद्र-स्वरूपस्य कुक्षेर् हसेन्दुना हास्य-रूप-चन्द्रेण हेतुना मुहुर् उच्चलनात्, तत एव वक्त्राग्राद् उद्गता वीचिस् तरङ्गः शिखरिणी-धारा अभूत् । सा एवाङ्ग-मण्डलीं पुनन्ती दुष्पूरं अथ च दुष्पारं तं कुक्षि-समुद्रम् एव नाभि-द्वारा पुनः प्राविशत् ॥९१-९२॥</p>
<p><strong>एवं हास-प्रहासाप्त-मोदाः कृष्ण-बलादयः ।<br>
सुतृप्ता अपि मातृभ्याम् अभूवन् भूरि-भोजिताः ॥९३॥</strong></p>
<p>सुतृप्ता अपि मातृभ्यां पुनर् भूरि-भोजिताः अभूवन् ॥९३॥</p>
<p><strong>अशान साधुना कृष्ण मातर् मे क्षुन् न्यवर्तत ।<br>
शिरसः शपथो भुङ्क्ष्व पञ्च-षान् कवलान् अपि ॥९४॥</strong></p>
<p>मातुर् उपरोध-जन्यं पुनर् भोजन-प्रकारम् आह—यशोदा आह—हे कृष्ण ! साधुना सम्यक्तया अशान भुङ्क्ष्व । कृष्ण आह—मे क्षुत् न्यवर्त्वत ॥९४॥</p>
<p><strong>अथ तान् भुक्तवत्य् अस्मिन् प्राह वत्स कथं भवान् ।<br>
एतैर् न्यूनतया स्थास्यद् अयास्यत् क्षामतां भृशम् ॥९५॥</strong></p>
<p>स्वभावोक्तिम् आह—उपरोध-वशात् अस्मिन् श्री-कृष्णे भुक्तवति सति, तं प्रति यशोदा आह—हे वत्स ! कथं भवान् एतैः कवलैर् न्यूनतया अस्थास्यत् ? अत एव क्षामतां भृशम् अयास्यत् ॥९५॥</p>
<p><strong>इदं ते रोचकं भुङ्क्ष्व मातः शक्तिर् न मेऽस्त्य् अतः ।<br>
रोहिणी स्वयम् एवैहि मद्-वाचं नैष मन्यते ॥९६॥</strong></p>
<p>हे रोहिणि ! स्वयम् एव अहि आगच्छ ॥९६॥</p>
<p><strong>वत्स नाश्वासि चेत् एतान्य् अपचं तेमनानि किम् ।<br>
वृषभानु-सुता किं वाऽहूता पाके विचक्षणा ॥९७॥<br>
अनश्नन् मातरं मां च तां चापि त्वं दुनोषि तत् ।<br>
इत्य् उक्तोऽन्न-व्यञ्जनादि किञ्चित् किञ्चिद् अभुक्त सः ॥९८॥<br>
कृष्ण कस् ते स्वभावो यत् क्षुधावस्थातुम् ईहसे ।<br>
हा कदा वा कथं वा ते बल-पुष्टी भविष्यतः ॥९९॥<br>
एवं मात्राथ रोहिण्या सर्वे रामादयोऽपि ते ।<br>
स्नेहेन भोजिताः प्रापुर् अपूर्वाम् अतुलां मुदम् ॥१००॥</strong></p>
<p>_न व्याख्यातम् _॥९७-१००॥</p>
<p><strong>भोजनावाप्त-सौहित्य-जनितं श्री-भराञ्चितम् ।<br>
जाल-न्यस्तेक्षणा राधा प्रेयसो रूपम् आपपौ ॥१०१॥</strong></p>
<p>जाल-रन्ध्रे न्यस्तेक्षणा राधा प्रेयसः श्री-कृष्णस्य रूपम् आपपौ । रूपं कीदृशं ? भोजनेन प्राप्तं सौहित्यं तृप्तिः, तेन जनितो यः श्री-भरः शोभातिशयः, तेन अञ्चितम् ॥१०१॥</p>
<p><strong>तेऽथ दास-करोपात्त झर्झरी नालनोदितैः ।<br>
नीरैः क्षालित-हस्तस्य उत्तस्थुः स्व-स्व-पीठतः ॥१०२॥</strong></p>
<p>नीरैः क्षालितानि हस्त-मुखानि येषां ते उत्तस्थुः ॥१०२॥</p>
<p><strong>क्रान्त्वा शत-पदं स्व-स्व-तल्पम् अध्यास्य वीजिताः ।<br>
दासैः सुषुपुर् अव्यग्रं ताम्बुलाम् उपभोजिताः ॥१०३॥</strong></p>
<p>दासैर् वीजिताः अथ च ताम्बुलम् उपभोजिताश् च ते ॥१०३॥</p>
<p><strong>रसवत्या विनिष्क्रान्तां निर्निक्त-कर-पङ्कजाम् ।<br>
राधां पर्यचरन् दास्यो विविक्ते व्यजनादिभिः ॥१०४॥</strong></p>
<p>क्षालित-कर-पङ्कजां ॥१०४॥</p>
<p><strong>कवोष्ण-व्यञ्जनान्नादि रोहिण्या परिवेशितम् ।<br>
धनिष्ठां ग्राहयित्वाह राधाम् एत्य व्रजेश्वरी ॥१०५॥</strong></p>
<p>रोहिण्या परिवेशितम् ईषद्-उष्ण-व्यञ्जनान्नादि धनिष्ठां ग्राहयित्वा व्रजेश्वरी एत्य निकटे गत्वा राधाम् आह ॥१०५॥</p>
<p><strong>वत्से गान्धर्वि ललिते विशाखे चम्पवल्लिके ।<br>
निःसङ्कोचाम् इहाश्नीत धिनुताद्य ममाक्षिणी ॥१०६॥</strong></p>
<p>धिनुत सुखयत ॥१०६॥</p>
<p><strong>पुत्रि किं लज्जसे भोक्तुं कीर्ति-देवास्मि ते प्रसूः ।<br>
हस खेलऽस्स्व शेष्वात्र निलये सवयो-वृता ॥१०७॥</strong></p>
<p>आस्स्व उपवेशं कुरुष्व । शेष्व शयनं कुरुष्व । पक्षे, स्व-वयसा कृष्णेनेति स्वरस्वती-कृतोऽर्थः ॥१०७॥</p>
<p><strong>तद्-वाग्-अमृत-संसिक्त-मनस्कार-सखी-स्मितैः ।<br>
ईषन्-मन्दाक्ष मन्दाक्षम् अन्तर् मोदाऽद राधिका ॥१०८॥</strong></p>
<p>तस्या व्रजेश्वर्याः । स्व-वयो-वृता इति वाक्य-रूपामृतैः संसिक्तो मनस्कारो मनस्-कामना यासां तासां सखीनां स्मितैः ईषन् मन्दाक्षेण ईषल्-लज्जया मन्दाक्षं किञ्चिन् मुद्रिताक्षं यथा स्यात्, तथा अन्तर्-मोदा राधा आद बुभुजे । चित्ता-भोगो मनस्कार इत्य् अमरः । मन्दाक्षं ह्रीस् त्रपा व्रीडा लज्जा इत्य् अमरः ॥१०८॥</p>
<p><strong>प्रेष्ठ-फेलामृतं स्वादैः परिचित्य मुदाऽप्लुता ।<br>
धनिष्ठायां किरन्त्य् अक्षि-कोणं ताम् अधिनोद् इयम् ॥१०९॥</strong></p>
<p>प्रेष्ठस्य फेलामृतं भुक्तावशिष्टं स्वादैः परिचित्य मुदाप्लुता राधा धनिष्ठायां अक्षि-कोणं क्षिपन्ती सती तां धनिष्ठां अधिनोत् । मया कृतं रहस्यं कर्म राधया ज्ञातम् इति बुद्ध्वैव धनिष्ठायाः सुखोत्पत्तेर् इति भावः ॥१०९॥</p>
<p><strong>भोजयित्वाथ तां रत्न-भूषा-वस्त्रानुलेपनैः ।<br>
लालयित्वा व्रजेश्वर्यां गतायां तुङ्गविद्यया ॥११०॥<br>
किञ्चिद् ऊचे विशाखायाः कर्णे तत्-सान्वमन्यत ।<br>
राधाप्य् अनुमिमीतेऽस्म तद् द्वयोः स्मित-वीक्षया ॥१११॥</strong></p>
<p>गतायां सत्यां तुङ्गविद्यया यद् ऊचे तद् विशाखा अन्वमन्यत । द्वयोः स्मित-वीक्षया राधापि तत् अनुमिमीये ॥११०-१११॥</p>
<p><strong>सख्यौ यद् युवयोः कर्णाकर्णि स-स्मितम् ईक्ष्यते ।<br>
मुग्धायाः कुलवध्वा मे तन् नात्र श्रेयसी स्थितिः ॥११२॥</strong></p>
<p>हे सख्यौ ! युवयोः कर्णा-कर्णि स-स्मितं मया ईक्ष्यते । अतः मुग्धाया इत्य् आदि ॥११२॥</p>
<p><strong>इत्य् उत्थाय स्व-गेहाय यान्त्या वव्रे विशाखया ।<br>
प्रोचे शङ्का-मिषेनेष्ट-स्पृहा किं सखि सूच्यते ॥११३॥</strong></p>
<p>वव्रे अवरणं चक्रे । हे सखि ! इष्ट-विषये किं स्पृहा सूच्यते ? अन्यथा आवयोः कर्णा-कर्णि-दर्शनाद् अनुपस्थित-शङ्कायाः कथम् उत्पत्तिः ? इत्य् अर्थः ॥११३॥</p>
<p><strong>हस खेलऽस्स्व स-वयो-वृतेत्य् आह व्रजेश्वरी ।<br>
भुक्त्वा क्षणम् अविश्रम्य यान्ती तां खेदयिष्यसि ॥११४॥</strong></p>
<p>व्रजेश्वरी इति आह—अतः भुक्त्वा क्षणम् अविश्रम्य यान्ती त्वं तां व्रजेश्वरीं खेदयिष्यसि । तस्मात् सवयः-शब्दस्य गूढार्थाचरणं कुर्व् इति भावः ॥११४॥</p>
<p><strong>निष्क्राम्यतां सखि मया सह साधु-पक्ष-<br>
द्वारेन सत्वरम् इमाः खलु कूट-चर्याः ।<br>
त्वद्-बन्धुजीव-सुमनो नयन-स्पृहाऽपि<br>
पूर्णा भविष्यतितरां निरपायम् एव ॥११५॥<br>
न ज्ञास्यते व्रज-पुराधिपया वृथा त्वं<br>
किं शङ्कसे स्व-गृहम् एवनयैव वीथ्या ।<br>
इत्य् आदराद् गिरि-गुहा-सुख-सद्म निन्ये<br>
तां कृष्ण-कान्ति-रुचिरं चतुरा धनिष्ठा ॥११६॥</strong></p>
<p>इति चतुरा धनिष्ठा गिरि व्रज-राजस्य वाट्याः पश्चाद्-वर्ति नन्दीश्वर-पर्वतः, तस्य गुहायां सुख-मय-गृहं तां राधां निन्ये इति पर-श्लोकेन सहान्वयः । सद्म कीदृशं ? कृष्ण-कान्त्या रुचिरम् । पक्षे, कृष्णस्य कान्त्या । धनिष्ठाया वाक्यम् एवाह—निष्क्रम्यताम् इति । &ldquo;खिडकी&rdquo; इति प्रसिद्धेन पक्ष-द्वरेण । इमाः सख्यः खलु कूट-चर्या भवन्ति । अत एता विहाय मया सह निष्क्रम्यताम् । त्वदीय-सूर्य-प्रियस्य बन्धु-जीवस्य &ldquo;बान्धुलि&rdquo; इति प्रसिद्धस्य सुमनसः पुष्पस्य आनयन-स्पृहा । पक्षे, त्वद्-बन्धोः कृष्णस्य जीवात्मा शोभनं मनश् च एतेषां स्पृहापि ॥११५-११६॥</p>
<p>इति श्री-कृष्ण-भावनामृते महा-काव्ये</p>
<p>भोजन-कौतुकानुमोदनो नाम</p>
<p>षष्ठः सर्गः</p>
<p>॥६॥</p>
<p>(७)</p>

  </div>
</article>


        

        



    <aside class="card border noPrint" id="section-tree-item-kAvyam_padyam_gauDIya-vaiShNavam_kRShNa-bhAvAmRtam_06_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/kAvyam/padyam/gauDIya-vaiShNavam/kRShNa-bhAvAmRtam/06/">०६ </a>
            <a data-toggle="collapse" href="#section-tree-item-body-kAvyam_padyam_gauDIya-vaiShNavam_kRShNa-bhAvAmRtam_06_md" role="button" aria-expanded="false" aria-controls="section-tree-item-body-kAvyam_padyam_gauDIya-vaiShNavam_kRShNa-bhAvAmRtam_06_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-kAvyam_padyam_gauDIya-vaiShNavam_kRShNa-bhAvAmRtam_06_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०६</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
