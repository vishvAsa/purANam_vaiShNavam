<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | श्रीकृष्णाह्निककौमुदी</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/kAvyam/padyam/karNapUragosvAmiH/shrIkRShNAhnikakaumudI/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/kAvyam/padyam/karNapUragosvAmiH/shrIkRShNAhnikakaumudI/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/kAvyam/padyam/karNapUragosvAmiH/shrIkRShNAhnikakaumudI/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="श्रीकृष्णाह्निककौमुदी">
  <meta property="og:description" content="[[श्रीकृष्णाह्निककौमुदी	Source: EB]]
[
श्रीकृष्णाह्निककौमुदी
श्रीलकविकर्णपूरगोस्वामिपादविरचिता
श्रीराधादामोदरौ जयतः
(१)
प्रथमः प्रकाशः
निशान्तलीला—
रजनिचरमयामे स्तोकताराभिरामे
किमपि किमपि वृन्दादेशजाताभिनन्दा ।
विततिरकृत राधाकृष्णयोः स्वापबाधाम्
अतिमृदुवचनानां शारिकाणां शुकानाम् ॥१॥
प्रथममनुपरोधां बोधयामास राधाम्
असकृदमृतकल्पैः शारिकालिः सुजल्पैः ।
अथ कृतसुखदोहः कृष्णमुद्धूतमोहः
किमपि शुकसमूहः प्रेमदत्तोपगूहः ॥२॥
श्रीराधाया जागरणम्—
व्रजपतितनयाङ्कासङ्गतो वीतशङ्का
विधुमुखि किमु शेषे निभरं रात्रिशेषे ।
प्रमदमधुपपुञ्जे मा परं तिष्ठ कुञ्जे
न गणयसि विगर्हां किं गुरूणामनर्हाम् ॥३॥
अगणितकुलनिष्ठा मा निकुञ्जे शयिष्ठाः
परिहर स रतघ्नं स्वापमुद्गच्छ शीघ्रम् ।
समजनि सविशेषः पश्य दोषावशेषः
कुरु न गतसमाधां बन्धुवर्गस्य बाधाम् ॥४॥">
  <meta property="og:locale" content="en_us">
  <meta property="og:type" content="article">
    <meta property="article:section" content="kavyam">

  <meta itemprop="name" content="श्रीकृष्णाह्निककौमुदी">
  <meta itemprop="description" content="[[श्रीकृष्णाह्निककौमुदी	Source: EB]]
[
श्रीकृष्णाह्निककौमुदी
श्रीलकविकर्णपूरगोस्वामिपादविरचिता
श्रीराधादामोदरौ जयतः
(१)
प्रथमः प्रकाशः
निशान्तलीला—
रजनिचरमयामे स्तोकताराभिरामे
किमपि किमपि वृन्दादेशजाताभिनन्दा ।
विततिरकृत राधाकृष्णयोः स्वापबाधाम्
अतिमृदुवचनानां शारिकाणां शुकानाम् ॥१॥
प्रथममनुपरोधां बोधयामास राधाम्
असकृदमृतकल्पैः शारिकालिः सुजल्पैः ।
अथ कृतसुखदोहः कृष्णमुद्धूतमोहः
किमपि शुकसमूहः प्रेमदत्तोपगूहः ॥२॥
श्रीराधाया जागरणम्—
व्रजपतितनयाङ्कासङ्गतो वीतशङ्का
विधुमुखि किमु शेषे निभरं रात्रिशेषे ।
प्रमदमधुपपुञ्जे मा परं तिष्ठ कुञ्जे
न गणयसि विगर्हां किं गुरूणामनर्हाम् ॥३॥
अगणितकुलनिष्ठा मा निकुञ्जे शयिष्ठाः
परिहर स रतघ्नं स्वापमुद्गच्छ शीघ्रम् ।
समजनि सविशेषः पश्य दोषावशेषः
कुरु न गतसमाधां बन्धुवर्गस्य बाधाम् ॥४॥">
  <meta itemprop="wordCount" content="9348">
  <meta name="twitter:card" content="summary">
  <meta name="twitter:title" content="श्रीकृष्णाह्निककौमुदी">
  <meta name="twitter:description" content="[[श्रीकृष्णाह्निककौमुदी	Source: EB]]
[
श्रीकृष्णाह्निककौमुदी
श्रीलकविकर्णपूरगोस्वामिपादविरचिता
श्रीराधादामोदरौ जयतः
(१)
प्रथमः प्रकाशः
निशान्तलीला—
रजनिचरमयामे स्तोकताराभिरामे
किमपि किमपि वृन्दादेशजाताभिनन्दा ।
विततिरकृत राधाकृष्णयोः स्वापबाधाम्
अतिमृदुवचनानां शारिकाणां शुकानाम् ॥१॥
प्रथममनुपरोधां बोधयामास राधाम्
असकृदमृतकल्पैः शारिकालिः सुजल्पैः ।
अथ कृतसुखदोहः कृष्णमुद्धूतमोहः
किमपि शुकसमूहः प्रेमदत्तोपगूहः ॥२॥
श्रीराधाया जागरणम्—
व्रजपतितनयाङ्कासङ्गतो वीतशङ्का
विधुमुखि किमु शेषे निभरं रात्रिशेषे ।
प्रमदमधुपपुञ्जे मा परं तिष्ठ कुञ्जे
न गणयसि विगर्हां किं गुरूणामनर्हाम् ॥३॥
अगणितकुलनिष्ठा मा निकुञ्जे शयिष्ठाः
परिहर स रतघ्नं स्वापमुद्गच्छ शीघ्रम् ।
समजनि सविशेषः पश्य दोषावशेषः
कुरु न गतसमाधां बन्धुवर्गस्य बाधाम् ॥४॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/kAvyam\/padyam\/karNapUragosvAmiH\/shrIkRShNAhnikakaumudI\/".replace(basePath, "/");
  pageVars.pageParams = {};
  pageVars.pageSource = "kAvyam\/padyam\/karNapUragosvAmiH\/shrIkRShNAhnikakaumudI.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/kAvyam/padyam/karNapUragosvAmiH/shrIkRShNAhnikakaumudI/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/kAvyam/padyam/karNapUragosvAmiH/shrIkRShNAhnikakaumudI/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/kAvyam/padyam/karNapUragosvAmiH/shrIkRShNAhnikakaumudI/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/kAvyam/padyam/karNapUragosvAmiH/shrIkRShNAhnikakaumudI/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/kAvyam/padyam/karNapUragosvAmiH/shrIkRShNAhnikakaumudI/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/kAvyam/padyam/karNapUragosvAmiH/shrIkRShNAhnikakaumudI/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/kAvyam/padyam/karNapUragosvAmiH/shrIkRShNAhnikakaumudI/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/kAvyam/padyam/karNapUragosvAmiH/shrIkRShNAhnikakaumudI/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/kAvyam/padyam/karNapUragosvAmiH/shrIkRShNAhnikakaumudI/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/kAvyam/padyam/karNapUragosvAmiH/shrIkRShNAhnikakaumudI/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/kAvyam/padyam/karNapUragosvAmiH/shrIkRShNAhnikakaumudI/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/kAvyam/padyam/karNapUragosvAmiH/shrIkRShNAhnikakaumudI/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/kAvyam/padyam/karNapUragosvAmiH/shrIkRShNAhnikakaumudI/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/kAvyam/padyam/karNapUragosvAmiH/shrIkRShNAhnikakaumudI/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/kAvyam/padyam/karNapUragosvAmiH/shrIkRShNAhnikakaumudI/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/kAvyam/padyam/karNapUragosvAmiH/shrIkRShNAhnikakaumudI/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/kAvyam/padyam/karNapUragosvAmiH/shrIkRShNAhnikakaumudI/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/kAvyam/padyam/karNapUragosvAmiH/shrIkRShNAhnikakaumudI/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/kAvyam/padyam/karNapUragosvAmiH/shrIkRShNAhnikakaumudI/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/kAvyam/padyam/karNapUragosvAmiH/shrIkRShNAhnikakaumudI/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/kAvyam/padyam/karNapUragosvAmiH/shrIkRShNAhnikakaumudI/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/kAvyam/padyam/karNapUragosvAmiH/shrIkRShNAhnikakaumudI/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/kAvyam/padyam/karNapUragosvAmiH/shrIkRShNAhnikakaumudI/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/kAvyam/padyam/karNapUragosvAmiH/shrIkRShNAhnikakaumudI/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/kAvyam/padyam/karNapUragosvAmiH/shrIkRShNAhnikakaumudI/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/kAvyam/padyam/karNapUragosvAmiH/shrIkRShNAhnikakaumudI/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/kAvyam/padyam/karNapUragosvAmiH/shrIkRShNAhnikakaumudI/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/kAvyam/padyam/karNapUragosvAmiH/shrIkRShNAhnikakaumudI/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/kAvyam/padyam/karNapUragosvAmiH/shrIkRShNAhnikakaumudI/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/kAvyam/padyam/karNapUragosvAmiH/shrIkRShNAhnikakaumudI/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/kAvyam/padyam/karNapUragosvAmiH/shrIkRShNAhnikakaumudI/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/kAvyam/padyam/karNapUragosvAmiH/shrIkRShNAhnikakaumudI/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/kAvyam/padyam/karNapUragosvAmiH/shrIkRShNAhnikakaumudI/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/kAvyam/padyam/karNapUragosvAmiH/shrIkRShNAhnikakaumudI/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/kAvyam/padyam/karNapUragosvAmiH/shrIkRShNAhnikakaumudI/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/kAvyam/padyam/karNapUragosvAmiH/shrIkRShNAhnikakaumudI/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/kAvyam/padyam/karNapUragosvAmiH/shrIkRShNAhnikakaumudI/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/kAvyam/padyam/karNapUragosvAmiH/shrIkRShNAhnikakaumudI/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/kAvyam/padyam/karNapUragosvAmiH/shrIkRShNAhnikakaumudI/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/kAvyam/padyam/karNapUragosvAmiH/shrIkRShNAhnikakaumudI/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/kAvyam/padyam/karNapUragosvAmiH/shrIkRShNAhnikakaumudI/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/kAvyam/padyam/karNapUragosvAmiH/shrIkRShNAhnikakaumudI/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/kAvyam/padyam/karNapUragosvAmiH/shrIkRShNAhnikakaumudI/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/kAvyam/padyam/karNapUragosvAmiH/shrIkRShNAhnikakaumudI/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/kAvyam/padyam/karNapUragosvAmiH/shrIkRShNAhnikakaumudI/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> श्रीकृष्णाह्निककौमुदी</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="श्रीकृष्णाह्निककौमुदी">श्रीकृष्णाह्निककौमुदी</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/kAvyam/padyam/karNapUragosvAmiH/shrIkRShNAhnikakaumudI.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>[[श्रीकृष्णाह्निककौमुदी	Source: <a href="https://www.ebharatisampat.in/read_chapter.php?bookid=NDk3NTkyNDc4OTc3OTAz">EB</a>]]</p>
<p>[</p>
<p><strong>श्रीकृष्णाह्निककौमुदी</strong></p>
<p><strong>श्रीलकविकर्णपूरगोस्वामिपादविरचिता</strong></p>
<p><strong>श्रीराधादामोदरौ जयतः</strong></p>
<p><strong>(१)</strong></p>
<p><em><strong>प्रथमः प्रकाशः</strong></em></p>
<p><strong>निशान्तलीला—</strong></p>
<p>रजनिचरमयामे स्तोकताराभिरामे</p>
<p>किमपि किमपि वृन्दादेशजाताभिनन्दा ।</p>
<p>विततिरकृत राधाकृष्णयोः स्वापबाधाम्</p>
<p>अतिमृदुवचनानां शारिकाणां शुकानाम् ॥१॥</p>
<p>प्रथममनुपरोधां बोधयामास राधाम्</p>
<p>असकृदमृतकल्पैः शारिकालिः सुजल्पैः ।</p>
<p>अथ कृतसुखदोहः कृष्णमुद्धूतमोहः</p>
<p>किमपि शुकसमूहः प्रेमदत्तोपगूहः ॥२॥</p>
<p>श्रीराधाया जागरणम्—</p>
<p>व्रजपतितनयाङ्कासङ्गतो वीतशङ्का</p>
<p>विधुमुखि किमु शेषे निभरं रात्रिशेषे ।</p>
<p>प्रमदमधुपपुञ्जे मा परं तिष्ठ कुञ्जे</p>
<p>न गणयसि विगर्हां किं गुरूणामनर्हाम् ॥३॥</p>
<p>अगणितकुलनिष्ठा मा निकुञ्जे शयिष्ठाः</p>
<p>परिहर स रतघ्नं स्वापमुद्गच्छ शीघ्रम् ।</p>
<p>समजनि सविशेषः पश्य दोषावशेषः</p>
<p>कुरु न गतसमाधां बन्धुवर्गस्य बाधाम् ॥४॥</p>
<p>इयमजनि दिगैन्द्रीं दृश्यतां देवि सान्द्री</p>
<p>भवदरुणिमधारा त्वत्पदाब्जानुकारा ।</p>
<p>इयमपि च वराकी सत्वरा चक्रवाकी</p>
<p>परिमिलति रथाङ्गे जातविच्छेदभङ्गे ॥५॥</p>
<p>अपि तव मुखशोभामाप्तुकामोऽतिलोभाद्</p>
<p>अपरिकलितकामः स्वं वपुस्त्यक्तुकामः ।</p>
<p>चरमशिखरिशृङ्गं प्राप्य पश्यैव तुङ्गं</p>
<p>व्रजति शशधरोऽस्तं वारयेदद्य कस्तम् ॥६॥</p>
<p>सुदति कुमुदिनीनामङ्कमासाद्य लीना</p>
<p>मदमधुकरमाला कालमासाद्य लोला ।</p>
<p>सरति कमलिनीनां राजिमेतामदीनां</p>
<p>भवति समय एव ग्लानिहर्षादिदेवः ॥७॥</p>
<p>स्मितकमलमुखीनां मण्डली ते सखीनां</p>
<p>मिलति परमहृष्टा स्वस्वगेहादभीष्टा ।</p>
<p>सुमुखि विगतदोषे या किल त्वां प्रदोषे</p>
<p>निविडतिमिरपुञ्जं प्रापयत्केलिकुञ्जम् ॥८॥</p>
<p>सुमुखि नयनमुद्रां मुञ्च निर्धूय निद्रां</p>
<p>कलय वदनमासां विद्युदुद्द्योतभासाम् ।</p>
<p>रतिविगलितभूषां व्यस्तपर्यस्तवेषां</p>
<p>विलुलिततनुमेतास्त्वां भजन्तां समेताः ॥९॥</p>
<p>वियदतिलघुतारं त्वद्वपुः क्षुण्णहारं</p>
<p>विगलितकुसुमानां वर्ष्मशेफालिकानाम् ।</p>
<p>त्रितयमिदमिदानीमेकरूपं तदानीं</p>
<p>अपि यदपि तथापि त्वद्वपुः श्रीभिरापि ॥१०॥</p>
<p>त्रुटितपतितमुक्ताहारवत्ते वियुक्ता</p>
<p>भवदुडुततिरेषा स्वल्पमात्रावशेषा ।</p>
<p>चिरशयनमवेक्ष्यारुन्धती ते विलक्ष्या</p>
<p>भवदिव परिवक्रे पश्य सप्तर्षिचक्रे ॥११॥</p>
<p>निजकरपरिपुष्टा पश्य सेयं प्रविष्टा</p>
<p>शशिमुखि! ललिताङ्गी सन्निधौ ते कुरङ्गी ।</p>
<p>कुरु सकृपमपाङ्गे किञ्चिदञ्चत्तरङ्गे</p>
<p>भवतु बत कृतार्था प्रीतये ते समर्था ॥१२॥</p>
<p>नवकिशलयबुद्ध्या जातितोऽन्तर्विशुद्ध्या</p>
<p>रुणपदकमलं ते स्वादितुं कृष्णकान्ते! ।</p>
<p>त्वरितमुपसरन्ती त्वत्सखीनां वहन्ती</p>
<p>करसरसिजघातं या विधत्ते प्रयातम् ॥१३॥</p>
<p>शशिमुखि! तव फेलामात्रभोगे सखेला</p>
<p>तव पदजलपानामोदमात्रावधाना ।</p>
<p>अपि भवदवलोकाभावसञ्जातशोका</p>
<p>तव मुखशशिबिम्बालोकमात्रावलम्बा ॥१४॥</p>
<p>हरिरतिकुतुकी ते नेत्रयुग्मं मिमीते</p>
<p>नयनयुगममायप्रेम यस्याः प्रमाय ।</p>
<p>किमपि विमलमुक्तामालया चारुवक्ता</p>
<p>नियतमुपमिमानः संशयं निर्धुनानः ॥१५॥</p>
<p>इति निगदितवत्यः शारिकाः प्रेमवत्यः</p>
<p>सुखदपदपदार्थां वाचमुत्थापनार्थाम् ।</p>
<p>यदि किमपि विरेमुः पत्रिणस्तं प्रणेमुः</p>
<p>समुपसृतनिकुञ्जाः प्राप्तसम्मोदपुञ्जाः ॥१६॥</p>
<p>श्रीकृष्णजागरणम्—</p>
<p>अथ शयनसतृष्णं बोधयामास कृष्णं</p>
<p>विततिरपि शुकानां कृष्णहर्षोत्सुकानाम् ।</p>
<p>श्रवणसुखदसौम्यैः स्निग्धशब्दार्थरम्यैः</p>
<p>सरसतरमनल्पैः कूजितैः सीधुकल्पैः ॥१७॥</p>
<p>प्रणयरसगभीराश्चारुशब्दार्थधीराः</p>
<p>कलसुमधुरकण्ठाः प्रेमजल्पेष्वकुण्ठाः ।</p>
<p>सति समयविवेके बोधयां चक्रुरेके</p>
<p>न खलु बत विदग्धाः कार्यकाले विमुग्धाः ॥१८॥</p>
<p>जय जय गुणसिन्धो! प्रेयसीप्राणबन्धो!</p>
<p>व्रजसरसिजभानो! सत्कलारत्नसानो! ।</p>
<p>इह हि रजनीशेषे किंमना नाथ! शेषे</p>
<p>समयमवकलयापीष्यते कुञ्जसय्या? ॥१९॥</p>
<p>मदमधुपयुवानः प्राप्तदोषावसानः</p>
<p>च्युतकुसुमवनान्तः स्वापमुद्यातवन्तः ।</p>
<p>दधति कतिपयथ्यां केलिमम्भोजवीथ्यां</p>
<p>सति समयविवेके के विमुह्यन्ति लोके? ॥२०॥</p>
<p>क्वचन मुखविषादः क्वापि हासप्रसादः</p>
<p>क्व च दयितवियोगः क्वापि कान्तस्य योगः ।</p>
<p>कुमुदकमलवीथ्योर्वैसदृश्येऽतितथ्ये</p>
<p>भवति किमु न कालः क्षोभशोभाविशालः ॥२१॥</p>
<p>त्वमसि समयवेत्ता सर्वदुःखैकभेत्ता</p>
<p>भवसि भुवनबन्धुः सद्गुणग्रामसिन्धुः ।</p>
<p>व्रततिभवनतल्पं मूर्तिमन्मोदकल्पं</p>
<p>यदपि तदपि मुञ्च स्वस्ति तेऽस्मादुदञ्च ॥२२॥</p>
<p>सुभग! रजनिशेषे स्वापगेहे सुशेषे</p>
<p>त्वमिति हि जननी ते संशयं स्वं धुनीते ।</p>
<p>समयमथ विदित्वा जागरार्थं त्वरित्वा</p>
<p>स्वयमियमुपगन्त्री स्नेह एवात्र मन्त्री ॥२३॥</p>
<p>अयमपि च शिखण्डी जागरित्वैव खण्डी</p>
<p>कृतसुललितकेकः कालनिष्ठाविवेकः ।</p>
<p>प्रमिलति तव निद्राहानयेऽधीदरिद्राः</p>
<p>शिव शिव निजसेवाकालमुज्झन्ति के वा? ॥२४॥</p>
<p>अपि शरदि दुरापश्रंसनो यत्कलापः</p>
<p>प्रबलतरगरिम्णा तावकेनैव धाम्ना ।</p>
<p>निरवधिवलमानस्निग्धताद्योतमानः</p>
<p>क्व न समयविपन्नस्त्वत्पदाब्जे प्रपन्नः ॥२५॥</p>
<p>विविधमणिसदच्छं मण्डलीकृत्य पुच्छं</p>
<p>प्रतिनियतमकुण्ठः प्रोल्लसच्छ्यामकण्ठः ।</p>
<p>तव सह दयिताभिः पश्यतः प्रीणिताभिर्</p>
<p>जनयति ललितानि प्रत्यहं यः सुखानि ॥२६॥</p>
<p>जय सुभग! नमस्ते श्रूयतां सत्वरस्ते</p>
<p>चिरशयनसपीडः कौत्ययं ताम्रचूडः ।</p>
<p>उपनतनिजसेवाकालसम्मोदपीवा</p>
<p>नहि समयविदग्धः कार्यकाले विमुग्धः ॥२७॥</p>
<p>इति कलवचनानां शारिकाणां शुकानां</p>
<p>रुतमतिशयरम्यं श्रोत्रपेयं निशम्य ।</p>
<p>विहितशयनबाधा सा जजागार राधा</p>
<p>प्रथममथ स कृष्णः स्वापलीलावितृष्णः ॥२८॥</p>
<p>रसालसः—</p>
<p>युगपदुभयनिद्राभङ्गविध्वस्तमुद्रा</p>
<p>युगपदुभयनेत्रापाङ्गभङ्गी विचित्रा ।</p>
<p>युगपदुभयघूर्णाजातसंक्लेशपूर्णा</p>
<p>भवदुभयविलोकाभावतः प्राप्तशोका ॥२९॥</p>
<p>प्रसभमुभयदोष्णोः पीडनं संसहिष्णोर्</p>
<p>उभयवपुष एकीभाव आसीद्विवेकी ।</p>
<p>सुरतसमरलीला या पुरासीत्सुशीला</p>
<p>किमिव पुनरुपायात्सा समेषोरुपायात॥३०॥</p>
<p>उभयपुलकजालै रत्नसुचीसलीलैर्</p>
<p>उभयरभससूत्रैर्दीघ्रदीघ्रातिचित्रैः ।</p>
<p>युगपदुभयतन्वोः सीवनं दिव्यभान्वोर्</p>
<p>अकृत कुसुमचापेनैव योगे दुरापे ॥३१॥</p>
<p>युगपदुभयजृम्भारम्भणस्योपलम्भाद्</p>
<p>उभयदशनकान्तिः काप्यनिर्व्यूढशान्तिः ।</p>
<p>उभयमुखसहायान्योऽन्यनिर्मञ्छनायाऽ</p>
<p>गमदिव समतत्त्वं मङ्गलारात्रिकत्वम् ॥३२॥</p>
<p>युगपदुभयदोष्णः पीण्डनेनैव कोष्णः</p>
<p>प्रणय इव हृदिस्थः स्वीकृताश्रुव्यवस्थः ।</p>
<p>उभयनयनपक्ष्मा प्लावयन्शोकलक्ष्माऽ</p>
<p>वददिव कृतरोषं भाविविच्छेददोषम् ॥३३॥</p>
<p>शय्यात्यागः—</p>
<p>अथ शयनतलात्तावुत्थितौ सम्प्रमत्ताव्</p>
<p>इव सपदि विबुध्य स्वस्वनीवीं निबध्य ।</p>
<p>विरहमसहमानौ चित्तपीडां दधानौ</p>
<p>न ययतुरकृतार्थौ तस्थतुर्नासमार्थौ ॥३४॥</p>
<p>जयत उदितवत्या लोचने ते सुदत्या</p>
<p>अलसवलितघूर्णे स्वापलीलाविशीर्णे ।</p>
<p>विकचकमलमध्ये साधु माध्वीकमेध्ये</p>
<p>स्तिमितमवरुवद्भ्यां सोपमे खञ्जनाभ्याम् ॥३५॥</p>
<p>विलसदलसपूर्णैः पक्ष्मभिः प्राप्तघूर्णैः</p>
<p>सममतिरुरुचाते लोचने चारुणी ते ।</p>
<p>अलिभिरुपहताभ्यां सोपमे पङ्कजाभ्यां</p>
<p>शयनगतरसस्य प्रेयसो माधवस्य ॥३६॥</p>
<p>मुमुचतुरथ कुञ्जावासमुद्दीप्तगुञ्जाऽ</p>
<p>चयवदरुणरागेणारुणे दिग्विभागे ।</p>
<p>रतिरणविजयान्ते निह्नुवानौ निशान्ते</p>
<p>निजनिजतनुयष्टी तौ त्रपाभुग्नदृष्टी ॥३७॥</p>
<p>सुरतशय्याया सुदृश्यता—</p>
<p>क्वचन घुसृणपङ्कः क्वापि सिन्दूरजोऽङ्कः</p>
<p>क्षतविरहविपक्षप्रस्नुतासृक्सपक्षः ।</p>
<p>क्वचन कुसुमदामच्छिन्नकोदण्डधाम</p>
<p>क्व च विलुलितहारश्छिन्नमौर्वीप्रकारः ॥३८॥</p>
<p>क्वचन मृगमदाङ्काः कुत्रचित्कज्जलाङ्काः</p>
<p>स्मरनरपतिदन्तिच्छेदकल्पाः स्फुरन्ति ।</p>
<p>स हि रतिरणरङ्गः कौतुकोद्यत्तरङ्गः</p>
<p>समजनि सुमुखीनामागतानां सखीनाम् ॥३९॥</p>
<p>निकुञ्जत्यागः—</p>
<p>उभयमुभयचित्ते न्यस्य चित्तं सुवित्ते</p>
<p>प्रणयरसविपाकैः सन्ततं सातिरेकैः ।</p>
<p>क्षणविरहसहाभ्यं केवलं विग्रहाभ्यां</p>
<p>लघु लघु पदमेतौ दम्पती तौ प्रयातौ ॥४०॥</p>
<p>भ्रमभरविपरीते वाससी नीलपीते</p>
<p>प्रकृतिमगमयित्वा नोपनीते वसित्वा ।</p>
<p>अलसमथ मिथोंसे न्यस्य जातप्रशंसे</p>
<p>भुजयुगलमभीतौ जग्मतुर्दम्पती तौ ॥४१॥</p>
<p>पथि पिशुनमतिभ्यः शङ्कमानौ गुरुभ्यः</p>
<p>चलचकिततरङ्गौ निक्षिपन्तावपाङ्गौ ।</p>
<p>परमगुणगभीरौ कामसंग्रामधीरौ</p>
<p>ययतू रतिवितन्द्रौ राधिकाकृष्णचन्द्रौ ॥४२॥</p>
<p>न पथि न भवने वा लक्षितौ तौ वने वा</p>
<p>सहजसदनुरक्त्या स्वीययानन्दशक्त्या ।</p>
<p>परिजननयनानामुत्सवानादधानाव्</p>
<p>अथ पथि विहरन्तौ रेजतुर्लोककान्तौ ॥४३॥</p>
<p>विरमति रतियज्ञे कौतुकात्तत्र जज्ञे</p>
<p>यदवभृथमिहैतौ स्नानतश्चारुपूतौ ।</p>
<p>अथ किमपि पदार्थौ सारभूतौ कृतार्थौ</p>
<p>गृहमधि परिशिष्टां रात्रिमेवाशयिष्टाम् ॥४४॥</p>
<p>तनव इव भटानां बाणघातोत्कटानां</p>
<p>क्षतविगमभिषग्भिः शोधिता योगयुग्भिः ।</p>
<p>अतिसरति रताङ्के तत्तनू निर्गताङ्के</p>
<p>विबभतुरनुभावाद्योगशक्तेः स्वभावात॥४५॥</p>
<p>इति श्रीकृष्णाह्निककौमुद्यां प्रथमप्रकाशः</p>
<p>॥१॥</p>
<p>.</p>
<p><strong>(२)</strong></p>
<p><em><strong>द्वितीयः प्रकाशः</strong></em></p>
<p><strong>प्रातर्लीला—</strong></p>
<p>प्रातः प्रगल्भतरयानुमुहूर्तनूत्नी</p>
<p>भावेन वत्सलतया व्रजराजपत्नी ।</p>
<p>कृष्णस्य रत्नशयनालयमत्युदारम्</p>
<p>आसाद्य तत्किमपि जागरयाञ्चकार ॥१॥</p>
<p>उत्तिष्ठ तात रजनीयमगाद्विरामं</p>
<p>पश्यांशुमन्तमुदयोद्यमनाभिरामम् ।</p>
<p>प्रत्यूषसेवनविधौ विलसद्विलासाः</p>
<p>शय्यालयं तव विशन्ति कुमारदासाः ॥२॥</p>
<p>सङ्कीर्तयन्जय जयेति गिरा सुवृत्तस्</p>
<p>त्वां तात जागरयितुं प्रणयात्प्रवृत्तः ।</p>
<p>कीरस्तवैष निजपाणितलेन पुष्टः</p>
<p>सन्मञ्जुवाक्कनकपञ्जरवासहृष्टः ॥३॥</p>
<p>खेदस्तवैष शयनालसभारमूलः</p>
<p>स्वापं जहीहि भव जागरणानुकूलः ।</p>
<p>इत्थं करेण मृदुना मुहुरङ्गमङ्गम्</p>
<p>आस्पृश्य बाहुयुगलेन तमालिलिङ्ग ॥४॥</p>
<p>मातुः कलां गिरमतिप्रणयोपगूहं</p>
<p>श्रुत्वानुभूय च तदैव स सम्यगूहम् ।</p>
<p>गात्रावमो अनपुरःसरजृम्भणेन</p>
<p>जाग्रद्दशामभिनिनाय कुतूहलेन ॥५॥</p>
<p>कालोचितेषु परिचारणकौशलेषु</p>
<p>गाढानुरागपरभागनिराकुलेषु ।</p>
<p>दक्षं समक्षमनुशास्य कुमारदासी</p>
<p>दासं व्रजेन्द्रगृहिणी स्वगृहानयासीत॥६॥</p>
<p>उन्मीलनप्रतिनिमीलनयोर्बहुत्वे</p>
<p>जाग्रच्छयानदशयोरिव मिश्रितत्वे ।</p>
<p>सा निद्रया विरहकातरया धृतेव</p>
<p>तस्योत्थितस्य नयनद्वितयी दिदेव ॥७॥</p>
<p>श्रीकृष्णसेवा—</p>
<p>आरात्रिकेण मणिमङ्गलदीपभाजा</p>
<p>विभ्राजितेन जितसौभगवत्समाजाः ।</p>
<p>आधाय पणिसरसीरुहयोर्मुदास्य</p>
<p>नीराजनं विदधिरेऽस्य कुमारदास्यः ॥८॥</p>
<p>उष्णीषबन्धसुमनोज्ञतमोत्तमाङ्गाः</p>
<p>पाथोजकेशरसुसौरभसुन्दराङ्गाः ।</p>
<p>श्यामाः सिताश्च हरिता अरुणाश्च पीता</p>
<p>ये केऽपि केऽपि महनीयगुणैः परीताः ॥९॥</p>
<p>तैरेव केवलसुखानुभवस्वरूपैर्</p>
<p>नैसर्गिकानुदिनदिव्यकुमाररूपैः ।</p>
<p>दासीगणैरपि च दासगणैरुदारैः</p>
<p>सेवा व्यधायि विविधास्य विलोलहारैः ॥१०॥</p>
<p>पर्यङ्कतः समधिरुह्य मणीचतुष्कं</p>
<p>श्रीपादपीठमहसा विलसद्वपुष्कम् ।</p>
<p>चारूपविष्टमतिहृष्टहृदो गृहीत्वा</p>
<p>चारूपचारमथ भेजुरमी मिलित्वा ॥११॥</p>
<p>तैराहितां करतले विनिधाय धारां</p>
<p>कर्पूरसौरभवतामतिचारुवाराम् ।</p>
<p>गण्डूषपुरमुपक्ÿप्तसुत्थोपजोषं</p>
<p>कृष्णः शनैरभिषिषेच मुखाब्जकोषम् ॥१२॥</p>
<p>आमृज्य चारुमृदुसूक्ष्मबलक्षवासः</p>
<p>खण्डेन पाणिवदनं निरुपाधिहासः ।</p>
<p>तैराहितं करतले मृदु दन्तकाष्ठं</p>
<p>प्रत्यग्रहीन्म्रदिमनिष्ठमथो लघिष्ठम् ॥१३॥</p>
<p>कल्पद्रुमस्य मृदुना वि अपेन तेन</p>
<p>रत्नाङ्गुलीयकमहोभिरलङ्कृतेन ।</p>
<p>दन्तावलिं विहितवीक्षकनेत्रहर्षम्</p>
<p>आलोलकुण्डलयुगं शनकैर्जघर्ष ॥१४॥</p>
<p>अङ्गुष्ठतर्जनिकयोर्धृतया वितस्त्या</p>
<p>जिह्वाविलेखनिकया मणिहेममय्या ।</p>
<p>राजन्मणीन्द्रवलयं व्यलिखन्मनोज्ञां</p>
<p>ताम्बूलरागपरभागवतीं रसज्ञाम् ॥१५॥</p>
<p>भूयः पयोभिरमलैर्वदनं निनेज</p>
<p>भूयो ममार्ज च कदापि न चोद्विवेज ।</p>
<p>श्रीदर्पणं कृतसमर्पणचञ्चलाक्षि</p>
<p>लक्ष्म्या चकार मुखधावनशुद्धिसाक्षि ॥१६॥</p>
<p>माणिक्यकङ्कतिकया करपद्मकोषं</p>
<p>सम्प्राप्तया वलयकङ्कतिचारुघोषम् ।</p>
<p>केशप्रसाधनमथानभिसन्धिहासी</p>
<p>भूतानना व्यधित कापि कुमारदासी ॥१७॥</p>
<p>नक्तन्तनं वसनमस्य निरास्य कश्चिद्</p>
<p>वासोऽन्तरं सुपरिधाप्य कलाविपश्चित।</p>
<p>उष्णीषबन्धमथ मूर्ध्नि बबन्ध पादौ</p>
<p>प्रक्षाल्य वार्भिरभिमृज्य च वासरादौ ॥१८॥</p>
<p>गोदोहकेलिकलया कुतुकानि कर्तुं</p>
<p>कृष्णः सखीनपि विहारयितुं विहर्तुम् ।</p>
<p>प्रातः क्रियां परिसमाप्य ततो विशालां</p>
<p>पर्यासदत्सखिगणैः सह धेनुशालाम् ॥१९॥</p>
<p>गोदोहनादथ विरम्य स रम्यलीलैः</p>
<p>सार्धं निजप्रियसखैः स्वसमानशीलैः ।</p>
<p>अभ्याययौ कुतुकमल्लविलासनित्या</p>
<p>भ्यासालयं मणिमयं सकलैकमत्या ॥२०॥</p>
<p>प्रत्येकमेव सखिभिः सवयोभिरेतैर्</p>
<p>मल्लक्रियामथ भुजाभुजि वीतभीतैः ।</p>
<p>स्वस्वौजसः प्रकटनेन सरोषदर्पैश्</p>
<p>चक्रेऽपसर्पपरिसर्पविसर्पसर्पैः ॥२१॥</p>
<p>विश्रम्य किञ्चिदथ सञ्चितपुण्यवृन्दैस्</p>
<p>तैरेव कैश्चन महागुणवृक्षकन्दैः ।</p>
<p>अभ्यञ्जनार्थमनुरञ्जनमञ्जुहासैर्</p>
<p>अभ्यङ्गमङ्गलगृहं प्रविवेश दासैः ॥२२॥</p>
<p>नानाप्रबन्धबहुबन्धविधौ विदग्धैर्</p>
<p>अभ्यङ्गमङ्गलविशेषकलासु मुग्धैः ।</p>
<p>तैलेन साधु शुभगन्धसुबान्धवेन</p>
<p>प्रारम्भि यत्तदुररीकृतमप्यनेन ॥२३॥</p>
<p>आपादमस्तकमनस्तसमस्तभाग्यैस्</p>
<p>तैलेन तैः प्रियसमाजसभाजयोग्यैः ।</p>
<p>नातिश्लथं च न दृढं च सुमङ्गलानि</p>
<p>प्रीत्या चिरं ममृदिरेऽथ तदङ्गकानि ॥२४॥</p>
<p>ते कौङ्कुमेन रजसा घनसारचूर्णैः</p>
<p>पूर्णेन चारुमृदुना परिपेषशीर्णैः ।</p>
<p>विम्लानभावमथ तैलकृतं हरन्तः</p>
<p>कृष्णस्य तानवयवानुदवर्तयन्त ॥२५॥</p>
<p>केनोचितेन घनसारसुवासितेन</p>
<p>नानाविधस्फटिकहेमघटीभृतेन ।</p>
<p>केशान्कषायकषितान्कलयन्कुमार</p>
<p>दासीगणोऽम्बुजदृशं स्नापयां चकार ॥२६॥</p>
<p>काचित्कषायितकचान्बहुशः कषन्ती</p>
<p>काचिन्मृदूनवयवान्मृदु मार्जयन्ती ।</p>
<p>भृङ्गारकेण कतमा सलिलं किरन्ती</p>
<p>लेभेतरामतितरामनुरागकान्ती ॥२७॥</p>
<p>एवं समाप्य कतमे स्नपनं शुभेन</p>
<p>शङ्खोदकेन शिरसि प्रतिपादितेन ।</p>
<p>अङ्गोञ्छनांशुकमनेकमथोपनीय</p>
<p>संमार्जनं विदधुरस्य भृशं विनीय ॥२८॥</p>
<p>आदौ सुचेलशकलैर्मृदुलैरशुष्कैः</p>
<p>पश्चात्क्रमेण ममृजुः सितसूक्ष्मशुष्कैः ।</p>
<p>आपादकुन्तलभरं प्रतिसन्धिसन्धि</p>
<p>ते मार्जनं विदधिरे प्रणयानुबन्धि ॥२९॥</p>
<p>कश्चित्कचान्गतजलान्द्विविधेन वासः</p>
<p>खण्डेन साधु विदधे मृदुमन्दहासः ।</p>
<p>कश्चित्पटुः कटित आद्गलदम्बुचेलं</p>
<p>चेलान्तरेण विनिनाय कृतावहेलम् ॥३०॥</p>
<p>केनापि नूतनमतित्वरयोपनीतं</p>
<p>कौषेयचेलयुगलं द्रुतहेमपीतम् ।</p>
<p>केनापि पाणिकमले क्रमतः प्रदत्तम्</p>
<p>उत्सार्य पूर्वपटमाशु स पर्यधत्त ॥३१॥</p>
<p>तस्यास्थितस्य रमणीयमणीचतुष्कं</p>
<p>प्रक्षालिताङ्घ्रिकमलस्य लसद्वपुष्कम् ।</p>
<p>पश्चाद्गतेन कतमेन कुमारभृत्ये</p>
<p>नासेवि कुन्तलभरः कुशलेन कृत्ये ॥३२॥</p>
<p>भूयः प्रसार्य परिमृज्य मुहुः प्रसाध्य</p>
<p>रत्नप्रसाधनिकया बहुशो विशोध्य ।</p>
<p>आवृत्य चेलशकलेन सता द्विफाल</p>
<p>बद्धः स कुन्तलभरः प्रभया पफाल ॥३३॥</p>
<p>अन्योन्यपालनकृता कचमेचकिम्ना</p>
<p>सूक्ष्मातिसूक्ष्मवसनस्य च पाण्डरिम्णा ।</p>
<p>निर्मोकमोकपरभोगिनिभोऽस्य केश</p>
<p>विन्यास एष न हि कस्य दृशोर्विवेश ॥३४॥</p>
<p>स्नानादृजून्सदलकानथ कुञ्चयित्वा</p>
<p>चारुस्वभावकु इलानपि रञ्जयित्वा ।</p>
<p>भाले लिलेख तिलकं शशिमण्डलाभं</p>
<p>श्रीखण्डकुङ्कुमरसेन सुजातशोभम् ॥३५॥</p>
<p>गारुत्मतेन्द्रमणिहीरकपद्मराग</p>
<p>प्रद्योतनं विधुरयन्त्यमिवाप्यनागः ।</p>
<p>अन्यप्रभावरणकारिमयूखसान्द्रं</p>
<p>श्रीकौस्तुभाभिधमधत्त महामणीन्द्रम् ॥३६॥</p>
<p>स्थूलेन मौक्तिकफलप्रकरेण क्ÿप्तान्</p>
<p>हारान्दधार गिरगोचरतामवाप्तान।</p>
<p>कञ्चिद्विशालतरवक्षसि नाभिकूले</p>
<p>कञ्चित्प्रलम्बमथ कञ्चन जानुमूले ॥३७॥</p>
<p>श्रीकुण्डले मणिमये मकरानुकारे</p>
<p>कान्तिप्रभाकृतकपोलमहःप्रचारे ।</p>
<p>श्रीकर्णयोरुपनिनाय जलोपरुद्धे</p>
<p>स्नानोत्सवेन विरहय्य स पूर्वसिद्धे ॥३८॥</p>
<p>सत्पट्टसूत्रकृतमञ्जुतरप्रलम्बौ सद्रत्नपट्टमयमङ्गलसूत्रचुम्बौ ।</p>
<p>गारुत्मतादिनवरत्नजबाहुबन्धौ</p>
<p>कश्चिद्बबन्ध वलयौ मणिबन्धसन्धौ ॥३९॥</p>
<p>दिव्याङ्गुलीयकमुदारमनामिकायां</p>
<p>तत्पद्मरागमहसां परिणामिकायाम् ।</p>
<p>पृष्ठोपसन्नमणिमुद्रमवर्जनीयं</p>
<p>दत्ते स्म कश्चिदधितर्जनि रञ्जनीयम् ॥४०॥</p>
<p>नानामणीन्द्रघटया घटितानुबन्धं</p>
<p>पीतांशुकोदरत ईमनु तुन्दबन्धम् ।</p>
<p>माणिक्यकिङ्किणिगुणं च क ईरमूले</p>
<p>कश्चिद्बबन्ध परिधत्तलसद्दुकूले ॥४१॥</p>
<p>पादाम्बुजोपरि मणीन्द्रघटानुक्ÿप्तं</p>
<p>मञ्जीरयुग्मकमथो नखचन्द्रदीप्तम् ।</p>
<p>आधाय कोऽपि मणिदर्पणमत्युदारम्</p>
<p>आस्येन्दुबिम्बमधि सस्पृहमादधार ॥४२॥</p>
<p>अत्रान्तरे व्रजपुरन्दरसन्निदेशम्</p>
<p>आदाय कश्चन तदस्य गृहं विवेश ।</p>
<p>ऊचे च कृष्ण! जनकस्य गिरा बहुभ्यस्</p>
<p>त्वं दातुमर्हसि गवामयुतं द्विजेभ्यः ॥४३॥</p>
<p>श्रुत्वा पितुर्गिरमसौ चिकुरं निबध्य</p>
<p>पीतोत्तरीयमपि सम्यगथो विशोध्य ।</p>
<p>आचम्य रम्यवदनो गुणरत्नसानू</p>
<p>रामानुजः सीवमनसा विततार धेनूः ॥४४॥</p>
<p>गोष्ठेश्वरीप्सिततमो रसवत्प्रपाकः</p>
<p>सम्पादितो भवति यावदनेकपाकः ।</p>
<p>तावन्न सोढुमभिशक्तवती विलम्बं</p>
<p>सा प्राहिणोत्किमपि भोक्तुमथाविलम्बम् ॥४५॥</p>
<p>हैयङ्गवीनदधिदुग्धसरादिभक्ष्यम्</p>
<p>एतत्समेतघनसाररजोऽभिभक्ष्य ।</p>
<p>आचम्य च प्रियसखांसकृतावलम्बस्</p>
<p>ताम्बूलमाद मधुराननचन्द्रबिम्बः ॥४६॥</p>
<p>श्रीराधासेवा—</p>
<p>एवं तथैव वृषभानुकुमारिकाया</p>
<p>दोषावसानमनु जागरणोत्सुकायाः ।</p>
<p>आलीगणः स्वभवनात्प्रणयाभिरामः</p>
<p>प्रातर्निषेवणकृतेऽथ समाजगाम ॥४७॥</p>
<p>काचिन्मणीन्द्रमयमासनमाजहार</p>
<p>श्रीपादपीठमपरा तदधो दधार ।</p>
<p>काप्यानयद्वदनधावनभाजनानि</p>
<p>काप्यादधे दशनशोधनसाधनानि ॥४८॥</p>
<p>उत्थाय तल्पतलतः कनकासनस्था</p>
<p>निद्रावसानविगलन्नियतव्यवस्था ।</p>
<p>सा पादपीठमधि दत्तपदारविन्दा</p>
<p>बभ्राज सत्परिजनैर्विहिताभिनन्दा ॥४९॥</p>
<p>भृङ्गारनालशिखरेण समर्पिताभिः</p>
<p>सन्धाय वक्त्रविवरे चुलुकीकृताभिः ।</p>
<p>तत्सौरभस्य रभसाधिकसौरभाभिः</p>
<p>श्रीपाणिपद्मतलसङ्गमलोहिताभिः ॥५०॥</p>
<p>निक्षेपणे प्रियसखीकरयोः कृताभिः</p>
<p>कर्पूरपूररजसोऽतिसुवासिताभिः ।</p>
<p>व्याप्तालिभिः सकलकेलिकलासुहृद्भिः</p>
<p>सा साधु शोधितवती मुखपद्ममद्भिः ॥५१॥</p>
<p>आमृज्य सूक्ष्मवसनेन सितेन कान्तान्</p>
<p>सा दन्तकाष्ठशकलेन विघृष्य दन्तान।</p>
<p>ताम्बूलरागपरभागवतीं मनोज्ञां</p>
<p>जिह्वाविशोधिनिकया व्यलिखद्रसज्ञाम् ॥५२॥</p>
<p>भूयः पयोभिरमलैर्मुखपद्मशुद्धिं</p>
<p>सम्पाद्य कान्तदशनद्युतिदत्तवृद्धिम् ।</p>
<p>तामासने स्थितवतीं धृतरत्नराजे</p>
<p>केशप्रसाधनकरी कतमाथ भेजे ॥५३॥</p>
<p>आकृष्य मुग्धमवगुण्ठनमुत्तमाङ्गाद्</p>
<p>उन्मोच्य कुन्तलततीः सुघनोत्तमाङ्गाः ।</p>
<p>रत्नप्रसाधनिकया चलकङ्कणलिः</p>
<p>सप्रेम सादरमशूशुधदुत्तमालिः ॥५४॥</p>
<p>आमृज्य चेलशकलेन तनूत्तमेन</p>
<p>सर्वाङ्गमङ्कितमनङ्गरणाङ्ककेन ।</p>
<p>अभ्यङ्गसङ्गिवसनं परिधाप्य नक्तं</p>
<p>वासोऽभ्यमूमुचदनुत्तमगन्धयुक्तम् ॥५५॥</p>
<p>प्रक्षाल्य पादयुगलं मुकुरं पुरस्ताद्</p>
<p>आदर्श्य काचन कलाकुशलत्वशस्ता ।</p>
<p>तैलेन सत्सुरभिणा लसतारुणिम्ना</p>
<p>भ्यानञ्ज कञ्जवदनां प्रणयेन भूम्ना ॥५६॥</p>
<p>अङ्गाद्यतो यत उदस्यति चारुचेलं</p>
<p>तत्तन्निरीक्ष्य ह्रियं ऋच्छति सानुवेलम् ।</p>
<p>तेनाक्तमक्तमवधाय सखीयमङ्गं</p>
<p>तस्याः प्यधात्तदखिलं कृतह्रीविभङ्गम् ॥५७॥</p>
<p>अभ्यज्य रज्यदतिशुद्धहृदो वयस्या</p>
<p>आपादमूर्धकृतमर्दनमङ्गमस्याः ।</p>
<p>उद्वर्तनं विदधिरे घनसारपूर्णैः</p>
<p>कस्तूरिकाघुसृणचन्दनचारुचूर्णैः ॥५८॥</p>
<p>गन्धानुबन्धिविमलामलकीकषायैः</p>
<p>केशान्विघृष्य कतमा विविधैरुपायैः ।</p>
<p>भृङ्गारनालगलितैर्ललितैः कबन्धैर्</p>
<p>उक्षाञ्चकार सहजप्रणयानुबन्धैः ॥५९॥</p>
<p>कालोचितेन घनसारसुवासितेन</p>
<p>नानामणीश्वरघटीघटया भृतेन ।</p>
<p>द्वाभ्यां शनैरुभयतः प्रतिपादितेन</p>
<p>द्वे पार्श्वयोः सिषिचितुः सुमुखीं जलेन ॥६०॥</p>
<p>संवेष्ट्य चारुचिकुरान्सिचयेन बाढं</p>
<p>निष्पीड्य भूरि गलदम्बु निगाल्य गाढम् ।</p>
<p>भूयः प्रसार्य चलदङ्गुलिभिर्विकीर्य</p>
<p>भूयो बबन्ध कतमा सिचयं वितीर्य ॥६१॥</p>
<p>काचिन्मुखेन्दुमपरा गलमूलमन्या</p>
<p>कर्णौ ममार्ज मृदुना वसनेन धन्या ।</p>
<p>वक्षो विषारि कतमा कतमा च पृष्ठं</p>
<p>बाहुद्वयं च कतमा सुषमा वरिष्ठम् ॥६२॥</p>
<p>संवेष्ट्य शुष्कवसनेन निरासनीयं</p>
<p>श्रोण्या जहार विगलज्जलमन्तरीयम् ।</p>
<p>आमृज्य पाणियुगलेन शनैरुदारम्</p>
<p>अर्धोरुकं कटितटे घटयाञ्चकार ॥६३॥</p>
<p>आमृष्टायोर्वरपयोधरयोरलोलं</p>
<p>काचित्कलासु कुशलाथ बबन्ध चोलम् ।</p>
<p>पट्टांशुकेन रचितं स्वसखीजनेन</p>
<p>नानाविधातिशयशिल्पविशारदेन ॥६४॥</p>
<p>तस्योपरि प्रतनु शोणितरं सुवीचि</p>
<p>चण्डातकादुदयदुच्चलसन्मरीचि ।</p>
<p>श्रीपादपद्मनखचन्द्रचयाग्रचुम्बि</p>
<p>चेलं बबन्ध तपनीयगुणानुबन्धि ॥६५॥</p>
<p>लम्बप्रलम्बयुगलेन सुपट्टदाम्ना</p>
<p>मुक्तामणीन्द्रमहसा विलसद्गरिम्णा ।</p>
<p>आकुञ्चनक्रमवशात्कमलानुकारां</p>
<p>जग्रन्थ नीविमभिनाभि सुशिल्पसाराम् ॥६६॥</p>
<p>आरोह्य तामथ महामणिपीठपृष्टःए</p>
<p>विस्तारितातिमृदुचेलकृतप्रतिष्ठे ।</p>
<p>प्रक्षाल्य पादकमलद्वितयं सतोषाः</p>
<p>सख्यो व्यधुइर्विविधमङ्गलवेषभूषाः ॥६७॥</p>
<p>भूयः प्रसार्य बहुशो बहुशः प्रसाध्य</p>
<p>रत्नप्रसाधनिकयाङ्गुलिभिर्विशोध्य ।</p>
<p>कालागुरुप्रभवधूपधुराप्रचारम्</p>
<p>आलीजनः कचभरं सुरभीचकार ॥६८॥</p>
<p>स्नानादृजुंसदलकालिमरालयित्वा</p>
<p>कस्तूरिकाभिरलिके तिलकं लिखित्वा ।</p>
<p>सिन्दूरबिन्दुरुचिरेऽकृत बालपाश्यां</p>
<p>सीमन्तसीमनि मणीन्द्रमयूखरस्याम् ॥६९॥</p>
<p>मौलौ बबन्ध कतमा सुमणि प्रवेकं</p>
<p>सन्मालतीकुसुमगर्भककान्तिसेकम् ।</p>
<p>धम्मिल्लमुल्लसितलोहितपट्टदाम्ना</p>
<p>लम्बप्रलम्बयुगलेन मणीन्द्रधाम्ना ॥७०॥</p>
<p>मुक्ताकलापकलया ललितप्रकाश्यां</p>
<p>काचिद्व्यधादलकसीमनि पत्रपाश्याम् ।</p>
<p>काचिन्मणीन्द्रमयकुण्डलमत्युदारम्</p>
<p>एकैकशः श्रुतियुगे घटयाञ्चकार ॥७१॥</p>
<p>सूक्ष्मोर्ध्वरन्ध्रगतहेयशलाकिकाया</p>
<p>मूलाग्रसङ्गललिते विदधे सुकाया ।</p>
<p>श्रीचक्रिकाबकुलिके श्रुतिमध्यदेशे</p>
<p>रत्नप्रभाभरधुरा विहितोपदेशे ॥७२॥</p>
<p>काचिद्विभूष्य नयने दलिताञ्जनेन</p>
<p>स्मारौ शराविव निघृष्टरसाञ्जनेन ।</p>
<p>नासापसव्यपुटके विततार मुक्तां</p>
<p>नेत्राञ्जनाधरविभाभरनीलरक्ताम् ॥७३॥</p>
<p>आवृत्तिवृत्ततरमेचकपट्टवासः</p>
<p>खण्डोपरि ग्रथितमौक्तिकजालहासः ।</p>
<p>सख्या गलोपरि गलाभरणप्रभेदः</p>
<p>प्रेम्नानुबन्धि शमिताखिलनेत्रखेदः ॥७४॥</p>
<p>मध्येप्रगण्डमतुलाङ्गदमुन्मणीनि</p>
<p>मध्येप्रकोष्ठमतुलानि च कङ्कणानि ।</p>
<p>तत्सीम्नि काप्यकृत मङ्गलपट्टसूत्रं</p>
<p>रत्नप्रकाशि मणिबन्धरुचातिचित्रम् ॥७५॥</p>
<p>रत्नोर्मिकामकृत काचिदनामिकायां</p>
<p>वामाङ्गुलीषु चतसृष्वपि रम्यकायाम् ।</p>
<p>सार्चिष्कनिष्कतरलोत्तमकान्तिसारान्</p>
<p>वक्षोजयोरुपचकार च कापि हारान॥७६॥</p>
<p>तुन्दान्तिके मणिविनिर्मिततुन्दबन्धं</p>
<p>काञ्चीगुणं च तदधो मणिवृन्दबन्धम् ।</p>
<p>पादाङ्गुलीषु वररत्नमयोर्मिकालीम्</p>
<p>आगुल्फमाधृत सुहंसकयुग्ममाली ॥७७॥</p>
<p>मञ्जरीयुग्ममतिमञ्जुलरत्नसिद्धं</p>
<p>पादाम्बुजोपरि चकार च कापि बद्धम् ।</p>
<p>तत्तत्स्वशिल्पकुशलत्वनिदर्शनाय</p>
<p>काचिन्मणीन्द्रमुकुरं पुरतो निनाय ॥७८॥</p>
<p>आभूष्य तत्परममङ्गलमङ्गमस्या</p>
<p>आलोच्य लोचनरसायनकं वयस्या ।</p>
<p>प्रावारकेण तनुना तनुमूर्णुनाव</p>
<p>सा श्रीस्त्रिलोकसुषमामिव संलुलाव ॥७९॥</p>
<p>श्रीनन्दालयगमनम्—</p>
<p>भान्तीं सखीसदसि घोषपतेर्गृहिण्या</p>
<p>प्रस्थापिता सकलकार्यवरे वरेण्या ।</p>
<p>सङ्गम्य तामनुचरीकृतसाधुवादम्</p>
<p>एका प्रकामकमनीयतमं जगाद ॥८०॥</p>
<p>कल्याणि कृष्णजननी प्रणयं दधाना</p>
<p>त्वामाह यत्तदवधारय सावधाना ।</p>
<p>कृष्णार्थपाककृतये कृतिभिर्वयस्या</p>
<p>वृन्दैः समं भव मदीयगृहे यशस्या ॥८१॥</p>
<p>जातिः समैव ऋजुता च समैव तेषां</p>
<p>भोज्यान्नता च सहजैव परस्परैषाम् ।</p>
<p>कृष्णात्मता च सदृशी स्थविरा नवीनाः</p>
<p>सर्वाश्च ता व्रजमहेन्द्रमहिष्यधीनाः ॥८२॥</p>
<p>तेनोचितं भवति देवि मयापि वक्तुं</p>
<p>ततोपगन्तुमुचितं तव चापि पक्तुम् ।</p>
<p>इत्याकलय्य मुमुदे परमेव पद्मा</p>
<p>सोपाययौ मृदुविलोहितपादपद्मा ॥८३॥</p>
<p>गोष्ठेश्वरीं समभिवाद्य विशेषनम्रा</p>
<p>तत्पाणिपद्मधृतपाणिरतीव कम्रा ।</p>
<p>आसाद्य रामजननीं प्रणनाम याताम्</p>
<p>अध्यक्षतां पचनकर्मणि साभिजाता ॥८४॥</p>
<p>रन्धनशालायां गमनमन्नपाकं च—</p>
<p>ताभ्यां महानसमुपेत्य च पाकशाला</p>
<p>पालीः स्मितेन मृदुना वचसा च बाला ।</p>
<p>सम्मान्य मान्यचरिता मुमुदे मितानि</p>
<p>पाकक्रियोपकरणानि विलोक्य तानि ॥८५॥</p>
<p>कुष्माण्डकालुकचुमानककन्दतुम्बी</p>
<p>वार्त्ताकुमूलकपटोलफलानि शिम्बी ।</p>
<p>डिण्डीशवारणबुषामफलान्यनीचा</p>
<p>रम्भाविशेषनवगर्भनवीनमोचाः ॥८६॥</p>
<p>वास्तूकमारिषपटोलशिखाः कलाय</p>
<p>वल्लीशिखाश्चणकाग्रशिखाः प्रधाय</p>
<p>तुम्बीशिखाश्च मृदुलाः सहपोदिकाग्राण्य्</p>
<p>आलोक्य सैक्षत सखीः सरसाः समग्राः ॥८७॥</p>
<p>यद्येन येन विधिना रुचिरत्वमेत्य</p>
<p>यद्व्यञ्जने यदुपयुज्यत इत्यवेत्य ।</p>
<p>ताभिर्महानसचरीभिरमूनि तानि</p>
<p>तत्तत्प्रकारमथ कुट्टितकर्त्तितानि ॥८८॥</p>
<p>एलालवङ्गमरिचार्द्रकजात्यजाजी</p>
<p>जातीफलत्वचसुलाङ्गलिसस्यराजीः ।</p>
<p>सिद्धार्थतण्डुलनिशा दलितांश्च माषान्</p>
<p>केचिज्जनाः पिपिषुरब्जदृशामशेषान॥८९॥</p>
<p>पिष्ट्वा सुवर्णपुटिकासु शुभप्रभावैर्</p>
<p>आच्छादितास्वनुचरीघटया शरावैः ।</p>
<p>सुस्थापितानि वसनोपरि पाकलीला</p>
<p>रम्भे चकार हृदयं निरवद्यशीला ॥९०॥</p>
<p>आवश्यकाभरणवेशलसत्प्रतीका</p>
<p>धौताङ्घ्रिपाणिकमला सहरोहिणीका ।</p>
<p>बभ्राज सा वरमहानसवेदिकायां</p>
<p>श्रद्धाय कौतुकवती पचनक्रियायाम् ॥९१॥</p>
<p>दीप्तासु रामजननीङ्गिततोऽनलेन</p>
<p>चुल्लीषु चारुतरदारुसमुज्ज्वलेन ।</p>
<p>आरूरुहन्नखिललोचनचित्तजैत्रीस्</p>
<p>तास्ताम्ररीतिरजताचितपाकपात्रीः ॥९२॥</p>
<p>जज्ज्वाल स स्वयमफुत्कृतिवीतधूमम्</p>
<p>अग्निः स्वयं जलमभूदनभूमभूम</p>
<p>यद्यत्र यत्र लवणं च तथा प्रमाणं</p>
<p>तत्तत्र तत्करतलेऽकुरुत प्रमाणम् ॥९३॥</p>
<p>शाकाः सुपाकभिदया सरसारसास्ते</p>
<p>संमूर्च्छिताः कटुतैलतले प्रशस्ते ।</p>
<p>सत्कासमर्ददलितार्द्रकनारिकेला</p>
<p>द्वैविध्यतस्तु सरसाः पनसाष्ठिखेलाः ॥९४॥</p>
<p>कुष्माण्डकालुकचुमूलकमानकादि</p>
<p>तर्कारिकं सुखमुत्तममभ्यपादि ।</p>
<p>यस्मिन्प्रतप्तकटुतैलगतिक्तपत्रीः</p>
<p>सत्कासमर्ददलितार्द्रकसाधुमैत्रीः ॥९५॥</p>
<p>वार्ताकुभिर्लवलवं शकलीकृताभिः</p>
<p>सत्क्षुद्रमुद्गबटिकाघटया चिताभिः ।</p>
<p>क्षुण्णार्द्रकोद्दलितलाङ्गुलिसस्यपूर्णं</p>
<p>जज्ञे परं च सुखदं कटुतैलशीर्णम् ॥९६॥</p>
<p>वार्ताकुसूरणकमानककर्करोलै</p>
<p>रम्भामुखोत्थकणिशैः कचुभिः पटोलैः ।</p>
<p>कुष्माण्डकैर्लवलवैः शितसूचिराजी</p>
<p>वेधेन नीरसतमैर्विविधास भाजी ॥९७॥</p>
<p>भण्डाकिकामकदलीफलनारिकेलाम्</p>
<p>इक्षासु माषबटकैः पटुभिः सुमेला ।</p>
<p>आमिक्षिकाख्यबटिका मरिचैः सिताभिः</p>
<p>कामं कटुश्च मधुरा च बभूव ताभिः ॥९८॥</p>
<p>आमृष्ट निस्तुषलसद्द्विदलोपपन्नः</p>
<p>प्राजाज्यहिङ्गुदलितार्द्रकखण्डभिन्नः ।</p>
<p>सन्नारिकेलपृथुमूलकबद्दरूपः</p>
<p>सत्सौरभं स समपद्यत माससूपः ॥९९॥</p>
<p>आपिष्टपीडितसुलाङ्गलिसस्यदुग्धैः</p>
<p>स्विन्नः सितोपलरसैरपि गव्यदुग्धैः ।</p>
<p>एलालवङ्गमरिचार्द्रकहिङ्गुभूपः</p>
<p>सन्नारिकेलबटकोऽजनि मौद्गसूपः ॥१००॥</p>
<p>अक्षुण्णशुद्धतरमुद्गफलोपपन्नं</p>
<p>स्विन्नं जलेन कियता बहुदुग्धमिन्नम् ।</p>
<p>एलालवङ्गमरिचोत्तमहिङ्गुयुक्तं</p>
<p>सूपान्तरं समभवत्सितया सुपृक्तम् ॥१०१॥</p>
<p>निर्वल्कलैर्वरवटीद्विदलैश्चतुर्थः</p>
<p>प्राज्याज्यहिङ्गुमरिचैः प्रचुरीकृतार्थः ।</p>
<p>निर्मूलमूलकलवैः कमनीयरूपः</p>
<p>पाके कलाकुशलया समपादि सूपः ॥१०२॥</p>
<p>रम्भाविशेषविसरत्कणिशोदरस्य</p>
<p>सस्यं निकृत्य कणशोऽंशुकुलं निरस्य ।</p>
<p>दुग्धेन हिङ्गुमरिचादिभिरर्चयित्वा</p>
<p>प्रीत्या पपाच मरिचाख्यमथो यतित्वा ॥१०३॥</p>
<p>अन्यच्च साऽपचत मानकमूर्तकाभ्यां</p>
<p>खण्डाच्च खण्डतरखण्डतमीकृताभ्याम् ।</p>
<p>गर्भान्विकृष्य चणकैर्बटिकोपयुक्तम्</p>
<p>अन्यच्च हिङ्गुमरिचादिभिरप्यपक्त ॥१०४॥</p>
<p>सौक्ष्मेण जीरकनिभं परिकृत्य तुम्बीं</p>
<p>सिद्धां जलेन पयसा च निधाय कम्बीम् ।</p>
<p>आलोड्य दत्तघनसारमपाचि दुग्धाऽ</p>
<p>लाभुः सितामरिचजीरकहिङ्गुमुग्धाः ॥१०५॥</p>
<p>कुष्माण्डकैः परिणतैः कृतखण्डखण्डैर्</p>
<p>अम्लः स कोऽपि मथितार्द्रकहिङ्गुखण्डैः ।</p>
<p>सामिक्षिकः सबटकैः कटुतैलभृष्टः</p>
<p>प्रत्युल्लसन्मधुरिको मसृणोऽजनिष्ट ॥१०६॥</p>
<p>ऊर्ध्वार्धमिष्टपृथुकोमलमूलकानां</p>
<p>खण्डैरखण्डवलयाकृतिकर्तितानाम् ।</p>
<p>अम्लोऽपरः समथितः सगुडोऽव्यलीकः</p>
<p>सत्पक्वभव्यशकलस्तनुतिन्तिडीकः ॥१०७॥</p>
<p>तक्रेण सच्चणकचूर्णनिशांशपीताः</p>
<p>सन्मातुलुङ्गकरसार्द्रकहिङ्गुपूताः ॥</p>
<p>स्थूलैः सुतूलमृदुलैर्बटकैर्निषेव्या</p>
<p>सा मञ्जुकाञ्जिकबटी समपादि भव्या ॥१०८॥</p>
<p>तप्ताज्यभृष्टतरसर्षपसद्विमर्दैर्</p>
<p>नव्यै रसालशकलैः सह कासमर्दैः ।</p>
<p>भूरिद्रवैरथ सशर्करदुग्धमिष्टः</p>
<p>क्षुण्णार्द्रकैः सुमहितोऽम्लवरोऽजनिष्टः ॥१०९॥</p>
<p>शुष्काम्रभृष्टतिलपिष्टकृतोऽत्यभीष्टश्</p>
<p>चालत्वचश्च परिभृष्टतिलोऽजनिष्ट ।</p>
<p>आम्रातकैः परिणतैरपरो नवीनैश्</p>
<p>चान्यश्च दुग्धसितशर्करहिङ्ग्वधीनैः ॥११०॥</p>
<p>एवंविधानि सुरसानि सुतेमनानि</p>
<p>कर्पूरसौरभभृतानि निधाय तानि ।</p>
<p>कृष्णाय कृष्णजनकाय च कृष्णमात्रे</p>
<p>रामाय चाधृत पृथङ्मणिहेमपात्रे ॥१११॥</p>
<p>एवं विभज्य मणिहेमशराविकाभिर्</p>
<p>आच्छाद्य वीजिततनुः परिचारिकाभिः ।</p>
<p>आमिष्टपिष्टपचनाय कृताभियोगा</p>
<p>सा हृष्टहृद्विरुरुचे कृतसन्नियोगा ॥११२॥</p>
<p>दुग्धेन भृष्टतिलतण्डुलनारिकेलैश्</p>
<p>चित्राख्यपिष्टकमविश्लथदुग्धखेलैः ।</p>
<p>उष्णाम्बुपूर्णपटबद्धघटाननोत्थैः</p>
<p>स्वेदैरसाध्यत सर्वावकृतावहित्थैः ॥११३॥</p>
<p>कर्पूरखण्डमरिचादिकृताभिरूप्य</p>
<p>साराः कृशाः सुपृथुलाः सरदुग्धकूप्यः ।</p>
<p>आर्षावलिश्च सह कर्करिकावलीभिः</p>
<p>सिद्धिं ययुः सह च मौद्गिकशङ्कुलिभिः ॥११४॥</p>
<p>जीलाविकामठहरीपुरुपूपगूजा</p>
<p>नाडीचयाः कृतसरस्वतिकादिपूजाः ।</p>
<p>खर्चूरदाडिमकशर्करपालमुक्ता</p>
<p>लड्डूत्करान्विदधिरेऽथ कलाभियुक्ताः ॥११५॥</p>
<p>सामिक्षि लड्डुकमनोहरहंसकेलिः</p>
<p>शोभारिका च दधिघोल बडात्तकेलिः ।</p>
<p>सत्काटवा चटुलिता सह दुग्धफेणी</p>
<p>गोधूमसूत्रजनिता ललिता च वेणी ॥११६॥</p>
<p>सच्चन्द्रकान्ति ललितामृतपूलिकादि</p>
<p>सर्वं सुपिष्टककुलं सहसोदपादि ।</p>
<p>सत्पिष्टपाकनिपुणालिचयैः समेत्य</p>
<p>श्रीभानुभक्तिभरयाखिलचित्तमेत्य ॥११७॥</p>
<p>अथ दधि नवनीततक्रदुग्धं</p>
<p>सरगुटिकासरभाजितादिमुग्धम् ।</p>
<p>मथितशिखरिणीलसद्रसालाः</p>
<p>सुविदधरे ललितादयः सुशीलाः ॥११८॥</p>
<p>इति श्रीकृष्णाह्निककौमुद्यां</p>
<p>द्वितीयः प्रकाशः</p>
<p>॥२॥</p>
<p>.</p>
<p>(३)</p>
<p><em><strong>तृतीयः प्रकाशः</strong></em></p>
<p><strong>भोजनमन्दिरे परिवेषणक्रमः—</strong></p>
<p>व्याप्तायां वसनेन भोजनभुवि श्रीरत्नपीठाग्रतस्</p>
<p>तत्तद्व्यञ्जनरत्नरत्नपुटिकापङ्क्तिः क्रमेणाभितः ।</p>
<p>मिष्टाभीष्टसुपिष्टकौघपुटिकापङ्क्तिस्तु तासां बहिः</p>
<p>सम्यग्भव्यसुगव्यहेमपुटिकापङ्क्तिश्च तासां बहिः ॥१॥</p>
<p>इत्येवं क्रमतोऽर्धमण्डलतया पङ्क्तिक्रमेणाद्भुते</p>
<p>स्वालीभिः पुरुचारुचित्ररचनाद्वैविध्य आपादिते</p>
<p>अन्योन्याव्यतिषक्तसूक्ष्मसुरभिश्लक्ष्णैर्घृताच्योतनैर्</p>
<p>मध्ये हेममयी व्यधायि रुचिरा पात्री शुभैरोदनैः ॥२॥</p>
<p>सौवर्णीं तलपात्रिकां घृतपुटीलिम्पाकखण्डादिभिः</p>
<p>सन्धानार्द्ररसालखण्डसहितैः सत्कासमर्दादिभिः ।</p>
<p>युक्तां दक्षिणतो निधाय निकटे तस्याश्च भृङ्गारकान्</p>
<p>कर्पूरेण सुवासितेन पयसा पूर्णान्व्यधात्कानकान॥३॥</p>
<p>तस्याः पाकसुकौशलं बहुविधं दृष्ट्वा व्रजेशप्रिया</p>
<p>तासां तत्परिवेषचित्ररचनां चातिस्फुरद्विस्मया ।</p>
<p>आनेतुं प्रजिघाय वत्सलमनाः कृष्णं च रामं च सा</p>
<p>धात्रेयीमथ तौ समीयतुरतिश्रद्धावशादञ्जसा ॥४॥</p>
<p>प्रातर्भोजनम्—</p>
<p>नत्वा मातरमाज्ञया सहबलस्तस्याः समुल्लासनः</p>
<p>प्रेम्णा बालकदासिकाकृतपदाम्भोजद्वयीधावनः ।</p>
<p>आचम्योपविवेश सम्मुखतया चार्वन्नपात्रीपुरः</p>
<p>सर्वं तत्तदवेक्ष्य विस्मितमना बभ्राज पीताम्बरः ॥५॥</p>
<p>स्निग्धैर्ब्राह्मणबालकैः सहबलः साकं च गोपात्मजैः</p>
<p>कृत्वा पोषणवारि पाणिकमले शोणं तदंशुव्रजैः ।</p>
<p>मात्रोरप्यनुमोदनं तदमृताहारोऽस्त्विति प्रेमवत्</p>
<p>प्राप्य स्मेरमुखः प्रसन्नहृदयो भोक्तुं प्रवृत्तोऽभवत॥६॥</p>
<p>मातृभ्यां क्रमदर्शितेन हि पथा भोक्तुं समारब्धवान्</p>
<p>यद्यद्भोक्तुमुपक्रमं स्म कुरुते त्यक्तुं न तत्सोढवान।</p>
<p>भोक्तुं तत्तदशेषमप्यभिलषन्सामर्थ्यवांश्च स्वयं</p>
<p>किञ्चित्किञ्चिदभुक्त वीक्षकभिया दुर्वादभीत्याप्ययम् ॥७॥</p>
<p>व्याख्याद्भिः सहभोजिभिः सहबलैः पाकस्य तत्कौशलं</p>
<p>स्वादुङ्कारमदन्नवागपि हृदा सोऽपि प्रशंसन्नलम् ।</p>
<p>आदौ पायसमाश किञ्चिदपरप्राचुर्यपर्याप्ततां</p>
<p>वीक्ष्य व्यञ्जनरत्नयत्नगमिना लोभेन भूम्ना चिताम् ॥८॥</p>
<p>शाकादिक्रमतोऽभितोषवशतः सर्वाणि सद्व्यञ्जनान्य्</p>
<p>आदन्मातृमुदे भवेदपि यथा पक्त्रीमनोरञ्जना ।</p>
<p>तान्सर्वान्सहभोजिनः सरसया वाचा हसन्हासयन्</p>
<p>भुञ्जध्वं न परित्यजेत किमपीत्येकान्तमाह्लादयन॥९॥</p>
<p>अन्नं व्यञ्जनवत्कियत्कियददंश्चक्रेऽन्नवद्व्यञ्जनं</p>
<p>पर्याप्तं न तथापि लालसतया वाभूदनुव्यञ्जनम् ।</p>
<p>प्रत्येकं च तदिष्टपिष्टककुलं तां गोरसानां भिदाम्</p>
<p>एकैकां च कृताभिनन्दनमदन्सम्पिप्रिये सर्वदा ॥१०॥</p>
<p>मातृभ्यामथ भुङ्क्ष्व भुङ्क्ष्व कियदित्याभाष्यमाणोऽपि स</p>
<p>व्याञ्जीत्तृप्तिमिव स्वयं न तु हृदा तृप्त्या बभूवालसः ।</p>
<p>आचान्तः सुखधौतमृष्टकरपद्वक्त्राम्बुजः कोमले</p>
<p>देवार्हे मुखवासवासितमुखः सुष्वाप शय्यातले ॥११॥</p>
<p>प्राप स्वापसुखं स यावदतुलं तावद्विशाखादिकाः</p>
<p>सख्यः श्रीवृषभानुजामतमभिप्रेत्य प्रकामोत्सुकाः ।</p>
<p>फेलां तामघमर्दनस्य कियतीमादाय पात्रान्तरे</p>
<p>कृत्वा तस्य कुमारभृत्यभृतिकाश्रेण्यै समादध्रिरे ॥१२॥</p>
<p>ताश्चैवं हृदि चक्रुरेतदनया घोषेशगोष्ठेशयो</p>
<p>रोहिण्या च तथेतरेण च सुहृद्वर्गेण पर्याप्तयोः ।</p>
<p>अप्राप्ते सति भोजने कथमियं भुङ्क्तामिति स्वेच्छया</p>
<p>स्थाने साधुनि संवरीतुमनसस्तस्थुः प्रसन्नाशयाः ॥१३॥</p>
<p>ज्ञात्वैवं न तदा निमन्त्रितवती तां तत्र गोष्ठेश्वरी</p>
<p>भूयश्चाह्वयितास्मि गेहमधुना यात्वेव शातोदरी ।</p>
<p>इत्यावेद्य तदाशयं सहसखीवृन्दा स्वहर्म्योदरे</p>
<p>श्रीकृष्णस्य वनप्रयाणकुतुकालोकाय सा तत्वरे ॥१४॥</p>
<p>पूर्वाह्नलीला, वनगमनोद्योगः—</p>
<p>देवप्रस्थवरूथपांशुसुबलश्रीदामभिः शोभनैर्</p>
<p>ओजस्विप्रमुखैर्विशालवृषभश्रीस्तोककृष्णार्जुनैः ।</p>
<p>सार्धं गोपसुताः समानवयसः सर्वे समानाशया</p>
<p>गोपेन्द्राङ्गनमाययुः प्रमुदिताः श्रीकृष्णसङ्गाशयाः ॥१५॥</p>
<p>सर्वे बर्हविषाणवेणुलकुटीनिर्योगपाशाञ्चिता</p>
<p>गुञ्जाधातुफलप्रवालसुमनोभूषाभिराभूषिताः ।</p>
<p>प्रातःस्नातसुमृष्टभुक्तधयितस्फीताः क्वणन्नूपुराः</p>
<p>कृष्णोत्तिष्ठ जय प्रयाम विपिनं चेत्यूचिरे सत्वराः ॥१६॥</p>
<p>तेषामागमनस्वनेन कुतुकादुत्थाय तल्पोदराच्</p>
<p>छ्रीकृष्णोऽपि विमृज्य नेत्रकमलं व्यावल्गु निद्रादरात।</p>
<p>तं वेशं परिहाय वेषमपरं गोचारणे कानन</p>
<p>क्रीडाकौतुकमङ्गलोचितमथो जग्राह चन्द्राननः ॥१७॥</p>
<p>चूडाचुम्बितचारुचन्द्रकलसद्गुञ्जालतः कर्णयोः</p>
<p>पुन्नागस्तवकी मणीन्द्रमक्रश्रीकुण्डलापूर्णयोः ।</p>
<p>श्रीवक्षः प्रतिमुक्तमौक्तिकलता श्रीरञ्जिगुञ्जासरः</p>
<p>क्रीडाकाननयानकौतुकमना बभ्राज पीताम्बरः ॥१८॥</p>
<p>मुग्धस्निग्धकुमारपार्षदसदो वेषान्तरापादिकां</p>
<p>सामग्रीं सपरिच्छदामथ दधद्वासोविभूषादिकाम् ।</p>
<p>आदायानुययौ कुतूहलवशाद्गोष्ठेशयोराज्ञया</p>
<p>ताम्बूलस्य च सम्पुटं मणिमयान्भृङ्गारकांश्चेच्छया ॥१९॥</p>
<p>गोपेन्द्रेण पुरैव दासतनयैर्गावो विनिष्कासिता</p>
<p>दोहनान्तरमेव वत्सनिचयाश्चान्यत्र सञ्चारिताः ।</p>
<p>उत्कर्णाश्चकितेक्षणाः प्रणयिताव्यालम्बिहम्बारवास्</p>
<p>तस्थुस्ता व्रजसीम्नि एव निकटे कृष्णप्रतीक्षेक्षणाः ॥२०॥</p>
<p>व्योम्नि व्योमचरैः सुगन्धिकुसुमासारैः समाराधितः</p>
<p>प्रासादेषु कुलाङ्गनाभिरभितो नेत्राम्बुजैः पूजितः ।</p>
<p>रथ्यायां शिशुभिर्जयेति मधुराव्यक्तैः कलैरर्चितः</p>
<p>स्वस्वद्वारि विसारिणां प्रवयसामाशीर्भिरावर्धितः ॥२१॥</p>
<p>वात्सल्याद्विरहासहादनुगतो मातापितृभ्यां शिरस्य्</p>
<p>आघ्रातश्च मुहुर्मुहुः पुरु परिष्वक्तश्च दोर्भ्यां पुरः ।</p>
<p>यातं यातमितः पुरीति पितरौ साम्ना विसृज्य स्वयं</p>
<p>तैरेतैः सखिभिः समन्तमगमत्कृष्णो गवां सञ्चयम् ॥२२॥</p>
<p>बभ्राजे स गवां गणो हरशिरश्चन्द्रप्रभाभास्वरः</p>
<p>श्वेतद्वीप इवापरो वसुमतीसञ्चारलीलापरः ।</p>
<p>तस्मिन्सन्ततमेव किन्तु भगवान्विक्रीडति श्रीधरः</p>
<p>श्रीमानेष तु सञ्चरत्यघरिपोरव्यग्रमग्रेसरः ॥२३॥</p>
<p>दुग्धाब्धिप्रसरक्षमा अपि रुचा दुग्धाब्धिशोभाहरा</p>
<p>दुग्धाब्धेः स्वयमुत्थिता भगवती लक्ष्मीरिहैव स्थिरा ।</p>
<p>सर्वाः कामगवीयशोभरमुषो यासां निपीतं पयः</p>
<p>कृष्णेन श्रुतिर्मूर्तयः कथममूर्गावो गिरामाश्रयः ॥२४॥</p>
<p>दृष्ट्वा कृष्णमुपागतं सह सखिव्रातैः समानन्दिताः</p>
<p>पङ्क्तीभूय निजेच्छयैव चलिताः केनापि न प्रेरिताः ।</p>
<p>कृष्णावेशमनोविकाशपिशुनैरानन्दहम्बारवैः</p>
<p>कुर्वाणा हरितां मुखं मुखरितं ताः कीर्णकर्णोत्सवैः ॥२५॥</p>
<p>साहंपूर्विकमाशु धावितवतां कृष्णस्य पश्चात्पुरः</p>
<p>पार्श्वेषु व्रजपालबालसदसां सम्मोद आसीत्परः ।</p>
<p>येषां शेखरबर्हिबर्हमहसा सन्मञ्जुगुञ्जावली</p>
<p>भूषाभाभिरभून्महाझलमलत्कारा दिशां मण्डली ॥२६॥</p>
<p>तेषां वेणुविषाणपत्रनिनदः प्रोद्गीर्णकर्णोत्सवः</p>
<p>प्रीतानां च गवां मरालमधुरः सम्मोदहम्बारवः ।</p>
<p>तेषां च प्रतिनिःस्वनः समभवत्कृष्णप्रयाणोत्सव</p>
<p>श्रीरंसी जयडिण्डिमध्वनिरिव व्याकीर्य धैर्यं दिवः ॥२७॥</p>
<p>तिर्यग्ग्रीवमतीवहर्षविवशाः पश्चात्प्रयातं शनैः</p>
<p>पश्यन्त्यो व्रजराजनन्दनमनुच्योतत्पयोभिः स्तनैः ।</p>
<p>गावोऽग्रे चलिताः समेत्य ललितं वृन्दावनस्यान्तिकं</p>
<p>तस्थुस्तत्र विवक्षवोऽस्य हृदयाभिप्रायमैकान्तिकम् ॥२८॥</p>
<p>गोचारणम्—</p>
<p>ताः सर्वाः स्थैगिता विलोक्य कुतुकी ज्ञात्वा च तासां मनः</p>
<p>प्रायादग्रत एव साग्रकरुणः सर्वात्मनां रञ्जनः ।</p>
<p>कृष्णो रामपुरःसरः सह सखिव्रातेन ताः शाद्वलं</p>
<p>निन्ये धन्यविसार्यहार्यसुषमाप्राचुर्यपर्याकुलम् ॥२९॥</p>
<p>तत्रानुक्षणधुक्षणाक्षयलसत्सुगन्धिकश्रीभरे</p>
<p>स्फारे मारकताङ्कुरव्यतिकरश्यामत्विषीवोद्धुरे ।</p>
<p>गाः सञ्चार्य विसार्य तत्र करुणासङ्गानपाङ्गानथ</p>
<p>क्रीडाकाननमाविवेश कुतुकी साक्षान्नवो मन्मथः ॥३०॥</p>
<p>तं व्यालम्ब्य कदम्बकाण्डमनघं तिर्यक्त्रिभङ्गी स्थितः</p>
<p>क्रीडायष्टिनिविष्टपार्श्ववलयः सुस्निग्धमुग्धस्मितः ।</p>
<p>श्रीबिम्बाधरबिम्बचुम्बिमुरलीकूजेन सम्पूजयन्</p>
<p>पर्यन्ताश्रयिणीश्चकार परितस्ताः शोभया भ्राजयन॥३१॥</p>
<p>यां यामाश्रयतो दिशं व्रजपतेः पुत्रस्य नेत्रद्वयी</p>
<p>सा सा तस्य मनस्यभूत्प्रियकरी यस्याः श्रिया श्रीमयी ।</p>
<p>धेनुश्रेणि रसावशोभि तरसा रिङ्गत्तरङ्गा ततः</p>
<p>क्षीराब्धेः परिखेव दुस्तरतरा वृन्दावनं सर्वतः ॥३२॥</p>
<p>यां यां तत्र जघास घासपटलं गोयूथमव्याकुला</p>
<p>सा सा तत्क्षणमेव पूर्ववदहो जातप्ररोहाकुला ।</p>
<p>तेनैतत्क्षणमात्रभक्षणविधौ सक्षेमकुक्षिंभरि</p>
<p>क्रीडा केवलमस्य सा विचरणं यच्छाद्वलस्योपरि ॥३३॥</p>
<p>नो दंशैर्मशकैश्च नो परिभवः कश्चिद्गवां पीवरं</p>
<p>लोलल्लूमलताविधूननमहो शोभाविभूत्यै परम् ।</p>
<p>कर्णौ वेणुरवे दृशावघरिपोर्वक्त्राम्बुजे मानसं</p>
<p>रूपे या विदधुर्वचोऽपि च तदाह्वाने परं लालसम् ॥३४॥</p>
<p>धन्याः काश्चन धेनवो नवनवस्नेहानुबन्धोद्धुराः</p>
<p>श्रीकृष्णस्य समीप एव समयुर्नशज्जिघत्सादराः ।</p>
<p>उक्षाणोऽक्षिपथं कथञ्चन न तेऽत्याक्षुस्तदीक्षोत्सवाः</p>
<p>पुष्टाः स्वस्य करेण हृष्टवपुषोऽभीष्टाश्च तस्याश्रवाः ॥३५॥</p>
<p>बालाः केचन केचन प्रसृमरा गोमण्डलीमन्वगुः</p>
<p>केचित्कृष्णसमीप एव मिलितास्तत्तद्गुणानाजगुः ।</p>
<p>दूरस्था निकटस्थिताश्च सकला गावश्च गोपाश्च ते</p>
<p>तुल्यां प्रीतिमवाप्य कृष्णमभितस्तुल्यां रतिं तन्वते ॥३६॥</p>
<p>मध्याह्नलीला, वेणुमाधुरी—</p>
<p>तूष्णीकान्मुखरीकरोति मुखरांस्तूष्णीकयत्यम्भसां</p>
<p>स्तम्भं स्तम्भवतां द्रवं द्रुतमतिस्निग्धत्वमुग्रौजसाम् ।</p>
<p>कर्णाभ्यर्णमुपेत्य तूर्णमसकृद्येमं विधत्ते क्रमं</p>
<p>तां वंशीमधरे निधाय मधुरं कृष्णो जगौ पञ्चमम् ॥३७॥</p>
<p>ऊहुर्भूमिरुहा मुहुः पुलकितां सर्वत्र सर्वे खगा</p>
<p>बाष्पाम्भः कणकीर्णशीर्णगरुतोऽकम्पन्त सर्वे मृगाः ।</p>
<p>रोमन्थाय न चाशकन्ननुहनुस्तम्भं सदा सिष्विदुः</p>
<p>शैलाः सूरसुता च्युता निजगतेः किं नाम तत्के विदुः ॥३८॥</p>
<p>सर्वे तस्य कृपानिधेः प्रविलसद्दीक्षादिदृक्षाविधौ</p>
<p>सर्वे व्यूढनिगूढभावभविकास्तस्यैव लीलाम्बुधौ ।</p>
<p>आपद्मासनमापशुद्रुमलतं यत्रानुरागो महान्</p>
<p>आदुग्धाम्बुधिकन्यमाशवरि च प्राउढा रतिर्निःसहा ॥३९॥</p>
<p>श्रीकृष्णचरणमाधुरी—</p>
<p>दूरे सन्तु सचेतना मणिभुवोऽप्युद्न्दन्ति यत्स्पर्शतः</p>
<p>किं ब्रमो व्रजराजपुत्रपदयोस्तां माधुरीं तन्वतोः ।</p>
<p>या संव्यक्ततमध्वजाम्बुजयवाद्यङ्कावलीशालिता</p>
<p>सा केनापि कदापि कापि कथमप्यासीन्न संलोपिता ॥४०॥</p>
<p>वक्तुं कोऽर्हति गोपराजयुवराजस्याङ्घ्रिपङ्केजयोः</p>
<p>सौगन्ध्यं क्षितिवक्षसि प्रणयतो लीलागतिन्यस्तस्तयोः ।</p>
<p>अङ्केष्वेष्वविशङ्कया बत धिया सौगन्ध्यबन्धान्धया</p>
<p>पुञ्जीभूय विधूय कुञ्जकुसुमं गुञ्जन्ति पुष्पन्धयः ॥४१॥</p>
<p>काननशोभावर्णनम्—</p>
<p>अक्षप्लक्षरसालतालसरलन्यग्रोधतापिञ्छकैर्</p>
<p>जम्बूनिम्बकदम्बशाल्मलिधवश्रीपर्णिकाकिंशुकैः ।</p>
<p>खर्जूरार्जुनमर्जपीलुखदिरैः शैलूषलोध्रासनैर्</p>
<p>दारुस्यन्दनरक्तचन्दनकपित्थाश्वत्थसत्पीतनैः ॥४२॥</p>
<p>मन्दारैर्हरिचन्दनैरगुरुभिः सन्तानकैश्चम्पकैः</p>
<p>पुन्नागैर्बकुलैर्बकैः कुरुवकैः कङ्केल्लिभिः केतकैः ।</p>
<p>यूथीजात्यतिमुक्तपाटलिजपाशेफालिकावल्लिभिर्</p>
<p>मल्लीभिर्मुचुकुन्दकुन्दकरुणैः सत्स्वर्णयूथ्यादिभिः ॥४३॥</p>
<p>पूगैर्दाडिमनारिकेलपनसै रम्भाभिराम्रातकैर्</p>
<p>नारङ्गै रुचकैर्मधुकशमिकाकक्कोलकुद्दालकैः ।</p>
<p>भव्यैरामलकीलवङ्गलवलीसत्कर्मरङ्गादिभिर्</p>
<p>जबीरावलिसल्लकीकरुणकैरम्लानकुब्जादिभिः ॥४४॥</p>
<p>वानस्पत्यवनस्पतिव्यतिकरैरप्राकृतैः प्राकृतैः</p>
<p>सर्वै रत्नमयालवालवलयैर्नानालतालिङ्गितैः ।</p>
<p>पुण्यारण्यवरेण्यमौलिमणिभिर्धन्यैरथान्यैर्द्रुमैर्</p>
<p>जुष्टं तद्वनमाविवेश स समं रामेण सख्युत्तमैः ॥४५॥</p>
<p>काण्डं मारकतं प्रभूतविटपाः शाखाः सुवर्णात्मिकाः</p>
<p>पत्राली कुरुविन्दकन्दलमयी प्रावालिकाः कोरकाः ।</p>
<p>पुष्पाणां निकरः सुहीरकमयो वैदूर्यकीया फल</p>
<p>श्रेणी यस्य स कोऽपि शाखिनिकरो यत्रातिमात्रोज्ज्वलः ॥४६॥</p>
<p>येषां रत्नमयालवालवलयक्रीडाद्रिनिर्यत्पयः</p>
<p>पूरेषु प्रतिबिम्बतो ह्युभयतो विस्तारवच्छ्रेणयः ।</p>
<p>ये वै चित्रपवित्रपत्रिनिकरे सर्वत्र मैत्रीजुषः</p>
<p>कामं कामदुघोऽखिलाः क्षितिरुहस्त्रैलोक्यलक्ष्मीयुषः ॥४७॥</p>
<p>नानामञ्जुलकुञ्जमण्डपकुलैर्नानामणिमन्दिरैर्</p>
<p>नानारत्नमयैर्भुवः परिसरैर्निर्यत्नरत्नाङ्कुरैः ।</p>
<p>क्वापि क्वापि वनस्थली सुललिता कृष्णाभमृत्स्नामयी</p>
<p>वैचित्री नहि तत्र धातृविहिता नित्यैव सा चिन्मयी ॥४८॥</p>
<p>बद्धा कापि वनस्थली मरकतैर्यस्यां चरन्ति ध्रुवा</p>
<p>बाष्पच्छेद्यतृणाङ्कुरभ्रमवशादेण्यो वर्ण्योत्सवाः ।</p>
<p>सिद्धान्या कुरुविन्दकन्दलकुलैर्यस्यां हिमस्यागमे</p>
<p>बालार्कद्युतितर्कतश्चमरिकाः क्रीडन्ति कालक्रमे ॥४९॥</p>
<p>विस्फारस्फटिकेन्द्रसान्द्रसरसा काचिन्निदाघातुराः</p>
<p>सेवन्ते घनचन्द्रिकाचयधिया यां संवराणां वराः ।</p>
<p>काचिन्नीलमणीन्द्रवृन्दघटिता ध्वान्तभ्रमे सङ्गते</p>
<p>यामाश्रित्य निदाघदीधितिभिया घूकाः सुखं शेरते ॥५०॥</p>
<p>षडृतुशोभा—</p>
<p>वासन्ती कलिकालिमौक्तिकलता मल्लीप्रसूनाञ्चिता</p>
<p>कादम्बस्तवकस्तनाम्बुजमुखी लोध्रावतंसान्विता ।</p>
<p>दाम्ना दामनकेन बन्धमधुपश्रेणी सुवेणीप्रिया</p>
<p>लक्ष्मीस्तस्य वनस्य कृष्णमभजत्षाण्णां ऋतूनां प्रिया ॥५१॥</p>
<p>प्रालयैर्यवसाङ्कुरैर्मधुरसैर्गन्धैः प्रसूनोत्तमैः</p>
<p>श्रेण्योर्ध्वं गतयालिनां सुमुकुकैश्च्योतैः फलैः पक्त्रिमैः ।</p>
<p>पाद्यार्घ्याचमनीयगन्धसुमनोधूपप्रदीपावली</p>
<p>नैवेद्यानि ततान सा वनरुहां कृष्णार्चने मण्डली ॥५२॥</p>
<p>चञ्चद्वातगुरूपदिष्टनटना भृङ्गावलीगायनी</p>
<p>गीतार्थाभिनयोल्लसद्दलकरा दिव्याङ्गिकोल्लासिनी ।</p>
<p>आपीनस्तवकस्तनप्रकटनव्रीडातिकम्रानतिः</p>
<p>प्रोन्मीलत्कुसुमस्मिता हरिपुरोऽनृत्यल्लतानां ततिः ॥५३॥</p>
<p>तत्रैका कुसुमस्मितं दलकरेणाच्छादयद्व्रीडिता</p>
<p>हर्षास्रं मकरन्दबिन्दुभिरुदस्राक्षीत्परानन्दिता ।</p>
<p>आरौत्सीदपरापरागपटलीचीनेन पीनस्तन</p>
<p>श्रीभाजस्तवकान्विकीर्य मधुपानङ्गात्स्थिताः काश्चन ॥५४॥</p>
<p>चञ्चत्कोकिलकूजितेन मरुता लोलैर्दलैः पाणिभिस्</p>
<p>तोकोल्लासिविकासिपुष्पहसिताव्यक्ताभिराहूतिभिः ।</p>
<p>एह्येहीति मनोरथोज्ज्वलमना निःसाध्वसैवोत्सुका</p>
<p>वीक्ष्यैवाह्वयतीव कृष्णमसकृत्काचिल्लताश्रेणिका ॥५५॥</p>
<p>दार्वाघाटविरावशुष्करुदितो भृङ्गावलीभ्रूभृत</p>
<p>भ्राम्यद्भ्रूकुटिवीक्षिते सति हरौ पुष्पैः सरोषस्मितः ।</p>
<p>लोलैः पल्लवपानिभिर्नननेत्याक्षेपकारीद्विज</p>
<p>स्वानैः कल्पितभर्त्सनो विरुरुचे कश्चित्स वल्लीव्रजः ॥५६॥</p>
<p>वनविहारः—</p>
<p>इत्थंभावितभावभावुकवतीर्वल्लीततीर्मानयन्</p>
<p>भक्त्या पुष्पफलोपचारचतुरान्नूर्वीरुहान्नन्दयन।</p>
<p>प्रोन्मीलन्नवशाद्वलां तत इतः श्रीरत्नभूमण्डलीं</p>
<p>पद्भ्यां मेदुरयंश्चचार रसिको वृन्दावनान्तःस्थलीम् ॥५७॥</p>
<p>यस्मिन्पुञ्जितमञ्जुगुञ्जदलयो वासन्तिका मण्डपाः</p>
<p>कूजत्कोकिलकेलिकौतुकरहःकोहलाः पादपाः ।</p>
<p>चञ्चच्चन्दनशैलनन्दनमरुल्लोलल्लताबान्धवं</p>
<p>लीलाचङ्क्रमणक्रमेण स ययौ देशं वसन्तोत्सवम् ॥५८॥</p>
<p>लीलारत्नमयाचलोदरशरच्छीताम्भसो निर्झरः</p>
<p>प्रच्छायक्षतभानुनिकरा भूमिरुहाणां वराः ।</p>
<p>वाताः पाटलिवाटिकापरिमलैः खञ्जन्ति यत्खञ्जवत्</p>
<p>स्थानं फुल्लशिरीषकुञ्जमगमत्तद्ग्रीष्मसन्तोषवत॥५९॥</p>
<p>अन्तःस्तम्भितवारि जातिमुकुलोन्मेषक्षमं वर्षतां</p>
<p>स्फूर्जत्स्फूर्जथुमप्यपोह्य शिखिनां लास्योचितं गर्जताम् ।</p>
<p>श्लिष्ट्वा शीकरवाहिनं जलमुचामोघः कदम्बानिलं</p>
<p>यत्रास्ते सततं स तत्प्रतिययौ वर्षाप्रहर्षस्थलम् ॥६०॥</p>
<p>यत्रोत्फुल्लसरोरुहोत्पलचलत्कह्लाररक्तोत्पलैः</p>
<p>सत्कारण्डवहंससारसबकक्रौञ्चादिभिश्चञ्चलैः ।</p>
<p>वाप्यो रत्नतटाः सरांस्यपि सुधान्यक्कारिकारीण्यथ</p>
<p>प्रायोद्देशमयं तमेव शरदामोदं नवो मन्मथः ॥६१॥</p>
<p>पक्वाम्रातकपिङ्गलामरुणितां सत्पक्वनारङ्गकैः</p>
<p>पीतां पक्त्रिमकर्मरङ्गकफलैः श्यामां च भल्लातकैः ।</p>
<p>आपक्वैरथ फुल्ललोध्रधवलामम्लायदम्लानकां</p>
<p>श्रीकृष्णो विपिनस्थलीमथ ययौ हेमन्तसन्तोषिकाम् ॥६२॥</p>
<p>प्रालेयद्रवशीकरैर्दिनमुखे कृष्णागमाकाङ्क्षया</p>
<p>या हर्षेण विरोदितीव विकसत्कुन्दौघदन्तश्रिया ।</p>
<p>उद्दामद्युतिदामभिर्दमनकैस्तां कीर्णकेशामिव</p>
<p>प्रीत्याश्वासयितुं जगाम शिशिरामोदस्थलीं माधवः ॥६३॥</p>
<p>इत्थं सव्रजबालकः सहबलः षण्णां ऋतूनां क्रमात्</p>
<p>प्रीत्यालोक्य वनस्थलीं तत इतो लीलाविहारश्रमात।</p>
<p>षट्कालीनफलप्रसूनविहिताकल्पोनुजल्पन्मिथः</p>
<p>कृष्णो विश्रमणाय कुत्रचिदसौ श्रद्धामकार्षीदथ ॥६४॥</p>
<p>लाङ्गुलैश्चमरीचया विदधिरे पर्यन्तसम्मार्जनं</p>
<p>कस्तूरीहरिणां गणा निजमदैर्गन्धानुबन्धार्चनम् ।</p>
<p>यस्या यां शवरीचयश्च कवरीभारेण वारिच्युता</p>
<p>सुस्निग्धां कुरुते स तामकलयद्वेदीं समां विद्युता ॥६५॥</p>
<p>प्रेमारामचरी शरीरमहसा सा मन्मथोन्माथिनी</p>
<p>श्यामा काचन देवता स्मितसुधावाप्या समाप्यायिनी ।</p>
<p>रामाद्यैः सखिभिः सुमङ्गलगुणग्रामाभिरामाकृतिस्</p>
<p>तामारुह्य दृशा विलिह्य च विशश्रामाभिरामद्युतिः ॥६६॥</p>
<p>श्रीकृष्णबलरामयोः सेवा—</p>
<p>कश्चित्तल्पमकल्पयन्नवदलैः कश्चिन्निजोरुं गुरु</p>
<p>व्यातानीदुपधानमङ्घ्रितलयोः संवाहनं कोऽप्युरु ।</p>
<p>चक्रे वीजयति स्म कश्चन फलान्यानीय दिव्योन्यथ</p>
<p>प्रीत्या प्राशयदेक एवमपरे रामं च भेजुर्मिथः ॥६७॥</p>
<p>यमुनातटे गमनम्—</p>
<p>विश्रम्य क्षणमुत्थितः स परितः पर्यन्तशष्पादिनीः</p>
<p>श्रद्धावानवधाय धेनुपटलीः पानीयपानार्थिनीः ।</p>
<p>बालैस्तत्परिपालकैर्मुरलिकानादोपदिष्टैर्धुताः</p>
<p>कृष्णो भास्करनन्दिनीपरिसरानासादयामास ताः ॥६८॥</p>
<p>तत्राभ्यर्णचरान्प्रियान्वृषवरान्गाश्चानुगाः काश्चन</p>
<p>श्रीदामा समपाययन्मणिसरश्रेणीष्वपः काश्चन ।</p>
<p>पीते वारिणि चारु हारिणि तृषां पाण्यर्पितैः कोमलैर्</p>
<p>भूयस्तान्नवशल्लकीविटपिनामाप्यायत्कन्दलैः ॥६९॥</p>
<p>शृङ्गाशृङ्गि मिथः कुतूहलवशादादौ शनैर्युध्यतोः</p>
<p>पश्चादाक्रमविक्रमप्रकटितस्पर्धावशात्क्रुध्यतोः ।</p>
<p>तुल्याकारवयोविषाणवलयोः स्वस्यापि तुल्येष्टयोर्</p>
<p>उक्ष्णोर्वेणुरवेण स व्यपनयद्रोषं रोषाविष्टयोः ॥७०॥</p>
<p>श्रीगोपीनां कृष्णेऽनुरागः—</p>
<p>भर्ता प्राणमनोमनोरथधियां हर्ता भृशं दारुणः</p>
<p>कामं काटवपाटवो गुरुजनः कोपप्रकल्पोल्बणः ।</p>
<p>बन्ध्यो बन्धुजनः समीहितसमाधानेऽनिवार्यं मनः</p>
<p>किं कुर्मोऽत्र भयत्रपे विरमतं जीवामि नाहं पुनः ॥७१॥</p>
<p>इत्युत्सार्य भयं विकीर्य च ह्रियं नार्योऽतिपर्याकुलाः</p>
<p>कृष्णासङ्गसुखेन खेदविगमप्रत्याशया चञ्चलाः ।</p>
<p>पुष्पाद्याहरणच्छलेन वलता वृन्दावनं भेजिरे</p>
<p>कृष्णोऽप्येतदवेत्य निस्त्रपकृपः कामं जहर्षान्तरे ॥७२॥</p>
<p>छायाकायकुलं विधाय सुदृशां भर्त्èन्गुरूनप्यथ्</p>
<p>स्वस्वाभ्यासगता इव प्रविदुषः सम्मोहयन्ती मिथः ।</p>
<p>साहाय्यं कुरुतेतरां भगवती श्रीयोगमायैव सा</p>
<p>तासां तास्तु न तद्विदन्ति तदहो जानातु कोऽन्योऽञ्जसा ॥७३॥</p>
<p>इति श्रीकृष्णाह्निककुमुद्यां</p>
<p>मध्याह्नलीलायां</p>
<p>तृतीयप्रकाशः</p>
<p>॥ ३ ॥</p>
<p>.</p>
<p><strong>(४)</strong></p>
<p>***चतुर्थः प्रकाशः ***</p>
<p><strong>मध्याह्नलीला</strong></p>
<p>तं वसन्तसुभगं वनभागं</p>
<p>भागधेयविलसत्परभागम् ।</p>
<p>पापतापहरणव्यवसायः</p>
<p>सायति स्वरितवेणुसहायः ॥१॥</p>
<p>बालकैरविदितः सहरामैर्</p>
<p>धेनुपालनरसेष्वभिरामैः ।</p>
<p>कैश्चिदेषु विदितश्च सलीलैर्</p>
<p>मर्मनर्मसचिवैः शुचिशीलैः ॥२॥</p>
<p>इन्द्रनीलमणिदर्पणदर्प</p>
<p>द्रोहदोहनमहःपरिसर्पः ।</p>
<p>कोटिचन्द्रमधुरो रविकोटि</p>
<p>ज्योतिरङ्गजितमन्मथकोटिः ॥३॥</p>
<p>श्रीकृष्णरूपमाधुरी—</p>
<p>मेदुरो मृदुतरः सतरङ्गः</p>
<p>श्यामलः सततसौरभसङ्गः ।</p>
<p>आयतः शमितलोचनतापस्</p>
<p>तस्य विस्फुरति केशकलापः ॥४॥</p>
<p>हेलया जितसुधाकरबिम्बं</p>
<p>लीलया कृतसरोरुहडिम्बम् ।</p>
<p>आस्यमस्य सुषमाकृतदास्यं</p>
<p>राजते लवणिमामृदुलास्यम् ॥५॥</p>
<p>चञ्चलालककुलाकुलसीमा</p>
<p>चारुचित्रतिलकेन सुषीमा ।</p>
<p>तस्य सौभगसुधारसवाटी</p>
<p>भाति भालमहसः परिपाटी ॥६॥</p>
<p>चारुचापलरुचामुपकर्त्री</p>
<p>कामकार्मुकमहः परिहर्त्री ।</p>
<p>वक्त्रपद्ममधुपावलिरूपा</p>
<p>भ्रूलतास्य वलतेऽप्रतिरूपा ॥७॥</p>
<p>कारणेऽप्यसति कूणितकोणे</p>
<p>फुल्लकोकनदसोदरशोणे ।</p>
<p>निर्व्यलीककरुणारसपूर्णे</p>
<p>पूर्णया मदमुदा घनघूर्णे ॥८॥</p>
<p>द्राघिमाणमनघं प्रथिमानं</p>
<p>बिभ्रती सुषमया वलमानम् ।</p>
<p>पक्ष्मभिर्घनतरैः प्रतिभाते</p>
<p>लोचने अघरिपोः शुशुभाते ॥९॥ (युग्मकम्)</p>
<p>नसिकास्य तिलपुष्पसुशोभा</p>
<p>सौभगेन विहिताधिकलोभा ।</p>
<p>भात्यधोमुखमनोजनिसङ्गा</p>
<p>कीरसारपरिवारविभङ्गा ॥१०॥</p>
<p>कर्णयोर्मकरकुण्डलहेला</p>
<p>ताण्डववाहितकपोलसुखेला ।</p>
<p>वक्त्रतामरसनव्यदलाभा</p>
<p>सा द्वयी जयति तस्य सुशोभा ॥११॥</p>
<p>लोलकुण्डलमणिप्रतिबिम्बं</p>
<p>प्रेयसीगणपणीकृतचुम्बम् ।</p>
<p>भाति मन्दहसितोन्नतिकान्तं</p>
<p>गण्डमण्डलममुष्य नितान्तम् ॥१२॥</p>
<p>सृक्कणेर्मधुरिमामृतकूपं</p>
<p>लेखया वहलयाप्रतिरूपम् ।</p>
<p>बन्धुजीवजयगर्वगरिष्ठं</p>
<p>तस्य राजतितरामधरौष्ठम् ॥१३॥</p>
<p>भाति पक्वयमजाम्बवशोभा</p>
<p>भावुकस्य चिवुकस्य सुशोभा ।</p>
<p>निम्नमध्यमधुरातिगभीरा</p>
<p>प्रेयसो लवणिमामृतधारा ॥१४॥</p>
<p>ज्योतिषा पुरुपराहतमुक्ताः</p>
<p>कुन्दकुट्मलपराभवशक्ताः ।</p>
<p>अन्तरन्तरपि शोणसुरेखा</p>
<p>निन्द्यमानशिखरौघमयूखाः ॥१५॥</p>
<p>चारुपाकिमसुदाडिमबीजाद्</p>
<p>अभ्रविभ्रमसमाहितपूजाः ।</p>
<p>चिद्विलासमहसामिव सारा</p>
<p>भान्ति तस्य दशनाः स्मितपूराः ॥१६॥ (युग्मकम्)</p>
<p>आननोदरमहो मधुरिम्णां</p>
<p>काचिदुद्द्युदिव दिव्यगरिम्णाम् ।</p>
<p>पद्मगर्भभवनव्यदलाभा</p>
<p>भाति तस्य रसनारुणशोभा ॥१७॥</p>
<p>अग्रतः क्रमसुशोभनपुष्टः</p>
<p>सुत्रिरेखसुषमाधिकमिष्टः ।</p>
<p>निन्दितेन्द्रमणिकम्बुरकण्ठः</p>
<p>शोभतेऽस्य दयितस्य स कण्ठः ॥१८॥</p>
<p>श्रीवधूवसतिवास्तुवरः श्री</p>
<p>वत्सकौस्तुभमहःप्रथितश्रीः ।</p>
<p>वक्षसः परिसरोऽस्य विशालः</p>
<p>शोभते मणिकवाटकरालः ॥१९॥</p>
<p>कन्धरामधुरिमश्रुतिहेतोर्</p>
<p>निम्नमध्यमतिसद्गुणसेतोः ।</p>
<p>बाहुमूलपरिपुष्टिगरिष्ठं</p>
<p>चारु पार्श्वरुचि राजति पृष्ठम् ॥२०॥</p>
<p>भाति तस्य तदलं गजशुण्डा</p>
<p>दण्डयोर्भवति यस्य वितण्डा ।</p>
<p>जानुबिम्बपरिचुम्बनशीलं</p>
<p>दोर्युगं मणियुगोत्तमलीलम् ॥२१॥</p>
<p>सप्रपञ्चनखमण्डलधाम्ना</p>
<p>पञ्चशाखयुगलेन सुभूम्ना ।</p>
<p>पञ्चपञ्चमणिमण्डलचञ्चत्</p>
<p>पञ्चशीर्षभुजगाकृतिमञ्चत॥२२॥ (युग्मकम्)</p>
<p>पिप्पलच्छदपरिच्छदविन्दे</p>
<p>बन्धुरत्रिवलिशालिनि तुन्दे ।</p>
<p>तस्य नाभिसरसीसरसान्ते</p>
<p>कस्य मुह्यति न धी रतिकान्ते ॥२३॥</p>
<p>नाभिकूपविवरात्समुदीर्णा</p>
<p>चारुलोमलतिका रसपूर्णा ।</p>
<p>सा बलिक्रमपराक्रमभुग्ना</p>
<p>तस्य चेतसि न कस्य निमग्ना ॥२४॥</p>
<p>इष्टमिष्टरुचि मुष्टिविलग्नं</p>
<p>तस्य तद्विजयतामवलग्नम् ।</p>
<p>यद्विलोक्य विहितव्यपसर्पः</p>
<p>शाम्भवस्य डमरोरपि दर्पः ॥२५॥</p>
<p>उन्नतिअस्फिचि सवीचिमरीचि</p>
<p>स्तोमकोमलिमकेलिसमीचि ।</p>
<p>यन्नितम्बफलके सुवपञ्ची</p>
<p>स्वानजिज्जयति काञ्चनकाञ्ची ॥२६॥</p>
<p>श्यामरामकदलीवरकाण्डे</p>
<p>पीनवृत्तघनताभिरखण्डे ।</p>
<p>कोऽभजत्तुलनयैव जुगुप्सां</p>
<p>कस्तदूरुमभि नेच्छति लिप्साम् ॥२७॥</p>
<p>पिण्डितो मधुरिमेव न चोच्चैर्</p>
<p>मांसलं सुवलितं न च नीचैः ।</p>
<p>सम्पुटं रतिपतेरिव धाम्नाम्</p>
<p>अस्य जानु जयतान्मधुरिम्ना ॥२८॥</p>
<p>जानुतः क्षरदधोमुखधारा</p>
<p>माधुरीव परितः कृतचारा ।</p>
<p>तस्य भाति मनसोऽप्यसुलङ्घा</p>
<p>मूलतः क्रमकृशवरजङ्घा ॥२९॥</p>
<p>राजतोऽस्य घूतिके गुणसिन्धोर्</p>
<p>बुद्बुदाविव महो रससिन्धोः ।</p>
<p>कामकेलिगुलिके इव दिव्ये</p>
<p>रम्यनीपकलिके इव नव्ये ॥३०॥</p>
<p>माधुरीसरिदधोमुखधारा</p>
<p>चारुवारिरुहकान्त्यनुकारा ।</p>
<p>कौरविन्दमणिमण्डलभाभिर्</p>
<p>भूषिता नखमयूखलताभिः ॥३१॥</p>
<p>अङ्कुशध्वजसरोजयवाद्यैर्</p>
<p>लक्ष्मभिः परमलक्ष्मभिराद्यैः ।</p>
<p>रञ्जिता जयति तस्य सुषीमा</p>
<p>सा द्वयी चरणयोः सुखसीमा ॥३२॥ (युग्मकम्)</p>
<p>साधकोनुगतवाञ्छितसीम्नां</p>
<p>बाधको युवतिमानगरिम्णाम् ।</p>
<p>एवमत्र सुविचित्रचरित्रः</p>
<p>क्रीडति व्रजपुरन्दरपुत्रः ॥३३॥</p>
<p>गोपीनामभिसारः—</p>
<p>एकमेव तमभीक्ष्य वनान्ते</p>
<p>वृन्दया विहितमण्डलकान्ते ।</p>
<p>वल्लवी प्रणयकेलिरिरंसा</p>
<p>देव्युपस्थितवती सुचिरं सा ॥३४॥</p>
<p>सद्मतः कुसुमवृन्दजिहीर्षा</p>
<p>छद्मतः प्रियविलोकसहर्षा ।</p>
<p>आययौ सह सखीभिरबाधा</p>
<p>तत्र कौतुकवशादथ राधा ॥३५॥</p>
<p>आलयः सुचतुरा अथ कृष्णा</p>
<p>वस्थितिं समुपधार्य सतृष्णाः ।</p>
<p>स्वां सखीमित इतः समुपेहीत्य्</p>
<p>आनयन्हि यतो रसदोही ॥३६॥</p>
<p>तत्र सानुलतिकं स्वसखीभिश्</p>
<p>चिन्वती कुसुममिन्दुमुखीभिः ।</p>
<p>प्रेयसोऽथ मुरलीदयितायाः</p>
<p>स्वानमाकलयदुल्ललितायाः ॥३७॥</p>
<p>काननादुपगतोऽथ स तस्मात्</p>
<p>कृष्णवेणुनिनदोऽयमकस्मात।</p>
<p>प्राप्य कर्णकुहरं वनितानां</p>
<p>हृन्मुदं व्यतनुतातिवितानाम् ॥३८॥</p>
<p>गण्डपालिरुदभूत्पुलकानां</p>
<p>नेत्रमश्रपयसः कणिकानाम् ।</p>
<p>दोर्द्वयं च कुसुमाग्रहणानां</p>
<p>व्याश्रयो युगपदिन्दुमुखीनाम् ॥३९॥</p>
<p>पूर्वपूर्वमपि सस्पृहदृष्टं</p>
<p>नैव दृष्टमिव तं हृदभीष्टम् ।</p>
<p>पश्यति स्म रमणीमणिवर्गः</p>
<p>प्रेम्ण एव विषमो हि निसर्गः ॥४०॥</p>
<p>पश्यतोऽपि तमथ स्वविकत्था</p>
<p>पूर्वमस्य समभूदवहित्था ।</p>
<p>वल्लवीसमुदयस्य सतर्षा</p>
<p>जायते स्म कुसुमालिजिहीर्षा ॥४१॥</p>
<p>गोपीनां परस्परवाक्यम्—</p>
<p>एतदीयकुसुमं सखि हेयं</p>
<p>कृष्णपक्षसरसा लतिकेयम् ।</p>
<p>या रुणद्धि वसनं बत शाखा</p>
<p>पाणिनेत्युपजहास विशाखा ॥४२॥</p>
<p>शुक्लपक्षनिभपुष्पविशेषा</p>
<p>कृष्णपक्षसरसा कथमेषा ।</p>
<p>मद्विइयोगसहिष्णुरियं माम्</p>
<p>आरुणद्धि मम कौतुककामा ॥४३॥</p>
<p>मुग्ध एति मधुपो मुखचन्द्रं</p>
<p>स्वादितुं कमलधीस्तव सान्द्रम् ।</p>
<p>तत्त्वयावहितया भवितव्यं</p>
<p>श्यामलस्य चरितं नहि भव्यम् ॥४४॥</p>
<p>त्वादृशां मुखसरोजसमाजे</p>
<p>सुस्मिते सति कथं द्विजराजे ।</p>
<p>हन्त गन्धरहिते कथमस्य</p>
<p>स्वाद एष भविता मधुपस्य ॥४५॥</p>
<p>पुष्पितां स्पृशति कोऽपि न लोके</p>
<p>जह्यमुं सखि लतां सुविलोके ।</p>
<p>जातिरेव मधुमासि पवित्रा</p>
<p>स्पृश्यतां वहति कोमलपत्रा ॥४६॥</p>
<p>पुष्पवत्यपि पवित्रतमैषा</p>
<p>काननेऽत्र लतिकालिरशेषा ।</p>
<p>यां स्पृशन्ननिल एष पुनीते</p>
<p>विश्वमेव दुरितं च धुनीते ॥४७॥</p>
<p>आलि पुष्पितमशोकमुदारं</p>
<p>पश्य याहि भज तं च मुदाऽरम् ।</p>
<p>यं समेत्य सुमनो गुरुरागं</p>
<p>बिभ्रति व्रजजनाः परभागम् ॥४८॥</p>
<p>नामतोऽपि सखि विद्धि पुमांसं</p>
<p>न स्पृशामि पुरुषत्वकृतांशम् ।</p>
<p>वञ्जुलोऽयमपि तिष्ठतु दूरे</p>
<p>त्वं प्रयाहि तदमुं मतिशूरे ॥४९॥</p>
<p>आलि पश्य पुरुषोत्तममेतं</p>
<p>स्निग्धमुग्धसुमनःसमुपेतम् ।</p>
<p>पश्य यत्परिमलो विसरात्त्वद्</p>
<p>दृष्टिमोहनगुणोऽप्यति चात्तः ॥५०॥</p>
<p>पूर्वजल्पित इहापि स दोषस्</p>
<p>त्वं भजैनमपि चेत्तव तोषः ।</p>
<p>उच्छ्रितासि स च ते करलभ्यश्</p>
<p>चारुवेशपुरुषस्तव लोभ्यः ॥५१॥</p>
<p>कृष्णस्य मनोभावो मुरलीध्वाननं च—</p>
<p>इत्यतिप्रियसखीजनवाक्यं</p>
<p>सुभ्रुवश्च सरसं प्रतिवाक्यम् ।</p>
<p>तन्निशम्य रसिकः स सुबोधः</p>
<p>प्रेयसी जितवतीति बुबोध ॥५२॥</p>
<p>तल्लतान्तरित एव शृणोमीत्य्</p>
<p>आममर्श हृदये रतिकामी ।</p>
<p>लालसातिमहती हृदयोत्था</p>
<p>भूयसी च भैरप्यवहित्था ॥५३॥</p>
<p>लालसातिमहती हृदयोत्था</p>
<p>भूयसी च बहिरप्यवहित्था ।</p>
<p>सुभ्रुवामुभयमेव समानं</p>
<p>तन्नयामि चरमाश्लथिमानम् ॥५४॥</p>
<p>श्रावयन्ति मधुराणि वचांसि</p>
<p>ज्ञापयन्ति सरसानि मनांसि ।</p>
<p>प्रेरयन्ति न दृशं मयि सर्वाः</p>
<p>प्रेमगौरवजुषोऽपि सगर्वाः ॥५५॥</p>
<p>तत्पुनर्मुरलिकाकलभङ्ग्या</p>
<p>गर्वमाश्वपनयामि कृशाङ्ग्याः ।</p>
<p>इत्थमात्मगतमेष विविच्य</p>
<p>श्रीलतागृहमगादतिरिच्य ॥५६॥</p>
<p>सखीनामुक्तिः, राधायाश्च प्रत्युक्तिः—</p>
<p>सर्वतः प्रसरणोऽप्रतिबन्धः</p>
<p>सर्वगन्धपरिभूत्यनुभन्धः ।</p>
<p>एष एणनयनाहितबन्धः</p>
<p>सोऽयमेति हरिचन्दनगन्धः ॥५७॥</p>
<p>केशरी कथमितः क्व नु वायम्</p>
<p>एति चन्दनरसव्यवसायम् ।</p>
<p>पुष्पमेव चिनु मा सखि भैषीर्</p>
<p>अस्थले नहि बिभेति मनीषी ॥५८॥</p>
<p>किं पुरेव शृणुमो न मुरल्याः</p>
<p>स्वानमत्र मधुरं च खुरल्याः ।</p>
<p>किं गतः सखि दूरमुदारः</p>
<p>श्रीयुतो व्रजमहेन्द्रकुमारः ॥५९॥</p>
<p>कीचकोऽत्र वनमारुतधूतः</p>
<p>स्वानमुन्नयति चारिमयूतः ।</p>
<p>तत्र पुष्करदृशो हि भवत्यः</p>
<p>शुष्कमस्कररवभ्रमवत्यः ॥६०॥</p>
<p>ईयुषो युवतितस्करभूयं</p>
<p>तस्य पुष्करदृशः खलु यूयम् ।</p>
<p>तत्प्रसङ्गमपदेऽपि तनुध्वे</p>
<p>स्वाभिलाषविवृतौ प्रयतध्वे ॥६१॥</p>
<p>विह्वलास्मि हि भवद्विधलोला</p>
<p>सङ्गतो व्यजनि मे वनखेला ।</p>
<p>हन्त यामि ललिते गृहमेव</p>
<p>त्वादृशो हि विहरन्त्वित एव ॥६२॥</p>
<p>जीवितेश्वरि यदर्थमिहागाः</p>
<p>किं न साधयसि तद्विगतागाः ।</p>
<p>तत्प्रसाध्य सहिताः सह यामः</p>
<p>स्तूयते ह्यफलितो न हि कामः ॥६३॥</p>
<p>अस्त्यमन्दमकरन्दकराला</p>
<p>चारुचित्रकुसुमा वनमाला ।</p>
<p>तत्प्रसूननिकरैस्तव भूषा</p>
<p>कल्प्यते यदि तवात्र मनीषा ॥६४॥</p>
<p>अत्र यत्परिमलोऽतिविसर्पी</p>
<p>येन चालिनिकरोऽधिकदर्पी ।</p>
<p>यत्र भाति पुरुषोत्तमगन्धस्</p>
<p>तेन को भवति नाधिकमन्धः ॥६५॥</p>
<p>शोभना न किमियं वनराजी</p>
<p>नात्र पुष्पनिकरो न विराजी ।</p>
<p>नागकेशरवरोऽत्र न किं स्याद्</p>
<p>अत्र वः स्थितिरहो न हि रस्या ॥६६॥</p>
<p>यात यत्र कुसुमं सुखलभ्यं</p>
<p>मा वचो वितनुतेदमसभ्यम् ।</p>
<p>नास्ति मे कुसुमभूषणलिप्सा</p>
<p>रच्यतामिह हि नो विचिकित्सा ॥६७॥</p>
<p>पुष्पिताः किल लता नु न इष्टाः</p>
<p>पुंप्रसूनतरवस्तव दुष्टाः ।</p>
<p>क्लीबमेव वद याम निकुञ्जं</p>
<p>पौष्पमत्र चिनुमः सखि पुञ्जम् ॥६८॥</p>
<p>यातु यातु मम सोऽपि विकल्पः</p>
<p>क्लीब एव न भवेदनुकल्पः ।</p>
<p>रामणीयकममुष्य न का वा</p>
<p>द्रष्टुमिच्छति मनोहरभावा ॥६९॥</p>
<p>तास्तयेत्थमुदिताः सहचर्यस्</p>
<p>तद्युता इव मयूखलहर्यः ।</p>
<p>कृष्णकुञ्जनिकटं छलपूर्वं</p>
<p>जग्मुरम्बुजदृशस्तदपूर्वम् ॥७०॥</p>
<p>श्रीराधाया निकुञ्जनिकटे गमनम्—</p>
<p>मन्दमन्दमथ सा विहरन्ती</p>
<p>नूपुरे मृदुकलं क्वणयन्ती ।</p>
<p>आवृता सह सखीभिरुदारा</p>
<p>शोभते स्म कुचयोश्चलहारा ॥७१॥</p>
<p>यत्र तद्वदनपञ्कजगन्धस्</p>
<p>तत्र भृङ्गनिकरोऽभवदन्धः ।</p>
<p>अन्धकारमभितो विदधानः</p>
<p>प्रत्युपैति गरुतो विधुनानः ॥७२॥</p>
<p>यत्र पक्ष्मलदृशश्चलदृष्टिर्</p>
<p>द्योतते विहितनीलमसृष्टिः ।</p>
<p>उल्लसन्मधुकरोत्करतुष्टिस्</p>
<p>तत्र सा कुवलयच्छदवृष्टिः ॥७३॥</p>
<p>यत्र तत्तनुरुचः कृतझम्पा</p>
<p>निष्पतन्ति जितनिर्घनशम्पाः ।</p>
<p>तत्र गाढतिमिरेऽपि नितान्तं</p>
<p>चन्द्रिका इव चरन्ति दिगन्तम् ॥७४॥</p>
<p>यत्र तत्पदनखेन्दुमरीचिः</p>
<p>सिञ्चति क्षितिमुदञ्चितवीचिः ।</p>
<p>तत्र सञ्चरति चञ्चुकिशोरा</p>
<p>वासरेऽपि विलुठन्ति चकोराः ॥७५॥</p>
<p>साप्यशोभततरां मदनाजि</p>
<p>स्थानवत्सुललिता वनराजिः ।</p>
<p>यत्र स व्रजपुरन्दरपुत्रः</p>
<p>कुञ्जमध्यमधिभाति विचित्रः ॥७६॥</p>
<p>वेणुश्रवणे गोपीनां भाववैकल्यम्—</p>
<p>तत्र तासु मिलितासु विनश्यन्</p>
<p>मानसज्वरममूः परिपश्यन।</p>
<p>अप्यवीवददनुश्रुति वेणुं</p>
<p>धूनयन्सुतनुधैर्यकरेणुम् ॥७७॥</p>
<p>पुष्पसङ्ग्रहविकाश्यनुकम्पास्</p>
<p>तन्निशम्य विलसत्करकम्पाः ।</p>
<p>ताः कुरङ्ग्य इव विह्वलिताङ्ग्यः</p>
<p>स्तम्भमापुरथ चञ्चदपाङ्ग्यः ॥७८॥</p>
<p>गण्डयोः पुलकपालिरपारा</p>
<p>नेत्रयोर्जलकणा ह्यनिवाराः ।</p>
<p>यत्नतोऽपि बत संव्रियमाणा</p>
<p>नाभवन्क्वचिदपि ध्रियमाणाः ॥७९॥</p>
<p>काचिदाह मुरलीमहिमानं</p>
<p>त्वां निवेदयति कामममानम् ।</p>
<p>यां प्रति त्वमकरोः सविलासं</p>
<p>शुष्कमस्कर इति ह्युपहासम् ॥८०॥</p>
<p>काप्युवाच सखि किं हससीमां</p>
<p>साध्व्यगादधिषणां धृतिसीमाम् ।</p>
<p>शीतवातकृतमुत्पुलकत्वं</p>
<p>पुष्परेणुजमुदश्रुकणत्वम् ॥८१॥</p>
<p>तां च तां च कुपिता शशिमुख्या</p>
<p>भाषते स्म सशिरोधुति मुख्या ।</p>
<p>यन्निमित्तमिह सङ्गमिताहं</p>
<p>तत्फलस्य गमिता परिणाहम् ॥८२॥</p>
<p>एवमेव सति शुष्कविवादे</p>
<p>शृण्वतां श्रवणमोदधुरादे ।</p>
<p>आविरास मृदुहासविकासः</p>
<p>कुञ्जतः स रसिकः सविलासः ॥८३॥</p>
<p>तं विलोक्य कमनीयकिशोरं</p>
<p>वल्लवीजनमनोमणिचोरम् ।</p>
<p>चित्रिता इव नभोभुवि शम्पा</p>
<p>नीरवाः समभवन्गतकम्पाः ॥८४॥</p>
<p>अभ्युपेत्य शनकैरथ कृष्णस्</p>
<p>तद्वचः श्रवणकेलिसतृष्णः ।</p>
<p>व्याजहार मधुरं चलहारः</p>
<p>प्रेमहेमनिकषोपलसाराह॥८५॥</p>
<p>स्वागतं सुवदना भवतीनां</p>
<p>किं च नामयमिहोपगतानाम् ।</p>
<p>किं प्रियः प्रियमहं करवाणि</p>
<p>ज्ञाप्यतामभिमतं प्रियवाणि ॥८६॥</p>
<p>आतिथेयमिह मां मदरण्ये</p>
<p>पुण्यशीलमयि बोधत पुण्ये ।</p>
<p>सङ्गतश्च सुकृतेन भवत्यः</p>
<p>साम्प्रतं ह्यतिथयः शुभवत्यः ॥८७॥</p>
<p>काममर्हथ मदर्हणमर्हं</p>
<p>तद्ग्रहीतुमतिमात्रमगर्हम् ।</p>
<p>अन्यथा सति भवेदपराधस्</p>
<p>त्वादृशां च कोऽप्यपबाधः ॥८८॥</p>
<p>ज्ञायसे व्रजपुरन्दरपुत्रस्</p>
<p>त्वं जगत्त्रयविचित्रचरित्रः ।</p>
<p>वांशिकस्त्वमिति भो भवदर्हा</p>
<p>मन्तुम् अत्र नतरां वयमर्हाः ॥८९॥</p>
<p>एकवर्तिनि महागुणलक्षे</p>
<p>दोषमेकमपि नाहमभीक्षे ।</p>
<p>तद्ग्रहीतुमपि युज्यत एषा</p>
<p>ह्यर्हणा गुणनिधेः सविशेषा ॥९०॥</p>
<p>पूर्वपक्षपरपक्षविदग्धे</p>
<p>सा वचःप्रतिवचोरसमुग्धे ।</p>
<p>साध्वमन्यत निजप्रियसख्यौ</p>
<p>प्रेयसः सुखविधावभिमुख्यौ ॥९१॥</p>
<p>वनाधिपत्यवितण्डा—</p>
<p>निर्विशेषमिदमेकमरण्यं</p>
<p>सर्वलोकमृगपक्षिशरण्यम् ।</p>
<p>किं ममेति ममकारविकार</p>
<p>स्फारमालपसि भो अविचार ॥९२॥</p>
<p>निर्विशेषमपि पूर्वगृहीतं</p>
<p>यस्य तस्य भवतीत्यविगीतम् ।</p>
<p>एवमेव विवदे भवतीभिर्</p>
<p>नैव दैवतवधूसदृशीभिः ॥९३॥</p>
<p>निर्विशेषसविशेषविचारे</p>
<p>सा सखी दयितयोरनिवारे ।</p>
<p>साभिनन्दमरविन्ददलाक्षी</p>
<p>स्वानन्दरभसोऽजनि साक्षी ॥९४॥</p>
<p>किं च किञ्चिदनुदञ्चति गर्वं</p>
<p>व्याजहार सुमुखी स्मितपूर्वम् ।</p>
<p>आलयः कलयत प्रतिवादं</p>
<p>पुष्कलं त्यजत शुष्कविवादम् ॥९५॥</p>
<p>एक एष बहवः किल यूयं</p>
<p>मा कुरुध्वमघमुद्यदसूयम् ।</p>
<p>मान्य एव भवति व्रजराजस्य्</p>
<p>ऐक एष सुभगो युवराजः ॥९६॥</p>
<p>तां स आह न परोऽस्मि भवत्याः</p>
<p>सत्यमेव सुभगे शुभवत्याः ।</p>
<p>मां त्वदीयमिति वेत्ति हि सर्वस्</p>
<p>तेन मे सुमुखि को नहि गर्वः ॥९७॥</p>
<p>तां प्रियोक्तिमवधार्य किशोरी</p>
<p>सा ममर्श मनसा सह गौरी ।</p>
<p>मान्य इत्यहमवोचमिदं यत्</p>
<p>तस्य हि प्रियसुजल्पितमेतत॥९८॥</p>
<p>आह स प्रियतमे त्वदधीनः</p>
<p>प्राप्त एष हि गुणैरविहीनः ।</p>
<p>किङ्करोऽस्म्यहमुदीरय कार्यं</p>
<p>यन्मया तव मुदे प्रतिकार्यम् ॥९९॥</p>
<p>तन्निशम्य गदितं सुमुखीनां</p>
<p>प्रेयसः प्रणयसैवलिनीनाम् ।</p>
<p>फेनबुद्बुदसदृश्यवहित्था</p>
<p>पूर्विका व्यगमदात्मविकत्था ॥१००॥</p>
<p>वनविहारः—</p>
<p>निर्वलीकसहजप्रणयाभिस्</p>
<p>ताभिरेव सहितो दयिताभिः ।</p>
<p>स व्यगाहत वनं प्रतिवल्लि</p>
<p>प्रत्यनोकहनिकुञ्जमतल्लि ॥१०१॥</p>
<p>स स्वयं ग्रथितया बकुलानां</p>
<p>मालया स्वयमथावचितानाम् ।</p>
<p>हारकाञ्चिवलयादिविभूषां</p>
<p>व्याततान कृतमानममूषाम् ॥१०२॥</p>
<p>केतकीदलकलापमहार्य</p>
<p>श्रीर्नखेन बहुशः स विदीर्य ।</p>
<p>वेष्टितकामकृतकेशततीनां</p>
<p>कर्णिकामपि च कर्णलतानाम् ॥१०३॥</p>
<p>नागकेशरपरागममन्दैर्</p>
<p>आरचय्य सरसं मकरन्दैः ।</p>
<p>आलिलेख तिलकं रुचिकान्ते</p>
<p>कान्त एष सुदृशामलिकान्ते ॥१०४॥</p>
<p>मल्लिकामुकुअकैः समकान्तैः</p>
<p>स्थूलवृत्ततनुभिर्गतवृन्तैः ।</p>
<p>कल्पितां स्रजमयोगयदासां</p>
<p>पीनवक्षसि स हारविलासाम् ॥१०५॥</p>
<p>वेणुरन्ध्रमुपधाय स ईड्यः</p>
<p>कोमलान्यथ दलानि निपीड्य ।</p>
<p>चक्रिकाकृतिभिरेभिरमीषां</p>
<p>खण्डकैरकृत पत्रममूषाम् ॥१०६॥</p>
<p>ताश्च जीवितपतेस्तनुभूषा</p>
<p>क्ÿप्तये जनितसाध्वभिलाषाः ।</p>
<p>ईप्सितां कुसुमराजिमचैषुर्</p>
<p>यासु साधकतमः कुसुमेषुः ॥१०७॥</p>
<p>नागकेशरमभीप्सुरलभ्यं</p>
<p>पाणिनाप्युदयितेन सुलोभ्यम् ।</p>
<p>बाहुना भुजगभोगविलासे</p>
<p>नाभिकेन सुमुखी समुदासे ॥१०८॥</p>
<p>साध्वमन्यत न तामनुकम्पाम्</p>
<p>अस्य सा निजगदे च सकम्पा ।</p>
<p>मुञ्च मुञ्च शठ मामपि पिञ्छा</p>
<p>पीड नात्र कुसुमे मम वाञ्छा ॥१०९॥</p>
<p>अप्यलम्बत हठादविलम्बं</p>
<p>सा रुषैक्षत च तन्मुखबिम्बम् ।</p>
<p>आलयस्तु मधुरस्मितपूर्वं</p>
<p>तौ यथा समयमूचुरपूर्वम् ॥११०॥</p>
<p>लीलया लिखति चारु नखाग्रैर्</p>
<p>दाडिमं प्रियतमे किरणोग्रैः ।</p>
<p>शीत्करोति विकसद्दशनांशुः</p>
<p>प्रेयसी नमितवक्त्रसुधांशुः ॥१११॥</p>
<p>हेलयाधरदले दलमेकं</p>
<p>योजयत्यरुणमव्यतिरेकम् ।</p>
<p>तत्र जीवितपतौ सविकारा</p>
<p>सावृणोद्वदनचन्द्रमुदारा ॥११२॥</p>
<p>श्लिष्यति स्तवकिनीमथ वल्लीम्</p>
<p>उत्सुके युवतिरत्नमतल्ली ।</p>
<p>हृत्पतौ कपटकोपपटेन</p>
<p>स्वस्तिकं व्यधित बाहुयुगेन ॥११३॥</p>
<p>भिन्नवर्णलतिकाग्रदलेन</p>
<p>श्वेतपीतकुसुमच्छदकेन ।</p>
<p>काप्यकलयदतीवविकल्पं</p>
<p>प्रेयसो मकरकुण्डलशिल्पम् ॥११४॥</p>
<p>श्वेतपीतहरितारुणवर्णैर्</p>
<p>नैकरूपमणिभासुरपर्णैः ।</p>
<p>निर्ममे कतमया रुचिसारस्</p>
<p>तस्य वेणुरिव वेणुरुदारः ॥११५॥</p>
<p>शेखरं निरमिमीत तथान्या</p>
<p>चम्पकैः सुललितैरतिधन्या ।</p>
<p>नागकेशरमयीमथ काञ्चीं</p>
<p>सा ततान कुसुमेषुविपञ्चीम् ॥११६॥</p>
<p>ग्रीष्महर्षवनप्रदेशे गमनं जलकेलिश्च—</p>
<p>पावनं वनविहारमपूर्वी</p>
<p>भावभावुकतमं कृतपूर्वी ।</p>
<p>सम्भ्रमेण विहरन्निजगाम</p>
<p>ग्रीष्महर्षवनभूमिमरामः ॥११७॥</p>
<p>तां प्रविश्य सुविकाशिशिरीषां</p>
<p>पाटलीकुटजकैर्निविरीषाम् ।</p>
<p>क्वापि पुष्पितमहीरुहमूले</p>
<p>विश्रमार्थमवसन्ननु कूले ॥११८॥</p>
<p>पाटली सुरभिभिर्वनवातैः</p>
<p>सच्छिरीषनवचामरजातैः ।</p>
<p>धूनिताञ्चलमसेवि वधूनां</p>
<p>मण्डली विलुलितास्यविधूनाम् ॥११९॥</p>
<p>तत्र चित्रमणिबद्धतटीकां</p>
<p>केलितन्त्ररचितानिव टीकाम् ।</p>
<p>भानुजामधि पयोविजिहीर्षा</p>
<p>सुभ्रुवामजनि वर्धितहर्षा ॥१२०॥</p>
<p>तामवेत्य दयितो दयिताभिस्</p>
<p>तत्तटीगतकुटीरगताभिः ।</p>
<p>विश्रमं विरचयन्स मुहूर्तं</p>
<p>रन्तुमम्भसि मनोऽकृत मूर्तम् ॥१२१॥</p>
<p>भीषणान्जलचरानथ जन्तून्</p>
<p>मत्सरादिसदृशान्कृतमन्तून।</p>
<p>चित्तशुद्धिमिव संविदधाना</p>
<p>सा निरास कृतसाध्ववधाना ॥१२२॥</p>
<p>शैकतं शशभृतं पललाभं</p>
<p>शैवलं मणिलतावलिशोभम् ।</p>
<p>सा बभार पुलकानिव भङ्गान्</p>
<p>शाफरीततिमपाङ्गतरङ्गान॥१२३॥</p>
<p>चारुचञ्चलतरङ्गकराग्रैः</p>
<p>सारसादिविरुतैश्च समग्रैः ।</p>
<p>आस्यतामिति वधूरतिपीव</p>
<p>प्रेमतो रविसुताह्वयतीव ॥१२४॥</p>
<p>डीयमानकलहंसकिशोरैर्</p>
<p>लोलपक्षवलयैर्हिमगौरैः ।</p>
<p>चामरैरिव सुखिन्नतनूनां</p>
<p>वीजनं व्यधित सा सुतनूनाम् ॥१२५॥</p>
<p>जानुनाभिजघनोदरदघ्ना</p>
<p>साभवत्प्रणयसौभगनिघ्ना ।</p>
<p>सुभ्रुवां चरणदोर्वरशङ्का</p>
<p>पङ्किलाऽऽस परितो गतपङ्का ॥१२६॥</p>
<p>पक्षिणो जलचराः स्थितवन्तः</p>
<p>खे सुखेन गरुतो विधुवन्तः ।</p>
<p>बिभ्रतो निरवलम्बविताना</p>
<p>कारमर्ककिरणान्विधुनानाः ॥१२७॥</p>
<p>सैकतं ललितमम्भसि यस्या</p>
<p>यत्र काचिदटवी सुयशस्या ।</p>
<p>यत्र कुञ्जविततिः सदुदारा</p>
<p>यत्र भूरिविधकेल्युपचाराः ॥१२८॥</p>
<p>यत्र चित्रहरिणा विहरन्ते</p>
<p>यत्र चित्रपतगा विकवन्ते ।</p>
<p>यत्र चित्रतरवः सुखयन्ते</p>
<p>यत्र चित्रलतिकाश्च रमन्ते ॥१२९॥ (युग्मकम्)</p>
<p>अम्भसामुभयतो मृदुवीची</p>
<p>रेचिता कलरवेण समीची ।</p>
<p>यत्र हंसबकसारसलेखा</p>
<p>सञ्चरत्यविरतं गतलेखा ॥१३०॥</p>
<p>ग्रीष्मवासरविलासमनोज्ञं</p>
<p>रत्नकुञ्जमधि चारुसमज्ञम् ।</p>
<p>भक्ष्यपेयवसनाद्यतियोग्यं</p>
<p>वृन्दयोपह्रियते सुखभोग्यम् ॥१३१॥</p>
<p>यत्र राजति मणीमयपद्म</p>
<p>श्रेणिवेणिरतिकौतुकसद्म ।</p>
<p>यत्र तिष्ठति नवीनमनल्पं</p>
<p>सोपधानकशिपूत्तमतल्पम् ॥१३२॥</p>
<p>ईदृशीं समवलोक्य मनोज्ञाम्</p>
<p>अर्कजां जलविहाररसज्ञाः ।</p>
<p>हन्त रन्तुमनसः सहकान्तास्</p>
<p>ता ललम्बिरे उपासितकान्ताः ॥१३३॥</p>
<p>कौतुकेन ननृतुः कमलिन्यः</p>
<p>सप्रिया जगुरमन्दमलिन्यः ।</p>
<p>शाखिनः कुसुमवर्षमकार्षुः</p>
<p>पत्रिणश्च जयशब्दमनार्षुः ॥१३४॥</p>
<p>रामणीयकविलाससतीर्थे</p>
<p>तत्र भाति विविधे मणितीर्थे ।</p>
<p>यत्र स ह्यवततार पुरस्ताद्</p>
<p>अङ्गनाश्च खलु तत्र समस्ताः ॥१३५॥</p>
<p>ताः परस्परविषक्तशरीराः</p>
<p>केलिलोलमनसस्त्वतिधीराः ।</p>
<p>कृष्णसन्निधिवियोगभीताः</p>
<p>पर्युपर्युपरिचेलुरभीताः ॥१३६॥</p>
<p>कापि कृष्णकृतपुष्पविभूषा</p>
<p>हानये धृतनिमज्जेन दोषा ।</p>
<p>कूलमूलमवलम्बितुकामा</p>
<p>तस्थूषी विरुरुचे वररामा ॥१३७॥</p>
<p>तां विलोक्य सुमुखीमथ कूले</p>
<p>स्वाभिलाषरभसेष्वनुकूले ।</p>
<p>सत्वराः प्रणयतोऽतिविचित्राद्</p>
<p>उत्सुका विचकर्षुर्मृगनेत्राः ॥१३८॥</p>
<p>तां तथापि कृतभूरिविलम्बाम्</p>
<p>अम्बुभिर्भृतकराम्बुजलिम्बाः ।</p>
<p>ताः समं सरसचारुविलासा</p>
<p>निर्भियोऽभिषिषिचुः कृतहासाः ॥१३९॥</p>
<p>आननैः सरसिजैः कुचककुम्भैश्</p>
<p>चक्रवाकमिथुनैर्गतदम्भैः ।</p>
<p>नाभिभिर्घनरसभ्रमिगर्तैर्</p>
<p>मैत्रुवास सुषमापरिवर्तैः ॥१४०॥</p>
<p>आत्तपाणिरितरेतरमासाम्</p>
<p>आवलिः कनकजालविलासा ।</p>
<p>आववार हृदयेशममन्दं</p>
<p>चन्द्रिकाततिरिवाम्बुदवृन्दम् ॥१४१॥</p>
<p>बन्धमेत्य स तदन्तरवर्ती</p>
<p>भ्रूविभङ्गवरनर्तकनर्ती ।</p>
<p>सुभ्रुवां नयनविद्रवशूरैर्</p>
<p>बन्धभङ्गमकरोज्जलपूरैः ॥१४२॥</p>
<p>ताः समेत्य रभसादविदूरं</p>
<p>वारिभिः सिषिचुरञ्जलिपूरम् ।</p>
<p>पाणिरुद्धनयनः कृतहर्षं</p>
<p>शेक एष सुदृशां जलवर्षम् ॥१४३॥</p>
<p>वारिवर्षरभसेन विहस्तं</p>
<p>सुभ्रुवामपघनोऽथ समस्तः ।</p>
<p>एक एव किल किन्तु न जग्लौ</p>
<p>हर्षतो वदनबिम्ब इव ग्लौः ॥१४४॥</p>
<p>फुल्लपङ्कजमुखी मलिचिल्लिं</p>
<p>भानुजां विषलताभुजवल्लीम् ।</p>
<p>तां सखीमिव निजां विजगाहे</p>
<p>सा समुद्यति मुदां परिणाहे ॥१४५॥</p>
<p>तं सिषेच करपङ्कजकोषैः</p>
<p>साम्बुभिः समणिकङ्कणघोषैः ।</p>
<p>वारुणास्त्रमेव तत्कुसुमेषोर्</p>
<p>अत्यसह्यमभव्द्विजिगीषोः ॥१४६॥</p>
<p>अम्बुदस्य कुतुकाज्जलयन्त्री</p>
<p>भूतमञ्जलिपुटं विनियन्त्री ।</p>
<p>अक्षिपज्जलभरं कराभ्यां</p>
<p>दीर्घधारमतिचारुतराभ्याम् ॥१४७॥</p>
<p>हृत्पतेरुरसि सा जलधारां</p>
<p>पेतुषी विरुरुचेऽलमुदारा ।</p>
<p>मन्मथस्य गुरुदीर्घशलाका</p>
<p>कापि शुक्तिरिव रुद्धपताका ॥१४८॥</p>
<p>शश्लथे भगवती वनमाला</p>
<p>हारयष्टिरपतत्सुविशाला ।</p>
<p>एक एव बलवान्प्रियदेहे</p>
<p>कौस्तुभः परिभवं स विषेहे ॥१४९॥</p>
<p>सह्यतामयमयं मम पाथः</p>
<p>सेक इत्यथ निगद्य स नाथः ।</p>
<p>प्रेयसीवदन एव सहर्षः</p>
<p>सस्मितं सरसमञ्जुरवर्ष ॥१५०॥</p>
<p>पाणिपद्मकृतलोचनरोधा</p>
<p>कृष्णकीर्णसलिलैः कृतबाधा ।</p>
<p>अञ्जसासहत खञ्जननेत्रा</p>
<p>प्रेमिनीमतिरतीव विचित्रा ॥१५१॥</p>
<p>पद्मापद्मियुद्धः—</p>
<p>एवमेव विरते जलयुद्धे</p>
<p>मन्मथस्य रभसे प्रतिबुद्धे ।</p>
<p>आहवः समजनिष्ट स पद्मा</p>
<p>पद्मि पद्मनयनावलिसद्मा ॥१५२॥</p>
<p>आलिभिः समवचित्य वितीर्णैः</p>
<p>पङ्कजैः करतलेऽनुपशीर्णैः ।</p>
<p>उद्भुज दरविकस्वरकक्षं</p>
<p>सा जघान हृदये कमलाक्षम् ॥१५३॥</p>
<p>यद्यदुत्क्षिप्तै पद्ममुदारा</p>
<p>वल्लभोरसि सुजातविकारा ।</p>
<p>तत्तदेव स करेण गृहीत्वा</p>
<p>तां निहन्ति कुतुकेन हसित्वा ॥१५४॥</p>
<p>एवमेवमुभयोः करसङ्गे</p>
<p>वर्धितच्छवि गतागतरङ्गे ।</p>
<p>पङ्कजं जयति तत्र सुपीव</p>
<p>प्रेमहेमपटवासतुरीव ॥१५५॥</p>
<p>तावतां जलरुहामनुयायी</p>
<p>प्रोल्लसत्परिमलव्यवसायी ।</p>
<p>स द्वयोरिव कटाक्षशरोघः</p>
<p>पुप्लुवेऽलिनिकरोऽयममोघः ॥१५६॥</p>
<p>दोर्लते विलुलिते घनसान्द्रा</p>
<p>श्वासपालिरथ दृक्च सतन्द्रा ।</p>
<p>सुभ्रुवः स्तनतटी च सकम्पा</p>
<p>वर्धते तदपि केल्यनुकम्पा ॥१५७॥</p>
<p>प्रोज्झ्य पङ्कजमलिर्वदनेऽस्याः</p>
<p>पादसीम्नि शफरी सवयस्या ।</p>
<p>निष्पपात युगपद्यदि दूना</p>
<p>सा भियास दैय्तोरसि लीना ॥१५८॥</p>
<p>आलयस्तु सममेत्य तमेताः</p>
<p>पङ्कजैः परित एवमभीताः ।</p>
<p>जघ्नुरुन्नतभुजाः सविलासः</p>
<p>तां च तं च परिहासविकाशम् ॥१५९॥</p>
<p>तत्सखीजनसरोरुहवर्षं</p>
<p>हन्त सा च स च सस्मितहर्षम् ।</p>
<p>पद्मिनीदलमृणालवराभ्यां</p>
<p>प्राक्षिपत्करतले विधृताभ्याम् ॥१६०॥</p>
<p>मुख्यया व्यतनि युद्धविसर्गः</p>
<p>किं करिष्यति सखीजनवर्गः ।</p>
<p>इत्यनर्ति दयितस्य सपक्षैः</p>
<p>पक्षिभिर्जलचरैर्धृतपक्षैः ॥१६१॥</p>
<p>तामुरोद्वयसो वारिनिमग्नां</p>
<p>वीक्ष्य कृष्णसविधे मृदुभग्नाम् ।</p>
<p>प्राप कोकमिथुनं निजगोत्र</p>
<p>भ्रान्तितः स्तनयुगान्तिकमत्र ॥१६२॥</p>
<p>तद्विलोक्य दयितः करकोषे</p>
<p>णामृशद्वलति मानसतोषे ।</p>
<p>अप्यधत्त कुचमण्डलमेषा</p>
<p>स्वस्तिकेन धृतभूषणवेषा ॥१६३॥</p>
<p>कण्ठमर्पयति चारुमृणालं</p>
<p>वल्लभे सुवलितं सुविशालम् ।</p>
<p>दोर्लते पुलकिते विधुमुख्यां</p>
<p>प्रेम्ण एव महतीयमभिख्या ॥१६४॥</p>
<p>जलमग्नकृष्णान्वेषणम्—</p>
<p>वेष्टयन्तु परितो भवदाल्यस्</p>
<p>त्वं च तिष्ठ सखि मामनुपाल्य ।</p>
<p>आनयध्वमभितो मृगयित्वा</p>
<p>मां निमग्नमिह साधु गृहीत्वा ॥१६५॥</p>
<p>सुभ्रुवामथ तथा स्थितवत्याम्</p>
<p>आबलौ प्रियगिरा रसवत्याः ।</p>
<p>निर्ममज्ज दयितोऽम्बुनि रस्यः</p>
<p>पश्यतो विधुमुखीनिकरस्य ॥१६६॥</p>
<p>ताः परस्परपराचितहस्ताश्</p>
<p>चन्द्रिकावलयजालवदस्ताः ।</p>
<p>मण्डलीं विदधिरे क्रमह्रस्वां</p>
<p>तं विवेक्तुमुपसर्पणतः स्वाम् ॥१६७॥</p>
<p>ता उपर्युपरि लग्नशरीरा</p>
<p>ह्रस्वमण्डलतया रसधीराः ।</p>
<p>पाणिभिः सरसिजैरिव लोलैर्</p>
<p>वैजयन्त सलिलान्यकरालैः ॥१६८॥</p>
<p>ताः क्रमेण सविधं विधुमुख्याः</p>
<p>प्राप्तवत्य उदितोत्सवमुख्याः ।</p>
<p>लेभिरे न रमणं यदि रामास्</p>
<p>तस्थुरेव हसितैरभिरामाः ॥१६९॥</p>
<p>तास्तथा स्थितवतीर्विहसन्तीर्</p>
<p>मध्यगा विधुमुखी कलयन्ती ।</p>
<p>आह वः कतमयैव स वामः</p>
<p>प्रत्तमन्तरमतो स जगाम ॥१७०॥</p>
<p>नो मया न च मया न मयापि</p>
<p>प्रात्तमन्तरमयं तु तथापि ।</p>
<p>कुत्र वा सखि कयाप्युत रीत्या</p>
<p>प्रापलायत तवैव हि भीत्या ॥१७१॥</p>
<p>तत्त्वमेव सखि वेत्सि नितान्तं</p>
<p>नो वयं त्वपगतं तव कान्तम् ।</p>
<p>गोपयस्यपि कथं त्वदधीना</p>
<p>मादृशीः प्रति विलासनवीना ॥१७२॥</p>
<p>इत्यमूभिरुपहस्य विनुन्या</p>
<p>सा तिलार्धविरहेऽप्यतिखिन्ना ।</p>
<p>विस्मिता स्थितवती कृतचिन्तं</p>
<p>न्यक्षिपद्दिशि दिशि स्वदृगन्तम् ॥१७३॥</p>
<p>गुञ्जितेन कृतवाग्व्यवसायः</p>
<p>पुञ्जितो मधुलिहां समुदायः ।</p>
<p>व्याजहार नलिनीवनलीनं</p>
<p>लीलया कुतुकिनं तमदीनम् ॥१७४॥</p>
<p>तास्तथैव कृतमण्डलबन्धं</p>
<p>तत्पलायनभियाऽप्रतिबन्धम् ।</p>
<p>सत्वरान्तमभितः परिवव्रुः</p>
<p>कां श्रियं च परमां न विवव्रुः ॥१७५॥</p>
<p>आवृतः स परितोऽयममूभिर्</p>
<p>जित्वरीभ्रिव कामचमूभिः ।</p>
<p>आप तुष्टिमथ दृष्ट्यरविन्द</p>
<p>स्यन्दमानकरुणामकरन्दः ॥१७६॥</p>
<p>पद्मिनीवनविहारिणमेकं</p>
<p>किं नु वेष्टयथ मामतिरेकम् ।</p>
<p>निर्जिता अपि ह्रियं न लभध्वे</p>
<p>खेलितुं पुनरपि प्रयतध्वे ॥१७७॥</p>
<p>इत्युदारमधुरं मधुरञ्जि</p>
<p>व्याहरन्तमबलागणगञ्जि ।</p>
<p>सस्मयं सकुतुकं सविरोधं</p>
<p>सुभ्रुवो जगदुरेनमदोषम् ॥१७८॥</p>
<p>पद्मकेलिसमरं विरहय्य</p>
<p>त्वं सरोरुहवनं प्रपलय्य ।</p>
<p>प्राप्तवानसि जितोऽस्यबलाभिर्</p>
<p>लज्जसे न हि कलाकुशलाभिः ॥१७९॥</p>
<p>वारिमज्जनमिषेण हि मूर्तं</p>
<p>धूर्तभावमवलम्ब्य मुहूर्तम् ।</p>
<p>वर्त्मनाथ कतमेन कथं वा</p>
<p>निर्गतोऽसि हिर्यमेषि न किं वा ॥१८०॥</p>
<p>वेत्तु कोऽत्र कथयिष्यति कस्मै</p>
<p>युज्यते कथयितुं न परस्मै</p>
<p>योऽभवत्परिभवो भवतीभ्यस्</p>
<p>तं न्यवेदयदयं नलिनीभ्यः ॥१८१॥</p>
<p>एक एष बहवो हि भवत्यः</p>
<p>खेलने परिभवोऽस्य हि सत्यः ।</p>
<p>इत्युवाच सुमुखी यदि मुख्या</p>
<p>प्रेयसो व्यजनि काचिदभिख्या ॥१८२॥</p>
<p>एहि सुन्दरि ममासि सपक्षा</p>
<p>वेत्सि मेऽन्तरममूर्न विपक्षाः ।</p>
<p>पूजयामि भवतीमिति कृष्णस्</p>
<p>तामभूषयदतीव सतृष्णः ॥१८३॥</p>
<p>बीजकोषशकलैः अवतंसे</p>
<p>सच्छदैश्चिकुरचारुवतंसः ।</p>
<p>केशरैश्च कुटिलालकशिल्पं</p>
<p>तेन तेन उरुवाञ्छमनल्पम् ॥१८४॥</p>
<p>शैवलेन मणिकाञ्चिरुदारः</p>
<p>सन्मृणालशकलैरपि हारः ।</p>
<p>गण्डमण्डलमकारि सरागैर्</p>
<p>मण्डितं कमलषण्डापरागैः ॥१८५॥</p>
<p>पाणिना पयसि पाणितलस्थे</p>
<p>ताडिते कलरवैरवतस्थे ।</p>
<p>तैरकारि जलमण्डुकमाद्यं</p>
<p>ताभिरात्मजयडिण्डिमवाद्यम् ॥१८६॥</p>
<p>शश्रमुर्मृगदृशामथ देहाः</p>
<p>केवलं न मनसां सुखदेहाः ।</p>
<p>उत्तरीतुमनसस्तनुगात्रीर्</p>
<p>वीक्ष्य दुःखमगमद्रविपुत्री ॥१८७॥</p>
<p>दास्यमापि कमलैर्वदनानां</p>
<p>सुस्मितैः कुवलयैर्नयनानाम् ।</p>
<p>तत्र कोकमिथुनैश्च कुचानां</p>
<p>सन्मृणालशकलैश्च भुजानाम् ॥१८८॥</p>
<p>श्रीरवापि वदनैः कमलानां</p>
<p>बाहुभिर्विलसतावलयानाम् ।</p>
<p>तैः स्तनैरपि रथाङ्गयुगानां</p>
<p>लोचनैः कुवलयप्रचयानाम् ॥१८९॥</p>
<p>इत्यसौ तपनजावनजाक्षी</p>
<p>वृन्दयोः परमसौहृदसाक्षी ।</p>
<p>यो भवद्विनिमयो रमणीयः</p>
<p>स प्रियं समतनोदतनीयः ॥१९०॥ (विशेषकम्)</p>
<p>हरिवल्गिषु बभौ गुणनाशस्</p>
<p>तत्र बन्धरहितः कचपाशः ।</p>
<p>ते रदच्छदपुटाः क्षतरागाः ।</p>
<p>सर्वलेपरहिताः स्तनभागाः ॥१९१॥</p>
<p>लोचनं विगलिताञ्जनमासीत्</p>
<p>किङ्किणी किमपि मौनमयासीत।</p>
<p>प्राप नीविरपि मोक्षपरत्वं</p>
<p>पश्य कृष्णजलकेलिमहत्त्वम् ॥१९२॥</p>
<p>व्रीडयेव परया तनुलग्नं</p>
<p>त्यागभीतिवशतोऽतिविरुग्नम् ।</p>
<p>निर्गलज्जललवैरतिदीनं</p>
<p>रोदितीव सुदृशामथ चीनम् ॥१९३॥</p>
<p>पाण्डिमानमगमत्तनुशोभा</p>
<p>लोचनं विकचकोकनदाभाः ।</p>
<p>तच्च तच्च सुदृशामतिरम्यं</p>
<p>हृत्पतेः समभवन्ननु काम्यम् ॥१९४॥</p>
<p>पूर्वमेव कतिचित्कृतखेलाः</p>
<p>स्नातमृष्टतनवो धृतचेलाः ।</p>
<p>उक्तपूर्वपुलिनोदरकुञ्जान्</p>
<p>लेभिरे धृतपरिच्छदपुञ्जान॥१९५॥</p>
<p>आलिपालिरथ वारिणि राधा</p>
<p>कृष्णयोः प्रणयतः क्षतबाधा ।</p>
<p>वारिखेलनमखेऽवभृथाख्यं</p>
<p>स्नानमारभत दीव्यदभिख्यम् ॥१९६॥</p>
<p>चारुभिः करसरोरुहकोषैर्</p>
<p>निक्वणत्कनककङ्कणघोषैः ।</p>
<p>क्षालयन्त्य उचितप्रणयार्द्राः</p>
<p>स्वेदशीकरभरैरपि सार्द्राः ॥१९७॥</p>
<p>पद्मरेणुदलकेशरनालैर्</p>
<p>आविलम्बपुरपूर्वमरालैः ।</p>
<p>तत्तयोर्विदधिरेऽथ रमण्यो</p>
<p>हारि वारिकरिवारिकरिण्योः ॥१९८॥</p>
<p>गन्धतैलमिलनव्यवसायैः</p>
<p>सप्रबन्धशुभगन्धकषायैः ।</p>
<p>केशशोधनमसाध्यत पूर्वं</p>
<p>गात्रशुद्धिरथ ताभिरपूर्वम् ॥१९९॥</p>
<p>एवमम्भुभिरुभौ स्नपयित्वा</p>
<p>सन्सुरम्बुजदृशोऽथ मिलित्वा ।</p>
<p>सर्व एव पुलिनोदरवर्ति</p>
<p>श्रीनिकुञ्जनिकटं स्म पिपर्ति ॥२००॥</p>
<p>अङ्गसेवा—</p>
<p>पूर्वमुत्थितवती रतिपाली</p>
<p>सत्वराथ रमणीमणिपाली ।</p>
<p>तौ पृथक्परिचचार निकुञ्जे</p>
<p>मञ्जु गुञ्जति मधुव्रतपुञ्जे ॥२०१॥</p>
<p>पूर्वमुत्थितवती रतिपाली</p>
<p>सत्वराथ रमणीमणिपाली ।</p>
<p>तौ पृथक्परिचचार निकुञ्जे</p>
<p>मञ्जु गुञ्जति मधुव्रतपुञ्जे ॥२०२॥</p>
<p>श्रीमती मधुमतीन्दुमतीभिर्</p>
<p>वाससातिमृदुना सुदतीभिः ।</p>
<p>अभ्यगाल्यत जलं कुटिलेभ्यः</p>
<p>केशवस्य चिकुरप्रकरेभ्यः ॥२०३॥</p>
<p>माधुरीमधुरिकामणिमाला</p>
<p>गात्रमार्जनमकार्षुरलोलाः ।</p>
<p>माधवीमणिमतीशशिलेखाः</p>
<p>प्रापयन्वसनभूषणलेखाः ॥२०४॥</p>
<p>श्यामला च ललिता च विशाखा</p>
<p>कौमुदी कुमुदिनी मदलेखा ।</p>
<p>एवमेव वृषभानुकिशोरीं</p>
<p>पर्युपासत तडित्ततिगौरीम् ॥२०५॥</p>
<p>ताश्च ताश्च सुदृशो मिथो मिथः</p>
<p>स्वस्ववेशकृतिचातुरीमथ ।</p>
<p>संविधाय पुनरेव संहताः</p>
<p>प्रेयसो निकटमेव संश्रिताः ॥२०६॥</p>
<p>सा निदाघसमयोचितभूषा</p>
<p>वेशशिल्पकृतये धृततोषा ।</p>
<p>वल्लभं स्वयमुपेत्य निकुञ्ज</p>
<p>द्वारि वारिजमुखी प्रससञ्ज ॥२०७॥</p>
<p>सम्प्रसाध्य चिकुरैरथ चूडां</p>
<p>तिर्यगीषदलिकान्तिकपीडाम् ।</p>
<p>मल्लिकामुकुलकैरवतंसं</p>
<p>निर्मिमाय कुतुकेन सुशंसम् ॥२०८॥</p>
<p>तूलिकाशिखरसाधुगृहीतैर्</p>
<p>गन्धसारसलिलैरतिशीतैः ।</p>
<p>आलिलेप वपुरुद्गतगन्धैः</p>
<p>सप्रबन्धघनसारसुगन्धैः ॥२०९॥</p>
<p>मल्लिकाकुसुमहारमसङ्गं</p>
<p>वक्षसि प्रतिमुमोच सरङ्गम् ।</p>
<p>अङ्गदे च वलये च सरत्ने</p>
<p>कुण्डले अपि निरन्तरनूत्ने ॥२१०॥</p>
<p>नूपुरे च चरणारविन्दयोश्</p>
<p>चन्द्रनिन्दिनखबिम्बवृन्दयोः ।</p>
<p>भालसीम्नि तिलकं विशेषवत्</p>
<p>चन्दनेन विलिलेख चन्द्रवत॥२११॥</p>
<p>अङ्गकार्चिरनुलेपनभूषा</p>
<p>सम्प्रकाशकमतीव सुतोषा ।</p>
<p>उत्तरीयमतनोदनुमेयं</p>
<p>मारुतेन वहतानुपमेयम् ॥२१२॥</p>
<p>वन्यभोजनम्—</p>
<p>कौमुदीकुमुदिनीकुमुद्वती</p>
<p>शीतलाशशिकलाकलावती ।</p>
<p>रूपमञ्जरिरनङ्गमञ्जरी</p>
<p>केलिमञ्जरिरशोकमञ्जरी ॥२१३॥</p>
<p>वन्यभोजनविधानकौशले</p>
<p>पण्डिता मृगदृशो ह्यनाविले ।</p>
<p>अन्वतन्वत तमुद्यमं तया</p>
<p>वृन्दया परिजनैः समेतया ॥२१४॥</p>
<p>मातुलङ्गकरसैरथ युक्तं</p>
<p>सारशुद्धमथितैरभिषिक्तः ।</p>
<p>ईर्ष्ययेव न परस्परसक्तः</p>
<p>सूक्ष्मशुभ्रमृदुलागुणपृक्तः ॥२१५॥</p>
<p>भव्यनव्यविलसन्मृदमत्र</p>
<p>शोणिकाविवरवासपवित्रः ।</p>
<p>प्रातरेव भवनाहृतसद्यः</p>
<p>क्षालितान्न निकरो निरवद्यः ॥२१६॥ (युग्मकम्)</p>
<p>मांसलानि शशिमांसमहांसि</p>
<p>प्राप्तसारघनसाररजांसि ।</p>
<p>स्वादुनिर्जितसुधाम्बुनिधीनि</p>
<p>प्रापितानि ललितानि दधीनि ॥२१७॥</p>
<p>पक्वविक्वणसुदाडिमबीजैस्</p>
<p>तद्रसैरमृतसौभगबीजैः ।</p>
<p>तालसस्यवलयैरतिनव्यैस्</p>
<p>तद्रसैरपि सुधारसभव्यैः ॥२१८॥</p>
<p>बीजलाङ्गलिफलोच्चयगर्भैः</p>
<p>कोमलैः शशिमयूखसगर्भैः ।</p>
<p>तालबीजजठराङ्कुरमूलैश्</p>
<p>चारुकोमलतया जिततूलैः ॥२१९॥</p>
<p>स्निग्धभासुरकशेरुकराजैर्</p>
<p>बीजकोषभवनिस्तुषबीजैः ।</p>
<p>नागरङ्गफलकोषसमूहैः</p>
<p>पीलुभिश्च रसभारदुरूहैः ॥२२०॥</p>
<p>आममिष्टसहकारफलानां</p>
<p>खण्डकैः सुललितैः सुरसानाम् ।</p>
<p>गोस्तनीफलचयैश्च सुपाकैः</p>
<p>स्वादुगन्धलहरीकृतसेकैः ॥२२१॥</p>
<p>उद्यदङ्कुरकणैरतिमुद्गैः</p>
<p>सार्द्रकैः सलवणैरपि मुद्गैः ।</p>
<p>भास्वदिक्सूसकलैरपि शीर्णैः</p>
<p>कोमलैः सरसतापरिपूर्णैः ॥२२२॥</p>
<p>पूरिता नवपलाशपलाशैर्</p>
<p>निर्मिता मरकतप्रतिकाशैः ।</p>
<p>द्रोणयः परिजनैः सह भव्या</p>
<p>वृन्दयोपजह्रिरे वन्ददेव्या ॥२२३॥ (षड्भिः कुलकम्)</p>
<p>सम्भृता विशदकाचघटीषु</p>
<p>स्फाटिकीषु सुतटीषु पुटीषु ।</p>
<p>आरराज सा रसालरसौघः</p>
<p>सौरभस्य लहरीभिरमोघः ॥२२४॥</p>
<p>सुप्रपानकरसाश्च सुशीताः</p>
<p>शुद्धसारघनसारपरीताः ।</p>
<p>रेज्रल्पमरिचाः सुसिताभिर्</p>
<p>भूरिभिर्विलुलिताश्च सिताभिः ॥२२५॥</p>
<p>नारिकेलवलयाः कृतशङ्खा</p>
<p>कारचारव उदारसुपुङ्खाः ।</p>
<p>मिष्टतापरिमलव्ययशङ्काश्</p>
<p>चारुचेलपिहिता विकलङ्काः ॥२२६॥</p>
<p>एकमेकमखिलस्य वस्तुनः</p>
<p>स्वादुमोदपरभागवास्तुनः ।</p>
<p>ईषदीषदुपगृह्य पाणिना</p>
<p>सा ददौ प्रियकरे स्मितानना ॥२२७॥</p>
<p>चारुकर्तरिकयोत्तमोत्तमं</p>
<p>सा निकृत्य सहकारमक्लमम् ।</p>
<p>पाणिना प्रणयिपाणिपङ्कजे</p>
<p>दत्तमोदमतुलं च सस्वजे ॥२२८॥</p>
<p>उत्तमोत्तममवेक्ष्य पाणिना</p>
<p>सा रसालफलमम्बुजानना ।</p>
<p>संनिगाल्य परिपूर्य सत्पुटीर्</p>
<p>आनिनाय पुरतोऽस्य पौरटीः ॥२२९॥</p>
<p>यद्यदेव दयिताकरकोषे</p>
<p>सा ददाति सुषमाकृतपोषे ।</p>
<p>तत्तदेव बुभुजे स सहासः</p>
<p>प्रेम सत्प्रकटयन्सविलासः ॥२३०॥</p>
<p>एवमेव स सम्पाप्य कानन</p>
<p>प्रीतिभोजनमथाम्बुजाननः ।</p>
<p>आचचाम बहु वामलोचनः</p>
<p>पुण्डरीकदलदीर्घलोचनः ॥२३१॥</p>
<p>सोऽविधास्य वदनं मुखवासैश्</p>
<p>चारु सारघनसारविलासैः ।</p>
<p>इच्छया मणिशिलोपरि कुञ्ज</p>
<p>द्वारि भूरुहतले प्रससञ्ज ॥२३२॥</p>
<p>कृष्णभुक्तपरिशिष्टमभीष्टं</p>
<p>प्रेमतोऽत्तुमनसामतिमिष्टम् ।</p>
<p>प्राप्य योग्यपरिवेशनकालं</p>
<p>सुभ्रुवां हृदयामास विलोलम् ॥२३३॥</p>
<p>मुख्यया सति कियत्युपभुक्तेऽ</p>
<p>स्माभिरत्तुमुचितं हि विविक्ते ।</p>
<p>इत्यवेत्य हृदयं स्वसखीनां</p>
<p>सा जगाद सुदती सुमुखीनाम् ॥२३४॥</p>
<p>अश्नुमः सह वयं त्वममन्दे</p>
<p>साधु साध्वि परिवेशय वृन्दे ।</p>
<p>आलिभिर्नहि विना प्रतिप्रत्तुं</p>
<p>शक्तिरस्ति मम किं पुनरुत्तमम् ॥२३५॥</p>
<p>मण्डलेन कुतुकादुपविष्टास्व्</p>
<p>आसु सादरमसावुपदिष्टा ।</p>
<p>पर्यावेशयदनुक्रमपाली</p>
<p>राधिकां प्रथमतोऽथ तदालीः ॥२३६॥</p>
<p>वृन्दया प्रतिजनं रसयित्वा</p>
<p>तत्क्रमेण परिवेशितमत्त्वा ।</p>
<p>ता विदुः प्रियतमाधरसीधु</p>
<p>स्पर्शतः प्रकृतितोऽप्यतिसाधु ॥२३७॥</p>
<p>सौहृदेन हृदयं रसयित्वा</p>
<p>ताः क्रमेण सकलं तददित्वा ।</p>
<p>साधु धौतवदनऽ मुखवासं</p>
<p>भेजुरात्तघनसारविलासम् ॥२३८॥</p>
<p>पाशकक्रीडा—</p>
<p>तत्र काचिदथ बिम्बफलौष्ठी</p>
<p>मण्डलस्य दयितस्य च गोष्ठी ।</p>
<p>अक्षखेलनविहारविदग्धा</p>
<p>चारुमन्मथविकारविमुग्धाः ॥२३९॥</p>
<p>गोपराजयुवराजसमाजः</p>
<p>सोऽभिरामरमणीमणिराजः ।</p>
<p>कुञ्जसीमनि मणीन्द्रशिलायां</p>
<p>शोभते स्म तरुमूलगतायाम् ॥२४०॥</p>
<p>वृन्दया निजगदे हरिरासां</p>
<p>इङ्गितं सममवेत्य सुभासा ।</p>
<p>दर्शयस्व निजकौशलमक्ष</p>
<p>क्रीडने सनिपुणं नलिनाक्ष ॥२४१॥</p>
<p>पश्य शारिफलकं कृतशिल्पं</p>
<p>पट्टकाञ्चनगुणैरविकल्पम् ।</p>
<p>शारयो मरकतैस्तपनीयैर्</p>
<p>निर्मिताः सुवलिताः कमनीयैः ॥२४२॥</p>
<p>दन्तिदन्तकृतशिल्पसुघट्टे</p>
<p>स्वङ्किते सुभगपाशकपट्टे ।</p>
<p>किं न खेल शतरङ्गमुताहो</p>
<p>शारिमेव परिघायतबाहो ॥२४३॥</p>
<p>तन्निशम्य रमणो लसद्धसः</p>
<p>शारिखेलनमुरीचकार सः ।</p>
<p>व्याजहार च तदुद्यमवत्यः</p>
<p>सन्तु रन्तुमुपयान्तु सुदत्यः ॥२४४॥</p>
<p>सर्वसंविधिविधान ममन्दा</p>
<p>व्याततान कुतुकादथ वृन्दा ।</p>
<p>पाक्षिकीं समनयत्सदभिख्याम्</p>
<p>आक्षिकी च समभूदथ मुखा ॥२४५॥</p>
<p>कृष्ण आह पणनिर्णयपूर्वं</p>
<p>खेलनं भवति तावदपूर्वम् ।</p>
<p>कौस्तुभो मम पणस्तव हारः</p>
<p>कल्पतां प्रथम एव उदारः ॥२४६॥</p>
<p>स्ताद्द्वितीय इतरः पण एते</p>
<p>मामकी मुरलिका ललिता ते ।</p>
<p>आददानि जितकाशिनि जित्वा</p>
<p>निर्जितः परिददानि हसित्वा ॥२४७॥</p>
<p>साह नाहमसमञ्जसं वृणे</p>
<p>वंशिकाललितयोः कृते पणे ।</p>
<p>काष्ठिकामणिशलाकयोः कथं</p>
<p>साम्यमत्र कुरु नो मनोरथम् ॥२४८॥</p>
<p>कस्तृतीयपणतां गमिष्यती</p>
<p>त्याह तत्र कतमा कलावती ।</p>
<p>तामुवाच परिहस्य राधिका</p>
<p>त्वं ममास्य वरहारयष्ठिका ॥२४९॥</p>
<p>आह काचिदथ वच्मि चतुर्थं</p>
<p>सत्पणं यमुपलभ्य कृतार्थम् ।</p>
<p>स्वं वपुः सफलमेव भवन्तौ</p>
<p>मङ्क्ष्यतः सुखनिधिं प्रविशन्तौ ॥२५०॥</p>
<p>कृष्ण आह वद सापि जगाद</p>
<p>श्रूयतां सुमुखि मे प्रियवादः ।</p>
<p>चुम्बनानि तव विच्युतदम्भाः</p>
<p>प्रेयसोऽस्य शतशः परिरम्भाः ॥२५१॥</p>
<p>तां जगाद कुपितेव तदा सा</p>
<p>भ्रूकुटीकुटिलयालिकभासा ।</p>
<p>खेल निस्त्रपमनेन पणेन</p>
<p>त्वं कलावति समं रमणेन ॥२५२॥</p>
<p>भद्रमुक्तमनया पणकार्ये</p>
<p>कुप्य मा कुरु विचारणमार्ये ।</p>
<p>कल्पितस्तव पणोऽतिलघीयान्</p>
<p>वल्लभस्य तु पणोऽतिगरीयान॥२५३॥</p>
<p>त्वं जितातिलघु दास्यसि जित्वा</p>
<p>लप्स्यसे प्रचुरमेव हसित्वा ।</p>
<p>ज्ञायतामुभयथैव भवत्या</p>
<p>लाभ एव परमः शुभवत्याः ॥२५४॥</p>
<p>आस्यतां सुमुखि खेल सलीलं</p>
<p>दर्शयस्व निजखेलनशीलम् ।</p>
<p>इत्यमूं करतलेन गृहीत्वा</p>
<p>काचिदभ्यनुनिनाय हसित्वा ॥२५५॥</p>
<p>साथ शारिफलके यथास्थलं</p>
<p>कौत्कादभयसारिमण्डलम् ।</p>
<p>अङ्गुलीयकमणीन्द्ररञ्जितं</p>
<p>न्यास हाससुधया परिप्लुतम् ॥२५६॥</p>
<p>सोपगृह्य वरपाशकपाट्या</p>
<p>द्वन्द्वमिन्दुवदना परिपाट्या ।</p>
<p>पातय प्रथममित्यनुदात्त</p>
<p>प्रौढि वल्लभकरे समधत्त ॥२५७॥</p>
<p>पाशकोत्किरणजातविलासः</p>
<p>कृष्णबाहुव्लयः स चकाश ।</p>
<p>तं निरीक्ष्य सुदतीं हृदि मुग्धाम्</p>
<p>आह काचन सखी सुविदग्धा ॥२५८॥</p>
<p>खेल खेल सुभगे जयशाली</p>
<p>मास्तु हारहरणे वनमाली ।</p>
<p>कौस्तुभं जय सुरञ्जय चाली</p>
<p>मण्डलं विजयकौशलपाली ॥२५९॥</p>
<p>योऽपतत्प्रथमपाशकदायः</p>
<p>प्रेयसः स विजयव्यवसायः ।</p>
<p>सा तमन्यथायितुं समुदस्य</p>
<p>प्रापयत्करतलं पुनरस्य ॥२६०॥</p>
<p>भूय एव रमणो न्यपीपतत्</p>
<p>पाशकं तदनुरूपमेव तत।</p>
<p>शारिसञ्चरणमप्यचीकरत्</p>
<p>दर्पमम्बुजदृशोऽप्यसीसरत॥२६१॥</p>
<p>हृद्ययाक्षहृदयज्ञविद्यया</p>
<p>दीव्यतोर्निजनिजैकवेद्यया ।</p>
<p>नो जयो न च पराजयस्तयोर्</p>
<p>आस खेलनकलाविहस्तयोः ॥२६२॥</p>
<p>बुद्धिपूर्वमथ सा पराजयं</p>
<p>स्वीचकार स च लब्धवान्जयम् ।</p>
<p>हारमाहरति जीवितेश्वरे</p>
<p>सा स्वयं व्यतरदग्रतः करे ॥२६३॥</p>
<p>साक्षमाक्षिपदुदञ्चितकक्षं</p>
<p>प्राणनाथविजये कृतलक्षम् ।</p>
<p>तन्निरीक्ष्य हृदये नलिनाक्षः</p>
<p>क्लिद्यति स्म विगलज्जयपक्षः ॥२६४॥</p>
<p>सा द्वितीयपणभावशंसिकां</p>
<p>तं विजित्य विचकर्ष वंशिकाम् ।</p>
<p>यच्छति स्म ललिताकराम्बुजे</p>
<p>सा च तां निजतयैव सस्वजे ॥२६५॥</p>
<p>सोऽपि वारमपरं जयशाली</p>
<p>खेलनं व्यरचयद्वनमाली ।</p>
<p>या तृतीयपणतामगमत्तां</p>
<p>सञ्जिगाय गुणगौरवमत्ताम् ॥२६६॥</p>
<p>तां हृतां समवलोक्य समस्ताः</p>
<p>सस्वनं जहसु रूढमुदस्ताः ।</p>
<p>साह मा हसत पाशकदेव्याश्</p>
<p>चातुरीमनुभविष्यथ भव्याः ॥२६७॥</p>
<p>ताः समूचुरनयोचितमुक्तं</p>
<p>खेलने तव मनोऽनभियुक्तम् ।</p>
<p>एष पाशकविलाससुपूर्वा</p>
<p>व्युत्क्रमेण सखि जेष्यति सर्वाः ॥२६८॥</p>
<p>वृन्दया निजगदे विजितायां</p>
<p>त्वद्विधेन मुरलीदयितायाम् ।</p>
<p>नानुशोचति सखि स्मितशाली</p>
<p>राजते भृशमसौ वनमाली ॥२६९॥</p>
<p>त्वादृशः प्रकटयन्तु न तापं</p>
<p>स्वालिलम्भनमतीव दुरापम् ।</p>
<p>न्यायतो जितमुपेत्य गभीराः</p>
<p>शेवधिं विधुरयन्ति न धीराः ॥२७०॥</p>
<p>वंशिकातिसुलभ्येयमटव्यां</p>
<p>नेदृशी गुणवती तु पृथिव्याम् ।</p>
<p>इत्युदीरयथ चेद्विजिहीमाम्</p>
<p>आग्रहः कथमवस्तुनि भूमा ॥२७१॥</p>
<p>कृष्णपक्षपतिता त्वममन्दे</p>
<p>ज्ञायसे सततमेव हि वृन्दे ।</p>
<p>तेन पश्यसि न भद्रमभद्रं</p>
<p>वासरेऽपि फिहितेक्षणमुद्रम् ॥२७२॥</p>
<p>हेलयानवहितैव सखी मे</p>
<p>हन्त खेलितवती परिणामे ।</p>
<p>तेन हारितवती वरहारं</p>
<p>प्रेयसीमपि सखीमनुवारम् ॥२७३॥</p>
<p>इत्युवाच ललिता यदि विज्ञा</p>
<p>सापि पाशककलाहृदयज्ञा ।</p>
<p>अक्षयुग्मकमुदस्य कराग्रे</p>
<p>णाभ्युदास दयिता दयिताग्रे ॥२७४॥ (विशेषकम्)</p>
<p>तत्र तत्प्रववृतेऽक्षखेलनं</p>
<p>प्रेयसोर्विरहितावहेलनम् ।</p>
<p>यत्र कोऽपि सभिको मनोभवस्</p>
<p>तत्र को रसकलापराभवः ॥२७५॥</p>
<p>यच्चतुर्थपणतामुपनीतं</p>
<p>चुम्बनप्रमुखमत्यविगीतम् ।</p>
<p>तद्विजेतुमपि लम्भितलज्जा</p>
<p>सा तथापि विजयाय सुसज्जा ॥२७६॥</p>
<p>यं यमिच्छति हृदा कुतुकाय</p>
<p>प्रेयसी समपतत्स स दायः ।</p>
<p>एवमेव रमणोऽपि सखेलस्</p>
<p>तेन तत्र स रराज सहेलः ॥२७७॥</p>
<p>सा भुजावलयमुन्नमयन्ती</p>
<p>पाशकोत्किरणमारचयन्ती ।</p>
<p>आत्मनोऽभिमतदायमनल्प</p>
<p>प्रौढितो दश दशेति जजल्प ॥२७८॥</p>
<p>मा ब्रवीर्दश दशेत्यलमुग्रे</p>
<p>कृष्णमाकलय भोगिनमग्रे ।</p>
<p>पूर्वमेव सखि येन सुदष्टं</p>
<p>त्वन्मनस्त्वदधरश्च सुकष्टम् ॥२७९॥ (युग्मकम्)</p>
<p>यद्विषस्य विभवः परिसर्पी</p>
<p>सालिचिल्लिलतिकावरसर्पी ।</p>
<p>हन्त पूर्वमनया दलिताङ्गः</p>
<p>किं करिष्यति स कृष्णभुजङ्गः ॥२८०॥</p>
<p>इत्युदारललितावचनान्ते</p>
<p>तत्प्रतिप्रसवभाषिणि कान्ते ।</p>
<p>आलयो विजहसुः सदभिख्या</p>
<p>जिह्राय नतमुख्यथ मुख्या ॥२८१॥ (युग्मकम्)</p>
<p>यच्चतुर्थपणतामुपनीतं</p>
<p>चुम्बनप्रमुखमत्यवगीतम् ।</p>
<p>तन्न जेतुमुभयोरभियोगस्</p>
<p>तुल्य एव खलु तत्फलभोगः ॥२८२॥</p>
<p>सा तथाप्यसति ह्रीपरिरम्भे</p>
<p>खेलितुं प्रतिभया विजजृम्भे ।</p>
<p>पातयन्त्यभिमतानथ दायान्</p>
<p>जेतुमेव विदधे व्यवसायान॥२८३॥</p>
<p>देवनैरकृतसन्धितसन्धं</p>
<p>तस्य पाशकगतिप्रतिबन्धम् ।</p>
<p>तत्परं विधुमुखी पणसिद्धिं</p>
<p>सस्वनं प्रविदधे द्विगुणर्द्धिम् ॥२८४॥</p>
<p>व्यूहबन्धमथ भेत्तुमशक्तस्</p>
<p>तामथ भ्रमयितुं व्यतिशक्तः ।</p>
<p>स स्मितेन मृदुना वचसा च</p>
<p>क्षोभयन्मधुरमन्दमुवाच ॥२८५॥</p>
<p>तावकस्य किमु मामकस्य वा</p>
<p>वृद्धिकर्मणि पणस्य सोत्सवा ।</p>
<p>त्वं बभूविथ विचार्य चेतसा</p>
<p>ब्रूहि सुन्दरि विधूतसाध्वसा ॥२८६॥</p>
<p>सा ममर्ष मनसोभयथा मे</p>
<p>व्रीडहेतुरतुलः परिणामे ।</p>
<p>आलयोऽपि विहसन्ति मिथो माम्</p>
<p>अप्ययं हसितवान्गुणभूमा ॥२८७॥</p>
<p>इत्यचिन्तितसमागतचिन्ता</p>
<p>सावहित्थमथ माधव कान्ता ।</p>
<p>तद्वचोऽश्रुतमिवाभिनयन्ती</p>
<p>खेलितुं प्रववृते विहसन्ती ॥२८८॥</p>
<p>निक्वणत्कनककङ्कणभाजा</p>
<p>पाणिना विकसदास्यसरोजा ।</p>
<p>अक्षमाक्षिपदनाकलयन्ती</p>
<p>सा विदुर्विदुरिति प्रवदन्ती ॥२८९॥</p>
<p>सख्य ऊचुरयि ते मनोरथं</p>
<p>चुम्बनादिपणवृद्धिसत्पथम् ।</p>
<p>के विदुर्हनि वयं तु मा तप</p>
<p>किं विदुर्विदुरिति त्वमालप ॥२९०॥</p>
<p>सा सखीनिकरभाषितभङ्गीम्</p>
<p>आकलय्य चलरज्यदपाङ्गी ।</p>
<p>वक्रया प्रियगिरापि च विद्धा</p>
<p>खेलने समभवद्भ्रमबद्धा ॥२९१॥</p>
<p>आत्मनैव कृतपाशबन्धं</p>
<p>सा स्वयं विरचिताननुसन्धम् ।</p>
<p>खेलनभ्रमहतक्रमरीत्या</p>
<p>निर्बिभेद नियतेरिव गत्या ॥२९२॥</p>
<p>तद्विलोक्य दयितः सदुदारस्</p>
<p>तं पणं त्रिगुणितं स चकार ।</p>
<p>आलयस्तमवदन्जहि गर्वं</p>
<p>जेष्यति प्रियसखी मम सर्वम् ॥२९३॥</p>
<p>सा पुनः प्रववृते जयकामा</p>
<p>खेलितुं स्मितमुखी वररामा ।</p>
<p>नाग्रहो जयफले खलु तादृक्</p>
<p>सुभ्रुवो विजय एव हि यादृक॥२९४॥</p>
<p>सा न तं स च न तामथ जेतुं</p>
<p>सम्बभूव जगतीजयकेतुम् ।</p>
<p>चित्रमेतदति यद्विजितोऽभूद्</p>
<p>एक एव सभिकः स मनोभूः ॥२९५॥</p>
<p>द्वौ कलारसकलापविदग्धौ</p>
<p>द्वौ पुरुप्रणयकौशलमुग्धौ ।</p>
<p>द्वौ सुमङ्गलगुणावलिनद्धौ</p>
<p>द्वौ परस्परमनोरथसिद्धौ ॥२९६॥</p>
<p>बाधको व्यजनि कालविलम्बः</p>
<p>खेलनेऽस्ति नतरामवलम्बः ।</p>
<p>इत्युभावसति पर्यवसाने</p>
<p>खेलनं जहतुरव्यवधाने ॥२९७॥</p>
<p>वंशिकामथ ददौ हरिणाक्षी</p>
<p>सोऽपि हारमखिलाशयसाक्षी ।</p>
<p>वीक्ष्य कालमथ ताः सहवृन्दाः</p>
<p>स्वालयं ययुरयोगसुमन्दाः ॥२९८॥</p>
<p>इति श्रीकृष्णाह्निककौमुद्यां चतुर्थः प्रकाशः ।</p>
<p>मध्याह्नलीला समाप्ता</p>
<p>॥ ४ ॥</p>
<p>.</p>
<p><strong>(५)</strong></p>
<p>***पञ्चमः प्रकाशः ***</p>
<p><strong>अपराह्नलीला—</strong></p>
<p>परिचितमथो कुमारभृत्यैः</p>
<p>कुशलतया प्रतिकृत्यक्ÿप्तनृत्यैः ।</p>
<p>तमुन्चरचया निरीक्ष्य कामं</p>
<p>प्रमुमुदिरे मुदिरोदराभिरामम् ॥१॥</p>
<p>प्रणयरसविशेषक्ÿप्तपूर्तिर्</p>
<p>द्युतिजितकामघटाभिराममूर्तिः ।</p>
<p>सह सखिनिवहैर्मयूखपुञ्ज</p>
<p>प्लुतवपुरेव सुखैः समं ससञ्ज ॥२॥</p>
<p>प्रहरयुगमितोऽप्यसौ रसालः</p>
<p>क्षण इव यद्यपि जात एव कालः ।</p>
<p>तदपि युगवदेष आस तेषां</p>
<p>इयमियमेव हि सौहृदस्य भूषा ॥३॥</p>
<p>अथ जगदुरिमे क्रमेण कृष्णः</p>
<p>परित उपेत्य निरत्ययाः सतृष्णम् ।</p>
<p>समयमगमयः क्व तावदेतं</p>
<p>किमिति विहारमिहाजहाः समेतम् ॥४॥</p>
<p>मृदुहसितसुधासुधौतबिम्बा</p>
<p>धरमधुगन्धमहान्धभृङ्गचुम्बाः ।</p>
<p>अथ मधुमथनोऽप्युवाच वाचः</p>
<p>सरसकलं कलयन्नमूनवाचः ॥५॥</p>
<p>अहमिह मिहिरात्मजाप्रवाहं</p>
<p>परिगतवान्निदाघदाहदाहम् ।</p>
<p>परिचरणविचारचातुरीकैः</p>
<p>सह शिशुदासगणैर्लसत्प्रतीकैः ॥६॥</p>
<p>नहि पयसि समूहतोऽवलम्बः</p>
<p>कृत इह येन भवेन्महान्विलम्बः ।</p>
<p>इति न हि भवतामभूत्प्रसारस्</p>
<p>तत इह धेनुगणश्च सुप्रचारः ॥७॥</p>
<p>समजनि समयो व्रजाय गन्तुं</p>
<p>विरमत सम्प्रति काननेऽभिरन्तुम् ।</p>
<p>रमयत सुरभीगणावहारं</p>
<p>ध्वनयत वेणुविषाणमत्युदारम् ॥८॥</p>
<p>अथ कतिचन रौहिणेयमुख्याः</p>
<p>सहजपरस्परनिर्व्यलीकसख्याः ।</p>
<p>ध्वनितदलाविषाणवेणुनादा</p>
<p>व्रजगमनाय बभूवुरप्रमादाः ॥९॥</p>
<p>अयि शवलि पिशङ्गि कालि नीले</p>
<p>हरिणि विलोहिनि धूमले सुशीले ।</p>
<p>इत इत इत याम धाम दूराद्</p>
<p>विरमत काननचारकामचारात॥१०॥</p>
<p>इति कलमृदुना रवेण वेणोर्</p>
<p>विधुतवधूवलमानमानरेणोः ।</p>
<p>उपययुरनुक्ÿप्तचारुहम्बा</p>
<p>रवमथ धेनुगणा वनावलम्बाः ॥११॥</p>
<p>मदकलरविकुम्भपीवरोधो</p>
<p>वरभरनिर्भरमन्थरस्य साधोः ।</p>
<p>क्षुरखरखुरखेदतोऽपि भिन्ना</p>
<p>सुरभिगणस्य बभूव भूः प्रपन्ना ॥१२॥</p>
<p>सुलभतर तृणाङ्कुरोपभोगाद्</p>
<p>अतिशयपूरितचारुकुक्षिभागाः ।</p>
<p>अशकलकलसोधसोतिकायाश्</p>
<p>चलनमकुर्वत नैचिकीनिकायाः ॥१३॥</p>
<p>सह सहचरमण्डलैः किशोरौ</p>
<p>करिकलभाविव चारुनीलगौरौ ।</p>
<p>वनपरिसरतः प्रयातवन्तौ</p>
<p>बभतुरमू सहजौ त्रिलोककान्तौ ॥१४॥</p>
<p>अलिततिरघवैरिणोनुकूले</p>
<p>कमलधिया निपपात पादमूले ।</p>
<p>विरहविधुरितात्मनोऽत्युदारा</p>
<p>ञ्जनमलिनेव वनश्रियोऽश्रुधारा ॥१५॥</p>
<p>कलमधुरतरैः स्वरैः शकुन्ताः</p>
<p>प्रियविरहज्वरवेगजातचिन्ताः ।</p>
<p>चपलकरनिभैर्गरुद्भिरन्तर्</p>
<p>व्यथमरुदन्निव वर्ष्म ताडयन्तः ॥१६॥</p>
<p>अनिमिषमसकृद्विलोकयन्त्यः</p>
<p>पुनरवलोकनमर्थमर्थयन्त्यः ।</p>
<p>प्रियविरहरुजेव कातराङ्ग्यश्</p>
<p>चलनयना व्यवतस्थिरे कुरङ्ग्यः ॥१७॥</p>
<p>प्रियतममनुगच्छतामुदारा</p>
<p>भुवि लुलुठुः शिखिनां कलापभाराः ।</p>
<p>नवविरहरुजेव जातमोक्षा</p>
<p>बत विपिनश्रिय एव केशपक्षाः ॥१८॥</p>
<p>सरसि सरसि सारसादि पाथश्</p>
<p>चरपतगप्रकरैरसेवि नाथः ।</p>
<p>पथि पथि परितः प्रयाणभाग्भिः</p>
<p>सकरुणबाष्पभरेण रुद्धवाग्भिः ॥१९॥</p>
<p>हरिहलधरपालिताग्रमूला</p>
<p>सुरभिततिश्चलिता व्रजानुकूला ।</p>
<p>मरकतरजतद्विवर्णधारां</p>
<p>व्यजयत रूप्यमयीं तरीमुदाराम् ॥२०॥</p>
<p>द्रुतगतिरतिवत्सवत्सलत्वाल्</p>
<p>लघुगतिरग्रगकृष्णसादरत्वात।</p>
<p>सुरभिततिरतीव पीवरोधः</p>
<p>श्रममनु चित्रगतिः श्रियं रुरोध ॥२१॥</p>
<p>यद्यपि तिमितमेव पूतनारेश्</p>
<p>चरणसरोरुहसन्ततप्रचारे</p>
<p>धरणितलमतो गवां खुराग्रैः</p>
<p>क्षतमपि रेणुभिरुक्षितं समग्रैः ॥२२॥</p>
<p>तदपि तदितराङ्गसङ्गमार्थं</p>
<p>स्वयमिव रेणुमयं वपुः कृतार्थम् ।</p>
<p>क्षितिरधृत पुरुस्पृहा विपश्चित्</p>
<p>क्व नु सुखसम्पदि तृप्तिमेति कश्चित॥२३॥</p>
<p>उपचितमतिमन्दवातधूतैर्</p>
<p>अलककुलं कमलेक्षणस्य पूतैः ।</p>
<p>अलिततिमिव कौसुमैः परागैर्</p>
<p>व्यजयत गोखुररेणुभिः सुरागैः ॥२४॥</p>
<p>सितसिचयसुचारुमौलिबन्धः</p>
<p>सुरभिरजःकणजालसुप्रबन्धः ।</p>
<p>बहिरुपसरदन्तरस्थकेश</p>
<p>द्युतिरुदभाद्दलचुम्बितैकदेशः ॥२५॥</p>
<p>उरसि च शुशुभेऽस्य वैजयन्ती</p>
<p>सुरभिरजःकणसञ्चयैर्जयन्ती ।</p>
<p>कुसुमसुषमयेव संहर्सन्ती</p>
<p>निजमिव चारुपरागमुत्किरन्ती ॥२६॥</p>
<p>अपि सुरभिरजःकणाभिभूतः</p>
<p>पुरु शुशुभेऽस्य स कौस्तुभोऽतिपूतः ।</p>
<p>तरुणकिरणकन्दलीं स्वकीयां</p>
<p>पुनरपि निर्मलयन्निवाद्वितीयाम् ॥२७॥</p>
<p>अनुदिनमिह गोधनावनाय</p>
<p>प्रयतमुपासितुमागता वनाय ।</p>
<p>द्रुहिणतुहिनशैलजाधवाद्या</p>
<p>हरिमुपयन्ति सुराः पुरैरवेद्याः ॥२८॥</p>
<p>तदवकलनमोदनावलम्बः</p>
<p>पथि समवर्तत तस्य यो विलम्बः ।</p>
<p>स युगमिव बभूव गोपिकानां</p>
<p>समयसमाकलनोत्सवोत्सुकानाम् ॥२९॥</p>
<p>पथि निपतति यत्र तस्य दृष्टिः</p>
<p>प्रणयलसत्करुणामयीव वृष्टिः ।</p>
<p>दिशि दिशि सहसैव तत्र फुल्ली</p>
<p>भवति मनोरथकल्पवल्लिपल्ली ॥३०॥</p>
<p>इति लघु लघु सञ्चलन्पदव्याम्</p>
<p>अरुणसरोरुहशोभयैव देव्या ।</p>
<p>महितपदयुगो नखेन्दुभानु</p>
<p>स्नपितरसो गुणरत्नरत्नसानुः ॥३१॥</p>
<p>मृदुतरमुरलीरवेण सर्वं</p>
<p>स्थिरचरमुन्मादयन्प्रभूतगर्वम् ।</p>
<p>व्रजनिकटमियाय गोपडिम्भैः</p>
<p>सह बलदेवपुरोगमैर्विदम्भैः ॥३२॥ (युग्मकम्)</p>
<p>प्रथममुपससर्प धेनुरेणुः</p>
<p>कलनिनदस्त्वथ शुश्रुवेऽस्य वेणुः ।</p>
<p>तदनु समुपलभ्य चारुहम्बा</p>
<p>रवमनु वीथि ललम्बिरेऽखिलाम्बाः ॥३३॥</p>
<p>अनुपथमनुरागिघोषयोषाः</p>
<p>प्रियमुखचन्द्रमभीक्ष्य लब्धतोषाः ।</p>
<p>विदधुरिव चिरादुपोषिताभ्यां</p>
<p>रसमयपारणमक्षिपङ्कजाभ्याम् ॥३४॥</p>
<p>प्रतिजनमवलोकयाञ्चकार</p>
<p>प्रणयवशः स तथा गुणैरुदारः ।</p>
<p>निशि मम गृहमेष एष्यतीति</p>
<p>स्फुरति यथा प्रतिवल्लवि प्रतीतिः ॥३५॥</p>
<p>अथ मणिवलभातलस्थितानां</p>
<p>शुचिरससूत्सुकचेतसां वधूनाम् ।</p>
<p>नयनमधुकरावली ललम्बे</p>
<p>प्रियवदनाम्बुरुहे श्रियोऽवलम्बे ॥३६॥</p>
<p>प्रियतममुखपद्मबद्धलक्ष्म्याः</p>
<p>कमलदृशां सरसत्रपाः कटाक्षाः ।</p>
<p>कुवलयदलवर्षवत्प्रतीताः</p>
<p>सममनुपेतुरुपर्युपर्युपेताः ॥३७॥</p>
<p>तदपि तदवघातजातशातः</p>
<p>सुमधुरिमास्य मुखाद्य उत्पपात ।</p>
<p>कमपि तमयमेव वेद ताश्च</p>
<p>प्रविदुरसौ प्रविवेद मन्मथश्च ॥३८॥</p>
<p>मदमदिरदृशां कटाक्षपाताः</p>
<p>सितविशिखा इव दुःसहावघाताः ।</p>
<p>प्रतिनयननिपातमध्यभग्ना</p>
<p>अपि विभिदुः प्रियमग्रभागलग्नाः ॥३९॥</p>
<p>अयमयमितरेतरावलोकः</p>
<p>प्रणयसुधामधुरिम्णि सातिरेकः ।</p>
<p>इतरजनधिया क्षणं व्यनंशीत्</p>
<p>स्फुरदनुरागरसो न तु व्यरंसीत॥४०॥</p>
<p>इति मदनमदेन गाहमाने</p>
<p>व्रजमघवैरिणि मोदमोदमाने ।</p>
<p>निजनिजभवनादुपेयुर् आराद्</p>
<p>अथ शिशवः स्थविराश्च तेऽप्युदाराः ॥४१॥</p>
<p>प्रणयभरनिरीक्षणेन तोकान्</p>
<p>सरसशिरोनमनेन वृद्धलोकान।</p>
<p>प्रतिजनमनुरञ्जयन्प्रसाद</p>
<p>स्मितसुमुखो व्रजमध्यमाससाद ॥४२॥</p>
<p>सहचरजननीषु वत्सलासु</p>
<p>प्रतिनिजरथ्यमुपागतासु तासु ।</p>
<p>निजनिजतनयादपि प्रकाम</p>
<p>प्रणयवतीषु कृतादरप्रणामः ॥४३॥ (युग्मकम्)</p>
<p>समयसमवलोकनावलम्बा</p>
<p>त्वरितमतिः सुतवत्सला तदम्बा ।</p>
<p>प्रथममियमतिष्ठदेव पथ्या</p>
<p>हितनयनं चिरमभ्युपात्तरथ्या ॥४४॥</p>
<p>अथ निजनिजनिर्मलालयेषु</p>
<p>प्रतिनियतासु निवेशितासु गोषु ।</p>
<p>सह सहचरपूर्वजोऽभिराम</p>
<p>द्युतिरुपसृत्य स मातरं ननाम ॥४५॥</p>
<p>सहजपरमवत्सलत्वलोला</p>
<p>क्षरितपयःकुचभारलग्नचोला ।</p>
<p>मृदुलभुजलताद्वयेन भाता</p>
<p>तन्ययुगं परिषस्वजेऽथ माता ॥४६॥</p>
<p>सुतसहचरसञ्चयाः प्रयात</p>
<p>स्वगृहमिति प्रियया गिरा दयातः ।</p>
<p>निजनिजभवनानि यापयित्वा</p>
<p>स्वभवनमागमदात्मजौ गृहीत्वा ॥४७॥</p>
<p>सायाह्नलीला—</p>
<p>क्षणमजिरतले विलम्बमाना</p>
<p>व्रजपतिपत्न्यतियत्नसावधाना ।</p>
<p>सुतपरिचरणाय बालभृत्यान्</p>
<p>समुपदिदेश निसर्गचारुकृत्यान॥४८॥</p>
<p>अहरत कतमः प्रकृष्टतुष्टी</p>
<p>रसिकवरस्य विषाणवेणुयष्टीः ।</p>
<p>उदहृत वनमालिकामथान्यः</p>
<p>समकृषदाभरणानि कोऽपि धन्यः ॥४९॥</p>
<p>उदहरदवतार्य मौलिबन्धं</p>
<p>मृदुतरकञ्चुकमञ्चितप्रबन्धम् ।</p>
<p>अवयववलयादतीवसारः</p>
<p>सुरभिरजांस्यपसारयाञ्चकार ॥५०॥</p>
<p>वसनमितर आशु लम्भयित्वा</p>
<p>मुखपदपद्ममधावयन्मुदित्वा ।</p>
<p>कचभरमथ कङ्कतीमुखेन</p>
<p>प्रचुरमशूशुधदुद्यता सुखेन ॥५१॥</p>
<p>कृतिभिरवयवोऽस्य चारुशीलैः</p>
<p>सुरभिसुरागसुपक्वदिव्यतैलैः ।</p>
<p>प्रणयपटुभिरभ्यमर्दि दासैर्</p>
<p>मृदुतरमानखमूर्ध मन्दहासैः ॥५२॥</p>
<p>मसृणघुसृणगन्धसारचूर्णैर्</p>
<p>घनघनसाररजोभरेण पूर्णैः ।</p>
<p>अकृत तनुविरुक्षणं च कश्चित्</p>
<p>प्रणयविलासकलावशो विपश्चित॥५३॥</p>
<p>अकृत कचविशोधने प्रकर्षं</p>
<p>सुरभितरामलकीकषायघर्षम् ।</p>
<p>घनतरघनसारसारगन्धैर्</p>
<p>अपघनसेकमकल्पयत्कबन्धैः ॥५४॥</p>
<p>मृदुसितसिचयाञ्चलावलिभिर्</p>
<p>ममृजू रथाङ्गकमङ्गमार्जनीभिः ।</p>
<p>कचभरमपि निर्जलीचकार</p>
<p>स्तिमितपटेन निपीड्य कोऽप्युदारः ॥५५॥</p>
<p>स्तिमितवसनमाशु हापयित्वा</p>
<p>पटमपरं मृदु पीतमापयित्वा ।</p>
<p>अतिमृदुलमतीव दर्शनीयं</p>
<p>व्यधित महोरसि पीतमुत्तरीयम् ॥५६॥</p>
<p>अकृत कचकलापमम्बुरिक्तं</p>
<p>पुनरपि कङ्कतिकामुखोपरक्तम् ।</p>
<p>शिरसि च मृदुसूक्ष्मचारु शुभ्रां</p>
<p>कचभरवेष्टनिकां चकार दभ्राम् ॥५७॥</p>
<p>अलिखदलिकमध्यमत्युदारं</p>
<p>तिलकमनिन्दितगन्धगन्धसारम् ।</p>
<p>अलिपत घनसारसारिताङ्कैर्</p>
<p>वपुरघनैर्हरिचन्दनस्य पङ्कैः ॥५८॥</p>
<p>अथ मणिमयमण्डनानि गात्रे</p>
<p>न्यधित यथासमयानि चारुचित्रे ।</p>
<p>चरणयुगमकल्पयत्सुधौतं</p>
<p>मणिमयकाञ्चनपट्टिकोपनीतम् ॥५९॥</p>
<p>लघु ललितमहो विशन्स सद्म</p>
<p>प्रियसखपाण्यवलम्बिपाणिपद्मः ।</p>
<p>परिहृतमणिपादुको विनम्रः</p>
<p>पितरमवन्दत भक्तिभावकम्रः ॥६०॥</p>
<p>दृढतरमौप्गृह्य तेन हर्षे</p>
<p>प्रसरणमीयुषि शिङ्घितः स शीर्षे ।</p>
<p>अभजत वरमासनं स तेनाप्य्</p>
<p>उपविशतानुमतः शनैरनेनाः ॥६१॥</p>
<p>चिरमुपचरितः स चैवमेव</p>
<p>स्वपरिजनैर्विरराज रामदेवः ।</p>
<p>पितरमवननाम सोऽप्यमन्द</p>
<p>प्रणयवशादुपगूह्य चाननन्द ॥६२॥</p>
<p>द्वितीयभोजनम्—</p>
<p>व्रजपतितनयद्वयद्वितीया</p>
<p>शनसमयोचितपाकपालनीया ।</p>
<p>अघरिपुजननीं पुरोगमा ताम्</p>
<p>अजनि पचेति जगाद राममाता ॥६३॥</p>
<p>व्रजपतिगृहिणीङ्गितप्रणुन्ना</p>
<p>नवनवदासकदासिकाः प्रसन्नाः ।</p>
<p>व्यधिषत मणिपीठपात्रभृङ्गा</p>
<p>रकमुचितस्थलसङ्गि जातरङ्गाः ॥६४॥</p>
<p>अथ कृतचरणार्विन्दशौचः</p>
<p>स उपविवेश वरासनं सुतौ च ।</p>
<p>हलधरजननी कृतात्युदार</p>
<p>प्रणयभरं परिवेशयाञ्चकार ॥६५॥</p>
<p>प्रथममथ ददौ द्विजार्भकेभ्यः</p>
<p>प्रतिदिवसं सह भोजने क्षमेभ्यः ।</p>
<p>तदनु परिवृढाय गोदुहां सा</p>
<p>तदनु सुताय यथाक्रमं नतांसा ॥६६॥</p>
<p>तदनु बकनिसूदनाय तस्मै</p>
<p>तदनुचरप्रकराय चापरस्मै ।</p>
<p>हितमितमतिमृष्टामिष्ट सायं</p>
<p>तनसुखभोजनमुत्तमाभ्युपायम् ॥६७॥</p>
<p>जनकसविधभोजनेऽथ नीतौ</p>
<p>कृतमनसौ बलकेशवौ विनीतौ ।</p>
<p>अपि च सहचरा अमी नचोच्चा</p>
<p>वचवचना अभवन्नपि स्मयोच्चाः ॥६८॥</p>
<p>व्रजपतिगृहिणी तु तद्ददर्श</p>
<p>स्वयमथ हृद्यपि सा पराममर्श ।</p>
<p>जनकसविधभोजनेऽह्यमीषाम्</p>
<p>अतिसरसा न भवत्यहो मनीषा ॥६९॥</p>
<p>इति परिणतिमाप तस्य पित्रा</p>
<p>सहचरमाशनमाधुरी विचित्रा ।</p>
<p>पितुरपि परितोषपोषपूर्णे</p>
<p>मनसि मुदां निकरः समाजुघूर्णे ॥७०॥</p>
<p>पृथगथ परिचारकोपनीतैर्</p>
<p>मणिकनकालुकया भृतैः सुशीतैः ।</p>
<p>अतिसुरभितरैर्जलैः सरामः</p>
<p>सहजनकः ससखः स चाचमामः ॥७१॥</p>
<p>प्रथमविधृतवेशभूषणानां</p>
<p>कृतपरिवर्तनमन्यथाकृतानाम् ।</p>
<p>समयसमपरिग्रहं विधाय</p>
<p>प्रयततिरेऽङ्घ्रिसरोजधावनाय ॥७२॥</p>
<p>अथ सुखमुखवासवासितास्यः</p>
<p>स्फुरदमृतद्रवमुग्धमन्दहास्यः ।</p>
<p>सुविहितपितृमातृवन्दनान्तः</p>
<p>स बहिरभूदघमर्दनोऽङ्गनान्तः ॥७३॥</p>
<p>गोशालायां प्रवेशः—</p>
<p>अमृतकरकदम्बकापवाद</p>
<p>क्षममधुराननमण्डलप्रसादः ।</p>
<p>सहचरकृतसद्गुणानुवादः</p>
<p>प्रियमणिपादुकयोपगूढपादः ॥७४॥</p>
<p>विदधदनुचरांससीम्नि वामं</p>
<p>भुजमपरेण करेण चाभिरामम् ।</p>
<p>प्रियसहचरदत्तनागवल्ली</p>
<p>च्छदनमदन्प्रविवेश घोषपल्लीः ॥७५॥ (युग्मकम्)</p>
<p>विकसितकुमुदेक्षणा त्वरा या</p>
<p>विगलितभास्करनिष्कशुष्ककाया ।</p>
<p>तमभजदथ सौभगादसूक्ष्मी</p>
<p>भवदनुरागरसा प्रदोषलक्ष्मीः ॥७६॥</p>
<p>परितः उपपतत्सु पक्षिलक्षेष्व्</p>
<p>अपरिमिते स्वकुलायकेलिवृक्षे ।</p>
<p>अनुभवनतलं ज्वलत्सु दीपेष्व्</p>
<p>अकिरणधूसरिते दिशां समीपे ॥७७॥</p>
<p>दिशि विदिशि रुवत्सु तर्णकेषु</p>
<p>प्रतिरुवतीषु च वत्सलासु गोषु ।</p>
<p>प्रसरति च गवां द्वितीयदोहे</p>
<p>सति सति गोपकुले निरस्तमोहे ॥७८॥</p>
<p>तमुपनतमभीक्ष्य दिव्यरूपैः</p>
<p>सुरभिरुतश्चलमङ्गलप्रदीपैः ।</p>
<p>सुरभिगृहरुचो भवन्नुलूला</p>
<p>रवरसनाचलनादिवानुकूलाः ॥७९॥</p>
<p>अथ हरिहरिदङ्गनाभिरामं</p>
<p>हरिमवलोकितुमुत्सुकेव कामम् ।</p>
<p>लघुतरमुदनीनमत्सरागं</p>
<p>हिमकिरणाननमुन्महःपरागम् ॥८०॥</p>
<p>विघटयदिव सर्वतो विसारां</p>
<p>तिमिरपटीमवगुण्ठनप्रकाराम् ।</p>
<p>मुखमिह हरिदिग्विलासवत्या</p>
<p>विधुरुदियाय चिराभिलाषवत्याः ॥८१॥</p>
<p>शशधरधवलासु तासु गोषु</p>
<p>स्फटिकघटाचटुलासु कौमुदीषु ।</p>
<p>असितखुरविषाणकान्तिभेदाद्</p>
<p>उदयति गोधनधीर्विधूतखेदा ॥८२॥</p>
<p>तुलितरजतशैलगण्डशैलः</p>
<p>सुखमकरोच्छयनं स्वतन्त्रलीलः ।</p>
<p>वृषवृषभगणस्तु तत्र सायं</p>
<p>गृहमुनिवत्स यतस्ततोऽनपायम् ॥८३॥</p>
<p>ललितमखिलगोगृहाङ्गनेषु</p>
<p>स्फटिकमहापृथुदण्डमण्डितेषु ।</p>
<p>पदकृतमणिपादुकः स गोष्ठ</p>
<p>श्रियमभिवीक्ष्य मुमोद मुद्वरिष्ठः ॥८४॥</p>
<p>युगपदखिलधेनुदोहभूतस्</p>
<p>तुमुलतरो ध्वनिरास यः प्रभूतः ।</p>
<p>घटजठरगुहाविहारसान्द्रस्</p>
<p>तमसुखयत्स चिरादमन्दमन्द्रः ॥८५॥</p>
<p>अतिकुतुकवशेन सप्रकर्षाः</p>
<p>क्वचिदपि गाः स दुदोह दुष्प्रधर्षाः ।</p>
<p>मृदुतरकरपल्लवः सखेलं</p>
<p>दधदधिजानु घटीमुदस्य चेलम् ॥८६॥</p>
<p>अमृतसमकराम्बुजाभिमर्शं</p>
<p>द्रुतमनुभूय तदाननेन्दुदर्शम् ।</p>
<p>स्वयमविहितयत्नमेव तास्ताः</p>
<p>स्नुतपयसो विभवुः समं समस्ताम् ॥८७॥</p>
<p>शयनमन्दिरे गमनं—</p>
<p>इति सकुतुकनीतपूर्वरात्रो</p>
<p>विधिवदयं चरणौ प्रणम्य पित्रोः ।</p>
<p>सदयसपरिरम्भसादराभ्यां</p>
<p>शयितुमभूदनुमोदितश्च ताभ्याम् ॥८८॥</p>
<p>पितृपुरसविधे पुरं यदीयं</p>
<p>बहुमणिकाञ्चनमञ्जुरञ्जनीयम् ।</p>
<p>उपवनमभितश्च यत्र दिव्यं</p>
<p>शयनगृहादि च यत्र नव्यभव्यम् ॥८९॥</p>
<p>नवनवतरुवीर्धावलीकं</p>
<p>कुसुमितकुञ्जकुटीरनिर्व्यलीकम् ।</p>
<p>मणितटसरसीविहारिहंसं</p>
<p>यदुपवनं कलकोकिलावतंसम् ॥९०॥</p>
<p>कुसुमदलकूलावतंसमुक्ता</p>
<p>मयवलया दिवि भूसणोपरक्ताः ।</p>
<p>मलयजघनसारपङ्कदिग्धाः</p>
<p>सितसिचयाः करिदन्तपत्रमुग्धाः ॥९१॥</p>
<p>स्मितभवदशनांशुपुष्टदोषा</p>
<p>करकिरणाः प्रियसङ्गभावितोषाः ।</p>
<p>रजनिषु घनचन्द्रिकाभिरामास्व्</p>
<p>अभिसरणं रचयन्ति यत्र रामाः ॥९२॥</p>
<p>शयनसमयसेवनावलम्बैर्</p>
<p>नवनवसेवकसेविकाकदम्बैः ।</p>
<p>निरवधि परिमृष्टसिक्तकृष्णा</p>
<p>गुरुगुरुधूपसुधूपिताप्यनुष्णा ॥९३॥</p>
<p>सुरभिकुसुममालिकाकृताभिर्</p>
<p>नवनवमण्डनिकाभिरुत्तमाभिः ।</p>
<p>मणिकलसशिखालसत्पताका</p>
<p>वलिभिरपि प्रियकान्तिकन्दलीका ॥९४॥</p>
<p>विरजसगजदन्तशिल्पभाजा</p>
<p>मणिगणकाञ्चनखट्टयात्तपूजा ।</p>
<p>उपचितवपुषेव दुग्धफेनैर्</p>
<p>मृदुकशिपूत्तमसुन्दरोपधानैः ॥९५॥</p>
<p>शशधरमणिदण्डरुग्गवाक्षा</p>
<p>गतशशिरश्मिसिताभ्रधूलिलक्षा ।</p>
<p>प्रतिविलसति यत्र तल्पशाला</p>
<p>मणिमयपञ्जरमञ्जुकीरमाला ॥९६॥</p>
<p>शिशयियुरथ तद्विलोभनीयं</p>
<p>वरपुररत्नमयत्वशोभनीयम् ।</p>
<p>न्यविशत सुकुमारदासदासी</p>
<p>गणसहितोऽघनिहा महाविलासी ॥९७॥</p>
<p>इति श्रीकृष्णाह्निककौमुद्यां पञ्चमः प्रकाशः ।</p>
<p>अपराह्नलीला समाप्ता</p>
<p>॥ ५ ॥</p>
<p>.</p>
<p><strong>(६)</strong></p>
<p>***षष्ठः प्रकाशः ***</p>
<p><strong>प्रदोषलीला</strong>—</p>
<p>अध्यारूढः शयनभवनालिन्दमालम्बमानैः</p>
<p>पार्श्वद्वन्द्वं शिशुभिरभितो दासदासीप्रधानैः ।</p>
<p>तामालोक्य श्रियमनुपमां साधु माधुर्यधुर्यां</p>
<p>मेने योग्यां निजविहरणे याभवत्तत्र पुर्याम् ॥१॥</p>
<p>तत्र स्थित्वा क्षणमभिनवैर्ग्राहितं दासदासी</p>
<p>वृन्दैः स्वापोचितमनुपमं वेशमन्यं विलासी ।</p>
<p>अङ्गीकृत्योक्षितमुखपदाम्भोरुहः पादुकाभ्यां</p>
<p>भ्राजपादो भवनमविशत्दिव्यरत्नोज्ज्वलाभ्याम् ॥२॥</p>
<p>तस्मिन्लीलाशयनभवने रत्नपर्यङ्कमूले</p>
<p>दिव्यं रत्नासनमनुपमं स्वीचकारानुकूले ।</p>
<p>तस्मिन्नेवोल्लसति समये द्वित्रिदासीसमेता</p>
<p>गोष्ठेश्वर्यागमदभिमुखं तस्य वात्सल्यपूता ॥३॥</p>
<p>सा वात्सल्यस्नुतकुचयुगा स्मेरवक्त्रेन्दुबिम्बा</p>
<p>स्निग्धा दुग्धौदनमुपनयन्त्याबभाषे तमम्बा ।</p>
<p>एतद्भुक्त्वा स्वपिहि रजनी दीर्घदीर्घेयमस्याम्</p>
<p>उद्भूतक्षुत्परिभवतया क्लेशभाग्वत्स न स्याः ॥४॥</p>
<p>नास्त्येव क्षुद्यदपि भगवत्यम्ब मे लेशमात्री</p>
<p>युष्मद्वाचा तदपि सुखदा जग्धिरेषा भवित्री ।</p>
<p>त्वं याहीत्यलपति तनये सा तमाहाम्बुजाक्षं</p>
<p>यास्याम्येव त्वमिदमधुना भुङ्क्ष्व भो मत्समक्षम् ॥५॥</p>
<p>इत्याभाष्यासनमनुपमं सा यदि स्वीचकार</p>
<p>प्रीत्या कृष्णस्तदथ बुभुजे मातृमोदादुदारः ।</p>
<p>आचान्तं तं चरणमिलितं भुक्तताम्बूलमम्बा</p>
<p>प्रेम्नालिङ्ग्य स्वगृहमगमत्तत्प्रियायाविलम्बा ॥६॥</p>
<p>श्रीपर्यङ्के महति महिते क्षुब्धदुग्धाब्धिफेन</p>
<p>श्रेणीश्रीमन्नवकशिपूनानल्पतल्पोत्तमेन ।</p>
<p>अध्यासीनः स मृदुवलितस्थूलदिव्योपधाने</p>
<p>कृत्वा वामं भुजपरिसरं कां न शोभां वितेने ॥७॥</p>
<p>तस्मिन्निन्दोः किरणपटलीर्जालरन्ध्रोदरेण</p>
<p>प्रत्यायान्तीः शुकयुवतयो रत्नदण्डभ्रमेण ।</p>
<p>आलम्बन्ते मुहुरथ पतन्त्योऽपि निद्रायमाणास्</p>
<p>तस्याप्युच्चैः कुतुककलया जज्ञिरे श्रीयमाणाः ॥८॥</p>
<p>तच्चालोक्य प्रहसति शिशौ दासदासीकदम्बे</p>
<p>धीरोऽप्युच्चैः स विभुरभवन्नैव धैर्यावलम्बे ।</p>
<p>सत्ताम्बूलं प्रियपरिजनेनाहितं श्रीकरेण</p>
<p>प्रादायादन्नकृत शयनं स्वापलीलादरेण ॥९॥</p>
<p>कश्चित्कश्चिद्व्यकिरदभितः स्विष्टपिष्टातधूलीं</p>
<p>कोऽप्याधूनोदगुरुजनितां धूपधूमस्य पालीम् ।</p>
<p>कश्चिज्ज्योत्स्ना धवलममलं चामरं चादुधाव</p>
<p>प्रेष्ठः संवाहनमरचयत्पादयोरूढभावः ॥१०॥</p>
<p>एवं लीलारचितशयने गोपराजेन्द्रपुत्रे</p>
<p>स्थाने स्थाने सुषुपुरभितस्ते च ताश्चातिचित्रे ।</p>
<p>निद्रादेवी क्रमदृढतरा तेषु तास्वाविरासीच्</p>
<p>छ्रीकृष्णे तु क्रमशिथिलतां केलिहेतोरयासीत॥११॥</p>
<p>गोपीनामभिसारः—</p>
<p>राधादीनां कुवलयदृशां नित्यकृष्णप्रियाणां</p>
<p>गोपेऽन्यस्मिन्वितथममतामात्रभर्तृभ्रमाणाम् ।</p>
<p>छायाकायाकलनकलया बान्धवान्मोहयित्वा</p>
<p>कृष्णासङ्गं निशि घटयते योगमाया मुदित्वा ॥१२॥</p>
<p>स्वस्वावासे गमितरजनीपूर्वभागाः समस्ताः</p>
<p>कृष्णप्रेमग्रहपरिभवेणात्मबोधव्युदस्ताः ।</p>
<p>तत्राप्युच्चैरतुलबलवद्योगमायोपरोधा</p>
<p>लक्ष्याः साक्षातभिसरणतोऽप्याबभूर्वीतबाधाः ॥१३॥</p>
<p>मुक्ताजालैर्वलयरसनादामहाराद्यनागः</p>
<p>क्षौमं ज्योत्स्नापटलधवलं चन्दनेनाङ्गरागः ।</p>
<p>मल्लीमालाश्चिकुरनिकरे सौरभेणातिकान्ताः</p>
<p>श्रीताडङ्काः श्रुतिकिशलयप्रान्तयोः कान्तदान्ताः ॥१४॥</p>
<p>हंसश्येना प्रपदवसनप्रान्तभागैरकुण्ठैर्</p>
<p>आच्छन्नभ्रूनयनमहसां क्ÿप्तदीर्घावगुण्ठैः ।</p>
<p>कर्पूराणां पथि पथि रजोवर्षणेनैव नासां</p>
<p>चक्रुश्छायाविसदृशतया चित्रमेतत्तदासाम् ॥१५॥ (युग्मकम्)</p>
<p>अत्यौत्सुख्यात्त्वरितगतयः श्रोणिभारप्रथिम्ना</p>
<p>मन्दं मन्दं रचितचरणक्षेपमायासभूम्ना ।</p>
<p>ज्योत्स्नाजालं रजतलतिकावाटिकेति प्रतीत्या</p>
<p>हस्तालम्बं क्वचन विदधुः श्रान्तिश्रान्त्यै सुरीत्या ॥१६॥</p>
<p>ऊरुस्तम्भो गमनविरहं वेपथुर्गात्रलौल्यं</p>
<p>हर्षाश्रं च क्षितिपरिचयाभावतः प्रातिकूल्यम् ।</p>
<p>चक्रुस्तासां मलयजरसोल्लासनं रोमहर्षा</p>
<p>रेजुर्ज्योत्स्नाभिसरणविधौ केवलं हासवर्षाः ॥१७॥</p>
<p>ज्योत्स्नाजाले निजनिजतनुज्योत्स्नयोल्लासयन्त्यः</p>
<p>कृत्स्ना ज्योत्स्नान्तरमिव निजप्राणनाथं प्रयान्त्यः ।</p>
<p>प्रत्यादिष्टाभिसरणपथाः स्वानुरक्त्येव दूत्या</p>
<p>नैव ज्ञाता अपि शशभृति स्वांशुजालप्रतीत्या ॥१८॥</p>
<p>श्रोणीभारप्रथिमनि समालम्बमानं विलम्बं</p>
<p>राधा प्राणप्रियतमसखीर्दत्तहस्तावलम्बम् ।</p>
<p>मन्दं यान्ती प्रियगृहपथं दीर्घदीर्घं मृशन्ती</p>
<p>खेदस्वेदक्षुभिततनुका हन्त जग्लौ सुदन्ती ॥१९॥</p>
<p>अत्याक्षीत्सा कुमुदरसनां भारबुद्ध्या नितम्बात्</p>
<p>कौन्द्यं मञ्जीरकयुगमपि व्युत्ससर्जाविलम्बात।</p>
<p>यान्ती यान्ती पथि पथि जहौ केलिशुक्लारविन्दं</p>
<p>धम्मिल्लाग्रादपि समकिरन्मल्ल्लिकादामवृन्दम् ॥२०॥</p>
<p>प्रियतमेन मिलनम्—</p>
<p>तस्मिन्काले क्षणशयनतः स्वेच्छयैवोत्थितस्य</p>
<p>श्रीमद्वंशीविरुतिरुदभूत्प्राणनाथस्य तस्य ।</p>
<p>सा दूतीव स्वयमुदतनोदादरेणोपसर्पं</p>
<p>तामालम्ब्य द्रुतमियमगाद्रुद्धकन्दर्पदर्पम् ॥२१॥</p>
<p>वंशीगीतिः स्वयमुपसृता वर्त्मना येन दौत्ये</p>
<p>सा तेनैव त्वरितमचलत्पण्डिता प्रेमकृत्ये ।</p>
<p>उत्कण्ठाल्या चल चल चलेत्याग्रहात्प्रेर्यमाणा</p>
<p>राधा वंशीनिनदलहरीदूतिकाकृष्यमाणा ॥२२॥</p>
<p>आरामाणां शयनभवनप्रान्तभाजाममन्दा</p>
<p>याधिष्ठात्री प्रयोजैसुभगा देवता सैव वृन्दा ।</p>
<p>ज्ञात्वा राधागमनसमयं प्रेयसोऽपि त्रियामा</p>
<p>केलीकालं समगत तयोः केलिसाहाय्यकामा ॥२३॥</p>
<p>सोऽपि प्रेयानगमदमलोद्दाममाराममध्यं</p>
<p>चन्द्रेणैव स्वकरकृतया भूरि शुद्ध्यातिमेध्यम् ।</p>
<p>वृन्दाद्याभिर्विविधविधिवत्साध्यमाणारुनौष्ठी</p>
<p>वृन्दैः सार्धं यदधि मधुनो भाविनी पानगोष्ठी ॥२४॥</p>
<p>तस्मिन्कुञ्जप्रवरसविधे रत्नवेयां प्रकृष्ट</p>
<p>ज्योत्स्नास्नानस्तिमितवपुषि स्वान्तरे सूपविष्टः ।</p>
<p>आगच्छन्तीं पुरपरिसरे प्रेयसीं सालिवृन्दां</p>
<p>प्रत्युद्गम्याभ्य्पगमयितुं प्रेरयामास वृन्दाम् ॥२५॥</p>
<p>निर्गच्छन्त्या द्रुतमथ तयालोकि पूर्द्वार एव</p>
<p>ज्योत्स्नामूर्तिर्विबुधलतिकावाटिका जङ्गमेव ।</p>
<p>तां प्रापय्योपवनलतिकां राधिकां सप्रहर्षं</p>
<p>चक्रेऽन्योन्यद्युतिवितरणेऽन्योन्यमेव प्रकर्षम् ॥२६॥</p>
<p>चेतोमध्याद्बहिरिव गतं वीक्ष्य सा वीतबाधा</p>
<p>कृष्णं बालाग्रहमथ पुनर्लब्धबोधेव राधा ।</p>
<p>क्वाहं कस्मात्कथमहमहो केन वात्रोपनीता</p>
<p>पन्थाः को वा मम समजनीत्याममर्श प्रतीताः ॥२७॥</p>
<p>कृष्णानन्दग्रहपरिभवाच्छन्नहृद्वृत्तिकानां</p>
<p>कृष्णालोके प्रयोजैमगमच्छ्रेणि वेणीक्षणानाम् ।</p>
<p>मन्त्राविष्टो निजमिव विषं स्वक्षतोऽहिः कृतास्यः</p>
<p>प्रत्यादत्ते भवति च यथा तेन दष्टोऽपि रस्यः ॥२८॥</p>
<p>सा तं दृष्ट्वा तदुपविपिनं तां निशां चन्द्रिकाभिः</p>
<p>कान्तां तां तामपि गृहततिं चारुक्ÿप्तां लताभिः ।</p>
<p>यैरानीतो गुरुगृहगुहां हापयित्वा स्वदेहस्</p>
<p>तानस्तौषीन्मनसि मुदिता विस्मृताशेषदाहः ॥२९॥</p>
<p>अध्वश्रान्ताः सुमृदुलतनूर्माधवीमण्डपानां</p>
<p>द्वारि द्वारि प्रतिजनममूः स्थापयित्वा समानाम् ।</p>
<p>वृन्दा प्रत्यादिशदनुलतं पल्लवैर्वीजनार्थं</p>
<p>ताः कुर्वत्यस्तदथ मुदिता मेनिरे स्वं कृतार्थम् ॥३०॥</p>
<p>यावच्छ्रान्तिं व्यपनयति सा श्रेणिरेणीक्षणानां</p>
<p>तावत्कृष्णो न खलु गतवानेव पारं क्षणानाम् ।</p>
<p>प्रत्यासन्नो ललितमुरलीपाणिरानन्दसिन्धुः</p>
<p>स्वीयं वासो व्यजनमकरोत्तास्त्रपामबबन्धुः ॥३१॥</p>
<p>नैशलीला, वनविहारः—</p>
<p>हस्तग्राहं स रसिकमणिर्दर्शयामास राधां</p>
<p>स्वीयं साध्वीमुपवनरुचं सर्वतो वीतबाधाम् ।</p>
<p>मूले मूले नवविटपिनां रत्नवेद्यानुकूले</p>
<p>स्थायं स्थायं स्वकरकलितस्वान्तरश्रीदुकूले ॥३२॥</p>
<p>भ्रामं भ्रामं भ्रमरमुखरोद्यानशोभाविशेषं</p>
<p>भूयो भूयो मृदु मृदु पदक्षेपमालोक्यशेषम् ।</p>
<p>दन्तज्योत्स्नालहरिमहसौ चन्द्रिकां सान्द्रयित्वा</p>
<p>मन्दं मन्दं हरिणनयनां तां बभाषे हसित्वा ॥३३॥</p>
<p>पश्यैतास्त्वद्विहरणकलालोकनानन्दभङ्गीः</p>
<p>पुञ्जीभूताः प्रतितरुलतं वीतनिद्राः कुरङ्गीः ।</p>
<p>विस्ताराणामपि खगकुलं चान्तरालेन्तराले</p>
<p>युष्मत्क्रीडाकलनकुतुकान्नैव निद्राति काले ॥३४॥</p>
<p>पत्रैः पुष्पैस्तव नवनवास्वङ्गसेवास्वमोघः</p>
<p>पश्यात्मीयः परिजन इव स्निग्धकान्तिर्लतौघः ।</p>
<p>पश्यैते ते निजभवनतोऽप्यूढसौभाग्यपुञ्जा</p>
<p>गुञ्जन्मत्तभ्रमरघटया सेव्यमाना निकुञ्जाः ॥३५॥</p>
<p>विस्ताराणां समवलयिताकारभाजां विचित्रं</p>
<p>मध्ये मध्ये लवलवलसच्चन्द्रिकानेत्रनित्रम् ।</p>
<p>पश्य च्छायावलयमनघं त्वत्कृतेऽरण्यकान्ति</p>
<p>श्रेणीशुद्ध्यै तितौमिव यन्मारुताश्चालयन्ति ॥३६॥</p>
<p>वाचं वाचं मधुरमृदुलां वाचमेतां मृगाक्षीम्</p>
<p>आनन्दानां निधिरतितरां गूढसत्प्रेमसाक्षी ।</p>
<p>भ्रामं भ्रामं पुनरुपययौ माधवीमण्डपान्तं</p>
<p>पानक्रीडोत्सवपरिषदः कौतुकं यत्र कान्तम् ॥३७॥</p>
<p>मधुपानलील—</p>
<p>तस्मिन्न्नानामधुरिमधुराधुर्यवैदूर्यवेद्यां</p>
<p>कृत्वा चीनाम्बरविरचनां चन्द्रिकावृन्दहृद्याम् ।</p>
<p>तस्यां न्यस्य स्फटिकचषकस्तोममस्तोकमूल्यं</p>
<p>कर्तुं वृन्दारभत रभसात्पानलीलानुकूल्यम् ॥३८॥</p>
<p>तत्रानिन्ये स्फटिकघाटितं मेध्यमाध्वीककुम्भं</p>
<p>गन्धेनान्धीकृतमधुकरं सोपदंशोपलम्भम् ।</p>
<p>कामक्रीडानिधिघटमिवापीनचीनेन गूढं</p>
<p>ग्रीवादेशे सुरभिकुसुमोद्दामदामोपगूढम् ॥३९॥</p>
<p>तत्रागत्य प्रमुदितवधूमण्डलीमध्यवर्ती</p>
<p>दृष्ट्वा वृन्दाकृतविरचनाः कल्पितरचनाः कल्पितस्वान्तपूर्तीः ।</p>
<p>श्रीराधायाः करसरसिजं पाणिनाधृत्य धृत्या</p>
<p>मध्येऽवात्सीत्सह मणिशिलामूर्ध्नि तत्रैकमत्या ॥४०॥</p>
<p>पर्यन्ते चोपविशति वधूमण्डले तस्य वाचा</p>
<p>पङ्क्तीभूय प्रसृमरतरेणाङ्गभासा समीचा ।</p>
<p>मूर्तिभूता इव वलयिताश्चन्द्रिकाश्चन्द्रिकानां</p>
<p>मध्ये मेध्या अथ विललसुर्मूर्तयः सुन्दरीणाम् ॥४१॥</p>
<p>उद्यद्विद्युल्लतिक इव स स्निग्धधाराधरेन्द्रश्</p>
<p>चन्द्रज्योत्स्नावलयवलितोऽभ्राजतानन्दसान्द्रः ।</p>
<p>राधासङ्गी प्रियसहचरीमण्डलान्तःप्रसङ्गी</p>
<p>पानक्रीडोत्सवनवनवोत्साहनिर्वाहरङ्गी ॥४२॥</p>
<p>व्रीडौत्सुक्यस्मृतिमतिधृतिक्षान्तिहर्षाभ्यसूया</p>
<p>शङ्कात्रासश्रममदमुखाः प्राभवन्नानुमेयाः ।</p>
<p>एकैकस्याः परिजनधुरां धारयन्तोऽस्वभावा</p>
<p>लब्ध्वा लब्ध्वा समयमुचितं सेवितुं सर्वभावाः ॥४३॥</p>
<p>पानास्थानीमनु सहचरीषूपविष्टासु तासु</p>
<p>श्रीमच्चैकासनमनुसतोः प्रेयसोरग्रगासु ।</p>
<p>नानापुष्पैः स्वयमनुपमैर्गुम्फिता भृङ्गलोला</p>
<p>वृन्दा नन्दादनुजनमनुग्रीवमाधत्त मालाः ॥४४॥</p>
<p>लोलाः कालागुरुजनिजुषो धूपधूमस्य धाराः</p>
<p>सारादारादरचयदनुक्षुण्णकर्पूरपुराः ।</p>
<p>तन्निर्दिष्टाः कुसुममकिरन्क्ष्मारुहः पावनस्य</p>
<p>प्रारम्भेऽस्मिन्स्फुरति मधुनः पानलीलोत्सवस्य ॥४५॥</p>
<p>मल्लीपुष्पेष्वनुसृणिमुखैश्चञ्चलैश्चञ्चरीकैः</p>
<p>शङ्खाभं भं भं भमिति निनदा दध्मिरे निर्व्यलीकैः ।</p>
<p>लास्यं तेने पवनगुरुणा शैशवं शिक्षिताभिः</p>
<p>स्थाने स्थाने कुसुमलतिकामण्डलीनर्तकीभिः ॥४६॥</p>
<p>माध्वीकेन स्फटिकचषकश्रेणिमापूरयन्त्या</p>
<p>ज्योत्स्नाजाले मिलितवपुषं तामथालक्षयन्त्याः ।</p>
<p>वृन्दादेव्याः किमिह चषकान्किं नु शून्यान्पिपर्मीत्य्</p>
<p>आसीत्तस्याः क्षणमिव तदा चित्तवृत्तौ महोर्मी ॥४७॥</p>
<p>दिव्ये नव्ये स्फटिकपुटिके मेध्यमाध्वीकपूर्णे</p>
<p>चारु न्यस्योत्पलमुपरितः प्रस्फुरद्भृङ्गघूर्णे ।</p>
<p>वामेन शक्तरजलरुहा धुन्वती भृङ्गमन्ये</p>
<p>नाग्रे राधाव्रजपसुतयोरग्रतः सोपनिन्ये ॥४८॥</p>
<p>दीव्यत्तेजःपरिधि परिवेवेष्टि यावत्सखीनां</p>
<p>प्रत्येकं सा मधु सुमधुरं पानलीलोन्मुखीनाम् ।</p>
<p>तावत्तावप्युभयमधुनोऽन्योन्यमुत्सारयन्तौ</p>
<p>भृङ्गानास्तामुपरिपतितांस्तां प्रतीक्षावहन्तौ ॥४९॥</p>
<p>निष्पण्णेऽस्मिन्मधुविभजने भाजनैस्तैरमन्दे</p>
<p>श्रीकृष्णः स्वं समधुचषकं राधिकास्यारविन्दे ।</p>
<p>पीत्वा देहि त्वमिति निगदन्सूपनिन्येऽप्रवेशात्</p>
<p>साप्याघ्राय नतमुखमुदात्कामतन्त्रोपदेशात॥५०॥</p>
<p>तन्माध्वीकं कमलवदनावक्त्रगन्धोपलम्भाद्</p>
<p>आत्मामोदादपि सुमधुरं वल्लभो विप्रलम्भात।</p>
<p>पीत्वा पीत्वानुभवति चिरेणानुभूयानुभूय</p>
<p>स्मित्वा स्मित्वा पिबति महता कौतुकेनैव भूयः ॥५१॥</p>
<p>सा सव्रीडस्मितमवनताधीतसत्प्रेमतन्त्रा</p>
<p>कान्तोच्छिष्टं मधु सुमधुरं पातुकामा स्वतन्त्रा ।</p>
<p>नैच्छत्पातुं स्वमधु यदि सा तद्विदित्वाघहन्ता</p>
<p>स्मित्वा प्रादादथ पिब पिबेत्यादरेणानुमन्ता ॥५२॥</p>
<p>तत्पीत्वा स स्वमथ मधुनः पात्रमादाय पाणि</p>
<p>श्रीपर्णेनापिबदथ समाकृष्य तद्वेणुपाणिः ।</p>
<p>स्मित्वा स्मित्वा कलयति सखीमण्डले तत्र पिप्ये</p>
<p>नैतच्चित्रं भवति सुहृदां सौहृदस्याभिरूप्ये ॥५३॥</p>
<p>भूयो वृन्दा चषकमपरं सीधुना पूरयित्वा</p>
<p>श्रीदम्पत्योर्न्यधित पुरतः स्वं मनो मोदयित्वा ।</p>
<p>आपीयान्यदथ ददतुस्तौ सखीभ्योऽल्पमल्पं</p>
<p>तास्तत्पीत्वा स्वमपि च पपुः सीधु पीयूषकल्पम् ॥५४॥</p>
<p>एवं वृत्ते कुवलयदृशां प्रेयसश्चादिपाने</p>
<p>काचित्काचिद्विकृतिरुदगादन्तरे स्निह्यमाने ।</p>
<p>सा मर्यादाविघटनपटुर्नासहन्तानुमेया</p>
<p>शोणीभावं व्रजति नयने दृश्यमानाभ्युपाया ॥५५॥</p>
<p>काचित्तत्र प्रथमचषकेणैव निर्व्यूढकामा</p>
<p>नैच्छत्पातुं पुनरविरतं प्रार्थ्यमानापि वामा ।</p>
<p>द्रष्टुं ताषां मदविलसितं वल्लभस्यापि विज्ञा</p>
<p>लोभाच्छोभातिशयविषयासन्दिदृक्षामनोज्ञा ॥५६॥</p>
<p>अस्थाने ह्रीरुदितमपदं हेतुहीनो विवादस्</p>
<p>त्रासो निष्कारण उपगतो निर्निदानो विषादः ।</p>
<p>व्याहारोऽप्यन्वयविरहितो दृष्टिरुद्देशशून्या</p>
<p>तासामासीद्विसरकविधौ रीतिरेषैव धन्या ॥५७॥</p>
<p>वाचां वर्णस्खलनबलेन चेतसामस्थिरत्वं</p>
<p>मन्दाक्षाणां समयसरणं वर्ष्मणां कम्पवत्त्वम् ।</p>
<p>बुद्धीनां च भ्रमणमसकृद्धासरोषप्रतोष</p>
<p>जाड्यं मौनं विसरकविधौ रेजिरेऽमी विशेषाः ॥५८॥</p>
<p>ज्योत्स्नालीनं स्फटिकचषकं कायनालोकयन्ती</p>
<p>किं मे दत्तं न मधु पुरतो वृन्दयेत्यामनन्ती ।</p>
<p>जातक्रोधस्मयविहसिता स्थैर्यनिर्वेदशङ्कं</p>
<p>तस्थौ काचिन्न पिबति मधु प्रोल्लसन्मानपङ्कम् ॥५९॥</p>
<p>आल्यः पेयं मधु कथमिदं चन्द्रमाः सम्प्रविष्टः</p>
<p>कण्ठे लग्नोऽप्यहह भविता चर्यते चेत्स दुष्टः ।</p>
<p>किञ् चोदञ्चन्मलपरिमलां प्रस्तुतात्तत्कलङ्का</p>
<p>सङ्गादस्मिन्मम सुमहती जायते दोषशङ्का ॥६०॥</p>
<p>माध्वीकानामुपरि परितो विभ्रमद्भृङ्गमाला</p>
<p>च्छायां कल्कावलिमिव घनां वीक्ष्य काश्चिद्विलासाः ।</p>
<p>अङ्गुल्यग्रैर्ललितलुलितैर्लोडयित्वा पटान्ते</p>
<p>पूतं कृत्वा पुनरथ पपुः पानमोदे नितान्ते ॥६१॥</p>
<p>हा कष्टं द्यौः पपपतति घूघूर्णते भूमिमीमिः</p>
<p>सख्यो मामाधधरत भो हन्त पप्पापतामि ।</p>
<p>इत्थं पानातिशयवशतः काचिदालिङ्ग्य काञ्चित्</p>
<p>स्थित्वा मन्दं न्यगददगदा जीवितास्मीति किञ्चित॥६२॥</p>
<p>विच्छेदे प्रागभवदुभयोर्यत्तु तादात्म्यमेकं</p>
<p>तत्संस्कारे मधुमदविधावुत्थिते सातिरेकम् ।</p>
<p>कृष्णो राधायित इव भवन्हन्त कृष्णायितासौ</p>
<p>स्यातां नाम्नोर्विनिमयमयामन्त्रणे मन्दहासौ ॥६३॥</p>
<p>राधे कृष्ण त्वमयि मम किं किङ्करी नैव नैव</p>
<p>प्राणास्त्वं मे न भवति वपुस्त्वां विना स्थातुमेव ।</p>
<p>इत्थं प्राक्संस्कृतिमतिरतेर्वैपरीत्ये स्वनाम</p>
<p>व्यत्यासेनोभयरसकथा मञ्जुलत्वं जगाम ॥६४॥</p>
<p>कर्णे कर्णे वचनरचनैः कोमलैरर्थशून्यैर्</p>
<p>गात्रे गात्रे स्खलनलुठनैर्गाढहासेन धन्यैः ।</p>
<p>गण्डे गण्डे सरसमधुरैश्चुम्बनैश्चाभिरामाः</p>
<p>श्रीदम्पत्योर्न खलु समयास्ते भवन्यातयामाः ॥६५॥</p>
<p>कौस्तुभान्वेषणं तत्प्राप्तिश्च—</p>
<p>पृष्ठालम्बिन्यनयनपथे कौस्तुभे सा दयातः</p>
<p>कृष्णं राधा चकितमवदत्कौस्तुभस्ते क्व यातः ।</p>
<p>तां स प्राह त्वमिममहरः साह नाहं विशाखा</p>
<p>सोचे नाहं सुमुखि ललिता साह नाहं सुलेखा ॥६६॥</p>
<p>इत्यन्योन्यं मधुमदमुदा कुर्वतीनां विवादं</p>
<p>मध्ये कृष्णं न्यगददपरा प्रोल्लसत्साधुवादम् ।</p>
<p>प्रत्यक्षं ते तमहरदियं धूर्त धूर्ता विलोला</p>
<p>स्वातन्त्र्येणोरसि विलसितुं वैजयन्त्येव माला ॥६७॥</p>
<p>आं जानीमस्त्वमहर इमं कौस्तुभं हन्त माले</p>
<p>दण्ड्यासि त्वं तमुपहर मे चौरि वेगादराले ।</p>
<p>इत्याक्षिप्तस्रगुपहतितः पृष्ठतोऽसौ ललम्बे</p>
<p>कण्ठे दृष्ट्वा तमथ जहसुस्तां समेत्याविलम्बे ॥६८॥</p>
<p>गम्भीरेऽस्मिन्मधुमदधुरा माधुरीणां प्रवाहे</p>
<p>तीव्रं स्रोतो यदि मृगदृशां मण्डली सा जगाहे ।</p>
<p>कश्चिन्मन्दं जगुरथ पराश्चाभिनिन्युस्तदर्थं</p>
<p>सर्वा एव प्रतिविदधिरे पुष्पबाणं कृतार्थम् ॥६९॥</p>
<p>इति श्रीकृष्णाह्निककौमुद्यां पञ्चमः प्रकाशः ।</p>
<p>रात्रिलीला समाप्ता</p>
<p>॥ ६ ॥</p>
<p>ओ)०(ओ</p>
<p>उपसंहारः</p>
<p>परमानन्ददासेन शिवानन्दस्य सूनुना ।</p>
<p>मधुपानोत्तमां लीलां ज्ञात्वा शान्तिरिहातनि ॥</p>
<p>निदेशात्सखिवृन्दानां मधुपानात्प्रमत्तयोः ।</p>
<p>अद्भुतानीक्षमाणानां राधामाधवयोर्निशि ॥</p>
<p>श्रीगौराङ्गकृपामयोऽवनितले श्रीमच्छिवानन्दकः</p>
<p>सेनोऽम्बुष्ठकुलोद्भवः सुकृतिभिः सार्धं सदा गौरदृक।</p>
<p>तत्पुत्रः कविकर्णपूररसिकाचार्याग्रणी नीतितः</p>
<p>श्रीकृष्णाह्निककौमुदीति विदितं काव्यं सुकाव्यं व्यधात॥</p>
<p>इति श्रीकृष्णाह्निककौमुद्यां षष्ठः प्रकाशः</p>
<p>॥६॥</p>
<p>॥ समाप्तोऽयं ग्रन्थः श्रीमान॥</p>
<p>]</p>

  </div>
</article>


        

        



    <aside class="card border noPrint" id="section-tree-item-kAvyam_padyam_karNapUragosvAmiH_shrIkRShNAhnikakaumudI_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/kAvyam/padyam/karNapUragosvAmiH/shrIkRShNAhnikakaumudI/">श्रीकृष्णाह्निककौमुदी </a>
            <a data-toggle="collapse" href="#section-tree-item-body-kAvyam_padyam_karNapUragosvAmiH_shrIkRShNAhnikakaumudI_md" role="button" aria-expanded="false" aria-controls="section-tree-item-body-kAvyam_padyam_karNapUragosvAmiH_shrIkRShNAhnikakaumudI_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-kAvyam_padyam_karNapUragosvAmiH_shrIkRShNAhnikakaumudI_md" class="card-body p-0 collapse">
            
            <li>author: कर्णपूरगोस्वामिः</li>
            
            <li>books contributor: राष्ट्रियसंस्कृतविश्वविद्यालयः, तिरुपतिः</li>
            
            <li>domain: साहित्यम्</li>
            
            <li>draft: false</li>
            
            <li>iscjklanguage: false</li>
            
            <li>language: संस्कृतम्</li>
            
            <li>serial no.: Ebharati-3227</li>
            
            <li>source_url: https://www.ebharatisampat.in/read_chapter.php?bookid=NDk3NTkyNDc4OTc3OTAz</li>
            
            <li>sub-domain: पद्यम्</li>
            
            <li>title: श्रीकृष्णाह्निककौमुदी</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
