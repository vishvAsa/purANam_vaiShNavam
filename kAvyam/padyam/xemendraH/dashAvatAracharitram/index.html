<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | दशावतारचरित्रम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/kAvyam/padyam/xemendraH/dashAvatAracharitram/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/kAvyam/padyam/xemendraH/dashAvatAracharitram/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/kAvyam/padyam/xemendraH/dashAvatAracharitram/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="दशावतारचरित्रम्">
  <meta property="og:description" content="[[दशावतारचरित्रम्	Source: EB]]
[
॥श्री॥
महाकविश्रीक्षेमेन्द्रप्रणीतम् दशावतारचरित्रम्
(१)
मत्स्यावतारः प्रथमः
अशेषविश्ववैचित्र्यरचनारचये नमः ।
मायागहनगूढाय नानारूपाय विष्णवे ॥१॥
देवः पायादपायात्त्रिभुवनभवनस्तम्भभूतः स युष्मान्
आयुष्मान्यस्य भक्त्या प्रभवति पुरुषः स्वर्गमार्गेऽपवर्गः ।
मत्स्यः कूर्मो वराहः पुरुषहरिवपुर्वामनो जामदग्न्यः
काकुत्स्थः कंसहन्ता स च सुगतमुनिः कर्किनामा च विष्णुः ॥२॥
आदिमत्स्यः स जयताद्यः श्वासोच्छ्वासितैर्जलैः ।
गगने विदधेऽम्भोधिं गगनं च महोदधौ ॥३॥
तं नमस्कुर्महे कूर्मं यः कपाटमसङ्कटम् ।
अतीतसर्वब्रह्माण्डमवशेषमिवावहत॥४॥
वराहं नौमि सानन्ता येनोत्क्षिप्ता क्षितिः परम् ।
अधोधृतार्धच्छत्रेव तलस्थार्कातपासहा ॥५॥
जयाय नृहरिर्वोऽस्तु दैत्योरःशोणितार्णवे ।
हारमौक्तिकगर्भास्ताश्चेरुर्यन्नखशक्तयः ॥६॥
त्रिविक्रमोऽस्तु भूत्यै वः प्राग्लघ्वी मध्यमा ततः ।">
  <meta property="og:locale" content="en_us">
  <meta property="og:type" content="article">
    <meta property="article:section" content="kavyam">

  <meta itemprop="name" content="दशावतारचरित्रम्">
  <meta itemprop="description" content="[[दशावतारचरित्रम्	Source: EB]]
[
॥श्री॥
महाकविश्रीक्षेमेन्द्रप्रणीतम् दशावतारचरित्रम्
(१)
मत्स्यावतारः प्रथमः
अशेषविश्ववैचित्र्यरचनारचये नमः ।
मायागहनगूढाय नानारूपाय विष्णवे ॥१॥
देवः पायादपायात्त्रिभुवनभवनस्तम्भभूतः स युष्मान्
आयुष्मान्यस्य भक्त्या प्रभवति पुरुषः स्वर्गमार्गेऽपवर्गः ।
मत्स्यः कूर्मो वराहः पुरुषहरिवपुर्वामनो जामदग्न्यः
काकुत्स्थः कंसहन्ता स च सुगतमुनिः कर्किनामा च विष्णुः ॥२॥
आदिमत्स्यः स जयताद्यः श्वासोच्छ्वासितैर्जलैः ।
गगने विदधेऽम्भोधिं गगनं च महोदधौ ॥३॥
तं नमस्कुर्महे कूर्मं यः कपाटमसङ्कटम् ।
अतीतसर्वब्रह्माण्डमवशेषमिवावहत॥४॥
वराहं नौमि सानन्ता येनोत्क्षिप्ता क्षितिः परम् ।
अधोधृतार्धच्छत्रेव तलस्थार्कातपासहा ॥५॥
जयाय नृहरिर्वोऽस्तु दैत्योरःशोणितार्णवे ।
हारमौक्तिकगर्भास्ताश्चेरुर्यन्नखशक्तयः ॥६॥
त्रिविक्रमोऽस्तु भूत्यै वः प्राग्लघ्वी मध्यमा ततः ।">
  <meta itemprop="wordCount" content="19261">
  <meta name="twitter:card" content="summary">
  <meta name="twitter:title" content="दशावतारचरित्रम्">
  <meta name="twitter:description" content="[[दशावतारचरित्रम्	Source: EB]]
[
॥श्री॥
महाकविश्रीक्षेमेन्द्रप्रणीतम् दशावतारचरित्रम्
(१)
मत्स्यावतारः प्रथमः
अशेषविश्ववैचित्र्यरचनारचये नमः ।
मायागहनगूढाय नानारूपाय विष्णवे ॥१॥
देवः पायादपायात्त्रिभुवनभवनस्तम्भभूतः स युष्मान्
आयुष्मान्यस्य भक्त्या प्रभवति पुरुषः स्वर्गमार्गेऽपवर्गः ।
मत्स्यः कूर्मो वराहः पुरुषहरिवपुर्वामनो जामदग्न्यः
काकुत्स्थः कंसहन्ता स च सुगतमुनिः कर्किनामा च विष्णुः ॥२॥
आदिमत्स्यः स जयताद्यः श्वासोच्छ्वासितैर्जलैः ।
गगने विदधेऽम्भोधिं गगनं च महोदधौ ॥३॥
तं नमस्कुर्महे कूर्मं यः कपाटमसङ्कटम् ।
अतीतसर्वब्रह्माण्डमवशेषमिवावहत॥४॥
वराहं नौमि सानन्ता येनोत्क्षिप्ता क्षितिः परम् ।
अधोधृतार्धच्छत्रेव तलस्थार्कातपासहा ॥५॥
जयाय नृहरिर्वोऽस्तु दैत्योरःशोणितार्णवे ।
हारमौक्तिकगर्भास्ताश्चेरुर्यन्नखशक्तयः ॥६॥
त्रिविक्रमोऽस्तु भूत्यै वः प्राग्लघ्वी मध्यमा ततः ।">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/kAvyam\/padyam\/xemendraH\/dashAvatAracharitram\/".replace(basePath, "/");
  pageVars.pageParams = {};
  pageVars.pageSource = "kAvyam\/padyam\/xemendraH\/dashAvatAracharitram.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/kAvyam/padyam/xemendraH/dashAvatAracharitram/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/kAvyam/padyam/xemendraH/dashAvatAracharitram/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/kAvyam/padyam/xemendraH/dashAvatAracharitram/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/kAvyam/padyam/xemendraH/dashAvatAracharitram/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/kAvyam/padyam/xemendraH/dashAvatAracharitram/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/kAvyam/padyam/xemendraH/dashAvatAracharitram/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/kAvyam/padyam/xemendraH/dashAvatAracharitram/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/kAvyam/padyam/xemendraH/dashAvatAracharitram/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/kAvyam/padyam/xemendraH/dashAvatAracharitram/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/kAvyam/padyam/xemendraH/dashAvatAracharitram/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/kAvyam/padyam/xemendraH/dashAvatAracharitram/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/kAvyam/padyam/xemendraH/dashAvatAracharitram/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/kAvyam/padyam/xemendraH/dashAvatAracharitram/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/kAvyam/padyam/xemendraH/dashAvatAracharitram/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/kAvyam/padyam/xemendraH/dashAvatAracharitram/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/kAvyam/padyam/xemendraH/dashAvatAracharitram/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/kAvyam/padyam/xemendraH/dashAvatAracharitram/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/kAvyam/padyam/xemendraH/dashAvatAracharitram/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/kAvyam/padyam/xemendraH/dashAvatAracharitram/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/kAvyam/padyam/xemendraH/dashAvatAracharitram/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/kAvyam/padyam/xemendraH/dashAvatAracharitram/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/kAvyam/padyam/xemendraH/dashAvatAracharitram/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/kAvyam/padyam/xemendraH/dashAvatAracharitram/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/kAvyam/padyam/xemendraH/dashAvatAracharitram/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/kAvyam/padyam/xemendraH/dashAvatAracharitram/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/kAvyam/padyam/xemendraH/dashAvatAracharitram/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/kAvyam/padyam/xemendraH/dashAvatAracharitram/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/kAvyam/padyam/xemendraH/dashAvatAracharitram/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/kAvyam/padyam/xemendraH/dashAvatAracharitram/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/kAvyam/padyam/xemendraH/dashAvatAracharitram/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/kAvyam/padyam/xemendraH/dashAvatAracharitram/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/kAvyam/padyam/xemendraH/dashAvatAracharitram/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/kAvyam/padyam/xemendraH/dashAvatAracharitram/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/kAvyam/padyam/xemendraH/dashAvatAracharitram/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/kAvyam/padyam/xemendraH/dashAvatAracharitram/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/kAvyam/padyam/xemendraH/dashAvatAracharitram/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/kAvyam/padyam/xemendraH/dashAvatAracharitram/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/kAvyam/padyam/xemendraH/dashAvatAracharitram/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/kAvyam/padyam/xemendraH/dashAvatAracharitram/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/kAvyam/padyam/xemendraH/dashAvatAracharitram/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/kAvyam/padyam/xemendraH/dashAvatAracharitram/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/kAvyam/padyam/xemendraH/dashAvatAracharitram/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/kAvyam/padyam/xemendraH/dashAvatAracharitram/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/kAvyam/padyam/xemendraH/dashAvatAracharitram/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/kAvyam/padyam/xemendraH/dashAvatAracharitram/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> दशावतारचरित्रम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="दशावतारचरित्रम्">दशावतारचरित्रम्</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/kAvyam/padyam/xemendraH/dashAvatAracharitram.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>[[दशावतारचरित्रम्	Source: <a href="https://www.ebharatisampat.in/read_chapter.php?bookid=NjgzNjkyNjY4NjM0NDgy">EB</a>]]</p>
<p>[</p>
<p><strong>॥श्री॥</strong></p>
<p><strong>महाकविश्रीक्षेमेन्द्रप्रणीतम् दशावतारचरित्रम्</strong></p>
<p><strong>(१)</strong></p>
<p><em><strong>मत्स्यावतारः प्रथमः</strong></em></p>
<p>अशेषविश्ववैचित्र्यरचनारचये नमः ।</p>
<p>मायागहनगूढाय नानारूपाय विष्णवे ॥१॥</p>
<p>देवः पायादपायात्त्रिभुवनभवनस्तम्भभूतः स युष्मान्</p>
<p>आयुष्मान्यस्य भक्त्या प्रभवति पुरुषः स्वर्गमार्गेऽपवर्गः ।</p>
<p>मत्स्यः कूर्मो वराहः पुरुषहरिवपुर्वामनो जामदग्न्यः</p>
<p>काकुत्स्थः कंसहन्ता स च सुगतमुनिः कर्किनामा च विष्णुः ॥२॥</p>
<p>आदिमत्स्यः स जयताद्यः श्वासोच्छ्वासितैर्जलैः ।</p>
<p>गगने विदधेऽम्भोधिं गगनं च महोदधौ ॥३॥</p>
<p>तं नमस्कुर्महे कूर्मं यः कपाटमसङ्कटम् ।</p>
<p>अतीतसर्वब्रह्माण्डमवशेषमिवावहत॥४॥</p>
<p>वराहं नौमि सानन्ता येनोत्क्षिप्ता क्षितिः परम् ।</p>
<p>अधोधृतार्धच्छत्रेव तलस्थार्कातपासहा ॥५॥</p>
<p>जयाय नृहरिर्वोऽस्तु दैत्योरःशोणितार्णवे ।</p>
<p>हारमौक्तिकगर्भास्ताश्चेरुर्यन्नखशक्तयः ॥६॥</p>
<p>त्रिविक्रमोऽस्तु भूत्यै वः प्राग्लघ्वी मध्यमा ततः ।</p>
<p>यस्य पश्चादनन्ताभूत्सत्सङ्गतिरिवाकृतिः ॥७॥</p>
<p>अभग्नं जामदग्न्यो वः प्रयच्छतु जयोदयम् ।</p>
<p>यत्कुठारकठोराग्नौ भूपालैः शलभायितम् ॥८॥</p>
<p>नौमि रामं रिपोश्चक्रे यः काञ्चननिभैः शरैः ।</p>
<p>होमानलशिखारूढमिव वक्त्रवनं पुनः ॥९॥</p>
<p>शौरिर्जयति कंसस्य जीवितप्रथमातिथिः ।</p>
<p>यश्चक्रे चक्रदानेन बाणबाहुप्रतिग्रहम् ॥१०॥</p>
<p>यस्य सभ्रूभ्रमाकम्पा माररामाः ससैनकाः ।</p>
<p>चक्रुर्न रागं न द्वेषं स शान्त्यै सुगतोऽस्तु वः ॥११॥</p>
<p>स्वच्छन्दप्रोच्छलन्म्लेच्छतिमिरोद्भेदसच्छविः ।</p>
<p>कर्किविष्णुः प्रकाशाय प्रभातार्क इवास्तु ॥१२॥</p>
<p>अवतारकथायुक्त्या भक्त्या भगवतो हरेः ।</p>
<p>श्रीव्यासदासः क्षेमेन्द्रः कुरुते सरसां स्तुतिम् ॥१३॥</p>
<p>स्वजनस्थितिखिन्नस्य पुण्यारण्यविहारिणः ।</p>
<p>हरिभक्तिरसासिक्ताः श्रूयन्तां मम सूक्तयः ॥१४॥</p>
<p>सन्तोषो यदि कीं धनैः सुखशतैह्किं यद्यनायत्तता</p>
<p>वैराग्यं यदि किं व्रतैः किमखिलैस्त्यागैर्विवेको यदि ।</p>
<p>सत्सङ्गो यदि किं दिगन्तगमनप्रस्थानतीर्थश्रमैः</p>
<p>श्रीकान्ते यदि भक्तिरप्रतिहता तत्किं समाधिक्रमैः ॥१५॥</p>
<p>लसति हसति हर्षात्तीव्रदुःखे परेषां</p>
<p>स्खलति गलति मोहादात्मनः क्लेशलेशे ।</p>
<p>नदति वदति निन्द्यं मानिनां किं न नीचः</p>
<p>परुषवचनमल्पं श्रावितो हन्तुमेति ॥१६॥</p>
<p>पुण्यान्यहीनहरिणानि तपोवनानि</p>
<p>सत्सङ्गतानि शमधर्मविवेचनानि ।</p>
<p>एतानि तानि भवबन्धविमोचनानि</p>
<p>चर्चोचितानि चरितानि च चक्रपाणिः ॥१७॥</p>
<p>मान्यः किल मनुर्नाम जगज्ज्येष्ठः प्रजापतिः ।</p>
<p>चचार पूर्वमुर्व्यां यः सर्वतीर्थपथातिथिः ॥१८॥</p>
<p>स बदर्याश्रमं प्राप्य नरनारायणाश्रयम् ।</p>
<p>हरिसन्दर्शनधिया चचार सुचिरं तपः ॥१९॥</p>
<p>तं कदाचिदतिस्वल्पतनुस्तनुतरेऽम्भसि ।</p>
<p>उवाच तलसंलीनस्त्रासान्मत्स्यशिशुः शनैः ॥२०॥</p>
<p>भीतोऽहं स्थूलमत्स्येभ्यो रक्ष मां करुणानिधे ।</p>
<p>भक्षयन्ति क्षुधा नित्यं दुर्बलं बलवत्तराः ॥२१॥</p>
<p>आश्वासनं विषमशोकविमोहितस्य</p>
<p>भीतस्य भीतिशमनं कृशपक्षपातः ।</p>
<p>धृत्यै विपन्निपतितस्य करावलम्बः</p>
<p>सम्पूर्णपुण्यनिचयस्य समुच्चयोऽयम् ॥२२॥</p>
<p>मुनिः श्रुत्वैतदाश्चर्यकारि मत्स्यशिशोर्वचः ।</p>
<p>दयार्द्रस्तं समादाय जलकुम्भान्तरेऽक्षिपत॥२३॥</p>
<p>अवर्तमानं कालेन तत्र वृद्धिमुपागतम् ।</p>
<p>समीपवाप्यां चिक्षेप गङ्गायामथ सागरे ॥२४॥</p>
<p>कालेन सकलाम्भोधिव्यापी विपुलविग्रहः ।</p>
<p>कौतुकालोकनायातं मनुं मत्स्यः समभ्यधात॥२५॥</p>
<p>अधुना विषमः कालः कलुषः समुपस्थितः ।</p>
<p>विपरीतनिमित्तानि प्रवृत्तानि प्रजापते ॥२६॥</p>
<p>परदारपरप्राणपरवित्तापहारिणः ।</p>
<p>विचरन्ति नराः कामक्रोधलोभपरायणाः ॥२७॥</p>
<p>धनं नास्त्यस्ति वा स्तोकं तदधर्म्यं न तिष्ठति ।</p>
<p>मुष्णाति दक्षिणं पाणिं वामो वामं च दक्षिणः ॥२८॥</p>
<p>दास्यं द्विजः श्रयति शूद्रतपस्विशिष्यः</p>
<p>शूद्रान्वयः कृषिवणिक्क्रियया कृतार्थः ।</p>
<p>वैश्यः स्वजात्यरुचिविप्रविवाहकारी</p>
<p>होता गुरु वदति मन्त्रपदानि शूद्रः ॥२९॥</p>
<p>शौचं नास्ति कुतः परोपकृतयः सत्यस्य वार्तैव का</p>
<p>रौद्रः क्षुद्रतया परं परधनद्रोही दरिद्रो जनः ।</p>
<p>लेशेनापि सुखं खपुष्पसदृशं स्वैरापचाराः स्त्रियः</p>
<p>सम्पूर्णं युगसंक्षेपयस्य पुरतः संलक्ष्यते लक्षणम् ॥३०॥</p>
<p>कल्पान्तघनसङ्घातनिर्घातसलिलाहतम् ।</p>
<p>जगदेकार्णवीभूतमचिरेण भविष्यति ॥३१॥</p>
<p>सर्वबीजभूतां तस्मिन्काले सप्तर्षिभिः सह ।</p>
<p>मत्सृष्टां नावमारुह्य स्थातव्यं स्थितये ॥३२॥</p>
<p>मनःप्रकम्पनं श्रुत्वा मत्स्यस्य वचनं मनुः ।</p>
<p>तत्तथेति प्रतिश्रुत्य जगाम निजमाश्रमम् ॥३३॥</p>
<p>अथोद्ययौ दिशां देहपरित्यागाग्निमण्डली ।</p>
<p>कालजिह्वासमूहाभा द्वादशार्कोदयद्युतिः ॥३४॥</p>
<p>अनेकोच्चण्डमार्तण्डप्लुष्टे भुवनमण्डले ।</p>
<p>चराचरजगत्सर्वः सहसा भस्मसादभूत॥३५॥</p>
<p>अथादृश्यत कार्तान्तमहिषस्येव सन्ततिः ।</p>
<p>निर्दग्धजगदङ्गारमलिना मेघसन्ततिः ॥३६॥</p>
<p>ततः पपात नीरन्ध्रधारासारभरः क्षितौ ।</p>
<p>विश्वसङ्क्षयशोकाश्रुप्रवाहः ककुभामिव ॥३७॥</p>
<p>संवर्तकानलप्लुष्टे सप्तपातालमण्डले ।</p>
<p>कल्पान्तपवनापातभग्ने ब्रह्माण्डमण्डपे ॥३८॥</p>
<p>पुष्करावर्तकाम्भोभृत्सृष्टवृष्टिसमुत्प्लवैः ।</p>
<p>जगदेकार्णवीभूतं क्षणेन समपद्यत ॥३९॥ (युग्मम्)</p>
<p>विपुले विप्लवे तस्मिन्मत्स्यस्य वचनं स्मरन।</p>
<p>भुजविक्षिप्तसलिलस्तं द्रष्टुमगमन्मनुः ॥४०॥</p>
<p>स ददर्श महामत्स्यं चण्डांशुशशिलोचनम् ।</p>
<p>कृतैक्यमिव संहारे दिनरात्रिप्रकाशयोः ॥४१॥</p>
<p>बिभ्राणं मेरुसङ्काशं शृङ्गं शिरसि काञ्चनम् ।</p>
<p>अम्भोभिरावृतस्थानं निर्यान्तमिव बाडवम् ॥४२॥</p>
<p>पुच्छाच्छोटोच्छलितसलिलालोलकल्लोलजालैः</p>
<p>श्वासाभ्यासप्रसरदमलोत्तुङ्गरङ्गत्तरङ्गैः ।</p>
<p>खं कुर्वाणं श्रितमिव घनोल्लासकैलासलक्षैर्</p>
<p>दृष्ट्वा मत्स्यं हरिरिति मनुस्तत्प्रणामानतोऽभूत॥४३॥</p>
<p>तदुच्चशृङ्गसंलग्नां नावं धृतिमिवायताम् ।</p>
<p>आरुरोह गिरा तस्य सह सप्तर्षिभिर्मनुः ॥४४॥</p>
<p>तस्मिन्काले निरालम्बे मार्कण्डेयो निराश्रयः ।</p>
<p>देवर्षिः सलिलग्रस्तं दृष्ट्वा जगदचिन्तयत॥४५॥</p>
<p>अहो बत महानेष कालः सङ्कलिताखिलः ।</p>
<p>जगद्ग्रासरसाभ्यासादनिशं न निवर्तते ॥४६॥</p>
<p>क्व स सनगरग्रामग्रामः समग्रगिरीश्वरः</p>
<p>प्रथितभुवनाभोगः सेन्दुग्रहार्कगतिर्गतः ।</p>
<p>अहह कुटिलस्वप्नोत्पन्नैरिवाश्रितविभ्रमैर्</p>
<p>भ्रमयति भवे भावैः कालः कृतैरथ संहृतैः ॥४७॥</p>
<p>मान्यास्ते मुनयस्तपोवनबुवस्तास्तीर्थसार्थार्थिताः</p>
<p>शौर्योत्साहमहोदयाः क्व बत ते भूभूषणं भूमिपाः ।</p>
<p>अन्ते सज्जनमन्युनीचविनयस्त्रीचित्तधूर्तभ्रम</p>
<p>स्वप्नाकारमधर्मलब्धधनवत्कष्टं न किंचित्स्थितम् ॥४८॥</p>
<p>इति सचिन्तयन्दोर्भ्यां विक्षिप्तसलिलस्तरन।</p>
<p>तामासाद्य मुनिर्नावमाललम्बेऽम्बरोन्मुखीम् ॥४९॥</p>
<p>आकृष्यमाणः स तया मत्स्यशृङ्गाग्रकृष्टया ।</p>
<p>मग्नोन्मग्नः प्रपेदेऽन्तं संसारस्येव नाम्भसः ॥५०॥</p>
<p>त्वङ्गत्तुङ्गतरङ्गभङ्गविहितव्योमाङ्गनालिङ्गने</p>
<p>वाताघातविभक्तयोजनशतावर्ते च निम्नेऽन्यतः ।</p>
<p>अक्षोभस्थितिनिश्चले स्फटिकभूतुल्ये प्रसन्ने क्वचिन्</p>
<p>नासालग्नजलः श्वसन्मुनिवरस्तोये श्रमार्तोऽभवत॥५१॥</p>
<p>अनर्कचन्द्रनक्षत्रे दिनरात्रिविवर्जिते ।</p>
<p>अप्रमाणे गते काले मध्यं प्रापाम्भसो मुनिः ॥५२॥</p>
<p>तत्र सप्तर्षिभिर्जुष्टां मनुना च प्रजासजा ।</p>
<p>नावं मत्स्यं च नापश्यन्मुह्यमानमना मुनिः ॥५३॥</p>
<p>अथ विद्रुमवैदूर्यहेमशाखासहस्रिण ।</p>
<p>उद्गतस्याम्भसो मध्यान्न्यग्रोधस्य महातरोः ॥५४॥</p>
<p>अङ्के पर्यङ्कबन्धेन स्थितं कमललोचनम् ।</p>
<p>ददर्श श्यामलं बालं दीप्ताभरणभूषितम् ॥५५॥ (युग्मम्)</p>
<p>तत्समीपमवाप्तोऽथ स मुनिर्जलविह्वलः ।</p>
<p>निपीतः शिशुना तेन पयश्चुलुकलीलया ॥५६॥</p>
<p>तस्योदरे सगिरिगह्वरसागराणि</p>
<p>द्वीपापगानगरतीर्थतपोवनानि ।</p>
<p>पश्यन्नशेषभुवनान्यनिशं महर्षिर्</p>
<p>नैवान्तमन्तरचरः क्वचिदाससाद ॥५७॥</p>
<p>प्रयाते विपुले काले निष्क्रान्तस्तन्मुखान्मुनिः ।</p>
<p>अपश्यन्नाभिजाम्भोजे तस्य जातं प्रजासृजम् ॥५८॥</p>
<p>ब्रह्मणो मानसाज्जातैः प्रजापतिभिरद्भुतः ।</p>
<p>मनुमुख्यैः कृतः प्राग्वत्सर्गः पुनरदृश्यत ॥५९॥</p>
<p>अथ बहुविधवर्णाकारचेष्टानुभावं</p>
<p>समविषमविभागं कर्मरेखाविभागैः ।</p>
<p>नवविधिविहितं तद्विश्वनिर्माणचित्रं</p>
<p>भुवनभवनभित्तिव्यक्तसंसक्तमासीत॥६०॥</p>
<p>इति श्रीव्यासदासापराख्यश्रीक्षेमेन्द्रविरचिते</p>
<p>दशावतारचरिते मत्स्यावतारः प्रथमः</p>
<p>॥१॥</p>
<p>*****************************************************</p>
<p>.</p>
<p><em><strong>(२)</strong></em></p>
<p><em><strong>कूर्मावतारो द्वितीयः</strong></em></p>
<p>दक्षस्ततः सर्गविधानदक्षः</p>
<p>प्रजापतिः कान्तिविभूषिताशः ।</p>
<p>एकधिकाः सर्वगुणोन्नतेभ्यः</p>
<p>शतार्धसङ्ख्याः प्रददौ स्वक्न्याः ॥१॥</p>
<p>ज्येष्ठामुमाख्यां भगवान्पिनाकी</p>
<p>त्रयोदशान्याः किल कश्यपश्च ।</p>
<p>सप्ताधिकां विंशतिमत्रिपुत्रश्</p>
<p>चन्द्रः प्रपेदे दशकं च धर्मः ॥२॥</p>
<p>असूत देवानदितिः समस्तान्</p>
<p>दैत्यान्दितिः कश्यपतः क्रमेण ।</p>
<p>कद्रूश्च नागान्गरुडारुणौ च</p>
<p>खगादिनाथौ विनताभिधाना ॥३॥</p>
<p>दनुस्तथा दानवसङ्घमुग्रं</p>
<p>शुनां जनित्री सरमा बभूव ।</p>
<p>अन्यासु चाभूदथ कश्यपस्य</p>
<p>हंसादिभेदेन विहङ्गवर्गः ॥४॥</p>
<p>ततः सुराणां बलवत्तराणां</p>
<p>दितेः सुतानां च भुजोर्जितानाम् ।</p>
<p>दुग्धोदधौ मन्दरभूधरेण</p>
<p>सुधाप्तये मन्थमनोरथोऽभूत॥५॥</p>
<p>अथार्थितोऽभ्येत्य हिताय विष्णुः</p>
<p>सुरासुरैः प्रीतिधृतैककार्यः ।</p>
<p>मन्थक्षमं मन्दरमादरेण</p>
<p>दलद्दरीकन्दरमुज्जहार ॥६॥</p>
<p>तटे निविष्टेषु सुरासुरेषु</p>
<p>तार्क्ष्यध्वजं क्षीरनिधिर्निरीक्ष्य ।</p>
<p>प्रक्षेप्तुमभ्युद्यतमद्रिराजं</p>
<p>कृताञ्जलिर्विग्रहवानुवाच ॥७॥</p>
<p>चतुर्मुखः सृष्टिमिमं तनोषि</p>
<p>विष्णुः स्थितिं पासि जगन्निवास ।</p>
<p>अन्ते हरः संहरसि त्रिलोकीम्</p>
<p>एकस्त्रिधा कारणभेदतस्त्वम् ॥८॥</p>
<p>भवद्भुजोत्क्षेपरयेण मुक्तः</p>
<p>स्वातन्त्र्यनिर्यन्त्रगतिः प्रमाथी ।</p>
<p>न सप्त पातालतलावभेदी</p>
<p>क्वाप्येष विश्राम्यति शैलराजः ॥९॥</p>
<p>मन्थप्रयत्नो यदि सर्वथैव</p>
<p>तच्चिन्त्यतामस्य धृतिर्महार्द्रेः ।</p>
<p>वोढुं दृढोपक्रमकार्यभारं</p>
<p>धृत्या विहीनः किल कः समर्थः ॥१०॥</p>
<p>यथार्थमाकर्ण्य सुधार्णवोक्तं</p>
<p>युक्तं विनिश्चित्य तथेति विष्णुः ।</p>
<p>मन्थोद्यमे मन्दरधारणाय</p>
<p>द्वितीयरूपेण बभूव कूर्मः ॥११॥</p>
<p>घनप्रमोदप्रतिमेन तेन</p>
<p>विस्तारिणान्तः परिपूर्यमाणः ।</p>
<p>तरङ्गदोर्भिर्गगनाग्रगङ्गां</p>
<p>क्षीरोदधिः क्षीव इवालिलिङ्ग ॥१२॥</p>
<p>क्षिप्रस्य सावेगमथाच्युतेन</p>
<p>सेहे भरं भूमिभृतः स कूर्मः ।</p>
<p>नवेश्वरस्येव विशृङ्खलस्य</p>
<p>स्वकार्यसिद्ध्यै मतिमान्विकारम् ॥१३॥</p>
<p>गिरा गरीयान्गरुडध्वजस्य</p>
<p>वक्रक्रियां वासुकिरादधानः ।</p>
<p>आकर्षयोग्यं हृदयग्रहेण</p>
<p>चक्रे गिरिं मुग्धमिवातिधूर्तः ॥१४॥</p>
<p>अथाद्रिनाथे त्रिगुणानुबद्धं</p>
<p>मन्थोत्थिता मन्थनकार्यसिद्ध्यै ।</p>
<p>भुजङ्गराजं जगृहुर्महेच्छाः</p>
<p>पुच्छेन देवा वदनेन दैत्याः ॥१५॥</p>
<p>अथ मथनविधाने क्षोभनेऽब्धेः प्रवृत्ते</p>
<p>भुवनभवनभङ्गभ्रान्तिहेतुर्बभूव ।</p>
<p>कठिनकमठपीठप्रष्ठपृष्ठप्रतिष्ठ</p>
<p>प्रविलुठदचलेन्द्रोद्घातनिर्घातघोषः ॥१६॥</p>
<p>ततः श्रियः स्फाटिकमण्डपाभं</p>
<p>दन्तायतस्तम्भचतुष्टयाङ्कम् ।</p>
<p>मन्थोत्थमैरावतमिन्दुशुभ्रं</p>
<p>द्विपेन्द्रमिन्द्राय ददावुपेन्द्रः ॥१७॥</p>
<p>स सत्त्वमुच्चैः श्रवसं च सप्तिं</p>
<p>निर्दोषमुत्साहगौणौपपन्नम् ।</p>
<p>प्रभाभिरामं सकलक्रियार्हं</p>
<p>सूरप्रतापोदयसुप्रकाशम् ॥१८॥</p>
<p>श्रमश्वसद्वासुकिसृग्विनिर्यद्</p>
<p>विषानलोल्काविकरालवक्त्रान।</p>
<p>विलोक्यदैत्यान्पुरतः पयोधेर्</p>
<p>अथोद्ययौ हास इवामृतांशुः ॥१९॥</p>
<p>स्वयं समादाय हरिर्हिमांशुं</p>
<p>हरस्य चूडाभरणीचकार ।</p>
<p>गुणोचितस्थानसमर्पणेन</p>
<p>पुष्णन्ति मानं महतां महान्तः ॥२०॥</p>
<p>अथोदितं कौस्तुभमब्जनाभः</p>
<p>स्वभावहृद्यं हृदये बबन्ध ।</p>
<p>सम्पूरिताशं विशदप्रकाशः</p>
<p>कृतज्ञधीः साधुरिवोपकारम् ॥२१॥</p>
<p>समुन्मिषद्विद्रुमहेमशाखा</p>
<p>सहस्रनिर्यन्नवरत्नपत्रः ।</p>
<p>जातः सुधाब्धेरथ पारिजातः</p>
<p>स्वयं महेन्द्रोपवनं जगाम ॥२२॥</p>
<p>अथोद्ययावुत्कालकूटः</p>
<p>समीरसम्मोहितदेवदैत्यः ।</p>
<p>दानोद्यतस्य स्वरसेन सिन्धोर्</p>
<p>अत्यर्थमर्थार्थनयेव कोपः ॥२३॥</p>
<p>विष्णोर्गिरा विश्वहितप्रवृत्तः</p>
<p>शिवस्तदत्युग्रतरं निगार्य ।</p>
<p>गौरीपरिष्वङ्गरसादिवाभूत्</p>
<p>कपोलकालागुरुनीलकण्ठः ॥२४॥</p>
<p>सुधाब्धिमध्यान्नवनीतमृद्वीम्</p>
<p>अभ्युद्गतां कान्तितरङ्गिताङ्गीम् ।</p>
<p>ततः श्रियं श्रीरमणः प्रपेदे</p>
<p>स्वयंवरक्षिप्तकटाक्षमालाम् ॥२५॥</p>
<p>अथौषधीनां घनसौरभेण</p>
<p>श्रमापहारी त्रिदशासुराणाम् ।</p>
<p>हर्षाय धन्वन्तरिराविरासीत्</p>
<p>पीयूषपूर्णः कलशश्च पश्चात॥२६॥</p>
<p>सुरापनीतद्विरदाश्वरत्न</p>
<p>शशाङ्कलक्ष्म्यक्षमिणोऽतिजिह्माः ।</p>
<p>दिवौकसां मूलवधे प्रवृत्ता</p>
<p>दैत्याः सुधां जह्नुरलक्ष्यवेगाः ॥२७॥</p>
<p>पीयूषपूर्णं कलशं जवेन</p>
<p>हृत्वा प्रयातेष्वसुरेषु विष्णुः ।</p>
<p>मन्याचलेन्द्रं स्वपदे निधाय</p>
<p>क्षणं प्रदध्यौ विबुधार्थसिद्धिम् ॥२८॥</p>
<p>सुनिर्मलाङ्गीं सुरवैरिवासां</p>
<p>वामाकृतिं कामकृपाणवल्लीम् ।</p>
<p>तनीयसीं विश्वतनुस्तनुं स्वां</p>
<p>लावण्यलीलालहरीं चकार ॥२९॥</p>
<p>तरलदलनलीलामित्रनेत्रत्रिभागैः</p>
<p>श्रवणकुवलयस्य क्लैब्यमापादयन्ती ।</p>
<p>अमृतहरणहेलादृप्तदैत्येश्वराणां</p>
<p>हृदयहरणसज्जा सा समीपं जगाम ॥३०॥</p>
<p>शृङ्गारिणीं भगवतस्तनुमच्युतस्य</p>
<p>दृष्ट्वाद्भुतां त्रिभुवनाभिमतां बभूव ।</p>
<p>भव्यप्रभावविभवाय मनोभवस्य</p>
<p>तद्विभ्रमप्रभवभावभवोऽभिमानः ॥३१॥</p>
<p>मनसिजविजयोद्यद्यद्वैजयन्तीविलासां</p>
<p>तुहिनकिरणहासां तां विलोक्यैव दैत्याः ।</p>
<p>झटिति गतविवेकाः शेकुराश्चर्यमोहाद्</p>
<p>अमृतमनृतलब्धं नैव पातुं न हातुम् ॥३२॥</p>
<p>सन्त्यज्य लब्धामृतपाणतृष्णां</p>
<p>ते प्रेमलब्धामृतपानलुब्धाः ।</p>
<p>गाढाभिलाषोष्णविषानुबन्धाद्</p>
<p>ऊचुर्मिथः प्रस्खलितप्रतापाः ॥३३॥</p>
<p>पूर्णेन्दुर्वदने गतौ गजपतिर्लावण्यसारे सुधा</p>
<p>श्रीर्गात्रे मधुराधेर्ऽरुणमणिः सम्भाव्यते सुभ्रुवः ।</p>
<p>नीतं यत्त्रिदशैरहो सुमतिना भीतेन दुग्धाब्धिना</p>
<p>तत्सर्वं परितोषणाय वनिताव्याजेन नः प्रेषितम् ॥३४॥</p>
<p>तीव्रश्रमाप्तममृतं यदि बुद्धिमोहाद्</p>
<p>एतत्कराम्बुरुहदत्तमिदं न पीतम् ।</p>
<p>तत्किं वृथा दलितकन्दरमन्दराद्रिम्</p>
<p>अन्द्यैरुपद्रवशतैः परिखेदितोऽब्धिः ॥</p>
<p>इत्युक्त्वामृतपूर्णरत्नकलशं तस्यै ददुर्दानवाः</p>
<p>साप्यादाय तमम्बरेण सहसा धामामराणां ययौ ।</p>
<p>अन्यायेन यदर्जितं कथमिह स्वास्थ्येन तद्भुज्यते</p>
<p>यत्नात्तोऽपि पलायते विहगवन्मूढस्य हस्तान्निधिः ॥३६॥</p>
<p>प्रत्याहृतं तत्कमलाघवेन</p>
<p>पातुं प्रवृत्तेष्वमृतं सुरेषु ।</p>
<p>विवेश राहुः सुररूपगूढस्</p>
<p>तन्मध्यमास्वादविशेषलुब्धः ॥३७॥</p>
<p>जिह्वाग्रलग्नं रससारमाद्यं</p>
<p>आस्वादयन्विस्मयलोलवक्त्रः ।</p>
<p>राहुर्मुहुः कातरतामवाप्तः</p>
<p>संसूचितः सोमदिवाकराभ्याम् ॥३८॥</p>
<p>अर्धग्रोत्काररावप्रविलुठदमृते कण्ठपीठेऽथ राहोर्</p>
<p>वक्त्रस्य क्रूरकोपात्क्रमरहिततया चक्रिचक्रेण कृत्ते ।</p>
<p>निर्यान्ती व्यक्तरक्तस्रतिभरशबला शेषपीयूषधारा</p>
<p>हाराग्रालीनपीनारुणमणिकिरणश्रेणिशङ्कां चकार ॥३९॥</p>
<p>इति स भगवान्विष्णुः कूर्माकृतिर्धृतभूधरः</p>
<p>सुरहितविधौ बद्धश्रद्धः सुधां विदधेऽम्बुधेः ।</p>
<p>अविचलतया संसक्तानां परोपकृतिव्रते</p>
<p>भवति महतां स्फीतोत्साहे मनागपि न श्रमः ॥४०॥</p>
<p>इति श्रीव्यासदासापराख्यश्रीक्षेमेन्द्रविरचिते</p>
<p>दशावतारचरिते कूर्मावतारो द्वितीयः</p>
<p>॥२॥</p>
<p>*************************************************************************</p>
<p>.</p>
<p><strong>(३)</strong></p>
<p><em><strong>वराहावतारस्तृतीयः</strong></em></p>
<p>अथामृते विष्णुहृते दितेः सुतः</p>
<p>कृतो हिरण्याक्ष इति प्रभावभूः ।</p>
<p>तपः श्रिया सर्वजगज्ज्योतिर्जिताम्</p>
<p>अवाप भूतिं परिभूतवासवः ॥१॥</p>
<p>कदाचिदास्थानसमाभुवं श्रितः</p>
<p>स विप्रचित्तिद्रुमभौमतारकान।</p>
<p>निसुम्भसुम्भान्यकजम्भशम्बरान्</p>
<p>महासुरान्वृत्रमुखानभाषत ॥२॥</p>
<p>अपि श्रुतं दृष्टमदृष्टमीदृशं</p>
<p>सुरैः कृतं वक्रतया कुकर्म यत।</p>
<p>न मर्मसंलग्नविषोक्षितेषुवत्</p>
<p>करोत्यहो दुःसहदाहलाघवम् ॥३॥</p>
<p>न लज्जते सज्जनवर्जनीयया</p>
<p>भुजङ्गवक्रक्रिययापि दुर्जनः ।</p>
<p>धियं कुमायासमयाभिचारिणीं</p>
<p>विदग्धतामेव हि मन्यते खलः ॥४॥</p>
<p>रणाग्रभित्तिर्लिखितेव चक्रिणा</p>
<p>दिगन्तपट्टेष्वयशोयषीभरैः ।</p>
<p>भुजाभिमानाभरणः करोति किं</p>
<p>सुधापहारं वनिताकृतिच्छलात॥५॥</p>
<p>निपीयपीयूषमुपायमायया</p>
<p>जराक्षयादक्षयकायतां गताः ।</p>
<p>ध्रुवं समुत्सारितसम्पदः सुराः</p>
<p>सदैव निन्दन्त्यतिदीर्घजीवितम् ॥६॥</p>
<p>अदानभोगेन धनोदयेन किं</p>
<p>मदस्पृशा द्वेषजुषा श्रुतेन किम् ।</p>
<p>सदम्भसम्भारवता व्रतेन किं</p>
<p>विपद्विमानेन कुजीवितेन किम् ॥७॥</p>
<p>यस्मिन्नूर्जिततेजसा निजभुजोत्साहार्जिताः सम्पदो</p>
<p>भुजन्तेऽल्पतरोऽप्यनल्पसुकृतैह्पूज्यः स जीवक्षणः ।</p>
<p>याच्ञाक्लिष्टनिकृष्टचेष्टमनिशं कष्टेऽप्यपुष्टाशनं</p>
<p>काकानामिव पुण्यपिण्डकभुजां कस्येष्टमायुश्चिरम् ॥८॥</p>
<p>विवासिताः स्वर्गपदान्मयाधुना</p>
<p>सुधानिबद्धायतजीवितद्विषः ।</p>
<p>व्रतानि देवाः कुगतिक्षताः क्षितौ</p>
<p>चरन्ति तीर्थेषु तपोवनेषु ॥९॥</p>
<p>घनावमानाशनिशातितौजसां</p>
<p>वियोगिनां दैवनिपीतसम्पदाम् ।</p>
<p>प्रतिक्रियाहीनरिपुप्रणामिनां</p>
<p>प्रजायतेऽतीव तपोवनादरः ॥१०॥</p>
<p>रिपोर्गतस्यापि शरीरशेषतां</p>
<p>न नामयुक्तं क्षणमप्युपेक्षणम् ।</p>
<p>अतः सुराणां व्यसनप्रवासिनां</p>
<p>समूलनिर्मूलनकर्म कुर्महे ॥११॥</p>
<p>इति स्थिरान्तर्गतगूढमन्युना</p>
<p>यथार्थयुक्तं सुरवैरिभूभृता ।</p>
<p>निशम्य दैत्याः प्रमदात्तमूचिरे</p>
<p>सुधापहारोग्रनिकारदारिताः ॥१२॥</p>
<p>वयं त्वदाज्ञापरतन्त्रवृत्तयः</p>
<p>पराभवं शत्रुकृतं सहामहे ।</p>
<p>रिपुक्षमापङ्ककलङ्कितं यशो</p>
<p>न नाकिकान्ताश्रुजलैः पुनीमहे ॥१३॥</p>
<p>स कुञ्जरेन्द्रः स हयः स कौस्तुभः</p>
<p>प्रसह्य सा श्रीः स शशी स पादपः ।</p>
<p>हृताः सुरैरेव विलोकिताः पुरः</p>
<p>प्रणष्टचेष्टैर्लिखितैरिवासुरैः ॥१४॥</p>
<p>अमर्षिभिर्मर्षित एष दुःसहः</p>
<p>सुधाशया दैत्यवरैर्व्यतिक्रमः ।</p>
<p>न सापि पीता बत निष्फलोदयः</p>
<p>कृतोऽतिलोभादभिमानविक्रयः ॥१५॥</p>
<p>पुनः पुनः किं विपुलं विचार्यते</p>
<p>समीहितं हन्त हिते विधीयताम् ।</p>
<p>भवत्यभावप्रभवे दिवौकसां</p>
<p>न नाम नामापि यथा जगत्त्रये ॥१६॥</p>
<p>इति प्रवृद्धोद्धतमन्युमूर्च्छितैः</p>
<p>सुरारिभिः क्रूरतरैरुदाहृतम् ।</p>
<p>प्रियं समाकर्ण्य हिरण्यलोचनः</p>
<p>प्रमोददिग्धः सचिवानभाषत ॥१७॥</p>
<p>अतीव युक्तं मतमायतिक्षमं</p>
<p>भवद्भिरुक्तं हितयुक्तमुत्तमम् ।</p>
<p>विनाशसज्जः प्रथमे दिवौकसां</p>
<p>क्षितिं स्थितिं देहधृतिं हराम्यहम् ॥१८॥</p>
<p>ममाज्ञया सम्प्रति सैन्यनायकाः</p>
<p>प्रविश्य पातालतलं बलाधिकाः ।</p>
<p>क्षितिं समाक्षिप्य नयन्त्वदृश्यताम्</p>
<p>असंशयं संक्षय एव विद्विषाम् ॥१९॥</p>
<p>इति प्रभोर्भ्रूभ्रमभीमशासनं</p>
<p>निशम्य दैत्याः पृथिवीप्रवासनम् ।</p>
<p>समुच्चलन्तश्चरणैः प्रचक्रिरे</p>
<p>क्षितिं क्षयत्रासविसंस्थुलामिव ॥२०॥</p>
<p>अथ दितिसुतसेना मज्यमानाननानां</p>
<p>स्थितिविदलनलज्जां दिग्गजानां दिशन्ती ।</p>
<p>धरणिहरणसज्जा मज्जयन्ती दिगन्तान्</p>
<p>अविशदतिविशालोत्तालपातालमूलम् ॥२१॥</p>
<p>क्षितौ हृतायां दितिजैः सदानवैर्</p>
<p>जगत्सु जाते स्थितिलोपविप्लवे ।</p>
<p>भुवं समुद्धर्तुमथाच्युतः स्वयं</p>
<p>वराहवक्त्रः प्रविवेश भूतलम् ॥२२॥</p>
<p>स राजवर्ताचलतुल्यविग्रहः</p>
<p>सशङ्खचक्रः शशिसूर्यवानिव ।</p>
<p>अकालसन्ध्यामिव पिङ्गलोचनः</p>
<p>प्रभां बभार क्षयलक्षणां द्विषाम् ॥२३॥</p>
<p>स सप्तपातालतलान्तकोटरे</p>
<p>निसूदितामुन्मददानवैर्महीम् ।</p>
<p>समुज्जहाराम्बुविहारलीलया</p>
<p>तनीयसीं शेवलवल्लरीमिव ॥२४॥</p>
<p>पोत्रप्रान्तसमुद्धृता भगवतः क्रोडाकृतेः श्यामला</p>
<p>दंष्ट्राग्रे शशिनीव लक्ष्मलहरीशोभां दिशन्ती क्षणम् ।</p>
<p>वक्रालोकनकम्पभीतितरला स्वेदाम्बुतिम्यत्तनुर्</p>
<p>लीलापल्लवमुस्तपत्रलतिकालीलामुवाह क्षितिः ॥२५॥</p>
<p>अथाययौ भूमिसमुद्धृतिक्रुधा</p>
<p>सुधापहारस्मृतिवर्धमानया ।</p>
<p>भरेण दैत्याधिपतिश्चलच्चमू</p>
<p>रजः पटग्रस्तसमस्तवासरः ॥२६॥</p>
<p>ततस्तदुत्सृष्टराश्ममुद्गर</p>
<p>त्रिशूलपाशाङ्कुशशक्तितोऽमरैः ।</p>
<p>बभूव देवः परिपूरिताकृतिर्</p>
<p>महाभ्रवर्षैरिव निश्चलोऽचलः ॥२७॥</p>
<p>आशाकाशप्रसृतवपुषा व्याप्तसप्ताब्धिलोकः</p>
<p>स्तोकारम्भक्षुभितभुवनभ्रंशशङ्कानिलीनः ।</p>
<p>स्वस्थां धृत्वा स्थिरनिजपदे क्ष्मां हिरण्याक्षमुग्रं</p>
<p>क्रोडीकृत्य प्रसभमवधीत्क्रीडया क्रोडराजः ॥२८॥</p>
<p>इति स भगवान्विष्णुर्जिष्णुर्जगत्कुशलक्रिया</p>
<p>प्रणिहितमतिः कृत्वा विश्वं समृद्धृतकण्टकम् ।</p>
<p>निजनिजपदे धृत्वा देवाञ्जगत्त्रितयस्थितिं</p>
<p>विभुरभिनवोत्साहां चक्रे पुनः प्रथमामिव ॥२९॥</p>
<p>इति श्रीव्यासदासापराख्यश्रीक्षेमेन्द्रविरचिते</p>
<p>दशावतारचरिते वराहावतारो तृतीयः</p>
<p>॥३॥</p>
<p>***************************************************</p>
<p>.</p>
<p><strong>(४)</strong></p>
<p><em><strong>नृसिंहावतारश्चतुर्थः</strong></em></p>
<p>हते महावराहेण हिरण्याक्षे क्षितिद्रुहि ।</p>
<p>हिरण्यकशिपुः श्रीमान्भवत्तत्सुतोऽधिकः ॥१॥</p>
<p>नो ननाम रणे यस्य क्षणाद्विश्वक्षयं विना ।</p>
<p>दोर्दण्डपीडनक्रीडाव्रीडाकुण्डलितं धनुः ॥२॥</p>
<p>प्रतापकेसरी यस्य निःशेषीकृतविद्विषः ।</p>
<p>अलब्धयुद्धा सुष्वाप जगद्गिरिगुहागृहे ॥३॥</p>
<p>स जभवृत्रनमुचिप्रमुखैर्दैत्यदानवैः ।</p>
<p>हेमसिंहासनासीनः सह भेजे सभाभुवम् ॥४॥</p>
<p>प्रणमद्दैत्यसामन्तप्रतिबिम्बभरक्षमे ।</p>
<p>विपुले रत्नपर्यङ्के विन्यस्तचरणाम्बुजः ॥५॥</p>
<p>पार्श्वे हठहृतामर्त्यतरुणीचामरानिलैः ।</p>
<p>प्राणेशविरहोच्छ्वासैरिव लोलांशुकाञ्जलः ॥६॥</p>
<p>तस्याग्रे विग्रहग्रस्तसमस्तसुरसम्पदः ।</p>
<p>तेजसा मुद्रितः कश्चिन्न वक्तुमभवद्विभुः ॥७॥</p>
<p>तस्मिन्निःशब्दशञ्चारे दैत्यवृद्धः सभातले ।</p>
<p>प्राह राहुः शिरः शेषः सुरवैरं वहन्मखे ॥८॥</p>
<p>दैत्याधिनाथ धन्योऽसि युधि येनासिधारया ।</p>
<p>क्षमापङ्ककलङ्काङ्कं कुलस्य क्षालितं यशः ॥९॥</p>
<p>सुरापकारशल्यानि भ्रूभेदेन तवाधुना ।</p>
<p>कामं कङ्कमुखेनेव हृदयादुद्धृतानि नः ॥१०॥</p>
<p>पूज्यं जन्म प्रथितयशसस्तस्य माहाम्त्म्यपूतं</p>
<p>मानस्तस्यामरगिरिगुरुर्वर्धते निष्प्रमाणः ।</p>
<p>बद्धस्तेन स्थिरगुणकथा हेतुरौचित्यसेतुर्</p>
<p>यस्योन्नत्या कुलमविकलं याति सर्वोन्नतत्वम् ॥११॥</p>
<p>अल्पागसां वृथास्माभिः कृता हिंसा दिवौकसाम् ।</p>
<p>विष्णुर्मूलं विकाराणामवलेपादुपेक्षितः ॥१२॥</p>
<p>तन्वी मूर्तिः कुसुमकलिकाकोमला सा च वाणी</p>
<p>वक्त्रं सौम्यं हृदयमदयं दूषितं चेष्टितं च ।</p>
<p>वैदग्ध्यं तद्बत मधुरिपोर्मायया मौग्ध्यदिग्धं</p>
<p>वामामूर्तेरमृतहरणे हन्त किं विस्मृतं वः ॥१३॥</p>
<p>यश्चमत्कारविरहान्न स्मर्ता स्नेहवैरयोः ।</p>
<p>तेन तुष्टेन रुष्टेन मित्रारिविफलेन किम् ॥१४॥</p>
<p>दैत्येश्वरे हिरण्याक्षे क्षपिते तार्क्ष्यलक्ष्मणा ।</p>
<p>शृङ्गभङ्गः समुत्तुङ्गो दैत्यक्षितिभृतां कृतः ॥१५॥</p>
<p>साधारोदधिमन्थोत्थां लक्ष्मीं वक्षसि कुर्वता ।</p>
<p>तेनाबलानामस्माकं स्त्रीत्वमेवोपपादितम् ॥१६॥</p>
<p>लक्ष्मीकौस्तुभपरिजातहरणं स्त्रीमायया वञ्चनं</p>
<p>मत्कण्ठे कठिनेऽमृतस्य लुठतो विघ्नाय चक्रक्रिया ।</p>
<p>दैत्येन्द्रैरवलेपविद्रुतमदैर्दैवेन वा मुद्रितैर्</p>
<p>वैकुण्ठस्य शठस्य कुण्ठपतिभिश्चिन्त्यं न तच्चिन्तितम् ॥१७॥</p>
<p>अधुन दानवपते खड्गपातपवित्रितः ।</p>
<p>पितुर्विष्णुवधश्रद्धाश्राद्धकालो विधीयताम् ॥१८॥</p>
<p>इत्युक्ते राहुणा स्पष्टं क्लिष्टमुखत्विषः ।</p>
<p>बभूवुर्लक्ष्यवैलक्ष्याः प्रेक्षमाणाः क्षणं क्षितिम् ॥१९॥</p>
<p>अमानमौनमूकेषु दानवेष्वभिमानिषु ।</p>
<p>उवाच तारकः कृत्वा राहोरभिमुखं मुखम् ॥२०॥</p>
<p>साभिमानमसम्भाव्यमौचित्यच्युतमप्रियम् ।</p>
<p>दुःखावमानदीनं वा न वदन्ति गुणोन्नताः ॥२१॥</p>
<p>सर्वङ्कषेण कालेन दैत्येन्द्रे कवलीकृते ।</p>
<p>किं मिथाकारणत्वेन नीयते विष्णुरुन्नतिम् ॥२२॥</p>
<p>कल्पान्ते क्षिप्यते येन सुमेरुः पांसुलीलया ।</p>
<p>विलम्बं कुरुते तस्य कः कालस्य बलीयसः ॥२३॥</p>
<p>यस्य त्रैलोक्यभर्तुः सुरपतियशसां हर्तुराश्चर्यकर्तुः</p>
<p>कोटीनां षण्णवत्या सुगणितवयसो वर्षसङ्ख्या बभूव ।</p>
<p>निःशङ्काश्वासलीलालससरलमतेरङ्कसुप्तस्य मैत्र्याश्</p>
<p>चित्रं तस्यापि कालः कवलनकलनातीतविघ्नः कृतघ्नः ॥२४॥</p>
<p>देवमेव वधे तस्य कारणं दैत्यभूभृतः ।</p>
<p>हरिर्हन्ति हिरण्याक्षमिति किं केन सङ्गतम् ॥२५॥</p>
<p>निर्यन्त्रणं स्वतन्त्रस्य विचित्रचरितं विधेः ।</p>
<p>किं पात्यते न कीटेन शतशाखी वनस्पतिः ॥२६॥</p>
<p>बलवान्दुर्बलं हन्तीत्येष नास्त्येव निश्चयः ।</p>
<p>दीपं हन्ति पतङ्गोऽपि पन्नगं च पिपीलिकः ॥२७॥</p>
<p>भीरुर्जयति सङ्ग्रामे याति वीरः क्षयं क्षणात।</p>
<p>एवंविधा एव भवे भवन्ति भवितव्यता ॥२८॥</p>
<p>दैत्येन्द्रस्यारिसंहारे प्रेरणा क्वोपयुज्यते ।</p>
<p>प्रेर्यते दन्तिदलने कानने केन केसरी ॥२९॥</p>
<p>राहो निन्दापदेशेन कृता शत्रोः स्तुतिस्त्वया ।</p>
<p>न वेत्सि हृदयाभावादनौचित्योक्तिलाघवम् ॥३०॥</p>
<p>इत्युक्ते तारकेणाप्तजीविनामिव मानिनाम् ।</p>
<p>साधु साध्विति दैत्यानां निश्चेरुर्युगपद्गिरः ॥३१॥</p>
<p>अथ धर्ममतिः प्राह हिरण्यकशिपोः सुतः ।</p>
<p>प्रह्लादः पितुरासन्ने यौवराज्यासने स्थितः ॥३२॥</p>
<p>तात तिष्ठत्सु वृद्धेषु षाड्गुण्यज्ञानमानिषु ।</p>
<p>मद्विधानामिदं वक्तुं युक्तमल्पधियां कथम् ॥३३॥</p>
<p>प्रस्थितानाममार्गेण निपातभयशङ्कया ।</p>
<p>दूराद्वारणनादेन येन केनचिदुच्यते ॥३४॥</p>
<p>अयुक्तं यद्भगवतो विष्णोर्निन्दाभिनन्द्यते ।</p>
<p>अशक्तं वाङ्मयं पापमभ्यस्तं स्वस्तिनाशनम् ॥३५॥</p>
<p>यस्य सद्गुणनिन्दायां श्रद्धया वाक्प्रवर्तते ।</p>
<p>सत्क्षेत्रोप्तमपर्याप्तमयशस्तस्य जायते ॥३६॥</p>
<p>विष्णोर्जगन्निवासस्य नैव द्वेष्योऽस्ति न प्रियः ।</p>
<p>दोषं वैरं गुणे प्रीतिर्निसर्गेण जगद्गुरोः ॥३७॥</p>
<p>गुणहीना वयं नूनं त्रिदशा गुणशालिना ।</p>
<p>हरिः कुतोऽन्यथास्मासु विमुखस्तेषु संमुखः ॥३८॥</p>
<p>प्रयत्नः स्वगुणाधाने येन बुद्धिमता कृतः ।</p>
<p>भूतये प्रणतास्तस्य मित्रतां यान्ति शत्रवः ॥३९॥</p>
<p>मित्रसृष्टिर्न भिन्नास्ति शत्रुजातिर्न भिद्यते ।</p>
<p>गुणेन जायते मित्रं दोषेणोत्पद्यते रिपुः ॥४०॥</p>
<p>हिंसाविरहिता चेष्टा वाणी विनयकोमला ।</p>
<p>यस्यावैरं मनस्तस्य शत्रुशून्या दिशो दश ॥४१॥</p>
<p>न तु विश्वाकृतेर्विष्णोः कर्तुं शक्या प्रतिक्रिया ।</p>
<p>यस्योदरदरीकोणे लीना शेते जगत्त्रयी ॥४२॥</p>
<p>आशाकाशावकाशप्रविसृतवपुषा व्याप्तनिःशेषविश्वः</p>
<p>श्वासोल्लासावहेलातलतरलतरोतालकल्लोलभाग्भिः ।</p>
<p>शुण्डोच्चण्डाभिघातस्फुटितमपि पुनः स्फाटिकस्फारवार्भिश्</p>
<p>चक्रे मत्स्यावतारस्त्रिभुवनमिव यः कस्य देवः स जेयः ॥४३॥</p>
<p>यस्याकरोद्विकचनाभिभवाब्जकोषे</p>
<p>सामस्वरेण विदधद्भ्रमराभिशङ्काम् ।</p>
<p>यज्ञोपवीतमुरसा धवलं दधानः</p>
<p>संलग्ननालतनुतन्तुरिवाब्जयोनिः ॥४४॥</p>
<p>दृष्ट्वैवावर्तमानं घनभुवनगणं जातलोकानुकम्पः</p>
<p>सम्पन्ने सर्वबन्धे स्थितिधृतिदलनातङ्कमाशङ्कमानः ।</p>
<p>पृष्ठे ब्रह्माण्डमन्यत्पृथुतरमकरोत्कूर्मरूपः कवाटं</p>
<p>यस्तस्याचिन्त्यशक्तेर्वदति मितमतिः कः स्तुतिं कश्च निन्दाम् ॥४५॥</p>
<p>परोक्षेऽधोक्षजाक्षेपमधिक्षेपविवक्षया ।</p>
<p>राहोर्व्याहरतो देहविरहात्तस्य शोभते ॥४६॥</p>
<p>न वैरे वाच्यता राहोर्यस्याद्यापि न शाम्यति ।</p>
<p>कण्ठे कठिनवैकुण्ठचक्रधारोद्धतव्यथा ॥४७॥</p>
<p>आक्रान्तिभरवक्त्रेण क्रूरचक्रेऽस्य चक्रिणः ।</p>
<p>किं दृष्टं नष्टचेष्टेन विश्वरूपं न राहुणा ॥४८॥</p>
<p>कुचितं दैत्यवीरेण तारकेण महात्मना ।</p>
<p>कथितं यत्स कालेन दयितो मत्पितामहः ॥४९॥</p>
<p>कालश्च भगवान्विष्णुः विश्वव्यापी सनातनः ।</p>
<p>अनाद्यनन्तस्य यस्यान्तर्यान्ति कल्पान्तकोटयः ॥५०॥</p>
<p>पूज्यतां विनय्¸अद्विष्णुस्त्यज्यतां मोहदुर्ग्रहः ।</p>
<p>रक्ष्यतां यक्षिणी लक्ष्मीः स्वहिते धीर्निधीयताम् ॥५१॥</p>
<p>मूर्खमन्त्रः खलप्रीतिः पथ्यद्वेषः प्रमादिता ।</p>
<p>प्रभविष्णुविरोधश्च विधिवैमुख्यलक्षणम् ॥५२॥</p>
<p>प्रह्लादगदितं श्रुत्वा निःशश्वासासुरेश्वरः ।</p>
<p>अङ्कुशाकर्षकर्षणक्लेशी वन्य इव द्विपः ॥५३॥</p>
<p>सोऽवदद्बत दैत्यानां दुर्निमित्तमुपस्थितम् ।</p>
<p>यदादिशति वृद्धानामुपदेशमयं शिशुः ॥५४॥</p>
<p>कुलस्यान्तनिमित्तेन स्त्रीणां दुश्चरितेन वा ।</p>
<p>पापशापेन वा नूनं जायन्ते कुलपांसनाः ॥५५॥</p>
<p>स्वकुलत्यागनिःस्नेहाश्चपला मलिनाः खलाः ।</p>
<p>कोकिला इव कुर्वन्ति परपक्षसमाश्रयम् ॥५६॥</p>
<p>कुलक्रमागतेयं श्रीः प्रह्लादाय न रोचते ।</p>
<p>यस्य वन्दिपदे शत्रोः स्तोत्राङ्के रमते मतिः ॥५७॥</p>
<p>तेजोजीवदरिद्राणां दैन्यम्लानयशस्त्विषाम् ।</p>
<p>जायते शत्रुषु त्रासात्क्लीबानामिव संनतिः ॥५८॥</p>
<p>वंशक्षयक्षमः कृष्णवर्त्मा भवति दारुणः ।</p>
<p>दाहाय जनकस्यादौ टङ्कारमुखरः खलः ॥५९॥</p>
<p>सेक्तारं जनकं त्यक्त्वा परेषां वेश्मसंश्रयाः ।</p>
<p>वक्त्रवृक्षाः कुजन्मानः फलन्ति च नमन्ति च ॥६०॥</p>
<p>कुठारिकेण येनैव च्छिन्नमूलः कृतस्तरुः ।</p>
<p>तस्यैव निर्माणतया मूढः पतति पादयोः ॥६१॥</p>
<p>कस्य प्रह्लाद मत्स्यादिमहाकारविकारिणः ।</p>
<p>विष्णोः स्तुत्या करोषि त्वमेताः शिशुविभीषिकाः ॥६२॥</p>
<p>भवत्येव भवे स्थूलाः सूक्ष्माश्चान्ये किमद्भुतम् ।</p>
<p>ब्रह्माण्डपरमाणुभ्यां दर्शिता स्थूलसूक्ष्मता ॥६३॥</p>
<p>अब्धौ धूमसमूहतुच्छतनवस्तोयं पिबन्त्यम्बुदा</p>
<p>पीत्वा लम्बनशून्यमम्बरतलं व्याप्यातताः शेरते ।</p>
<p>तद्गर्भाम्भसि विस्फुरन्ति दहनोद्गारोद्गता विद्युतः</p>
<p>संसारे किमभित्तिचित्ररुचिरे नालोक्यते कौतुकम् ॥६४॥</p>
<p>वृत्रे शत्रुहरे मघौ जयनिधौ सुम्भासुरे भासुरे</p>
<p>मायाधाम्नि मये रणार्णवयशः सन्तारके तारके ।</p>
<p>जृम्भे स्तम्भितलोकनाथपृतने रुद्धाम्बरे शम्बरे</p>
<p>वातापिन्यपि तापने प्रतपति स्वस्तिच्युतः क्वाच्युतः ॥६५॥</p>
<p>उपदेशस्त्वया प्राप्तः कस्य मूर्खगुरोर्मुखात।</p>
<p>जलशायी जलपतिर्दैवतं यस्य सोऽच्युतः ॥६६॥</p>
<p>विचार्यमाणस्तस्यास्ति गुणलेशो न कश्चन ।</p>
<p>एतावदेव जानेऽहं दम्भसिद्धोऽयमच्युतः ॥६७॥</p>
<p>ध्यानं नेत्रनिमीलनं विहसनं भ्रूकुञ्चनं घूर्णनं</p>
<p>शूत्कारश्वसनं विमूढगणनं शिष्यस्पृहोल्लासनम् ।</p>
<p>मूर्खत्रासनमुन्नतासनमतिप्रह्वस्य पादार्पणं</p>
<p>धूर्तानां स्तुतिभूतिसूतिसदनं दम्भप्रभावादिदम् ॥६८॥</p>
<p>विश्वव्यापी स चेद्देवः सर्वस्यात्मा हृदि स्थितः ।</p>
<p>न तद्विरहितं किंचिदचरेषु चरेषु च ॥६९॥</p>
<p>योऽयं मरकतस्तम्भः सभायां मे पुरःस्थितः ।</p>
<p>अस्यान्तःस्थं न पश्यामि दुष्पुत्र तव दैवतम् ॥७०॥</p>
<p>इत्युक्ते दितिजेन्द्रेण सहसा महसां निधिः ।</p>
<p>दीर्णान्मरकतस्तम्भान्निर्ययौ नरकेसरी ॥७१॥</p>
<p>सुवर्णशुक्तिद्वन्द्वाभं विभ्राणः श्रवणद्वयम् ।</p>
<p>अन्तःस्फुरत्प्रकोपाग्निर्यज्ज्वालायुगोपमम् ॥७२॥</p>
<p>सितः केसरभारोऽस्य बभौ स्कन्धद्वयाश्रयः ।</p>
<p>मेरुशृङ्गयुगासङ्गिशुभ्राभ्रवलयप्रभः ॥७३॥</p>
<p>जृम्भमाणस्य तस्यास्ये ललास रसना मुहुः ।</p>
<p>कल्प्¸अन्तानललेखेव हेमाचलगुहागृहे ॥७४॥</p>
<p>नखास्तस्य बभुर्भीतिभग्नेनाङ्ककलोज्ज्वलाः ।</p>
<p>दैत्यासृक्पानसन्नद्धमृत्युस्फटिकशुक्तयः ॥७५॥</p>
<p>तस्य रौद्रतयोन्निद्ररोमाञ्चोत्कटकण्टकाः ।</p>
<p>असूचयन्बहिर्घोरक्रौर्यकर्कशतामिव ॥७६॥</p>
<p>दैत्यकल्पान्तकालेन द्वादशार्कोदयत्विषा ।</p>
<p>तत्तेजसा व्यदीर्यन्त तेजांसि च तमांसि च ॥७७॥</p>
<p>करालकेसरिमुखं दृष्ट्वा दितिजकुञ्जराः ।</p>
<p>ते भग्नवदनोत्साहा ययुर्मददरिद्रताम् ॥७८॥</p>
<p>तद्दर्शनाद्भुताक्रान्तः किमप्यातङ्कशङ्कितः ।</p>
<p>आसनादुच्चलन्नूचे हिरण्यकशिपुः श्वसन॥७९॥</p>
<p>नायं सिंहो न चायं पुरुषवपुरहो कोऽप्यपूर्वप्रकारः</p>
<p>क्षिप्रोपेक्षाक्षमास्मिन्न हि न हि तरसा गृह्यतां गृह्यतां भोः ।</p>
<p>आस्तां सज्जोऽहमस्य स्वयमिह दमनायेत्युदार्यासुरेन्द्रस्</p>
<p>तं चक्रे शस्त्रवृष्ट्या निचितमुपचितादञ्चिरोमाञ्चपूर्णम् ॥८०॥</p>
<p>व्याप्तः शस्त्रास्त्रवर्षेण हेलोन्मीलितलोचनः ।</p>
<p>हरिर्दैत्येन्द्रमादाय विस्फुरन्तमपीडयत॥८१॥</p>
<p>उत्तानमङ्के विन्यस्य पिङ्गभ्रूभङ्गया दृशा ।</p>
<p>अकालसन्ध्यामसृजन्नृहरिस्तं विलोकयन॥८२॥</p>
<p>दैत्येन्द्रहाररत्नाङ्के स्ववक्त्रं प्रतिबिम्बितम् ।</p>
<p>करालक्रूरमालोक्य सोऽभूदद्भुतविस्मयः ॥८३॥</p>
<p>अयं मां योद्धुमायात इतीव हसितच्छलात।</p>
<p>दैत्यवक्षसि चिक्षेप हरिर्नखपरम्पराम् ॥८४॥</p>
<p>तस्योग्रसिंहनखशुक्तिशिखावखात</p>
<p>वक्षःस्थलव्रणगुहाप्रतिशब्दधीरः ।</p>
<p>भोस्तिष्ठ तिष्ठ चपल क्व गमिष्यसीति</p>
<p>कण्ठे स्वनः सह यया वसुभिः समाप्तिम् ॥८५॥</p>
<p>विदीर्णे दैत्येन्द्रे खरनखरदानैर्नरहरेश्</p>
<p>चकाशे रक्ताक्तत्रुटितततहाराग्रगलितः ।</p>
<p>शुकीतुण्डाघातव्यतिकरदलद्दाडिमरुचिर्</p>
<p>व्रजद्भिर्जीवांशैश्चित्त इव लुठन्मौक्तिकभरः ॥८६॥</p>
<p>वृत्रश्चित्रार्पिताभस्तिमिततमनमत्तारकस्तारकोऽपि</p>
<p>ध्वस्तः स्तम्भेन जम्भः प्रणिहितनयनः शम्बरोऽप्यम्बराग्रे ।</p>
<p>वातापिः सानुतापः क्षतधृतिरभवन्निर्ममः कालनेमिः</p>
<p>दैत्येन्द्रे रौद्रवृत्त्या नरहरिदलिते विप्रचित्तिर्विचित्तः ॥८७॥</p>
<p>हत्वा हिरण्यकशिपुं हरिर्हरिणलीलया ।</p>
<p>हर्षेण दर्शनायातान्ददर्श त्रिदशान्पुरः ॥८८॥</p>
<p>भीमग्नै रावणाग्रात्सुरपतिरचलद्विद्रुताश्वश्च भानुस्</p>
<p>त्रस्तं तत्याज वाहं महिषमपि यमश्चन्द्रमा निर्मृगोऽभूत।</p>
<p>पार्श्वे वक्त्रं विविग्नं गणपतिरकरोदित्यमर्त्योत्तमानाम्</p>
<p>अग्रे तस्योग्रमूर्तेः स्थगितगतिरभूत्सम्भ्रमः सप्रहर्षः ॥८९॥</p>
<p>इति स भगवान्कृत्वा विष्णुर्जगज्जनितोदयं</p>
<p>कुशलमचलं प्रह्लादाय प्रदाय सहायुषा ।</p>
<p>निजनिजपदे देवान्धृत्वा स्थिरस्थितिपालने</p>
<p>दमितमगमत्सौम्यां मूर्तिं विधाय सुधाम्बुधिम् ॥९०॥</p>
<p>इति श्रीव्यासदासापराख्यश्रीक्षेमेद्रविरचिते</p>
<p>दशावतारचरिते नरसिंहावतारश्चतुर्थः</p>
<p>॥४॥</p>
<p>******************************************************</p>
<p>.</p>
<p><strong>(५)</strong></p>
<p><em><strong>वामनावतारः पञ्चमः</strong></em></p>
<p>भक्त्याभिषिक्तः प्रह्लादः स्वयं देवेन विष्णुना ।</p>
<p>विदधे धर्ममर्यादां दितिजानां विभूतये ॥१॥</p>
<p>विकासहेतुर्गुणिनां मित्राभ्युदयकारिणः ।</p>
<p>प्रभातस्येव तस्य श्रीर्निदेषाभिमताभवत॥२॥</p>
<p>कालेन दैत्यमातङ्गाः संजातनिजदुर्मदाः ।</p>
<p>तच्छासनाङ्कुशाकर्षक्लेशलेशं न सेहिरे ॥३॥</p>
<p>राज्येऽभिषिच्य प्रह्लादः पात्रं पुत्रं विरोचनम् ।</p>
<p>भेजे सन्तोषसाम्राज्ये निःसङ्ख्यसुखसम्पदम् ॥४॥</p>
<p>कालेनासुरराज्येऽथ दैत्यदोषासहिष्णुना ।</p>
<p>त्यक्ते विरोचनेनापि तत्सुतोऽभूद्विभुर्बलिः ॥५॥</p>
<p>विक्रमप्रभवा संयत्सम्पन्नाभिनवोदया ।</p>
<p>सहस्रगुणतामेति धर्मेणाप्यायिता यदि ॥६॥</p>
<p>मार्गणापूरणासक्तिविस्तीर्णगुणसन्ततिः ।</p>
<p>स्वचापतुल्यस्त्रैलोक्यमजयल्लीलया बलिः ॥७॥</p>
<p>ससत्त्वतातिगाम्भीर्यं तेजः स्फूर्जितमूर्जितम् ।</p>
<p>तत्तस्य भूषणमभूद्दूषणं यन्महोदधेः ॥८॥</p>
<p>न बाणदानपूर्णेन शत्रुणा याचकेन च ।</p>
<p>प्रधने मार्गणे तस्य पुनः पाणिः प्रसारितः ॥९॥</p>
<p>क्षीणदोषस्य तस्याद्यैर्भाविभिर्वा दिनैरिव ।</p>
<p>न ग्रीष्मान्तदिनाभस्य महत्त्वेऽनुकृतं परैः ॥१०॥</p>
<p>शासनोल्लासितस्तस्य भ्रूलिसासाभ्रविभ्रमः ।</p>
<p>चकार सुरहंसानां सहसैव विवासनम् ॥११॥</p>
<p>विपपन्नविभवोत्पन्नदैन्याः शून्यवनाश्रयाः ।</p>
<p>गुणाप्तजनरागेण तेन विस्मारिताः सुराः ॥१२॥</p>
<p>अतपत्तपनो भूत्वा सोमो भूत्वासृजत्सुधाम् ।</p>
<p>उवाह हव्यं भूत्वाग्निर्वायुर्भूत्वा ववौ स्वयम् ॥१३॥</p>
<p>स दधार धरां धीरः शेषात्मा सचराचरम् ।</p>
<p>विधिर्भूत्वासृजद्विश्वं कुर्वन्सर्वामरक्रियाः ॥१४॥</p>
<p>मौलौ कमलजन्यस्तां हेममालामुवाह सः ।</p>
<p>सन्ध्यामिव जगद्वन्द्यां प्रतापार्कोदयाग्रजाम् ॥१५॥</p>
<p>तस्यातपत्रैर्यात्रासु गन्धर्वगणगीतिभिः ।</p>
<p>ननृतुः षट्सहस्राणि सुरवारमृगीदृशाम् ॥१६॥</p>
<p>तं सभाम्भोजिनीराजहंसं सिंहासनस्थितम् ।</p>
<p>सेवाप्ताः सप्तलोकेशमसुरेन्द्राः सिषेविरे ॥१७॥</p>
<p>तारकस्त्रिशिराः वृत्रः शम्बरस्तुरगाननः ।</p>
<p>विप्रचित्तिर्द्रुमः सुन्दः सुबन्धुर्बन्धुरन्धकः ॥१८॥</p>
<p>वातापिर्नमुचिर्जम्भः सुम्भः शम्भुर्जलोद्भवः ।</p>
<p>मायावी महिषः क्रौञ्चः कैटभो मधुरिल्वलः ॥१९॥</p>
<p>राहुर्गजासुराद्यश्च तत्सभासभ्यतां ययुः ॥२०॥</p>
<p>स बभौ जाह्नवीधूतव्यजनेनोपवीजितः ।</p>
<p>सेवाप्तेनेव लोलांशुकलापेन हिमत्विषा ॥२१॥</p>
<p>बिम्बितानन्तसामन्तलोकमौक्तिकशोभिना ।</p>
<p>स हारेण हरेश्चक्रे विश्वरूपप्रतिक्रियान॥२२॥</p>
<p>मणिकङ्कणकेयूरकिरणैः सोऽदिशद्दिशाम् ।</p>
<p>दरिद्र्यद्रावणोन्निद्रां सृष्टिं रत्नमयीमिव ॥२३॥</p>
<p>मौलौ तस्य सितोष्णीषपल्लवश्चपलाञ्चलः ।</p>
<p>शुशुभे भुवनाक्रान्तिहर्षहास इव श्रियः ॥२४॥</p>
<p>वज्रदन्तः प्रतीहारस्तस्याग्रे विदधे दिशः ।</p>
<p>हेमवेत्रांशुभिः पिङ्गः भ्रूभङ्गैरिव निश्चलाः ॥२५॥</p>
<p>सभां निःस्पन्दनिःशब्दां स कृत्वाङ्गुलिसंज्ञया ।</p>
<p>प्रसादप्रणयोत्साही दैत्यराजं व्यजिज्ञपत॥२६॥</p>
<p>पततिविनयपूते यस्य यस्य त्वदीयः</p>
<p>शिरसि नखमयूखोत्केसरः पादपद्मः ।</p>
<p>उपविशति सहर्षा तत्र तत्रातपत्र</p>
<p>व्यजनतिलकहासा हारझङ्कारिणी श्रीः ॥२७॥</p>
<p>एते बहिः प्रतीक्षन्ते देव सेवार्थिनस्तव ।</p>
<p>शक्रभ्रंशनिरालम्बाः सिद्धगन्धर्वकिन्नराः ॥२८॥</p>
<p>दृशं देहि प्रसादार्द्रां प्रणमत्येष मातलिः ।</p>
<p>प्रवेशप्रतिषेधोऽस्य नारदेन निवारितः ॥२९॥</p>
<p>एष विज्ञापयत्यग्रे हयग्रीवो हयाधिपः ।</p>
<p>उच्चैःश्रवाः श्रीसहजः कस्यां धुरि निधीयताम् ॥३०॥</p>
<p>आज्ञामर्थयते देव गजाध्यक्षो गजासुरः ।</p>
<p>क्वास्तामैरावणो गन्धं सहते नान्यदन्तिनाम् ॥३१॥</p>
<p>भार्गवस्य गिरालब्धतत्तुल्याभ्यर्चनासनः ।</p>
<p>मान्यतामवधानेन प्रस्तुताशीर्बृहस्पतिः ॥३२॥</p>
<p>विज्ञप्त्यवसराकाङ्क्षी राहुर्बहुमतस्तव ।</p>
<p>कमलाकेलिसदनं वदनाब्जं निरीक्षते ॥३३॥</p>
<p>प्रभोरभिमुखः कृत्वा क्षणं विज्ञापनमिति ।</p>
<p>परिवृताननोऽग्रस्थान्प्रतीहारोऽब्रवीत्पुनः ॥३४॥</p>
<p>रम्भे स्तम्भय विभ्रमभ्रमकरीं निर्ह्लादिनीं मेखलां</p>
<p>गीतं संवृणु चित्रसेन चतुरं स्वैरं पुनर्गास्यसि ।</p>
<p>आशीर्न प्रतिषिध्यते कुरुत तां सङ्क्षिप्य सप्तर्षयो</p>
<p>राहुर्दैत्यमहत्तमः प्रकुरुते विज्ञप्तिमग्रे प्रभोः ॥३५॥</p>
<p>द्रष्टा स्वर्गपुरे धृतः क्षितितले दत्तोऽधिकारी क्षमः</p>
<p>पाताले विहितश्च तत्समुचितास्तत्रैव विज्ञप्तयः ।</p>
<p>देवः सम्प्रति निवृत्तिप्रणयिनीं निश्चिन्ततां सेवते</p>
<p>पर्याप्तां सुखसुप्तसप्तभवनव्यापारपारङ्गमः ॥३६॥</p>
<p>इत्युक्ते वज्रदन्तेन तद्भ्रूनिर्दिष्टवेत्रिभिः ।</p>
<p>कृते सम्भ्रामे निःशब्दे भ्रूलेखाङ्गुलिसंज्ञया ॥३७॥</p>
<p>बलिः स्तोकनमन्मौलिरभिनन्द्य बृहस्पतिम् ।</p>
<p>तन्मानालोकनोत्साहादुच्चैरुच्चारिताशिषम् ॥३८॥</p>
<p>कृत्वा दृक्संविभागेन प्रणतानां कृतार्थताम् ।</p>
<p>विभज्याभिमताज्ञाभिः प्रणयं शासनार्थिनाम् ॥३९॥</p>
<p>स प्रसादादरस्निग्धस्मितदिग्धाधरद्युतिः ।</p>
<p>चक्रे श्रवणसन्नद्धं राहोरभिमुखं मुखम् ॥४०॥</p>
<p>क्षणं कुण्डलयोस्तस्य चण्डरश्मिशशित्विषोः ।</p>
<p>राहुसन्दर्शनत्रासादिवाभूत्कम्पविप्लवः ॥४१॥</p>
<p>उच्यतामिति तेनोक्तः प्राह राहुरदेहताम् ।</p>
<p>दंष्ट्रांशुपटलस्पर्शपटेनाच्छादयन्निव ॥४२॥</p>
<p>जीर्णत्वादतिवृद्धानां क्लेशाय चिरजीवितम् ।</p>
<p>सर्वभाववियोगेन सदा येषामनिर्वृतिः ॥४३॥</p>
<p>रम्यं किं त्वेकमेवास्ति विस्तीर्णस्यायुषः फलम् ।</p>
<p>दृश्यते यत्क्वचित्किंचित्सोत्कर्षचरिताद्भुतम् ॥४४॥</p>
<p>सर्गारम्भदिने जातैर्नास्माभिर्दृष्टमीदृशम् ।</p>
<p>तदैश्वर्यं त्वदैश्वर्यप्रभावस्योपमाक्षयम् ॥४५॥</p>
<p>इयं श्रीरपरिश्रान्ता प्रभावोऽयं भुजोद्भवः ।</p>
<p>इयं शक्तिर्यशः सिक्ता कस्यान्यस्य यथा तव ॥४६॥</p>
<p>सर्गारम्भान्निसर्गेण नैव दृष्टो न च श्रुतः ।</p>
<p>अदर्पसम्पत्प्रणयी निर्लोभविभवो जनः ॥४७॥</p>
<p>नतिर्मूर्ध्नि श्रुतं श्रोत्रे हृदये सत्त्वमुज्ज्वलम् ।</p>
<p>मौलिकुण्डलहारास्ते पुनरुक्तं विभूषणम् ॥४८॥</p>
<p>यशः सप्तसु लोकेषु श्रीराश्रितगृहेषु च ।</p>
<p>प्रोषितारातिचित्तेषु प्रतापाग्निस्त्वयार्पितः ॥४९॥</p>
<p>श्रुतमाश्रितवात्सल्यं कस्य वा सदृशं तव ।</p>
<p>प्रभोः प्रापयतो भृत्यान्भ्रुवैव भुवनेशताम् ॥५०॥</p>
<p>त्वत्पादाब्जप्रणामे नखकिरणमिलन्मौलिपट्टेन बद्धे</p>
<p>जम्भेनोत्तम्भिता भूः सरभवनवती शातकौम्भाद्रिभर्तुः ।</p>
<p>पातालं तालकेतोः सकलमुपनतं तारकेणाहृता भूः</p>
<p>कौवेरः कोष एव प्रविशति नमुचेर्वेश्म युष्मद्विलब्धः ॥५१॥</p>
<p>प्रसादभूमयः सर्वे दैत्यास्ते भुजशालिनः ।</p>
<p>महोत्साहात्स्वयं राहुरबाहुः क्वोपयुज्यते ॥५२॥</p>
<p>अहं हि हितमात्रैकचिन्तालब्धप्रजागरः ।</p>
<p>त्वत्पितामहमुख्यानां भोगभागी निरर्गलः ॥५३॥</p>
<p>अत्यन्तस्थविरः कायापायसङ्कुचितोद्यमः ।</p>
<p>चित्तग्रहं न जानेऽहं तारुण्यतरलस्य ते ॥५४॥</p>
<p>तुहिनातपतुल्योऽयं वीणापटहसंनिभः ।</p>
<p>स सङ्गः श्लिष्टतामेति वृद्धस्य तरुणस्य च ॥५५॥</p>
<p>केशोत्तालनमङ्गभङ्गवलनं भ्रूविभ्रमोल्लासनं</p>
<p>यत्तत्कत्थनमप्रसङ्गहसनं दन्तप्रभादर्शनम् ।</p>
<p>उत्सिक्तैः प्रकटीकृतं विटनटैः कौटिल्यनात्यायितं</p>
<p>यूनां वृद्धमतिद्विषामभिमतं प्रायः प्रभूणामिदम् ॥५६॥</p>
<p>भवानभिमुखायातैर्भृत्यै अभिमुखीकृतः ।</p>
<p>उत्सङ्गवर्धितमपि त्वां न जानामि सेवितुम् ॥५७॥</p>
<p>कोषप्रवेशकुशलाः सकलां कमलश्रियम् ।</p>
<p>मधुपा मधुरालापनिपुणा एव भुञ्जते ॥५८॥</p>
<p>अङ्के वृद्धिमुपागतं शिशुतया सर्वाङ्गमालिङ्गितं</p>
<p>मत्स्यः श्रीपरिरम्भनिर्भरतरं व्याकोशकोषोन्मुखैः ।</p>
<p>आशाप्तैः परिपीयमानमनिशं निःस्पन्दमिन्दिन्दिरैर्</p>
<p>दूरादेष निमेषशून्यनयनः पद्मं समुद्वीक्षते ॥५९॥</p>
<p>दैवेन पक्षपातोऽयं कृतः कायव्ययाय मे ।</p>
<p>त्वत्कृतः पक्षपातस्तु न मयाप्तः शरीरदः ॥६०॥</p>
<p>ऐन्द्रं वारुणमाग्नेयं याम्यं सौम्यं च पावनम् ।</p>
<p>प्राजापात्यं च कुर्वाणः कर्म सर्वं त्वमास्थितः ॥६१॥</p>
<p>आस्तां शरीरविरहक्लेशप्रशमनं मम ।</p>
<p>त्वद्विभूतिप्रभावेऽस्मिन्प्रकृतं हारितं मया ॥६२॥</p>
<p>पीयूषपानपैशुन्यमन्युशल्यानुबन्धिनः ।</p>
<p>विधिना मम निर्दिष्टो चन्द्रार्कौ जातु भोजनम् ॥६३॥</p>
<p>भवद्भ्रूभङ्गसिंहेन त्रासितो हरिणाश्रयः ।</p>
<p>न वेद्मि विद्यते क्वेन्दुर्विद्रुताश्च क्व भास्करः ॥६४॥</p>
<p>चिरसेवापरिश्रान्तः क्षीणवृत्तिर्निरुद्यमः ।</p>
<p>विशेषलाभत्यक्ताशः स्वेनैवार्थेन तुष्यति ॥६५॥</p>
<p>तस्मान्ममानुरोधेन क्रियतामर्कचन्द्रयोः ।</p>
<p>त्वदादेशविमुक्तैव निर्विघ्ना गगने गतिः ॥६६॥</p>
<p>इत्युक्ते राहुणा नासान्यस्ताङ्गुलितलः क्षणम् ।</p>
<p>अलुलोके बलिः क्षोणीं वैलक्ष्यक्षामलोचनः ॥६७॥</p>
<p>सोऽवदन्मुखमुद्यम्य शनैर्मुकुलितस्मितम् ।</p>
<p>दिशन्दिक्षु प्रसादार्द्रां दृष्टिं चन्द्रमयीमिव ॥६८॥</p>
<p>मदाज्ञाप्रतिषिद्धोऽपि स्वाधिकारोऽर्कचन्द्रयोः ।</p>
<p>अधुना निर्विबन्धेन वज्रदन्त विमुच्यताम् ॥६९॥</p>
<p>इति शासनमम्लानप्रसादप्रभवं विभोः ।</p>
<p>प्रतीहारः समादाय वेत्रिमण्डलमादिशत॥७०॥</p>
<p>अत्रान्तरे समासन्नस्नानावसरसूचकः ।</p>
<p>उदभूद्भुवनव्याप्तिमुखरः शाङ्खनिःस्वनः ॥७१॥</p>
<p>राहोराश्रितवत्सलः फलवतीं कृत्वार्थनां मानदः</p>
<p>सर्वाशापरिपूरकः प्रणयिनामुन्निद्रकल्पद्रुमः ।</p>
<p>वेत्रिव्रातनिवेद्यमानविनमत्सामन्तचूडामणि</p>
<p>व्याकीर्णांशुविचित्रितादुदचलत्सिंहासनाग्राद्बलिः ॥७२॥</p>
<p>अथ कीर्तिसुधाधौतसुकृतः स्नपनं विधिम् ।</p>
<p>विधाय प्रययौ श्रीमान्दानस्थानभुवं बलिः ॥७३॥</p>
<p>तत्र त्रिवेदीविद्वद्भ्यः काञ्चनप्रचयान्बहून।</p>
<p>मेरुभ्रमोपविष्टाभ्रानदभ्रान्प्रत्यपादयत॥७४॥</p>
<p>मुहुर्विप्रार्प्यमाणानां हयानां हेममालिनाम् ।</p>
<p>स्खलत्खलीनफेनौघैर्यशः सिक्तेव भूरभूत॥७५॥</p>
<p>दन्तिदानक्षणे तत्र घटासंघट्टघट्टिताः ।</p>
<p>संश्लिष्टघण्टाटङ्कारैर्ययुर्मुखरतां दिशः ॥७६॥</p>
<p>रत्नभारानताश्चेरुर्यस्यां यस्यां दिशि द्विजाः ।</p>
<p>सन्तः सन्तोषिताश्चक्रुस्तस्यै तस्यै नमो नमः ॥७७॥</p>
<p>तस्याग्रे रोहिणाद्रेः शिरसि धृतमहारत्नसम्पूर्णपात्रः</p>
<p>कैलासः शक्रशैलः सह बहलतरैः कल्पवृक्षैः सदेहैः ।</p>
<p>भूमिश्चिन्तामणिः श्रीर्विविधनिधिगणः कामधेनुः सुधाब्धिः</p>
<p>भूक्षेपाज्ञाविलासे प्रचरणचतुरा दानकाले बभूवुः ॥७८॥</p>
<p>सम्पूर्णेष्वर्थिसार्थेषु याचकाभावदुःखिनः ।</p>
<p>विश्रान्तपाणेश्चिन्तान्तर्मुहूर्तमभवद्बलेः ॥७९॥</p>
<p>दानोद्यमेऽर्थिविरहाद्विपुलां विभूतिं</p>
<p>स क्षिप्रमूषरमहीमिव मन्यमानः ।</p>
<p>दृष्टिं मुहुर्दिशि प्रदिदेश दीर्घाम्</p>
<p>अस्तोकलोककरुणामृतवृष्टिमिष्टाम् ॥८०॥</p>
<p>सर्वार्थानर्थिसार्थेभ्यः परिकल्प्याविकल्पयोः ।</p>
<p>निजजीवितदानेन बलिश्चक्रे मनोरथम् ॥८१॥</p>
<p>अथ त्यक्तजलासङ्गः प्रसन्नगगनद्युतिः ।</p>
<p>प्रतिबद्धः शरत्कालः श्रीकान्तः समुपाययौ ॥८२॥</p>
<p>मयूरा मौनिनोऽरण्ये ययुर्दैन्यनिलीनताम् ।</p>
<p>शरत्कालेन बलिना सुरा इव हृतश्रियः ॥८३॥</p>
<p>ववुर्देवकदम्बेषु यातेषु विशरारुताम् ।</p>
<p>द्युलोकशोकनिःश्वासा इव सप्तच्छदानिलाः ॥८४॥</p>
<p>तीव्रशूरप्रतापेन नष्टमाना समाययौ ।</p>
<p>विलुप्तावरणोत्साहा हीनतां सुरवाहिनी ॥८५॥</p>
<p>सदा नवप्रभोल्लासं बभौ भ्राजिष्णुतारकम् ।</p>
<p>शरन्निशासु विपुलं दैत्यैश्वर्यमिवाम्बरम् ॥८६॥</p>
<p>लोकपालवियोगिन्यः ककुभः काशपाण्डुराः ।</p>
<p>फुल्लैः कमलकह्लारैः कृतशय्या इवाबभुः ॥८७॥</p>
<p>शुशुभे शैलशीर्षेषु नक्तं दीप्तौषधिव्रजः ।</p>
<p>नश्यतामिव मेघानां विद्युल्लेखाचयश्च्युतः ॥८८॥</p>
<p>भग्ने प्रभौ सहस्राक्षे पयोदास्त्यक्तकार्मुकाः ।</p>
<p>ययुस्तीव्रव्रतेनेव तनुतां भस्मपाण्डुराः ॥८९॥</p>
<p>बलिराज्योपमे तीव्रप्रतापे शरदुद्भवे ।</p>
<p>नाक्रान्तिः शक्रचापस्य भ्रष्टस्यादृश्यत क्वचित॥९०॥</p>
<p>ययुः शुकमृगापाते कलमक्षेत्रपङ्क्तयः ।</p>
<p>विधवा इव तारुण्ये कृच्छ्रसंरक्षणीयताम् ॥९१॥</p>
<p>काशेन्दुहंसकुमुदैर्महीव्योमसरिद्दिशः ।</p>
<p>दानोदितैरिव बलेर्यशोभिः शुभ्रतां ययुः ॥९२॥</p>
<p>अथास्मिन्समये जग्मुः सुराः शरणमच्युतम् ।</p>
<p>निवारितार्चा बलिना बलिना बलिना जिताः ॥९३॥</p>
<p>घनावमानसन्तप्ता मानलोपाप्तलाघवाः ।</p>
<p>प्रकाशाशाप्रणयिनः शारदा इव वासराः ॥९४॥</p>
<p>ते क्षीरोदधिमासाद्य ददृशुः शेषशायिनम् ।</p>
<p>सप्रसादं सकमलं शरदारम्भसंनिभम् ॥९५॥</p>
<p>समुच्छ्वसत्फणाग्रस्य फुल्लफेनाम्बुधेरिव ।</p>
<p>शेषस्योपरि पर्यङ्कबन्धेन सुखमास्थितम् ॥९६॥</p>
<p>प्रभाभिरामं श्रीकान्तं पीताम्बरमनोहरम् ।</p>
<p>प्रभातमिव लोकानां कल्याणोदयकारणम् ॥९७॥</p>
<p>तं प्रणम्य सहस्राक्षप्रमुखास्त्रिदिवौकसः ।</p>
<p>धृतिसञ्जीवनं प्रापुस्तत्प्रसादावलोकनम् ॥९८॥</p>
<p>प्रवासव्यसनोद्विग्नान्भगवान्भूतभावनः ।</p>
<p>तान्विभाव्याभवत्क्षिप्रं वैलक्ष्यविनताननः ॥९९॥</p>
<p>शनैश्चिन्ताविषावेशप्रशमासङ्गिनीं गिरम् ।</p>
<p>उज्जगारामृतोद्गारगुर्वी गरुडलाञ्छनः ॥१००॥</p>
<p>चिरप्रवासनिःश्रीकशोकशल्यशलाकया ।</p>
<p>चिन्तया व्यथिता यूयं सततं प्रथमानया ॥१०१॥</p>
<p>दैत्यदौरात्म्यसंजाता सह्या सर्वात्मना विपत।</p>
<p>ते कथं भाजनं भूतेर्ये सहन्ते न दुर्दशाम् ॥१०२॥</p>
<p>सुखलवदशाहर्षक्लैब्ये खलः खलु खेलते</p>
<p>स्खलति भजते क्लेशलेशे विषादविषूचिकाम् ।</p>
<p>भवति न सतां दर्पोद्दामा न दैन्यमयी मतिर्</p>
<p>दुरभिभवता गम्भीराणां सुखेष्वसुखेषु च ॥१०३॥</p>
<p>त्यक्त्वा श्रीदुर्जनान्दैत्यान्साधून्युष्मानुपैष्यति ।</p>
<p>स्थिरा सतां न विपदः खलानामिव सम्पदः ॥१०४॥</p>
<p>वित्ते त्यागः क्षमा शक्तौ दुःखे दैन्यविहीनता ।</p>
<p>निर्दम्भता सदाचारे स्वभावोऽयं महात्मनाम् ॥१०५॥</p>
<p>स्वाम्ये पेशलता गुणे विनतता हर्षे निरुत्सेकता</p>
<p>मन्त्रे संवृतता श्रुते सुमतिता वित्तोदये त्यागिता ।</p>
<p>साधौ सादरता खले विमुखता पापे परं भीरुता</p>
<p>दुःखे क्लेशसहिष्णुता च महतां कल्याणमाकाङ्क्षति ॥१०६॥</p>
<p>उक्ते हिते भगवता पद्मनाभेन भूतये ।</p>
<p>सुरास्तमूचिरे बाला इव वात्सल्यलालिताः ॥१०७॥</p>
<p>देव त्वय्यपि सन्नद्धे हितचिन्तासु नः परम् ।</p>
<p>इयती कर्मवैचित्र्याद्दुर्वारा दुःखसन्ततिः ॥१०८॥</p>
<p>जीवामः क्लिष्टसंश्लिष्टा निश्चेष्टा नष्टवृत्तयः ।</p>
<p>वनान्तविवरालीनाः शिशिरे मधुपा इव ॥१०९॥</p>
<p>बलिना वयमाक्रान्ताः प्राक्तनेनेव कर्मणा ।</p>
<p>त्वत्प्रभावोद्भवां भोक्तुं विभूतिं न लभामहे ॥११०॥</p>
<p>बलिप्रभावादस्तोकैस्त्रिलोकी लोककण्टकैः ।</p>
<p>इयं त्वद्भुजगुप्तापि लुण्ठ्यते दैत्यदस्युभिः ॥१११॥</p>
<p>सा नन्दनोद्यानवती हृता तेनामरावती ।</p>
<p>वने विनोदयत्यस्मान्मनोरथपथागताः ॥११२॥</p>
<p>वने स्वर्गपुरीमेव चिन्तयन्त्यः सुराङ्गनाः ।</p>
<p>काङ्क्षन्त्युत्कण्ठया निद्रां स्वप्नसन्दर्शनाशयाः ॥११३॥</p>
<p>अग्रे समग्रसैन्यानां बलिसंश्रयनिर्भयः ।</p>
<p>अहो बाहुविहीनोऽपि राहुराहवमीहते ॥११४॥</p>
<p>दैवेनेवार्पिताक्रान्तिर्बलिनाश्चर्यकारिणा ।</p>
<p>सहस्राक्षस्य निर्बन्धादन्धकः श्रीनिबन्धकः ॥११५॥</p>
<p>जृम्भते तारकः कामं त्रिदशश्रीप्रतारकः ।</p>
<p>दुःशीलः स बलेः शक्त्या लीलातरलतारकः ॥११६॥</p>
<p>गजासुर कथायाते स्पर्धाबन्धे मदान्धधीः ।</p>
<p>बलेरग्रे गणपतेरेकदन्तस्य लज्जते ॥११७॥</p>
<p>शोचन्सिंहनखोत्खातं हिरण्यकशिपुं रुरुः ।</p>
<p>असन्निधानुशयो हरिणा योद्धुमिच्छति ॥११८॥</p>
<p>सहस्रदोष्णा बाणेन बालेन बलिसूनुना ।</p>
<p>गुहवाहमयूरोऽपि नीतः क्रीडाशिखण्डिताम् ॥११९॥</p>
<p>वह्निवाहशुकस्तेन न्यस्तः काञ्चनपञ्जरे ।</p>
<p>गुहोपवनवापीषु राजहंसाश्च वारुणाः ॥१२०॥</p>
<p>सोऽपि प्रतापशिखिना युगपत्संयुगोन्मुखः ।</p>
<p>अचिरात्त्रिपुरप्लोषं रौद्रो बाणः करिष्यति ॥१२१॥</p>
<p>शम्बरोऽम्बरचित्राभं दर्शयत्यद्भुतं रणे ।</p>
<p>यदस्य शत्रुहृदये शक्तिर्व्रजति शूलताम् ॥१२२॥</p>
<p>यान्ति निष्फलतामेव तेषूपायाः प्रकल्पिताः ।</p>
<p>उपकाराः कृतघ्नेषु सज्जनेष्विव मन्यवः ॥१२३॥</p>
<p>समतां सामविमुखः सामस्वनविधायिनः ।</p>
<p>स तवाप्यश्वशीर्षस्य हयग्रीवः समीहते ॥१२४॥</p>
<p>सुरसर्वस्वहारिभ्यस्तेभ्यः किं वा प्रदीयते ।</p>
<p>मेरुरत्नाकरवती कोषो येषां जगत्त्रयी ॥१२५॥</p>
<p>बलिशासनवश्यानां भेदो नास्ति सुरद्विषाम् ।</p>
<p>आलिङ्गति हयग्रीवं निर्वैरो महिषासुरः ॥१२६॥</p>
<p>भवद्भ्रूभङ्ग एवैकस्तेषां दण्डः क्षयक्षमः ।</p>
<p>सोऽप्यस्मद्भाग्यलेशेन मन्ये विस्मारितस्तव ॥१२७॥</p>
<p>बलिः करोति भगवन्लोकपालक्रियाः स्वयम् ।</p>
<p>लोके द्रष्टासि निःशेषे शेषे शेषे नु केवलम् ॥१२८॥</p>
<p>इत्युक्ते त्रिदशैरूचे विचार्य चिरमच्युतः ।</p>
<p>सुराणां विभवभ्रंशं बलेश्च गुणगौरवम् ॥१२९॥</p>
<p>बलिः पुण्यप्रवृत्तत्वान्नोच्छेद्यः सत्त्वसागरः ।</p>
<p>चिरं क्लेशार्दिता यूयमिति दोलायते मनः ॥१३०॥</p>
<p>विचार्यमाणस्तु बलेर्नात्मदोषः प्रदृश्यते ।</p>
<p>दैत्यदुर्जनसङ्गेन स गतश्चिन्तनीयताम् ॥१३१॥</p>
<p>शमयति यशः क्लेशं सूते दिशत्यशिवां दशां</p>
<p>जनयति जनोद्वेगायासं नयत्युपहास्यताम् ।</p>
<p>भ्रमयति मतिं मानं हन्ति क्षिणोति च जीवितं</p>
<p>गिलति सकलं कल्याणानां कुलं खलसङ्गमः ॥१३२॥</p>
<p>सर्वात्मना गुणनिधिर्न वध्यः सुकृती बलिः ।</p>
<p>किं त्वस्य विभवभ्रंशं करोमि भवतां हितम् ॥१३३॥</p>
<p>हितक्रियासु युष्माकं न कार्यं गणयाम्यहम् ।</p>
<p>गम्यतां त्यज्यतां चिन्ता यतिष्ये कुशलाय वः ॥१३४॥</p>
<p>इत्युक्ते विश्वगुरुणा तं प्रणम्य ययुः सुराः ।</p>
<p>अचिन्तयच्च तत्कार्यं भगवान्गरुडध्वजः ॥१३५॥</p>
<p>अत्रान्तरे भृगुसुतः षाड्गुण्यज्ञानलोचनः ।</p>
<p>शुक्रः प्रोवाच वात्सल्यान्निर्जनावसरे बलिम् ॥१३६॥</p>
<p>औचित्याभरणं चित्तं सत्याभरणमाननम् ।</p>
<p>गुणाभरणमैश्वर्यं भुवनाभरणस्य ते ॥१३७॥</p>
<p>लोके त्वत्सदृशी लक्ष्मीर्न श्रुता न विलोकिता ।</p>
<p>शक्यानुकर्तुं लेशेन या न पूर्वैर्न चापरैः ॥१३८॥</p>
<p>गुणक्षये पलायन्ते धीवराणामिव क्षणात।</p>
<p>एताश्चपलचारिण्यश्चमर्य इव सम्पदः ॥१३९॥</p>
<p>क्षीयते श्रीः प्रमादेन शरत्कालेन निम्नगा ।</p>
<p>ग्रीष्मागमेन रजनी कृष्णपक्षेण चन्द्रिका ॥१४०॥</p>
<p>नीतेरश्रवणं हिते विहसनं धूर्तव्रजावर्जनं</p>
<p>दोषे व्याकरणं गुणेऽप्यगणनं छिद्रच्छलालोकनम् ।</p>
<p>लोकानां विनिपातलक्षणमिदं श्रीभोगनिर्वासनं</p>
<p>साधूनां दलनं खलेषु ललनं मित्रादिसन्दूषणम् ॥१४१॥</p>
<p>दोषा अपि न बाधन्ते विचारविमलीकृतः ।</p>
<p>गुणा अप्यगुणायन्ते गाढग्रहगणीकृताः ॥१४२॥</p>
<p>न शरीरविकाराय स्वल्पमात्राहृतं विषम् ।</p>
<p>देहं चन्दनलेपोऽपि निविडः पीडयत्यलम् ॥१४३॥</p>
<p>गुणरत्नावलीमध्ये सारभूतं गुणद्वयम् ।</p>
<p>तवैतद्दोषतां यातमतिनिर्बन्धसेवया ॥१४४॥</p>
<p>श्लाघ्यमाश्रितवात्सल्यं दानं च श्रीविभूषणम् ।</p>
<p>विभवायासतां नीतं भवतात्यन्तवर्धितम् ॥१४५॥</p>
<p>कुर्यादाश्रितवात्सल्यात्पक्षपातं न दुर्जने ।</p>
<p>कृष्णपक्षाश्रयेणैव पक्षे पक्षे क्षयो विधुः ॥१४६॥</p>
<p>चित्रं चारित्रचित्रं ते दिग्भित्तिलिखितं महत।</p>
<p>दैत्यदुर्जनवात्सल्यधूमेन मलीनीकृतम् ॥१४७॥</p>
<p>भूतैर्दुर्व्यसनं धृतेरसहनं मानोन्नतेर्याचनं</p>
<p>प्रीतेर्विस्मरणं तनोर्निकषणं नीतेरसन्मन्त्रणम् ।</p>
<p>कीर्तेर्लोभधनं स्थितेः प्रवसनं वृत्तेरसञ्चिन्तनं</p>
<p>शक्तेर्दुर्जनपक्षपातकरणं निःशेषनिर्मूलनम् ॥१४८॥</p>
<p>अतिप्रदाननिर्बन्धः सर्वस्वक्षपणक्षमः ।</p>
<p>छिनत्त्यन्यार्थवैफल्याद्धर्मवृक्षं क्रियाफलम् ॥१४९॥</p>
<p>सर्वोपजीव्यं सर्वस्वं सकृद्येन व्ययीकृतम् ।</p>
<p>पुनः सर्वार्थिदानस्य तेन मूलक्षयः कृतः ॥१५०॥</p>
<p>वित्तायत्तः सदा धर्मः कामो वित्तनिबन्धनः ।</p>
<p>वित्तायत्तानि चित्तानि वित्तं जीवितवर्धनम् ॥१५१॥</p>
<p>धनं रूपमवैक्लव्यं धनं कुलमसङ्कुलम् ।</p>
<p>धनं यौवनमम्लानं धनमायुर्निरामयम् ॥१५२॥</p>
<p>रूपं वेषैर्बलं भृत्यैरुत्तमैर्मानमर्थिभिः ।</p>
<p>महाकुलविवाहैश्च कुलं क्रीणाति वित्तवान॥१५३॥</p>
<p>भिषग्भैषज्याभ्यां तरति धनवान्रोगविपदं</p>
<p>धनेनान्धश्चक्षुर्युत इव चरत्यर्पितकरः ।</p>
<p>धनैः सत्कारार्चां जगति गतजीवोऽपि लभते</p>
<p>धनेन प्राप्नोति प्रगुणगुरुमाराध्य सुगतिम् ॥१५४॥</p>
<p>श्राद्धोत्सवलसद्बन्धुर्जीवतीव शवः श्रिया ।</p>
<p>भोज्योपचारविरहाद्बन्धूनां निर्धनो मृतः ॥१५५॥</p>
<p>क्लेशलभ्यं धनं येन क्षपितं नातिमात्रया ।</p>
<p>कुलमानगुणाचारनिधनं तेन रक्षितम् ॥१५६॥</p>
<p>गुणा धनेन लभ्यन्ते न गुणैर्लभ्यते धनम् ।</p>
<p>धनी गुणवतां सेव्ये गुणी न धनिनां क्वचित॥१५७॥</p>
<p>सेव्यन्तेऽर्थार्थिभिर्भूया जयजीवेति वादिभिः ।</p>
<p>स्याच्चेन्न धनसम्बन्धः कः सेव्यः कश्च सेवकः ॥१५८॥</p>
<p>सदृशे पुरुषत्वेऽपि तुल्यपादकरोदरे ।</p>
<p>एकः प्रभुः परो दासः इति वित्तविजृम्भितम् ॥१५९॥</p>
<p>सर्वे धनमदान्धस्य प्रातः प्रातर्धनाशया ।</p>
<p>सेवां विधातुं धावन्ति विविधाराधनोद्यमैः ॥१६०॥</p>
<p>सिद्धौ वेतालवद्यस्य भोग्यस्तस्यैव भूपतिः ।</p>
<p>शेषाः शीतातपश्रान्ताः दिनान्ते यान्ति निष्फलाः ॥१६१॥</p>
<p>दिशति कथमप्यन्तस्तारां दृशं मदमन्थरां</p>
<p>वदति विरलं देवोऽस्मीति प्रमूढ्मदो नृपः ।</p>
<p>प्रणमति च तं भीत्या भृत्यस्तदुत्तरकातरस्</p>
<p>तदिदमखिलं दानादानं धनोपनिबन्धनम् ॥१६२॥</p>
<p>क्षीणे धने गुणे ग्लाने म्लाने माने गते जने ।</p>
<p>कलत्रमपि वैमुख्यमचिराद्याति निश्चितम् ॥१६३॥</p>
<p>धनवैक्लव्यवैराग्यादपक्वाः प्रव्रजन्ति ये ।</p>
<p>धनोपायव्रतं तेषां धने ध्यानं धने जपः ॥१६४॥</p>
<p>पुंसां निवृत्तवित्तानां प्रवृत्ते वित्तयाचने ।</p>
<p>उत्तानपाणिदीनानां मन्ये मरणमुत्तमम् ॥१६५॥</p>
<p>जीवत्यर्थक्षये नीचो यां चापचयवञ्चनैः ।</p>
<p>कुलाभिमानमूकानां साधूनां नास्ति जीवितम् ॥१६६॥</p>
<p>अप्रस्तावस्तुतिभिरनिशं कर्णशूलं करोति</p>
<p>स्वं दारिद्र्यं वदति वसनं दर्शयत्वेव जीर्णम् ।</p>
<p>छायाभूतश्चलति न पुनः पार्श्वयोर्नापि पश्चान्</p>
<p>निःस्वः खेदं दिशति धनिनां व्याधिवद्दुश्चिकित्स्यः ॥१६७॥</p>
<p>तस्मात्सर्वप्रयत्नेन रक्ष्यं मानार्थिभिर्धनम् ।</p>
<p>महाव्ययपरिष्कारैर्विशेषेण नरेश्वरैः ॥१६८॥</p>
<p>अश्वमेधस्त्वयारब्धः क्रतुः सर्वस्वदक्षिणः ।</p>
<p>एवमेव त्वमुद्दामवर्षी यज्ञे विशेषतः ॥१६९॥</p>
<p>दृश्यन्ते दुर्निमित्तानि प्रवृत्तानि समन्ततः ।</p>
<p>दैत्यानां यैः कुवृत्तानां निवृत्तिः सूच्यते श्रिया ॥१७०॥</p>
<p>इत्युक्तं कविना श्रुत्वा बभाषे तं शनैर्बलिः ।</p>
<p>सत्त्वोदधिः सृजन्दन्तकान्त्या चन्द्रकलामिव ॥१७१॥</p>
<p>युक्तं कल्याणसंयुक्तमुक्तमुन्मुक्तसंशयम् ।</p>
<p>भगवन्भवता सर्वमखर्वप्रतिभोद्भवम् ॥१७२॥</p>
<p>न जातु मे भुजच्छायाविश्रान्तिसुखशायिषु ।</p>
<p>अपत्येष्विव दैत्येषु पक्षपातो निवर्तते ॥१७३॥</p>
<p>चिराश्रितपरित्यागे मतिर्यस्य प्रवर्तते ।</p>
<p>भूमिर्भारं वहन्ती तं मन्ये मज्जति लज्जिता ॥१७४॥</p>
<p>स्वजनद्रोहरौद्रस्य चिताग्नेरिव भीषणा ।</p>
<p>भूतिः सर्वजनोद्वेगकारिणी क्वोपयुज्यते ॥१७५॥</p>
<p>आशाप्ताश्रितपक्षपातविकला या शक्तिरुज्जृम्भते</p>
<p>दीर्घा वेतसवल्लरीव विफला कस्योपकाराय सा ।</p>
<p>वन्द्यश्चन्दनपादपः पृथुभुजच्छायाश्रया यस्य ते</p>
<p>सन्तापं प्रविहाय शीतलतया सर्पाः सुखं शेरते ॥१७६॥</p>
<p>प्रदानफलशून्याभिः किमेताभिर्विभूतिभिः ।</p>
<p>दृश्यते यासु भग्नाशाविमुखं मुखमर्थिनाम् ॥१७७॥</p>
<p>आयाति धातुरादेशात्तदादिष्टं पलायते ।</p>
<p>न त्यागेन न भोगेन क्षीयते रक्ष्यते धनम् ॥१७८॥</p>
<p>निर्बन्धादपि लुब्धेन निरुद्धं बद्धमुष्टिना ।</p>
<p>निर्यात्यलक्षितं क्षिप्रं मत्स्यपुच्छोपमं धनम् ॥१७९॥</p>
<p>कुर्वन्ति सुधियो यत्नादेतदर्थं धनार्जनम् ।</p>
<p>आर्तोपकारसन्तोषः कदाचिल्लभ्यते धनात॥१८०॥</p>
<p>क्षणेन वृद्धिं व्रजतां क्षणात्क्षयमुपेयुषाम् ।</p>
<p>धनानां च धनानां च केन विज्ञायते गतिः ॥१८१॥</p>
<p>गुप्तं विनष्टं प्रकटं विनष्टं</p>
<p>कीर्णं विनष्टं मिलितं विनष्टम् ।</p>
<p>स्वयं विनष्टं परतो विनष्टं</p>
<p>दीनार्तदत्तं द्रविणं न नष्टम् ॥१८२॥</p>
<p>मृत्पाषाणगुणैः सुवर्णमणिभिः शुक्त्यस्थिभिर्मौक्तिकैर्</p>
<p>लोके मूढतमे धनं धनमिति व्यक्त्या प्रसिद्धिं गतैः ।</p>
<p>यः कोषः क्रियते न तस्य रुचिरं पश्यामि किञ्चित्फलं</p>
<p>निःशेषाश्रितभृत्यबान्धवसुहृद्दीनार्थिदानं विना ॥१८३॥</p>
<p>त्यक्ता मर्त्यभुवं स्थितस्य विजने मेरोः सुवर्णश्रियं</p>
<p>विश्रान्तां स्वशरीर एव वहतः किं निष्फलेनायुषा ।</p>
<p>एकस्योन्नतिरेव सत्ववसतेर्विन्ध्यस्य बन्ध्या न सा</p>
<p>दत्त्वा या किल तामनन्यमहिमा शेते सुखं भूसमः ॥१८४॥</p>
<p>इत्युक्तं बलिना श्रुत्वा चिन्तयन्भवितव्यताम् ।</p>
<p>किञ्चिदालक्ष्यः शुक्रश्चक्रे नतं शिरः ॥१८५॥</p>
<p>अथाश्वमेधासम्भारः प्रावर्तत महान्बलेः ।</p>
<p>पुनः प्रदानदक्षस्य दक्षस्येवापरिक्षयः ॥१८६॥</p>
<p>ततः प्रजापतिगणे प्राप्ते सप्तर्षिभिः सह ।</p>
<p>अभूत्सुरर्षिभिर्जुष्टं ब्रह्मलोकनिभः सदः ॥१८७॥</p>
<p>तस्मिन्क्रतौ महादानपरिपूर्णेऽर्थिमण्डले ।</p>
<p>बभूव याचकाभावाद्बलेश्चिन्तैव केवलम् ॥१८८॥</p>
<p>अत्रान्तरे दैत्यजयासहिष्णुर्</p>
<p>विष्णुस्त्रैलोकीकुशलप्रवृत्तः ।</p>
<p>देवस्तनुं स्वां बलिवञ्चनाय</p>
<p>विश्वाकृतिर्वामनतां निनाय ॥१८९॥</p>
<p>धृतैव चित्ते लघुतां करोति</p>
<p>या धैर्यमानाहरणैकभूमिः ।</p>
<p>सा दुर्दशेवातिशयेन याच्ञा</p>
<p>न कस्य मानाक्षतिमातनोति ॥१९०॥</p>
<p>श्यामः शिशुः कुञ्चितकृष्णकेशस्</p>
<p>त्रिदण्डिकालङ्कृतपाणिपद्मः ।</p>
<p>सकङ्कणः कुण्डलवान्किरीटी</p>
<p>स ब्रह्मराज्यप्रतिमश्चकाशे ॥१९१॥</p>
<p>स मञ्जुसामस्वरसारेणोद्यद्</p>
<p>दन्तांशुसूत्रत्रयसंनिवेशम् ।</p>
<p>यज्ञोपवीतं धवलं दधानः</p>
<p>शनैर्बलेर्यज्ञमहीमवाप ॥१९२॥</p>
<p>स वेत्रिभिस्तत्र सुदुर्लभार्थि</p>
<p>सन्दर्शनात्यादरविस्मयेन ।</p>
<p>असंनिरुद्धः प्रसभं प्रविश्य</p>
<p>वृतं मुनीद्रैर्बलिमालुलोक ॥१९३॥</p>
<p>बलिश्च तं पद्मदलायताक्षं</p>
<p>विलोक्य लक्ष्मीनिलयं प्रहृष्टः ।</p>
<p>अदापयत्तस्य सुर्वणपीठं</p>
<p>समुन्नतं मानमिवादरेण ॥१९४॥</p>
<p>सामस्वरेणाशिषमभ्युदीर्य</p>
<p>क्षणं स विश्रम्य जगाद धीरः ।</p>
<p>सन्दर्शयन्दन्तरुचान्तरस्थ</p>
<p>जगत्त्रयश्चान्द्रमिव प्रकाशम् ॥१९५॥</p>
<p>इन्द्रस्य चन्द्रस्य चतुर्मुखस्य</p>
<p>रुद्रस्य दक्षस्य मनोश्च यज्ञाः ।</p>
<p>पुरा बभूवुर्न बभूव कश्चिद्</p>
<p>आश्चर्यकृत्त्वत्सदृशस्तु यज्ञः ॥१९६॥</p>
<p>अहो महात्मा सुकृती जगत्स्य्</p>
<p>जातस्त्वमेवाद्भुतसत्त्वसिन्धुः ।</p>
<p>यश्चारुरत्नाश्वगजेन्द्रचन्द्र</p>
<p>लक्ष्मीप्रदानेष्वपि निष्प्रकम्पः ॥१९७॥</p>
<p>धवस्त्रिलोक्यास्तिलकः कुलस्य</p>
<p>सर्वस्वदानेष्वतिमुक्तहस्तः ।</p>
<p>दत्त्वाप्यशोकः सरलः प्रकृत्या</p>
<p>त्वं श्रीफलोऽप्यर्थिषु कल्पवृक्षः ॥१९८॥</p>
<p>इत्युक्तमत्यर्थसुधास्वभावं</p>
<p>तेनान्तरस्थामृतसिन्धुनेव ।</p>
<p>श्रुत्वा बलिः प्रीतिविकासिताक्षस्</p>
<p>तमस्यधादागतपक्षपातः ॥१९९॥</p>
<p>अल्पं वयः स्वल्पशरीरतेयम्</p>
<p>अनल्पकल्पः प्रतिभाविकल्पः ।</p>
<p>कर्णानुकूलं च वचस्तवैतत्</p>
<p>कस्याद्भुतार्थं न मनः करोति ॥२००॥</p>
<p>हर्षं वर्षति दर्शनं नयनयोः सूतं श्रुतौ वाक्सुधां</p>
<p>चित्तं चन्दनपेशलश्च सहसा स्नेहः परं लिम्पति ।</p>
<p>बध्नन्त्यन्यमनस्कतामपि गुणा भाग्यैर्भवत्सगमः</p>
<p>सञ्जातः सुकृताय मे सुमहते कीर्तिप्ररोहाय च ॥२०१॥</p>
<p>निरर्गलं सम्प्रति कथ्यतां तद्</p>
<p>यदीप्सितं प्रीतिपदोपयुक्तम् ।</p>
<p>सर्वस्वमेतन्मम जीवितं वा</p>
<p>न नाम किञ्चिद्भवतेऽस्त्यदेयम् ॥२०२॥</p>
<p>इति प्रयन्तात्प्रथमादरेण</p>
<p>सोऽभ्यर्थितः सर्वपरिग्रहाय ।</p>
<p>दैत्याधिपेनप्रथ्मानमान</p>
<p>महोदया च प्रणयात्तमूचे ॥२०३॥</p>
<p>त्वद्दर्शनात्प्रीतिसुधानिधानात्</p>
<p>परं किमस्मादुपयुज्यते मे ।</p>
<p>न नाम बन्ध्यं क्रियते वचस्ते</p>
<p>पदत्रयी देहि वसुन्धरायाः ॥२०४॥</p>
<p>श्रुत्वैवमाश्चर्यकरं वचस्तद्</p>
<p>बलिः सर्वलक्ष्यमिवाबभाषे ।</p>
<p>अहो भवान्सङ्कुचितार्थवादी</p>
<p>विडम्बनायैव मम प्रवृत्तः ॥२०५॥</p>
<p>अहं प्रदाता त्वमुदारशीलः</p>
<p>प्रतिग्रहीतात्र पदत्रयी किम् ।</p>
<p>प्रदीयते यद्यवमानलीला</p>
<p>विनिर्मिता नर्ममयी स्मिताय ॥२०६॥</p>
<p>गृहाण सर्वं मम विद्यते यत्</p>
<p>त्वद्दर्शनानन्दसमुद्भवस्य ।</p>
<p>मनः प्रसादस्य हि सत्यमस्य</p>
<p>न तुल्यमूल्या सकला त्रिलोकी ॥२०७॥</p>
<p>इत्यर्थितः पूर्णपरिग्रहाय</p>
<p>पुनः प्रयत्नाद्बलिनापि देवः ।</p>
<p>यदाग्रहीन्नाभ्यधिकं तदास्मै</p>
<p>पदत्रयीमेव बलिर्दिदेश ॥२०८॥</p>
<p>प्रतिग्रहाग्रावसरेऽथ विष्णोर्</p>
<p>उत्तानहस्ताम्बुरुहेऽम्बुधाराम् ।</p>
<p>सुवर्णभृङ्गगारमुखात्पतन्तीम्</p>
<p>अस्तम्भयद्दैत्यहिताय शुक्रः ॥२०९॥</p>
<p>तं शुक्रवक्रक्रममाकलय्य</p>
<p>चक्री त्रिलोक्याक्रमणाभिकामः ।</p>
<p>स्तोकस्मिताङ्ककुशतूलिकाग्र</p>
<p>भेदेन चक्रे कविमेकनेत्रम् ॥२१०॥</p>
<p>विश्वाकृतिर्दानजलं गृहीत्वा</p>
<p>लोकत्रयाक्रान्तिविवर्धमानः ।</p>
<p>बभौ जगन्मण्डपमानदण्ड</p>
<p>शोभाभिरामोदितदण्डपादः ॥२११॥</p>
<p>त्रैलोक्याक्रान्तिलीलाप्रविसृतवपुषः श्रीपतेर्दण्डपादः</p>
<p>प्रौढौत्क्षेपोग्रवेगोल्लसदतुलबलोद्भ्रान्तकल्पान्तवातः ।</p>
<p>निःशेषाशाप्रबन्धप्रचलतभुवनाखण्डनाकाण्डकल्प</p>
<p>भ्रश्यद्ब्रह्माण्डरक्षानिहितमरकतस्तम्भशोभां बभार ॥२१२॥</p>
<p>प्रवर्धमानस्य विलम्बिहार</p>
<p>पर्यन्तसक्तस्तरणिर्मिउहूर्तम् ।</p>
<p>विष्णोर् बभौ नाभिभवाब्जचुम्बी</p>
<p>कुर्वन्मुहुर्लोहितरत्नशङ्काम् ॥२१३॥</p>
<p>प्राप्तेऽत्र विष्णोश्चरणारविन्दे</p>
<p>विरञ्चिलोकं त्रिदशाभिनन्द्ये ।</p>
<p>पादार्घ्यदानावसरेऽब्जजन्मा</p>
<p>कमण्डलुं निर्जलमालुलोके ॥२१४॥</p>
<p>धर्मे द्रुते तत्क्षणमम्बुभावं</p>
<p>यातेऽथ पाद्ये कमलासनेन ।</p>
<p>भक्त्या प्रदत्तं बलिकीर्तिशुभ्रा</p>
<p>तरङ्गभङ्गैरुदियाय गङ्गा ॥२१५॥</p>
<p>किं विष्णोः पदपद्मस्फुटनखकिरणश्रेणिरच्छोच्छलन्ती</p>
<p>विश्वव्याप्तिप्रजातोर्जितविजयलसद्वैजयन्ती सिता किम् ।</p>
<p>किं स्वर्गश्रीप्रहर्षोचितहसितरुचिः प्रोन्मिषत्संशयानाम्</p>
<p>इत्युच्चैः खेचराणां चिरममरसरित्सम्भ्रमेऽभूत्प्रवादः ॥२१६॥</p>
<p>एकक्रमावृतसमस्तजगत्त्रयस्य</p>
<p>शेषक्रमद्वितयदानविशुद्धिधीरः ।</p>
<p>निर्व्याजधर्मधवलः स्थिरसत्त्वसत्यस्</p>
<p>तत्याज दैत्यतिलकः सकलां त्रिलोकीम् ॥२१७॥</p>
<p>तस्याथ शक्त्यसमयप्रतिपन्नसर्व</p>
<p>त्यागस्य दीर्घगुणपाशनियन्त्रितस्य ।</p>
<p>धीरस्य सप्तमतलान्तसुतालनाम्नि</p>
<p>पातालधाम्नि भगवान्स्थितिमादिदेश ॥२१८॥</p>
<p>जातो जगत्युचितकृद्बलिरेक एव</p>
<p>तस्यैव सप्तभुवनाभरणं यशांसि ।</p>
<p>येनातिदानविततद्रविणावशेष</p>
<p>शुद्धिकृता स्वतनुबन्धसमर्पणेन ॥२१९॥</p>
<p>अश्रद्धया कुहकदम्भभरेण यद्यत्</p>
<p>पित्र्यक्रतुव्रतजपादि करोति लोकः ।</p>
<p>तत्तद्बलेर्नियमसङ्कलितात्मवृत्तेर्</p>
<p>वृत्त्यै विचार्य परिकल्पितमच्युतेन ॥२२०॥</p>
<p>साश्चर्यं युधि शौर्यमप्रतिहतं तत्खण्डिताखण्डलं</p>
<p>याच्ञोत्तानकरः कृतः स भगवान्दानेन लक्ष्मीपतिः ।</p>
<p>ऐश्वर्यं स्वकराप्तसप्तभुवनं लब्धाब्धिपारं यशः</p>
<p>सर्वं दुर्जनसङ्गमेन सहसा स्पष्टं विनष्टं बलेः ॥२२१॥</p>
<p>सशरशवरत्रासत्वङ्गन्मृगीतरलाः श्रियः</p>
<p>सुखमपि कपिप्रेङ्खद्वल्लीदलाञ्चलचञ्चलम् ।</p>
<p>प्रतिदिनमियं भुङ्क्ते जन्तोरभावविधायिनी</p>
<p>प्रसभपतिता भावं भावं भवे भवितव्यता ॥२२२॥</p>
<p>इति स भगवान्विष्णुः कर्तं सुराश्रयिणीं श्रियं</p>
<p>बलिभुजतरुच्छायाहीनान्विधाय महासुरान।</p>
<p>अपि खलजनासङ्गाद्भूमेर्गतस्य तलं बलेः</p>
<p>प्रणयरचितां पुण्ये कीर्तिं निनाय समुन्नतिम् ॥२२३॥</p>
<p>इति श्रीव्यासदासापराख्यक्षेमेन्द्रविरचिते दशावतारचरिते</p>
<p>वामनावतारः षष्ठः</p>
<p>॥५॥</p>
<p>****************************************************************************</p>
<p>.</p>
<p><strong>(६)</strong></p>
<p><em><strong>परशुरामावतारः षष्ठः</strong></em></p>
<p>बद्धे बलौ निश्चलधर्मसेतौ</p>
<p>भग्नेषु दैत्येषु निराश्रयेषु ।</p>
<p>बभूव निर्विघ्नं महोत्सवश्रीर्</p>
<p>विशल्यकल्याणवती त्रिलोकी ॥१॥</p>
<p>शक्रेण वृत्रे निहते सजम्भे</p>
<p>सुम्भे निसुम्भे प्रसभं भवान्या ।</p>
<p>जीर्णेऽप्यगस्त्येन समस्तलोक</p>
<p>शोकेऽथवा तापिनि सेल्वले च ॥२॥</p>
<p>चामुण्डया चण्डपराक्रमे च</p>
<p>ग्रस्ते च पातालततानतेन ।</p>
<p>रुरौ रणप्रच्युतरक्तबिन्दु</p>
<p>वृन्दोदरोद्यद्रुरुकोटिलक्ष्मी ॥३॥</p>
<p>गुहेन भिन्ने युधि तारके च</p>
<p>गजासुरे धूर्जटिनान्धके च ।</p>
<p>दैत्येषु चान्येषु हतेषु देवैर्</p>
<p>निःशङ्कमासीत्सुरराजराज्यम् ॥४॥</p>
<p>यातेऽथ काले शनकैर्विशाले</p>
<p>दैत्येश्वराः क्ष्मामवतीर्य सर्वे ।</p>
<p>क्रमेण ते दुर्मददस्युरूपाः</p>
<p>सपापशापाः क्षितिपा बभूवुः ॥५॥</p>
<p>शशास तस्मिन्समये महीयान्</p>
<p>महीपतिर्हैहेयवंशजन्मा ।</p>
<p>प्राज्योतिर्जितश्रीर्जगदर्जुनाख्यः</p>
<p>सहस्रबाहुः कृतवीर्यसूनुः ॥६॥</p>
<p>स्पर्धानुबन्धोद्धतदर्पयुद्ध</p>
<p>संनद्धधीरं दशकन्धरं यः ।</p>
<p>गदाग्रहेलाहतिनष्टचेष्टं</p>
<p>शय्याङ्कपर्यङ्कतले बबन्ध ॥७॥</p>
<p>अत्रान्तरे शौर्यनिधिर्भृगूणां</p>
<p>कुले विशाले जमदग्निपुत्रः ।</p>
<p>हरिस्तमः कुञ्जरपुञ्जभेदी</p>
<p>प्रतापदीप्तोऽवततार रामा ॥८॥</p>
<p>तस्योपदेष्टा भगवान्बभूव</p>
<p>शार्ङ्गे धनुर्वेदविधौ पिनाकी ।</p>
<p>आदानसन्धानदृढातिदूर</p>
<p>लक्ष्येषु दत्ताद्भुतलक्षशिक्षः ॥९॥</p>
<p>शस्त्रास्त्रविद्याविदितप्रकर्ष</p>
<p>सङ्घर्षयुद्धे जिततारकारिः ।</p>
<p>पुत्राधिकां वल्लभतां गुणेन</p>
<p>जगाम रामस्त्रिपुरान्तकस्य ॥१०॥</p>
<p>मदग्रहोदग्रगजासुरास्थि</p>
<p>विसंस्थुलाखण्डनखण्डधारम् ।</p>
<p>ददौ त्रिशूली परशुं स्वमस्मै</p>
<p>क्रूरं कुमारावजयेन तुष्टः ॥११॥</p>
<p>ततः कदाचिन्मृगयारसेन</p>
<p>स कार्तवीर्यः प्रविसारिसैन्यः ।</p>
<p>वनं विगाह्य क्षयेषुश्चक्रे</p>
<p>मृगद्वीपि मृगेश्वराणाम् ॥१२॥</p>
<p>मन्त्रद्विषां दुःसहमोहहेतुर्</p>
<p>दयादरिद्रं हृदयं सदैव ।</p>
<p>कर्षत्यलं शोणितमांसलुब्धा</p>
<p>धराधराणां मृगयापिशाची ॥१३॥</p>
<p>तुरङ्गसेनामृदितस्थलानि</p>
<p>शराहताशेषमृगद्विपानि ।</p>
<p>विश्वद्रुतोपद्रुतपादपानि</p>
<p>प्रविश्य चक्रे स तपोवनानि ॥१४॥</p>
<p>अथाश्रमाग्रं जमदग्निजुष्टं</p>
<p>भग्नद्रुमं रुग्णविविग्नसत्त्वम् ।</p>
<p>कृत्वा शनैः श्रान्तहयः स तस्थौ</p>
<p>विश्रामकामः कुसुमस्थलीषु ॥१५॥</p>
<p>होमावशेषैः सकुशैः पयोभिः</p>
<p>संवर्धितानां स कुरङ्गकाणाम् ।</p>
<p>मुनीन्द्रशिष्यैरपि वार्यमाणः</p>
<p>सेन्यैः क्षयं निष्करणश्चकार ॥१६॥</p>
<p>स कामधेनुं मुनिहोमहव्य</p>
<p>योग्यां सवत्सां गुणगौरवेण ।</p>
<p>कण्ठे गृहीत्वा जमदग्निनापि</p>
<p>रुद्धां मदान्धस्तरसा जहार ॥१७॥</p>
<p>क्रौर्येण कीर्तिव्यसनेन लक्ष्मीर्</p>
<p>द्वेषेण विद्या विनतिर्मदेन ।</p>
<p>क्षमातिकोपेन धृतिर्भयेन</p>
<p>प्रयाति लोभेन च सर्वमेव ॥१८॥</p>
<p>यातः स हृत्वा मुनिहोमधेनुं</p>
<p>लोभेन विक्रीतविवेकसत्त्वः ।</p>
<p>यशांसि लोकत्रयविश्रुतानि</p>
<p>चकार धिक्कारकलङ्कितानि ॥१९॥</p>
<p>निरुद्धाशाः सर्वे दधति भृशमुद्वेगकलनां</p>
<p>विवेकालोकस्य प्रभवति न लेशः क्वचिदपि ।</p>
<p>न मित्रस्यालोको भवति परिहारेण वदने</p>
<p>घने लोभे जन्तोः स्थितिमुपगते कस्य सुगतिः ॥२०॥</p>
<p>गतेऽथ तस्मिन्नृपतौ स्वदेशं</p>
<p>महामुनीनां विहितापकारे ।</p>
<p>रामः समभ्येत्य गजाश्वभग्नं</p>
<p>तपोवनं निर्मृगमालुलोके ॥२१॥</p>
<p>निवृत्तवेदस्मृतियज्ञविद्या</p>
<p>पुराणज्ञानं विरताग्निकार्यम् ।</p>
<p>भग्नाननोद्विग्नजनं विलोक्य</p>
<p>तपोवनं प्राप च शोकशङ्कुम् ॥२२॥</p>
<p>विज्ञाय राज्ञा तदशर्मकर्म</p>
<p>स कार्तवीर्येण कृतं सकोपः ।</p>
<p>शुश्राव तेनैव पितुः सवत्सां</p>
<p>बलेन नीतामपि होमधेनुम् ॥२३॥</p>
<p>स निःश्वसन्दुःसहकोपकम्प</p>
<p>लुठज्जटाभारभृतांसकूटः ।</p>
<p>क्षत्त्रक्षयोत्कण्ठमकुण्ठधारं</p>
<p>कुठारमादाय जवाज्जगाम ॥२४॥</p>
<p>स हैहेयीं हेममयी अवाप्य</p>
<p>प्रतापदीप्तामिव राजधानीम् ।</p>
<p>युद्धाय संनद्धभुजासहस्रम्</p>
<p>अस्रस्तधैर्योऽर्जुनमाजुहाव ॥२५॥</p>
<p>तयोः प्रवृत्ते भुवनपकम्प</p>
<p>दीक्षाक्षमे सङ्क्षयधाम्नि युद्धे ।</p>
<p>क्षोभः प्रभूताद्भुतसम्भ्रमोऽभूद्</p>
<p>अभूत भूताभिभवप्रगल्भः ॥२६॥</p>
<p>तस्याषण्ढप्रतापः कठिनमदभराकुण्ठस्य वेगान्</p>
<p>निक्षिप्तस्कन्धपीठे गिरिदलनसहं घोरधारं कुठारम् ।</p>
<p>भूभर्तुर्धेनुचौर्याचरणघनरुषा कार्तवीर्यस्य रामः</p>
<p>स्रस्तांसं दोःसहस्रं युधि नवनलिनीनाललावं लुलाव ॥२७॥</p>
<p>प्रतापमित्रे निहते सहस्र</p>
<p>करेऽथ तस्मिन्भुवनैकशूरे ।</p>
<p>रामस्य निर्यत्ननिपातितारेर्</p>
<p>मम प्रसारी न शशाम मन्युः ॥२८॥</p>
<p>द्विबाहुना बाहुसहस्रदीप्ते</p>
<p>हते नृशक्रे मुनिना प्रसह्य ।</p>
<p>स शृङ्गभङ्गः क्षितिभृत्कुलस्य</p>
<p>तीव्रः परं मानविनाशनोऽभूत॥२९॥</p>
<p>कालेन तन्मन्युघनानुतापाः</p>
<p>पापाय सर्वे मिलिताः क्षितीशाः ।</p>
<p>वैरप्रतीकारविधानसज्जा</p>
<p>जग्मुर्वनं भार्गवकुञ्जरस्य ॥३०॥</p>
<p>रामे फलेध्माहरणाय याते</p>
<p>शून्यं प्रविश्याथ तपोवनं ते ।</p>
<p>निष्कृत्तकण्ठस्रतशोणितौघ</p>
<p>मग्नं निर्जघ्नुर्जमदग्निमेव ॥३१॥</p>
<p>रामस्ततः पितृवधोद्धतशोकवह्नेः</p>
<p>शान्तिं न बाष्पजलबिन्दुभिरप्यवेत्य ।</p>
<p>आसीत्क्षणं क्षितिपजीवितजातलज्जस्</p>
<p>तद्रक्तसागरनिमज्जनसज्ज एव ॥३२॥</p>
<p>गत्वा जवेन रणयज्ञविधानदीक्षा</p>
<p>क्षेत्रं क्षणात्क्षितिपवंशवनोग्रवह्निः ।</p>
<p>कृत्वा समस्तनृपसंहृतिमेकवारं</p>
<p>वैरक्षयेण न मनाग्विरराम रामः ॥३३॥</p>
<p>स स्नात्वा रक्तपूर्णे रणसरसि लसत्कीर्तिघोतोत्तरीयः</p>
<p>क्रोधानृण्यं विधातुं कृतसकलजगत्क्षत्त्रवंशाग्निकार्यः ।</p>
<p>शार्द्धश्रद्धाविधानं व्यधितशरकुशाकीर्णभूपालमौलि</p>
<p>श्रेणीहेमांशुनिर्यत्तिललवकलितन्यस्ततन्मुण्डपिण्डः ॥३४॥</p>
<p>निक्षत्त्रां क्षत्रियारिर्जलनिधिपरिखामेखलान्तामखिन्नः</p>
<p>कृत्वा त्रिसप्तकृत्वः पितृवरनिधनक्रोधनः क्ष्मां क्षणेन ।</p>
<p>यः प्रादादेकविप्रार्पितजलचुलुकस्तोकदानातिलज्जा</p>
<p>मज्जन्मानाननाब्जः स्मितसितयशस्तस्य किं वर्ण्यन्तेऽन्यत॥३५॥</p>
<p>इति श्रीव्यासदासापराख्यक्षेमेन्द्रविरचिते दशावतारचरिते</p>
<p>परशुरामावतारः षष्ठः</p>
<p>॥६॥</p>
<p>***************************************************************************</p>
<p>.</p>
<p><strong>(७)</strong></p>
<p><em><strong>रामावतारः सप्तमः</strong></em></p>
<p>कालप्रवाहे महति प्रयाते</p>
<p>सन्मध्यवेगातिरते गते च ।</p>
<p>तरङ्गलोलाद्भुतभाववर्गे</p>
<p>रक्षःकुलैर्भारयुगाभवद्भूः ॥१॥</p>
<p>अत्रान्तरे सालकटङ्कटानां</p>
<p>वंशे विशाले क्षणदाचराणाम् ।</p>
<p>पुष्पोत्कटा नाम बभूव कन्या</p>
<p>तारुण्यदर्पेऽपि विवाहहीना ॥२॥</p>
<p>सा मेरुपार्श्वे मणिहेमवल्ली</p>
<p>विलासरम्योपवने चरन्ती ।</p>
<p>सुतं पुलस्त्यस्य तपोनिधानं</p>
<p>सन्ध्याक्षणे विश्रवसं ददर्श ॥३॥</p>
<p>ध्यानावसाने मुनिना सकम्पा</p>
<p>प्रीत्याथ सा तेन विलोकितैव ।</p>
<p>नवाभिलाषोद्भवविह्वलेव</p>
<p>भावान्विता गर्भवती बभूव ॥४॥</p>
<p>क्रमेण तेनैव मुनेः सपर्या</p>
<p>विधायिनी तस्य तपोवने सा ।</p>
<p>असूत पुत्रत्रितयं विचित्र</p>
<p>कर्मप्रकारेण विभिन्नरूपम् ॥५॥</p>
<p>दशाननाद्याः परिवर्धमानाश्</p>
<p>चक्रुश्चिरं घोरतरं तपस्ते ।</p>
<p>पितामहप्रीतिवरादवापुर्येन</p>
<p>त्रिलोकीक्षपणक्षमत्वम् ॥६॥</p>
<p>महेश्वराराधनहोमवह्नौ</p>
<p>छित्त्वा दशास्यः स्वशिरांसि हुत्वा ।</p>
<p>जभारिसाम्राज्यजयी जगाम</p>
<p>जगत्त्रयी लुण्ठनकण्टकत्वम् ॥७॥</p>
<p>त्रैलोक्यपुण्यैरथ कुम्भकर्णस्</p>
<p>तपोवराप्तौ विपरीतवाचा ।</p>
<p>अक्षीणनिद्रः सततं बभूव</p>
<p>प्रबोधनादेकदिनाप्तभोज्यः ॥८॥</p>
<p>वरप्रदानेऽथ विधिं ययाचे</p>
<p>विभीषणो धर्ममतिं मनीषी ।</p>
<p>तद्वाक्यतुष्टेन पितामहेन</p>
<p>नीतः स धीमानमरत्वमेव ॥९॥</p>
<p>भ्रातुर्बलाद्वैश्रवणस्य लङ्कां</p>
<p>हुत्वा पुरीं रत्नहिरण्यहर्म्याम् ।</p>
<p>दशाननः पुष्पकमुज्ज्वलं च</p>
<p>विमानराजं विजयोद्यतोऽभूत॥१०॥</p>
<p>जित्वा स विश्वं विगतारिचिन्तः</p>
<p>सञ्जातसङ्ग्रामवियोगखेदः ।</p>
<p>लोकत्रये चित्तविनोदनाय</p>
<p>विमानमारुह्य चिरं चचार ॥११॥</p>
<p>स निर्झरोद्गारतुषारशैल</p>
<p>सुवर्णरत्नोज्ज्वलतुङ्गशृङ्गे ।</p>
<p>क्षणं न्यषीदद्दिवसावसाने</p>
<p>तद्भीतिलीनास्विव पद्मिनीषु ॥१२॥</p>
<p>तापं म्हुर्दिक्पतिवल्लभानां</p>
<p>करावमर्षैः ककुभां विधाय ।</p>
<p>कुमुद्वतीबन्धनपापशापाज्</p>
<p>जगाम दुःशील इवास्तमर्कः ॥१३॥</p>
<p>सान्ध्यं प्रकाशं परिपीय रक्तं</p>
<p>निजौजसा लोकनिमीलनानि ।</p>
<p>निशागमोत्साहपदं क्रमेण</p>
<p>तमांसि रक्षांसि स तुल्यमापुः ॥१४॥</p>
<p>अथोद्ययावग्रसरप्रकाश</p>
<p>भ्रश्यत्तमः स्तोकयुतान्तरीक्षे ।</p>
<p>सुधातरङ्गाकुलकालकूट</p>
<p>करम्बिते क्षीरनिधाविवेन्दुः ॥१५॥</p>
<p>तमः समूहस्तरुकुञ्जपुञ्ज</p>
<p>तलस्थितश्चान्द्रमसं प्रकाशम् ।</p>
<p>बभौ दशग्रीव इव प्रयत्नात्</p>
<p>कैलाशमुल्लासयितुं प्रवृत्तः ॥१६॥</p>
<p>जहार लक्ष्मीं कमलाकराणां</p>
<p>चकार भङ्गं सुरचक्रनाम्नाम् ।</p>
<p>बभार दोषाश्रयवान्कलङ्कं</p>
<p>लङ्कापतिर्दिग्विजयीव चन्द्रः ॥१७॥</p>
<p>हृन्मर्मसंलग्नशिलीमुखेषु</p>
<p>दीर्णेषु सद्यः कुमुदव्रजेषु ।</p>
<p>सरःसु चन्द्रप्रतिबिम्बमूर्तिर्</p>
<p>दशास्यभीतेव मुहुश्चकम्पे ॥१८॥</p>
<p>समीराः सोत्कण्ठा इव ललितवल्लीकुलवधू</p>
<p>समाकर्षैः क्रीडानिविडदशकण्ठानुकृतयः ।</p>
<p>विचेरुर्वापीनां कुमुदमधुमाद्यन्मधुकरा</p>
<p>कुलश्रेणीवेणीहठहरणहेलातरलिताः ॥१९॥</p>
<p>उन्निद्रचन्द्राभरणे निशीथे</p>
<p>तस्मिन्महानन्दघनप्रकाशे ।</p>
<p>प्रीतिः सुखस्पर्शमयी बभूव</p>
<p>वैराग्यभाजां मधुरागिणां च ॥२०॥</p>
<p>लङ्केश्वरस्तत्र शशाङ्करत्न</p>
<p>शिलातले रश्मिविलासहासे ।</p>
<p>सुखं शयानः पुरतः प्रयान्तीं</p>
<p>जितेन्द्रलक्ष्मीं ललनां ददर्श ॥२१॥</p>
<p>दशाननोत्सादितनाकलोक</p>
<p>लक्ष्मीमिवैकां विजने भ्रमन्तीम् ।</p>
<p>मैत्रीमिव प्रेमभराभिरामां</p>
<p>तारुण्यलावण्यमनोभवानाम् ॥२२॥</p>
<p>विलोक्य लङ्कापतिरङ्कमुक्त</p>
<p>शशाङ्कशङ्काजननाननां ताम् ।</p>
<p>स्वप्नेऽप्यदृष्टां मनसाप्यचिन्त्यां</p>
<p>हर्षामृतक्षैब्यमिवाससाद ॥२३॥</p>
<p>अचिन्तितापातकिरातभीतां</p>
<p>मृगीमिवालम्ब्य बलेन पाणौ ।</p>
<p>स तां बभाषे विभवाभिमानं</p>
<p>तद्भोग्यशून्यं विफलं विचिन्त्य ॥२४॥</p>
<p>कस्यान्तिकं कुञ्जरगामिनि त्वं</p>
<p>प्रयासि धन्यस्य रणोज्झितासोः ।</p>
<p>आराधितः केन तपोविशेषैः</p>
<p>सौभाग्यभूमिर्भगवान्मनोभूः ॥२५॥</p>
<p>न त्यज्यसे सुभ्रु कुरु प्रसादं</p>
<p>लब्धां सुधां मुञ्चति मन्दपुण्यः ।</p>
<p>त्यक्तान्ययत्नोपनतानि मोहात्</p>
<p>पुनर्न लभ्यानि समीहितानि ॥२६॥</p>
<p>इति ब्रुवाणेन दशाननेन</p>
<p>तन्वी घनालिङ्गनपीडिताङ्गी ।</p>
<p>काञ्चीविमुक्तिप्रतिषेधदिग्धं</p>
<p>वैलक्ष्यमुग्धाक्षरमाचजक्षे ॥२७॥</p>
<p>बलेन नीवी ननु न प्रमोच्या</p>
<p>विमुञ्च मां दुर्व्यसनस्पृहां च ।</p>
<p>अशीललीलाशकलीकृतां त्वं</p>
<p>ह्रियं श्रियं रक्ष यशः कुलं च ॥२८॥</p>
<p>रम्भाभिधानां सुरलोककान्तां</p>
<p>त्वद्भ्रातृसूनोर्नडकूवरस्य ।</p>
<p>प्राणोपमानां धनदात्मजस्य</p>
<p>न वेत्सि किं मां सुमते स्नुषां त्वम् ॥२९॥</p>
<p>इति ब्रुवाणामबलां बलेन</p>
<p>सन्दूष्य मातङ्ग इवाब्जिनीं ताम् ।</p>
<p>म्लानाननाब्जामवमानलीनां</p>
<p>लज्जानिमज्जद्वदनां मुमोच ॥३०॥</p>
<p>उच्छिष्टाधरपल्लवां नखमुखोल्लेखावखातस्तनीं</p>
<p>विस्रस्तांशुककेशपाशकुसुमामुत्कम्पिनीं मन्युना ।</p>
<p>श्वासायासवतीं सबाष्पनयनां तन्वीं वहन्ती तनुं</p>
<p>सा गत्वा नडकूबरस्य विदितं पौलस्त्यवृत्तं व्यधात॥३१॥</p>
<p>दृष्ट्वाभिभूतां नडकूबरस्तां</p>
<p>श्रुत्वा कुवृत्तं च निशाचरस्य ।</p>
<p>अकामकान्तारतिसङ्गमान्तं</p>
<p>तस्यास्तु दुर्जीवितमित्युवाच ॥३२॥</p>
<p>नक्तंचरैस्तत्क्षणवर्ण्यमानं</p>
<p>तच्छापमाकर्ण्य भृशं दशास्यः ।</p>
<p>अन्तर्वहन्दुश्चरितानुतापं</p>
<p>विमानमारुह्य शनैर्जगाम ॥३३॥</p>
<p>सुखक्षैब्यक्षामाः प्रकटमवटापातगतयः</p>
<p>क्षिपन्तः शीलाख्यं व्यसनमविलक्ष्याः क्षतधियः ।</p>
<p>स्खलन्तः कुर्वन्ति प्रसभमवलेपेन किल तद्</p>
<p>यदुद्भूतस्तापः प्रचलति न जीवान्तनियतः ॥३४॥</p>
<p>व्योम्ना व्रजन्तं पुरतस्तमेत्य</p>
<p>माहेश्वरः प्राह गणः सकोपः ।</p>
<p>हंहो निवर्तस्व भजस्व नीतिं</p>
<p>व्योम्ना गतिर्नेह नभश्चराणाम् ॥३५॥</p>
<p>सतीसहायः स्फटिकाद्रिशृङ्गे</p>
<p>देवो मृडः क्रीडति चन्द्रचूडः ।</p>
<p>पार्श्वेन यात्यत्र मरीचिमाली</p>
<p>भयेन नोच्चैर्मरुतोऽपि वान्ति ॥३६॥</p>
<p>श्रुत्वा मदोद्गारगिरं गणस्व</p>
<p>दुष्टद्विपः कृष्ट इवाङ्कुशेन ।</p>
<p>दष्टाधरः कोपकषायचक्षुर्</p>
<p>नोवाच किंचित्स हरानुरोधात॥३७॥</p>
<p>श्वसन्विमानादवरुह्य सज्जः</p>
<p>स मज्जयन्भूमिमिवाभ्युपेत्य ।</p>
<p>स्कन्धेन पातालतलान्तमूलात्</p>
<p>कैलासमुल्लासितमुज्जहार ॥३८॥</p>
<p>विघूर्णमानाद्रिगुहागृहेभ्यः</p>
<p>समन्ततः सम्भ्रमविद्रुतानाम् ।</p>
<p>सन्त्रस्तविद्याधरसुन्दरीणां</p>
<p>काञ्चीरवैः खं मुखरीबभूव ॥३९॥</p>
<p>क्ष्मान्तोत्क्षेपातिवेगप्रसरदानलोल्लासकैलासकम्प</p>
<p>क्षोभे बिभ्यद्भवानीनिभृतभुजलतालिङ्गितश्चन्द्रचूडः ।</p>
<p>दाशास्यैर्हर्षहासं व्यभजत चरणाकुञ्जिताङ्गुष्ठपीडा</p>
<p>व्रीडानिर्भुग्नमीलन्नयनगलगलद्गर्गरोद्गाररावैः ॥४०॥</p>
<p>अत्युग्ररावेण दशाननस्य</p>
<p>प्रसादवान्रावण इत्यभिख्याम् ।</p>
<p>चक्रे पिनाकी प्रियतां प्रयान्ति</p>
<p>प्रायः प्रभूनां विपरीतचेष्टाः ॥४१॥</p>
<p>तुष्टात्पुनः प्राप्य वरं त्रिनेत्रात्</p>
<p>त्रैलोक्यलक्ष्मीपरिभोगभव्यम् ।</p>
<p>व्रजन्विमानेन दशाननः खे</p>
<p>सकौतुकः पुष्पकमित्युवाच ॥४२॥</p>
<p>य एष दूरात्कनकाचलस्य</p>
<p>संलक्ष्यते दक्षिणपार्श्वदेशे ।</p>
<p>शृङ्गाग्रलग्नोज्ज्वलरत्नशैलस्</p>
<p>तदङ्गविश्रान्तिसुखे ममेच्छा ॥४३॥</p>
<p>इति ब्रुवाणः क्षनदाचरेन्द्रः</p>
<p>क्षणाद्विमानेन जवेन नीतः ।</p>
<p>तस्याद्भुताद्रेर्विचचार पद्भ्यां</p>
<p>रत्नस्थले कल्पलतावृतान्ते ॥४४॥</p>
<p>वैदूर्यगारुत्मतपद्मराग</p>
<p>वज्रेन्द्रनीलामलशैलशृङ्गम् ।</p>
<p>पश्यन्नवालोकनहर्षमानी</p>
<p>न रावणः कौतुकतृप्तिमाप ॥४५॥</p>
<p>क्वचित्स्खलन्निर्झरराजवन्तं</p>
<p>गुहागृहोद्गीर्णमहाट्टहासम् ।</p>
<p>भीत्येव नीहारपटावृतानि</p>
<p>निमीलयन्तं ककुभां मुखानि ॥४६॥</p>
<p>समुल्लसन्नीलमणिस्थलोरु</p>
<p>स्थूलांशुपुञ्जोन्नतदण्डपादम् ।</p>
<p>पुनः प्रवृत्तं बलिवञ्चनाय</p>
<p>व्याप्ताम्बरं विष्णुमिवाप्रमेयम् ॥४७॥</p>
<p>बलान्वितोद्यद्घनकालनेमिं</p>
<p>प्रह्लादसंरब्धजलोद्भवोग्रम् ।</p>
<p>सतारकाग्रं कटकं वहन्तं</p>
<p>यातं हिरण्याक्षमिवाचलत्वम् ॥४८॥</p>
<p>सुविस्मयानन्ददृशा समन्तान्</p>
<p>निर्वर्णयन्नेव मुहुर्महाद्रिम् ।</p>
<p>तदुच्चशृङ्गाश्रमधाम्नि दिव्यां</p>
<p>कन्यामपश्यत्स तपःप्रसक्ताम् ॥४९॥</p>
<p>तन्वीं स्तनाभोगभरादवाप्त</p>
<p>संसक्तकृष्णाजिनगाढबन्धाम् ।</p>
<p>लतामिवोद्यत्स्तवकाभिलाष</p>
<p>निःस्पन्दलीनालिकुलाभिरामाम् ॥५०॥</p>
<p>पौलस्त्यविध्वस्तसमस्तलोक</p>
<p>घनावमानानालतीव्रचिन्ताम् ।</p>
<p>शक्रश्रियं स्वर्गवियोगखिन्नां</p>
<p>रक्षःक्षयायेव तपःप्रवृत्ताम् ॥५१॥</p>
<p>तां वीक्ष्य रक्षःपतिरक्षयेन्दु</p>
<p>मुखीं सखीनेत्रसुधां निपीय ।</p>
<p>मेने तदुच्छिष्टरुचापि शिष्टां</p>
<p>स्पृष्टां न संश्लिष्टनिकृष्टसृष्टिम् ॥५२॥</p>
<p>पुनः सदाचारपरम्परार्ह</p>
<p>पाद्यासनादिप्रणयप्रवृत्ताम् ।</p>
<p>तामब्रवीदद्भुतरूपसम्पत्</p>
<p>सम्पन्नपूजः क्षणदाचरेन्द्रः ॥५३॥</p>
<p>का त्वं मनोजन्मविवर्जितेव</p>
<p>रतिर्विरागव्रतदुर्ग्रहेण ।</p>
<p>मदेन विद्या कपटेन मैत्री</p>
<p>लोभेन लक्ष्मीरिव लुप्तशोभा ॥५४॥</p>
<p>ध्यानावधानं पर्मोऽवमानस्</p>
<p>त्रपाकरं पारमथाक्षसूत्रम् ।</p>
<p>वने निवासस्तव यौवनेऽस्मिन्</p>
<p>जपश्च शापः कुसुमायुधस्य ॥५५॥</p>
<p>त्यक्त्वाग्रहं ब्रूहि विचिन्त्य तन्त्री</p>
<p>त्वमेव सत्यं यदि युक्तमेतत।</p>
<p>बिम्बाधरे चुम्बनकेलियोग्ये</p>
<p>जपेन पापार्जनमेव मुग्धे ॥५६॥</p>
<p>निरञ्जनत्वं कुसुमप्रसक्तिश्</p>
<p>चित्रं जटाबन्धनकारणं ते ।</p>
<p>अनङ्गरागं कुरु मा शरीरम्</p>
<p>अनङ्गरागं वह चेतसि त्वम् ॥५७॥</p>
<p>भोगोत्सवं मानय मा नय त्वं</p>
<p>क्लेशैरदोषं कृशतां शरीरम् ।</p>
<p>अहं हि ते तन्वि समीहिते च</p>
<p>हिते च सम्पादनबद्धकक्षः ॥५८॥</p>
<p>शृङ्गारस्य गतैव भाग्यगुरुतानङ्गस्य नाङ्गस्पृहा</p>
<p>लावण्यं घनमन्युदैन्यमलिनं का यौवनस्योन्नतिः ।</p>
<p>नोद्यानं दयितं मधुर्विधिहतः कस्येन्दुरानन्दनः</p>
<p>कान्ते ते तपसि स्थिता यदि मतिस्तत्सर्वमस्तं गतम् ॥५९॥</p>
<p>श्रुत्वैतदुक्तं दशकन्धरेण</p>
<p>सा किञ्चिदाकुञ्चितचेतनेव ।</p>
<p>जगाद खेदेन विनिःश्वसन्ती</p>
<p>ह्रियावमानेन च मन्युना च ॥६०॥</p>
<p>व्रते विवादं विमतिं विवेके</p>
<p>सत्येऽतिशङ्कां विनये विकारम् ।</p>
<p>गुणऽवमानं कुशले निषेधं</p>
<p>धर्मे विरोधं न करोति साधुः ॥६१॥</p>
<p>कचस्य वाचस्पतिसम्भवस्य</p>
<p>स्वाध्यायजा वेदवतीसुताहम् ।</p>
<p>देया मयेयं स्वयमच्युताय</p>
<p>मनोरथोऽभूत्पितुरित्ययं मे ॥६२॥</p>
<p>कालेन दैत्यैः स हतः पिता मे</p>
<p>मातानलं शोकमिव प्रविष्टा ।</p>
<p>वरार्थिनी देवमनन्यचित्ता</p>
<p>तपःप्रवृत्ता हरिमर्थयेऽहम् ॥६३॥</p>
<p>इति ब्रुवाणां दशकन्धरस्तां</p>
<p>गाढानुबन्धेन घताभिलाषः ।</p>
<p>पुनः पुनः क्षीब इव प्रलापी</p>
<p>कोपाग्निसन्तापवतीं चकार ॥६४॥</p>
<p>स्मृत्वा स शापं नडकूबरोक्तं</p>
<p>सन्त्यक्तकान्ताहठसङ्गवाञ्छः ।</p>
<p>नखक्षतोच्छिष्टकुशस्थलीं</p>
<p>तां कृत्वा जगाम स्वपुरीं सकामः ॥६५॥</p>
<p>सा मानिनी दुर्विषहावमानं</p>
<p>रक्षःकरस्पर्शममृष्यमाणः ।</p>
<p>कुलाभिमानेन्धनमात्मशुद्ध्यै</p>
<p>पूर्वं प्रकोपाग्निमिवाविवेश ॥६६॥</p>
<p>चिरं विचिन्त्याच्युतमच्युताशा</p>
<p>जन्मास्तु मे राक्षससङ्क्षयाय ।</p>
<p>उक्त्वेति दृष्ट्वा रविमद्रिशृङ्गात्</p>
<p>तापेन तन्वी तनुमुत्ससर्ज ॥६७॥</p>
<p>अम्लानं कुशलं कुलं च विमलं सत्सङ्गगण्या गुणा</p>
<p>मान्या मानघनोन्नतिर्विनिधनं धर्माविधानं धनम् ।</p>
<p>कीर्तिर्मूर्तिरसङ्क्षयाद्भुतवती शक्तिश्च संरक्षते</p>
<p>जन्तोरिन्दिर्यसंयमेन सकलं नष्टं न यस्यास्ति सः ॥६८॥</p>
<p>प्रविश्य लङ्कामलका विजित्य</p>
<p>हत्वा पुनर्वैश्रवणस्य कोशम् ।</p>
<p>काले विशालेऽनिलवत्प्रयाते</p>
<p>लङ्कापतिः पुष्पकमित्युवाच ॥६९॥</p>
<p>दृष्टा पुरश्चर्यगिरिर्मया यः</p>
<p>पुनस्तदालोकनकौतुकं मे ।</p>
<p>रम्यं निपीतं बत नेत्रपातैर्</p>
<p>न विस्मरत्येव मनः कदाचित॥७०॥</p>
<p>इत्यादराभ्यर्थनयन्त्रितेन</p>
<p>नीतः क्षणेनैव स पुष्पकेण ।</p>
<p>तं देशमेत्यायतकालजिह्वा</p>
<p>लीढं न तं प्रौढगिरिं ददर्श ॥७१॥</p>
<p>उत्पत्तिवृद्धिक्षयपाकयुक्त्या</p>
<p>क्षणे क्षणे दृष्टविनष्टसर्वः ।</p>
<p>प्रायः प्रपञ्चप्रणयी भवोऽयं</p>
<p>अभावसद्भावसमस्तभावः ॥७२॥</p>
<p>तत्राभ्यपश्यन्नगराण्यरत्न</p>
<p>प्रयत्नक्रयविक्रयाणि ।</p>
<p>परस्परारब्धविरोधयुद्ध</p>
<p>सन्धानसन्नद्धधराधिपानि ॥७३॥</p>
<p>दृष्ट्वा तवाश्चर्यमचिन्त्यरूपं</p>
<p>चक्रभ्रमारूढमिवाप्ररूढा ।</p>
<p>प्रौढोऽपि मूढत्वमिवानुभूय</p>
<p>शनैः स सम्प्राप्तधृतिः प्रदध्यौ ॥७४॥</p>
<p>अहो नु नानाद्भुतविभ्रमाणां</p>
<p>हर्ता च कर्ता च सदैव कालः ।</p>
<p>येनानिशं दर्शयता विचित्रं</p>
<p>निपीतमन्यद्बत वान्तमन्यत॥७५॥</p>
<p>क्षणं विचिन्त्येति नयौ पुरीं स्वाम्</p>
<p>अनित्यतानष्टधृतिर्दशास्यः ।</p>
<p>गिरेर्वियोगादचलं द्वितीय</p>
<p>निवोद्वहन्विस्मयभारमन्तः ॥७६॥</p>
<p>गते निगीर्णाद्भुतचक्रवाले</p>
<p>काले विशाले बहुमोहजाले ।</p>
<p>स्मृत्वा समारुह्य विमानराजं</p>
<p>तमेव देशं स पुनर्जगाम ॥७७॥</p>
<p>स तत्र चित्राणि पुराणि तानि</p>
<p>न हेमहर्म्याणि न मन्दिराणि ।</p>
<p>स्वप्नान्तराणीव कृतभ्रमाणि</p>
<p>जन्मान्तराणीव गतान्यपश्यत॥७८॥</p>
<p>तत्रालुलोके स तमालताल</p>
<p>तालीसहिन्तालनिरन्तरालम् ।</p>
<p>वनं विशालं विवलत्पियाल</p>
<p>मालावलीसंततत्नक्तमालम् ॥७९॥</p>
<p>घोरैर्धुरद्व्याघ्रघनप्रघोषैर्</p>
<p>इवोच्चरोमाञ्चचयाञ्चितानाम् ।</p>
<p>विशङ्कटैरुत्कटकण्टकानां</p>
<p>व्याप्तं समूहैः खदिरद्रुमाणाम् ॥८०॥</p>
<p>अन्तःश्वसन्निश्चलदुष्टसत्त्वैः</p>
<p>कम्पप्रदं पिप्पलपल्लवानाम् ।</p>
<p>तमःपिशाचाचितमर्कभासा</p>
<p>भीत्यैव दूरात्परिवर्ज्यमानम् ॥८१॥</p>
<p>गतेष्वभावं नगरेषु तेषु</p>
<p>दृष्ट्वा तदुग्रं गहनं गभीरम् ।</p>
<p>रक्षःपतिग्रस्तसमस्तलोक</p>
<p>कुलाय कालाय नमश्चकार ॥८२॥</p>
<p>सोऽचिन्तयत्कालवैहङ्गमोऽयम्</p>
<p>अलक्ष्यदाक्ष्यक्रमपक्षवेगः ।</p>
<p>दिवानिशं याति विचित्रशक्तिर्</p>
<p>अहो कदाचिन्न चलत्यखिन्नः ॥८३॥</p>
<p>अत्युच्चापातनिम्नोन्नतिकरणपटुः श्लिष्टदूरस्थितानाम्</p>
<p>इष्टानिष्टव्रजानां सततमिव घनाश्लेषकेलिप्रसक्तः ।</p>
<p>पर्यन्ताभावभूमिप्रपतनचतुरानन्यथा सर्वभावान्</p>
<p>प्रातः प्रातर्विधत्ते नवनवरचनाश्चर्यकृत्कालपाकः ॥८४॥</p>
<p>इत्यद्भुतामालयन्नचिन्त्यां</p>
<p>कालयस्शक्तिं स विसंस्थुलोऽभूत।</p>
<p>अनित्यताचिन्तनभङ्गभाजां</p>
<p>नाङ्गानि केषां शिथिलो भवन्ति ॥८५॥</p>
<p>प्राप्तः स लङ्कां विभवोपभोग</p>
<p>हर्षोत्सवैर्विस्मृतकाललीलः ।</p>
<p>मेने सुखक्षीबत्याक्षयाणि</p>
<p>सम्भोगलीलाधनजीवितानि ॥८६॥</p>
<p>शनैः प्रयाते क्षणसङ्ख्ययापि</p>
<p>प्रवर्धमाने युगदीर्घकाले ।</p>
<p>पुनर्विमानेन तमेव देशं</p>
<p>कुतूहलात्तः प्रययौ दशास्यः ॥८७॥</p>
<p>स तत्र निघातधनप्रवाह</p>
<p>दीर्णोर्वरा निष्क्रमणक्रमेण ।</p>
<p>ददर्श पातालमिवान्तहीनं</p>
<p>खातं प्रजातं भुवनव्रणाभम् ॥८८॥</p>
<p>क्षणं तदालोकनभुग्नकण्ठः</p>
<p>स्थित्वा प्रयातः स पदं स्वमेव ।</p>
<p>काले प्रयाते पुनरागतोऽथ</p>
<p>सरः समुद्रोपममभ्यपश्यत॥८९॥</p>
<p>अनन्तपद्मान्वितमप्रमेयम्</p>
<p>उदग्रनागेन्द्रसहस्रसेव्यम् ।</p>
<p>परागपुञ्जेन भुजङ्गलोकम्</p>
<p>इवान्तराले कपिलेन जुष्टम् ॥९०॥</p>
<p>हंसांसकण्डूयनलोलनाल</p>
<p>फुल्लारविन्दोत्थितषट्पदानाम् ।</p>
<p>मुहुः समूहैर्विहितान्धकारं</p>
<p>क्रोशान्निशाशङ्कितचक्रवाकम् ॥९१॥</p>
<p>स्वादूदकं कोमलवीचिवातं</p>
<p>पद्मोज्ज्वलं भृङ्गगणोपगीतम् ।</p>
<p>ससौरभं पुण्यवतामिवैकं</p>
<p>सर्वेन्द्रियाणामुपभोगपात्रम् ॥९२॥</p>
<p>सविभ्रमं श्रीरमणं पराग</p>
<p>पीताम्बरं नाभभवोद्भुताब्जम् ।</p>
<p>नीलोत्पलश्यामलमाकलय्य</p>
<p>सरः स निःस्पन्दतनुः प्रदध्यौ ॥९३॥</p>
<p>अहो नु नेत्रार्पितकौतुकानि</p>
<p>वैचित्र्यमेतत्त्रीकृतविस्मयानि ।</p>
<p>पिबत्ययत्नेन कियन्ति कालः</p>
<p>सृजत्यजस्रं च महाद्भुतानि ॥९४॥</p>
<p>क्षणं विचिन्त्येति लसद्विवेकः</p>
<p>स शङ्करार्चारसमादरोऽभूत।</p>
<p>अनित्यताचिन्तनखैदजन्मा</p>
<p>न सद्विचारः कुशलाय कस्य ॥९५॥</p>
<p>अयःपिण्डक्रूरं श्रयति न मनः क्वापि मृदुतं</p>
<p>न यावत्संस्पृष्टं सकलभवभावक्षयधिया ।</p>
<p>मनाक्तस्मिन्याते प्रशमलवपाकप्रणयितां</p>
<p>नमत्येतत्कस्य द्विजगुरुहरार्चासु न शिरः ॥९६॥</p>
<p>सरस्तटे टङ्कितरत्नपीठे</p>
<p>लिङ्गं विधाय स्फटिकाद्रिशृङ्गम् ।</p>
<p>सपुष्पकोपाहृतदिव्यपद्मैर्</p>
<p>अर्चां चकारामृतरश्मिमौलेः ॥९७॥</p>
<p>स त्र्यम्बकस्याम्बरचुम्ब्यमानां</p>
<p>विधाय पूजां कमलोपचारैः ।</p>
<p>ह्रदस्य विष्णोरिव मध्यजातं</p>
<p>समादधे मूर्ध्नि विधातुमब्जम् ॥९८॥</p>
<p>तस्यान्तरे काञ्चनकर्णिकस्य</p>
<p>विचित्ररत्नोज्ज्वलपल्लवस्य ।</p>
<p>स दिव्यपद्मस्य ददर्श कन्यां</p>
<p>तद्भीतिलग्नामिव जातु लक्ष्मीम् ॥९९॥</p>
<p>आदाय कन्यां कमलं विधाय</p>
<p>तच्चन्द्रचूडस्य किरीटकोटौ ।</p>
<p>प्रीतिं वहन्विस्मयगर्भगुर्वी</p>
<p>लङ्केश्वरः स्वां नगरीं जगाम ॥१००॥</p>
<p>मन्दोदरी तद्दयिताथ तत्र</p>
<p>तेनार्पितां कल्पितपुत्रिकां ताम् ।</p>
<p>अनन्यलावण्यवर्ती विलोक्य</p>
<p>कन्यामभूद्विस्मयनिश्चलेव ॥१०१॥</p>
<p>कदाचिदुत्सङ्गगृहीतकन्यां</p>
<p>तां नारदोऽभ्येत्य मुनिर्जगाद ।</p>
<p>पत्युस्तवेयं चपलेन्द्रियस्य</p>
<p>कन्या भविष्यत्यभिलाषभूमिः ॥१०२॥</p>
<p>श्रुत्वैतदाच्छाद्य महार्हपट्टैः</p>
<p>सुवर्णमञ्जुषधृतां कुमारीम् ।</p>
<p>मन्दोदरी भूमिलतावखाते</p>
<p>तत्याज रत्नाकरपारतीरे ॥१०३॥</p>
<p>काले प्रयाते जनकेन राज्ञा</p>
<p>यज्ञाङ्गने हैमहलेन कृष्टे ।</p>
<p>लब्धा समृद्धेन्दुमुखी सुता सा</p>
<p>सीतेति नाम्ना भुवने प्रसिद्धा ॥१०४॥</p>
<p>ततः कदाचिन्मणिमन्दिरस्थं</p>
<p>दशाननं शूर्पणाखाभ्युपेत्य ।</p>
<p>सद्यः प्रकृत्याखिलकर्णनासा</p>
<p>स्वसा श्वसन्ती विजने जगाद ॥१०५॥</p>
<p>अहो प्रमादस्तव दुर्जयस्य</p>
<p>जनत्रयीराज्यजयोर् जितस्य ।</p>
<p>यत्त्वं प्रजातारिनवाङ्कुरोऽपि</p>
<p>धत्से सुखी क्षीब इवातिनिद्राम् ॥१०६॥</p>
<p>मन्त्रद्विषः शक्तिमदेन यस्य</p>
<p>निश्चेतनस्येव दिनानि यान्ति ।</p>
<p>दुर्वृत्तगोष्ठीपतितेव पतितेव</p>
<p>पत्नी न तत्र तिष्ठत्यपरोन्मुखी श्रीः ॥१०७॥</p>
<p>रामः पितुर्निश्चलशासनेन</p>
<p>भ्रात्रा जटाभृत्सह लक्ष्मणेन ।</p>
<p>सीताख्यया चारुदृशा च पत्न्या</p>
<p>धन्वी वने दाशरथिः स्थितोऽस्ति ॥१०८॥</p>
<p>यस्याङ्गना सा सुरसिद्धसाध्य</p>
<p>गन्धर्वविद्याधरसुन्दरीणाम् ।</p>
<p>साश्चर्यसौन्दर्यमदं वहन्ती</p>
<p>दृष्टा मया त्वद्भवनोचितैव ॥१०९॥</p>
<p>तां त्वत्कृते हर्तुमहं प्रवृत्ता</p>
<p>यावन्मनोजन्मजयप्रशस्तिम् ।</p>
<p>रामानुजात्तावदयं भयाप्तः</p>
<p>पराभवः कर्तितकर्णनासः ॥११०॥</p>
<p>मन्मन्युशल्यव्यथयाभिभूतः</p>
<p>सुरासुरश्रीहरणप्रगल्भाः ।</p>
<p>त्वद्भ्रातरस्ते खरदूषणाद्या</p>
<p>रामेण सर्वे निहताः ससैन्याः ॥१११॥</p>
<p>सुखोन्मुखः कभुजङ्गमोऽपि</p>
<p>विषोष्मशान्त्यै बिलवेश्मशायी ।</p>
<p>पिपीलकेनोदररन्ध्रयुक्त्या</p>
<p>विदार्यते निश्चलकल्प एव ॥११२॥</p>
<p>आगुप्तचारः स्वपरप्रदेशे</p>
<p>जगत्त्रयीराज्यगृहीतभारः ।</p>
<p>अहो प्रसिद्धां भुवनत्रयेऽपि</p>
<p>त्वं दण्डकारण्यकथां न वेत्सि ॥११३॥</p>
<p>इति स्वसुर्मर्मं विदारणोग्रां</p>
<p>श्रुत्वा गिरं दुर्विषहं दशास्यः ।</p>
<p>जवेन पारं जलधेर्जगाम</p>
<p>कालेन कामेन च कृष्यमाणः ॥११४॥</p>
<p>स प्राप्य मारीचममात्यमुख्यम्</p>
<p>अरण्यप्रयन्ततपः प्रसक्तम् ।</p>
<p>न्यवेदयन्मर्त्यविकारमस्मै</p>
<p>सीताफारव्यसनोद्यमं च ॥११५॥</p>
<p>लक्ष्मीशरीरक्षपणाभियोगे</p>
<p>गाढानुबन्धेन मदप्रमूढम् ।</p>
<p>साचिव्यमन्त्रावधि याच्यमानो</p>
<p>विचार्य मारीचमुनिस्तमूचे ॥११६॥</p>
<p>अहो बतायं तव मोहमन्त्रः</p>
<p>स्वतन्त्रवाचा च्युतनीतितन्त्रः ।</p>
<p>किं शत्रुणा पुत्रकलत्रमित्र</p>
<p>देहापहारी व्यसनाय दत्तः ॥११७॥</p>
<p>धूर्तैर्यदुक्तं हृदयग्रहाय</p>
<p>निन्द्यं मदोत्तुङ्गमसङ्गतं च ।</p>
<p>तदीश्वराणां परिणामकष्टं</p>
<p>निर्दिष्टदुर्वेदमनिष्टमिष्टम् ॥११८॥</p>
<p>सर्वोपकारः सुकृतप्रहारः</p>
<p>क्लेशावतारः कुशलापसारः ।</p>
<p>शीलापचारः कुपदाभिसारः</p>
<p>पापप्रकारः परदारहारः ॥११९॥</p>
<p>पथ्यं न जिघ्रन्त्यथ चर्वयन्ति</p>
<p>स्पृशन्ति शृण्वन्ति विलोकयन्ति ।</p>
<p>विनाशकाले चपलेन्द्रियाणां</p>
<p>सर्वेन्द्रियाणीव पुरः प्रयान्ति ॥१२०॥</p>
<p>रामस्य हर्तुं कथमिच्छसि</p>
<p>त्वं पत्नीमयत्नक्षतराक्षसस्य ।</p>
<p>यद्भीतिनीत्येव तपस्ततं मे</p>
<p>क्व रक्षसामस्ति विवेकपाकः ॥१२१॥</p>
<p>जातः कृती तततपश्चयऋष्यशृङ्ग</p>
<p>मन्त्राहुतिप्रसृतयागविधिप्रभावात।</p>
<p>पृथ्वीपतेर्दशरथस्य पितुर्नियोगाद्</p>
<p>यः कौशिकस्य मखरक्षणदीक्षितोऽभूत॥१२२॥</p>
<p>शूरः शिशुः कौशिकशासनेन</p>
<p>मन्मातरं वर्त्मनि ताटकां यः ।</p>
<p>हत्वा प्रपेदे मुनिआ वितीर्णां</p>
<p>सजृम्भकामस्त्ररहस्यविद्याम् ॥१२३॥</p>
<p>अस्स्त्रोद्यत्पक्षपातैः कुशिकसुतमखत्राणसज्जस्य यस्य</p>
<p>प्रक्षिप्तो योजनानां शतमुदधितटे मूर्छितः प्रच्युतोऽग्रे ।</p>
<p>वृक्षेष्वद्यापि बाणासनचकितभिया रामनामादिवर्णे</p>
<p>राकारामादिशब्देष्वपि भयसमयान्न क्वचिन्निर्वृतिर्मे ॥१२४॥</p>
<p>यः प्राप यज्ञे जनकस्य पुत्रीं</p>
<p>चण्डीशचापाक्रमणेन सीताम् ।</p>
<p>नीतां त्रिलोकीविजयाशयेन</p>
<p>शक्तित्वमेतां कुसुमायुधेन ॥१२५॥</p>
<p>आकर्णाकृष्टभङ्गोद्भवरवमुखरोच्चण्डचण्डीशचाप</p>
<p>क्रोधाध्मातस्य सर्वक्षितिपवधविधेर्द्वन्द्वयुद्धातितिथिर्यः ।</p>
<p>चापश्रीकुञ्जनेन व्यधित भृगुपतेः सर्वधर्मस्य गोप्ता</p>
<p>पुण्यब्राह्मण्यजन्मापचयपरिचयक्षत्रवृत्तेर्निरोधम् ॥१२६॥</p>
<p>यः सत्यपाशग्रथितस्य मुक्त्यै</p>
<p>पुतिर्गिरा निर्जनसंश्रयाय ।</p>
<p>ययावरण्यं सह लक्ष्मणेन</p>
<p>भ्रात्रा समानव्रतया च पत्न्या ॥१२७॥</p>
<p>वियोगशोकात्पितरि प्रतप्ते</p>
<p>स्वर्गं प्रयाते भरतेन यत्नात।</p>
<p>अभ्यर्थ्यमानोऽपि निजं न राज्यं</p>
<p>जग्राह रामः स्थिरसत्यकामः ॥१२८॥</p>
<p>तत्पादुके मूर्ध्नि निधाय धीमान्</p>
<p>करोति शत्रुघ्ननिषेव्यमाणः ।</p>
<p>राज्यं जटाभृद्भरतस्तदीयं</p>
<p>वनान्तवासावधिं तत्प्रविष्टम् ॥१२९॥</p>
<p>सहायतां ते कुपदे करोमि</p>
<p>कथं शरीरप्रतिकूलकार्ये ।</p>
<p>अकुर्वतस्त्वद्विशिखैर्विनाशस्</p>
<p>ततस्तु रामान्निधनं वरं मे ॥१३०॥</p>
<p>श्रुत्वेति मारीचवचः प्रहृष्टस्तं</p>
<p>राक्षसेन्द्रः प्रथमं विसृज्य ।</p>
<p>मायानिधानं स्वविनाशसज्जः</p>
<p>पश्चाद्ययौ कल्पितभिक्षुवेषः ॥१३१॥</p>
<p>अर्थानर्थक्षयभयजयान्सर्वथा वेत्ति सर्वः</p>
<p>श्रेयः प्राप्तुं किमपि यतते वर्जयत्येव दोषान।</p>
<p>तज्ज्ञोऽप्यन्ते पतति विवशः क्लेchAchokArthigarthe</p>
<p>दैवादिष्टे पतनसमये लङ्घने कस्य शक्तिः ॥१३२॥</p>
<p>अथ कनककुरङ्गं विद्रुमोत्तुङ्गशृङ्गं</p>
<p>रुचिरमणिविचित्रं लोचनानन्दमित्रम् ।</p>
<p>द्युतिमिव विकिरन्तं संनिकर्षे चरन्तं</p>
<p>जनकनृपतिपुत्री कौतुकात्तं ददर्श ॥१३३॥</p>
<p>तच्चर्मलोभात्प्रणयप्रयत्नैर्</p>
<p>अभ्यर्थितो मैथिलराजपुत्र्या ।</p>
<p>धृत्वाश्रमे लक्ष्मणमात्तचापः</p>
<p>ससार सारङ्गवधाय रामः ॥१३४॥</p>
<p>मायामृगस्तीक्ष्णतराननेन</p>
<p>स पत्रिणा रामधनुश्च्युतेन ।</p>
<p>बिद्धः पतन्राक्षसरूप एव</p>
<p>हा लक्ष्मणेत्यार्तरवं रुराव ॥१३५॥</p>
<p>श्रुत्वा प्रलापं सहसैव सीता</p>
<p>भर्तुर्विरुद्धं परिशङ्कमाना ।</p>
<p>तत्कम्पिताङ्गी विससर्ज यत्नात्</p>
<p>ससम्भ्रमं लक्ष्मणमीक्षितं तम् ॥१३६॥</p>
<p>अभ्येत्य सीतामथ कूटभिक्षुर्</p>
<p>दशाननश्चन्द्रमुखीं ददर्श ।</p>
<p>सुरासुराणां कलहोपशान्त्यै</p>
<p>सुधां सुदेहामिव निर्जनस्थाम् ॥१३७॥</p>
<p>प्रणामिनीं स्वागतवादिनीं तां</p>
<p>पाद्यासनातिथ्यविशेषसज्जाम् ।</p>
<p>उवाच कौटिल्यनिलीनमायः</p>
<p>प्रच्छन्नकायः क्षणदाचरेन्द्रः ॥१३८॥</p>
<p>लावण्यं सकलाङ्गसङ्गसुभगं माधुर्यधुर्यं वचस्</p>
<p>तीक्ष्णान्तानयनद्वयी च सुतरां प्राने कषायच्छविः ।</p>
<p>मूर्तिः कान्तिसुधाचिता रसमयी चित्रं चमत्कारिणी</p>
<p>यत्नेनाप्यभिलक्ष्यमम्लकटुकं किंचिन्न ते चेष्टितम् ॥१३९॥</p>
<p>एकाकिनी निर्जनकाननेऽस्मिन्</p>
<p>करोषि किं रत्नविमानयोग्या ।</p>
<p>घोरं घुरद्व्याघ्रगुहाग्रमेतत्</p>
<p>कस्मात्तवेष्टं विषमाश्मकाष्ठम् ॥१४०॥</p>
<p>एता निर्भरदर्भसूचिनिचयैर्दुःसंचरा भूमयः</p>
<p>क्षुत्क्षुण्णाजगरोग्रकोपविषमश्वासोष्मशुष्यद्रुमाः ।</p>
<p>ग्रीष्मग्लानिनिमग्नमत्तमहिषश्लिष्यत्करीषोन्मिषत्</p>
<p>पङ्कव्याकुलविक्लवत्तृणकुलक्लेदातितिक्तं पयः ॥१४१॥</p>
<p>दिव्यारत्नहिरण्यहर्म्यरुचिरा रम्या तव श्रीसखी</p>
<p>लङ्का स्फाटिकमन्दिरांशुनिवहैः स्वर्गं हसन्ती मुहुः ।</p>
<p>तस्याः सुभ्रु विभात्यशोकवनिकालङ्कारभूता मरुत्</p>
<p>त्वङ्गत्कल्पलतापरागपटलीसंसर्गरङ्गा रतिः ॥१४२॥</p>
<p>जगज्जयोद्योगरणाङ्कितश्री</p>
<p>लङ्काधिनाथः प्रणयी तवाहम् ।</p>
<p>यं त्रासलोलांशुकपल्लवाङ्गा</p>
<p>भ्रूभङ्गभग्नास्त्रिदशा नयन्ति ॥१४३॥</p>
<p>श्रुत्वैतदुक्तं दशकन्धरेण</p>
<p>भयेन कोपेन च कम्पमाना ।</p>
<p>जगाद जिह्मं जनकात्मजा तं</p>
<p>समुद्भवद्बाहुशिरःसहस्रम् ॥१४४॥</p>
<p>अहो प्रशान्तव्रतकष्टकूटस्</p>
<p>त्वं शष्पसञ्छन्न इवान्धकूपः ।</p>
<p>पापाप्लुतं जल्पनं जल्पतस्ते</p>
<p>किं नांअ भूमौ पतिता न जिह्मा ॥१४५॥</p>
<p>इति ब्रुवाणां कपटाकृतिस्तां</p>
<p>करेण मातङ्गनिभः प्रमाथी ।</p>
<p>आकृष्य रम्भामिव वेपमानां</p>
<p>जहार मत्तः पिशिताशनेन्द्रः ॥१४६॥</p>
<p>तारप्रलापां शरणैषीणीं</p>
<p>तां दयाभिमानी न ररक्ष कश्चित।</p>
<p>प्रायः स्वरक्षाप्रणयी जनोऽयं</p>
<p>परार्तिकाले विरलप्रयत्नः ॥१४७॥</p>
<p>सीतां हरन्तं रजनीचरेन्द्रं</p>
<p>लतामिवोग्रानिलमम्बरेण ।</p>
<p>धीरः कृपावानरुणस्य सूनुर्</p>
<p>अभ्याद्रवद्गृध्रपतिर्जटायुः ॥१४८॥</p>
<p>निकृत्तवर्मायुधमौलिवाहं</p>
<p>कृत्वा दशास्यं नखचञ्चुपक्षैः ।</p>
<p>दैवप्रमाणे विजये जटायुर्</p>
<p>जुहाव जीवं निजमाजिवह्नौ ॥१४९॥</p>
<p>जायन्ते निधनं प्रयान्ति सततं जन्मभ्रमे जन्तवः</p>
<p>कोऽप्येकः किल जायते स सुकृती यः पीतपुण्यामृतः ।</p>
<p>आर्तत्राणपवित्रितेन तृणवन्नीतेन जातु व्ययं</p>
<p>व्याप्ताशेषयशोमयेन वपुषा कल्पस्थितिर्जीवति ॥१५०॥</p>
<p>लङ्काधिनाथः समुपेत्य लङ्काम्</p>
<p>अशोकनाम्नीं वनिकां प्रविश्य ।</p>
<p>न्यवेशयन्मैथिलजां क्षयाय</p>
<p>कुलस्य मानस्य च जीवितस्य ॥१५१॥</p>
<p>दिनेषु यातेष्वथ रामवृत्तं</p>
<p>ज्ञातुं विसृष्टः प्रणिधिर्निगूढः ।</p>
<p>सुकेतुनामा दशकन्धरेण</p>
<p>विज्ञाय सर्वं स समाजगाम ॥१५२॥</p>
<p>स तापसव्यञ्जनरञ्जितेन</p>
<p>वेषेण लङ्कापतिमभ्युपेत्य ।</p>
<p>स्वैरं बभाषे भुवनत्रयेऽपि</p>
<p>समस्तकार्येषु कथान्तरङ्गः ॥१५३॥</p>
<p>न युज्यते वक्तुमसंमतं यन्</p>
<p>न चाहितं न प्रकटं न गुप्तम् ।</p>
<p>प्रायः प्रभूणामतिसंनिकर्षः</p>
<p>क्षुराग्रधारे नवपादचारः ॥१५४॥</p>
<p>श्रुतं च दृष्टं निवेद्यमानं</p>
<p>सत्यं वचः प्रीतिकरं न राज्ञाम् ।</p>
<p>तुष्यन्ति भूपाः स्तवकस्तवेन</p>
<p>शून्येन वेश्याप्रणयोपमेन ॥१५५॥</p>
<p>कर्णानुकूलं हृदयग्रहाय</p>
<p>यदुच्यते तत्क्षणदृश्यदोषम् ।</p>
<p>बाल्लभ्यभावप्रभवाय भूत्यैर्</p>
<p>द्रोहप्रकारः परमं प्रभूणाम् ॥१५६॥</p>
<p>सहायहीनस्य पदच्युतस्य</p>
<p>क्षामस्य कान्ताविरहान्वितस्य ।</p>
<p>रामस्य वृत्तं शृणु देव सर्वं</p>
<p>श्रुत्वा विचार्य क्रियतां हितं यत॥१५७॥</p>
<p>हत्वा स मारीचममेयमायं</p>
<p>त्यक्त्वाश्रमं लक्ष्मणमाप्तमग्रे ।</p>
<p>विलोक्य सीताहरणाभिशङ्की</p>
<p>ध्यात्वापतत्तन्मुखदत्तदृष्टिः ॥१५८॥</p>
<p>दृष्टाश्रमं शून्यमचिन्तितोग्र</p>
<p>शोकाभिकाताप्तमुहूर्तमोहः ।</p>
<p>आसाद्य संज्ञां शनकैः प्रपेदे</p>
<p>चक्रभ्रमारूढ इवाकुलत्वम् ॥१५९॥</p>
<p>जटायुषस्तत्क्षणमुक्तजीव</p>
<p>शेषस्य कृत्वान्त्यविधिं विधिज्ञः ।</p>
<p>तद्दुःखतापं दयितावियोगे</p>
<p>रामः क्षते क्षारमिवाससाद ॥१६०॥</p>
<p>शैले शैले स्थलजलबिलप्रायपुञ्जे निकुञ्जे</p>
<p>कृत्वा कृत्वा हृदयमसकृज्जीविताशाविहीनम् ।</p>
<p>शोकेनान्तर्विहितवसतिः प्रस्खलद्बाष्पवर्षी</p>
<p>रामः सीतां धृतिमिव वने हारितां नाससाद ॥१६१॥</p>
<p>सरः फुल्लैर्व्याप्तं विकचकुमुदेन्दीवरवनै</p>
<p>रजः पुष्पालेख्यं स खलु निखिलेन्दुद्युतिमुखः ।</p>
<p>वहन्नन्तर्द्वेषादिव कमलखण्डेषु विमुखः</p>
<p>क्षपामन्तश्चक्राह्वयसदृशवृत्तिः समनयत॥१६२॥</p>
<p>दृष्ट्वा श्रियः पुत्रमवाप्तघोर</p>
<p>कबन्धरूपं स विमोच्य शापात।</p>
<p>राकावियोगग्लपितः शशीव</p>
<p>ययौ तदुक्तेन पथा हितेन ॥१६३॥</p>
<p>शनैरवाप्याचलऋष्यमूकं</p>
<p>सुग्रीवनाम्ना प्लवगेश्वरेण ।</p>
<p>परस्पराबद्धहितप्रतिष्ठं</p>
<p>स प्राप विख्यातबलेन सख्यम् ॥१६४॥</p>
<p>तस्याग्रजेनातिबलेन राज्यं</p>
<p>हृतं समाकर्ण्य स वालिनाम्ना ।</p>
<p>चकार मित्रोपकृतिप्रयत्न</p>
<p>संनद्धधीस्तन्निधने प्रतिज्ञाम् ॥१६५॥</p>
<p>किष्किन्धामेत्य रामः प्रथितभुजबलं वालिनं शौरशाली</p>
<p>सुग्रीवाहूतमुग्राननविशिखहतं कीर्तिशेषं चकार ।</p>
<p>सन्नद्धः सप्तसिन्धूद्धतसलिलचयाशान्तिसन्तोषवृद्ध्या</p>
<p>सन्ध्याध्यानाय धीरः क्षणगमनपटुर्यः सदैवात्र दृष्टः ॥१६६॥</p>
<p>सुग्रीवं हनुमन्मुखैः परिवृतं राज्येऽभिषिच्य स्वयं</p>
<p>कृत्वा वालिजमङ्गदं तदनुगं तद्यौवराज्यार्जितम् ।</p>
<p>रामः प्रस्रवणे गिरौ समनयद्विद्युत्प्रभापिङ्गल</p>
<p>श्मश्रुव्याकुलमेघसङ्घकलिले कालं वियोगाकुलः ॥१६७॥</p>
<p>संरम्भोर्जितगर्जितं जलधरं क्षिप्रोद्यतां विद्युतं</p>
<p>खद्योतस्फुटनं कदम्बपवनं तां सस्मितां केतकीम् ।</p>
<p>सेहे सर्वममोघमेघचरितं रामः सुहृन्निर्मितां</p>
<p>सीतान्वेषणसंविदं धृतिमयीमाशां निवेश्याशये ॥१६८॥</p>
<p>ततः प्रयाते घनमेघकाले</p>
<p>प्रशान्तबाष्पेषु दिशां मुखेषु ।</p>
<p>मित्रोदमश्रीरिव हर्षहेतुः</p>
<p>पद्माकराणां शरदाजगाम ॥१६९॥</p>
<p>उद्योगकालेऽपि निरर्गलस्य</p>
<p>वक्तुं सुहृदश्च्युतस्य ।</p>
<p>क्रुद्धेन सौमित्रिरथाग्रजेन</p>
<p>ययौ विसृष्टः कपिराजधानीम् ॥१७०॥</p>
<p>श्रीभोगसक्तं दयितानुरक्तं</p>
<p>हरीश्वरं विस्मृतमित्रकार्यम् ।</p>
<p>अभ्येत्य लज्जावनतं जगाद</p>
<p>रामानुजः कोपकषायनेत्रः ॥१७१॥</p>
<p>आश्चर्यं निजकार्यकालविनतः पर्याप्ततात्पर्यवान्</p>
<p>क्रौर्यौदार्यमनार्यं वेत्सि न घनक्लेशाश्मशय्याश्रयम् ।</p>
<p>उच्छिष्टं पिबसि प्रियाधरदलस्यालग्नरागं मधु</p>
<p>प्रायेणोपकृतिः कृतघ्नहृदये पाषा;नपट्टे कृषिः ॥१७२॥</p>
<p>सोल्लासाः कृकलासकूर्मशफरोत्फालऽहिजिह्वालता</p>
<p>सन्ध्यावर्णपलाशपर्णकरिणीकर्णानुकारक्षमा ।</p>
<p>विद्युन्नृत्तनरेन्द्रवृत्तवनिताचितासवोन्मत्तधी</p>
<p>दुर्नीतोन्नतिचारणस्तुतिकलालोलाः खलप्रीतयः ॥१७३॥</p>
<p>स लक्ष्मणेनेति विडम्ब्यमानः</p>
<p>सदोषवैलक्ष्यविषण्णचित्तः ।</p>
<p>प्रसाह्य तं संवरणप्रणामैश्</p>
<p>चक्रे स्वसैन्यं विजयाय सज्जम् ॥१७४॥</p>
<p>नम्रः समभ्येत्य ततः कपीन्द्रः</p>
<p>प्लवङ्गसङ्घैः परिपूरिताशः ।</p>
<p>रामं प्रसादाभिमुखं विधाय</p>
<p>दिशो विजेतुं बलमादिदेश ॥१७५॥</p>
<p>सीतान्वेषणशासनप्रणयिनां दर्पेण संसर्पतां</p>
<p>सम्पूर्णे भुवने कपिक्षितिभृतां सैन्येन दिग्व्यापिना ।</p>
<p>मेघग्रस्तमिवाम्बरं घनतमः सङ्घातपीतं दिनं</p>
<p>दिक्चक्रं च बभूव विन्ध्यशिखरप्राकारसम्पूरितम् ॥१७६॥</p>
<p>वेगेनाङ्गदमैन्द्रनीलहनुमन्मुख्याः प्लवङ्गास्ततः</p>
<p>प्राप्ता दक्षिणसिन्धुमुद्धततरत्वङ्गत्तरोङ्गत्तरम् ।</p>
<p>आलिङ्गन्तमिवाम्बरप्रणयिनीं गङ्गां दिगन्तादिभिर्</p>
<p>दृष्ट्वा बन्ध्यपरिश्रमाः प्रमुमुचुश्चिन्तानिमग्ना धृतिम् ॥१७७॥</p>
<p>ततोऽब्रवीद्वालिसुतः समुद्र</p>
<p>सन्दर्शनत्यक्तजयाभिमानः ।</p>
<p>सीता न लब्धाब्धिरयं न लङ्घ्यः</p>
<p>कपिप्रभोः कः सहते प्रकोपम् ॥१७८॥</p>
<p>इहैव नस्त्यक्तपरिग्रहाणां</p>
<p>युक्तं तपः सङ्गलितग्रहाणां</p>
<p>भग्नेऽभिमाने विततेऽवमाने</p>
<p>वनं विना भेषजमस्ति नान्यत॥१७९॥</p>
<p>मिथ्यापुत्रकलत्रमित्रभरणारम्भाभियोगग्रहैर्</p>
<p>आशापाशजुषां प्रभुप्रणयिनां सेवाव्रतैः शुष्यताम् ।</p>
<p>अन्ते हन्त दिशन्ति सन्ततमहामोहप्ररोहावहा</p>
<p>वैश्याविभ्रमचञ्चला भ्रममदोन्मत्तक्रमं सम्पदः ॥१८०॥</p>
<p>धन्यो जटायुर्जगति प्रवीरो</p>
<p>जीवत्यलोभोज्झितजीवितोऽपि ।</p>
<p>छिन्नस्य यस्योचितराजकार्ये</p>
<p>लोके प्ररूढा किल कीर्तिलक्ष्मीः ॥१८१॥</p>
<p>इत्यङ्गदेनाभिहिते समीपं</p>
<p>सम्पातिनामा शनकैरवाप्तः ।</p>
<p>प्लवङ्गमान्गृध्रपतिर्जगाद</p>
<p>नवोद्भवत्तत्क्षणलक्ष्यपक्षः ॥१८२॥</p>
<p>भ्राता जटायुर्मम पूर्वमर्क</p>
<p>पथे व्रजन्मत्सहितो जवेन ।</p>
<p>स्पर्धानुबन्धी स मया स्वपक्षै</p>
<p>संरक्षितः प्रज्वलिताखिलाङ्गः ॥१८३॥</p>
<p>निर्दग्धपक्षं पतितं क्षितौ मां</p>
<p>दिवाकराख्यो मुनिरित्युवाच ।</p>
<p>भविष्यसि प्रौढगतिhsapakShas</p>
<p>त्वं रामवृत्तामृतपूर्णकर्णः ॥१८४॥</p>
<p>इहाद्य मे रामकथामृतेन</p>
<p>पक्षैः प्रजातैर्विगतः स शापः ।</p>
<p>पश्यामि लङ्कोपवने निरुद्धां</p>
<p>सीतां निगद्येति जगाम गृध्रः ॥१८५॥</p>
<p>महामतेर्जाम्बवतो मतेन</p>
<p>प्लवङ्गमैः सादरमङ्गदाद्यैः ।</p>
<p>अभ्यर्थितोऽब्धेस्तरणेऽभिमानी</p>
<p>समीरसूनुर्ववृधे हनूमान॥१८६॥</p>
<p>महेन्द्रमारुह्य गिरिं सपाद</p>
<p>भरेण गुर्वीकृतमुत्पपात ।</p>
<p>आदातुमिच्छन्निव नाकचुम्बि</p>
<p>दिनेशबिम्बं पुनरम्बराग्रम् ॥१८७॥</p>
<p>स्वच्छाम्बुप्रतिबिम्बितेऽस्य वपुषि क्रूरप्रकोपाकुलैर्</p>
<p>द्रष्ट्राकोटिविपाटनेन मकरैर्मिथ्याभियोगे कृते ।</p>
<p>दूरोद्गारितदूरुवातविधुतस्फीतैस्तटाम्बुस्फुटच्</p>
<p>छुक्तिव्यक्तसृतैर्जहास जलधिर्मुक्तासमूहैर्मुहुः ॥१८८॥</p>
<p>व्रजन्स धीरः शतयोजनान्तं</p>
<p>क्रमेण तद्ग्रासविवर्धितास्याम् ।</p>
<p>जघान घोरामथ सिंहिकाख्यां</p>
<p>क्षपामिवार्कस्तमसो जनित्रीम् ॥१८९॥</p>
<p>मानाय मैनाकमथार्णवेन</p>
<p>विश्रान्तये रत्नगिरिं विसृष्टम् ।</p>
<p>करेण संस्पृश्य स लङ्घिताब्धिर्</p>
<p>लङ्काङ्कशैलस्य तटे पपात ॥१९०॥</p>
<p>अथ निशि शशिहासोल्लासशुभ्रासु दिक्षु</p>
<p>स्फुटमणिकिरणेषु तत्प्रियान्तःपुरेषु ।</p>
<p>प्रतिपदमत्यत्नात्तेन सर्वं विचिन्त्य</p>
<p>दुर्ततरमभिपत्य स्वैरमाभाष्य सीताम् ॥१९१॥</p>
<p>सुरतरुवनिकाया मूलभङ्गं विधाय</p>
<p>प्रविधुतकुलशैलान्किङ्करान्मन्त्रिपुत्रान।</p>
<p>सुरपुरभयदीक्षादक्षमक्षं च हत्वा</p>
<p>स्वयमभिसरता तामिन्द्रजिद्युद्धभूमिम् ॥१९२॥</p>
<p>तृणमिव वहता तच्छद्मना ब्राह्ममस्त्रं</p>
<p>हुतवहहुतलङ्कातङ्कनिःशङ्कशक्त्या ।</p>
<p>कृतमिह कपिना यत्तच्चे देवेन दृष्टं</p>
<p>तदपि कुमतिसृष्टं दैवदिष्टं न नष्टम् ॥१९३॥ (तिलकम्)</p>
<p>यद्भक्तियुक्तं विनयप्रमुक्तं</p>
<p>विज्ञाप्यसे शक्तिलवेन देव ।</p>
<p>आकुञ्चितभ्रूभ्रमकारि वक्त्रं</p>
<p>न तत्र कार्यं स्वहितं विचार्यम् ॥१९४॥</p>
<p>श्रुत्वैतदुक्तं प्रणधिव्रतेन</p>
<p>रक्षःपतिः क्ष्मां क्षणमीक्षमाणः ।</p>
<p>न किञ्चिदूचे चरणाञ्चलेन</p>
<p>समुल्लिखन्स्फाटिकपादपीठम् ॥१९५॥</p>
<p>अथ प्रभाते किल मन्त्रिमुख्य</p>
<p>निषेव्यमाणं क्षणदाचरेन्द्रम् ।</p>
<p>भ्राता सभाग्रस्थितमभ्युपेत्य</p>
<p>विभीषणः सम्प्रति तं बभाषे ॥१९६॥</p>
<p>अत्यल्पकेऽपि व्यसनांशलेशे</p>
<p>न संवृत्तिर्यैः क्रियते प्रयत्नात।</p>
<p>तेषां प्रवादादवमानपूर्णाः</p>
<p>सक्तापवादा विपदो भवन्ति ॥१९७॥</p>
<p>नहि धीमतां धावति धीः कुकार्ये</p>
<p>क्षणादकार्याद्विरमन्ति भव्याः ।</p>
<p>कुर्वन्त्यकार्यं विरमन्ति नैव</p>
<p>हितं न शृण्वन्ति च देवदग्धाः ॥१९८॥</p>
<p>पराभवं यत्स कपिस्तवापि</p>
<p>चकार सोऽयं कुनयप्रभावः ।</p>
<p>सीतापहारप्रभवावमाने</p>
<p>तत्त्याग एव प्रशमाभ्युपायः ॥१९९॥</p>
<p>अहो नु चारैर्न निवेदितं भो</p>
<p>रामः समुद्रस्य तटीमवाप्तः ।</p>
<p>यद्भृत्यसुग्रीवविधौ विधेयः</p>
<p>स मारुतिस्तत्पृतनापदातिः ॥२००॥</p>
<p>प्रसाद्यतामात्महिताय रामः</p>
<p>सीतार्पणेनैव स शान्तिमेति ।</p>
<p>अयं प्रमादस्य शरावपातः</p>
<p>सीतापरित्यागकरावलम्बः ॥२०१॥</p>
<p>हितं तवैते न वदन्त्यमात्यास्</p>
<p>त्वद्भ्रूलताधीनविभूतिभोगाः ।</p>
<p>चित्तग्रहाय प्रियतामवाप्तुं</p>
<p>कर्णानुकूलं कथमन्त्यतथ्यम् ॥२०२॥</p>
<p>सत्ये शङ्काचकितमतयो वञ्चकग्रामलीनाः</p>
<p>शैलस्थओल्पकृतिविफलाः स्वल्पदोषेऽतिकोपाः ।</p>
<p>मत्न्रोद्विग्नाः पिशुनवचना घर्मनर्मोक्तिहृष्टाः</p>
<p>साधुद्विष्टाः प्रखलसुहृदः सर्वदा भूमिपालाः ॥२०३॥</p>
<p>इति ब्रुवाणं कुchalAnubanDhAdh</p>
<p>विभीषणं भ्रूभ्रमणप्रकोपः ।</p>
<p>आकृष्य खड्गं चरणाञ्चलेन</p>
<p>न्यपातयन्निर्विकृतिं दशास्यः ॥२०४॥</p>
<p>स वेत्रिभिस्त्रासितसर्वलोकैर्</p>
<p>निष्कासितः सज्जनसंश्रयार्थी ।</p>
<p>गुणाभिसारि गग्नं विगाह्य</p>
<p>जगाम रामस्य समीपमेव ॥२०५॥</p>
<p>अन्येद्युरन्तःपुरसौधशृङ्ग</p>
<p>स्थितं समेत्य प्रणिधिर्दशास्यम् ।</p>
<p>सुग्रीवसैन्यार्णवमध्यचारी</p>
<p>जगाद विज्ञातसमस्ततत्त्वः ॥२०६॥</p>
<p>इतः प्रयातस्य विभीषणस्य</p>
<p>प्रणामिनः पादनखांशुपट्टम् ।</p>
<p>रामेण मौलौ प्रविसार्य दत्तो</p>
<p>लङ्काधिपत्ये प्रथमाभिषेके ॥२०७॥</p>
<p>मन्त्रान्तरङ्गत्वमतीव यातः</p>
<p>स तस्य निर्व्याजहितोपदेष्टा ।</p>
<p>न बान्धवत्वं सहजं जनस्य</p>
<p>स एव बन्धुः किल योऽनुरक्तः ॥२०८॥</p>
<p>विभीषणस्यानुमते त्रिरात्रं</p>
<p>रामेऽब्धितीरेऽथ कृतव्रतेऽपि ।</p>
<p>गाम्भीर्यनिःस्यन्दतयाम्बुराशिर्</p>
<p>न किंचिदूचे तरणाभ्युपायम् ॥२०९॥</p>
<p>रामस्य चापाक्रमणेन सिन्धुर्</p>
<p>भयादथामन्यत सेतुबन्धम् ।</p>
<p>मृदोरवज्ञामुखभङ्गकारी</p>
<p>लोकः किलायं भयभोज्य एव ॥२१०॥</p>
<p>अथाम्बुधौ मन्दरतुल्यशैलेः</p>
<p>सेतुर्निबद्धोऽद्भुतकृत्प्लवङ्गैः ।</p>
<p>प्रभावशक्त्या दृढनिश्चयानां</p>
<p>शिलाः प्लवन्ते सलिले किमन्यत॥२११॥</p>
<p>रक्षःकुले सेतुरभावहेतुर्</p>
<p>दैवेन सृष्टः सलिलप्रचारः ।</p>
<p>नूनं स निर्विघ्नगतागताय</p>
<p>लङ्कापदां राघवसम्पदां च ॥२१२॥</p>
<p>तीर्त्वार्णवं सेतुपथेन रामस्</p>
<p>ततस्त्रिकूटस्य तटे निविष्टः ।</p>
<p>प्लवङ्गसैन्येन धनेन यस्य</p>
<p>त्रस्ता इव क्वापि दिशः प्रयाताः ॥२१३॥</p>
<p>इत्युक्त्वा प्रणिधौ मनागपसृते लङ्कापतिभ्रातरं</p>
<p>व्यायन्मानुषसेवकं क्षतकुलं प्रम्लानमानाननः ।</p>
<p>सङ्कल्पैरपि दुष्करेऽद्भुतनिधौ सेतौ निबद्धेऽम्बुधौ</p>
<p>लज्जाद्वेषविमर्शकोपकलनाव्याकीर्णचित्तोऽभवत॥२१४॥</p>
<p>अथोच्चचारोद्धतयुद्धशंसी</p>
<p>भेरीनिनादः क्षणदाचराणाम् ।</p>
<p>शिलाहताट्टालपरम्पराणां</p>
<p>झाङ्काररावश्च घनः कपीनाम् ॥२१५॥</p>
<p>युद्धे प्रवृत्ते कपिराक्षसानां</p>
<p>द्रुमाद्रिशस्त्रास्त्रसमाहता भूः ।</p>
<p>पुनः प्रजाताखिलदाहशङ्का</p>
<p>लङ्का चकम्पे भयविह्वलेव ॥२१६॥</p>
<p>ततः प्रतीहारपतिः प्रविश्य</p>
<p>विद्युन्मुखाख्यः क्षणदाचरेन्द्रम् ।</p>
<p>व्यजिज्ञपत्सङ्गररङ्गभङ्गं</p>
<p>प्रत्यक्षमालोक्य निशाचराणाम् ॥२१७॥</p>
<p>देवद्वन्द्वरणे प्रसक्तसुभटे तुल्यत्वमासीत्क्षणं</p>
<p>रक्षोवानरसैन्ययोरथ मनाग्ग्लाने बले रक्षसाम् ।</p>
<p>वीरेणेन्द्रजिताभ्युपेत्य निहतौ भूमौ च्युतौ राघवौ</p>
<p>नागास्त्रेण समावृतौ त्रिशिरसा भग्नं कपीनां बलम् ॥२१८॥</p>
<p>दिव्यप्रभावौ गरुडेन साक्षात्</p>
<p>स्पृष्टौ विनष्टाखिलपाशबन्धौ ।</p>
<p>अथोत्थितौ दाशरथी वृथैव</p>
<p>किं पौरुषैर्दैवमलङ्घ्यमेव ॥२१९॥</p>
<p>लभ्दाधिकोत्साहबलैः प्लवङ्गैर्</p>
<p>निपीड्यमानेषु निशाचरेषु ।</p>
<p>प्रहस्तधूम्राक्षमहोदराद्याः</p>
<p>प्राप्ता रणे मन्दबलत्वमेव ॥२२०॥</p>
<p>भग्नेऽथ सैन्ये क्षणदाचराणां</p>
<p>मानानुबन्धादविलुप्तधैर्याः ।</p>
<p>हस्ताः प्रहस्तप्रमुखाः क्रमेण</p>
<p>ते सङ्गरोर्वीकुलभूधरेन्द्राः ॥२२१॥</p>
<p>त्वदाज्ञया देव विबोधनाय</p>
<p>प्रमृद्यमानोऽपि गजाश्वसैन्यैः ।</p>
<p>अत्यन्तनिद्रातरुणीकरालो</p>
<p>न कुम्भकर्णो विजहाति निद्राम् ॥२२२॥</p>
<p>श्रुत्वा प्रतीहारगिरं दशास्यः</p>
<p>सङ्ख्ये तनुत्यागसमुद्यतोऽभूत।</p>
<p>चित्तानुवृत्तान्तसहायहीनं</p>
<p>कस्येष्टमैश्वर्यमरण्यतुल्यम् ॥२२३॥</p>
<p>स्नानार्चनादि प्रविधाय तूर्णं</p>
<p>कार्यानुरोधादथ कुम्भकर्णः ।</p>
<p>श्रुत्वाखिलं रामविरोधवृत्तं</p>
<p>पौलस्त्यमेत्य प्रणतोऽभ्युवाच ॥२२४॥</p>
<p>अहो महान्दुःसहदुर्ग्रहोऽयं</p>
<p>सन्मन्त्रिमन्त्रैर्न निवारितस्ते ।</p>
<p>क्रोधेन्धने किं भवता स्मराग्नौ</p>
<p>हुता विधःतिर्गणिता न नीतिः ॥२२५॥</p>
<p>लोलानिबद्धाम्बुधिमध्यसेतोः</p>
<p>शक्तिर्मनुष्यस्य न चिन्तिता किम् ।</p>
<p>भ्रूभङ्गभीतिस्तिमिताम्बुराशौ</p>
<p>यस्याज्ञया भूमिधराः प्लवन्ते ॥२२६॥</p>
<p>स दीर्घदर्शी हितकृन्मनीषी</p>
<p>विभीषणः किं भवता निरस्तः ।</p>
<p>मन्त्रागमत्वं प्रथमं निहत्य</p>
<p>पश्चाद्विषं भक्षितमप्रमेयम् ॥२२७॥</p>
<p>व्यसनपतनसक्तिस्तद्विरामेऽप्यसक्तिर्</p>
<p>हितसचिवविरक्तिर्दुर्जनेष्वेव भक्तिः ।</p>
<p>उचितमतिवियुक्तिर्दुर्ग्रहाणाममुक्तिः</p>
<p>क्षितिपरिवृढलक्ष्मीसङ्क्षये लक्षणानि ॥२२८॥</p>
<p>श्रुत्वानुजोक्तं हितयुक्तमेतन्</p>
<p>नक्तंचरेन्द्रो न विवेद युक्तम् ।</p>
<p>निपातकाले किल नैव बुद्धिर्</p>
<p>भवेद्यथा मोहरजोविशुद्धिः ॥२२९॥</p>
<p>स तं जगाद प्रतिबोधितोऽद्य</p>
<p>शिक्षाप्रदानाय न पण्डितस्त्वम् ।</p>
<p>मिथ्या भुजौ भूरिभुजस्तवेमौ</p>
<p>भजस्व गत्वा धनमोहनिद्राम् ॥२३०॥</p>
<p>इत्यग्रजेनाभिहितो विचिन्त्य</p>
<p>प्रभावशक्तिं भवितव्यतायाः ।</p>
<p>संनद्धबुद्धिर्निधने रिपूणां</p>
<p>न कुम्भकर्णस्तमुवाच किंचित॥२३१॥</p>
<p>सम्प्राप्ते कुम्भकर्णे रणभुवमभवायाससंमन्त्रितानाम्</p>
<p>भग्ने सैन्ये कपीनां दिशि दिशि रजसा भूयसा संवृत्तायाम् ।</p>
<p>तत्कायच्छाययाधो जगति गुरुतरैः संनिरुद्धेऽन्धकारैर्</p>
<p>अर्के साकारराहुग्रहणसमयधीः खेचराणां बभूव ॥२३२॥</p>
<p>ततः प्रविश्यारिबलप्रहारो</p>
<p>विदीर्णकायः स्रुतशोणितौघः ।</p>
<p>नक्तंचरः कुञ्जरकर्णनामा</p>
<p>व्यजिज्ञपत्संसदि राक्षसेन्द्रम् ॥२३३॥</p>
<p>देव त्वदाज्ञापरुषाक्षराणि</p>
<p>ध्यायन्कपीनां युधि कुम्भकर्णः ।</p>
<p>चक्रे महन्मन्युमनन्तमन्तः</p>
<p>प्रारब्धकल्पान्तकृतान्तलीलः ॥२३४॥</p>
<p>भग्नाशङ्कं दधाने जगति स गगनासङ्गितुङ्गोत्तमाङ्गः</p>
<p>पद्भ्यां भूकम्पकारी भयनिविडमिलद्वारणायूंषि पिंषन।</p>
<p>सुग्रीवं विग्रहोग्रं लघुविहगमिवादाय मुष्टिग्रहेण</p>
<p>ग्रीवाकर्षैर्बभञ्ज द्रुमवदवगतिव्याहतानङ्गदाद्यान॥२३५॥</p>
<p>क्षिप्रं विभीषाणमतेन निकृष्टचापस्</p>
<p>तं राघवः स्वकटकोपरि भूधराभम् ।</p>
<p>बाणैर्निपात्य घनकायभरावपिष्ट</p>
<p>रक्षःकुलं भुवनविस्मयमाततान ॥२३६॥</p>
<p>हते विकीर्णे युधि कुम्भकर्णे</p>
<p>निकुम्भकुम्भादिषु च च्युतेषु ।</p>
<p>मानानुबन्धादपराङ्मुखानां</p>
<p>क्षणं क्षयोऽभूत्क्षणदाचराणाम् ॥२३७॥</p>
<p>शोकप्रकोपानललिह्यमानः</p>
<p>कुलक्षयादिन्द्रजदभ्युपेत्य ।</p>
<p>सैन्यं कपीनां निखिलं क्षणेन</p>
<p>स रामसुग्रीवमुखं जघान ॥२३८॥</p>
<p>हतेषु सर्वेषु हरीश्वरेषु</p>
<p>कण्ठावकीर्णक्षणजीवितेन ।</p>
<p>अभ्यर्थितो जाम्बवतो हनूमान्</p>
<p>एको विसृष्टः कपिजीवितायै ॥२३९॥</p>
<p>स योजनशतत्रयीं दिवि विलङ्घ्य भास्वत्प्रभः</p>
<p>स पुष्करमपाहरत्सकलमौषधिक्ष्माधरम् ।</p>
<p>यदग्रसरसौरभैरभवदाप्तजीवं क्षणात्</p>
<p>सराघवकपीश्वरं हरिसुसैन्यमत्यद्भुतम् ॥२४०॥</p>
<p>मानं नेच्छति यच्छति व्यसनितां मुग्धां विधत्ते धियं</p>
<p>कीर्तिं हन्ति कलङ्कयत्यपि कुलं सोत्कर्षविद्वेषवान।</p>
<p>यद्यत्कर्म विधीयते सुमतिना कार्यानुबन्धोद्यमैस्</p>
<p>तत्तत्सर्वमलक्षितः क्षपयति क्षिप्रं विरुद्धो विधिः ॥२४१॥</p>
<p>ओ)०(ओ</p>
<p>अथेन्द्रजित्सर्वजगज्जयोग्र</p>
<p>ब्रह्मास्त्रसिद्ध्यै विहितापचारः ।</p>
<p>वनं समागत्य निकुम्भिलाख्यं</p>
<p>यागोग्रवह्नौ रुधिरं जुहाव ॥२४२॥</p>
<p>यागार्धविघ्ने युधि वध्य एष</p>
<p>नैवान्यथेत्याशु विभीषणेन ।</p>
<p>उक्ते हिते राघवशासनेन</p>
<p>तं लक्ष्मणो योद्धुमथाजगाम ॥२४३॥</p>
<p>अथेन्द्रजिल्लक्ष्मणयोर्मदेन</p>
<p>युद्धे प्रवृत्ते कपिराक्षसानाम् ।</p>
<p>परस्परं दीर्घमहास्त्रदीप्तं</p>
<p>सैन्यद्वयं प्रेक्षकतामवाप ॥२४४॥</p>
<p>क्रोधाकुलेनेन्द्रजिता प्रसह्य</p>
<p>शक्त्याथ हृन्मर्माणि दारितोऽपि ।</p>
<p>तं पत्रिणा लण्ठनिकृत्तवक्त्रं</p>
<p>सौमित्रिराश्चर्यनिधिश्चकार ॥२४५॥</p>
<p>श्रुत्वैतदुग्र्âशनिपाततुल्यं</p>
<p>शोकेन निर्भिन्नधृतिर्दशास्यः ।</p>
<p>व्याप्तः स्फुटद्भिः कटकाग्ररत्नैः</p>
<p>पपात कल्पान्त इवाचलेन्द्रः ॥२४६॥</p>
<p>स लब्धसंज्ञः प्रियपुत्रशोके</p>
<p>भ्रातृक्षयस्योपरि मर्मलग्ने ।</p>
<p>सीताभिलाषं सहसा विहाय</p>
<p>बबन्ध चित्ते मरणाभिलाषम् ॥२४७॥</p>
<p>भ्रात्रा भुजेन सकलोद्यमदक्षिणेन</p>
<p>पुत्रेण सर्वगुणसङ्गमवल्लभेन ।</p>
<p>मानेन मौलिमणिना रहितस्य जन्तोः</p>
<p>किं जीवितेन शितशल्यशतायितेन ॥२४८॥</p>
<p>प्राप्तस्ततः समरभूमिमभग्नमानो</p>
<p>भृत्यानुजात्मजनिकृत्तशरीरपूर्णाम् ।</p>
<p>लङ्केश्वरः पृथुविषादभरश्रमेण</p>
<p>विश्रान्तये निजवपुः क्षयमाचकाङ्क्ष ॥२४९॥</p>
<p>संनद्धे दशकन्धरे युधि भयव्याघूर्णदिङ्मण्डले</p>
<p>पैशाचाश्वरथस्थिते हरिरथारूढे च रामे पुनः ।</p>
<p>बाणेषु प्रसरत्सु देहदलनव्यापारपाराप्तये</p>
<p>ह्येकस्य स्वतनुक्षये रिपुवधे चान्यस्य लोभोऽभवत॥२५०॥</p>
<p>अग्रे शरीरनिरपेक्षमरक्षिताङ्गं</p>
<p>रक्षःपतिं घनरणक्षयमीक्षमाणः ।</p>
<p>रामः क्षणं स्थगितनिश्चलचापपाणिः</p>
<p>साश्चर्यशौर्यभरविस्मयवान्प्रदध्यौ ॥२५१॥</p>
<p>कायः कैलाशमूलोद्धृतिविपुलशिलोल्लेखविख्यातसारस्</p>
<p>तेजः शक्रेभकुम्भस्थिरशरशकलक्लेशनिःश्वासदीप्तम् ।</p>
<p>मानश्चाशेषलोकेश्वरमुकुटतटीलालिताज्ञाविलासः</p>
<p>सर्वं साश्चर्यमस्य त्रिभुवनजयिनः पापशापेन नष्टम् ॥२५२॥</p>
<p>ध्यात्वेति निर्विवरमार्गणवर्षिणोऽस्य</p>
<p>दष्टौष्ठमाकुलितकुण्डलदीप्तमण्डम् ।</p>
<p>रामः शरेण दहनार्चितदुर्निमित्त</p>
<p>क्रूरार्धचन्द्रवदनेन शिरश्चकर्त्त ॥२५३॥</p>
<p>रोमाञ्चसञ्चरणपीनकपोलभित्ति</p>
<p>यद्यत्पपात वदनं दशकन्धरस्य ।</p>
<p>आजन्मनोऽन्यमुखतत्क्षणदर्शनेन</p>
<p>प्रीत्येव विस्मयमयद्युति तत्तदासीत॥२५४॥</p>
<p>दृष्ट्वा च्युतानि वदनानि नवक्रमेण</p>
<p>कण्ठस्खलत्कनकपुङ्खशराचितानि ।</p>
<p>व्याप्तानि दीप्तहरहोमहुताशलेशैः</p>
<p>संस्मारितानि दशमं दशकण्ठवक्त्रम् ॥२५५॥</p>
<p>कृत्ते च मूर्ध्नि दशमे दशशेखरस्य</p>
<p>प्रत्यक्षदृष्टवदनच्युतमन्युवह्निः ।</p>
<p>शान्तोऽपि कण्ठविगलद्घनशोणितौघैर्</p>
<p>आसीत्सशेष इव कुण्डलरत्नभाभिः ॥२५६॥</p>
<p>हत्वाथ रामः समरे दशास्यं</p>
<p>विभीषणं तद्विभवेऽभिषिच्य ।</p>
<p>लङ्काकलङ्केन परस्थलस्थां</p>
<p>सीतामवाप्तामपि नाभ्यनन्दत॥२५७॥</p>
<p>तीव्रे वियोगदहने तनुतां गतापि</p>
<p>भर्त्रार्पिता विषमधाम्न्यनपायवह्नौ ।</p>
<p>कोपानले निपतिता विपुलेऽथ सीता</p>
<p>शुद्ध्यै विवेश हिमसंहतिशीतमग्निम् ॥२५८॥</p>
<p>पतिव्रतां तां स्वयमेव दोर्भ्याम्</p>
<p>आदाय रामाय ददौ हुताशः ।</p>
<p>स लोकपालस्तुतशीलसत्त्वां</p>
<p>तां प्राप्य लक्ष्मीं प्रययावयोध्याम् ॥२५९॥</p>
<p>तत्र प्रणामैर्भरतेन हार्ष</p>
<p>बाष्पाभिषेकार्चितपादपद्मः ।</p>
<p>सुग्रीवलङ्कापतिसेव्यमानः</p>
<p>स प्राप राज्यं तिर्दशाभिषिक्तः ॥२६०॥</p>
<p>काले प्रयाते प्रणिधिः प्रजानां</p>
<p>वृत्तान्तवेदी विजने समेत्य ।</p>
<p>व्यजिज्ञपद्दूरतप्रवासे</p>
<p>लोकापवादं जनकात्मजायाः ॥२६१॥</p>
<p>जायां स जानन्नपि शुद्धशीलां</p>
<p>लोकापवादप्रसरासहिष्णुः ।</p>
<p>सौमित्रिमादिश्य सगर्भभारां</p>
<p>तत्याज वाल्मीकितपोवने ताम् ॥२६२॥</p>
<p>नित्यार्द्रदुःखे जनजीवितेऽस्मिन्</p>
<p>सुखान्यनित्यानि सयौवनानि ।</p>
<p>घनानि विद्युद्द्युतिचञ्चलानि</p>
<p>क्षणक्षयाणि प्रियसङ्गमानि ॥२६३॥</p>
<p>बाल्ये भूमितलेऽर्पिता तदनु च क्लिष्टा वने भीषणे</p>
<p>पौलस्त्येन हृता भयक्षतधृती रुद्धाय लङ्कावने ।</p>
<p>लब्धा शुद्ध्यनले च्युता पुनरपि त्यक्ता सती जानकी</p>
<p>संसारे सतताश्रुपातिनि नृणां धिङ्नित्यदुःखस्थितिम् ॥२६४॥</p>
<p>आश्वास्यमाना जनकोपमेन</p>
<p>वाल्मीकिना दीनदयान्वितेन ।</p>
<p>कालं तनुत्यागमनोरथैः सा</p>
<p>नित्याश्रुपातार्द्रकुचा निनाय ॥२६५॥</p>
<p>सासूत भर्तृप्रतिबिम्बरूपौ</p>
<p>पुत्रौ तनुत्यागविशेषविघ्नौ ।</p>
<p>वाल्मीकिना क्षत्रियसंस्क्रियाभिः</p>
<p>कुशो लवश्चेति कृताभिधानौ ॥२६६॥</p>
<p>प्रवर्धमानौ मुनिआ स्वकाव्यम्</p>
<p>अध्यापितौ गीतिविभक्तवर्णम् ।</p>
<p>पूर्वं भविष्यच्चरितं निबद्धं</p>
<p>रामायणं करणरसायनं तौ ॥२६७॥</p>
<p>निरास सीताविरहे द्वितीये</p>
<p>शशीव रामस्तनुतामवाप्तः ।</p>
<p>प्रदीप्तदुःखाग्निचितां विवेद</p>
<p>श्मशानभूमि प्रतिमां विभूतिम् ॥२६८॥</p>
<p>किं भोगरागैः किमयत्नरत्नैः</p>
<p>किं नन्दनैश्चन्दनचन्द्रसौधैः ।</p>
<p>वियोगशल्यैर्हृदयेऽवसन्ने</p>
<p>किं नित्यशोकेन कुजीवितेन ॥२६९॥</p>
<p>कदाचिदास्थानसभासनस्थं</p>
<p>रामं प्रहारक्षतमस्तकः श्वा ।</p>
<p>व्यजिज्ञपद्देव यतिव्रतेन</p>
<p>हतोऽस्मि विप्रेण विनापराधम् ॥२७०॥</p>
<p>भिक्षुर्विलक्षः क्षतकारणं तत्</p>
<p>पृष्टोऽपि किंचिन्न यदाचचक्षे ।</p>
<p>तद्दण्डमूकेषु सभास्थितेषु</p>
<p>तदा पुनः प्राह सनिश्चितं श्वा ॥२७१॥</p>
<p>देव द्विजन्मा स्वमठेऽधिकारी</p>
<p>पुराहमासं विगतस्पृहोऽपि ।</p>
<p>केनाक्रमेnopagathA न जाने</p>
<p>तथापि मे निन्द्यतमा श्वजातिः ॥२७२॥</p>
<p>कालञ्जरे देव मठाधिकारी</p>
<p>विधीयतामेव विवेकहीनः ।</p>
<p>न यस्य कोपप्रशमेऽपि शक्तिर्</p>
<p>लोभप्रहाणेऽपि स किं समर्थः ॥२७३॥</p>
<p>एकोदरा मोहमहीप्रजाता</p>
<p>मदस्मरक्रोधविषादलोभाः ।</p>
<p>एकानुमानेन भवन्ति जन्तोः</p>
<p>सर्वे सदा स्थूललघुक्रमेण ॥२७४॥</p>
<p>श्रुत्वैतदुद्दामगजाधिरूढं</p>
<p>भिक्षुं नृपः स्फीतमठाधिनाथम् ।</p>
<p>चक्रे चलच्चामरचारुचञ्चद्</p>
<p>विकुञ्चितोष्णीषविलासहासम् ॥२७५॥</p>
<p>धर्मस्य गोप्ता च्यवनेन रामः</p>
<p>प्रीत्यार्थितः क्रूरतरासुरस्य ।</p>
<p>त्रैलोक्यशत्रोर्लवणभिधस्य</p>
<p>वधाय शत्रुघ्नमथादिदेश ॥२७६॥</p>
<p>शूलायुधे तेन हतेऽथ दैत्ये</p>
<p>तत्कानने काञ्चनतौरणाङ्का ।</p>
<p>दिव्येव शत्रुघ्ननिवेशिताभूत्</p>
<p>पुरी प्रथार्हा मधुराभिधाना ॥२७७॥</p>
<p>काले प्रयाते सुतमष्टवर्षं</p>
<p>स्कन्धे समादाय मृतं द्विजन्मा ।</p>
<p>उच्चैः प्रचुक्रोश सभाङ्गनाग्र</p>
<p>द्वारान्तिके वेत्रिभयानभिज्ञः ॥२७८॥</p>
<p>अयं शिशुर्मे स्थविरस्य सूनुर्</p>
<p>व्यसुत्वमाप्तस्तिलतोयदाता ।</p>
<p>नृपापचारेण भवत्यवश्यं</p>
<p>अकालमृत्युर्व्यसनं प्रजानाम् ॥२७९॥</p>
<p>धर्मद्रोहिणि विद्रुतार्द्रकरुणे क्षुद्रैः प्रजोपद्रवैर्</p>
<p>धूर्तैर्भुक्तधने प्रधानविमुखे विज्ञप्तनिद्राजुषि ।</p>
<p>कायस्थैरजितैर्जिते क्षितिपतौ लब्धोदयैरिन्द्रियैर्</p>
<p>दुर्भिक्षानलचौरवारिमकरैर्दीनो जनः पीड्यते ॥२८०॥</p>
<p>नाथे दिक्षु भगीरथे शुभकथे पुण्याप्ततीर्थप्रथे</p>
<p>क्रान्तस्वर्गपथे पृथौ दशरथे याते यशःशेषताम् ।</p>
<p>कष्टं नष्टधृतिः प्रकृष्टविपदामाधारभूताधुना</p>
<p>दैवी मज्जति राजदुष्कृतिभरैर्भाराभिभूतेव भूः ॥२८१॥</p>
<p>विप्रार्तनादेन विचार्यमाण</p>
<p>कारुण्यदैन्यव्यसनेऽपि रामे ।</p>
<p>सभ्येषु मूकेषु मुनीश्वरेषु</p>
<p>समभ्यधान्नारद एव वाग्मी ॥२८२॥</p>
<p>शूद्रस्तपस्तीव्रतरं करोति</p>
<p>शम्बूकनामा दिशि दक्षिणस्याम् ।</p>
<p>स एव वर्णाश्रमधर्मलोपः</p>
<p>पुत्रक्षये कारणमग्रजाते ॥२८३॥</p>
<p>श्रुत्वोदितं नारदवाच्यमेतत्</p>
<p>स्मृताप्तमारुह्य विमानराजम् ।</p>
<p>अदक्षिणं धर्मपथस्य राजा</p>
<p>गत्वावधीद्दक्षिणदिक्स्थितं तम् ॥२८४॥</p>
<p>रामासिपट्टेन निकृत्तकण्ठे</p>
<p>शूद्रे विमानेन दिवं प्रयाते ।</p>
<p>निजात्मजे तत्क्षणलब्धजीवे</p>
<p>ममार्ज निन्दां स्तुतिभिर्द्विजातिः ॥२८५॥</p>
<p>हैमी कृता तस्य सुवर्णकारैर्</p>
<p>अभिन्नरूपा रघुराजपत्नी ।</p>
<p>अभूत्परित्यागघनावमान</p>
<p>मन्युव्रता मौनवतीव सीता ॥२८६॥</p>
<p>वाल्मीकिशिष्यानुगतौ कुमारौ</p>
<p>रामात्मजौ तत्र लवः कुशश्च ।</p>
<p>अगायतां श्रोत्रसुखं नृपाग्रे</p>
<p>स्वरेण रामायणमादिकाव्यम् ॥२८७॥</p>
<p>पुत्रौ परिज्ञाय मुनीन्द्रवाक्यात्</p>
<p>तौ तुल्यरूपानुभवेन रामः ।</p>
<p>करोतु सीता पुनरेव शुद्धिं</p>
<p>इत्यर्थनां तत्र मुनेश्चकार ॥२८८॥</p>
<p>वाल्मीकिशिष्यैरथ रामपत्नी</p>
<p>तां प्रापिता यज्ञभुवं क्षणेन ।</p>
<p>लज्जावती राजसहस्रमध्ये</p>
<p>मन्युप्रगल्भां गिरमुज्जहार ॥२८९॥</p>
<p>यथार्यपुत्रान्न परः प्रमृष्टश्</p>
<p>चित्तेन वाचा मम कर्मणा वा ।</p>
<p>तत्सत्यसङ्कल्पगुणेन तेन</p>
<p>ददातु माता वसुधावकाशम् ॥२९०॥</p>
<p>अथोत्थिता मूर्तिमती क्षितिस्तां</p>
<p>अङ्के समादाय तलं विवेश ।</p>
<p>काकुत्स्थहृद्भङ्गभियेव</p>
<p>काञ्च्या सुताररावेण निवार्यमाणा ॥२९१॥</p>
<p>रामस्ततः प्राप्तवधूनिराशः</p>
<p>पातालसंहारविलाससज्जः ।</p>
<p>निवारितः पद्मभवेन साक्षात्</p>
<p>स्नेहार्द्रतां पुत्रयुगे बबन्ध ॥२९२॥</p>
<p>अथाश्वमेधे विधिमाजि पूर्णे</p>
<p>कालेन साक्षाद्विजने समेत्य ।</p>
<p>संस्मारितो वैष्णवधाम रामः</p>
<p>सहानुजैर्दिव्यपदं प्रपेदे ॥२९३॥</p>
<p>अथ स भगवान्विष्णुः कृत्वा जगन्निरुपप्लवं</p>
<p>दशमुखभयं हृत्वा हर्षप्रदस्त्रिदशश्रियः ।</p>
<p>पवनतनयं धृत्वा धीरोन्नतं सविभीषणं</p>
<p>भुवनभवने कीर्तिस्तम्भं जगाम सुधाम्बुधिम् ॥२९४॥</p>
<p>इति श्रीव्यासदासापराख्यक्षेमेन्द्रविरचिते दशावतारचरिते</p>
<p>रामावतारः सप्तमः</p>
<p>॥७॥</p>
<p>***********************************************************</p>
<p>.</p>
<p><strong>(८)</strong></p>
<p><em><strong>कृष्णावतारोऽष्टमः</strong></em></p>
<p>अहो कालसमुद्रस्य न लक्ष्यन्तेऽतिसन्तताः ।</p>
<p>मज्जन्तोऽन्तरनन्तस्य युगान्ताः पर्वता इव ॥१॥</p>
<p>युगदीर्घे प्रयातेऽथ काले दिनक्षणक्रमैः ।</p>
<p>कैटभारिं पुनर्भूमिर्भारार्ता शरणं ययौ ॥२॥</p>
<p>सा ददर्श सुधाम्भोधौ प्रबुद्धं शेषशायिनम् ।</p>
<p>विश्वरूपं फणारत्नसहस्रप्रतिबिम्बितम् ॥३॥</p>
<p>सुखप्रबोधपृच्छान्ते चतुर्मुखमुखैः सुरैः ।</p>
<p>मुनिभिर्नारदाद्यैश्च प्रणतैः परिवारितम् ॥४॥</p>
<p>पादसंवाहनव्यग्रां श्रियं प्रेमामृतह्रदे ।</p>
<p>वहन्तं हृदये व्यक्तं कौस्तुभप्रतिबिम्बिताम् ॥५॥</p>
<p>मही मरकतश्यामा व्यक्तमौक्तिकभूषणा ।</p>
<p>खलक्ष्मीर्लक्ष्यनक्षत्रमालेव प्रणनाम तम् ॥६॥</p>
<p>सा प्रणामचलत्कर्णोत्पलालिस्वनसंनिभाम् ।</p>
<p>विज्ञप्तिं ज्ञातवृत्तस्य चक्रे विश्वान्तरात्मनः ॥७॥</p>
<p>भगवन्भवतः सर्वलोकचिन्तार्तिहारिणः ।</p>
<p>वात्सल्यपेशलस्याग्रे पुनरुक्तं निवेद्यते ॥८॥</p>
<p>हिरण्याक्षबलात्क्षिप्ता निक्षिप्तक्षितिभृत्कला ।</p>
<p>समुत्क्षिप्ताक्षयैवाहं वराहवपुषा स्वयम् ॥९॥</p>
<p>कालनेमिप्रभृतयः पुरा मद्भारशान्तये ।</p>
<p>ये हृता भवता दैत्यास्तेऽवतीर्णाः पुनर्नृपाः ॥१०॥</p>
<p>उग्रसेनस्य तनयः क्रूरः क्रूरतरानुगः ।</p>
<p>वृष्णिवंशे समुत्पन्नः कालनेमिर्महासुरः ॥११॥</p>
<p>अनन्तदैत्यभूपालबलभारभरार्दिता ।</p>
<p>अधर्मबहुलं कालं न सहे बोढुमक्षमा ॥१२॥</p>
<p>श्रुत्वैतदुक्तमुर्वर्या भगवान्सस्मिताननः ।</p>
<p>करिष्याम्युचितं सर्वमित्युक्त्वा विससर्ज ताम् ॥१३॥</p>
<p>पृथिव्यामथ यातायां विधाय हृदयस्थितम् ।</p>
<p>विष्णोः समीहितं सर्वं सुरान्प्राह पितामहः ॥१४॥</p>
<p>भूमिभारावताराय देवोऽवतरति क्षितिम् ।</p>
<p>यदुवृष्णिकुले याति वसुदेवस्य पुत्रताम् ॥१५॥</p>
<p>यूयमंशावतरणं कुले कुरुत भारते ।</p>
<p>इत्युक्ते पद्मगर्भेण तथेयुक्त्वा ययुः सुराः ॥१६॥</p>
<p>ततः कदाचित्प्रययौ नारदो मथुरां पुरीम् ।</p>
<p>स्वच्छन्दवादनिरतः कलिकेलिकुतूहली ॥१७॥</p>
<p>स रहः कंसमभ्येत्य प्राप्तपूजासनोऽवदत।</p>
<p>धर्ममार्गेण वर्तस्व रक्षेमां विद्रुतां श्रियम् ॥१८॥</p>
<p>पितृष्वसुस्ते देवक्या यः समुत्पद्यते सुतः ।</p>
<p>स सुरैर्निश्चितोऽन्ताय विभूतेर्जीवितस्य ते ॥१९॥</p>
<p>उक्त्वेति याते देवर्षौ कंसः पापी पितृष्वसुः ।</p>
<p>देवक्याः किङ्करान्गर्भनिधनाय समादिशत॥२०॥</p>
<p>हतेषु षट्सु बालेषु वसुदेवसुतेष्वथ ।</p>
<p>सपत्न्यै सप्तमं गूढं रोहिण्यै देवकी ददौ ॥२१॥</p>
<p>स विष्णोः शयनाभ्यासाद्भूभारभरणक्षमः ।</p>
<p>अवतीर्णः शिशुः शेषः प्रीतिमन्तर्वहन्निव ॥२२॥</p>
<p>अथाष्टमं सुतं जातं वसुदेवः स्वयं निशि ।</p>
<p>गोकुले नन्दगोपस्य निदधे वधशङ्कितः ॥२३॥</p>
<p>नन्दपत्न्याः यशोदायाः कन्यां विनिमयेन सः ।</p>
<p>आदाय गूढसञ्चारी निजजायान्तिकेऽक्षिपत॥२४॥</p>
<p>सा कन्या करुणाहीनैः प्रबुद्धैरथ किङ्करैः ।</p>
<p>शिलायामाहता दीप्ता विद्युल्लेखेव खं ययौ ॥२५॥</p>
<p>साष्टादशभुजा कान्ता प्रदीप्तविविधायुधा ।</p>
<p>कंसस्यायुः पिबन्तीव भेजे विन्ध्यवसुन्धराम् ॥२६॥</p>
<p>रोहिणीभवनाज्ज्येष्ठमपि गूढमतिः सुतम् ।</p>
<p>वसुदेवः क्षयभयान्नन्दगोपगृहेऽत्यजत॥२७॥</p>
<p>तौ सङ्कर्षणकृष्णाख्यौ यशोदा दधती ययौ ।</p>
<p>विश्रुता दानसम्भोगौ श्रीरिव स्पृहणीयताम् ॥२८॥</p>
<p>सङ्कर्षणः शशिसितः कृष्णो मरकतद्युतिः ।</p>
<p>बभतुः प्रथमोद्भेदौ गङ्गायमुनयोरिव ॥२९॥</p>
<p>स्वदेहरक्षायत्नेन बालोद्दलनशालिना ।</p>
<p>कंसेनान्यत्कृतं मोहादन्यद्दैवेन निर्मितम् ॥३०॥</p>
<p>कलयति धिया स्वार्थं सर्वः सदभ्युदयेच्छया</p>
<p>किमपि यतते तावद्यावत्फलं परिदृश्यते ।</p>
<p>तदनु च विधिः क्रीडोन्मत्तः करोति यदश्मना</p>
<p>जलभृतघटं भङ्क्त्वा दूरादिवाशु जलस्थितिम् ॥३१॥</p>
<p>राज्यार्हौ गोकुले बालौ कंसः श्रुत्वा तयोः क्षये ।</p>
<p>चक्रे गूढोद्यमोपायान्गर्भव्यत्ययशङ्कितः ॥३२॥</p>
<p>स्तन्यतृप्तः शिशुः कृष्णः कदाचिन्निद्रयान्वितः ।</p>
<p>पादप्रहारेणाविद्धं बभञ्ज शकटं महत॥३३॥</p>
<p>विसृष्टामथ कंसेन पूतनां निशि राक्षसीम् ।</p>
<p>विषार्द्रस्तनदां कृष्णश्चक्रे निष्पीतजीविताम् ॥३४॥</p>
<p>किञ्चित्सञ्चरणाभ्यासे पाणिमालम्ब्य यत्नवान।</p>
<p>दत्तद्वित्रिक्रमश्चक्रे हर्षं मातुस्त्रिविक्रमः ॥३५॥</p>
<p>ततः कुमारयोः पातभीत्या हरिणवेगयोः ।</p>
<p>अविश्रान्तानुसरणे यशोदा श्रममाययौ ॥३६॥</p>
<p>उद्विग्ना गतिविघ्नाय कृष्णस्य जननी व्यधात।</p>
<p>बलिबन्धनधीरस्य दाम्ना बन्धमुलूखले ॥३७॥</p>
<p>दामोदरस्ततो नाम्ना समाकर्षन्नुलूखलम् ।</p>
<p>मध्येन निर्ययौ वेगाद्यमलार्जुनवृक्षयोः ॥३८॥</p>
<p>संलग्नोलूखलाकर्षात्पेततुस्तौ महाद्रुमौ ।</p>
<p>यमुनाक्षोभसम्भूतभयकम्पितगोकुलौ ॥३९॥</p>
<p>ततः कृष्णाश्रयेण श्रीर्गोकुले जितनन्दना ।</p>
<p>स्वभावरमणीयेऽपि रमणीयतराभवत॥४०॥</p>
<p>स्निग्धश्यामास्तरुतृणभुवः सम्पतन्निर्झरौघा</p>
<p>मेघप्रेमोन्मुखशिखिमुखस्थायिनो मन्थघोषाः ।</p>
<p>गायद्गोपीस्तिमितहरिणीहारिणः काननान्ताः</p>
<p>कान्ताश्चक्रुः प्रमदसमयं यामुनाः कूलकच्छाः ॥४१॥</p>
<p>ततः स्तोकपरिम्लाने शैशवे शिशिरोपमे ।</p>
<p>माघवयाभवत्किंचिदुन्मुखी यौवनद्युतिः ॥४२॥</p>
<p>ततः कृष्णस्य गोपालडिम्भमण्डलवर्तिनः ।</p>
<p>बभूव कन्दुकोद्दामक्रीडासु निविडो रसः ॥४३॥</p>
<p>पतिते यमुनाकूलसलिले केलिकन्दुके ।</p>
<p>ददर्श कालियस्योग्रं नागस्य भवनं हरिः ॥४४॥</p>
<p>व्याप्तं कल्पान्तरजनीकवलीकारविभ्रमैः ।</p>
<p>कृतान्तमहिषश्यामैर्निस्त्रिंशविमलैर्जलैः ॥४५॥</p>
<p>कालः कथं वसतीह्भयस्यापि भयङ्करः ।</p>
<p>स तैराकृष्यमाणोऽपि कृष्णस्तद्दर्शनोद्यतः ॥४६॥</p>
<p>कदम्बशाखामालम्ब्य भवनोपान्तवर्तिनीम् ।</p>
<p>पपात दुरितोत्पातः सावेगः क्षुभितेऽम्भसि ॥४७॥</p>
<p>भ्रमद्यमभुजाभेन शौरिभोगेन भोगिनः ।</p>
<p>आलिङ्गितस्तमाधूय वेगेनाचक्रमे शिरः ॥४८॥</p>
<p>पादाक्रान्तफणस्य फूत्कृतिविषावेगोष्णनिःश्वासिनः</p>
<p>कोपक्लेशविशेषदन्तकषणप्रोद्भूतधूमैर्हरेः ।</p>
<p>कालभ्रूभ्रमभङ्गुरैर्वृतमभूत्पातालमूलोद्गतैः</p>
<p>कालैः कलियबान्धवैरिव जलं साहायकाभ्यागतैः ॥४९॥</p>
<p>पीडितः शरणं शौरिं स यातस्तद्गिरा ययौ ।</p>
<p>रौद्रः समुद्रं तत्पादमुद्रया तार्क्ष्यनिर्भयः ॥५०॥</p>
<p>ततस्तालवने दैत्यं धेनुकं खररूपिणम् ।</p>
<p>जघान गोकुले विघ्नं हेलयेव हलायुधः ॥५१॥</p>
<p>अथ गोपालरूपेण प्रलम्बो नाम दानवः ।</p>
<p>कन्दुकक्रीडया प्रीतिं विदधे रामकृष्णयोः ॥५२॥</p>
<p>कदाचित्स्कन्धमारूढस्तेन वेगवता हृतः ।</p>
<p>रामस्तस्याकरोन्मुष्टिपातेन शतधा शिरः ॥५३॥</p>
<p>अथ गोवर्धनगिरौ शक्रयागमहोत्सवे ।</p>
<p>भक्ष्यभोज्यमहारम्भसम्भारो गोकुलेऽभवत॥५४॥</p>
<p>पूज्यः पर्वत एवायमित्युक्त्वा शक्रपूजनम् ।</p>
<p>निवार्य कृष्णस्तद्भोज्यं बुभुजे दिव्यरूपभृत॥५५॥</p>
<p>यतः प्रलम्बमानेन मन्युना शतमन्युना ।</p>
<p>प्रेरिता घननिर्घोषघोरमेघाः समाययुः ॥५६॥</p>
<p>तैर्ग्रस्तवासरालोकैर्निगीर्णभुवनैर्घनैः ।</p>
<p>आहूतेव महारावैः कालरात्रिरदृश्यत ॥५७॥</p>
<p>विरावकृत्हृद्घट्टमेघसङ्घट्टविप्लवे ।</p>
<p>खं क्षितौ जलरूपेण भयभग्नमिवापतत॥५८॥</p>
<p>ते शक्रक्रोधसंनद्धाः शक्रचापचिता घनाः ।</p>
<p>सद्यः पोतमिवाम्भोधिं वमन्तः क्ष्मामपूरयत॥५९॥</p>
<p>संरम्भेण घनाघनैर्घनतरैः सम्पीड्यमानैर्मिथः</p>
<p>प्रोद्भूतेऽथ पृथुव्यथारवनिभे संस्फूर्जिते गर्जिते ।</p>
<p>भीत्या क्वापि ययुः क्षितिच्युतनभः सम्भावनाकम्पिताः</p>
<p>कल्पान्तागमशङ्किता इव महानीहाररुद्धा दिशः ॥६०॥</p>
<p>धारासारशनिनिपतनक्लेशसम्पीडितानां</p>
<p>सीदद्वत्सप्रणिहितदृशां शीतवातार्दितानाम् ।</p>
<p>वेगक्षोभागतगिरिनदीनाददीनानानां</p>
<p>प्राणत्राणं क्वचिदपि गवां नाभवद्विह्वलानाम् ॥६१॥</p>
<p>अङ्गभङ्गं गवां दृष्ट्वा गोविन्दः करुणाकुलः ।</p>
<p>त्राणाय गिरिमुद्धृत्य गोवर्धनमधारयत॥६२॥</p>
<p>छत्त्रीकृते गिरौ तस्मिन्दोर्दण्डधृतिनिश्चले ।</p>
<p>गोगणानां सगोपानां पुनर्जीवागमोऽभवत॥६३॥</p>
<p>उत्क्षिप्तेऽसुरवैरिणा क्षितिघरे क्षीरोदधिः क्षोभवान्</p>
<p>भेजे भीतिमकाण्डदण्डमथनक्षोभाभिशङ्की पुनः ।</p>
<p>विन्ध्यस्यासमयोद्गमं विगणयन्मन्ये श्वसन्कम्पवान्</p>
<p>ह्रस्तन्यस्तसमस्तशापसलिलः क्षोभादगस्त्योऽभवत॥६४॥</p>
<p>अवहदहतधैर्ये दोष्णि कृष्णस्य भार</p>
<p>श्रमशमनधियेव क्ष्माधरः सापरोधः ।</p>
<p>अविरतनिपतद्भिर्निर्झराणां सहस्रैः</p>
<p>स्फटिकविकटजम्भस्तम्भसम्भारशोभाम् ॥६५॥</p>
<p>गोवर्धनस्य धरणे व्रजसुन्दरीणां</p>
<p>साहायकोच्चचरणाचितदोर्लतानाम् ।</p>
<p>अप्राप्तिलोलकरविभ्रममाकलय्य</p>
<p>कृष्णः स्मितांशुधवलाधरपल्लवोऽभूत॥६६॥</p>
<p>कृष्णेनाश्चर्यनिधिना गोगणे परिरक्षिते ।</p>
<p>लज्जयेव न्यवर्तन्त पवनोच्छ्वासिनो घनाः ॥६७॥</p>
<p>ततः शक्रः समभ्येत्य प्रसाद्य विजने हरिम् ।</p>
<p>कामधेनुगिरा तस्मै गोपालाधिपतां ददौ ॥६८॥</p>
<p>अथ प्रपेदे गोविन्दः प्रौढं मदमिव द्विपः ।</p>
<p>सहकारतरुः कान्तं वसन्तमिव यौवनम् ॥६९॥</p>
<p>तस्य सानन्दशृङ्गारे वयसि व्यक्ततां गते ।</p>
<p>बभूवाभिनवोत्साहः प्रतापाभरणेन सः ॥७०॥</p>
<p>तस्य निर्भरतारुण्यलावण्यं नयनामृतम् ।</p>
<p>पिबन्तीनामभूत्गोपकान्तानां मदविभ्रमः ॥७१॥</p>
<p>व्यामूढस्खलितार्घविक्लवपदा वाणी गतिश्चास्फुटा</p>
<p>चित्तं भ्रूयुगलं च वीचिरचनासंवादि दोलायितम् ।</p>
<p>निद्रा किं च दरिद्रतामुपगता लज्जा च सज्जा स्मरे</p>
<p>क्षैब्यं माधवयौवनद्युतिपदे गोपाङ्गनानामभूत॥७२॥</p>
<p>स्वैराचारस्मरपरिचये तत्र शौरेः प्रवृत्ते</p>
<p>वेषालापोद्धतगतितयान्योन्यसम्भाव्यमाने ।</p>
<p>आसील्लज्जाविनयनिभृता व्यक्तसंसक्तमन्युस्</p>
<p>तासामन्तः कलुषकलनानल्पसङ्कल्पजल्पः ॥७३॥</p>
<p>कर्णाभ्यर्णविकीर्णलोचनरुचः सन्त्येव चन्द्राननास्</p>
<p>त्वत्तोऽन्या नवयौवनोन्नतिलसल्लावण्यगण्याः परम् ।</p>
<p>यासामेष हरिर्मनोरथशतैरर्थी क्षणलोकने</p>
<p>किं कृष्णेन विलोकिताहमिति ते रूढः प्रमूढे मदः ॥७४॥</p>
<p>अन्तर्लोचनयोर्विशत्यविरतं लग्नश्च पाणौ गतिं</p>
<p>निर्बन्धेन रुणद्धि धावति मुहुर्दशाभिकामोऽधरे ।</p>
<p>सख्यः किं करवाणि वारणशतैर्नैवापयाति क्षणं</p>
<p>कृष्णः षट्चरणः प्रयाति चपलः पुष्पोच्चये विघ्नताम् ॥७५॥</p>
<p>कर्षत्यंशुकपल्लवं परिहृतः प्रत्याहृतिं नोज्झति</p>
<p>प्रक्षिप्तश्चरणे लगत्यविरतं तिष्ठत्यदृश्यः पथि ।</p>
<p>अङ्गान्युल्लिखति प्रसह्य यदि वा लब्धावकाशः क्वचित्</p>
<p>किं शौरिर्घनकुञ्जवञ्जुललताजालान्तरे कण्टकः ॥७६॥</p>
<p>स्वच्छाम्बुप्रतिबिम्बवक्त्रतिलकोल्लेखादरालोकनं</p>
<p>यत्नेनोच्चितचूतपल्लवलवे कर्णावतऽसस्पृहा ।</p>
<p>एतस्याः कुसुमेषु बन्धनधिया केशावकाशक्रिया</p>
<p>केनायं नवरागयोगगुरुणा वेषोपदेशः कृतः ॥७७॥</p>
<p>कोऽयं याति लघुक्रमैरहमहं कस्त्वं सखि श्यामला</p>
<p>श्वासायासवती क्व यासि तिमिरे तं नष्टमिष्टं मृगम् ।</p>
<p>अन्वेष्टुं यमुनातटीमुपगता भीतास्मि भूतभ्रमान्</p>
<p>मूढे कृष्णभुजङ्ग एष विटपे कौटिल्यलीनः स्थितः ॥७८॥</p>
<p>सन्तप्तैव हता करोमि किमहं तां प्रेषयन्त्या मया</p>
<p>लब्धं मौग्ध्यफलं भुजङ्गनिकटं वक्रां द्विजिह्वां सखीम् ।</p>
<p>धिग्दूतीं तरुणीं करोति किल या स्वीकृत्य दूरे प्रियं</p>
<p>हस्तोत्सृष्टखगः प्रयत्ननिचयैर्नायाति तृप्तोऽन्यतः ॥७९॥</p>
<p>जानेऽन्यासहितं विलोक्य कुटिलं तं कूटकोषं त्वया</p>
<p>प्रत्यक्षागसि निह्नवासहनया कोपेन दष्टोऽधरः ।</p>
<p>श्वासायासविसंस्थुलां न च कुचोत्कम्पं विमुञ्चस्यहो</p>
<p>मोहाद्दुःसहविप्लवे चलपया किं प्रेषिता त्वं मया ॥८०॥</p>
<p>न स सखि यमुनायास्तीरवानीरकुञ्जे</p>
<p>गहनभुवि भवत्या मत्प्रियः क्वापि दृष्टः ।</p>
<p>सुमुखि फलमियत्तु स्नेहमोहात्त्वयाप्तं</p>
<p>कुचमुखलिखितेयं कण्टकोल्लेखरेखा ॥८१॥</p>
<p>इत्यभून्मदनोद्दामयौवने कालियद्विषः ।</p>
<p>गोपाङनानां संरम्भगर्भोपालम्भविभ्रमः ॥८२॥</p>
<p>प्रीत्यै बभूव कृष्णस्य श्यामानिचयचुम्बितः ।</p>
<p>जाती मधुकरस्येव राधैवाधिकवल्लभा ॥८३॥</p>
<p>लावण्यं नवनीतसारममृतस्येवोद्वहन्त्यो नवं</p>
<p>तन्वाना द्युतिदिग्धदुग्धधवलां मुग्धस्मितांशुच्छटाम् ।</p>
<p>माद्यद्यौवनकुम्भिकुम्भसुभगाभोगस्तनोत्तम्भिता</p>
<p>धैर्यं कस्य न दीर्घनेत्रवलनैर्मथ्नन्ति गोपाङ्गनाः ॥८४॥</p>
<p>कदाचिदथ यातेऽस्तं गभस्तिमतिं शर्वरी ।</p>
<p>आययौ गोपकान्तेन शनैः कृष्णाभिसारिणी ॥८५॥</p>
<p>शशाङ्काकृतसङ्केतसमागमविलोकिनी ।</p>
<p>क्षपा प्रतीक्षमाणेव तमः श्यामाम्बरा बभौ ॥८६॥</p>
<p>अथोद्ययौ सुधास्यन्दस्वेदार्द्रप्रसरत्करः ।</p>
<p>तुल्यालिङ्गनजामीर्ष्यां दिशन्निव दिशां शशी ॥८७॥</p>
<p>ततस्तारुण्यवानिन्दुर्मीलत्तरलतारकम् ।</p>
<p>मुखं चुचुम्ब श्यामायाः कराकृष्टतमः पटः ॥८८॥</p>
<p>त्यक्त्वा पूर्वां स्पृशन्किंचिद्दक्षिणां च तथोत्तराम् ।</p>
<p>शिश्रिये पश्चिमामाशां सुधांशुर्बहुवल्लभः ॥८९॥</p>
<p>अत्रान्तरे समभ्यायादरिष्टो दुष्टचेष्टितः ।</p>
<p>जङ्गमः शृङ्गवानद्रिरिव दैत्यो वृषाकृतिः ॥९०॥</p>
<p>किंचित्कुञ्चितकण्ठकायकषणक्लेशत्रुटत्पादप</p>
<p>प्रोद्भूतोत्कटटाङ्कृतैर्गललुठद्गम्भीरघोरस्वनैः ।</p>
<p>सीत्कारश्वसितैः खुराग्रविषमोत्खातावकीर्णक्षितैस्</p>
<p>तस्योद्गारभरेण भग्नमभवत्कम्पाकुलं गोकुलम् ॥९१॥</p>
<p>तद्भीतिच्युतगर्भासु गोषु गोपगणे गते ।</p>
<p>कृष्णं गोपाङ्गनाः कण्ठे जगृहुर्भयविह्वलाः ॥९२॥</p>
<p>शृङ्गप्रहाराभिमुखं दोष्णा कृष्णस्तमुद्धतम् ।</p>
<p>निपीड्य कण्ठे कण्ठेच्छं चकार गतजीवितम् ॥९३॥</p>
<p>निष्पिष्टे शौरिणारिष्टे कंसामात्ये महौजसि ।</p>
<p>सत्कथा प्रपथे लोके पृथुविस्मयकारिणी ॥९४॥</p>
<p>ततः प्रभाते कंसस्य सुहृत्केशी महासुरः ।</p>
<p>आययौ हयरूपेण खुराघातक्षतक्षितिः ॥९५॥</p>
<p>करालो मांसलः शृङ्गो कृष्णतालुस्त्रिकर्णवान।</p>
<p>लक्षितः ककुदावर्ती जगत्सङ्क्षयलक्षणैः ॥९६॥</p>
<p>तस्य ह्रेषितनिर्घोषैर्घोरैः खुररवेण च ।</p>
<p>त्रस्तगोगणमुद्विग्नगोपं वनमकम्पत ॥९७॥</p>
<p>शूत्कारश्वसितेन तर्जितमरुत्कोपात्तमृत्युस्थितिस्</p>
<p>तेजोनिर्जितपावकः श्रमजलैर्विक्षिप्तपाथः पतिः ।</p>
<p>निश्चेष्टां वसुधां विधातुमुदितः कल्पान्तकालोपमः</p>
<p>सोऽभूदाकुललोकपालविभवऽवष्टम्भकृद्दुःसहः ॥९८॥</p>
<p>दन्ताभिघातसज्जस्य तस्यास्ये द्विगुणीकृतम् ।</p>
<p>उत्क्षिप्ताग्रखुरस्याशु न्यदधद्भुजमच्युतः ॥९९॥</p>
<p>तद्दन्तकषणेनापि निर्विघ्नघनविभ्रमः ।</p>
<p>कृष्णप्रसारितो बाहुः केशिवक्त्रं द्विधा व्यधात॥१००॥</p>
<p>भग्ने निपतिते तस्मिन्कंसस्येव मनोरथे ।</p>
<p>अभूज्जम्भारिभवने तार्क्ष्यध्वजजयस्वनः ॥१०१॥</p>
<p>अत्रान्तरे वृष्णिवृद्धैः सह स्वसचिवक्षयम् ।</p>
<p>चिन्तयन्मन्त्रभवने कंसः प्रोवाच निःश्वसन॥१०२॥</p>
<p>इयं जनितलज्जेव मानम्लानिर्महीयसी ।</p>
<p>यन्मेरुतुल्यैर्युष्माभिः क्रियते तृणचिन्तनम् ॥१०३॥</p>
<p>उद्भवः शनिरक्रूरः शतधन्वा विदूरथः ।</p>
<p>भोजाद्याश्च ममपूर्वं शृण्वन्त्य्वसमविग्रहम् ॥१०४॥</p>
<p>पितुः स्वसुः पतिर्वृद्धः स्नेहसामान्यवृत्तिभिः ।</p>
<p>वसुदेवः स चास्माभिः पूजितः परिपूरितः ॥१०५॥</p>
<p>स्वसुतौ तेन निन्यस्तौ गोकुले गूढचारिणौ ।</p>
<p>शोकातङ्काङ्कुरौ यौ मे विषपादपतां गतौ ॥१०६॥</p>
<p>ज्ञातिभ्यो भयमस्तीति सत्यमाह महामतिः ।</p>
<p>विभीषणमतोपायैर्हन्यमानो दशाननः ॥१०७॥</p>
<p>मर्मज्ञः स्वजनः पुंसां क्षये जागर्ति नापरः ।</p>
<p>शिक्षापक्षिभिराकृष्टाः क्षयं यान्त्येव पक्षिणः ॥१०८॥</p>
<p>सदा दारूणि दह्यन्ते दारुजेन च वह्निना ।</p>
<p>क्रिमिणा स्वाङ्गजातेन पात्यन्ते प्रौढपादपाः ॥१०९॥</p>
<p>मृज्जातलोहकुद्दालैः खन्यते मृण्मयी मही ।</p>
<p>स्वजातैर्निर्झरैर्नीताः कर्षद्भिर्भूधराः क्षयम् ॥११०॥</p>
<p>ज्ञातिप्रहारः निःशर्ममर्मपाणी पराधिकः ।</p>
<p>लोहाधिकां व्यथामस्थ्नः करोत्यस्थिमुखः शरः ॥१११॥</p>
<p>सहभोग्यामपि ज्ञातेर्नेच्छन्ति ज्ञातयः श्रियम् ।</p>
<p>काङ्क्षन्ति भूतिमन्येषां दूरालोकननिष्फलाम् ॥११२॥</p>
<p>किं कृतं सुकृतं तावद्वसुदेवेन धीमता ।</p>
<p>बन्धुद्रोहविदग्धेन गोपालौ कुर्वतौ सुतौ ॥११३॥</p>
<p>उपेक्षितौ बन्धुधिया तत्सुतौ दयया मया ।</p>
<p>भुजच्छेदप्रवृत्तौ मे प्रयातौ चिन्तनीयताम् ॥११४॥</p>
<p>कृष्णेन निहतोऽरिष्टः स च केशी सुहृन्मम ।</p>
<p>तद्भ्राता मिष्टिना पिष्टः प्रलम्बः स च धेनुकः ॥११५॥</p>
<p>अधुना कोपविवलद्भ्रूलतां नीतिमेतयोः ।</p>
<p>करोम्यहं यथा बालौ पुनर्नैवं करिष्यतः ॥११६॥</p>
<p>इति कंसेन सावज्ञमन्तर्गम्भीरमन्युना ।</p>
<p>उक्ते तमुद्धवः प्राह षाड्गुण्य विनयेद्धधीः ॥११७॥</p>
<p>राजन्न स्वजने कोपं कुपितः कर्तुमर्हसि ।</p>
<p>स्वीकार्याः सर्वथा क्रुद्धलुब्धभीतावमानिताः ॥११८॥</p>
<p>क्रुद्धान्प्रसादनैर्लुब्धान्धनैर्भीतांश्च सान्त्वनैः ।</p>
<p>माननैरवमानार्तान्नियेद्भिन्नानभिन्नताम् ॥११९॥</p>
<p>विभिन्नस्वीकारः शमयति नृपाणां रिपुभयं</p>
<p>निजैर्जीवीच्छित्तिर्भवति कुपितैर्धातुभिरिव ।</p>
<p>न वैरं वैरेण प्रशममुपयाति क्वचिदपि</p>
<p>प्रदीप्तोऽग्निः शान्तिं व्रजति जलपुञ्जैर्न शिखिना ॥१२०॥</p>
<p>बान्धवी पुत्रसदृशौ रामकृष्णौ न ते परौ ।</p>
<p>लक्ष्मीरक्षा क्षितीक्षानां राजपुत्राभिरक्षणम् ॥१२१॥</p>
<p>समीपे सर्पाभः परमुपसरन्मेषहननः</p>
<p>खलग्रामे मूर्खः परपुरगतः शत्रुबलकृत।</p>
<p>हते तस्मिन्पापं किमपि कुलबीजाङ्कुरहतिर्</p>
<p>न दूरे नादूरे भवति सुखरक्ष्यः क्षितिपजाः ॥१२२॥</p>
<p>निरस्तः क्ष्माभुजा बन्धुः क्षीणवृत्तिर्विपद्गतः ।</p>
<p>तन्नामविक्रयोत्क्षेपैर्लक्षितो दिक्षु भिक्षते ॥१२३॥</p>
<p>परमं श्रीमतामेतन्माननामविनाशनम् ।</p>
<p>यद्यात्यपूरितो बन्धुः परस्योत्तानपाणिताम् ॥१२४॥</p>
<p>त्वद्बन्धुसुतयोर्नैव युक्ता गोपकुले स्थितिः ।</p>
<p>न यावद्विप्रकीर्णौ तौ तावत्स्वीकरणक्षमौ ॥१२५॥</p>
<p>इत्युद्धवेनाभिहिते हिते सुविहते श्रियः ।</p>
<p>अच्छिन्नदानव्रतवानक्रूरः कंसमभ्यधात॥१२६॥</p>
<p>एकपात्रोचितां यस्य श्रियं नाश्नन्ति बान्धवाः ।</p>
<p>तस्यात्मपोषतोषस्थकोषक्लेशाय सम्पदः ॥१२७॥</p>
<p>त्यागभोगभरोद्घृष्टा मानोन्मृष्टा महात्मनाम् ।</p>
<p>भान्ति भृत्यगृहोत्सृष्टा बन्धूच्छिष्टा विभूतयः ॥१२८॥</p>
<p>भूतिमालोक्य विमुखा यस्य निःश्वस्य बान्धवाः ।</p>
<p>गच्छन्ति न विशेषोऽस्ति श्मशानस्य च तस्य च ॥१२९॥</p>
<p>रत्नाकरसमृद्धश्रीर्बन्धुर्यस्य त्वमीदृशः ।</p>
<p>स कृष्णः कानने शष्पशय्यापरिचिताकृतिः ॥१३०॥</p>
<p>स्वकर्मभागिनः सर्वे निष्फलः स्वजनोऽर्थवान।</p>
<p>नातरङ्गस्य शङ्खस्य हृता सुषिरताब्धिना ॥१३१॥</p>
<p>ज्ञातिर्न दीनः कृष्णस्तु दयया संविभज्यते ।</p>
<p>हेलोर्मिनिर्मितं मन्ये तेनैश्वर्यं दिवौकसाम् ॥१३२॥</p>
<p>धेनुत्राणे शिखरिपतिना कृष्णदोष्णिस्थितेन</p>
<p>श्रान्ते शक्रे विफलजलदे लज्जिते शैलशत्रौ ।</p>
<p>लब्धाकाशप्रसभगतिना निर्झरोद्घातघोषैर्</p>
<p>हर्षस्पर्शः प्रकटित इव स्फीतफेनाट्टहासः ॥१३३॥</p>
<p>मददलनविधाने कालियस्याहिभर्तुर्</p>
<p>दमनशमितशक्तेर्देहसन्देहभाजः ।</p>
<p>शरणगमनदैन्यम्लानमानस्य कृष्णः</p>
<p>शिरसि चरणमुद्रां तार्क्ष्यरक्षां चकार ॥१३४॥</p>
<p>नाम्ना मानमहोन्नतिं प्रतनुते बध्नाति शोभां गुणैः</p>
<p>पुष्णात्याजिषु जिष्णुना शशिसितं भ्राजिष्णु दोष्णा यशः ।</p>
<p>हर्षं वर्षति निश्चलेन सहजप्रेम्णा च चित्तस्य यः</p>
<p>स श्लाघ्यः सुकृतेन बान्धवमणिर्भाग्योद्भवैर्लभ्यते ॥१३५॥</p>
<p>अबन्ध्यसङ्गतिर्बन्धुः कृष्णतुल्योऽस्ति कस्तव ।</p>
<p>येन शक्रोऽपि गोपानां गौरवावनतः कृतः ॥१३६॥</p>
<p>उक्तं निःशल्यकल्याणमस्माभिर्यदि मन्यसे ।</p>
<p>तत्त्वद्गिराहं गच्छामि कृष्णाह्वानकृतार्थताम् ॥१३७॥</p>
<p>विपुलः प्रस्थितश्चायं धनुर्यागमहोत्सवः ।</p>
<p>करोम्यहं तमुद्दिश्य केशवस्य निमन्त्रणम् ॥१३८॥</p>
<p>इत्यक्रूरवचः श्रुत्वा कंसः कुटिलचेष्टितः ।</p>
<p>व्रएति निःश्वसन्नुष्णमभ्यधात्तमधोमुखः ॥१३९॥</p>
<p>अथ सज्जरथे हन्तुमक्रूरे व्रजमुद्यते ।</p>
<p>अभूच्चन्द्रोदयोद्भूत इव वृष्णिकुलाम्बुधिः ॥१४०॥</p>
<p>अतिक्रम्याथ मथुरामक्रूरः प्रथितो रथी ।</p>
<p>अवापाग्रसरत्सैन्यः पर्यन्तग्रामममेखलाम् ॥१४१॥</p>
<p>प्रत्यग्रपाकविनमत्कलमक्षेत्रपङ्क्तिभिः ।</p>
<p>हरितालरजःपुञ्जरञ्जिताभिरिवाचिताम् ॥१४२॥</p>
<p>कदलीश्यामलारामबटवाटलतावृताम् ।</p>
<p>लम्बमानघनालाबुतुम्बकूष्माण्डमण्डलाम् ॥१४३॥</p>
<p>वलत्कुटिलकल्लोलकुल्याकलकलाकुलम् ।</p>
<p>द्राक्षासुशीतलतलस्थलीशय्याश्रयाध्वगाम् ॥१४४॥</p>
<p>अध्वन्यजग्धपूर्वेक्षुशल्कशूक्लीकृतस्थलाम् ।</p>
<p>पाकपिङ्गलनारङ्गीवनैः सन्ध्यान्वितामिव ॥१४५॥</p>
<p>ययौ स पश्यन्निःशङ्कशुकाशननिवारणे ।</p>
<p>उदञ्चद्भुजलक्ष्योच्चकुचाग्राः शालिपालिकाः ॥१४६॥</p>
<p>स व्रजन्गोपकुलोपान्तवनमालां व्यलोकयत।</p>
<p>उत्सरन्निर्झरासारस्निग्धश्यामलशाद्वलाम् ॥१४७॥</p>
<p>गोरक्षादक्षशवरैः कृतक्षुद्रर्क्षसङ्क्षयम् ।</p>
<p>घोरव्याघ्रपथाबद्धयन्त्रकूटघटावटाम् ॥१४८॥</p>
<p>तालीतालतमालसालकदलीपथ्यामलीश्यामलं</p>
<p>खर्जूरार्जुनसर्जबिल्वबकुलप्लक्षाक्षलक्षाकुलम् ।</p>
<p>पर्यन्ते स ददर्श हर्षजननं स्फीतोपदेशं गवां</p>
<p>निःश्वभ्रस्थलपुष्पशष्पशबलं निःशङ्कुलं गोकुलम् ॥१४९॥</p>
<p>अच्छिन्नोदितमन्थमन्थररवं निर्घोषमेघभ्रम</p>
<p>भ्राम्यन्मत्तमयूरनृत्तरुचिरं गोपाङ्गनागीतिभिः ।</p>
<p>निःस्यन्दस्थितमुक्तशष्पकवलक्लीबाङ्गसारङ्गकं</p>
<p>प्रीतिं प्राप स वीक्ष्य यामुनवलद्वीचिव्रजं गोकुलम् ॥१५०॥</p>
<p>ततस्तत्सैनिकैः कृष्णः प्रथ्माप्तैर्निवेदितम् ।</p>
<p>पितुः पितृव्यमक्रूरं शुश्रावाभ्यर्च्यमागतम् ॥१५१॥</p>
<p>घृतकुम्भदधिस्थालिसहस्रोपायनैः पुरः ।</p>
<p>प्रणम्यमानं गोपाग्र्यैर्ददर्शाक्रूरमच्युतः ॥१५२॥</p>
<p>रथाग्रादवरुह्याथ लोलकुण्डलकङ्कणः ।</p>
<p>दृष्ट्वा दामोदरं दूरादक्रूरः समचिन्तयत॥१५३॥</p>
<p>अय</p>
<p>ं स भगवान्विष्णुरवतीर्णः सनातनः ।</p>
<p>भुवो भारावताराय मां जगादेति नारदः ॥१५४॥</p>
<p>एष पद्मपलाशाक्षः श्रीमान्मरकतद्युतिः ।</p>
<p>स्निग्धलावण्यपीयूषैर्लिम्पतीव मनो मम ॥१५५॥</p>
<p>वृष्णियादववंशस्य कियती स्पृहणीयता ।</p>
<p>अवतीर्णः स्वयं यस्मिन्भगवानेषु केशवः ॥१५६॥</p>
<p>इति द्यायन्प्रहर्षश्रुसंरुद्धनयनः स्खलन।</p>
<p>अकुण्ठोत्कण्ठया शौरैरक्रूरेऽन्तिकमाययौ ॥१५७॥</p>
<p>पपात पादयोस्तस्य साग्रजः प्रणतोऽच्युतः ।</p>
<p>गाढालिङ्गनसङ्गत्या हृदयं प्रविशन्निव ॥१५८॥</p>
<p>प्राप्तपूजासनः कृष्णं सोऽवदत्तन्मुखे दिशन।</p>
<p>प्रमोदविस्मयस्नेहबहुमानमयीं दृशम् ॥१५९॥</p>
<p>कृष्ण त्वद्दर्शनानन्दसुधासम्पूरिते हृदि ।</p>
<p>त्वत्सम्भाषणहर्षस्य क्वावकाशो विधीयताम् ॥१६०॥</p>
<p>वसुदेवस्य पुण्यानां पूर्णता किं दरिद्रता ।</p>
<p>यस्त्वां तनयमासाद्य स्वदृशाद्यापि नेक्षते ॥१६१॥</p>
<p>भवतस्त्रिजगज्जन्मस्थितिसंहृतिकारिणः ।</p>
<p>गूढजन्मकथा केन कथ्यते सर्ववेदितनः ॥१६२॥</p>
<p>सततं सहते तीव्रां त्वत्कृते कंसवाच्यताम् ।</p>
<p>वसुदेवश्चलत्येषा नूनं न भवितव्यता ॥१६३॥</p>
<p>जगद्धरणधीरेव धन्या देवी वसुन्धरा ।</p>
<p>भारावतारसंनद्धश्चित्ते वहसि यां सदा ॥१६४॥</p>
<p>विस्मृता देवकी किं ते त्वन्नाम्नापि स्रुतस्तनी ।</p>
<p>त्वां विना या सुतं रामं कौसल्येवावसीदति ॥१६५॥</p>
<p>धनुर्योगे विसृष्टोऽहं कंसेन त्वन्निमन्त्रणे ।</p>
<p>त्वदागमनमानेन धन्या नन्दन्तु यादवाः ॥१६६॥</p>
<p>तत्सर्वं करमादाय प्रातः कंसस्य शासनात।</p>
<p>आयान्तु नन्दगोपाद्या सर्वे समयवर्तिनः ॥१६७॥</p>
<p>इत्यक्रूरवचः श्रुत्वा तमाभाषत केशवः ।</p>
<p>प्रातरेवाहमागन्ता त्वदाज्ञा केन लङ्घ्यते ॥१६८॥</p>
<p>ततः प्रभाते संनद्धं रथमारुह्य सानुगाः ।</p>
<p>मथुरां ययुरक्रूरसङ्कर्षणजनार्दनाः ॥१६९॥</p>
<p>कथं राधामनामन्त्र्यागतोऽहमिति माधवः ।</p>
<p>अरतिं म्लानतां चिन्तां व्रान्भेजे विनिःश्वसन॥१७०॥</p>
<p>यच्छन्गोकुलगूढकुञ्जगहनान्यालोकयन्केशवः</p>
<p>सोत्कण्ठं वलिताननो वनभुवा सख्येव रुद्धाञ्चलः ।</p>
<p>राधाया न न नेति नीविहरणे वैक्लव्यलक्ष्याक्षराः</p>
<p>सस्मार स्मरसाध्वसाद्भुततनो रावोक्ति रिक्ता गिरः ॥१७१॥</p>
<p>गोविन्दस्य गतस्य कंसनगरीं व्याप्ता वियोगामिना</p>
<p>स्निग्धश्यामलकूललीनहरिणे गोदावरीगह्वरे ।</p>
<p>रोमन्थस्थितगोगणैः परिचयादुत्कर्णमाकर्णितं</p>
<p>गुप्तं गोकुलपल्लवे गुणगणं गोप्यः सरागा जगुः ॥१७२॥</p>
<p>ललितविलासकलासुखखेलनललनालोभनशोभनयौवनमानितनवमदने</p>
<p>अलिकुलकोकिलकुवलयकज्जलकालकलिन्दसुताविवलज्जलकालियकुलदमने ।</p>
<p>केशिकिशोरमहासुरमारणदारुणगोकुलदुरितविदारणगोवर्धनधरणे</p>
<p>कस्य न नयनयुगं रतिसज्जे मज्जति मनसिजतरलतरङ्गे वररमणीरमणे ॥१७३॥</p>
<p>उदीयमाने गुणसागरस्य गुणे गुणे रागरसेन शौरैः ।</p>
<p>गोपाङ्गना गूढरसानुरागा मुहुर्मुहुर्मोहहता बभूवुः ॥१७४॥</p>
<p>गोविन्दे गुरुसन्निधौ परवशावेशादनुक्त्वा गते</p>
<p>सुप्तानां बकुलस्य शीतलतले स्वैरं कुरङ्गीदृशाम् ।</p>
<p>स्वप्नालिङ्गनसङ्गतेऽङ्गलतिकाविक्षेपलक्ष्म्या मुहुर्</p>
<p>मुग्धा वञ्चक मुञ्च मुञ्च कितवेत्युच्चैरुच्चेरुर्गिरः ॥१७५॥</p>
<p>राधा माधवविप्रयोगविगलज्जीवोपयानैर्मुहुर्</p>
<p>बाष्पैः पीनपयोधराग्रगलितैः फुल्लत्कदम्बाकुला ।</p>
<p>अच्चिन्नश्वसनेन वेगगतिना व्याकीर्यमाणैः पुरः</p>
<p>सर्वाशाप्रतिबद्धमोहमलिना प्रावृण् नवेवाभवत॥१७६॥</p>
<p>ज्ञात्वा कंसः समायान्तौ कुमारौ रामकेशवौ ।</p>
<p>चाणूरमुष्टिकौ मल्लौ विदधे तद्वधोद्यतौ ॥१७७॥</p>
<p>अथ राजपथं प्राप्तौ बलात्सङ्कर्षणाच्युतौ ।</p>
<p>राजार्हं चक्रतुश्चारुमाल्याम्बरविलेपनम् ॥१७८॥</p>
<p>तौ विचित्राम्बरधरौ स्रग्विणौ चन्दनाचितौ ।</p>
<p>जनतानन्दजननौ राजद्वारमवापतुः ॥१७९॥</p>
<p>हर्म्यस्था देवकी दृष्ट्वा कृष्णं कमललोचनम् ।</p>
<p>बाष्पसंरुद्धनयना मुमोह प्रस्रुतस्तनी ॥१८०॥</p>
<p>अथ राजाज्ञयोत्सृष्टं महामात्राङ्कुशेरितम् ।</p>
<p>गजं कुवलयपीडं ददर्शायान्तं केशवः ॥१८१॥</p>
<p>क्रोधान्धं मम दोषदुःखतरं भूभारभूताकृतिं</p>
<p>कुर्वाणं करदण्डकृष्टजनताजीवापहारं मुहुः ।</p>
<p>मातङ्गं कुनृपोपमं मुरारिपुर्दृष्ट्वा प्रहारोद्यतं</p>
<p>हस्तोत्पाटितया जघान निजया निर्दारितं दंष्ट्रया ॥१८२॥</p>
<p>अथ राजाज्ञया मल्लनागौ चाणूरमुष्टिकौ ।</p>
<p>कुमारयोरभिमुखौ चक्रतुर्जनसङ्क्षयम् ॥१८३॥</p>
<p>जानुबन्धभुजाकर्षतलाघातघने रणे ।</p>
<p>कृष्णश्चाणूरमवधीन्मुष्टिकं च हलायुधः ॥१८४॥</p>
<p>भुजयोरिव कंसस्य मल्लयोश्च्युतयोस्तयोः ।</p>
<p>भ्रूभङ्गभीषणस्योच्चैरुच्चचारोत्कटं वचः ॥१८५॥</p>
<p>वध्यतां वसुदेवोऽयं क्रियतां तत्सुतक्षयः ।</p>
<p>विधीयतां च गोपानामुचितं राजशासनम् ॥१८६॥</p>
<p>कंसस्येति ब्रुवाणस्य मदोद्दामस्य गर्जतः ।</p>
<p>दुष्टद्विपस्येव हरिर्वेगेनान्तिकमाद्रवत॥१८७॥</p>
<p>सन्त्रस्ते वेत्रिसङ्घे नवभयसमयोद्भ्रान्तसामन्तचक्रे</p>
<p>हस्तस्रस्ते तरुण्याः शशिकरधवले चामरे विह्वलायाः ।</p>
<p>कृष्णः कंसं चकर्ष प्रविलुलितसितोष्णीषविश्लेषकेशैः</p>
<p>क्रोधाग्नेर्धूममालामिव कुसुमचलद्भृङ्गमालां दधानम् ॥१८८॥</p>
<p>आकृष्टस्य सुरारिणारुणमणिव्याकीर्णदीर्घद्युतिर्</p>
<p>मौलिर्वक्षसि मौक्तिकांशुशबलः कंसासुरस्य च्युतः ।</p>
<p>व्यक्तोऽभून्नरसिंहशुभ्रनखरव्यापारविश्रः क्षणं</p>
<p>दीर्णस्येव पुनर्हिरण्यकशिपोः स्फीतः स्रुतासृग्भरः ॥१८९॥</p>
<p>हत्वा दूरतराकृष्टं मदान्धं कंसकुञ्जरम् ।</p>
<p>उग्रसेनं प्रविदधे राज्ये तज्जनकं हरिः ॥१९०॥</p>
<p>पादयोर्वसुदेवस्य देवक्याश्चाच्युतः पतन।</p>
<p>बभूवानन्दनिस्पन्दनिविडालिङ्गनातिथिः ॥१९१॥</p>
<p>आविर्भूताः स्वयं विद्या कलाश्च सकलास्ततः ।</p>
<p>निनाय स्पृहणीयत्वमवधानेन माधवः ॥१९२॥</p>
<p>दक्षिणापथनाथस्य भीष्मकस्यात्मजां हरिः ।</p>
<p>जहार रुक्मिणीं कन्यां लक्ष्मीं जन्मान्तरागताम् ॥१९३॥</p>
<p>रुक्मिण्यामथ कृष्णस्य प्रद्युम्नः प्रथमः सुतः ।</p>
<p>जाम्बवत्यामभूत्साम्बः प्रतिबिम्बनिभौ पितुः ॥१९४॥</p>
<p>सुन्दरीणां सहस्राणि षोडशान्तःपुरे हरेः ।</p>
<p>बभूवुस्तासु पुत्राणां लक्षसङ्ख्योऽभवद्गणः ॥१९५॥</p>
<p>नाडायनीं चन्द्रसेनां प्रद्युम्नः प्राप वल्लभाम् ।</p>
<p>यस्यामजीजनत्पुत्रमनिरुद्धं मनोभवम् ॥१९६॥</p>
<p>ततः शक्रगिरारुह्य गरुडं गरुडध्वजः ।</p>
<p>गगने दैत्यचक्राणां चक्रे चक्रायुधः क्षयम् ॥१९७॥</p>
<p>मुरसुन्दहयग्रीवनरकाद्या महासुराः ।</p>
<p>प्रययुश्चक्रिचक्राग्नौ क्षिप्रासङ्गपतङ्गताम् ॥१९८॥</p>
<p>जरासन्धेन संरुद्धां मागधेन प्रमाथिना ।</p>
<p>मथुरामथ सन्त्यज्य सानुगः प्रययौ हरिः ॥१९९॥</p>
<p>द्वारकामथ कंसारिः पश्चिमाब्धितटे व्यधात।</p>
<p>जितलङ्कालकानाकनागेन्द्रनगरीं पुरीम् ॥२००॥</p>
<p>बलात्क्षीरोदजन्मानं पारिजातं जनार्दनः ।</p>
<p>हृत्वा शक्रपुरोद्याना द्वारकायां न्यवेशयत॥२०१॥</p>
<p>अत्रान्तरे कंससुहृत्करालः कालविग्रहः ।</p>
<p>प्रतिज्ञां कालयवनश्चक्रे वृष्णिकुलक्षये ॥२०२॥</p>
<p>कृष्णस्तं दुर्जयं मत्वा निःसहायो भुजायुधः ।</p>
<p>बुद्धियुद्धे धियं धृत्वा ययौ यवनमण्डलम् ॥२०३॥</p>
<p>हेमरत्नमयं तस्य प्रविश्य भवनं हरिः ।</p>
<p>भयप्रदं यमस्यापि ददर्श यवनेश्वरम् ॥२०४॥</p>
<p>सोऽपि कृष्णं विलोक्यैव पतितं भुजगोचरे ।</p>
<p>मनोरथशतावाप्तं जिघृक्षुस्तं समाद्रवत॥२०५॥</p>
<p>तस्मिन्नभिद्रुते रौद्रे जवेन प्रययौ हरिः ।</p>
<p>न च पश्चाच्चचालास्य यवनः पूर्वकर्मवत॥२०६॥</p>
<p>चतुःसमुद्ररशना विगाह्यापि महीं हरि ॥</p>
<p>दृष्ट्वा तमचलं पश्चाद्विवेश हिमवद्गुहाम् ॥२०७॥</p>
<p>तत्रेन्द्रार्थे हताशेषदैत्यस्य युगविस्तरः ।</p>
<p>यातः कालः प्रसुप्तस्य मुचकुन्दस्य भूपतेः ॥२०८॥</p>
<p>अर्धनिद्रादरिद्रं मां शयानं यः करिष्यति ।</p>
<p>स भस्मसाद्यास्यतीति राजर्षिः समयं व्यधात॥२०९॥</p>
<p>तस्य शय्याङ्कपर्यङ्कवक्रपादतलान्तरे ।</p>
<p>तस्थावलक्षितः शौरिः शङ्कासङ्कोचिताकृतिः ॥२१०॥</p>
<p>प्रविश्य कालयवनः शयानं वीक्ष्य भूपतिम् ।</p>
<p>कृष्णोऽयमिति निश्चित्य निर्निद्रमकरोत्पदा ॥२११॥</p>
<p>प्रबुद्धः कालयवनं पादस्पृष्टवपुर्नृपः ।</p>
<p>दृशा ददाह निःशेषं निद्राशेषकषायया ॥२१२॥</p>
<p>निर्दग्धे कालयवने पर्यङ्कचरणाञ्चले ।</p>
<p>कायसङ्कलनालीनं दृष्ट्वा कृष्णमभाषत ॥२१३॥</p>
<p>कस्त्वं परिमिताकारः कान्ताकर्णोत्पलद्युतिः ।</p>
<p>बिभर्षि गुणगम्भीरमहो माहात्म्यमुन्नतम् ॥२१४॥</p>
<p>इयतीं ह्रस्वतां याता सृष्टिः कालनिमीलिता ।</p>
<p>मद्गुल्फपरिमाणं यद्वपुः स्वल्पतरं तव ॥२१५॥</p>
<p>इत्युक्तो मुचुकुन्देन प्रश्रयप्रणयी हरिः ।</p>
<p>स्ववृत्तं लोकवृत्तं च सर्वं तस्मै न्यवेदयत॥२१६॥</p>
<p>कालं विशालं विज्ञाय क्ष्मापालः क्षणवद्गतम् ।</p>
<p>दीर्घशय्यामिवोत्सृज्य भोगाशां समचिन्तयन॥२१७॥</p>
<p>अहो कालगलत्सर्वभावभोगाभिमानभूः ।</p>
<p>स्वप्नप्रकारः संसारः पर्यन्तासत्यविभ्रमः ॥२१८॥</p>
<p>भूमिः सङ्कुचिता ग्रीष्मातपन्यस्तार्द्रचर्मवत।</p>
<p>वैराग्यं जनयत्येव जराजीर्णेव कामिनी ॥२१९॥</p>
<p>तानि मित्राण्यतीतानि ते भृत्यास्ते च बान्धवाः ।</p>
<p>परेषु रमते नात्मा यूथभ्रष्ट इव द्विपः ॥२२०॥</p>
<p>यस्मिन्नित्यमधूपमं तदखिलं कालेन लीढं सुखं</p>
<p>यातं हन्त पुरातनं विरसतां क्षुण्णेक्षुशुल्कोपमम् ।</p>
<p>आमाम्रप्रतिमस्य नास्त्यभिनवस्यास्वादने स्वादता</p>
<p>नेदानीं मम कृतमस्ति महता राज्येन भोगेन वा ॥२२१॥</p>
<p>मलिनाक्षमतां भूतिः सा भूतिः शोभतेऽधुना ।</p>
<p>मुक्तिकान्ताधवलतां करोत्युद्धूलनेन या ॥२२२॥</p>
<p>इति संचिन्त्य राजर्षिः कैलासं तपसे ययौ ।</p>
<p>गत्वा कृष्णश्च वृष्णिभ्यः स्ववृत्तान्तं न्यवेदयत॥२२३॥</p>
<p>उषानिरुद्धविवाहः</p>
<p>बलेर्बाणासुरः सूनुरासीद्बाहुसहस्रवान।</p>
<p>यस्यास्थानसभासभ्यो भगवानभूद्भवः ॥२२४॥</p>
<p>दीप्तरत्नगृहालोकैः सृजन्सन्ध्यामिवानिशम् ।</p>
<p>बभूवाकाशगं यस्य नगरं शोणिताबिधम् ॥२२५॥</p>
<p>उषा नामाभवत्तस्य कन्या लावण्यवाहिनी ।</p>
<p>आललम्बे स्तनतटीं यस्यां मज्जन्निव स्मरः ॥२२६॥</p>
<p>युद्धं विना मे मिथ्यैव भाराय भुजकाननम् ।</p>
<p>इति तेनार्थितः शर्वः प्राप्स्यसीति तमभ्यधात॥२२७॥</p>
<p>हरं कदाचिदुद्याने देव्या सह विहारिणीम् ।</p>
<p>दृष्ट्वोषा स्वविवाहाय स्पृहां चक्रे घनस्तनी ॥२२८॥</p>
<p>यः करिष्यति ते स्वप्ने कन्याभावव्यतिक्रमम् ।</p>
<p>भविष्यति स ते भर्ता तामुवाचेति पार्वती ॥२२९॥</p>
<p>अथाययौ यौवनकृद्वल्लीनां कुसुमाकरः ।</p>
<p>कुर्वाणः सरसां प्रीतिलतां जनमनोवने ॥२३०॥</p>
<p>चञ्चच्चूतरजःपुञ्जपीताम्बरमनोहरः ।</p>
<p>अतसीकुसुमश्यामः शुशुभे नवमाधवः ॥२३१॥</p>
<p>नम्रानना नवोद्भूतरजसा स्तवकस्तनी ।</p>
<p>मालती यौवनवती कन्येवोच्छ्वासिनी बभौ ॥२३२॥</p>
<p>ववुर्मलयनिःश्वासा इव चन्दनचुम्बिनः ।</p>
<p>पवनाः पन्नगीदंशशङ्कयेव शनैः शनैः ॥२३३॥</p>
<p>कूजत्कोकिलकण्ठवंशविरुतैः स्फायिन्यवाप्ते परं</p>
<p>चूतामोदमदाकुलालिपटलीवीणास्वनस्वादुताम् ।</p>
<p>शिक्षाचक्षणदक्षदक्षिणमरुद्दत्तोपदेशक्रमैर्</p>
<p>मञ्जर्यो ननृतुर्मधूत्सवलसत्पुष्पायुधाराधने ॥२३४॥</p>
<p>हेमहर्म्यप्रसुप्ताथ नीता स्वप्ने मनोमुषा ।</p>
<p>उषा केनापि कान्तेन शीलांशुकदरिद्रताम् ॥२३५॥</p>
<p>तस्या धीधृतिचौरेण विज्ञाय हृदयं हृतम् ।</p>
<p>हेलाहरणभीत्येव हारस्तरलतां ययौ ॥२३६॥</p>
<p>लज्जामज्जनविह्वला ननननेत्यल्पप्रलापोद्गतिर्</p>
<p>नीवीमुक्तिनिरोधनिर्धुतिविधौ पाणिः क्वणत्कङ्कणः ।</p>
<p>शीतेनेव विकूजिता जवजुषः श्वासस्य शीत्कारिता</p>
<p>तस्या भ्रंशभयोच्चलत्कलकला क्श्ञ्ची सकम्पाभवत॥२३७॥</p>
<p>प्रबुद्धा वृत्तकर्तव्या सा मुग्धा स्वप्नसत्यताम् ।</p>
<p>मन्यमाना मुहुर्मोहं कुललज्जाकुला ययौ ॥२३८॥</p>
<p>शयनं विप्लवस्थानं भयेनेव विहाय सा ।</p>
<p>हर्म्यस्था प्रददौ प्रातर्दिक्षु चक्षुर्विलज्जिता ॥२३९॥</p>
<p>सा सोत्कम्पकुचन्यस्तहस्तानभ्यस्तमन्मथा ।</p>
<p>मुमूर्छादयन्तीव प्रविष्टं हृदये प्रियम् ॥२४०॥</p>
<p>सा निशश्वास बाष्पाम्बुबिन्दुभिर्मौक्तिकैरिव ।</p>
<p>छिन्नस्य शीलहारस्य कुर्वाणा ग्रथनं पुनः ॥२४१॥</p>
<p>प्रदध्यौ नवविध्वंससाध्वसायासिता चिरम् ।</p>
<p>क्षितौ सा चिन्तयानेव च्युतं चित्तमधोमुखी ॥२४२॥</p>
<p>किं कस्य कथयाम्येतत्कं पृच्छामि करोमि किम् ।</p>
<p>का गतिः केन दृष्टाहं कुतस्तत्सङ्गमः ॥२४३॥</p>
<p>इति सन्देहनिष्पन्दां चिन्ताविक्रीतचेतनाम् ।</p>
<p>विलोक्य चित्रलेखाख्या सखी प्राणसमावदत॥२४४॥</p>
<p>तन्वि किं खेदभारोऽयं भीरु किं भयकारणम् ।</p>
<p>पुत्री त्रैलोक्यभर्तुस्त्वं वध्यः कस्तेऽपराध्यति ॥२४५॥</p>
<p>किं शय्यावलनाविमर्दगलितैः कर्णोत्पलस्य च्छदैर्</p>
<p>लीनैः कामकृपाणलेशसदृशैर्व्याप्ता तवेयं तनुः ।</p>
<p>भ्रश्यन्मौक्तिकयोर्बिभर्षि कुचयोर्भिन्नेभकुम्भभ्रमं</p>
<p>स्पष्टोऽयं रतिसङ्गमव्यतिकरः कस्येति मे संशयः ॥२४६॥</p>
<p>इत्युक्ते सस्मितं सख्या सनिःश्वासाश्रुवर्षिणी ।</p>
<p>उषा शनैरवोचत्तां लिखन्ती क्ष्मामधोमुखी ॥२४७॥</p>
<p>दृष्टः स्वप्ने मया कोऽपि रमणस्तनुकम्पनः ।</p>
<p>पीयूषवर्षी संस्पर्शे स्मरणे मरणोपमः ॥२४८॥</p>
<p>जाने कम्पतरङ्गिताङ्गलतिका स्वप्नेऽहमालिङ्गिता</p>
<p>संस्पर्शे कुचयोः निरर्गलतया हारोऽपि पार्श्वे कृतः ।</p>
<p>एतावत्तु सखि स्मरामि यदतो वृत्तं परं तत्परं</p>
<p>धैर्यस्योद्दलनं शरीरशमनं ध्यात्वापि नो वेद्मि किम् ॥२४९॥</p>
<p>मूर्च्छाच्छादितमीक्षते न नयनं तापे तनुः पच्यते</p>
<p>कम्पः सूचयतीव जीवगमनं मोहे मनो मज्जति ।</p>
<p>प्राग्जन्मार्जितकर्मणा बलवता कामेन कालेन वा</p>
<p>नो जानामि स केन मे धृतिहरः कण्ठे भुजगोऽर्पितः ॥२५०॥</p>
<p>त्यज्यते सहजा लज्जा सह्यते गुरुवाच्यता ।</p>
<p>गण्यते न घना कीर्तिर्यत्कृते सोऽपि दुर्लभः ॥२५१॥</p>
<p>इयं शीलविलुप्तिर्मे मानम्लानिमहीयसी ।</p>
<p>दुर्लभे वल्लभे प्रीतिस्तनुत्यागेन शाम्यति ॥२५२॥</p>
<p>इति ब्रुवाणां तामश्रुकणाकीर्णकुचस्थलीम् ।</p>
<p>सन्तापपिशुनोच्छ्वासां चित्रलेखावदत्सखीम् ॥२५३॥</p>
<p>किं न स्मरसि मुग्धे त्वमहो विरहकातरा ।</p>
<p>देव्यादिष्टः स ते स्वप्नदृष्ट एव वरो वरः ॥२५४॥</p>
<p>समाश्वसिहि हे तन्वि तनुस्तापक्षमा न ते ।</p>
<p>करोमि योगशक्त्याहमुपायं त्वत्समीहिते ॥२५५॥</p>
<p>उल्लिख्य निखिलं चित्रपटे त्रिभुवनं तव ।</p>
<p>सदृशं दर्शयाम्येव तत्रालोकय वल्लभम् ॥२५६॥</p>
<p>इत्युक्त्वा चित्रलेखायां गतायां व्योमवर्त्मना ।</p>
<p>उषा जीवमिवापेदे प्रियसन्दर्शनाशया ॥२५७॥</p>
<p>साभ्येत्य तस्यास्त्रैलोक्यचित्रं पटमदर्शयत।</p>
<p>किं दुष्करमदृश्यं वा योगिनां ज्ञानचक्षुषाम् ॥२५८॥</p>
<p>उषा चित्रपटे दृष्ट्वा सुरासुरनरोरगान।</p>
<p>ददर्श दयितं स्वप्नदृष्टं जितशशिस्मरम् ॥२५९॥</p>
<p>अयं स सखि मे धैर्यहारी हृदयतस्करः ।</p>
<p>इत्युषावचनं श्रुत्वा चित्रलेखा जगाद ताम् ॥२६०॥</p>
<p>दिष्ट्या धन्यासि सुभगे यस्यास्ते नवमन्मथः ।</p>
<p>लक्ष्मीवल्लभपौत्रोऽयमनिरुद्धाभिधः प्रियः ॥२६१॥</p>
<p>प्रद्युम्नतनयस्यास्य लावण्यामृतदीधितेः ।</p>
<p>कान्त्या क्षैब्यमिवायान्ति सुरविद्याधराङ्गनाः ॥२६२॥</p>
<p>रूपेणाप्रतिमेन नेत्रसुखदः कन्दर्पदर्पच्छिदा</p>
<p>शौर्ये वज्रधरोपमां न सहते धीरः सुमेरोरयम् ।</p>
<p>अस्यामर्त्यमृगेक्षणाभिरनिशं सोत्कण्ठमाकर्णितं</p>
<p>चन्द्रोत्सङ्गमृगापहं गुणगणं गायन्ति खे खेचराः ॥२६३॥</p>
<p>पश्चिमाब्धौ हरिपुरी द्वारका वृष्णियादवैः ।</p>
<p>सिंहैरिव महोत्साहैर्गुप्ता हैमवती गुहा ॥२६४॥</p>
<p>तस्यामन्तःपुरे श्रीमान्वसत्येष प्रियासखः ।</p>
<p>आनीयते कथं तावदिति दोलायते मनः ॥२६५॥</p>
<p>त्वद्भाग्यानि पुरस्कृत्य गच्छामि गगनेन तम् ।</p>
<p>हेलार्पिताद्भुतनिधिर्विधिः सिद्धिं विधास्यति ॥२६६॥</p>
<p>इत्युक्त्वाकाशमाविश्य सा बभौ द्वारकां क्षणात।</p>
<p>कुर्वाणा रशनारत्नैः शक्रचापचिता दिशः ॥२६७॥</p>
<p>सा गूढमायया हृत्वा रत्नपर्यङ्कशायिनम् ।</p>
<p>आनिनाय मुहूर्तेन व्योम्ना प्रद्युम्ननन्दनम् ॥२६८॥</p>
<p>स्वप्नवृत्तान्तमावेद्य सकन्यान्तःपुरान्तरम् ।</p>
<p>प्रवेशितस्तयापश्यदुषां रतिमिव स्मरः ॥२६९॥</p>
<p>स तां दृष्ट्वा नवोन्मेषनिर्माणातिशयं विधेः ।</p>
<p>अचिन्तयत्सुधापूरैरिव पूरितलोचनः ॥२७०॥</p>
<p>इन्दोः सङ्क्षयरक्षणाक्षतसुधा किं वेधसा निर्मिता</p>
<p>किं धैर्यापहरा हरस्य विहिता कामेन कान्ता तनुः ।</p>
<p>किं तारुण्यवसन्तकान्तिलतिका शृङ्गारसिक्ता लता</p>
<p>किं लावण्यतरङ्गिणी पुनरियं जन्मान्तराप्ता रतिः ॥२७१॥</p>
<p>कटाक्षः सन्धत्ते कुवलयकुलक्लैब्यकलनां</p>
<p>मुखे दृश्यश्चन्द्रद्युतिहरणहेलापरिचयः ।</p>
<p>असंरुद्धा बाधाधरदलरुचिर्विद्रुमतरोर्</p>
<p>अहो सारङ्गाक्ष्याः प्रसभविजयी रूपविभवः ॥२७२॥</p>
<p>इति सर्वाङ्गनिर्मग्नलोचनस्तां विलोकयन।</p>
<p>अनिरुद्धोऽधरे तस्या बभूवाशापथातिथिः ॥२७३॥</p>
<p>सापि साङ्गमिवानङ्गं तमभ्यस्तं मनोरथैः ।</p>
<p>विलोक्य प्रत्ययासत्ये पुनः स्वप्नमशङ्कत ॥२७४॥</p>
<p>सोत्कम्पा कररोधेन राविणीं मणिमेखलाम् ।</p>
<p>मुहुर्मौनवतीं चक्रे पैशुन्यचक्रितेव सा ॥२७५॥</p>
<p>नवे मौनवति प्रेम्णि तयोः प्राह सखी पुरः ।</p>
<p>दन्तांशुसूत्रैः कुर्वाणा ग्रथनं चित्तयोरिव ॥२७६॥</p>
<p>यस्त्वया प्रेमकुसुमैर्देवश्चित्रपटेऽर्चितः ।</p>
<p>अहो भक्त्या स ते तुष्टः सखि प्रत्यक्षतां गतः ॥२७७॥</p>
<p>स्वप्नसम्पादितप्रीतिर्योऽर्थितस्तैर्मनोरथैः ।</p>
<p>प्राक्पूजा कीदृशी तस्य ब्रूहि त्वमुपपद्यते ॥२७८॥</p>
<p>मौनमालम्बसे पृष्टा दृष्टा क्षौणीं निरीक्षसे ।</p>
<p>लतेव कम्पसे कम्पात्कोऽयं ते चित्तविभ्रमः ॥२७९॥</p>
<p>मानस्तत्क्षणशासनागतजने सुभ्रु क्व सम्भाव्यते</p>
<p>स्वप्नाभ्यस्तसमागमेऽपि नववत्किं लज्जया लीयसे ।</p>
<p>का तस्मिन्परता सदा वसति यश्चित्ते निबद्धो गुणैः</p>
<p>प्रारब्धा सखि कस्य तावदियती प्रेम्णि त्वयापह्नुतिः ॥२८०॥</p>
<p>इति सख्यां ब्रुवाणायामनिरुद्धः प्रगल्भताम् ।</p>
<p>निनाय दयितां प्रौढः प्रणयैः प्रेमपेशलैः ॥२८१॥</p>
<p>तदा प्रीतेर्यदायत्तं चिन्तितं यन्मनोरथैः ।</p>
<p>मन्मथेन यदादिष्टं स्वैरं तत्तदभूत्तयोः ॥२८२॥</p>
<p>दिनेष्वथ प्रयातेषु प्रच्छन्नधृतवल्लभा ।</p>
<p>उषाभूदभिमानाक्तसम्भोगलक्षणा ॥२८३॥</p>
<p>व्याकीर्णा कबरी मुखं वितिलकं ताम्बूललिप्तेऽक्षिणी</p>
<p>कण्ठे कङ्कणलक्ष्म हारविरतिर्दंशोऽधरे निर्व्रणः ।</p>
<p>प्रातः प्रच्युतचन्दना स्तनतटी सायं स्ववेषक्रिया</p>
<p>सम्भोगाभरणा तनुर्वरतनोः शाङ्कास्पदत्वं ययौ ॥२८४॥</p>
<p>किञ्चिन्मुकुलिते लोके कन्यायाः कामलक्षणे ।</p>
<p>फुल्ले शनैः कर्णपथं बाणस्यापि कथा ययौ ॥२८५॥</p>
<p>तयस्तद्भ्रूभ्रमादिष्टाः किङ्कराः क्रूरकारिणः ।</p>
<p>आययुर्युद्धसंनद्धाः कन्यकान्तःपुराङ्गणम् ॥२८६॥</p>
<p>निरुद्धऊ प्रियया यत्नादनिरुद्धोऽथ सस्मितः ।</p>
<p>घोरकिङ्करसङ्घाताञ् जघान परिधायुधः ॥२८७॥</p>
<p>हतेऽयुते किङ्कराणां स्वयं बाणः समाययौ ।</p>
<p>रथी बाहुसहस्रात्तसमस्तायुधमण्डलः ॥२८८॥</p>
<p>शस्त्रवृष्टिं तदुत्सृष्टां प्राद्युम्निः खड्गचर्मभृत।</p>
<p>छित्त्वा धैर्यनिधिश्चक्रे रणे बाणस्य विस्मयम् ॥२८९॥</p>
<p>उषा सन्त्रासतरला पितुः पत्युश्च सङ्गरे ।</p>
<p>प्राणेशपक्षपातेन भेजे सन्देहसाध्वसम् ॥२९०॥</p>
<p>बाणेन प्रहितां शक्तिं मृत्युदंष्ट्रामिवोत्कटाम् ।</p>
<p>आदाय तस्मै प्राद्युम्निस्तामेव प्राहिणोद्बली ॥२९१॥</p>
<p>परहस्तगता शक्तिः प्रविष्टान्तः कृतव्यथा ।</p>
<p>निजा सुतेव बाणस्य हृदये शल्यतां ययौ ॥२९२॥</p>
<p>वीरं विज्ञाय तं बाणः स्पष्टयुद्धेन दुर्जयम् ।</p>
<p>आदाय तामसीं मायामदृष्टः प्रविवेश खम् ॥२९३॥</p>
<p>निरन्तैरस्मदुत्सृष्टैर्वेष्टिताङ्गं भुजङ्गमैः ।</p>
<p>दृष्ट्वानिरुद्धं संरुद्धमुषाभून्मोहमीलिता ॥२९४॥</p>
<p>बद्धेऽनिरुद्धे तनयां बाणः स्वैरापचारिणीम् ।</p>
<p>आकृष्टः स्नेहकोपाभ्यां न तत्याज न चाग्रहीत॥२९५॥</p>
<p>असंस्पृष्टं याच्ञावचनघनदैन्येन वदनं</p>
<p>न कृच्छ्रेऽप्यारूढा गुणमणिततिर्विक्रयतुलाम् ।</p>
<p>असेवासन्तापं वपुरननुभूतप्रभुभयं</p>
<p>कुलं कन्याहीनं नहि नयति मानं मलिनताम् ॥२९६॥</p>
<p>अत्रान्तरे द्वारकायामनिरुद्धापहारजः ।</p>
<p>वृष्णीनामभवत्क्षोभः शोकचिन्तानुबन्धवान॥२९७॥</p>
<p>बाणस्य नगरे रुद्धमनिरुद्धं सहोषया ।</p>
<p>विज्ञाय नारदगिरा सस्मार गरुडं हरिः ॥२९८॥</p>
<p>हलयुधेन सहितः प्रद्युम्नेन च सूनुना ।</p>
<p>प्रययौ शोणितपुरं तार्क्ष्यमारुह्य माधवः ॥२९९॥</p>
<p>खे योजनसहस्राणि विलङ्घ्य गरुडध्वजः ।</p>
<p>दीप्तं बाणपुरं दूराद्ददर्शार्कशतोपमम् ॥३००॥</p>
<p>अग्निमाहवनीयाख्यं तार्क्ष्यः प्राकाररक्षिणम् ।</p>
<p>पीतोद्वान्तखगङ्गाम्बुनिर्झरेण न्यवारयत॥३०१॥</p>
<p>पुरद्वारमथोन्मथ्य प्रविष्टं शार्ङ्गिणं बलात।</p>
<p>निःसङ्ग्ख्याः सङ्ख्यसंनद्धा दितिजाः पर्यवारयन॥३०२॥</p>
<p>चक्रिचक्रनिकृत्तानां शरीराणि सुरद्विषाम् ।</p>
<p>चक्रुः पक्षक्षयक्षिप्तनिपतत्क्षितिभृद्भ्रमम् ॥३०३॥</p>
<p>अत्रान्तरे नागपाशपञ्जरे सिंहविक्रमः ।</p>
<p>बद्धोऽनिरुद्धः सस्मार दुर्गां स्तुतिपदार्चिताम् ॥३०४॥</p>
<p>निष्पिष्टमत्तमहिषासुरमस्तकाग्र</p>
<p>प्रत्यग्रनिर्गतघनस्रुतिशोणितार्द्रम् ।</p>
<p>पादाम्बुजं पुनरलक्तकभक्तिचित्रं</p>
<p>वन्दे भवप्रभवतापहरं भवान्याः ॥३०५॥</p>
<p>शूलप्रहारसृतरक्तभरैकबिन्दु</p>
<p>संजातघोररुरुलक्षगुरुप्रमाथे ।</p>
<p>पातालमूलगननान्तविकासितास्य</p>
<p>ग्रस्तोग्रदानवतनुं प्रणमामि कालीम् ॥३०६॥</p>
<p>भीमोद्भवद्विभवशुब्म्हनिशुम्भकाय</p>
<p>निष्पेषदुःसहतराशनिघातघोराम् ।</p>
<p>कात्यायनीं स्वकरकृत्तशिरःशरीर</p>
<p>वीरोपहारपरितोषवतीं नमामि ॥३०७॥</p>
<p>क्षुभ्यत्सप्तार्णवघनरवः पद्मगर्भाण्डखण्डा</p>
<p>काण्डभ्रंशप्रभसरभसः सप्तपातालभेदी ।</p>
<p>धैर्योन्माथी जयति चकिताशेषलोकेश्वराणां</p>
<p>चण्डश्चण्ड्याः प्रलयसमयोत्साहलीलाट्टहासः ॥३०८॥</p>
<p>इति स्तुता भगवती दुर्गा दुर्गापहारिणी ।</p>
<p>स्वकरस्फोटितोग्राहिपञ्जरं तममोचयत॥३०९॥</p>
<p>भुजङ्गपाशनिर्मुक्तः प्राद्युम्निः समराङ्गणम् ।</p>
<p>प्रययौ युध्यमानस्य समीपं कालियद्विषः ॥३१०॥</p>
<p>अथ कल्पान्तपर्जन्यगर्जितोर्जितविभ्रमः ।</p>
<p>बाणासुररणारम्भदुन्दुभिध्वनिरुद्ययौ ॥३११॥</p>
<p>दैत्येन्द्रायुधवृष्टिनष्टगमने सेनारजः स्फूर्जित</p>
<p>ग्रस्ताग्रे प्रसरत्पिनाकिविशिखव्रातावकीर्णे रणे ।</p>
<p>कल्पान्तागमशङ्किते त्रिभुवने चेरुः शरीरच्छिदः</p>
<p>शूराणामनिरुद्धराममुरजित्प्रद्युम्नमुक्ताः शराः ॥३१२॥</p>
<p>गरुडादवरुह्याथ बलेन बलिना रणे ।</p>
<p>हलेन हलिना कृष्टा दैत्यदेहा द्विधा ययुः ॥३१३॥</p>
<p>ततस्त्रिनेत्रानुचरः प्रदीप्तस्त्रिशिखज्वरः ।</p>
<p>क्षिप्तेन भस्मना रमं भ्रममूर्च्छाकुलं व्यधात॥३१४॥</p>
<p>सन्तापमूर्च्छितं कृष्णस्तं परिष्वज्य विद्रुतम् ।</p>
<p>कृत्वा जटाभिराकृष्य जग्राह ज्वरमञ्जसा ॥३१५॥</p>
<p>कृष्णोऽप्यथ ज्वराविष्टः श्वसन्रोमाञ्चं कर्कशः ।</p>
<p>असृजद्वैष्णवं घोरं ज्वरं रौद्रज्वरापहम् ॥३१६॥</p>
<p>ज्वरयोः सम्प्रवृत्तेऽथ भुवनाकम्पने रणे ।</p>
<p>वैष्णवः प्रलयार्काभः शार्वं ज्वरमपातयन॥३१७॥</p>
<p>कण्ठे निपीड्य निष्पिष्टस्तेन रुद्रज्वरः क्षितौ ।</p>
<p>प्रयातः शरणं कृष्णमवदद्बाष्पगद्गदः ॥३१८॥</p>
<p>देवेन त्रिपुरारिणा त्रिजगतीजीवापहारक्षमः</p>
<p>सृष्टः स्पष्टविनष्टधरियशरणिर्देव त्वयाहं कृतः ।</p>
<p>त्वां यातः शरणं शरीरधृतये त्वन्नाममन्त्राक्षर</p>
<p>क्षिप्ताप्तस्मृतिजापिनां न भविता मत्स्पर्शतापः क्वचित॥३१९॥</p>
<p>इति भीत्या ब्रुवाणं तं ररक्ष गरुडध्वजः ।</p>
<p>शरणाप्ते विरुद्धेऽपि वैरक्रूरा न साधवः ॥३२०॥</p>
<p>ततः श्रीकण्ठवैकुण्ठौ व्याप्तदेहौबभूवतुः ।</p>
<p>पिनाकशार्ङ्गनिर्गच्छद्बाणजालैर्निरन्तरैः ॥३२१॥</p>
<p>क्षणं तुल्ये तयोर्युद्धे जगत्सङ्क्षयकारिणि ।</p>
<p>घनैः शौरिशरासारैर्ययौ विमुखतां हरः ॥३२२॥</p>
<p>ग्रस्तशक्तेः कुमारस्य जितस्य हरिणा रणे ।</p>
<p>रक्षायै शम्भुना सृष्टा तस्थौ नग्नाङ्गना पुरः ॥३२३॥</p>
<p>अथ बाणः स्वयं योद्धुं मधुसूदनमाययौ ।</p>
<p>क्षिपन्बाहुसहस्रेण दीप्तायुधपरम्पराम् ॥३२४॥</p>
<p>सहस्राश्वं रथं तस्य मनोरथमिवायतम् ।</p>
<p>ससूतं शरवर्षेण प्रममाथ मुरान्तकः ॥३२५॥</p>
<p>उपनीतं गणैस्तूर्णं शासनात्त्रिपुरद्विषः ।</p>
<p>मऊरमारुरोहाथ बाणः षण्मुखवाहनम् ॥३२६॥</p>
<p>यत्नेन युध्यमानस्य च्छिन्नास्त्रस्य मुरारिणा ।</p>
<p>मुक्तकेशी विवस्त्रा स्त्री बाणस्याग्रे व्यदृश्यत ॥३२७॥</p>
<p>रक्षायै कौटवीं सृष्टां तस्य देवेन शूलिना ।</p>
<p>वञ्चयित्वाच्युतश्चक्रं पार्श्वाञ्चितमथासृजत॥३२८॥</p>
<p>चक्रं क्रमेण पतितं स्कन्धयोः कीर्णपावकम् ।</p>
<p>चकर्त क्रकचक्रूरं बाणस्य भुजकाननम् ॥३२९॥</p>
<p>चक्रोत्कृत्तभुजद्रुमव्रणमुखोद्भूतैर्घनासृग्भरैः</p>
<p>प्रोद्यद्विद्रुमपादपानुकृतिभिस्तुल्यप्रमाणैः क्षणम् ।</p>
<p>अप्राप्तोद्धतयुद्धतृप्तिरधिकश्रद्धः स वीरोऽभवद्</p>
<p>व्याप्तः सततरक्तचन्दनचितैर्जातैरिवान्यैर्भुजैः ॥३३०॥</p>
<p>बाणाश्छिन्नभुजोऽभ्येत्य शम्भोर्भगवतश्चिरम् ।</p>
<p>ननर्त प्रियनृत्तस्य तोषाय प्रणयी पुरः ॥३३१॥</p>
<p>भक्त्याभवद्भगवतः स भवस्यातिवल्लभः ।</p>
<p>वरान्नन्दिसमः श्रीमान्महाकालश्चतुर्भुजः ॥३३२॥</p>
<p>कल्याणं तनुते यशः परिचितां लक्ष्मीं ददात्यक्षयाम्</p>
<p>आक्रान्तिं विदधाति सप्तभुवनन्यस्तेप्सिताज्ञाक्षराम् ।</p>
<p>संसारं कुरुते विकारिनिकरं निःशेषमेव क्षणाद्</p>
<p>भक्तिः कल्पलता चराचरगुरोः किं किं न सूते फलम् ॥३३३॥</p>
<p>उषासहितमादाय प्रद्युम्नतनयं ततः ।</p>
<p>द्वारकां विजितारातिर्जगाम गरुडध्वजः ॥३३४॥</p>
<p>ओ)०(ओ</p>
<p>कदाचिदथ देवर्षिर्द्वारकामेत्य नारदः ।</p>
<p>अवाप्य पूजामुचितां कथान्ते कृष्णमभ्यधात॥३३५॥</p>
<p>गङ्गाभिलाषी नृपतिर्ब्रह्मशापान्महाभिषः ।</p>
<p>भरतस्य कुले जातः शन्तनुः प्रतिपात्मजः ॥३३६॥</p>
<p>गङ्गापि धातुः शापेन पतन्ती वसुभिः पथि ।</p>
<p>वशिष्ठशापपतितैर्होमधेनुनिकारतः ॥३३७॥</p>
<p>स्वजन्मनेऽर्थिता जाता वधाय च महीं गता ।</p>
<p>स्वतीरोपवनोपान्ते विचचार सुलोचना ॥३३८॥</p>
<p>तत्र शन्तनुना गङ्गा सङ्गमं गजगामिनी ।</p>
<p>भेजे यथेष्टकरणप्रत्याख्यानधृतावधिम् ॥३३९॥</p>
<p>सा जातानवधीत्सप्त स्वून्स्वेच्छाविधायिनी ।</p>
<p>जातेऽष्टमे सुते राज्ञा निरुद्धा प्रययौ दिवम् ॥३४०॥</p>
<p>देवव्रताख्यः स शिशुर्दिवि देवैः कृतव्रतः ।</p>
<p>सर्वविद्यापगाम्भोधिर्ववृधे वसुरष्टमः ॥३४१॥</p>
<p>दृष्ट्वा कदाचित्कालिन्दीकूले कुवलयेक्षणाम् ।</p>
<p>शन्तनुर्दाशतनयां तत्पितुर्याचकोऽभवत॥३४२॥</p>
<p>गाङ्गेयस्त्वत्सुतः क्ष्माभृद्दौहित्रो मे न राज्यभाक।</p>
<p>इत्युक्त्वा न ददौ दाशस्तस्मै सत्यवतीं सुताम् ॥३४३॥</p>
<p>देवव्रतः पितुर्ज्ञात्वा तीव्रस्मरशरव्यथाम् ।</p>
<p>गत्वा ययाचे दाशेशं तनयां विनयोन्नतः ॥३४४॥</p>
<p>दौहित्रवंशराज्यार्थी स सुतां न ददौ यदा ।</p>
<p>तदा राज्ये विवाहे च गाङ्गेयः समयं व्यधात॥३४५॥</p>
<p>भीषणीयप्रतिज्ञात्वाद्भीष्मोऽयमिति खे चिरम् ।</p>
<p>विचचारोदिताश्चर्यं खेचरोच्चारितं वचः ॥३४६॥</p>
<p>आनीतामथ भीष्मेण कन्यामासाद्य शन्तनुः ।</p>
<p>परितोषाद्ददौ तस्मै स्वच्छन्दनिधनं वरम् ॥३४७॥</p>
<p>कालेन जनयित्वाथ पुत्रं चित्राङ्गदाभिधम् ।</p>
<p>तसां विचित्रवीर्यं च शन्तनुस्तनुमत्यजत॥३४८॥</p>
<p>ततश्चित्राङ्गदो राजा गन्धर्वेण प्रमाथिना ।</p>
<p>चित्राङ्गदेन समरे नामद्वेषान्निपातितः ॥३४९॥</p>
<p>शिशोर्विचित्रवीर्यस्य प्राप्तराज्यश्रियः कृते ।</p>
<p>जहार काशीराजस्य भीष्मः कन्याः स्वयंवरे ॥३५०॥</p>
<p>भ्रात्रे विचित्रवीर्याय हस्तिनापुरमेत्य सः ।</p>
<p>त्यक्त्वा साल्वोत्सुकामम्बामम्बिकाम्बालिके ददौ ॥३५१॥</p>
<p>राजचूततरौ तस्मिन्नवयौवनमाधवे ।</p>
<p>कान्तालतावलयिते यातिते कालदन्तिना ॥३५२॥</p>
<p>विच्छिन्ने शन्तनोर्वंशे तत्पुत्रक्षेत्रजार्थिना ।</p>
<p>भीष्मेण प्रेरिता साध्वी प्राह सत्यवती शनैः ॥३५३॥</p>
<p>कानीनस्तनयो मेऽस्ति तत्तु कामात्पराशरात।</p>
<p>सञ्जातो यमुनाद्वीपे कृष्णद्वैपायनो मुनिः ॥३५४॥</p>
<p>तं स्मरामि सुतक्षेत्रपुत्रोत्पत्त्यै तपोनिधिम् ।</p>
<p>उक्त्वैति सा भीष्ममते तं सस्मार स चाययौ ॥३५५॥</p>
<p>अम्बाश्वश्र्वा विसृष्टाथ तेजोराशिं विलोक्य तम् ।</p>
<p>निमीलिताक्षी तद्दृष्टिस्पृष्टा गर्भं समाददे ॥३५६॥</p>
<p>अन्धोऽक्षिमीलनात्सूनुर्भावीत्युक्ते महर्षिणा ।</p>
<p>द्वितीयं जनयापत्यमिति माता जगाद तम् ॥३५७॥</p>
<p>भयपाण्डुरवक्त्रान्या लेभे गर्भं मुनेर्दृशा ।</p>
<p>अप्रसूतिः सुतः पाण्डुर्भवितेत्यभ्यधान्मुनिः ॥३५८॥</p>
<p>तस्यां भयाद्विसृष्टायां शूद्रायां गर्भसम्भवे ।</p>
<p>धर्मावतारमुक्त्वास्याः पुत्रं प्रायान्महामुनिः ॥३५९॥</p>
<p>जातेऽन्धे धृतराष्ट्रेऽथ पाण्डौ च भुजशालिनि ।</p>
<p>माण्डव्यशापभूर्धर्मः शूद्रायां विदुरोऽभवत॥३६०॥</p>
<p>धृतराष्ट्राय गान्धारीं सुबलस्तनयां ददौ ।</p>
<p>कुन्तिभोजसुतां कुन्तीं पाण्डुर्माद्रीमावाप च ॥३६१॥</p>
<p>युवा दिग्विजयी पाण्डुर्मृगयाव्यसनी वने ।</p>
<p>मृगरूपरतासक्तमवधीत्किन्दमं मुनिम् ॥३६२॥</p>
<p>भविष्यसि त्वं दयितारतिपर्यन्तजीवितः ।</p>
<p>तेनेति शप्तस्त्यक्तश्रीर्ययौ पाण्डुस्तपोवनम् ॥३६३॥</p>
<p>ततः पुत्रशतं लेभे गान्धारी तुल्यगर्भजम् ।</p>
<p>ज्येष्ठो दुर्योधनस्तेषां तस्य दुःशासनोऽनुजः ॥३६४॥</p>
<p>कुन्ती मुनिवरावाप्तमन्त्रा भतुरनुज्ञया ।</p>
<p>धर्मानिलेन्द्रानाहूय वने पुत्रानजीजनत॥३६५॥</p>
<p>युधिष्ठिरं भीमसेनमर्जुनं च सुरोचितान।</p>
<p>सपत्न्या दत्तमन्त्रा च माद्री प्रापाश्विनौ यमौ ॥३६६॥</p>
<p>स्नातां पुष्पोच्चये माद्रीं विलोक्य कुसुमागमे ।</p>
<p>आलिङ्ग्यानङ्गसङ्गेऽभूत्पाण्डुः शापादजीवितः ॥३६७॥</p>
<p>प्रयाते त्रिदिवं पाण्डौ पाण्डुपुत्राः पितृव्यजैः ।</p>
<p>वृद्धिआगता धार्तराष्ट्रैः सह दुर्योधनादिभिः ॥३६८॥</p>
<p>भीष्मः पितामहस्तेषां चापाचार्यं कृपं व्यधात।</p>
<p>द्रोणं च सर्वशिष्यस्य शिष्यं रामस्य धन्विनः ॥३६९॥</p>
<p>अश्वत्थामा प्रियः सूनुर्द्रोणस्य तनयोऽभवत।</p>
<p>यथार्जुनः समतास्त्रविद्याविमलदर्पणः ॥३७०॥</p>
<p>कन्यायां गूढजन्मा यः कर्णः कुन्त्यां विवस्वतः ।</p>
<p>प्रयातः सूतपुत्रत्वमस्त्राणि प्राप भार्गवात॥३७१॥</p>
<p>संस्पर्धयार्जुनरणाह्वानधीरोऽस्त्रदर्शने ।</p>
<p>नीतस्तत्प्रतिमल्लत्वात्कौरवेणाङ्गराजताम् ॥३७२॥</p>
<p>ततः कर्णेन संमन्त्र्य भ्रात्रा दुःशासनेन च ।</p>
<p>दुर्योधनः पाण्डवानां धियं गूढवधे व्यधात॥३७३॥</p>
<p>ते तेन विहिते दीप्ते जतुवेश्मनि निर्गताः ।</p>
<p>विदुरेण रहः स्नेहान्निर्दिष्टबिलनिर्गमाः ॥३७४॥</p>
<p>युधिष्ठिरार्जुनौ कुन्तीं वहन्भीमो महाबलः ।</p>
<p>नकुलं सहदेवं च विवेश निशि काननम् ॥३७५॥</p>
<p>तत्रोग्रविग्रहं हत्वा हिडिम्बं राक्षसेश्वरम् ।</p>
<p>भीमस्तदनुजां भेजे हिडिम्बां दिव्यरूपिणीम् ॥३७६॥</p>
<p>जाते घटोत्कचे तस्याः पुत्रे भीमपराक्रमे ।</p>
<p>एकचक्रां पुरीं जग्मुः प्रच्छन्नाः पाण्डुनन्दनाः ॥३७७॥</p>
<p>प्रजाक्षयक्षमस्तत्र राक्षसोऽभूद्बकाभिधः ।</p>
<p>यस्मै राजान्नशकटं प्राहिणोत्सनरं सदा ॥३७८॥</p>
<p>स्थिता विप्रगृहे कुन्ती सहभिक्षाशनैः सुतैः ।</p>
<p>बकवारे दिव्जस्याप्ते भीमं तद्दययादिशत॥३७९॥</p>
<p>व्रजन्भीमोऽन्नशकटं भुञ्जानः क्रोधसम्मुखम् ।</p>
<p>बकं हत्वा द्विजगृहं विवेशालक्षितो निशि ॥३८०॥</p>
<p>अथ दूरपथायातैः कथितं पथिकद्विजैः ।</p>
<p>नानाकथाप्रसङ्गेन शुश्रुवुः पाण्डुनन्दनः ॥३८१॥</p>
<p>पाञ्चाल्यो द्रुपदः पूर्वं द्रोणस्य सुहृदः शिशुः ।</p>
<p>व्यधाद्दास्यामि ते प्राप्तराज्यार्धमिति संविदम् ॥३८२॥</p>
<p>द्रोणेन प्राप्तराज्योऽथ सोऽर्थितः प्रददौ न तत।</p>
<p>भिक्षाभुग्ब्राह्मणो राज्ञः कथं मित्रमिति ब्रुवन॥३८३॥</p>
<p>इति द्रोणः कृतस्तेन राज्ञा भग्नमनोरथः ।</p>
<p>अर्जुनेन रणे बद्धं तं राज्यार्धमदापयत॥३८४॥</p>
<p>ततस्तेनावमानेन पुत्रं द्रोणवधक्षमम् ।</p>
<p>अभिचारोग्रयागेन द्रुपदः सममाप्तवान॥३८५॥</p>
<p>यागाग्निमध्याज्जातोऽस्य धृष्टद्युम्नाभिधः सुतः ।</p>
<p>कृष्णा च कन्यका यस्याः प्रत्यासन्नः स्वयंवरः ॥३८६॥</p>
<p>वयं तत्रैव गच्छामः सर्वराजसमागमे ।</p>
<p>प्राप्तुं प्रतिग्रहाभ्यर्चामित्युक्त्वा प्रययुर्द्विजाः ॥३८७॥</p>
<p>ततः पाञ्चालनगरं व्रजन्तः पाण्डवा निशि ।</p>
<p>गन्धर्वराजं ददृशुर्गङ्गाम्भसि विहारिणम् ॥३८८॥</p>
<p>विवस्त्रान्तःपुरवधूदर्शनक्रुद्धमर्जुनः ।</p>
<p>व्याधाद्दग्धरथं युद्धे तमाग्नेयास्त्रतेजसा ॥३८९॥</p>
<p>युधिष्ठिरेण कृपया रणे रक्षितजीवितः ।</p>
<p>सख्यं किरीटिना कृत्वा जितश्चित्ररथो ययौ ॥३९०॥</p>
<p>ततः प्रभाते प्रच्छन्नाः पाण्डवाः विप्ररूपिणः ।</p>
<p>प्रविश्य पाञ्चालपुरं कुम्भकारगृहे स्थिताः ॥३९१॥</p>
<p>इत्युक्त्वा नारदे याते सङ्कर्षणजनार्दनौ ।</p>
<p>जग्मतुर्लक्ष्यभेदाङ्कं द्रष्टुं कृष्णास्वयंवरम् ॥३९२॥</p>
<p>तौ पाञ्चालपुरं प्राप्य सर्वराजसमागमे ।</p>
<p>पूज्यमानौ विविशतुः स्वयंवरसभागृहम् ॥३९३॥</p>
<p>हेमासनोपविष्टेषु द्रौपदी सर्वराजसु ।</p>
<p>जगज्जयपातकेव कन्दर्पस्य समाययौ ॥३९४॥</p>
<p>राधावेधपणे तस्मिन्भुजलभ्ये स्वयंवरे ।</p>
<p>अशक्ताः पार्थिवाः सर्वे ययुर्लज्जानिलीनताम् ॥३९५॥</p>
<p>विलक्षेषु क्षितीशेषु द्विजमध्यादथोत्थितः ।</p>
<p>विद्ध्वा धनञ्जयो लक्ष्यं क्षितौ क्षिप्रमपतयत॥३९६॥</p>
<p>हारं कण्ठे विनिक्षिप्य द्रौपद्या फाल्गुने वृते ।</p>
<p>युद्धोद्धताः समुत्तस्थुः क्रुद्धा सर्वे क्षितीश्वराः ॥३९७॥</p>
<p>जित्वाथ शल्यकर्णादीन्वीरान्भीमधनञ्जयौ ।</p>
<p>पुरः कृष्णां समादाय ययतुर्भ्रातृभिः सह ॥३९८॥</p>
<p>भिक्षेवोपनता कृष्णा सहेयं भुज्यतामिति ।</p>
<p>चक्रुस्ते शासनान्मातुः सहभोगाय संविदम् ॥३९९॥</p>
<p>रामकृष्णौ निशि स्वैरं कुम्भकारगृहे स्थितान।</p>
<p>पाण्डवानेत्य सानन्दौ प्रेम्णा सम्भाष्य जग्मतुः ॥४००॥</p>
<p>अन्विष्य द्रुपदस्तेषां विज्ञायाधर्मनिश्चयम् ।</p>
<p>कृष्णायाः बहुपत्नीत्वं विरुद्धं नाभ्यमन्यत ॥४०१॥</p>
<p>ततस्तं भगवान्व्यासः समभ्येत्यावदन्मुनिः ।</p>
<p>पञ्चेन्द्राः समदाः पुर्वं क्रुद्धा बद्धा पिनाकिना ॥४०२॥</p>
<p>त एव पाण्डवा जाताः स्वर्गश्रीस्तव चात्मजा ।</p>
<p>तेषामेकैव सा पत्नी नैवायं धर्मसङ्करः ॥४०३॥</p>
<p>इत्युक्त्वा मुनिना दत्तदिव्यदृष्टिर्नरेश्वरः ।</p>
<p>सत्यं विज्ञाय तत्सर्वं तद्विवाहममन्यत ॥४०४॥</p>
<p>ज्ञात्वा जतुगृहान्मुक्तान्पाण्डवाप्राप्तसंश्रयान।</p>
<p>हस्तिनापुरमानाय्य धृतराष्ट्रोऽभ्यपूजयत॥४०५॥</p>
<p>इन्द्रप्रस्थेऽभिषिक्तोऽथ तेन राजा युधिष्ठिरः ।</p>
<p>गुणैः श्रियं श्रिया धर्मं धर्मेण प्राप्तवान्यशः ॥४०६॥</p>
<p>निर्दिष्टां नारदेनाथ मुनिना भेदभीरुणा ।</p>
<p>भूतये पाण्डवाश्चक्रुर्मर्यादां दृढनिश्चयाः ॥४०७॥</p>
<p>अन्तःपुरे भ्रातरं यः पश्येत्कृष्णासखं रहः ।</p>
<p>अविश्रान्तः स तीर्थानि व्रजे द्वादशवत्सरीम् ॥४०८॥</p>
<p>चौरात्तं गोगणं विप्राक्रन्दाकृष्टस्ततोऽर्जुनः ।</p>
<p>आजहार समादाय धर्मजान्तःपुराद्धनुः ॥४०९॥</p>
<p>स्मृत्वाथ संविदं पार्थस्तीर्थार्थी जाह्नवीजले ।</p>
<p>मज्जन्नुलूपीं पाताले नागकन्यामवाप्तवान॥४१०॥</p>
<p>जनयित्वा सुतं तस्यामिरावन्तं जगाम सः ।</p>
<p>नगरं मणिपूराख्यं चित्रवाहनभूपतेः ॥४११॥</p>
<p>प्राप्य तस्य सुतां कन्यां पार्थः पृथुललोचनाम् ।</p>
<p>चित्राङ्गदां सुतं तस्यां बभ्रुवाहनमाप्तवान॥४१२॥</p>
<p>सर्वतीर्थाप्लुतः प्राप्य प्रभासं श्वेतवाहनः ।</p>
<p>रैवताचलयात्रायां प्राप वृष्णिसमागमम् ॥४१३॥</p>
<p>अर्जुनोऽथ धृतोत्कण्ठः शैलारोहसमुत्सवे ।</p>
<p>उत्साहोच्छलितं चेतः सानुगस्य हरेर्व्यधात॥४१४॥</p>
<p>तत्र कृष्णानुजां दृष्ट्वा सुभद्रां कामकौमुदीम् ।</p>
<p>कन्यामनुमतेर्शौरेर्जहार श्वेतवाहनः ॥४१५॥</p>
<p>युद्धोद्धतान्वृष्णिवीरान्परिसान्त्व्य जनार्दनः ।</p>
<p>निःसङ्ख्यं द्रविणं दातुमर्जुनाय ययौ स्वयम् ॥४१६॥</p>
<p>इन्द्रप्रस्थमथासाद्य सुभद्रासहितोऽर्जुनः ।</p>
<p>प्रणम्य धर्मजं भेजे कृष्णेन सहितः सुखम् ॥४१७॥</p>
<p>अभिमन्युं सुभद्रायां पार्थः पुत्रमजीजनत।</p>
<p>द्रौपदी प्रतिविन्ध्याद्यान्पतिभ्यः पञ्च चात्मजान॥४१८॥</p>
<p>ततः कदाचिद्यमुनाजलकेलिविहारिणम् ।</p>
<p>सकृष्णमर्जुनं विप्ररूपः प्राह हुताशनः ॥४१९॥</p>
<p>उचितं दीयतां मह्यं भवद्भ्यां भोजनं हितम् ।</p>
<p>अर्थिनामर्थनाबन्ध्या न भवन्ति भवद्विधाः ॥४२०॥</p>
<p>श्वेतकेर्नृपतेः पूर्वं यज्ञे द्वादशवर्षिके ।</p>
<p>अच्छिन्नाज्यभरेणाहमनलो जडतां गतः ॥४२१॥</p>
<p>वनं स्वास्थ्याय सत्वाढ्यं दग्धुमिच्छामि खाण्डवम् ।</p>
<p>रक्षतीन्द्रः सुहृन्मेघैस्तक्षस्यास्पदं हि तत॥४२२॥</p>
<p>व्यस्तमेघौघविघ्नोऽहं भवत्सायकसञ्चयैः ।</p>
<p>अखण्डः खाण्डववनं ज्वलाम्येतन्ममाशनम् ॥४२३॥</p>
<p>इति वह्निर्वदन्नर्थी ताभ्यामङ्गीकृतेप्सितः ।</p>
<p>धनुः पार्थाय गाण्डीवं ददौ चक्रं च चक्रिणे ॥४२४॥</p>
<p>तद्दत्तं रथमारुह्य तदीयाक्षयसायकः ।</p>
<p>हरिणा सह संनद्धः किरीटी खाण्डवं ययौ ॥४२५॥</p>
<p>अग्नौ प्रज्वलिते वराहमहिषव्याघ्रद्विपद्वीपिनां</p>
<p>निष्पीतायुषि गाढलीढगगने दैत्यातिदेहद्रुहि ।</p>
<p>रुद्धे मेघजलेऽर्जुनास्त्रपटलैर्युद्धोद्धतं वज्रिणं</p>
<p>विष्णुः सायकवर्षीणं विमुखतां बाणैर्निनायाक्षयैः ॥४२६॥</p>
<p>सुतमथ मयलीलं तक्षकस्याश्वसेनं</p>
<p>जठरमपि जनन्याः सम्प्रविश्य द्रवन्तम् ।</p>
<p>अकृत दिवि किरीटी पत्रिणा खण्डपुच्छ</p>
<p>भयमपि शरणाप्तं चक्रिभीतं ररक्ष ॥४२७॥</p>
<p>ततः कृष्णाज्ञया दिव्यां सभां मणिमयीं मयः ।</p>
<p>विदधे धर्मपुत्रस्य प्राणरक्षाप्रतिक्रियाम् ॥४२८॥</p>
<p>तस्यां सभायामाश्चर्यनलिन्.ईं निर्ममे मयः ।</p>
<p>नीलरत्नोत्पलवतीं हेमाब्जां स्फटिकोदकाम् ॥४२९॥</p>
<p>सभासीनमथाभ्येत्य धर्मजं नारदोऽवदत।</p>
<p>राजन्न लोकपालानां त्वत्समासदृशी सभा ॥४३०॥</p>
<p>यजस्व राजसूयेन कुरुष्व सफलां श्रियम् ।</p>
<p>इति त्वामवदत्पाण्डुः पिता शक्रसभास्थितः ॥४३१॥</p>
<p>इत्युक्त्वा नारदे याते राजसूयमनोरथम् ।</p>
<p>अकुण्ठत्कण्ठया राजा वैकुण्ठाय न्यवेदयत॥४३२॥</p>
<p>कृष्णस्तमूचे श्लाघ्येषा धर्मधीः किन्तु मागधे ।</p>
<p>न जीवति जरासन्धे क्रतुः कर्तुं न शक्यते ॥४३३॥</p>
<p>रुद्रयागोपहाराय तेन रुद्धा गिरिव्रजे ।</p>
<p>षडशीतिर्नृपतयस्तस्य शेषाश्चतुर्दश ॥४३४॥</p>
<p>शरीरार्धद्वयं जातं जरा निशि निशाचरी ।</p>
<p>सन्धाय विदधे बालं जरासन्धं तमुक्तटम् ॥४३५॥</p>
<p>तत्सन्निरोधविश्वस्ताः सन्त्यज्य मथुरां वयम् ।</p>
<p>विधाय द्वारकां दुर्गां पश्चिमाब्धितटे स्थिताः ॥४३६॥</p>
<p>इति स्वैरं ब्रुवाणेन नृपः संमन्त्र्य शौरिणा ।</p>
<p>व्यादिशन्मागधवधे भीमपार्थौ भुजाविव ॥४३७॥</p>
<p>ततः स्नातकवेषेण प्रच्छन्नछत्रवृत्तयः ।</p>
<p>जरासन्धपुरीं जग्मुः कृष्णभीमधनञ्जयाः ॥४३८॥</p>
<p>तत्र त्रयोदशाहानि युयुधाने भुजायुधौ ।</p>
<p>वीरौ भीमजरासन्धौ श्रान्तोऽभून्मागधस्ततः ॥४३९॥</p>
<p>ततः सन्धिं द्विधा कृत्वा हते भीमेन मागधे ।</p>
<p>मुमोच कृष्णः क्षितिपान्यज्ञागमनसंविदा ॥४४०॥</p>
<p>भीमः किरीटी नकुलः सहदेवश्च दिग्जये ।</p>
<p>आजहुर्विपुलं वित्तं राज्ञे यज्ञभरक्षयम् ॥४४१॥</p>
<p>कृतेषु शैलतुल्येषु रत्नकाञ्चनराशिषु ।</p>
<p>राजसूयसमारम्भः प्रावर्तत महीपतेः ॥४४२॥</p>
<p>प्राप्ता निमन्त्रितास्तस्मिन्भीष्मद्रोणादयः क्रतौ ।</p>
<p>धृतराष्ट्रः सविदुरः सामात्यश्च सुयोधनः ॥४४३॥</p>
<p>अशेषदेवर्षिभृते सर्वराजमये मखे ।</p>
<p>अर्ध्यार्चितं हरिं सेहे शिशुपालो न भूपतिः ॥४४४॥</p>
<p>तस्याधिक्षेपदक्षस्य क्ष्मापतेः क्षयलक्ष्मणा ।</p>
<p>न्यपातयत्क्षितौ क्षिप्रं चक्रेणाधोक्षजः शिरः ॥४४५॥</p>
<p>क्रतौ समाप्ते यातेषु महर्षिषु नृपेषु च ।</p>
<p>तस्थौ दुर्योधनस्तत्र शकुनिश्चास्य मातुलः ॥४४६॥</p>
<p>पद्मिन्यां विहरन्वारिशङ्कया स्फाटिके जले ।</p>
<p>चरन्नुत्क्षिप्तवसनः सत्याम्भसि ममज्ज सः ॥४४७॥</p>
<p>तस्य स्खलितमालोक्य हर्म्यस्था राजवल्लभाः ।</p>
<p>जहसुर्भीमसेनश्च बभूवाङ्कुरितस्मितः ॥४४८॥</p>
<p>लज्जावमानमलिनः कौरवः स्वपुरं व्रजन।</p>
<p>पृष्टः शकुनिना प्राह ग्लानिवैवर्ण्यकारणम् ॥४४९॥</p>
<p>धर्मसूनोर्मखे सा श्रीस्ते भूपालाः करप्रदाः ।</p>
<p>सङ्ख्यातीतं च तद्दानं मर्मशल्यायते मम ॥४५०॥</p>
<p>पद्मिन्यामुपहासो मे पद्मस्येव हिमाशिनः ।</p>
<p>पतितः क्षीयते जाने न शरीरक्षयं विना ॥४५१॥</p>
<p>इति प्रलापी शोकोष्णं द्वेषावेशात्सुयोधनः ।</p>
<p>वार्यमाणः शकुनिना न्यवर्तत न दुर्मतिः ॥४५२॥</p>
<p>परोत्कर्षद्वेषः खरखदिरचूर्णानलनिभश्</p>
<p>चुतश्चित्ते दाहं दिशति निशितक्लेशमसताम् ।</p>
<p>परोत्साहे चन्द्रप्रचयसचिवः किं च महताम्</p>
<p>अनन्तः सन्तोषश्चरति हृदये चन्दनरसः ॥४५३॥</p>
<p>ततः स धृतराष्ट्राय विवर्णः पाण्डुरः कृशः ।</p>
<p>निवेदितः शकुनिना तं द्यूताज्ञामयाचत ॥४५४॥</p>
<p>कृच्छ्रात्कृताभ्युपगमः स पित्रा द्यूतकैतवे ।</p>
<p>अकारयन्मणिमयैः कुशलैः शिल्पिभिः सभाम् ॥४५५॥</p>
<p>स धर्मजं राजसूयसमयादनिवर्तनम् ।</p>
<p>आहूय विदधे छद्मद्यूतं शकुनिमायया ॥४५६॥</p>
<p>कूटाक्षक्षपिताशेषकोषसैन्यपरिच्छदः ।</p>
<p>पणं भ्रात्èनथात्मानं कृष्णां च विदधे नृपः ॥४५७॥</p>
<p>दुःशासनाकराकृष्टकेशीमथ रजस्वलाम् ।</p>
<p>कृष्णां द्यूतजितां दासीमानिनाय सुयोधनः ॥४५८॥</p>
<p>तत्कोपादकरोद्भीमः प्रतिज्ञामूरुभञ्जने ।</p>
<p>युधि दुर्योधनस्यासृक्पाने दुःशासनस्य च ॥४५९॥</p>
<p>वने द्वादशवर्षाणि निवासाय पणे कृते ।</p>
<p>त्रयोदशे तथाज्ञाते विजिताः पाण्डवाः ययुः ॥४६०॥</p>
<p>हारार्हे तनुचीनपट्टपवनत्वङ्गत्तरङ्गोद्भवे</p>
<p>धृत्वाङ्गे हरिचन्दनेन्दुमृगजाभ्यङ्गे कुरङ्गत्वचम् ।</p>
<p>कृत्वा रत्नकिरीटधाम्नि च जटा जग्मुर्वनं पाण्डवा</p>
<p>निःसत्या भ्रमयन्ति पण्यवनिताप्रेमोपमाः सम्पदः ॥४६१॥</p>
<p>स्खलद्विद्युल्लेखाङ्कुरमुखमयूखोपमसुखाः</p>
<p>श्रियश्चापाकर्षोच्चलितहरिणीवेगगमनाः ।</p>
<p>विवाहोत्साहाप्ताः क्षणमिव सुहृद्बान्धवजना</p>
<p>न संसारे स्वप्नभ्रमपरिचये किंचिदचलम् ॥४६२॥</p>
<p>ततः स्तुतिप्रसन्नार्कनिर्दिष्टाक्षयभोजनैः ।</p>
<p>द्विजपूजाजुषस्तस्थुः काम्यके पाण्डवा वने ॥४६३॥</p>
<p>धृतराष्ट्रं परित्यज्य भ्रातृजच्छद्मखेदवान।</p>
<p>विदुरः काम्यकं यातः प्रार्थितः पुनराययौ ॥४६४॥</p>
<p>सोऽवदद्भ्रातरं राजन्पुत्रस्नेहवता त्वया ।</p>
<p>कुललक्ष्मीलतामूले कुठारः कठिनोऽर्पितः ॥४६५॥</p>
<p>यत्प्राह भगवान्व्यासः पथ्यं तन्न कृतं हितम् ।</p>
<p>श्वभ्रसुप्ता प्रबुध्यन्ते न निपातव्यथां विना ॥४६६॥</p>
<p>बन्धुसन्ध्यर्थनाभङ्गकोपशापः क्षयक्षमः ।</p>
<p>मैत्रेयमुनिना दत्तः कष्टं न गणितस्त्वया ॥४६७॥</p>
<p>भीमोद्भीमं भयं शङ्के येन रावणसंनिभः ।</p>
<p>स क्रूरकर्मा किर्मीरः कानने राक्षसो हतः ॥४६८॥</p>
<p>विदुरेणेत्यभिहितं नामन्यत महीपतिः ।</p>
<p>दैवादिष्टनिपातानां मिथ्यैवालम्बनक्रिया ॥४६९॥</p>
<p>वने पाण्डुसुतान्दृष्ट्वा क्रुद्धः कौरवदुर्नयात।</p>
<p>अभिमन्युं सुभद्रां च समादाय हरिर्ययौ ॥४७०॥</p>
<p>भीष्मदोर्णास्त्रमाहात्म्यचिन्ताकुलनृपाज्ञया ।</p>
<p>अथास्त्रार्थी ययौ पार्थस्तपसे तुहिनाचलम् ॥४७१॥</p>
<p>तीव्रं तपस्यतस्तस्य सत्त्वसारपरीक्षकः ।</p>
<p>देवः किरातरूपेण त्रिपुरारिः समाययौ ॥४७२॥</p>
<p>एकसूकरनिर्भेदस्पर्धाबन्धविरुद्धयोः ।</p>
<p>युद्धमत्युद्धतं कूटकिरातार्जुनयोरभूत॥४७३॥</p>
<p>स्मरारिशबरेणाथ ग्रस्तशस्त्रह्प्रमाथिना ।</p>
<p>युयुधे बाहुयुद्धेन धैर्यराशिर्धनञ्जयः ॥४७४॥</p>
<p>निपीड्य चण्डीपतिना निश्चेष्टः पतितः क्षितौ ।</p>
<p>गाण्डीवधन्वा प्रत्यक्षं निरीक्ष्य त्र्यक्षमब्रवीत॥४७५॥</p>
<p>दर्पोद्धतत्रिपुरकाननपावकाय</p>
<p>भक्तार्तितापतुहिनद्युतिमण्डलाय ।</p>
<p>संसारघोरतिमिरोत्कटभास्कराय</p>
<p>तुभ्यं त्रिधामशबलाय नमः शिवाय ॥४७६॥</p>
<p>इति स्तुतिकृतानन्दसुधासम्पूर्णमानसात।</p>
<p>अस्त्रं पाशुपतं तुष्टात्किरीटी प्राप धूर्जटेः ॥४७७॥</p>
<p>सम्प्राप्तलोकपालास्त्रः सहस्रतुरगं रथम् ।</p>
<p>शक्रप्रेषितमारुह्य विजयस्त्रिदिवं ययौ ॥४७८॥</p>
<p>प्रणम्य तत्र वृत्रारिं तद्गाढालिङ्गनातिथिः ।</p>
<p>तदासनार्धं तत्प्रीतिनिर्दिष्टं प्राप पाण्डवः ॥४७९॥</p>
<p>पार्थमिन्द्रासनार्धस्थं दृष्ट्वा शक्रगिरा मुनिः ।</p>
<p>तद्वृत्तान्तं ययौ वक्तुं लोमशः पाण्डवान्वनम् ॥४८०॥</p>
<p>प्राप्तपूजासनस्तेभ्यः स निवेद्यार्जुनोदयम् ।</p>
<p>तीर्थयात्राधृतोत्साहं विदधे धर्मनन्दनम् ॥४८१॥</p>
<p>नैमिषाद्येष्वथ स्नाताः सर्वतीर्थेषु पाण्डवाः ।</p>
<p>गन्धमादनशैलाङ्कं बदर्याश्रममाययुः ॥४८२॥</p>
<p>पवनप्रेरितं तत्र दिव्यपद्मं पुरश्च्युतम् ।</p>
<p>आदाय द्रौपदी भीमं कटाक्षेण निरैक्षत ॥४८३॥</p>
<p>अन्यपद्मार्थितां तस्य धीमान्विज्ञाय मारुतिः ।</p>
<p>ययौ सौरभमार्गेण धनदाध्युषितां दिशम् ॥४८४॥</p>
<p>स व्रजन्काञ्चनलतानिचयाचितवर्त्मना ।</p>
<p>दिदेश मददारिद्र्यं सिंहनादेन दन्तिनाम् ॥४८५॥</p>
<p>पादन्यासाद्भुतगिरेस्तस्य शब्देन विस्मितः ।</p>
<p>हनुमान्मार्गमाश्रित्य तस्थौ स्वल्पवपुः पुरः ॥४८६॥</p>
<p>सोल्परूपं कपिं दृष्ट्वा जानुसन्धिकृताननम् ।</p>
<p>चकारोत्सारणरवं धनं घट्टितदिक्तटः ॥४८७॥</p>
<p>शनैरुन्मील्य नयने तं जगाद प्लवंगमः ।</p>
<p>किमयं मदसंरम्भस्तव मिथ्यैव निर्जने ॥४८८॥</p>
<p>नादेन मां खेदयता विश्रान्तं रोगदुर्बलम् ।</p>
<p>दर्शितं कृशशूरेण भवता बत पौरुषम् ॥४८९॥</p>
<p>इतः परं न गन्तव्यं देशोऽयं सिद्धसेवितः ।</p>
<p>सर्वथा यदि गन्तासि पुच्छमुत्सार्य गम्यताम् ॥४९०॥</p>
<p>इत्युक्ते कपिना भीमस्तत्पुच्छोत्सारणाक्षमः ।</p>
<p>श्रान्तः पतन्मुखेनाधस्तमभाषत विस्मितः ॥४९१॥</p>
<p>को भवान्किमनन्तात्मा किं मेरुः किं हिमाचलः ।</p>
<p>मार्गं देहि न लङ्घ्यो हि देही देहितनुस्थितः ॥४९२॥</p>
<p>यदि न स्यात्तवान्तःस्थः परमात्मा सनातनः ।</p>
<p>साचलं लङ्घयेयं त्वां हनुमानिव सागरम् ॥४९३॥</p>
<p>श्रुत्वेतत्कपिना पृष्टः क एष हनुमानिति ।</p>
<p>भीमोऽस्मै हनुमद्वृत्तं भ्रातृत्वं च न्यवेदयत॥४९४॥</p>
<p>अहं स हनुमान्भीम तेनेत्युक्ते तदर्थितः ।</p>
<p>कपिः सूर्यपथावाप्तं दीप्तं वपुरदर्शयत॥४९५॥</p>
<p>संनिधानं करिष्यामि धनञ्जयरथध्वजे ।</p>
<p>इत्युक्त्वालिङ्गितस्तेन भीमः प्रायात्स विस्मयः ॥४९६॥</p>
<p>कुबेरनलिनीं प्राप्य भीमः कनकपङ्कजम् ।</p>
<p>जहार हेमपद्मानि हत्वा गुह्यककिङ्करान॥४९७॥</p>
<p>सानुगं स्वयमायातं जित्वा वैश्रवणं रणे ।</p>
<p>मणिमन्तं च तन्मित्रं हत्वा नक्तंचरेश्वरम् ॥४९८॥</p>
<p>द्रौपद्यै कनकाब्जानि दत्त्वा पवननन्दनः ।</p>
<p>मायाप्रच्छन्नमवधीद्यातुधानं जटासुरम् ॥४९९॥</p>
<p>अथ शक्ररथारूढः पार्थः पूर्णमनोरथः ।</p>
<p>आयातः पञ्चभिर्वर्षैः प्रणनाम युधिष्ठिरम् ॥५००॥</p>
<p>हतान्यवेदयत्सोऽस्मै हिरण्यपुरनिवासिनः ।</p>
<p>निवातकवचान्दैत्यान्स्वशौर्याख्यानलज्जितः ॥५०१॥</p>
<p>ओ)०(ओ</p>
<p>नहुषः</p>
<p>वने महानजगरः कदाचिदचलोपमः ।</p>
<p>बद्ध्वा भुजयुगे भीमं चक्रे निश्चेष्टविग्रहम् ॥५०२॥</p>
<p>संरुद्धभुजनिःस्पन्दभ्रातृदर्शनदुःखितम् ।</p>
<p>उवाचाजगरः प्रश्नं दारयेति युधिष्ठिरम् ॥५०३॥</p>
<p>को विप्रः किं च वेद्यं स्याद्ब्रूहि भीमस्य मुक्तये ।</p>
<p>भुजगेनेत्यभिहिते तं जगाद युधिष्ठिरः ॥५०४॥</p>
<p>क्षमा सत्यं शान्तिस्तरुणकरुणं यस्य च मनः</p>
<p>स शूद्रो विप्रस्त्वं प्रगुणगुणसङ्गेन भजते ।</p>
<p>द्विजोऽपि व्यर्थात्मा गुणविरहितः शूद्रसदृशः</p>
<p>कृतैः कण्ठे विप्रस्त्रिगुणगुणसूत्रैर्न भवति ॥५०५॥</p>
<p>सुखेन दुःखेन च वर्जितं यत्</p>
<p>तदेव वेद्यं विदितात्मधाम ।</p>
<p>शीतोष्णहीनप्रतिमैव यत्र</p>
<p>सन्तोषविश्राममयी प्रशान्तिः ॥५०६॥</p>
<p>धर्मजेनेत्यभिहिते मुक्त्वा भीमं भुजङ्गमः ।</p>
<p>अगस्त्यादिष्टशापान्तो नहुषस्त्रिदिवं ययौ ॥५०७॥</p>
<p>ओ)०(ओ</p>
<p>अथ पाण्डुसुतान्द्रष्टुं सहितः सत्यचामया ।</p>
<p>मार्कण्डेयदिभिः सार्धं मुनिभिः शौरिराययौ ॥५०८॥</p>
<p>नानाकथामृताख्यानैः स्थिते तत्राच्युते चिरम् ।</p>
<p>सत्यभामावदत्कृष्णामेकान्ते कृष्णवल्लभा ॥५०९॥</p>
<p>वश्यास्ते पतयः कृष्णे केनाराधनकर्मणा ।</p>
<p>कैर्द्रव्यमन्त्रसूत्राज्ञातिलकाञ्जनलेपनैः ॥५१०॥</p>
<p>ममोपदिश जानासि यत्किआचित्प्रीतिकारणम् ।</p>
<p>इत्युक्ते कृष्णकामिन्या श्रुत्वा कृष्णा जगाद ताम् ॥५११॥</p>
<p>अयुक्तमुक्तं सुभगे भवत्या धर्मवर्जितम् ।</p>
<p>वश्यदोषक्रिया स्त्रीणां भर्तृद्रोहार्हपातकम् ॥५१२॥</p>
<p>वश्यप्रयोगैर्योषिद्भिः कुष्ठापस्माररोगिणः ।</p>
<p>भग्नभाग्याश्च पतयो मूकान्धवधिराः कृताः ॥५१३॥</p>
<p>भक्तिश्चित्तग्रहः शीलं सतीनां भर्तृभेषजम् ।</p>
<p>इत्युक्ते लज्जया भेजे सत्यभामा निलीनताम् ॥५१४॥</p>
<p>ओ)०(ओ</p>
<p>यातेऽथ द्वारकां कृष्णे घोषयात्रापदेशवान।</p>
<p>पाण्डवानाययौ द्रष्टुं श्रीभ्रष्टान्धृतराष्ट्रजः ॥५१५॥</p>
<p>वने विहारिणस्तस्य तुल्यावरणकारणे ।</p>
<p>रणे बभूव संमर्दो गन्धर्वैः सैन्यदारणः ॥५१६॥</p>
<p>भग्नेषु कर्णमुख्येषु सानुजं कौरवेश्वरम् ।</p>
<p>बबन्ध गन्धर्वपतिश्चित्रसेनः शरार्दितम् ॥५१७॥</p>
<p>बद्धं सुयोधनं बन्धुधिया राजा युधिष्ठिरः ।</p>
<p>भीमपार्थौ विसृज्याजौ म्लानमानममोचयत॥५१८॥</p>
<p>अपि विस्मृतवैरेषु प्राणदानोपकारिषु ।</p>
<p>द्वेषदोषं न तत्याज पाण्डवेषु सुयोधनः ॥५१९॥</p>
<p>दृष्ट्वा चन्द्रं सकलजनतालोचनानन्दहेतुं</p>
<p>सद्यो वक्त्रद्युतिरलसतामेति पद्माकरस्य ।</p>
<p>नान्तःस्यूता चलति रिपुता किं च सङ्कोचभाजः</p>
<p>प्रायेणैते स्वजनविमुखाः श्रीमदान्धा भवन्ति ॥५२०॥</p>
<p>तेन तीव्रावमानेत्न राज्यत्यागनिबद्धधीः ।</p>
<p>स समाश्वासितोऽभ्येत्य दैत्यैः पातालवासिभिः ॥५२१॥</p>
<p>ओ)०(ओ</p>
<p>अत्रान्तरे पाण्डवेषु यातेषु मृगयारसात।</p>
<p>आययौ वनयात्रायां सिन्धुराजो जयद्रथः ॥५२२॥</p>
<p>स कृष्णामाश्रमे दृष्ट्वा सीतामिव दशाननः ।</p>
<p>जहार हारितमतिः कौर्णाक्रन्दिनीं बलात॥५२३॥</p>
<p>ततः प्रत्यागता दृष्ट्वा पाण्डवाः शून्यमाश्रमम् ।</p>
<p>ध्वजिनिईं च रजोग्रस्तगगनां समुपाद्रवत॥५२४॥</p>
<p>शराशनिविनिष्पष्टसैन्यानालोक्य पाण्डवान।</p>
<p>रथाज्जयद्रथः कृष्णां तत्याज ज्वलितामिव ॥५२५॥</p>
<p>अभिसृत्याथ भीमेन गृहीतं वधकम्पितम् ।</p>
<p>ररक्ष सिन्धुनृपतिं शरणाप्तं युधिष्ठिरः ॥५२६॥</p>
<p>पादेनालोडितं स्रस्तमुकुटं तस्य मारुतिः ।</p>
<p>क्षुरप्रेण प्रलपतश्चक्रे पञ्चसटं शिरः ॥५२७॥</p>
<p>रुद्रमाराध्य तपसा सैन्धवः फाल्गुनं विना ।</p>
<p>वरमेकदिनं प्राप पाण्डवावरणं रणे ॥५२८॥</p>
<p>ओ)०(ओ</p>
<p>अत्रान्तरे अर्जुनस्नेहात्कर्णमेत्य शतक्रतुः ।</p>
<p>ययाचे कवचं दिव्यं कुण्डले च शशिप्रभे ॥५२९॥</p>
<p>पित्रापि वारितोऽर्केण तस्मै वर्म सकुण्डलम् ।</p>
<p>एकवीरवधायास्मै शक्तिं वैकर्तनो ददौ ॥५३०॥</p>
<p>शूरा भवन्ति विदुषामपि नास्ति सङ्ख्या</p>
<p>पूर्णं वनं व्रजरतैर्विरलस्तु दाता ।</p>
<p>म्लानिं प्रयाति सितसत्त्वमयस्य यस्य</p>
<p>देहप्रधानसमयेऽपि न चित्तवृत्तिः ॥५३१॥</p>
<p>अरणीं हरिणेनाथ ब्राह्मणाय हृतां वने ।</p>
<p>जवेन जग्मुराहर्तुं धन्विनः पाण्डुनन्दनः ॥५३२॥</p>
<p>निर्जलारण्यतापार्तैरन्वेष्टुमथ तैः पयः ।</p>
<p>माद्रीसुतः प्रेषितोऽग्रे ददर्श विपुलं सरः ॥५३३॥</p>
<p>प्रश्नमुक्तिकृता पेयमन्यथा मेति स्वाद्वचः ।</p>
<p>श्रुत्वापि पाण्डवः पीत्वा तोयं तत्याज जीवितम् ॥५३४॥</p>
<p>क्रमान्माद्रीसुते पार्थे भीमे च प्रच्युते तटे ।</p>
<p>युधिष्ठिरः प्रश्नगिरं बभञ्ज गगनेरिताम् ॥५३५॥</p>
<p>निर्जीवः कः सजीवोऽपि योऽश्नात्येकोऽर्थिवर्जितः ।</p>
<p>खक्ष्माधिकौ कौ पितरौ किं लोलमनिलान्मनः ॥५३६॥</p>
<p>किमनन्तं नृणां चिन्ता धनं किमधिकं श्रुतम् ।</p>
<p>लाभात्किमुत्तमं स्वास्थ्यं किं सुखं चित्तनिर्वृतिः ॥५३७॥</p>
<p>सन्धिः स्थिरः कैः सुजनैः किं शोककृदहङ्कृतिः ।</p>
<p>किमैश्वर्यमलुब्धत्वं किं निःशल्यमकोपता ॥५३८॥</p>
<p>किं विषं याचनं श्राद्धकालः कः श्रोत्रियागमः ।</p>
<p>उच्यते पुरुषः कश्च भुवनव्यापि यद्यशः ॥५३९॥</p>
<p>इति प्रश्नोत्तरैस्तुष्टः पिता धर्मः क्षमापतेः ।</p>
<p>जीवयित्वानुजान्गुप्तिमज्ञातसमयेऽप्यदात॥५४०॥</p>
<p>ओ)०(ओ</p>
<p>विराटपर्व</p>
<p>अथ वनसमयान्ते गूढवासप्रवृत्ताः</p>
<p>प्रययुरजिनखिन्नाः पाण्डवा मत्स्यदेशम् ।</p>
<p>प्रगुणगुणानामापदो दैवदिष्टाः</p>
<p>सुरपतिसदृशानामप्यहो दुर्निवाराः ॥५४१॥</p>
<p>अथाभून्मत्स्यराजस्य राजराजशिरोमणेः ।</p>
<p>विराटस्य सभास्तारः कङ्कनामा युधिष्ठिरः ॥५४२॥</p>
<p>सूदस्तस्याभवद्भीमः क्ष्मापतेर्बल्लभाभिधः ।</p>
<p>गायत्यलिकुलैः कीर्तिं लोला यस्यालकाब्जिनी ॥५४३॥</p>
<p>श्रीकण्ठशबराकुण्ठकण्ठक्रमणकर्मठः ।</p>
<p>शण्ठाकृतिरभूज्जिष्णुर्नृत्तवृत्तिर्बृहन्नडः ॥५४४॥</p>
<p>मत्स्यपत्न्याः सुदोष्णायाः कृष्णा सैरिन्ध्रिकाभवत।</p>
<p>अभूतामश्विपुत्रौ च यमौ गोतुरगाधिपौ ॥५४५॥</p>
<p>इति ते तुरगाधीशसेव्याः सेवकतां ययुः ।</p>
<p>विश्वासः श्रीविलासेषु कस्यान्यस्य भविष्यति ॥५४६॥</p>
<p>अथायातं हतानेकमल्लं भूमिपतेः पुरः ।</p>
<p>मल्लं जीमूतनामानं मारुतिः क्रीडयावधीत॥५४७॥</p>
<p>सुदोष्णायाः प्रियो भ्राता कदाचिदथ कीचकः ।</p>
<p>विलोक्यान्तःपुरे कृष्णामभवत्काममोहितः ॥५४८॥</p>
<p>व्याजेन प्रेषितां स्वस्रा भयसम्भ्रमविद्रुताम् ।</p>
<p>कीचकस्तामभिद्रुत्य चकर्षं चरणाहताम् ॥५४९॥</p>
<p>सा सभामेत्य भूभर्तुरग्रे प्राह पराभवम् ।</p>
<p>राजापि कीचकस्नेहाच्चक्रे गजनिमीलितम् ॥५५०॥</p>
<p>ओ)०(ओ</p>
<p>भीमं महानसे सुप्तं सा प्रबोध्य तमभ्यधात।</p>
<p>बाष्पैः करतलस्पृष्टे क्षालयन्तीव वाससी ॥५५२॥</p>
<p>क्रुद्धेन तेन निर्दिष्टां सा समादाय संविदम् ।</p>
<p>कीचकस्याकरोत्प्रातः सईकेतं नाट्यवेश्मनि ॥५५३॥</p>
<p>रात्रौ पूर्वप्रविष्टोऽथ भीमः कीचकमागतम् ।</p>
<p>केसरीव द्विपं मत्तमवधीन्मूढकामुकम् ॥५५४॥</p>
<p>पतयो मम गन्धर्वाः कृष्णयेत्युदितं पुरा ।</p>
<p>तैरेव निहितं मेने प्रभाते कीचकं जनः ॥५५५॥</p>
<p>तस्य भ्रातृशतं देहसंस्काराय समुद्यतम् ।</p>
<p>कृष्णां चितानले क्षेप्तुमनयद्दुःखदायिनीम् ॥५५६॥</p>
<p>भीमस्तत्करुणाक्रन्दमाकर्ण्य क्रूरकोपवान।</p>
<p>शतं वृक्षप्रहारेण कीचकानामपातयत॥५५७॥</p>
<p>प्रेरितः कौरवेन्द्रोऽथ त्रैगर्तेन सुशर्मणा ।</p>
<p>हर्तुं कीचकहीनस्य विराटस्याययौ धनम् ॥५५८॥</p>
<p>संरुद्धे नगरे मत्स्यः पूर्वमेव सुशर्मणा ।</p>
<p>कङ्कवल्लभगोवाजिपत्तिभिः सह निर्ययौ ॥५५९॥</p>
<p>ततः प्रवृत्ते समरे मिथः सुभटसङ्क्षये ।</p>
<p>जवाद्विराटमहरत्सुशर्मा शरवर्षिणम् ॥५६०॥</p>
<p>भीमोऽभिसृत्य निष्पिष्टरथस्यास्य सुशर्मणः ।</p>
<p>पादेन मौलिमुन्मथ्य मत्स्यराजममोचयत॥५६१॥</p>
<p>त्रिगर्तकटके भग्ने सामात्यः कौरवेश्वरः ।</p>
<p>विराटगोधनं सर्वं जहारान्येन वर्त्मना ॥५६२॥</p>
<p>शूरशून्येऽथ नगरे विराटसुतमुत्तरम् ।</p>
<p>अभ्येत्य जगदुर्गोपाः कौरवैर्गोधनं हृतम् ॥५६३॥</p>
<p>सोऽब्रवीच्चौरचरितं कौरवं हन्म्यहं रणे ।</p>
<p>गुप्तं भीष्मकृपद्रोणकर्णमुख्यैर्महारथैः ॥५६४॥</p>
<p>किं तु मे सारथिर्नास्ति रणभारभरक्षमः ।</p>
<p>इत्युक्ते राजपुत्रेण द्रौपदी तमभाषत ॥५६५॥</p>
<p>उत्तरायाः स्वसुर्यस्ते नृत्ताचार्यो बृहन्नडः ।</p>
<p>स सारथिरभूत्पूर्वं खाण्डवे सव्यसाचिनः ॥५६६॥</p>
<p>अथोत्तरार्थितः पार्थ प्रतिपन्नरथग्रहः ।</p>
<p>चकार कवचाबन्धवैपरीत्यैर्जनस्मितम् ॥५६७॥</p>
<p>अथोत्तरे रथारूढे जवेनाश्वानचोदयत।</p>
<p>क्रीडायै कुरु वस्त्राणि जिष्णुरुत्तरयार्थितः ॥५६८॥</p>
<p>दृष्ट्वोत्तरः कौरवेन्द्रसैन्यं शस्त्रजलार्णवम् ।</p>
<p>निवर्तस्वेति भीभग्नस्त्राणार्थी पार्थमभ्यधात॥५६९॥</p>
<p>तमर्जुनोऽवदन्निन्द्यं क्षत्रियस्य पलायनम् ।</p>
<p>एकवारक्षये काये मरणं न पुनः पुनः ॥५७०॥</p>
<p>श्रुत्वैतत्कारतया रथमुत्सृज्य विद्रुतम् ।</p>
<p>आनिनायोत्तरं केशैः पश्चादाकृष्य फाल्गुनः ॥५७१॥</p>
<p>योत्स्येऽहं कुरुभिर्धैर्यं भजस्व भव सारथिः ।</p>
<p>अर्जुनोऽहं भवद्गेहे कङ्काद्याः पाण्डवाः स्थिताः ॥५७२॥</p>
<p>श्मशानान्तः शमीवृक्षस्कन्धे सन्त्यायुधानि नः ।</p>
<p>प्रयच्छ मम गाण्डीवमित्युवाच तमर्जुनः ॥५७३॥</p>
<p>उत्तराहृतमादाय धनुरास्फाल्य पाण्डवः ।</p>
<p>तत्प्रेरितरथस्तूर्णं विवेश कुरुवाहिनीम् ॥५७४॥</p>
<p>एकैकशः समस्तांश्च शराशनिघनागमः ।</p>
<p>भीष्मकर्णकृपद्रोणमुख्यानजयदर्जुनः ॥५७५॥</p>
<p>प्रस्वापनास्त्रसुप्तानां कुरूणामुत्तराकृते ।</p>
<p>जहार जिष्णुर्वासांसि यशांसीवाभिमानिनाम् ॥५७६॥</p>
<p>प्रत्याहृते गोधनेऽथ विजयेन जितारिणा ।</p>
<p>चक्रे विराटः पुत्रस्य सभायां विक्रमस्तुतिम् ॥५७७॥</p>
<p>बृहन्नडप्रभावेण पुत्रस्ते विजयोर्जितः ।</p>
<p>वदन्निति विराटेन प्रहतोऽक्षैर्युधिष्ठिरः ॥५७८॥</p>
<p>हेमपात्रे धृते रक्ते द्रौपद्या चक्रवर्तिनः ।</p>
<p>प्रविवेशार्चितः पौरैरवाप्नोन्नतिरुत्तरः ॥५७९॥</p>
<p>अक्षाभिवातरक्ताक्तललाटं वीक्ष्य धर्मजम् ।</p>
<p>स प्रसाद्य प्रयत्नेन निनिन्द कुकृतं पितुः ॥५८०॥</p>
<p>अज्ञातवाससमये पूर्णे पाण्डुसुतानथ ।</p>
<p>हृष्टः प्रकटतां यातान्विराटः समपूजयत॥५८१॥</p>
<p>तेषामभ्युदयं ज्ञात्वा प्राप्तेष्वखिलबन्धुषु ।</p>
<p>विराटस्तनयां प्रादादुत्तरामभिमन्यवे ॥५८२॥</p>
<p>ते कृष्णसात्यकिहलायुधकुन्तिभोज</p>
<p>पाञ्चालशैब्यमगधेशशिखण्डिमुख्यैः ।</p>
<p>सार्धं सभाभुवमुपेत्य विराटजुष्टां</p>
<p>प्रापुः श्रियं कनकविष्टरसंनिविष्टाः ॥५८३॥</p>
<p>अखण्डितान्पाण्डुसुतान्विज्ञाय कुरुभूपतिः ।</p>
<p>अलङ्घ्यशासनं दैवं मेने दलितपौरुषम् ॥५८४॥</p>
<p>तेषामक्षौहिणीः सप्त ज्ञात्वाथ समुपागताः ।</p>
<p>दुर्योधनः प्रविदधे भूपालबलसङ्ग्रहम् ॥५८५॥</p>
<p>पाण्डवार्थे समायातं पथि सम्मानभोजनैः ।</p>
<p>आराध्य तुष्टमहरत्स शल्यं मद्रभूपतिम् ॥५८६॥</p>
<p>द्वारकायां तथा कृष्णं सुयोधनधनञ्जयौ ।</p>
<p>तुल्यमभ्येत्य साहाय्यं ययाचाते रणोद्यमे ॥५८७॥</p>
<p>अक्षौहिण्या परिवृतं कृतवर्माणमच्युतः ।</p>
<p>दत्त्वा कुरुपतेर्भागमयोद्धा पाण्डवान्ययौ ॥५८८॥</p>
<p>वृतः सौबलहार्दिक्यभगदत्तजयद्रथैः ।</p>
<p>एकादशाक्षौहिणीभिः कौरवः प्रमदं ययौ ॥५८९॥</p>
<p>अत्रान्तरे रणारम्भसंशयाकुलिताशयम् ।</p>
<p>धृतराष्ट्रं समभ्येत्य प्रणम्योवाच सञ्जयः ॥५९०॥</p>
<p>अराज्यदानसन्धानदूतोऽहं तव शासनात।</p>
<p>गतः पाण्डुसुतान्द्रष्टुं लोभाभ्यासेन लज्जिता ॥५९१॥</p>
<p>मयोक्तं भवतोक्तं यत्प्रत्युक्तं यत्तु पाण्डवैः ।</p>
<p>देव वक्तास्मि तत्प्रातः सभायां भूभुजां पुरः ॥५९२॥</p>
<p>इत्युक्त्वा सञ्जये याते धृतराष्ट्रः स्वदुर्नयात।</p>
<p>तद्वाक्यशङ्काकुलितः प्राप निद्रादरिद्रताम् ॥५९३॥</p>
<p>प्रजागरगदास्वस्थं द्वाःस्थाहूतः सुखोज्झितम् ।</p>
<p>तमेत्य विदुरः प्राह सञ्जयोक्ताप्यसंशयम् ॥५९४॥</p>
<p>अयं ते सुमते कस्मान्निद्राद्रोही महाज्वरः ।</p>
<p>तापं नायान्ति निष्कामा निर्लोभा निर्भया अपि ॥५९५॥</p>
<p>त्यक्ताभिमानः सन्तोषी निर्द्वेषः शीलवान्क्षमी ।</p>
<p>दुःखैकसारे संसारे पञ्चैते सुखनिर्वृताः ॥५९६॥</p>
<p>लोभाभ्यासव्यसनसमयं चिन्तयाहन्ति निद्रां</p>
<p>स्वस्थः शेते प्रसृतचरणः किं तु निर्लोभ एव ।</p>
<p>लोभः पुंसामसमविषमः कृष्णवर्त्मा विधत्ते</p>
<p>तीव्रं तापं जनघनघनस्नेहसम्पूर्यमाणः ॥५९७॥</p>
<p>असेवाप्ता वृत्तिः खलपरिभवायासरहिता</p>
<p>वचः सत्यस्नातं परगुणगणोदीरणपरम् ।</p>
<p>अनुत्तानः पाणिः परघनकणस्पर्शविमुखः</p>
<p>प्रकृत्या निर्वैरं हृदयममलं यस्य स सुखी ॥५९८॥</p>
<p>राज्यार्धं भ्रातृपुत्रेभ्यः प्रयच्छ त्यज लुब्धताम् ।</p>
<p>बन्धुवैररजोदिग्धं प्रक्षालय धिया मनः ॥५९९॥</p>
<p>त्यजैकं कुमतिं पुत्रं संरक्ष सकलं कुलम् ।</p>
<p>गोनासदष्टमेकाङ्गं त्यज्यते जीविताप्तये ॥६००॥</p>
<p>विदुरेणेत्यभिहिते धृतराष्ट्रस्तमब्रवीत।</p>
<p>युक्तमुक्तं त्वया किं तु त्यक्तुं शक्नोमि नात्मजम् ॥६०१॥</p>
<p>हेलास्थलीकृताम्भोधिस्तृणीकृतहिमाचलः ।</p>
<p>स्वातन्त्र्यचित्रचरितः केन वा लङ्घ्यते विधिः ॥६०२॥</p>
<p>श्रुतं न मृत्युरस्तीति मया किल वचः पुरा ।</p>
<p>तद्ब्रूहीति क्षितीशेन पृष्टस्तं विदुरोऽवदत॥६०३॥</p>
<p>स्वयं वक्तुं न युक्तं मे राजन्नुपनिषत्पदम् ।</p>
<p>सनत्सुजातो योगीन्द्रः सर्वं ते कथयिष्यति ॥६०४॥</p>
<p>अभिधायेति विदुरस्तं सस्मार स चाययौ ।</p>
<p>प्राप्तपूजासनः पृष्टः क्ष्माभुजेति तमभ्यधात॥६०५॥</p>
<p>राजेन्द्रभृतां मृत्युः क्रोधः स्ववदनोदितः ।</p>
<p>येनाहतश्च हन्ता च मर्मदाहेन शोचितः ॥६०६॥</p>
<p>रागद्वेसादयो दोषा जनानां जन्मकारणम् ।</p>
<p>जन्मैव मृत्युः संसारे नास्ति मृत्युरजन्मनाम् ॥६०७॥</p>
<p>न मुक्तिर्वेदवादेन देहान्ते स पलायते ।</p>
<p>वीणावंशेषु भग्नेषु न क्वचित्तिष्ठते ध्वनिः ॥६०८॥</p>
<p>आत्मप्रत्यवमर्शेन पुनर्जन्म न विद्यते ।</p>
<p>आत्मप्रकाशं पश्यन्ति योगिनस्तं सनातनम् ॥६०९॥</p>
<p>इत्युक्त्वान्तर्हिते तस्मिन्योगीन्द्रे तेजसां निधौ ।</p>
<p>राजा राजसभां प्रातर्भेजे भीष्मादिभिः ॥६१०॥</p>
<p>आहूतः सञ्जयस्तत्र पाण्डवोक्तिं न्यवेदयत।</p>
<p>श्रूयतामविरुद्धैर्वा क्रुद्धैर्वा तैरुदाहृतम् ॥६११॥</p>
<p>स्वं राज्यं प्रददाति यद्य अवनिपस्तत्किं हतैर्बान्धवैर्</p>
<p>द्यूते किं तु कृतां न विस्मरति तां भीमः प्रतिज्ञां निजाम् ।</p>
<p>पाणिः किं च पितृव्यपादविनतौ चापे च धावत्ययं</p>
<p>तुल्यं चित्तममन्युममन्युशबलं सन्धौ च युद्धे च नः ॥६१२॥</p>
<p>श्रुत्वैतद्धृतराष्ट्रेण तनयक्षयभीरुणा ।</p>
<p>भीष्मोद्यैश्चार्थितः सन्धिं बुबुधे न सुयोधनः ॥६१३॥</p>
<p>अत्रान्तरे लोकगुरुर्लोकप्रत्यायनोद्यतः ।</p>
<p>सन्ध्यर्थी कौरवान्कृष्णः स्वयमेव समाययौ ॥६१४॥</p>
<p>भक्त्या पुरः समायातैर्भीष्मद्रोणकृपादिभिः ।</p>
<p>सहितः सः विवेशाथ धृतराष्ट्रस्य मन्दिरम् ॥६१५॥</p>
<p>हृष्टेन पूजितस्तेन प्रणयेन निमन्त्रितः ।</p>
<p>स्नेहे विपदि वा भोक्तुं युक्तमित्याह केशवः ॥६१६॥</p>
<p>विदुरस्य गृहे भुक्त्वा नीत्वा तत्कथया क्षपाम् ।</p>
<p>प्रभाते राजभिर्जुष्टां प्रविवेश सभां हरिः ॥६१७॥</p>
<p>हेमासनोपविष्टेऽथ सामात्ये कौरवेश्वरे ।</p>
<p>भेजे रत्नासनं शौरिः सहायातैर्महर्षिभिः ॥६१८॥</p>
<p>अथ प्रथमजीमूतश्यामः सामसुधामयीम् ।</p>
<p>उज्जगार गिरं स्निग्धगम्भीरां गरुडध्वजः ॥६१९॥</p>
<p>कौरवेन्द्र स्वपुत्रास्ते भ्रातृपुत्रास्तु पाण्डवाः ।</p>
<p>सदृशाः किं त्वया तेषां भेदात्कलिरुपेक्षितः ॥६२०॥</p>
<p>भवान्विद्यासिन्धुस्तव सुमतिदाता च विदुरः</p>
<p>प्रणेता भीष्मोऽयं गुरुरपि भरद्वाजतनयः ।</p>
<p>अहो तत्राप्येषा प्रभवति मतिर्दुर्नयमयी</p>
<p>न विद्मः कस्यायं कुकृतपरिपाकस्य विभवः ॥६२१॥</p>
<p>कलङ्कं या दत्ते प्रसरदपवादास्पदतया</p>
<p>सुहृद्भिर्नैराश्यात्कृतमुखविकारैः परिहृता ।</p>
<p>अभोग्या बन्धूनां कृशविवशभृत्यार्थिविफला</p>
<p>सशापा सा सम्पद्विपदिव जनोद्वेगजननी ॥६२२॥</p>
<p>यद्वृत्तं खलकेलिकैतवकलिक्लेशेन कालुष्यकृच्</p>
<p>चित्ते तत्किल सङ्कलय्य सकलं लोकक्सयाशङ्किभिः ।</p>
<p>सन्धिर्वैररजोविरामविमलैरभ्यर्थ्यते पाण्डवैर्</p>
<p>ग्रामैः किं च कुशस्थलप्रभृतिभिः प्रीत्यार्पितैः पञ्चभिः ॥६२३॥</p>
<p>कौस्तुभाभरणेनेति भरतान्वयभूतये ।</p>
<p>सभ्यानां भीष्ममुख्यानां भाषितेऽभिमते सताम् ॥६२४॥</p>
<p>प्रबोधितोऽपि मुनिभिः कण्वभार्गवनारदैः ।</p>
<p>मदनिद्रालसः प्राह सन्धिद्वेषी सुयोधनः ॥६२५॥</p>
<p>मया सूच्यग्रमात्रापि न त्याज्या पाण्डवेषु भूः ।</p>
<p>किं मिथ्यानीतिचिन्ताभिर्देवाधीना विभूतयः ॥६२६॥</p>
<p>भवति भिषगुपायैः पथ्यभुङ्नित्यरोगी</p>
<p>धनधरणविनिद्रश्छिद्रगोप्ता दरिद्रः ।</p>
<p>अनयचयविधायी निश्चलैश्वर्यधैर्यः</p>
<p>स्ववशनित्यशक्तेः शासनेनैव धातुः ॥६२७॥</p>
<p>इत्युक्त्वोत्थाय दर्पान्धः कर्णेन सह कौरवः ।</p>
<p>समान्तराद्विनिर्गत्य बन्धं शौरेरचिन्तयत॥६२८॥</p>
<p>सह स्थितेन कथितं कर्णे सात्यकिना हरिः ।</p>
<p>ज्ञात्वा तन्मतमापेदे विश्वात्मा विश्वरूपताम् ॥६२९॥</p>
<p>विश्वाकारव्यतिकरलसद्ब्रह्मरुद्रेन्द्रचन्द्रैर्</p>
<p>व्याप्तः सर्वैः सुरमुनिगणैः सिद्धगन्धर्वसाध्यैः ।</p>
<p>निष्पर्यान्ताकृतिकृतजगद्गौरवः कौरवाणां</p>
<p>निद्रामुद्रामदिशदशिवामच्युतः प्रच्युतानाम् ॥६३०॥</p>
<p>विना भीष्मं सविदुरं मोहलीनेषु राजसु ।</p>
<p>सभामुत्सृज्य भगवान्प्रतस्थे गरुडध्वजः ॥६३१॥</p>
<p>पश्चात्कर्णमथायातमारोप्य स्वरथे हरिः ।</p>
<p>प्रेम्णा प्राहार्कतनयं कौन्तेयस्त्वं न सूतजः ॥६३२॥</p>
<p>सहोदरात्पाण्डुसुतान्भजस्व त्यज कौरवान।</p>
<p>राज्यं तव क्रमायातं कुरुमद्वचनं हितम् ॥६३३॥</p>
<p>इत्युक्तं शौरिणा श्रुत्वा कर्णस्तं प्रत्यभाषत ।</p>
<p>सर्वं वेद्मि न निन्द्यं तु मित्रद्रोहमहं सहे ॥६३४॥</p>
<p>देव त्वमेव वद कौरवभूमिभर्तुर्</p>
<p>उत्सङ्गसक्तशिरसः कथमर्कजोऽहम् ।</p>
<p>व्यापारयामि सुहृदः परिपीयलक्ष्मीं</p>
<p>कण्ठे शठः कठिनधारमकुण्ठशस्त्रम् ॥६३५॥</p>
<p>साम्राज्यं निहतारातिरवाप्स्यति युधिष्ठिरः ।</p>
<p>स दृष्टः श्वेतवाहस्थः स्वप्ने पायसभुङ्मया ॥६३६॥</p>
<p>दृष्टाश्च कौरवाः सर्वे तैलाक्ताः खरवाहनाः ।</p>
<p>रक्तमाल्याम्बरोष्णीषा व्रजन्तो दक्षिणां दिशम् ॥६३७॥</p>
<p>इति वैवर्तनेनोक्तं विचिन्त्योचितमच्युतः ।</p>
<p>तं विसृज्य समामन्त्र्य प्रययौ पाण्डवान्तिकम् ॥६३८॥</p>
<p>प्रातः कुन्ती समभ्येत्य कर्णं सूर्यार्चनोन्मुखम् ।</p>
<p>मुक्तमौनं तदेवाह नामन्यत स चाचलः ॥६३९॥</p>
<p>उवाच च विना जिष्णुं न हन्म्यन्यं तवात्मजम् ।</p>
<p>मयि तेन मया तस्मिन्हते त्वं पञ्चपुत्रिका ॥६४०॥</p>
<p>श्रुत्वैतत्प्रययौ कुन्ती भग्नार्थितमनोरथा ।</p>
<p>ससैन्याश्च कुरुक्षेत्रमाजग्मुः कुरुपाण्डवाः ॥६४१॥</p>
<p>बलद्वये कुरुक्षेत्रे संनिविष्टे सुयोधनः ।</p>
<p>भीष्मं सेनापतिं चक्रे धृष्टद्युम्नं युधिष्ठिरः ॥६४२॥</p>
<p>रथसङ्ख्याक्षणे कर्णं भीष्मोऽर्धरथमभ्यधात।</p>
<p>तद्युद्धावधि युद्धं च कोपात्तत्याज सूतजः ॥६४३॥</p>
<p>ततः सुयोधनं भीष्मः प्राहोत्साहाहवोन्मुखः ।</p>
<p>योद्धाहं त्वद्विपक्षाणामेकं भुक्त्वा शिखण्डिनम् ॥६४४॥</p>
<p>काशिराजसुतां पूर्वं बलात्कन्याः स्वयंवरे ।</p>
<p>अम्बाम्बिकाम्बालिका च भ्रातुरर्थे समाहृताः ॥६४५॥</p>
<p>साल्वाभिलाषिणी नीता तव्यास्मीत्यार्तवादिनी ।</p>
<p>सन्त्यक्ताम्बा ययौ साल्वं सोऽपि तां नाग्रहीद्भिया ॥६४६॥</p>
<p>पुनः प्राप्ता मया त्यक्ता मग्नमानमनोरथा ।</p>
<p>सा जगामोभयभ्रंशखिन्ना मुनितपोवनम् ॥६४७॥</p>
<p>ततस्तद्दुःखकारुण्याद्गुरुर्मामेत्य भार्गवः ।</p>
<p>अम्बां गृहाणेत्यवदत्प्रत्याख्यातः पुनः पुनः ॥६४८॥</p>
<p>आज्ञाभङ्गेन कुपितः स मया समरे जितः ।</p>
<p>ययौ क्षत्रोपदेशात्तनियमः स्वं तपोवनम् ॥६४९॥</p>
<p>मन्मन्युत्यक्तदेहाम्बा जाता मत्क्षयकाङ्क्षिणी ।</p>
<p>कन्या पाञ्चालराजस्य द्रुपदस्य शिखण्डिनी ॥६५०॥</p>
<p>प्रख्यापिता पुत्रतया सा पित्रा पुत्रकाङ्क्षिणा ।</p>
<p>लेभे दशार्णराजस्य विवाहविधिना सुताम् ॥६५१॥</p>
<p>शय्यारूढा दशार्णेशकन्या कन्यां विलोक्य ताम् ।</p>
<p>दूत्या न्यवेदयत्पित्रे स च क्रुद्धः समाययौ ॥६५२॥</p>
<p>दशार्णरुद्धे नगरे द्रुपदे विद्रवोद्यते ।</p>
<p>खिन्ना शिखण्डिनी रात्रौ प्रययौ शून्यकाननम् ॥६५३॥</p>
<p>तत्र स्थूणाख्ययक्षेण कृपयैकदिनार्पितम् ।</p>
<p>विधातृशक्तिवैचित्र्यात्मा लेभे लक्ष्म पौरुषम् ॥६५४॥</p>
<p>दर्शितं द्रुपदेनाथ पुरुषव्यञ्जनं सुतम् ।</p>
<p>दृष्ट्वा विमन्युं दाशार्णः स्वां ययौ लज्जितः पुरीम् ॥६५५॥</p>
<p>वनं वैश्रवणः प्रातस्तं समीपमनागतम् ।</p>
<p>स्थिरस्त्रीलक्षणं पक्षं शापेन विदधे क्रुधा ॥६५६॥</p>
<p>अगृहीतेऽध यक्षेण स्वलक्ष्मणि शिखण्डिनी ।</p>
<p>पुरुषस्त्वं गता वर्ज्यः स्त्रीपूर्वः स मया युधि ॥६५७॥</p>
<p>न सन्त्रस्ते न निःशस्त्रे नान्यविद्धे न विद्रुते ।</p>
<p>न स्त्रीपूर्वे न साक्रन्दे निपतन्ति ममेषवः ॥६५८॥</p>
<p>उक्त्वेति दिव्यतटिनीतनयस्तरस्वी</p>
<p>वृद्धोऽपि शौर्यतरुणस्तरणिप्रतापः ।</p>
<p>प्रम्लानतं परबले निजकार्मुके ज्यां</p>
<p>चित्ते च कौरवपतेर्धृतिमाबबन्ध ॥६५९॥</p>
<p>दिव्यं युद्धेक्षणं चक्षुः कृष्णद्वैपायनार्पितम् ।</p>
<p>अगृहीतमथ प्राप धृतराष्ट्रेण सञ्जयः ॥६६०॥</p>
<p>कुरुपाण्डवसङ्ग्रामं कुरुक्षेत्रे विलोक्य सः ।</p>
<p>धृतराष्ट्राय निखिलं दिव्यचक्षुर्न्यवेदयत॥६६१॥</p>
<p>अथ युद्धाय संनद्धे भूमिपालबलद्वये ।</p>
<p>गुरून्भीष्मकृपद्रोणमुखान्सम्बन्धिबान्धवान॥६६२॥</p>
<p>दृष्ट्वा युद्धोद्यतानग्रे श्वेताश्वः कृष्णसारथिः ।</p>
<p>मुमोह करुणाक्रान्तः प्रशान्तसमरोद्यमः ॥६६३॥</p>
<p>तं समाश्वास्य शोकार्तं जगाद गरुडध्वजः ।</p>
<p>त्रिजगत्सर्गसंहारक्रीडापरिचितोऽच्युतः ॥६६४॥</p>
<p>मनुष्यजन्मजातिता केयं ते मोहवासना ।</p>
<p>क्षयं यदक्षयस्यापि शङ्कसे परमात्मनः ॥६६५॥</p>
<p>स्फटिकस्येव कुरुते रागयोगाच्चिदात्मनः ।</p>
<p>मिथ्याकलङ्ककलनां कायाहङ्कारसङ्करः ॥६६६॥</p>
<p>मेघव्योमसमागमप्रतिनिधिर्धूमाग्निसङ्गोपमः</p>
<p>श्लेषः कायचिदात्मनोः प्रकुरुते भिन्नोऽप्यभिन्नक्रमम् ।</p>
<p>छिन्नेच्छाधनमूलनिष्फलतया नित्यप्रवृत्तक्रियैः</p>
<p>संमोहः स्वपरावभेदरहितैर्युक्तैः स सन्त्यज्यते ॥६६७॥</p>
<p>इत्युक्त्वा प्रत्ययोत्पत्त्यै विश्वव्याप्तिनिदर्शनम् ।</p>
<p>अर्जुनस्योर्जितं विष्णुर्विश्वरूपमदर्शयत॥६६८॥</p>
<p>तत्सर्वदेवमयमद्भुतमच्युतस्य</p>
<p>रूपं सहस्रकरकोटिनिभं बभासे ।</p>
<p>निःशेषभूपतितरङ्गितसैन्यसिन्धु</p>
<p>ग्रासाभिलाषबडवानलतुल्यवक्त्रम् ॥६६९॥</p>
<p>वचः श्रुत्वा वपुर्दृष्ट्वा दिव्यं मोहहरं हरेः ।</p>
<p>निर्विकल्पमतिर्जिष्णुः सङ्ग्रामाभिमुखोऽभवत॥६७०॥</p>
<p>रथाग्रादवरुह्याथ रणारम्भे युधिष्ठिरः ।</p>
<p>प्रणनाम प्रसादार्द्रान्भीष्मद्रोणमुखान्गुरून॥६७१॥</p>
<p>ते तमूचुर्गुणोदारं विधाय विजयाशिषम् ।</p>
<p>परं लज्जामहए राजन्प्रयातास्त्वद्विपक्षताम् ॥६७२॥</p>
<p>किं कुर्महे परायत्ता वेतनोत्तानपाणयः ।</p>
<p>कौरवस्य परं याताः सेवाकापण्यपण्यताम् ॥६७३॥</p>
<p>अग्रे सङ्कुचिताकृतिर्लघुतया यात्युन्मुखत्वं विभोर्</p>
<p>आशापाशनिवेशयन्त्रिततनुः सङ्ख्याक्षणे लम्बते ।</p>
<p>अल्पेनापि समर्पितेन सुतरां वित्तेन धत्ते रतिं</p>
<p>साकम्पः किल कायविक्रयतुलारूढः सदा सेवकः ॥६७४॥</p>
<p>इत्युक्त्वा तैर्विसृष्टेऽथ रथारूढे युधिष्ठिरे ।</p>
<p>चेरुर्वीरा यशःपुष्पलुब्धा इव शिलीमुखाः ॥६७५॥</p>
<p>प्रवृत्ते धनसंमर्दे नृत्यत्खड्गशिखण्डिनि ।</p>
<p>पेतुर्भूभृत्कुले भीष्मशरधारापरम्परा ॥६७६॥</p>
<p>द्वन्द्वसक्तेषु शूरेषु विराटसुतमुत्तरम् ।</p>
<p>निनाय समरे शल्यः क्षयारम्भोपहारत्âम् ॥६७७॥</p>
<p>नवमे युद्धदिवसे नागीतनयमार्जुनिम् ।</p>
<p>इरावन्तं जघानाजौ रक्षःपतिरलम्बुसः ॥६७८॥</p>
<p>प्रत्यहं युधि भीष्मेण भूभृतामयुते हते ।</p>
<p>दशमेऽह्नि क्षयाशङ्का पाण्डवानामजायत ॥६७९॥</p>
<p>भीष्माभिमुखमाप्तस्य रणे गाण्डीवधन्वनः ।</p>
<p>शिखण्डी पुरतस्तस्थौ मेघस्येव प्रवर्षिणः ॥६८०॥</p>
<p>स्त्रीपूर्वदर्शनोद्वेगशिथिलीकृतकार्मुकः ।</p>
<p>प्राह दुःशासनं भीष्मः किरीटिशरपूरितः ॥६८१॥</p>
<p>एते ते त्रिपुरारातिकिरातपतनोन्नताः ।</p>
<p>शराः खाण्डवशौण्डस्य चण्डा गाण्डीवधन्वनः ॥६८२॥</p>
<p>एते दुःसहदस्यवः कुरुपतेर्वस्त्रग्रहे गोग्रहे</p>
<p>कोपव्याकुलकालखञ्जजयिनः पौलोमनिर्मूलनाः ।</p>
<p>जिष्णोर्लक्ष्यभिदः स्वयंवरमणेः हे क्ष्मापालवैलक्ष्यदाः</p>
<p>न स्त्रीपूर्वशिखण्डिनस्तनुतृणक्लीबानताः सायकाः ॥६८३॥</p>
<p>इति ब्रुवन्कौरवेशं शरनिर्विवराकृतिः ।</p>
<p>स पपात रथादस्तशैलादिव दिवाकरः ॥६८४॥</p>
<p>पितुर्वरेण स्वच्छन्दमृत्युर्योगपरायणः ।</p>
<p>उत्तरायणमाकाङ्क्षन्सजीवितमधारयत॥६८५॥</p>
<p>दिव्यास्त्रभिन्नभूजाततोयाप्यायकृदर्जुनः ।</p>
<p>शिरस्तस्य निराधारमुच्चिक्षेप शरैस्त्रिभिः ॥६८६॥</p>
<p>कर्णेन प्रणिपातकीर्णचरणः पूर्णेन बाष्पाम्भसाम्</p>
<p>आशापाशविमुक्तिनिश्चलसुखः संसारविस्तारिणम् ।</p>
<p>सस्मार स्मरणीयमन्तसमये सन्तोषविश्रान्तधी</p>
<p>शान्तानन्तविकल्पतल्पविमले चित्तेऽच्युतं सोऽच्युतम् ॥६८७॥</p>
<p>अथ भीष्मविहीनस्य धृतिहीनस्य पश्यतः ।</p>
<p>सैन्यस्याधिपतिं चक्रे द्रोणाचार्यं सुयोधनः ॥६८८॥</p>
<p>प्राप्ताभिषेकः प्रददौ वरं दुर्योधनाय सः ।</p>
<p>युधिष्ठिरं गृहीत्वा ते दास्यामि समरादिति ॥६८९॥</p>
<p>ततः प्रवृत्ते सङ्ग्रामे प्रथमेऽह्नि नृपक्षयः ।</p>
<p>इतोऽभूद्द्रोणविशिखैर्धृष्टद्युम्नशरैरितः ॥६९०॥</p>
<p>द्वितीये युद्धदिवसे स्मारितः कुरुभूभृता ।</p>
<p>गतेऽर्जुने धर्मसुतं ग्रहीष्यामीति सोऽभ्यधात॥६९१॥</p>
<p>ततः संशप्तकाः शूराः शपथादनिवर्तिनः ।</p>
<p>त्रिगर्ताः समराद्दूरं निन्युराहूय फाल्गुनम् ॥६९२॥</p>
<p>कौरवैः पाण्डवानीके कुरुसैन्ये च पाण्डवैः ।</p>
<p>त्रिगर्ताब्धौ च पार्थेन दारितेऽभून्नृपक्षयः ॥६९३॥</p>
<p>सुप्रतीकगजारूढस्ततः प्राग्ज्योतिषेश्वरः ।</p>
<p>मृद्नन्गजरथानीकं पाण्डुसेनां व्यलोकयत॥६९४॥</p>
<p>श्रुत्वास्य सैन्यसंमर्दं त्वरितः श्वेतवाहनः ।</p>
<p>मुरारिप्रेरितरथः कुञ्जरस्याभवत्पुरः ॥६९५॥</p>
<p>घोरे प्रवृत्ते समरे किरीटिभगदत्तयोः ।</p>
<p>ऊर्ध्वाधः पातिनामासीत्सङ्घर्षः पत्रिणामपि ॥६९६॥</p>
<p>विश्वक्षयक्षमं क्षिप्तं भगदत्तेन वैष्णवम् ।</p>
<p>जग्राहार्जुनरक्षायै वक्षसास्त्रमधोक्षजः ॥६९७॥</p>
<p>पार्थास्त्रकृत्ते पतिते भगदत्तेऽथ भूभृति ।</p>
<p>भग्नभूभृत्कुला पृथ्वी चकम्पे कुरुवाहिनी ॥६९८॥</p>
<p>तृतीये युद्धदिवसे प्रतिज्ञाभङ्गलज्जितः ।</p>
<p>चक्रव्यूहं व्यधात्क्रुद्धः संसारगहनं गुरुः ॥६९९॥</p>
<p>पार्थे संशप्तकान्याते व्यूहं धर्मसुताज्ञया ।</p>
<p>सौभद्रः केशरिशिशुर्गजयूथमिवाविशत॥७००॥</p>
<p>प्रवेष्टुमुद्यतान्व्यूहमभिमन्युविदारितम् ।</p>
<p>अवारयद्भर्गवरात्पाण्डुपुत्रान्जयद्रथः ॥७०१॥</p>
<p>अभिमन्युशरोत्कृत्तशिरसं कङ्कटक्षये ।</p>
<p>भूभृतां वज्रभिन्नानां शृङ्गभङ्ग इवाभवत॥७०२॥</p>
<p>नृपान्कर्णकृपद्रोणिशल्यहार्दिक्यसौबलान।</p>
<p>एकैकशः समस्तांश्च स शरैर्विमुखान्व्यधात॥७०३॥</p>
<p>कृत्तचापश्च कर्णेन हताश्वः कृतवर्मणा ।</p>
<p>कृपेण हतसूतश्च हतः सर्वैर्महारथैः ॥७०४॥</p>
<p>हत्वा त्रिगर्तानायातः सव्यसाची दिनक्षये ।</p>
<p>मुमोह तनयं श्रुत्वा हतमेकं महत्तरैः ॥७०५॥</p>
<p>व्यूहद्वारनिरोद्धारं ज्ञात्वा हेतुं जयद्रथम् ।</p>
<p>अनस्तगे रवौ जिष्णुः प्रतिज्ञां तद्वधे व्यधात॥७०६॥</p>
<p>तत्प्रतिज्ञाभयाद्गन्तुं रात्रौ सैन्धवमुद्यतम् ।</p>
<p>गोप्ता तवाहमित्युक्त्वा दर्पाद्गुरुरवारयत॥७०७॥</p>
<p>स्वप्ने स कृष्णः श्वेताश्वः स्तुत्वा देवं पिनाकिनम् ।</p>
<p>विधिं पाशुपतास्त्रस्य तदादिष्टमवाप्तवान॥७०८॥</p>
<p>प्रभाते शकटव्यूहे सुचीपाशे जयद्रथम् ।</p>
<p>निनेश्य यत्नादाचार्यश्चक्रे दैवजयोद्यमम् ॥७०९॥</p>
<p>व्यूहद्वारस्थितं द्रोणं प्रणम्याथ धनञ्जयः ।</p>
<p>कम्पलोलं विवेशाशु सैन्यं वनमिवानलः ॥७१०॥</p>
<p>मनोजवस्य विशतः शरैर्गाण्डीवधन्वनः ।</p>
<p>शिरः समूह आच्छिन्नः पपात भुवि भूभृताम् ॥७११॥</p>
<p>दूरं प्रविष्टे श्वेताश्वे शङ्खशब्दमशृण्वता ।</p>
<p>विवेश सात्यकिर्व्यूहं विसृष्टो धर्मसूनुना ॥७१२॥</p>
<p>तस्य निर्दारितारातेर्विशिखाशनिवर्षिणः ।</p>
<p>भूरिश्रवा धैर्यनिधिर्वेगं गिरिरिवाग्रहीत॥७१३॥</p>
<p>तौ कृत्तकार्मुकरथो खड्गचर्मधरो मिथः ।</p>
<p>युद्धमानौ ददृशतुर्नान्तरं चित्रचारिणौ ॥७१४॥</p>
<p>सात्यकेः पातितस्याथ शिअर्श्छेत्तुं समुद्यतम् ।</p>
<p>जिष्णोरदर्शयद्दूरात्भूरिश्रवसमच्युतः ॥७१५॥</p>
<p>पार्थस्तस्यार्धचन्द्रेण सखड्गं भुजमुद्यतम् ।</p>
<p>कङ्कणारावसाक्रोशमिव च्छित्त्वा न्यपातयत॥७१६॥</p>
<p>स कृत्तबाहुर्धिक्कृत्य निन्दन्कृष्णकिरीटिनौ ।</p>
<p>तालुरन्ध्रोद्गतज्योतिर्योगेनात्मानमत्यजत॥७१७॥</p>
<p>अवाप्य संज्ञामज्ञातवृत्तः सात्यकिराकुलः ।</p>
<p>धिक्कृतः सर्वभूपालैश्चकर्तास्यासिना शिरः ॥७१८॥</p>
<p>युधिष्ठिराज्ञया व्यूहं प्रविशन्नथ मारुतिः ।</p>
<p>द्रोणं सरथमुत्क्षिप्य चिक्षेपाद्भुतविक्रमः ॥७१९॥</p>
<p>स निष्पिष्टगजानीकः प्रविष्टः कर्णमग्रतः ।</p>
<p>कृत्वायुधाश्वं षट्कृत्वश्चकाराहतकौरवः ॥७२०॥</p>
<p>ततः कर्णः समुत्कृत्तकवचायुधवाहनम् ।</p>
<p>तुदन्भीमं धनुष्कोट्या नावधीज्जननीं स्मरन॥७२१॥</p>
<p>दिनस्य शिरसीवार्के लम्बमाने क्षणक्षये ।</p>
<p>दृष्ट्वा जयद्रथं दूरात्सन्दधेऽस्त्रं धनञ्जयः ॥७२२॥</p>
<p>क्षितौ तस्य शिरः क्षेप्तुं शिरः पूर्वं पतेदिति ।</p>
<p>पित्रा दत्तं वरं कृष्णः फाल्गुनाय न्यवेदयत॥७२३॥</p>
<p>कुरुक्षेत्राद्बहिर्जिष्णुः सन्ध्यासीनस्य तत्पितुः ।</p>
<p>चिक्षेपाङ्के शरोऽकृतं शिरस्तस्मात्क्षितिं ययौ ॥७२४॥</p>
<p>अक्षौहिनीः सप्त हत्वा जिष्णुना सैन्धवे हते ।</p>
<p>देवमेव जनो मेने सर्वथा निष्प्रतिक्रियम् ॥७२५॥</p>
<p>उक्त्वापि गुरुणा रक्षां रक्षिते न जयद्रथे ।</p>
<p>लज्जितेन समादिष्टं रात्रियुद्धमवर्तत ॥७२६॥</p>
<p>समुद्धततमः केशी रणे तरलतारका ।</p>
<p>ननर्तासिभुजा वीररक्तक्षीबेव सा क्षपा ॥७२७॥</p>
<p>अर्धरात्रेऽथ निष्पिष्टकौरवानीकनायकः ।</p>
<p>शस्त्रानलशिखावर्षी खं विवेश घटोत्कचः ॥७२८॥</p>
<p>तस्याट्टहासविष्पष्टदंष्ट्रांशुपटलैर्मुहुः ।</p>
<p>पाट्यमानमिवाकृष्टं रुरावाघट्टितं तमः ॥७२९॥</p>
<p>कुरुसैन्ये रणे भग्ने हैडिम्बस्य प्रमाथिनः ।</p>
<p>कर्ण एव पुरस्तस्थौ पौलस्त्यस्येव राघवः ॥७३०॥</p>
<p>एक वीरवधव्यक्त्या शक्त्या वैकर्तनोऽथ तम् ।</p>
<p>जघान घनसंमर्दं कुमार इव तारकम् ॥७३१॥</p>
<p>पञ्चमे युद्धदिवसे प्रातर्दिव्यास्त्रदुःसहः ।</p>
<p>प्रजागरगरक्षीबान्क्षितीशानवधीद्गुरुः ॥७३२॥</p>
<p>हत्वा विराटं द्रुपदं पाञ्चालं च ससृञ्जयम् ।</p>
<p>ब्रह्मास्त्रेणाकरोद्द्रोणः कल्पान्ताविर्भवभ्रमम् ॥७३३॥</p>
<p>अश्वत्थामा हतः सङ्ख्ये स्पष्टमुक्त्वेति धर्मजः ।</p>
<p>हस्तीत्यसत्यचकितः पश्चात्स्वैरमभाषत ॥७३४॥</p>
<p>श्रुतपुत्रवधस्याथ त्यक्तशस्त्रधृतेर्गुरोः ।</p>
<p>उत्क्रान्तधाम्नः खड्गेन धृष्टद्युम्नः शिरोऽहरत॥७३५॥</p>
<p>हते द्रोणे प्रकुपितः कृतान्त इव तत्सुतः ।</p>
<p>नारायणास्त्रमसृजज्ज्वालालीढजगत्त्रयम् ॥७३६॥</p>
<p>अस्त्रानले प्रज्वलिते वीराः सर्वे हरेर्गिरा ।</p>
<p>रथेभ्योऽवातरन्न्यस्तशस्त्राः पवनजं विना ॥७३७॥</p>
<p>एकीभूतास्त्रदहनव्याप्तं भीममथाच्युतः ।</p>
<p>हृतायुधं समाकृष्य रथाग्रादनयद्भुवम् ॥७३८॥</p>
<p>शान्तेऽस्त्रे द्रौणिनाग्नेयं घोरमस्त्रमुदीरितम् ।</p>
<p>ब्रह्मास्त्रेणार्जुनः शान्तिं निनाय प्रलयोद्यतम् ॥७३९॥</p>
<p>अथ मोहविषावेशसमनीलमणिप्रभम् ।</p>
<p>प्राप्तं दृष्ट्वा मुनिं द्रौणिः प्रणम्य व्यासमभ्यधात॥७४०॥</p>
<p>कस्मान्मे भगवन्नस्त्रवैकल्यम्लानमानता ।</p>
<p>मदस्त्रदहनान्मुक्तौ कस्मात्कृष्णधनञ्जयौ ॥७४१॥</p>
<p>तमब्रवीन्मुनिद्रौणे त्वमंशस्त्रिपुरद्विषः ।</p>
<p>नरनारायणौ देवौ जातौ कृष्णधनञ्जयौ ॥७४२॥</p>
<p>मूर्तौ त्वयार्चितः शम्भुराभ्यां लिङ्गैः सुपूजितः ।</p>
<p>एतौ तेनाधिकौ त्वत्तस्त्यजैतां कोपविक्रियाम् ॥७४३॥</p>
<p>मुनिमाश्वासितद्रौणिं व्रजन्तं फाल्गुनः पुरः ।</p>
<p>दृष्ट्वा रथादवप्लुत्य प्रणम्य तमभाषत ॥७४४॥</p>
<p>भगवन्कौरवव्यूहं प्रविष्टेन मया पुरः ।</p>
<p>अस्पृष्टभूमिः पुरुषो दृष्टः शूलकरः स कः ॥७४५॥</p>
<p>मुनिः प्राहार्जुनं देवः स स्वयं शशिशेखरः ।</p>
<p>त्र्यमकस्त्रिपुरारातिस्त्र्यक्षस्त्रिपथगाधरः ॥७४६॥</p>
<p>स्मर स्मरारिं तमुमासहायं</p>
<p>शिवं जगद्ग्रासविलाससक्तम् ।</p>
<p>भयापहं भीममनेकरूपं</p>
<p>उक्त्वेति पार्थं प्रययौ मुनीन्द्रः ॥७४७॥</p>
<p>हते द्रोने प्रियं मित्रं कौर्वश्चिरचिन्तितम् ।</p>
<p>कर्णं सेनापतिं कृत्वा जगज्जितममन्यत ॥७४८॥</p>
<p>अभ्यर्थ्य सारथिं शल्यं चक्रे तस्य सुयोधनः ।</p>
<p>रुद्रस्य त्रिपुरारातेः संनद्धस्येव वेधसम् ॥७४९॥</p>
<p>कीर्णास्त्रकिरणः कर्णस्ततः पाण्डववाहिनीम् ।</p>
<p>शरत्तीव्र इवोष्णांशुर्निनायाल्पावशेषताम् ॥७५०॥</p>
<p>भीमः कुरुचमूमध्ये क्षपयन्धृतराष्ट्रजान।</p>
<p>कृष्णाकेशाम्बराकर्षकुशलं प्राप कौरवम् ॥७५१॥</p>
<p>असिकृत्तोरसस्तस्य भीमः शोणितमापपौ ।</p>
<p>प्रकोपराक्षसावेशविवशः कुरुते न किम् ॥७५२॥</p>
<p>कर्णास्त्रपीडनक्रुद्धयुधिष्ठिरगिरार्दितः ।</p>
<p>राधेयनिधनाधानसंनद्धोऽभूद्धनञ्जयः ॥७५३॥</p>
<p>प्रवृत्ते सम्भृतामर्षे रणे कर्णकिरीटिनोः ।</p>
<p>मृगस्त्वं जिष्णुसिंहाग्रे कर्णमित्याह मद्रपः ॥७५४॥</p>
<p>खण्डपुच्छाभिधं नागमथ सन्धाय संचितम् ।</p>
<p>प्राहिनोत्पाण्डुपुत्राय कर्णः खाण्डवखण्डितम् ॥७५५॥</p>
<p>हरिगौरवनम्रश्च विनतस्य स पन्नगः ।</p>
<p>जहाराप्राप्तकण्ठाग्रः किरीटांशं किरीटिनः ॥७५६॥</p>
<p>भूग्रस्तचक्रमुद्धर्तुमथ स्वरथमुद्यतः ।</p>
<p>क्षणक्षमार्थे राधेयः पार्थस्यातिथितां ययौ ॥७५७॥</p>
<p>कृष्णस्तमब्रवीद्व्रीडाकरशल्योक्तिपीडितम् ।</p>
<p>धर्मः स्मृतोऽद्य राधेय नाभिमनुवधे त्वया ॥७५८॥</p>
<p>यथा तप्तस्यान्ते भवति मृदुता संनतिमयी</p>
<p>तथा सा स्यात्पूर्वं यदि जनमता वृत्तिरथ सः ।</p>
<p>घनाघातोत्कर्षापरपुरुषहुङ्कारविहिता</p>
<p>न तस्यासीत्पीडा निविडजडतावाप्तविकृतेः ॥७५९॥</p>
<p>इत्युक्ते शौरिणा कर्णः समारुह्य रथं पुनः ।</p>
<p>सन्दधे भार्गवादिष्टं महास्त्रं शिथिलस्मृतिः ॥७६०॥</p>
<p>बाणेन कृत्तगलमञ्जलिकाभिधेन</p>
<p>तस्यार्जुनस्तरलकुण्डलदीप्तगण्डम् ।</p>
<p>वक्त्रं जहार पृथुहारविलम्बिशोण</p>
<p>रत्नप्रभानिभनभः प्रसृतप्रकाशम् ॥७६१॥</p>
<p>हते कर्णे वहन्नन्तः शोकशल्यं सुयोधनः ।</p>
<p>शल्यं सेनापतिं कृत्वा युयुधे निधनोत्सुकः ॥७६२॥</p>
<p>शल्येन पीडितं दृष्ट्वा निजसैन्यं युधिष्ठिरः ।</p>
<p>भ्रूभङ्ककङ्कवस्त्राङ्कस्तं समुद्धर्तुमाद्रवत॥७६३॥</p>
<p>तस्येषुवर्षिणश्छित्त्वा रथसारथिकार्मुकान।</p>
<p>प्राहर्षीत्पाण्डवः शक्तिं कालदंष्ट्रामिवोत्कटाम् ॥७६४॥</p>
<p>प्रविश्य शल्यहृदयं शक्तिर्बिलमिवोरगी ।</p>
<p>वेगशूत्कारनिःश्वासा साविशद्वसुधातलम् ॥७६५॥</p>
<p>स्वयं राज्ञा हते शल्ये सहदेवेन सौबले ।</p>
<p>सैन्ये शेषे च भीमेन निःसैन्योऽभूत्सुयोधनः ॥७६६॥</p>
<p>कृतवर्मकृपद्रौणिशेषः कुरुपतिस्ततः ।</p>
<p>विरथस्तान्समामन्त्र्य विवेशालक्षितो ह्रदम् ॥७६७॥</p>
<p>ह्रदस्यान्तर्नृपे तस्मिन्प्रविष्टे शत्रुशङ्किते ।</p>
<p>भीमं भीमभयेनेव पयश्चिरमकम्पत ॥७६८॥</p>
<p>यस्याशेषनरेशरत्नमुकुटैः पीडाभवत्पादयोस्</p>
<p>तस्यारातिनिपातशङ्कितमतेरेकाकिनोऽन्तर्जले ।</p>
<p>क्रोधव्याधुतनक्रचक्रमकरक्रूरान्तदन्ताहति</p>
<p>क्लेशक्लान्तिरभूद्धिगस्थिरपदाः शोकप्रदाः सम्पदः ॥७६९॥</p>
<p>ऋणशेषमिव ध्यायन्धार्तराष्ट्रं युधिष्ठिरः ।</p>
<p>लुब्धकानां गिरा ज्ञात्वा ससैन्यस्तूर्णमाययौ ॥७७०॥</p>
<p>स्तिमितं सलिलस्थं तं जगाद च तटस्थितः ।</p>
<p>राजन्नुत्तिष्ठ लज्जेयं युक्तं नान्ते पलायनम् ॥७७१॥</p>
<p>कृत्वा क्षत्रक्षयं शेषां रक्षसि क्षत्रियस्तनुम् ।</p>
<p>एकेन सह युध्यस्व जिते तस्मिन्जिता वयम् ॥७७२॥</p>
<p>श्रुत्वैतत्सहसोत्थाय तमभाषत कौरवः ।</p>
<p>एष क्षपाक्षपणधीः प्रविष्टोऽहं जलान्तरम् ॥७७३॥</p>
<p>न मे राज्ये शरीरे वा तृणे वापि स्पृहा क्वचित।</p>
<p>इत्युक्त्वा सहिता सर्वैः स कुरुक्षेत्रमाययौ ॥७७४॥</p>
<p>अत्रान्तरे हलधरः श्रुत्वा कुरुकुलक्षयम् ।</p>
<p>सारस्वतेषु तीर्थेषु स्नात्वा तं देशमाययौ ॥७७५॥</p>
<p>प्रधानक्षेत्रके तस्मिन्नुपविष्टे सहामरैः ।</p>
<p>भीमकौरवयोश्चित्रं गदायुद्धमवर्तत ॥७७६॥</p>
<p>वर्ज्यमानेऽथ भीमेन प्रहारे कौरवेण च ।</p>
<p>तदाघातच्युते भीमे भीमघातेन चापरे ॥७७७॥</p>
<p>सुचिरं संशयतुलारूढे स्वभटमण्डले ।</p>
<p>न तयोरन्तरं कश्चिद्ददर्शाश्चर्ययोधिनोः ॥७७८॥</p>
<p>अथ भीमगदाघातभिन्नोरुः कौरवेश्वरः ।</p>
<p>पपात कीर्णहाराश्रुधारां कुर्वन्निव क्षितिम् ॥७७९॥</p>
<p>पदा भीमेन तन्मौलौ स्पृष्टे क्रुद्धं हलायुधम् ।</p>
<p>शमयामास कंसारिर्वदन्कौरवदुर्नयम् ॥७८०॥</p>
<p>प्रयातेष्वथ सर्वेषु द्रौणिहार्दिक्यगौतमाः ।</p>
<p>निशि देशं तमभ्येत्य ददृशुः पतितं नृपम् ॥७८१॥</p>
<p>भिन्नोरुमध्यव्यथया दन्तदष्टमहीतलम् ।</p>
<p>वारयन्तं गदाग्रेण गृध्रगोमायुवायसाम् ॥७८२॥</p>
<p>तं दृष्ट्वा द्रौणिरवदत्तीव्रहृन्मर्मवेदनः ।</p>
<p>किं त्वया निःसहायेन शत्रुवह्नौ हुता तनुः ॥७८३॥</p>
<p>अकृष्णपाण्डवं लोकं करोमि तव शासनात।</p>
<p>इत्युक्त्वा तद्गिरा गत्वा प्रविवेश महद्वनम् ॥७८४॥</p>
<p>कृपभोजसखस्तत्र रात्रौ काकान्निपातिताम् ।</p>
<p>उलूकैर्वृक्षमूलस्थः स दृष्ट्वा चिन्तयच्चिरम् ॥७८५॥</p>
<p>काकान्कालबलेनैते घ्नन्त्येषारिवधे स्थितिः ।</p>
<p>हन्तुं पाण्डुसुतान्रात्रौ सुप्तानेव व्रजाम्यहम् ॥७८६॥</p>
<p>ध्यायन्निवार्यमाणोऽपि कृपेण कृतवर्मणा ।</p>
<p>क्रोधादगणयन्पापं स ताभ्यां प्रययौ सह ॥७८७॥</p>
<p>पाण्डवेषु गिरा शौरेः सुप्तेष्वन्यत्र शङ्कया ।</p>
<p>पाञ्चालसेनाशिबिरद्वारं द्रौणिरवाप्तवान॥७८८॥</p>
<p>तत्र दृष्ट्वा महद्भूतं सर्पकेयूरकङ्कणम् ।</p>
<p>प्रादुर्भूतं शिरश्छित्त्वा वह्नौ क्षेप्तुं समुद्यतः ॥७८९॥</p>
<p>प्रीत्या भगवता तेन रुद्रेण स्वयमर्पितम् ।</p>
<p>द्रौणिर्निस्त्रिंशमादाय विवेशारिक्षयोत्सुकः ॥७९०॥</p>
<p>पद्भ्यामशस्त्रनिधनं धृष्टद्युम्नं विधाय सः ।</p>
<p>शिखण्डिनं द्विधा कृत्वा जघानाक्षौहिणीं क्षणम् ॥७९१॥</p>
<p>स सुप्तवधपापेन प्रलिप्तः शोणितेन च ।</p>
<p>कृतान्तक्रूरचरितः प्रययौ कौरवान्तिकम् ॥७९२॥</p>
<p>निऊशेषशत्रुनिधनं श्रुत्वा द्रौणिनिवेदितम् ।</p>
<p>स्वर्गेऽस्तु सङ्ग इत्युक्त्वा स तत्याज जीवितम् ॥७९३॥</p>
<p>प्रातर्बन्धुवियोगार्तौ कृष्णाशोकाग्नितापितौ ।</p>
<p>भीमार्जुनौ प्रययतुः क्रुद्धौ द्रौणिजिघांसया ॥७९४॥</p>
<p>द्रौणिः सरस्वतीतीरे चरन्व्रणधृताप्लुतः ।</p>
<p>दृष्ट्वा भीमार्जुनावस्त्रं ब्रह्मशीर्षमवासृजत॥७९५॥</p>
<p>अर्जुनो ब्राह्ममस्त्रं च सङ्घर्षणास्त्रयोस्तयोः ।</p>
<p>अकालप्रलयारम्भसंरम्भोऽभूद्दिवौकसाम् ॥७९६॥</p>
<p>तद्द्रौणिमुक्तमपतन्महास्त्रं व्यासशासनात।</p>
<p>अभिमन्युवधूगर्भं द्रौणिचूडमणौ परम् ॥७९७॥</p>
<p>ओ)०(ओ</p>
<p>भीष्मपर्व</p>
<p>पाण्डवाः पुत्रशोकार्तं धृतराष्ट्रं प्रलापितम् ।</p>
<p>गान्धारीसहितं गत्वा प्रणेमुर्लज्जिताः शनैः ॥७९८॥</p>
<p>क्रमादालिङ्गने भीमः शौरिबुद्ध्यायसः कृतः ।</p>
<p>चूर्णतामगमद्गाढं धृतराष्ट्रेण पीडितः ॥७९९॥</p>
<p>युधिष्ठिरस्य गान्धारीं सतीं प्रणमतः पुरः ।</p>
<p>तद्दृष्टिः सानलज्वाला पादाङ्गुष्ठयुगेऽपतत॥८००॥</p>
<p>स्नुषाभिः सह गान्धारी स्वयं गत्वा रणावनिम् ।</p>
<p>दृष्ट्वा हतान्सुतान्कृष्णं शशाप क्षयकारिणम् ॥८०१॥</p>
<p>षट्त्रिंशवत्सरे कृष्ण तवाप्येवं कुलक्षयः ।</p>
<p>भविष्यतीति तद्वाक्यं श्रुत्वा तामच्युतोऽवदत॥८०२॥</p>
<p>पुनरुक्तस्त्वयायं मे दत्तः शापः पतिव्रते ।</p>
<p>अवश्यमेव भविता तस्मिन्वर्षे यदुक्षयः ॥८०३॥</p>
<p>ततः कृतोदकविधिर्बान्धवक्षयदुःखितः ।</p>
<p>राज्यं न लेभे मुनिभिर्बोधितोऽपि युधिष्ठिरः ॥८०४॥</p>
<p>कर्ण कुन्तीगिरा ज्ञात्वा भ्रातरं निहतं रणे ।</p>
<p>स शुशोच शुचाक्रान्तस्ततस्तं नारदोऽवदत॥८०५॥</p>
<p>क्षत्रियाचार्यके भीष्मनिकारात्कृतसंयमम् ।</p>
<p>अस्त्रार्थी भार्गवं कर्णं प्रययौ विप्रवेषवान॥८०६॥</p>
<p>रामस्तदङ्कसुप्तोऽर्धनिद्रासङ्क्षयभीरुणा ।</p>
<p>क्रूरक्रिमिक्षतेनापि कर्णेन न विबोधितः ॥८०७॥</p>
<p>तद्रक्ताक्तः प्रबुद्धोऽथ दृष्ट्वा क्लेशेऽपि निश्चलम् ।</p>
<p>रामः कर्णं न विप्रोऽसीत्युक्त्वास्त्रं विफलं व्यधात॥८०८॥</p>
<p>गुरुशप्तः स शक्रेण हृतसंनाहकुण्डलः ।</p>
<p>घटोत्कचे नष्टशक्तिः शल्याधिक्षेपशल्यवान॥८०९॥</p>
<p>द्विजवत्सापराधेन भूग्रस्तरथनिष्फलः ।</p>
<p>हतः कर्णः कुरुपतेः कुमन्त्रकृतसङ्क्षयः ॥८१०॥</p>
<p>नारदेनेत्यभिहिते व्यासमुख्यैर्महर्षिभिः ।</p>
<p>कृष्णेन भ्रातृभिः सर्वैः प्रयत्नेन विबोधितः ॥८११॥</p>
<p>राज्यं कथञ्चिज्जग्राह शल्यतुल्यं युधिष्ठिरः ।</p>
<p>कस्य बन्धुवियोगार्तिनिःश्वासोष्णाः श्रियः प्रियाः ॥८१२॥</p>
<p>अभिषेकार्द्रमुकुटं समेत्याथ युधिष्ठिरम् ।</p>
<p>उवाच ब्राह्मणाकारश्चार्वाको नाम रक्षसः ॥८१३॥</p>
<p>छत्रं त्रपाकरमहो व्यजनं जनाग्रे</p>
<p>दुःखप्रदं प्रविसृताश्रुकणानुकारः ।</p>
<p>हारः परं स्वजनमित्रवियोगशोक</p>
<p>पीडावतां वद विडम्बनमेव लक्ष्मीः ॥८१४॥</p>
<p>चार्वाकस्येति वचसा राज्यत्यागोद्यते नृप ।</p>
<p>राक्षसः कौरवसुहृद्विप्रकोपात्क्षयं ययौ ॥८१५॥</p>
<p>ज्ञात्वोत्तरायणं प्राप्तं क्षरशय्याश्रयस्ततः ।</p>
<p>मुनिमध्येऽस्मरद्विष्णुं भीष्मः पर्यन्तबान्धवम् ॥८१६॥</p>
<p>दोषाश्रयाखिलतमःशमसूर्यधाम</p>
<p>संसारसर्पविषवारणसिद्धमन्त्रः ।</p>
<p>शुद्धात्मनां भवति पुण्यपणोपपन्नं</p>
<p>पाथेयमन्तसमये स्मरणं मुरारेः ॥८१७॥</p>
<p>स्तुतिप्रवृत्तं विज्ञाय भगवान्भीष्ममच्युतः ।</p>
<p>सहितः पाण्डवैर्द्रष्टुं ययौ प्रीत्या ससात्यकिः ॥८१८॥</p>
<p>प्रणतं भीष्ममभ्यर्च्य हरिः सुरमुनिस्तुतः ।</p>
<p>शरशल्यव्यथाहीनं स्निघ्ददृक्सुधया व्यधात॥८१९॥</p>
<p>देहसंन्याससंनद्धं राजा लज्जानतः शनैः ।</p>
<p>शासनेन हरेर्भीष्मं श्रेयः पप्रच्छ धर्मजः ॥८२०॥</p>
<p>सोऽब्रवीद्भूभुजां राजन्भूषणं जनरञ्जनम् ।</p>
<p>धर्मः प्रजापरित्राणं कोषः सद्भृत्यसङ्ग्रहः ॥८२१॥</p>
<p>प्रजाकार्ये शक्तिः श्रवणमभिभूतार्तवचसां</p>
<p>स्पृहा कामक्रोधप्रमदमदमानव्युपरमे ।</p>
<p>क्षितेः कायस्थेभ्यः कृपणपरिरक्षा प्रतिपदं</p>
<p>गुणासङ्गः श्रेयानयमुदयलक्ष्म्या क्षितिभुजाम् ॥८२२॥</p>
<p>विरक्तस्वीकारः कृतकविरतिः कोषभरणं</p>
<p>बलाधिक्ये शत्रोः शरणगमनं पादपतनम् ।</p>
<p>प्रहारश्छिद्राप्तौ निहतरिपुमिश्याश्रुपतनं</p>
<p>धिया दैवादिष्टं शरणमिदमापन्निपतने ॥८२३॥</p>
<p>आशापाशविमुक्तनिश्चलमुखा स्वायत्तचित्तस्थितिः</p>
<p>स्नेहद्वेषविषादलोभविरतिः सनोत्षतृप्तः मनः ।</p>
<p>चिन्तानित्यमनित्यतापपरिचये सङ्गेऽपि निःसङ्गता</p>
<p>संवित्सेकविवेकपूतमनसामित्येष मोक्षक्रमः ॥८२४॥</p>
<p>कारुण्याद्गलितं प्रदानसमये चित्तं प्रसन्नं सदा</p>
<p>क्षीणः पुत्रकलत्रदुःखकृपणः पात्रं पवित्रं परम् ।</p>
<p>सश्रद्धं परवित्तशल्यरहितं वित्तं स्वधर्मीर्जितं</p>
<p>तद्दानं दयितं फलप्रियतया वाणिज्यसज्जं न यत॥८२५।</p>
<p>इत्युक्त्वा विविधं भीष्मः सर्वधर्मार्थसङ्ग्रहम् ।</p>
<p>विष्णोर्नामसहस्राख्यं मन्त्रराजमुदीर्य तम् ॥८२६॥</p>
<p>कर्मोदितबलोत्क्षिप्तबिन्दुभेदपथोदितम् ।</p>
<p>तालुरन्ध्रोच्छलज्ज्योतिर्योगेनात्मानमत्यजत॥८२७॥</p>
<p>ओ)०(ओ</p>
<p>अथ भीष्मवियोगार्तः पापशान्त्यै युधिष्ठिरः ।</p>
<p>अश्वमेधाभिधे चक्रे यज्ञे व्यासाज्ञया मतिम् ॥८२८॥</p>
<p>अथैकान्तस्थितः कृष्णः पुनः पृष्टः किरीटिना ।</p>
<p>यत्प्राह समरारम्भे ज्ञानयोगे तदुक्तवान॥८२९॥</p>
<p>कदाचिदथ कंसारिं दृष्ट्वा पथि रथस्थितम् ।</p>
<p>ऊचे मुनिरुतङ्काख्यः कुरुसङ्क्षयदुःखितः ॥८३०॥</p>
<p>शक्तेनोपेक्षितः कस्माद्भवता भरतक्षयः ।</p>
<p>न युक्तं कृतमित्युक्त्वा कोपाच्छापोद्यतोऽभवत॥८३१॥</p>
<p>ततस्तस्मै स्मितमुखः शौरिर्देहतमोहरम् ।</p>
<p>भासुराकं सहस्राभं विश्वरूपमदर्शयत॥८३२॥</p>
<p>अथाभिमन्युदयिता दिव्यास्त्रहतमुत्तरा ।</p>
<p>मत्स्यराजसुतासूत भस्मीभूताकृतिं शिशुम् ॥८३३॥</p>
<p>सुभद्रयार्तितः स्वस्रा भगवान्भूतभावनः ।</p>
<p>द्रोणपुत्रास्त्रनिर्दग्धं शौरिः शिशुमजीवयत॥८३४॥</p>
<p>कुरुवंशे परिक्षीणे संजातस्याङ्कुराकृतेः ।</p>
<p>परीक्षिदिति बालस्य नाम चक्रे त्रिविक्रमः ॥८३५॥</p>
<p>अथ यज्ञाश्वरक्षायै व्रजं जिष्णुर्जगज्जयी ।</p>
<p>मणिपूरपुरे प्राप बभ्रुवाहनमात्मजम् ॥८३६॥</p>
<p>तेनाविज्ञाय समरे सायकैः पातितोऽर्जुनः ।</p>
<p>उलूप्या नागसुतया रत्नेनार्पितजीवितः ॥८३७॥</p>
<p>प्रययौ हयमादाय स्वपुरं भ्रातुरन्तिकम् ।</p>
<p>प्रावर्तत च भूभर्तुर्यज्ञः काञ्चनवर्षिणः ॥८३८॥</p>
<p>अथैकपार्श्वे कनकद्युतिभृन्नकुलोऽद्भुतः ।</p>
<p>विप्रकोटिशतोच्छिष्टभुवं भेजे लुठत्तनुः ॥८३९॥</p>
<p>सोऽब्रवीद्भूभुजां पृष्टः शिलोञ्छस्वच्छवृत्तिना ।</p>
<p>सुचिरावाप्तमशनं प्राप्तायातिथयेऽर्पितम् ॥८४०॥</p>
<p>तदुच्छिष्टजलस्पृष्टं पार्श्वं मे हेमतां गतम् ।</p>
<p>द्वितीयपार्श्ववर्णाप्त्यै प्राप्तोऽहं त्वत्क्रतुक्षितिम् ॥८४१॥</p>
<p>निःसङ्ख्यब्राह्मणोच्छिष्टस्पृष्टस्यापि न मे द्युतिः ।</p>
<p>जाता सत्त्वोज्ज्वलं याति दानमल्पमनल्पताम् ॥८४२॥</p>
<p>इत्युक्त्वा नकुले याते दानमानमहोन्नतिः ।</p>
<p>सर्वस्वदक्षिणे यज्ञे राजा शिथिलतां ययौ ॥८४३॥</p>
<p>अथ देवतवन्नित्यं पूज्यमानोऽपि भूभुजा ।</p>
<p>भीमोग्रवचनोद्वेगी धृतराष्ट्रः शनैरभूत॥८४४॥</p>
<p>स सदा पुत्रशोकेन भूमिशायी फलाशनः ।</p>
<p>मिथ्या राज्योपभोगाप्तिं धर्मजाय न्यवेदयत॥८४५॥</p>
<p>स जातगाढवैराग्यः पत्न्या सह वनं ययौ ।</p>
<p>व्यासाज्ञया संजयेन कुन्त्या च विदुरेण च ॥८४६॥</p>
<p>दयितजनवियोगोद्वेगरोगातुराणां</p>
<p>विभवविरहदैन्यम्लानमानाननानाम् ।</p>
<p>शमयति शितशल्यं हन्त नैराश्यनश्यद्</p>
<p>भवपरिभवतान्तिः शान्तिरन्ते वनान्ते ॥८४७॥</p>
<p>यातस्तपःस्थितं द्रष्टुं धृतराष्ट्रं युधिष्ठिरः ।</p>
<p>ददर्श विदुरं ज्ञानयुक्तित्यक्तकलेवरम् ॥८४८॥</p>
<p>प्राप्तः स्वनगरं राजा शुश्राव कुरुपुङ्गवम् ।</p>
<p>सानुगं दावदहने प्रविष्टं सञ्जयं विना ॥८४९॥</p>
<p>षट्त्रिंशाब्दे सुखक्षीबा वृष्णयः कृष्णनन्दनम् ।</p>
<p>साम्बं स्त्रीवेशमादाय पप्रच्छ सस्मिता मुनीन॥८५०॥</p>
<p>भावी सुतः सुता वा स्यात्किमिति श्रीविशृङ्खलाः ।</p>
<p>क्रुद्धास्तान्मुनयः प्राहुः भविष्यति कुलान्तकः ॥८५१॥</p>
<p>कालेन लोहमुसलं जातं साम्बस्य वृष्णयः ।</p>
<p>घृष्ट्वा घृष्ट्वाम्बुधेस्तीरे तत्यजुः क्षयशङ्किताः ॥८५२॥</p>
<p>तच्चूर्णजातवल्लीभिः क्षीवाः स्पर्धाकथाक्रुधा ।</p>
<p>निर्बन्धाद्युध्यमानास्ते क्षणेन क्षयमाययुः ॥८५३॥</p>
<p>कृष्णः कुलक्षयोद्विग्नस्तेजः स्वं धाम्नि वैष्णवे ।</p>
<p>हेम हेम्नीव निक्षिप्य प्रययौ कायशेषताम् ॥८५४॥</p>
<p>याते प्रविश्य पातालमनन्तत्वं हलायुधे ।</p>
<p>लुब्धकेन हरिः सुप्तः कृष्णसारधिया हतः ॥८५५॥</p>
<p>अनल्पं कल्पान्तस्थिरमिव जनः कल्पयति यन्</p>
<p>न यस्मिन्नाशङ्का सुरगिरिगरिम्णि प्रचलने ।</p>
<p>तदेवाक्ष्णः पक्ष्माञ्चलतरलविक्षेपतुलया</p>
<p>क्षयक्षीवः कालः किल गिलति नैवाभवदिति ॥८५६॥</p>
<p>अथ वृष्णिक्षयं ज्ञात्वा द्वारकामेत्य फाल्गुनः ।</p>
<p>शोकार्तस्तद्वधूवृन्दं स्वपुरं नेतुमुद्ययौ ॥८५७॥</p>
<p>व्रजतः तस्य गोपाला बृहल्लगुडपाणयः ।</p>
<p>जह्रुराकृष्टजापस्य स्त्रैणमाकीर्णपत्त्रिणः ॥८५८॥</p>
<p>ते द्विषत्खण्डनां प्रापुः शरा गाण्डीवधन्वनः ।</p>
<p>निष्फलत्वं विलक्षस्य याचकस्य गुणा इव ॥८५९॥</p>
<p>नहि हीनमनाक्रान्त्या फाल्गुनस्य गलद्गुणम् ।</p>
<p>कलत्रं निर्धनस्येव विधेयं नाभवद्धनुः ॥८६०॥</p>
<p>रुद्राभिद्रवमुद्रिताद्रिशिखराः शुक्रोन्मुखाः खाण्डवे</p>
<p>खेलोत्ताललतायुधोद्यतकृताटोपेषु गोपेष्वहो ।</p>
<p>जग्मुर्जिष्णुशरा मुरारितरणीत्राणे तृणक्लीबतां</p>
<p>यस्यायन्त्रविचित्रपाककलया कालाय तस्मै नमः ॥८६१॥</p>
<p>युधिष्ठिरोऽथ विभवं ज्ञात्वा पर्यन्ततादृशम् ।</p>
<p>भ्रातृभिः सह पत्न्या च महाप्रस्थानमाविशत॥८६२॥</p>
<p>कृष्णायाः पतने प्राह राजा विजयरक्तताम् ।</p>
<p>प्रियस्य दोषाकलनं वियोगे दुःखभेषजम् ॥८६३॥</p>
<p>सोऽवदत्प्रच्युतस्याथ सहदेवस्य धीमदम् ।</p>
<p>नकुलस्यादरं रूपे जिष्णोर्विजयदृप्तताम् ॥८६४॥</p>
<p>भीमस्य बह्वशनतां व्रजन्नेव शुना सह ।</p>
<p>पर्यन्तेऽचिन्तयन्नन्तः संसारविशरारुताम् ॥८६५॥</p>
<p>अथ व्योमपथायातं विमानं सुकृतोज्ज्वलम् ।</p>
<p>देवदूतार्पितं राजा नारुरोह शुना विना ॥८६६॥</p>
<p>तत्तस्याश्रितवात्सल्यं धर्मस्त्यक्तश्वविग्रहः ।</p>
<p>तुष्टः स्वं रूपमास्थाय प्रशशंस पुनः पुनः ॥८६७॥</p>
<p>अथ राजा समारुह्य विमानं त्रिदिवं व्रजन।</p>
<p>ददर्श नरकं घोरं देवदूतं प्रदर्शितम् ॥८६८॥</p>
<p>ततस्तद्दर्शनोद्विग्नं देवदूतस्तमब्रवीत।</p>
<p>राजन्द्रोणवधामत्यान्मिथ्यैतत्तव दर्शितम् ॥८६९॥</p>
<p>प्रजापीडाक्रीडार्जितधनभरैर्भोगसुखिनाम्</p>
<p>अकर्णानां क्लाम्यत्कृपणकरुणाक्रान्दसमये ।</p>
<p>अवश्यं भूपानां भवति विभवोन्मादकुधियां</p>
<p>दुरन्ता पर्यन्ते नरककलुषक्लेशकुगतिः ॥८७०॥</p>
<p>इत्युक्ते देवदूतेन शक्रलोकं युधिष्ठिरः ।</p>
<p>धर्मधाम निजं भेजे स्वं स्वं चान्ये सुरांशजाः ॥८७१॥</p>
<p>लक्ष्मीश्चामरतारहारहसिता मत्तेभकुम्भस्तनी</p>
<p>त्रैलोक्याक्रमणः पराक्रमभरः सम्भोगयोग्यं वयः ।</p>
<p>पूर्वं सर्वमखर्वगर्वसुखदं सञ्चर्व्यमाणं पुनः</p>
<p>पर्यन्ते परिणाममीलदखिलास्वादं विषादास्पदम् ॥८७२॥</p>
<p>इति स भुवनभूत्यै भूतभर्ता विधाय</p>
<p>प्रसभविभवशक्त्या भूमिभारावतारम् ।</p>
<p>अगमदमरसङ्घैः कीर्त्यमानप्रभावः</p>
<p>सह नरमुनिना स्वं धाम नारायणांशः ॥८७३॥</p>
<p>इति श्रीव्यासदासापराख्यक्षेमेन्द्रविरचिते दशावतारचरिते</p>
<p>कृष्णावतारोऽष्टमः</p>
<p>॥८॥</p>
<p>*********************************************************************************</p>
<p>.</p>
<p><strong>(९)</strong></p>
<p><em><strong>बुद्धावतारो नवमः</strong></em></p>
<p>काले प्रयाते कलिविप्लवेन रागग्रहोग्रे भगवान्भवाब्धौ ।</p>
<p>मज्जत्सु संमोहजले जनेषु जगन्निवासः करुणान्वितोऽभूत॥१॥</p>
<p>स सर्वसत्त्वोपकृतिप्रयत्नः कृपाकुलः शाक्यकुले विशाले ।</p>
<p>शुद्धोदनाख्यस्य नराधिपेन्दोर्धन्यस्य गर्भेऽवततार पत्न्याः ॥२॥</p>
<p>मायाभिधाना नरनाथपत्नी</p>
<p>गर्भे हरिं विश्वगुरुं वहन्ती ।</p>
<p>आसन्नचन्द्रैव सुधाब्धिवेला</p>
<p>निधानधन्येव वसुन्धराभूत॥३॥</p>
<p>कुक्षिं ततस्तत्क्षणमक्षताया</p>
<p>विभिद्य मातुर्भगवान्प्रजातः ।</p>
<p>गर्भोदकास्पृष्टविशुद्धमूर्तिर्</p>
<p>जाम्बूनदेनेव विनिर्मिताङ्गः ॥४॥</p>
<p>स जातमात्रस्त्रिदशप्रमुक्त</p>
<p>नभोनदीवारिभराभिषिक्तः ।</p>
<p>पदत्रयीं कम्पितसर्वलोकां</p>
<p>दत्त्वा दिशन्दिक्षु भृशं जगाम ॥५॥</p>
<p>पूर्वां स्थितेयं मम निर्वृत्तिर्मे</p>
<p>धीः सर्वसत्त्वोद्धृतिदक्षिणेयम् ।</p>
<p>जन्मस्थितिः सम्प्रति पश्चिमेयं</p>
<p>संसारबन्धादियमुत्तरा च ॥६॥</p>
<p>इति ब्रुवाणं नृपतिस्तमेत्य</p>
<p>दृष्ट्वा त्रिलोकीपतिलक्षणाङ्कम् ।</p>
<p>स जातदिव्यानुभवाभिमानः</p>
<p>कुलस्य भूत्यै धृतिमाबबन्ध ॥७॥</p>
<p>तं लक्षणज्ञा जगदुः सहर्षम्</p>
<p>अयं शिशुर्लक्षणलक्ष्यमाणः ।</p>
<p>प्रभुर्भविष्यत्यवनीश्वराणाम्</p>
<p>अनुत्तरज्ञाननिधिर्मुनिर्वा ॥८॥</p>
<p>स सर्वविद्याविदितार्थसत्त्वः</p>
<p>सम्प्राप्तशस्त्रास्त्रगजाश्वशिक्षः ।</p>
<p>सर्वार्थसिद्ध्या पितुराप्तकीर्तिः</p>
<p>सर्वार्थसिद्धाभिधतां जगाम ॥९॥</p>
<p>सर्वस्वदानाभिमुखोऽर्थिसार्थे</p>
<p>सदेहदाने तृणवत्कृतेच्छः ।</p>
<p>लीलाविहारी विचरन्रथेन</p>
<p>ददर्श वृद्धं पथि जीर्णकायम् ॥१०॥</p>
<p>तं वीक्ष्य विच्छायमशक्तिलुप्तम्</p>
<p>अवाप्तपर्याप्तविरक्तभावः ।</p>
<p>सोऽचिन्तयन्निश्चितमन्तसक्ता</p>
<p>कायस्य निर्वेदमयी दशेयम् ॥११॥</p>
<p>अहो बतायं जरयाभिभूतः</p>
<p>कुरूपतां क्लेशमयीं प्रयातः ।</p>
<p>तारुण्यमाकुञ्चितकृष्णकेशं</p>
<p>शोचन्निवान्तः श्वसितिप्रकामम् ॥१२॥</p>
<p>महीनिविष्टाकृतिरल्पदृष्टिः</p>
<p>किं कष्टचारी नगरे करोति ।</p>
<p>सन्तोषशीतं श्रयति प्रशान्त्यै</p>
<p>किमाश्रमं श्रान्ततनुर्न वृद्धः ॥१३॥</p>
<p>भ्रमः कामश्वासः कफभररवः कण्ठकुहरे</p>
<p>श्रुतौ नेत्रे घ्राणे त्वचि सरसनायां विफलता ।</p>
<p>अहो वृद्धस्यास्मिन्सकलविरहक्लेशसमये</p>
<p>प्रमोहस्तृष्णां यत्त्यजति दयितां नैव तरुणीम् ॥१४॥</p>
<p>क्षणं विचिन्त्येति नरेन्द्रसूनुर्</p>
<p>व्रजन्पुरप्रान्तविलोकनाय ।</p>
<p>शोकाश्रयं हर्षविषादधाम</p>
<p>श्मशानमाकीर्णं शवं ददर्श ॥१५॥</p>
<p>स सारथिं प्राह विलोक्य लीनं</p>
<p>शरीरिणां कायमपायभूमौ ।</p>
<p>अनित्यताचिन्तनजातखेदः</p>
<p>संसारवैरस्य विचारसक्तः ॥१६॥</p>
<p>क्लेदामोदविविग्नवायसशुनः कृत्यापदस्याशुचेर्</p>
<p>अन्ते यस्य दशेदृशी क्षयमयी कायस्य भूशायिनः ।</p>
<p>मूढास्तस्य कृते परार्थहरणोद्योगं परस्त्रीरति</p>
<p>व्यासक्तिं परदेहदारणधनद्रोहं नराः कुर्वते ॥१७॥</p>
<p>नासत्यं न परापवादपिशुनं नो मर्मभिद्भाषते</p>
<p>नैराश्येन विशेषशीतलतनुः सेवा प्रवासोज्झितः ।</p>
<p>पापीपार्जनवर्जितः परगृहे द्वास्थैरसन्तर्जितः</p>
<p>कामद्वेषविषादमोहरहितः पश्यैष शेते शवः ॥१८॥</p>
<p>क्षितिप्रतिष्ठस्य कलेवरस्य</p>
<p>पर्यन्तभूमावियमेव निष्ठा ।</p>
<p>यत्काष्ठपाषाणसमानचेष्टं</p>
<p>प्रयाति मृद्भस्मशकृत्क्रिमित्वम् ॥१९॥</p>
<p>उक्त्वेति वैराग्यमयीं प्रशान्तिं</p>
<p>श्रयन्विचिन्त्यान्तविनाशि सर्वम् ।</p>
<p>अन्तःपुराभ्यन्तरमेत्य सोऽभूद्</p>
<p>विभूतिभोगे शिथिलाभिलाषः ॥२०॥</p>
<p>अन्तःपुरे तस्य नृपात्मजानां</p>
<p>सहस्रषष्ट्या हरिणेक्षणानाम् ।</p>
<p>चित्रार्पितानामिव सङ्गमोऽभून्</p>
<p>न शान्तिसक्तस्य सुखानुभावः ॥२१॥</p>
<p>ततः क्षितीशं समुपेत्य सर्वे</p>
<p>मौहूर्तिकां संसदि तत्त्वमूचुः ।</p>
<p>राजन्सुतस्ते भविता त्रिलोकी</p>
<p>पतिः प्रभावे भगवान्जिनो वा ॥२२॥</p>
<p>श्रुत्वेति राजा भुवनाधिपत्यं</p>
<p>पुत्रस्य यत्नेन समीहमानः ।</p>
<p>वनाभिकामस्य तपो निरोद्धुं</p>
<p>चक्रे पुरद्वारविशेषगुप्तिम् ॥२३॥</p>
<p>अत्रान्तरे शान्तिपथं प्रवेष्टुम्</p>
<p>आशापरित्यागधृतावधानः ।</p>
<p>अस्त्राद्रिशृङ्गाश्रमधाम्नि सूर्यः</p>
<p>सन्ध्याकषायाम्बरमाललम्बे ॥२४॥</p>
<p>रवौ प्रयाते ककुभां बभूव</p>
<p>घनोऽनुरागः क्षणमात्रलक्ष्यः ।</p>
<p>प्रमाणेन चित्तानि च जीवलोके</p>
<p>विद्युद्विलोकानि न कस्य नाम ॥२५॥</p>
<p>रवेर्वियोगे गुणिवल्लभस्य</p>
<p>शोकानुकारेण तमोभरेण ।</p>
<p>स्नेहेन साधोरिव बन्धुवर्गः</p>
<p>पद्माकरः क्लेशनिमीलितोऽभूत॥२६॥</p>
<p>दिक्केशपाशप्रतिमं तमस्तद्</p>
<p>दीपावलीचम्पकमालिकाङ्कम् ।</p>
<p>लेभे वियोगाच्च वधूस्मराग्नि</p>
<p>स्थानस्फुलिङ्गाकुलधूमलीलाम् ॥२७॥</p>
<p>अथोद्ययौ सत्त्वसितप्रकाशः</p>
<p>सुधां दधानः करुणामिवान्तः ।</p>
<p>निवारयन्मोहघनान्धकारं</p>
<p>विश्वोपकाराय शशीप्रवृत्तः ॥२८॥</p>
<p>चन्द्रोदयेऽन्तःपुरसुन्दरीणां</p>
<p>प्रसाधनव्यग्रपरिग्रहाणाम् ।</p>
<p>शृङ्गारलीलासमयं विलोक्य</p>
<p>क्षणं प्रदध्यौ नरनाथसूनुः ॥२९॥</p>
<p>इमाः संमोहाभ्रप्रसरतडितश्चारुनयना</p>
<p>यदक्षिक्षेपोऽन्तर्विशति हृदयं सूचिसचिवः ।</p>
<p>सुखादिग्धं मुग्धं विषमिव समुत्सृज्य विषयं</p>
<p>श्रयेऽहं पर्यन्तस्थितिपरिचितां शान्तितरुणीम् ॥३०॥</p>
<p>सञ्चिन्तयन्नित्यवनीशसूनुर्</p>
<p>द्वारेषु रुद्धेषु निशान्तपालैः ।</p>
<p>दिव्यप्रभावाप्तगतिर्विचार्य</p>
<p>विनिर्ययौ हर्म्यपथेन तूर्णम् ॥३१॥</p>
<p>स्वच्छन्दकाख्यं प्रविबोध्य सूतं</p>
<p>हयं समारुह्य च कन्थकाख्यम् ।</p>
<p>व्योम्ना जवाद्द्वादशयोजनानि</p>
<p>गत्वा वनं निर्जनमाससाद ॥३२॥</p>
<p>तत्रावरुह्याश्ववरात्प्रभाते</p>
<p>केयूरहाराङ्गदकुण्डलानि ।</p>
<p>मुक्त्वा किरीटं च वितीर्य सर्वं</p>
<p>सूताय सत्त्वाभरणस्तमूचे ॥३३॥</p>
<p>हंहो निवर्तस्व हयं गृहीत्वा</p>
<p>गृहाण सर्वाणि विभूषणानि ।</p>
<p>एतैर्न किंचिन्मम कृत्यमस्ति</p>
<p>भूभृत्कुले श्लिष्टविनष्टशिष्टैः ॥३४॥</p>
<p>एको वनेऽस्मिन्निति नैव कार्यस्</p>
<p>त्वया मयि स्नेहमयोऽनुतापः ।</p>
<p>सञ्जायते जन्मनि जन्तुरेकः</p>
<p>प्रयाति चान्ते परलोकमेकः ॥३५॥</p>
<p>द्रुमश्छत्रं मित्रं सरलहृदयोऽयं मम मृगः</p>
<p>स्थली लीलाशय्या तनुतरतरुत्वङ्निवसनम् ।</p>
<p>स्वकोषः सन्तोषः कृपणकरुणैव प्रियतमा</p>
<p>न संसारः कश्चिद्भवति विभवेऽस्मिन्परिभवः ॥३६॥</p>
<p>उक्त्वेति सूतं क्षितिपालसूनुः</p>
<p>स्वयं कृपाणेन निकृत्त जूटः ।</p>
<p>तमश्रुधारार्द्रपटं विसृज्य</p>
<p>शृङ्गं गिरेरुन्नतमारुरोह ॥३७॥</p>
<p>पर्यङ्कबन्धेन सुखोपविष्टे</p>
<p>समाधिसंनद्धविरुद्धचित्ते ।</p>
<p>तस्मिन्क्षणे विश्वगुरौ गिरीन्द्रः</p>
<p>स भग्नशृङ्गः शकलीबभूव ॥३८॥</p>
<p>गिरीन्द्रभङ्गेन विविग्नवक्त्रं</p>
<p>दृष्ट्वामरा व्योमचरास्तमूचुः ।</p>
<p>जगद्गुरुं त्वं गिरिरेष धर्तुं</p>
<p>प्रभो प्रसीदात्र शुभं न शक्तः ॥३९॥</p>
<p>ततः सनिष्कम्पमवाप्य देशं</p>
<p>वज्रासनाख्यं विकसद्विवेकः ।</p>
<p>अनुत्तरज्ञाननिधानमाप्तुं</p>
<p>धीरः स्थिरध्यानधुरन्धरोऽभूत॥४०॥</p>
<p>जात्यैव मारः शमनिश्चलानां</p>
<p>वैराग्यवैरेण विकारकारी ।</p>
<p>तस्येन्दुकान्त्येव कृताः समाधि</p>
<p>भङ्गाय कान्ताः स समादिदेश ॥४१॥</p>
<p>कटाक्षैः कुर्वाणाः कुवलयकुलं कान्तिविकलं</p>
<p>सृजन्त्यः पादाब्जैः स्थलकमलमालामलिनताम् ।</p>
<p>दिशन्त्यः शीतांशोर्मुखरुचिभिरायासमसमं</p>
<p>ययुस्तास्तस्याग्रे धृतदृढसमाधेर्विफलताम् ॥४२॥</p>
<p>अथागतैर्दुःसहमारसैन्यैः</p>
<p>शस्त्राश्मवह्निद्रुमपांसुवर्षैः ।</p>
<p>क्षिप्तैरनल्पप्रकरैः कुमारः</p>
<p>पुष्पैरिवाकीर्णतनुर्बभूव ॥४३॥</p>
<p>स्वयं समुत्सृष्टशरे स्मरेऽपि</p>
<p>याते विलक्षे घनदैन्यसैन्ये ।</p>
<p>वज्रासनध्यानधृतिः स सम्यक्</p>
<p>सम्बुद्धतां सर्वविदाससाद ॥४४॥</p>
<p>ब्रह्मप्रधानैस्त्रिदशैः प्रदत्तं</p>
<p>पात्रं समादाय सचीवरं च ।</p>
<p>संसारमुक्त्यै सुरमर्त्यनाग</p>
<p>सङ्घस्य सद्धर्ममथादिदेश ॥४५॥</p>
<p>हयं समादाय चिरेण सूते</p>
<p>शून्यासनं शाक्यपुरं प्रविष्टे ।</p>
<p>जनस्य सान्तापुरमण्डलस्य</p>
<p>समुद्ययौ तीव्रविषादनादः ॥४६॥</p>
<p>महीपतिः पुत्रवियोगतप्तः</p>
<p>प्रसुप्तजीवा क्षणमोहनिद्राम् ।</p>
<p>निद्रामिवासाद्य घनानुबन्धां</p>
<p>निःस्पन्दवृत्तिर्न विवेद किञ्चित॥४७॥</p>
<p>अवाप्तसंज्ञं सुचिरात्तमूचुर्</p>
<p>नभश्चरा मुञ्च विचार्य मोहम् ।</p>
<p>राजन्सुतस्ते सुगतत्वमाप्तः</p>
<p>सुरासुरैर्वन्दितपादपद्मः ॥४८॥</p>
<p>ततः क्षितीशस्त्रिजगत्प्रसिद्धं</p>
<p>ज्ञात्वापि तं जैनवने जिनेन्द्रम् ।</p>
<p>द्रष्टुं ययौ हर्षसुधानिधानं</p>
<p>सामात्यमित्रस्वजनः ससैन्यः ॥४९॥</p>
<p>तदाश्रमोपान्तमहीमवाप्य</p>
<p>वनं विलोक्य प्रशमाभिरामम् ।</p>
<p>शुद्धोदनं स्यन्दनपार्श्वसंस्थम्</p>
<p>उदायिनं बान्धवमित्युवाच ॥५०॥</p>
<p>क्रव्यादोऽपि न भुञ्जते परतनुद्रोहेण हिंसाशनं</p>
<p>क्रूराणामपि वैरवह्निविरहान्न क्रोधदिग्धं मनः ।</p>
<p>व्यालुम्पन्ति न तु स्वयं निपतितादन्यत्फलं वानरा</p>
<p>निर्दोषावरणं वनं भगवतः शम्भोः प्रसादादिम् ॥५१॥</p>
<p>अक्षोभनिर्भरजलाः सरितो वहन्ति</p>
<p>निर्विप्लवा विरजसः सुखयन्ति वाताः ।</p>
<p>सध्यानमौनमुनितां दधतीव वृक्षा</p>
<p>निश्चेतनेष्वपि बत प्रसृता प्रशान्तिः ॥५२॥</p>
<p>उक्त्वेति भूपरिवृढः शमसन्निधानं</p>
<p>प्राप्याश्रमाग्र्यमवरुह्य रथात्प्रहृष्टः ।</p>
<p>दूराद्ददर्श सुरसिद्धनरोरगाणां</p>
<p>रागादिदोषशमने सुगतं प्रवृत्तम् ॥५३॥</p>
<p>मुनिर्गतप्रततकाञ्चनपद्मपृष्ठ</p>
<p>पद्मासनस्थमविसंस्थुलधामधीरम् ।</p>
<p>मेरुं सदेहमिव चन्द्रसहस्रकान्ति</p>
<p>पूरैर्नवामृतचितैः कृतरूपकायम् ॥५४॥</p>
<p>सद्धर्मकायमुपदेशदिशा दिशन्तं</p>
<p>ज्ञानार्करश्मिहृतमोहमहान्धकारम् ।</p>
<p>सिंहोन्नतांसयुगमुन्नतबाहुनेत्रं</p>
<p>बालप्रवालतरुपल्लवलोहितौष्ठम् ॥५५॥</p>
<p>लावण्यराशिवदनं सरलोरुनासं</p>
<p>निर्भूषणश्रवणपाशविशेषशोभम् ।</p>
<p>तं निर्जितस्मरमुदारगणं प्रणम्य</p>
<p>लेभे प्रतिप्रणतिमानघनप्रमोदम् ॥५६॥</p>
<p>शक्रादिभिः सुरवरैरपि बिम्बसार</p>
<p>मुख्यैश्च भूमिपतिभिर्गुरुगौरवेण ।</p>
<p>नागैश्च नम्रवदनैरभिनन्द्यमानः</p>
<p>शुद्धोदनः कनकविष्टरमाससाद ॥५७॥</p>
<p>आनन्दबन्धुमवलोक्य तथागतेन्दुं</p>
<p>चित्तप्रसादमसमं समवाप्य भूपः ।</p>
<p>तं प्राप्य हर्षसहजाश्रुनिरुद्धदृष्टिस्</p>
<p>तद्दर्शनामृतरसे सुतरामतृप्तः ॥५८॥</p>
<p>देव प्रकामकरुणार्द्रदृशा सहर्ष</p>
<p>निःशेषदोषरहिता विहिता त्रिलोकी ।</p>
<p>कस्मादहो निजजनस्य कृतस्त्वयायं</p>
<p>संमोहकृद्विरहशोकदशोपदेशः ॥५९॥</p>
<p>नीत्वा क्षपां स्फटिकहर्म्यतले सुखेन</p>
<p>शय्यासु चीनवसनद्युतिसम्मितासु ।</p>
<p>शेषे कथं हरिणसंहतिदन्तदष्ट</p>
<p>शिष्टार्धशष्पपरुषासु वनस्थलीषु ॥६०॥</p>
<p>तच्चन्द्रकान्ति मणिशुक्तिषु सक्तशैत्यं</p>
<p>पीत्वा पयः कथमहो पिबसि त्वमद्य ।</p>
<p>ग्रीष्मोष्ममूढमहिषद्विरदावगाह</p>
<p>क्लिद्यद्यत्करीषकलुषोदरतिक्तमम्भः ॥६१॥</p>
<p>कस्मादेष विहारतामुपगतः कण्ठः कठोरेण किं</p>
<p>संवीतं मृगचर्मणानिलचलच्चीनांशुकार्हं वपुः ।</p>
<p>किं ते रत्नकिरीटधाम्नि च जटाजुटो निबद्धादरः</p>
<p>क्रूरक्लेशसखी सुखेषु विमुखी केनोपदिष्टा स्थितिः ॥६२॥</p>
<p>इत्यार्जवाज्जनपत्तौ जनकाभिमानात्</p>
<p>पुत्रोचितं सदसि रागमयं ब्रुवाणे ।</p>
<p>स्नेहोपलिप्तरजसा मलिनस्वभावं</p>
<p>तं तापसं भवभिषग्भगवान्बभाषे ॥६३॥</p>
<p>किं जीवावधिबन्धनैर्गुणगणेनाराधितैर्बन्धुभिर्</p>
<p>ये यान्त्यन्त्यदिने क्षणाश्रुपतनप्रत्यायनापात्रताम् ।</p>
<p>सद्धर्माधिगमः क्रियाव्युपरमः सत्सङ्गमः संयमः</p>
<p>पर्यन्तेऽप्यचलऽ विरक्तमनसामेते सतां बान्धवाः ॥६४॥</p>
<p>आकृष्याटविकैः परिअरपहृता सामन्तसीमान्तभूर्</p>
<p>ईर्ष्यार्ता मरणोद्यता प्रियतमा मुख्यस्तुरङ्गो मृतः ।</p>
<p>मन्त्री द्रोहसमुद्यतोऽतिबलवानित्यात्तचिन्ताशतैर्</p>
<p>भूपालैः किल कोमलेऽपि शयने निद्रादरिद्रः सदा ॥६५॥</p>
<p>आशापाशनिवेशबन्धनपृथुग्रन्थिव्यथावर्जितस्</p>
<p>तृष्णातापनिवृत्तिशीतलतनुर्मानावमानोज्झितः ।</p>
<p>रागद्वेषविषप्रशान्तिसुखितश्चिन्ताविहीने वने</p>
<p>पाषाणे घनदर्भसूचिनिचिते शेते सुखं निवृत्तः ॥६६॥</p>
<p>भोगी नित्यमजीर्णभोजनरुचा जिह्वां सदा दर्शयन्</p>
<p>वैद्यं पृच्छति तद्भयादभिमतं नाश्नाति तृष्णातुरः ।</p>
<p>भुक्त्वा स्वल्पकमपरयत्नपतितं मूलं फलं वा जलं</p>
<p>पीत्वा जातुरुजं जनेश भजते कांचिन्न निष्किञ्चनः ॥६७॥</p>
<p>शय्यास्तास्तनुतूलपेशलतलाः सा हेमहर्म्यस्थितिस्</p>
<p>ताः केयूरकिरीटहाररचनास्ते कुञ्जरास्ते हयाः ।</p>
<p>भोगास्तेऽभिमता न कस्य सुखदाः किन्त्वक्षिपक्ष्माञ्चल</p>
<p>च्छेदे सर्वमनन्त्यगण्यवशगं दृश्यं न किंचित्क्वचित॥६८॥</p>
<p>ग्रीष्मे हारतुषारचन्दनचयश्चीनांशुकं चन्द्रिका</p>
<p>शीते राङ्कवकुङ्कुमाङ्कतरुणीपीनस्तनालिङ्गनम् ।</p>
<p>रात्रौ वेणुरवोग्रवाररमणीगीतं दिने सत्सभा</p>
<p>यस्यैतत्क्रियते स कस्य नृपते कायः कृतघ्नः स्थिरः ॥६९॥</p>
<p>नैराश्ये शमशीतचित्तसुखिनां नानन्दनं चन्दनं</p>
<p>कारुण्याभरणाभिरामहृदये हारेण भारेण किम् ।</p>
<p>रत्नालङ्करणादिकं गुरुगिरामाकर्णनं कर्णयोर्</p>
<p>नेष्टं शीलदुकूलशीलनवतां चित्राम्बराडम्बरम् ॥७०॥</p>
<p>राजन्सन्त्यज्य मोहदुर्ग्रहमिमं स्नेहव्यथां मा कृथाः</p>
<p>संसारस्य विचारय प्रचलतां मा मज्ज जन्माम्बुधौ ।</p>
<p>नित्यापूर्वजनोद्भवे भवपथे प्रस्थानपान्थभ्रम</p>
<p>क्षिप्रालापसमागमप्रणयिनां को बान्धवः कः परः ॥७१॥</p>
<p>इत्युक्त्वा भगवान्नृपस्य विदधे प्राबोधिनीं बोधनां</p>
<p>दीप्तज्ञाननिशातवज्रशिखया कायाभिमानाभिधाम् ।</p>
<p>भित्त्वा विंशतितुङ्गशृङ्गगहनं स्थूलाचलं याकरतो</p>
<p>संसारावरणप्रहाणकलनावैमल्यलीनं मनः ॥७२॥</p>
<p>शाक्यानामथ तत्र मैत्रमनसां सप्ताधिकाः कोटयः</p>
<p>सप्त प्राप्तविवेकपूर्वकुशलश्चित्तप्रसादात्परम् ।</p>
<p>स्रोतः प्राप्तसकृत्समागमफलान्यागामिकार्हत्पदान्य्</p>
<p>आपुः सर्वजनाशयक्षयधिया सर्वज्ञसन्दर्शनात॥७३॥</p>
<p>अथ स भगवान्कृत्वा सर्वं जगज्जिनभास्करस्</p>
<p>तिमिररहितं ज्ञानालोकैः क्रमाद्गुणिबान्धवः ।</p>
<p>सद्धर्माख्यं निधाय परं वपुस्</p>
<p>तरणशरणं संसाराब्धावभूत्पुनरच्युतः ॥७४॥</p>
<p>इति श्रीव्यासदासापराख्यक्षेमेन्द्रविरचिते</p>
<p>दशावतारचरिते बुद्धावतारो नवमः</p>
<p>॥९॥</p>
<p>*********************************************************</p>
<p>.</p>
<p><strong>(१०)</strong></p>
<p><em><strong>कर्क्यवतारो दशमः</strong></em></p>
<p>अथ स्वं वैष्णवं धाम गते सुगतभास्वति ।</p>
<p>कलौ प्रबलतां याते तमसीव सुदुःसहे ॥१॥</p>
<p>मर्त्यभूमिं परित्यज्य सदाचारविवर्जिताम् ।</p>
<p>जग्मुः कलापिग्रामाख्यं दिव्यदेशं महर्षयः ॥२॥</p>
<p>अवदन्मुनयस्तत्र मार्कण्डेयं चिरायुषम् ।</p>
<p>भगवन्कलिकालोऽयं कलुषः प्रत्युपस्थितः ॥३॥</p>
<p>अतोऽपि कीदृक्पर्यन्ते मलिनत्व प्रयास्यति ।</p>
<p>जानीमहि नहि मही भारार्ता किं करिष्यति ॥४॥</p>
<p>विप्रा मद्यघृतक्षीरलाक्षालवणविक्रयैः ।</p>
<p>जीवन्ति प्रेष्यनिरता निराचारा निरग्नयः ॥५॥</p>
<p>अश्रोत्रियाः किर्याहीनाः श्रुतिस्मृतिविवर्जिताः ।</p>
<p>विप्राः सुखेन मोक्षाप्त्यै याताः पाखण्डिशिष्यताम् ॥६॥</p>
<p>वृषलोपतयः प्राप्ताः क्रीडाहासकतां द्विजाः ।</p>
<p>नृत्तगीतकलाजालशिल्पचारणवृत्तयः ॥७॥</p>
<p>क्रोधलोभपराः क्रूरास्तमोमूढा द्विजातयः ।</p>
<p>त्यजन्ति जीवितं रज्जुविषशस्त्रानलाश्मभिः ॥८॥</p>
<p>अक्षत्रियाः क्षितिं सर्वाः क्षत्रसंज्ञाः क्षितीश्वराः ।</p>
<p>ये रक्षितारः पौराणां ते प्राणधनहारिणः ॥९॥</p>
<p>प्रजोपतापशापोष्णैः पापाप्तैर्भूभुजां धनैः ।</p>
<p>जलैः सलवणैः पीतैरिव तृष्णा प्रवर्धते ॥१०॥</p>
<p>कृपणाक्रन्दवधिरा मदान्धान्यायमौनिनः ।</p>
<p>भूपालाः कुब्जहृदया लोकपीडारताः सदा ॥११॥</p>
<p>अलक्ष्यं भक्षयन्त्येव क्षितीशानां दिवानिशम् ।</p>
<p>समुद्रं कोषमखिलं कायस्था बडवाग्नयः ॥१२॥</p>
<p>गायनक्षपिता लक्ष्मीर्दस्युनिर्दलिता दिशः ।</p>
<p>कायस्थदुःस्था पृथिवी राज्ञामज्ञावृताः सभाः ॥१३॥</p>
<p>मन्त्रिसेनापतिद्वाःस्थसभापतिपुरोहितैः ।</p>
<p>उत्कोचद्रविणोत्तानपाणिभिः क्षपिताः प्रजाः ॥१४॥</p>
<p>वश्यस्य क्रौर्यवक्रत्वकार्कश्याइः क्रकचोपमाः ।</p>
<p>सरलच्छेदिनो वैश्या वैरस्मरणतत्पराः ॥१५॥</p>
<p>निर्माल्यमलिनां जातिं वर्जयन्ति शनैः शनैः ।</p>
<p>वैश्या विप्रविवाहेन ब्राह्मण्याभिनिवेशिनः ॥१६॥</p>
<p>दृश्यते सरलः शङ्खः फणी च विषवर्जितः ।</p>
<p>कृतान्तः करुणार्तो वा न तु वैश्यः कदाचन ॥१७॥</p>
<p>जीव्यते कालकूटेन जीव्यते खदिराग्निना ।</p>
<p>जीव्यते संनिपातेन न तु वैश्येन वैरिणा ॥१८॥</p>
<p>निशिताः सविषा वैश्या रोषनिर्घर्षधूमिनः ।</p>
<p>दृश्यन्ते कलिकालस्य कठिना दशना इव ॥१९॥</p>
<p>शूद्राः क्षत्रियतां याता वैशतामपरे श्रिताः ।</p>
<p>विप्रार्हां गुरुतामन्ये होतारो ब्रह्मवादिनः ॥२०॥</p>
<p>श्राद्धेषु शूद्राः शूद्राणां भुञ्जते गुरुतापसाः ।</p>
<p>ब्रह्मस्वदारहरणे प्रवृत्ताश्च महीभुजः ॥२१॥</p>
<p>शूद्रस्य ब्राह्मणो दासः शिष्यश्च चरणच्युतः ।</p>
<p>भूमिश्च ब्रह्मदेवाख्या प्रवृत्तमधरोत्तमम् ॥२२॥</p>
<p>इत्येष चातुर्वर्ण्यस्य जातः कलिविपर्ययः ।</p>
<p>प्रतिलोमेन दृश्यन्ते प्रजानां वर्णसङ्करः ॥२३॥</p>
<p>ब्रह्मचर्यमतिक्रान्तं गृहिणो वेश्ययोषितः ।</p>
<p>वानप्रस्थस्थितिर्नास्ति यतीनां संयतिः कुतः ॥२४॥</p>
<p>उक्तं स्वयं भगवता गिरिशेन शास्त्रं</p>
<p>यद्वेदविद्भिरधिगम्यमशेषविद्यैः ।</p>
<p>तन्मे प्रमूर्खगुरवः प्रविहाय कष्टं</p>
<p>कुर्वन्ति कल्यकुरवैरुपदेशचर्चाम् ॥२५॥</p>
<p>चक्रस्थितौ रजकवायकचर्मकार</p>
<p>कापालिकप्रमुखशिल्पिभिरेकपात्रे ।</p>
<p>पानेन मुक्तिमविकल्परतोत्सवेन</p>
<p>वृत्तेन चोत्सववता गुरवो वदन्ति ॥२६॥</p>
<p>लब्धनिर्मलमोक्षधाम मुनिभिर्भृग्वङ्गिरः कश्यपा</p>
<p>गस्त्यात्रेयमुखैर्युगैरपि न यत्तत्प्राप्तमेवाबुधाः ।</p>
<p>मन्यन्ते खलु कौलगोलगुरुभिर्ग्रस्तार्थधाराः क्षणाद्</p>
<p>उच्छिष्टार्पणदेवधूननकथामात्रेण निर्यन्त्रणाः ॥२७॥</p>
<p>दम्भः सर्वस्य लोभान्निरवधिरधिकक्रोधकामस्तपस्वी</p>
<p>द्रष्टा मूढः सभायां वणिगतिघनतामल्पकालेन यातः ।</p>
<p>वैद्यः कायोपजीवी गृहपतिरदयः क्रूरकर्माधिकारी</p>
<p>बन्धुर्दारापहारी नवककलिकलिकाकोमलश्रेणिरेषा ॥२८॥</p>
<p>श्मशानव्रततापसार्पितचित्ताभस्मास्थिचूर्णादिभिः</p>
<p>सूनाबद्धपशूपमं निजपतिं निःशङ्कशून्याशयम् ।</p>
<p>कृत्वा गर्वगृहीतगेहविभवाः प्रागल्भ्यलब्धोदयाः</p>
<p>स्वातन्त्र्येण धरन्ति शीलविरहव्यापाअरधीराः स्त्रियः ॥२९॥</p>
<p>इत्येव विपुलः कालः कलेः प्रबलतां गतः ।</p>
<p>भगवन्कीदृशः प्रान्ते भविता भविता जनः ॥३०॥</p>
<p>श्रुत्वैतदुक्तं मुनिभिर्देवर्षिस्तानभाषत ।</p>
<p>यास्यत्यतोऽपि मालिन्यं सहस्रगुणतां कलेः ॥३१॥</p>
<p>कलिविषतरोः प्रातः प्रातर्घनप्रसरः परं</p>
<p>नवनवभरः पाके पाके प्रमोहकृदुत्कटः ।</p>
<p>अतिबहलतां पापामोदः प्रयाति सुदुःसहः</p>
<p>पतति जनता येनाधोधः कृतेव पदे पदे ॥३२॥</p>
<p>सप्तवर्षासु नारीषु पुरुषा दशवत्सराः ।</p>
<p>तनयान्जनयिष्यन्ति ह्रस्वाः स्वल्पबलायुषः ॥३३॥</p>
<p>दरत्तुरुष्कयवनाफगानशकनन्दनैः ।</p>
<p>सङ्कोचमेष्यति मही कुष्ठैरिव विसर्पिभिः ॥३४॥</p>
<p>म्लेच्छाच्छादितसर्वाशा कृपणाक्रन्दनादिनी ।</p>
<p>मेदः कर्दमिनी क्लेदं रक्तैर्यास्यति मेदिनी ॥३५॥</p>
<p>तस्मिन्काले निरालोके लोके पापतमोदये ।</p>
<p>उत्पत्स्यतेऽर्कसङ्काशः शिशुः कर्किकुले द्विजः ॥३६॥</p>
<p>विष्णुर्भूभारशान्त्यर्थी सोऽथ विष्णुयशाः क्षितौ ।</p>
<p>चरिष्यत्यश्वमारुह्य म्लेच्छसङ्क्षयदीक्षितः ॥३७॥</p>
<p>तत्खड्गाघातकृतच्युतभुजशिरसां म्लेच्छयूथाधिपानां</p>
<p>रक्तैः प्रक्षाल्य लीनं कलिकलुषजनासङ्गसङ्क्रान्तपापम् ।</p>
<p>कङ्कालाङ्काकपालव्यतिकरशबला व्यावलत्केशकन्या</p>
<p>त्यक्ष्यन्तेऽनुतापं व्रतमिव दधती भूतभृद्भूतधात्री ॥३८॥</p>
<p>निर्म्लेच्छां वसुधां विधाय सकलां देवः स्वयं माधवः</p>
<p>फुल्लाशोकदलोज्ज्वलां कृतयुगाविर्भावभव्यां विभुः ।</p>
<p>लोकानां कुशलोदयाय दशभिः स्वेच्छावतारक्रमैर्</p>
<p>धर्माधानधिया करिष्यति पुनर्भारावतारं भुवः ॥३९॥</p>
<p>श्रुत्वेति देवर्षिगिरं यथार्थां तथेति निश्चित्य महर्षयस्ते ।</p>
<p>विष्णोः क्षितौ कर्किकुलावतारनिवेशिताशाः सुखिनो बभूवुः ॥४०॥</p>
<p>इत्येष विष्णोरवतारमूर्तेः</p>
<p>कथामृतास्वादविशेषभक्त्या ।</p>
<p>श्रीव्यासदासान्यतमाभिधेन</p>
<p>क्षेमेन्द्रनाम्ना विहितः स्तवाग्र्यः ॥४१॥</p>
<p>इति श्रीव्यासदासापराख्यक्षेमेन्द्रविरचिते</p>
<p>दशावतारचरिते कर्क्यवतारो दशमः</p>
<p>॥१०॥</p>
<p>ओ)०(ओ</p>
<p>कविपरिचयः</p>
<p>यो मत्स्यकूर्मादिविचित्ररूपैर्</p>
<p>आश्चर्यकारी हृदयस्थरत्नः ।</p>
<p>श्रीमाननन्तः स्फुटशङ्खचक्रः</p>
<p>श्रियेऽस्तु विष्णुर्विभवोदधिर्वः ॥१॥</p>
<p>कश्मीरेषु बभूव सिन्दुरधिकः सिन्धोश्च निम्नाशयः</p>
<p>प्राप्तस्तस्य गुणप्रकर्षयशसा पुत्रः प्रकाशेन्द्रताम् ।</p>
<p>विप्रेन्द्रप्रतिपादितान्नधनभूगोसङ्घकृष्णाजिनैः</p>
<p>प्रख्यातातिशयस्य तस्य तनयः क्षेमेन्द्रनामाभवत॥२॥</p>
<p>तेन श्रीत्रिपुरेशशैलशिखरे विश्रान्तिसन्तोषिणा</p>
<p>विष्णोः स्वल्पविलोकिता कृतिसुधासंवर्धितोत्कण्ठया ।</p>
<p>वाक्पुष्पैरमलैर्गुणप्रणिहितैरम्लानशोभैः स्थिरैर्</p>
<p>भक्तिव्यक्तदशावतारसरसः पूजाप्रबन्धः कृतः ॥३॥</p>
<p>स्तुतिसङ्कीर्तनाद्विष्णोर्विपुलं यन्मयार्जितम् ।</p>
<p>तेनास्तु सर्वलोकानां कल्याणकुशलोदयः ॥४॥</p>
<p>एकाधिकेऽब्दे विहितश्चत्वारिंशे सकार्त्तिके ।</p>
<p>राज्ये कलशभूभर्तुः कश्मीरेष्वच्युतस्तवः ॥५॥</p>
<p>समाप्तोऽयं ग्रन्थः ॥</p>
<p>********************************************************************************</p>
<p>.</p>
<p>]</p>

  </div>
</article>


        

        



    <aside class="card border noPrint" id="section-tree-item-kAvyam_padyam_xemendraH_dashAvatAracharitram_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/kAvyam/padyam/xemendraH/dashAvatAracharitram/">दशावतारचरित्रम् </a>
            <a data-toggle="collapse" href="#section-tree-item-body-kAvyam_padyam_xemendraH_dashAvatAracharitram_md" role="button" aria-expanded="false" aria-controls="section-tree-item-body-kAvyam_padyam_xemendraH_dashAvatAracharitram_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-kAvyam_padyam_xemendraH_dashAvatAracharitram_md" class="card-body p-0 collapse">
            
            <li>author: क्षेमेन्द्रः</li>
            
            <li>books contributor: राष्ट्रियसंस्कृतविश्वविद्यालयः, तिरुपतिः</li>
            
            <li>domain: साहित्यम्</li>
            
            <li>draft: false</li>
            
            <li>iscjklanguage: false</li>
            
            <li>serial no.: Ebharati-2963</li>
            
            <li>source_url: https://www.ebharatisampat.in/read_chapter.php?bookid=NjgzNjkyNjY4NjM0NDgy</li>
            
            <li>sub-domain: पद्यम्</li>
            
            <li>title: दशावतारचरित्रम्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
