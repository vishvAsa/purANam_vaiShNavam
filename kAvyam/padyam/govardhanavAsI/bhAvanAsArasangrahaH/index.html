<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | भावनासारसङ्ग्रहः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/kAvyam/padyam/govardhanavAsI/bhAvanAsArasangrahaH/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/kAvyam/padyam/govardhanavAsI/bhAvanAsArasangrahaH/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/kAvyam/padyam/govardhanavAsI/bhAvanAsArasangrahaH/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="भावनासारसङ्ग्रहः">
  <meta property="og:description" content="[[भावनासारसङ्ग्रहः	Source: EB]]
[
श्रीश्रीभावनासारसङ्ग्रहः
(१) निशान्तलीला (१८५ वेर्सेस्)
(२) प्रातर्लीला (४६६ वेर्सेस्)
(३) पूर्वाह्नलीला (३९९ वेर्सेस्)
श्रीश्रीभावनासारसङ्ग्रहः
(१)
निशान्तलीला
अज्ञानतिमिरान्धस्य ज्ञानाञ्जनशलाकया ।
चक्षुरुन्मीलितं येन तस्मै श्रीगुरवे नमः ॥१॥
चैतन्यचन्द्रामृतं १३—
सिंहस्कन्धं मधुरमधुरस्मेरगण्डस्थलान्तं
दुर्विज्ञेयोज्ज्वलरसमयाश्चर्यनानाविकारम् ।
विभ्रत्कान्तिं विकचकनकाम्भोजगर्भाभिरामाम्
एकीभूतं वपुरवतु वो राधया माधवस्य ॥२॥
आनन्दवृन्दावनचम्पूः १.२—
शोणस्निग्धाङ्गुलिदलकुलं जातरागं परागैः
श्रीराधायाः स्तनमुकुलयोः कुङ्कुमक्षोदरूपैः ।
भक्तश्रद्धामधुनखमहःपुञ्जकिञ्जल्कजालं
जङ्घानालं चरणकमलं पातु नः पूतनारेः ॥३॥
भक्तिरसामृतसिन्धु १.१.४—
भक्तिरसामृतसिन्धौ चरतः परिभूतकालजालभियः ।
भक्तमकरानशीलितमुक्तिनदीकान्नमस्यामि ॥४॥
श्रीगौरचन्द्रः
प्रगे श्रीवासस्य द्विजकुलरवैर्निष्कु अवरे
श्रुतिध्वानप्रख्यैः सपदि गतनिद्रं पुलकितम् ।">
  <meta property="og:locale" content="en_us">
  <meta property="og:type" content="article">
    <meta property="article:section" content="kavyam">

  <meta itemprop="name" content="भावनासारसङ्ग्रहः">
  <meta itemprop="description" content="[[भावनासारसङ्ग्रहः	Source: EB]]
[
श्रीश्रीभावनासारसङ्ग्रहः
(१) निशान्तलीला (१८५ वेर्सेस्)
(२) प्रातर्लीला (४६६ वेर्सेस्)
(३) पूर्वाह्नलीला (३९९ वेर्सेस्)
श्रीश्रीभावनासारसङ्ग्रहः
(१)
निशान्तलीला
अज्ञानतिमिरान्धस्य ज्ञानाञ्जनशलाकया ।
चक्षुरुन्मीलितं येन तस्मै श्रीगुरवे नमः ॥१॥
चैतन्यचन्द्रामृतं १३—
सिंहस्कन्धं मधुरमधुरस्मेरगण्डस्थलान्तं
दुर्विज्ञेयोज्ज्वलरसमयाश्चर्यनानाविकारम् ।
विभ्रत्कान्तिं विकचकनकाम्भोजगर्भाभिरामाम्
एकीभूतं वपुरवतु वो राधया माधवस्य ॥२॥
आनन्दवृन्दावनचम्पूः १.२—
शोणस्निग्धाङ्गुलिदलकुलं जातरागं परागैः
श्रीराधायाः स्तनमुकुलयोः कुङ्कुमक्षोदरूपैः ।
भक्तश्रद्धामधुनखमहःपुञ्जकिञ्जल्कजालं
जङ्घानालं चरणकमलं पातु नः पूतनारेः ॥३॥
भक्तिरसामृतसिन्धु १.१.४—
भक्तिरसामृतसिन्धौ चरतः परिभूतकालजालभियः ।
भक्तमकरानशीलितमुक्तिनदीकान्नमस्यामि ॥४॥
श्रीगौरचन्द्रः
प्रगे श्रीवासस्य द्विजकुलरवैर्निष्कु अवरे
श्रुतिध्वानप्रख्यैः सपदि गतनिद्रं पुलकितम् ।">
  <meta itemprop="wordCount" content="42209">
  <meta name="twitter:card" content="summary">
  <meta name="twitter:title" content="भावनासारसङ्ग्रहः">
  <meta name="twitter:description" content="[[भावनासारसङ्ग्रहः	Source: EB]]
[
श्रीश्रीभावनासारसङ्ग्रहः
(१) निशान्तलीला (१८५ वेर्सेस्)
(२) प्रातर्लीला (४६६ वेर्सेस्)
(३) पूर्वाह्नलीला (३९९ वेर्सेस्)
श्रीश्रीभावनासारसङ्ग्रहः
(१)
निशान्तलीला
अज्ञानतिमिरान्धस्य ज्ञानाञ्जनशलाकया ।
चक्षुरुन्मीलितं येन तस्मै श्रीगुरवे नमः ॥१॥
चैतन्यचन्द्रामृतं १३—
सिंहस्कन्धं मधुरमधुरस्मेरगण्डस्थलान्तं
दुर्विज्ञेयोज्ज्वलरसमयाश्चर्यनानाविकारम् ।
विभ्रत्कान्तिं विकचकनकाम्भोजगर्भाभिरामाम्
एकीभूतं वपुरवतु वो राधया माधवस्य ॥२॥
आनन्दवृन्दावनचम्पूः १.२—
शोणस्निग्धाङ्गुलिदलकुलं जातरागं परागैः
श्रीराधायाः स्तनमुकुलयोः कुङ्कुमक्षोदरूपैः ।
भक्तश्रद्धामधुनखमहःपुञ्जकिञ्जल्कजालं
जङ्घानालं चरणकमलं पातु नः पूतनारेः ॥३॥
भक्तिरसामृतसिन्धु १.१.४—
भक्तिरसामृतसिन्धौ चरतः परिभूतकालजालभियः ।
भक्तमकरानशीलितमुक्तिनदीकान्नमस्यामि ॥४॥
श्रीगौरचन्द्रः
प्रगे श्रीवासस्य द्विजकुलरवैर्निष्कु अवरे
श्रुतिध्वानप्रख्यैः सपदि गतनिद्रं पुलकितम् ।">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/kAvyam\/padyam\/govardhanavAsI\/bhAvanAsArasangrahaH\/".replace(basePath, "/");
  pageVars.pageParams = {};
  pageVars.pageSource = "kAvyam\/padyam\/govardhanavAsI\/bhAvanAsArasangrahaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/kAvyam/padyam/govardhanavAsI/bhAvanAsArasangrahaH/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/kAvyam/padyam/govardhanavAsI/bhAvanAsArasangrahaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/kAvyam/padyam/govardhanavAsI/bhAvanAsArasangrahaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/kAvyam/padyam/govardhanavAsI/bhAvanAsArasangrahaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/kAvyam/padyam/govardhanavAsI/bhAvanAsArasangrahaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/kAvyam/padyam/govardhanavAsI/bhAvanAsArasangrahaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/kAvyam/padyam/govardhanavAsI/bhAvanAsArasangrahaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/kAvyam/padyam/govardhanavAsI/bhAvanAsArasangrahaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/kAvyam/padyam/govardhanavAsI/bhAvanAsArasangrahaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/kAvyam/padyam/govardhanavAsI/bhAvanAsArasangrahaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/kAvyam/padyam/govardhanavAsI/bhAvanAsArasangrahaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/kAvyam/padyam/govardhanavAsI/bhAvanAsArasangrahaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/kAvyam/padyam/govardhanavAsI/bhAvanAsArasangrahaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/kAvyam/padyam/govardhanavAsI/bhAvanAsArasangrahaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/kAvyam/padyam/govardhanavAsI/bhAvanAsArasangrahaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/kAvyam/padyam/govardhanavAsI/bhAvanAsArasangrahaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/kAvyam/padyam/govardhanavAsI/bhAvanAsArasangrahaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/kAvyam/padyam/govardhanavAsI/bhAvanAsArasangrahaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/kAvyam/padyam/govardhanavAsI/bhAvanAsArasangrahaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/kAvyam/padyam/govardhanavAsI/bhAvanAsArasangrahaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/kAvyam/padyam/govardhanavAsI/bhAvanAsArasangrahaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/kAvyam/padyam/govardhanavAsI/bhAvanAsArasangrahaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/kAvyam/padyam/govardhanavAsI/bhAvanAsArasangrahaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/kAvyam/padyam/govardhanavAsI/bhAvanAsArasangrahaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/kAvyam/padyam/govardhanavAsI/bhAvanAsArasangrahaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/kAvyam/padyam/govardhanavAsI/bhAvanAsArasangrahaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/kAvyam/padyam/govardhanavAsI/bhAvanAsArasangrahaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/kAvyam/padyam/govardhanavAsI/bhAvanAsArasangrahaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/kAvyam/padyam/govardhanavAsI/bhAvanAsArasangrahaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/kAvyam/padyam/govardhanavAsI/bhAvanAsArasangrahaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/kAvyam/padyam/govardhanavAsI/bhAvanAsArasangrahaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/kAvyam/padyam/govardhanavAsI/bhAvanAsArasangrahaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/kAvyam/padyam/govardhanavAsI/bhAvanAsArasangrahaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/kAvyam/padyam/govardhanavAsI/bhAvanAsArasangrahaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/kAvyam/padyam/govardhanavAsI/bhAvanAsArasangrahaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/kAvyam/padyam/govardhanavAsI/bhAvanAsArasangrahaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/kAvyam/padyam/govardhanavAsI/bhAvanAsArasangrahaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/kAvyam/padyam/govardhanavAsI/bhAvanAsArasangrahaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/kAvyam/padyam/govardhanavAsI/bhAvanAsArasangrahaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/kAvyam/padyam/govardhanavAsI/bhAvanAsArasangrahaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/kAvyam/padyam/govardhanavAsI/bhAvanAsArasangrahaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/kAvyam/padyam/govardhanavAsI/bhAvanAsArasangrahaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/kAvyam/padyam/govardhanavAsI/bhAvanAsArasangrahaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/kAvyam/padyam/govardhanavAsI/bhAvanAsArasangrahaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/kAvyam/padyam/govardhanavAsI/bhAvanAsArasangrahaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> भावनासारसङ्ग्रहः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="भावनासारसङ्ग्रहः">भावनासारसङ्ग्रहः</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/kAvyam/padyam/govardhanavAsI/bhAvanAsArasangrahaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>[[भावनासारसङ्ग्रहः	Source: <a href="https://www.ebharatisampat.in/readbook3.php?bookid=NjAwNTAyNzcwNjk1NDAz&amp;pageno=MjI0MjQyNjk5NTk=">EB</a>]]</p>
<p>[</p>
<p>श्रीश्रीभावनासारसङ्ग्रहः</p>
<p>(१) निशान्तलीला (१८५ वेर्सेस्)</p>
<p>(२) प्रातर्लीला (४६६ वेर्सेस्)</p>
<p>(३) पूर्वाह्नलीला (३९९ वेर्सेस्)</p>
<p>श्रीश्रीभावनासारसङ्ग्रहः</p>
<p>(१)</p>
<p>निशान्तलीला</p>
<p>अज्ञानतिमिरान्धस्य ज्ञानाञ्जनशलाकया ।</p>
<p>चक्षुरुन्मीलितं येन तस्मै श्रीगुरवे नमः ॥१॥</p>
<p>चैतन्यचन्द्रामृतं १३—</p>
<p>सिंहस्कन्धं मधुरमधुरस्मेरगण्डस्थलान्तं</p>
<p>दुर्विज्ञेयोज्ज्वलरसमयाश्चर्यनानाविकारम् ।</p>
<p>विभ्रत्कान्तिं विकचकनकाम्भोजगर्भाभिरामाम्</p>
<p>एकीभूतं वपुरवतु वो राधया माधवस्य ॥२॥</p>
<p>आनन्दवृन्दावनचम्पूः १.२—</p>
<p>शोणस्निग्धाङ्गुलिदलकुलं जातरागं परागैः</p>
<p>श्रीराधायाः स्तनमुकुलयोः कुङ्कुमक्षोदरूपैः ।</p>
<p>भक्तश्रद्धामधुनखमहःपुञ्जकिञ्जल्कजालं</p>
<p>जङ्घानालं चरणकमलं पातु नः पूतनारेः ॥३॥</p>
<p>भक्तिरसामृतसिन्धु १.१.४—</p>
<p>भक्तिरसामृतसिन्धौ चरतः परिभूतकालजालभियः ।</p>
<p>भक्तमकरानशीलितमुक्तिनदीकान्नमस्यामि ॥४॥</p>
<p>श्रीगौरचन्द्रः</p>
<p>प्रगे श्रीवासस्य द्विजकुलरवैर्निष्कु अवरे</p>
<p>श्रुतिध्वानप्रख्यैः सपदि गतनिद्रं पुलकितम् ।</p>
<p>हरेः पार्श्वे राधास्थितिमनुभवन्तं नयनजैर्</p>
<p>जलैः संसिक्ताङ्गं वरकनकगौरं भज मनः ॥५॥</p>
<p>मूलसूत्रः</p>
<p>गोविन्दलीलामृतं १.१०—</p>
<p>रात्र्यन्ते त्रस्तवृन्देरितबहुविरवैर्बोधितौ कीरशारी</p>
<p>पद्यैर्हृद्यैरहृद्यैरपि सुखशयनादुत्थितौ तौ सखीभिः ।</p>
<p>दृष्टौ हृष्टौ तदात्वोदितरतिललितौ कक्खटीगीः सशङ्कौ</p>
<p>राधाकृष्णौ सतृष्णावपि निजनिजधाम्न्याप्ततल्पौ स्मरामि ॥६॥</p>
<p>कृष्णभावनामृतं १.४९—</p>
<p>प्रतिस्वसेवावसरप्रबोधिता</p>
<p>सदातनाभ्यासजुषोऽथ किङ्करीः ।</p>
<p>निद्रैव रात्र्यन्तमवेत्य ता जहौ</p>
<p>सैव स्वयं जागरयाञ् चकार किम्? ॥७॥</p>
<p>उत्थाय तल्पाच्चकितेक्षणाः क्षणान्</p>
<p>दुहानयोर्नागरचक्रवर्तिनोः ।</p>
<p>स्वापं रहःस्वापमभङ्गमङ्गना</p>
<p>आलक्ष्य तूष्णीमधिशयमासत ॥८॥</p>
<p>पप्रच्छुरन्योन्यमिमा मिमानया</p>
<p>रसं परीहासभृतं सजृम्भया ।</p>
<p>गिरा चिराज्जागरमूढघूर्णन</p>
<p>स्वस्वाक्षिभृङ्गीततिलीढवक्षसः ॥९॥</p>
<p>निशान्तसेवोचितमाल्यवीटिका</p>
<p>कृत्यात्तचित्ता अथ काचिदाह ताः ।</p>
<p>अनङ्गबद्धाङ्गयुवद्वयोच्छलत्</p>
<p>सौरभ्यसौलभ्यवती रसोच्चला ॥१०॥</p>
<p>जानीत जालाध्वगतास्यपद्माः</p>
<p>सद्मान्तराल्यः स्वदृशः प्रहित्य ।</p>
<p>कान्तौ नितान्तातनुलास्यचुञ्चु</p>
<p>धिनोति सुप्तिः परिरभ्य कीदृक॥११॥</p>
<p>इतस्ततो न्यस्तमणिप्रदीपान्</p>
<p>अफुल्लनीलोत्पलचम्पकाभान।</p>
<p>विधत्त एतौ स्वमयूखवृन्दैर्</p>
<p>अनावृतैर्मण्डनमाल्यचेलैः ॥१२॥</p>
<p>कृष्णभावनामृतं १.१५१९—</p>
<p>स कृष्णमेघः स्थिरचञ्चलाली</p>
<p>वृतोऽतिमाधुर्यरसैरमूः किम्? ।</p>
<p>आस्नापयत्स्वार्हणकृत्यवृत्ताः</p>
<p>प्रत्यर्हणेनादित एव धिन्वनाणाम् ॥१३॥</p>
<p>ताम्बूलमालाविविधानुलेपैर्</p>
<p>अङ्गारधान्यागुरुवैश्च धूपैः ।</p>
<p>कालोचितैस्तैः प्रतिपाद्यमानैः</p>
<p>कतिक्षणांस्ता गमयां बभूवुः ॥१४॥</p>
<p>प्रभञ्जनो रञ्जयितुं निकुञ्ज</p>
<p>राजौ व्यराजिष्ट मुदा तदानीम् ।</p>
<p>मन्ये प्रबुध्य श्लथदुर्बलाङ्गो</p>
<p>द्रुतं प्रयातुं नतरां शशाक ॥१५॥</p>
<p>या वृक्षवल्ल्यो व्यकसंस्तदैव ताश्</p>
<p>चुम्बंस्तदामोदभरैर्दिशो दश ।</p>
<p>प्रसारितैः श्वासपथप्रवेशितैर्</p>
<p>भृङ्गावलीर्जागरयाञ् चकार सः ॥१६॥</p>
<p>तद्गुञ्जितै रञ्जितसुस्वरैर्भृशं</p>
<p>प्रबुध्य वृन्दाऽथ विलोक्य सर्वतः ।</p>
<p>स्वनाथयोर्जागरणे पतत्रिणो</p>
<p>न्ययुङ्क्त कालज्ञतया रयादियम् ॥१७॥</p>
<p>गोविन्दलीलामृतं १.१२—</p>
<p>आसन्यदर्थं प्रथमं द्विजेन्द्राः</p>
<p>सेवासमुत्कण्ठधियोऽपि मूकाः</p>
<p>वृन्दानिदेशं तमवाप्य हर्षात्</p>
<p>क्रीडानिकुञ्जं परितश्चुकूजुः ॥१८॥</p>
<p>गोविन्दलीलामृतं १.१४२१—</p>
<p>अथालिवृन्दं मकरन्दलुब्धं</p>
<p>रतीशितुर्मङ्गलकम्बुतुल्यम् ।</p>
<p>प्रफुल्लवल्लीचयमञ्जुकुञ्जे</p>
<p>जुगुञ्ज तल्पीकृतकञ्जपुञ्जे ॥१९॥</p>
<p>झङ्कृतिमङ्गीकुरुते</p>
<p>रतिमङ्गलझल्लरीव गोविन्दम् ।</p>
<p>बोधयितुं मधुमत्ता</p>
<p>मधुपीततिरुद्भ आनन्दा ॥२०॥</p>
<p>पिकश्रेणी मनोजस्य वीणेव व्यक्तपञ्चमम् । आललाप स्वरं तारं कुहूरिति मुहुर्मुहुः ॥२१॥</p>
<p>रतिमधुरविपञ्चीनादभङ्गीं दधाना</p>
<p>मदनमदविकूजत्कान्तपार्श्वे निषण्णा ।</p>
<p>मृदुलमुकुलजालास्वादविस्पष्टकण्ठी</p>
<p>कलयति सहकारे काकलीं कोकिलाली ॥२२॥</p>
<p>विद्राव्य गोपीधृतिधर्मचर्या</p>
<p>लज्जामृगीर्मानवृकेष्वमर्षी ।</p>
<p>कपोतघूत्कारमिषेण शङ्के</p>
<p>गर्जत्ययं कामतरक्षुराजः ॥२३॥</p>
<p>राधाधैर्यधराधरोद्धृतिविधौ केऽन्ये समर्था विना</p>
<p>कृष्णं कृष्णसुमत्तकुञ्जरवशीकारेऽप्यलं शृङ्खलाः ।</p>
<p>अन्याः का वृषभानुजामिह विना धन्यामतीवादृताः</p>
<p>केकाः किं समुदीरयन्ति शिखिनस्तौ बोधयन्तः प्रगे ॥२४॥</p>
<p>ह्रस्वदीर्घप्लुतैर्युक्तं कुकूकूकू इति स्वरम् ।</p>
<p>कुक्कुटोऽप्यपठत्प्रातर्वेदाभ्यासी बटुर्यथा ॥२५॥</p>
<p>अथ पक्षिणां कलकलैः प्रबोधिताव्</p>
<p>अपि तौ मिथोऽविदितजागरौ तदा ।</p>
<p>निबिडोपगूहणविभङ्गकातरौ</p>
<p>कपटेन मीलितदृशावतिष्ठताम् ॥२६॥</p>
<p>कृष्णभावनामृतं १.२८३२—</p>
<p>वृन्देङ्गितज्ञः स विचक्षणः शुकः</p>
<p>शुको यथा भागवतार्थकोविदः ।</p>
<p>दक्षः प्रबोधे जगतां प्रभोरति</p>
<p>प्रेमास्पदत्वानुपमः समभ्यधात॥२७॥</p>
<p>जय स्मराशेषविलासवैदुषी</p>
<p>निष्णातगोपीजनलोचनामृत! ।</p>
<p>प्राणप्रियाप्रेमधुनीमतङ्गज!</p>
<p>स्वमाधुरीप्लावितलोकसंहते ॥२८॥</p>
<p>प्रियाधरास्वादसुखे निमज्जसि</p>
<p>प्रबुध्यसे नेत्युचितं रसाम्बुधे! ।</p>
<p>रिरंसुतायां विरिरंसुरेव ते</p>
<p>किं चाधुनेयं क्षणदा क्षणं द्यति ॥२९॥</p>
<p>जहीहि निद्रां श्लथयोपगूहनं</p>
<p>व्रजं प्रतिष्ठासुररं प्रभो! भव ।</p>
<p>प्रातर्बभूवानुसर स्वचातुरीं</p>
<p>प्रच्छन्नकामत्वमथोररीकुरु ॥३०॥</p>
<p>जय व्रजानन्दन! नन्दचेतः</p>
<p>पयोधिपीयूषमयूख! देव! ।</p>
<p>गोष्ठेश्वरीपुण्यलताप्रसून!</p>
<p>प्रयाहि गेहाय धिनु स्वबन्धून॥३१॥</p>
<p>गोविन्दलीलामृतं १.२३२४—</p>
<p>गोकुलबन्धो! जय रससिन्धो!</p>
<p>जागृहि तल्पं त्यज शशिकल्पम् ।</p>
<p>प्रीत्यनुकूलां श्रितभुजमूलां</p>
<p>बोधय कान्तां रतिभरतान्ताम् ॥३२॥</p>
<p>उदयं प्रजवादयमेत्यरुणस्</p>
<p>तरुणीनिचये सहजाकरुणः ।</p>
<p>निभृतं निलयं व्रजनाथ! ततस्</p>
<p>त्वरितोऽट कलिन्दसुतातटतः ॥३३॥</p>
<p>कृष्णभावनामृतं १.३३—</p>
<p>शारी शुभा साऽथ जगाद सूक्ष्मधीः</p>
<p>शारी यथा देवनसम्मतस्थितिः ।</p>
<p>जयेश्वरि! स्वीयविलाससौभग</p>
<p>श्रीतर्षितश्रीमुखमुख्ययौवते ॥३४॥</p>
<p>गोविन्दलीलामृतं १.२५—</p>
<p>कमलमुखि! विलासायासगाढालसाङ्गी</p>
<p>स्वपिषि सखि! निशान्ते यत्तवायं न दोषः ।</p>
<p>दिगियमरुणितैन्द्री किन्तु पश्याविरासीत्</p>
<p>तव सुखमसहिष्णुः साध्वि! चन्द्रासखीव ॥३५॥</p>
<p>कृष्णभावनामृतं १.३४—</p>
<p>शेषेऽधुना यद्रतिवल्लभास्य</p>
<p>राजीवराजन्मधुपानमत्ता ।</p>
<p>असाम्प्रतं तत्खलु साम्प्रतं ते</p>
<p>प्रातस्ततो जागरयाम्यहं त्वाम् ॥३६॥</p>
<p>गोविन्दलीलामृतं १.३८३९, ४१—</p>
<p>कृष्णोऽप्यनिद्रः प्रिययोपगूढः</p>
<p>कान्ताऽप्यनिद्राऽप्यमुनोपगूढा ।</p>
<p>तल्पात्प्रभाताकुलमप्यनल्पान्</p>
<p>नोत्थातुमेतन्मिथुनं शशाक ॥३७॥</p>
<p>कृष्णस्य जानूपरियन्त्रितसन्नितम्बा</p>
<p>वक्षःस्थले धृतकुचा वदनेऽर्पितास्या ।</p>
<p>कण्ठे निवेशितभुजाऽस्य भुजोपधाना</p>
<p>कान्ता न हीङ्गति मनागपि लब्धबोधा ॥३८॥</p>
<p>श्रीकृष्णलीलारचनासु दक्षस्</p>
<p>तत्प्रेमजानन्दविफुल्लपक्षः ।</p>
<p>दक्षाख्य आह श्रितकुञ्जकक्षः</p>
<p>शुकः समध्यापितकीरलक्षः ॥३९॥</p>
<p>गोविन्दलीलामृतं १.३२—</p>
<p>एकं प्राच्यामरुणकिरणापा अलायां विधत्ते</p>
<p>चक्षुः कान्ते त्वरितमपरं दूरगे चक्रवाकी ।</p>
<p>शङ्काक्रान्तास्तरुकुहरगा मूकतां यान्ति घूकाः</p>
<p>शङ्के भास्वानुदयमुदगात्कृष्ण! निद्रां जहीहि ॥४०॥</p>
<p>कृष्णाह्निककौमुदी १.१९—</p>
<p>जय जय गुणसिन्धो! प्रेयसीप्राणबन्धो!</p>
<p>व्रजसरसिजभानो! सत्कलारत्नसानो! ।</p>
<p>इह हि रजनीशेषे किंमना नाथ! शेषे</p>
<p>समयमवकलयापीष्यते कुञ्जसय्या? ॥४१॥</p>
<p>कृष्णाह्निककौमुदी १.२४—</p>
<p>अयमपि च शिखण्डी जागरित्वैव खण्डी</p>
<p>कृतसुललितकेकः कालनिष्ठाविवेकः ।</p>
<p>प्रमिलति तव निद्राहानयेऽधीदरिद्राः</p>
<p>शिव शिव निजसेवाकालमुज्झन्ति के वा? ॥४२॥</p>
<p>गोविन्दलीलामृतं १.३६३७—</p>
<p>वृन्दावक्त्रादधिगतविद्या</p>
<p>सारी हारीकृतबहुपद्या ।</p>
<p>राधास्नेहोच्चयमधुमत्ता</p>
<p>तस्या निद्रापनयनयत्ता ॥४३॥</p>
<p>निद्रां जहीहि विजहीहि निकुञ्जशय्यां</p>
<p>वासं प्रयाहि सखि! नालसतां प्रयाहि ।</p>
<p>कान्तं च बोधय न बोधय लोकलज्जां</p>
<p>कालोचितां हि कृतिनः कृतिमुन्नयन्ति ॥४४॥</p>
<p>कृष्णाह्निककौमुदी १.३—</p>
<p>व्रजपतितनयाङ्कासङ्गतो वीतशङ्का</p>
<p>विधुमुखि! किमु शेषे निर्भरं रात्रिशेषे? ।</p>
<p>प्रमदमधुपपुञ्जे मा परं तिष्ठ कुञ्जे</p>
<p>न गणयसि विगर्हां किं गुरुणामनर्हाम्? ॥४५॥</p>
<p>कृष्णाह्निककौमुदी १.७—</p>
<p>सुदति! कुमुदिनीनामङ्कमासाद्य लीना</p>
<p>मदमधुकरमाला कालमासाद्य लोला ।</p>
<p>सरति कमलिनीनां राजिमेतामदीनां</p>
<p>भवति समय एव ग्लानिहर्षादिदेवः ॥४६॥</p>
<p>कृष्णाह्निककौमुदी १.१०११—</p>
<p>वियदतिलघुतारं त्वद्वपुः क्षुण्णहारं</p>
<p>विगलितकुसुमानां वर्ष्म शेफालिकानाम् ।</p>
<p>त्रितयमिदमिदानीमेकरूपं तदानीम्</p>
<p>अपि यदपि तथापि त्वद्वपुः श्रीभिरापि ॥४७॥</p>
<p>त्रुटितपतितमुक्ताहारवत्ते वियुक्ता</p>
<p>भवदुडुततिरेषा स्वल्पमात्रावशेषा ।</p>
<p>चिरशयनमवेक्ष्यारुन्धती ते विलक्ष्या</p>
<p>भवदिव परिवक्रे पश्य सप्तर्षिचक्रे ॥४८॥</p>
<p>कृष्णाह्निककौमुदी १.२८२९—</p>
<p>इति कलवचनानां शारिकाणां शुकानां</p>
<p>रुतमतिशयरम्यं श्रोत्रपेयं निशम्य ।</p>
<p>विहितशयनबाधा सा जजागार राधा</p>
<p>प्रथममथ स कृष्णः स्वापलीलावितृष्णः ॥४९॥</p>
<p>युगपदुभयनिद्राभङ्गविध्वस्तमुद्रा</p>
<p>युगपदुभयनेत्रापाङ्गभङ्गी विचित्रा ।</p>
<p>युगपदुभयघूर्णाजातसंक्लेशपूर्णा</p>
<p>भवदुभयविलोकाभावतः प्राप्तशोका ॥५०॥</p>
<p>कृष्णभावनामृतं १.३६३८—</p>
<p>कलक्वणत्कङ्कङनूपुरं जवाद्</p>
<p>अत्युच्छलद्गात्रयुगच्छविच्छटाम् ।</p>
<p>व्यस्तालकाग्रावलिवेष्टनोन्नमत्</p>
<p>ता अङ्कहारद्युतिदीपिताननम् ॥५१॥</p>
<p>स्रस्तांशुकान्वेषणसंभ्रमोदयाद्</p>
<p>इतस्ततो न्यस्तकराब्जमञ्जुलम् ।</p>
<p>शय्योत्थितं केलिविलासिनोस्तयोस्</p>
<p>त्रैलोक्यलक्ष्मीमिव सञ्चिकाय तम् ॥५२॥</p>
<p>घूर्णालसाक्षं श्लथसर्वगात्रं</p>
<p>विश्रस्तकेशं रसिकद्वयं तत।</p>
<p>भुग्नोपवेशं स्खलने कथं चिद्</p>
<p>अन्योन्यमालम्बनतां प्रपेदे ॥५३॥</p>
<p>अलङ्कारकौस्तुभः ५.११९१२१—</p>
<p>अन्योन्यग्रथिताङ्गुलीकिसलयामुन्नीय बाहुद्वयीं</p>
<p>जृम्भारम्भपुरःसरं विदधती गात्रस्य संमोटनम् ।</p>
<p>मीलन्नेत्रमुरोजयोर्नखपदव्यादानदीनानना</p>
<p>नानानेति पुनर्नखक्षतधिया सा कृष्णपाणी दधे ॥५४॥</p>
<p>सङ्गोपाय्य पटाञ्चलेन तनुना निःसारिदन्तावली</p>
<p>ज्योत्स्नाभिः स्नपितेन दक्षिणकराकृष्टेन वक्त्राम्बुजम् ।</p>
<p>लीलोल्लासितकन्धरं मृदुकलैर्वामाङ्गुलिच्छो इका</p>
<p>निःस्वानैश्चलकङ्कणस्वनसखैः श्रीराधिकाऽजृम्भत ॥५५॥</p>
<p>अलसवलितमूर्ध्वीकृत्य मूर्धोपकण्ठे</p>
<p>वलयितमिदमन्योन्येन संसक्तपाणि ।</p>
<p>त्रिकविचलनभङ्गिसङ्गि मो आयितायाः</p>
<p>परिधिरिव मुखेन्दोर्भाति दोर्द्वन्द्वमस्याः ॥५६॥</p>
<p>गोविन्दलीलामृतं १.५१५३—</p>
<p>उत्थायेशः सन्निविष्टोऽथ तल्पे</p>
<p>व्याजान्निद्राशालिनीं मीलिताक्षीम् ।</p>
<p>दोर्भ्यां कान्तां स्वाङ्कमानीय तान्तां</p>
<p>पश्यत्यस्या माधुरीं साधुरीति ॥५७॥</p>
<p>घूर्णायमानेक्षणखञ्जरी अं</p>
<p>लला अलोलालकभृङ्गजालम् ।</p>
<p>मुखं प्रभाताब्जनिभं प्रियायाः</p>
<p>पपौ दृशेषत्स्मितमच्युतोऽसौ ॥५८॥</p>
<p>संश्लिष्टसर्वाङ्गुलिबाहुयुग्मम्</p>
<p>उन्मथ्य देहं परिमोटयन्तीम् ।</p>
<p>उद्बुद्धजृम्भास्फुटदन्तकान्तिम्</p>
<p>आलोक्य कान्तां मुमुदे मुकुन्दः ॥५९॥</p>
<p>कृष्णभावनामृतं १.४०—</p>
<p>तदैव जृम्भोत्थरदांशुजाल</p>
<p>माणिक्यदीपैर्निरराजयत्किम् ।</p>
<p>सनिद्रमुन्मुद्रदृगन्तलक्ष्मी</p>
<p>रसज्ञयान्योन्यविलिह्यमानम् ॥६०॥</p>
<p>गोविन्दलीलामृतं १.५४५९—</p>
<p>स्वीयाङ्कोत्तानसुप्तामुषसि मृदु मृषा रोदनेषत्स्मितास्याम्</p>
<p>अर्धोन्मुक्ताग्रकेशां विमृदितकुसुमस्रग्धरां छिन्नहाराम् ।</p>
<p>उन्मील्योन्मील्य घूर्णालसनयनयुगं स्वाननालोकनोत्कां</p>
<p>कान्तां तां केलितान्तां मुदमतुलतमामाप पश्यन्व्रजेन्दुः ॥६१॥</p>
<p>हेमाब्जाङ्ग्याः प्रबलसुरतायासजातालसायाः</p>
<p>कान्तस्याङ्के निहतवपुषः स्निग्धतापिञ्छकान्तेः ।</p>
<p>शम्पाकम्पा नवजलधरे स्थास्नुतां चेदधास्यत्</p>
<p>श्रीराधायाः स्फुटमिह तदा साम्यकक्षामवाप्स्यत॥६२॥</p>
<p>स्फुरन्मकरकुण्डलं मधुरमन्दहासोदयं</p>
<p>मदालसविलोचनं कमलगन्धि लोलालकम् ।</p>
<p>मुखं स्वदशनक्षताञ्जनमलीमसौष्ठं हरेः</p>
<p>समीक्ष्य कमलेक्षणा पुनरभूद्विलासोत्सुका ॥६३॥</p>
<p>परस्परालोकनजातलज्जा</p>
<p>निवृत्तचञ्चद्दरकुञ्चिताक्षम् ।</p>
<p>ईषत्स्मितं वीक्ष्य मुखं प्रियाया</p>
<p>उद्दीप्ततृष्णः पुनरास कृष्णः ॥६४॥</p>
<p>वामेन चाधः शिर उन्नमय्य</p>
<p>करेण तस्याश्चिबुकं परेण ।</p>
<p>विभुग्नकण्ठः स्मितशोभिगण्डं</p>
<p>मुखं प्रियायाः स मुहुश्चुचुम्ब ॥६५॥</p>
<p>कान्ताधरस्पर्शसुखाब्धिमग्ना</p>
<p>करं धुनाना दरकुञ्चिताक्षी ।</p>
<p>मा मेति मन्दाक्षरसन्नकण्ठी</p>
<p>सखीदृशां सा मुदमाततान ॥६६॥</p>
<p>कृष्णभावनामृतं २.२०२४—</p>
<p>रूपामृतं मे त्रिजगद्विलक्षणं</p>
<p>निःसीममाधुर्यमिदं च यौवनम् ।</p>
<p>अद्यैव साफल्यमवाप सर्वथा</p>
<p>प्रेयानुपाभुङ्क्ततमां मुदा यतः ॥६७॥</p>
<p>सैवं विचिन्त्य क्षणमाह कान्तं</p>
<p>तदक्षिपीताखिलमाधुरीका ।</p>
<p>स्वान्तर्मुदात्यर्थलसद्दृगन्त</p>
<p>लक्ष्मीविहारायतनास्यपद्मम् ॥६८॥</p>
<p>भो भो विलासिन्नवधेहि यत्त्वया</p>
<p>विस्रस्तवेशाभरणास्म्यहं कृता ।</p>
<p>यावन्मदाल्योऽनुसरन्ति नोषसि</p>
<p>द्रुतं समाधित्ससि तन्न किं पुनः ॥६९॥</p>
<p>स्वचातुरीं साधय मां प्रसाधय</p>
<p>प्रसादयानङ्गमभीष्टदैवतम् ।</p>
<p>योऽस्मन्मनोमन्दिरवर्त्ययं त्वया</p>
<p>बहिष्कृतो लक्ष्मभिरेभिरेव यत॥७०॥</p>
<p>सत्यं ब्रवीष्यङ्गजमिष्टदेवं</p>
<p>त्वदङ्गपीठे प्रकटीभवन्तम् ।</p>
<p>यजामि भूषाम्बरगन्धपुष्पं</p>
<p>स्रक्चन्दनाद्यैरिति तां स ऊचे ॥७१॥</p>
<p>सङ्ग्रहकर्तुः—</p>
<p>इत्थमीश्वर्या वाक्यं हि</p>
<p>श्रुत्वा सेवनपेशला ।</p>
<p>तदुपयोगिवस्तूनि</p>
<p>समर्पयितुमुत्सुका ॥७२॥</p>
<p>कृष्णभावनामृतं १.२६—</p>
<p>द्वारं समुन्मुच्य मनागनारवं</p>
<p>शनैः पदन्यासविशेषमञ्जुला ।</p>
<p>निर्णीत तज्जागरणाथ किङ्करी</p>
<p>ततिर्विशङ्का प्रविवेश वेश्म सा ॥७३॥</p>
<p>कृष्णभावनामृतं १.९—</p>
<p>इतस्ततो न्यस्तमणिप्रदीपान्</p>
<p>अफुल्लनीलोत्पलचम्पकाभान।</p>
<p>विधत्त एतौ स्वमयूखवृन्दैर्</p>
<p>अनावृतैर्मण्डनमाल्यचेलैः ॥७४॥</p>
<p>गोविन्दलीलामृतं १.६३—</p>
<p>मिथो दशनविक्षताधरपु औ विलासालसौ</p>
<p>नखाङ्कितकलेवरौ गलितपत्रलेखाश्रियौ ।</p>
<p>श्लथाम्बरसुकुन्तलौ त्रुटितहारपुष्पस्रजौ</p>
<p>मुहुर्मुमुदिरे पुरः समभिलक्ष्य ताः स्वप्रियौ ॥७५॥</p>
<p>कृष्णभावनामृतं २.२५३३—</p>
<p>अथामुना कङ्कतिकां शनैः शनैर्</p>
<p>विकर्षता भानुमतीकरार्पिताम् ।</p>
<p>कचावली संस्त्रियते स्म मालती</p>
<p>मालोतवेणीरचनापटीयसा ॥७६॥</p>
<p>कस्तूरिकाचन्दनकुङ्कुमद्रवैः</p>
<p>सम्भावितैस्तामनुरागलेखया ।</p>
<p>चकार मालाञ्चितचारुचित्रकां</p>
<p>स चित्रचुञ्चुर्धृतनव्यवर्तिकः ॥७७॥</p>
<p>ता अङ्कयुग्मेन लवङ्गमञ्जरी</p>
<p>सम्पादितापूर्वरुचा स चारुणी ।</p>
<p>आनर्च तस्याः श्रवणे नवाञ्जने</p>
<p>नानञ्जकञ्जप्रतिमेतदक्षिनी ॥७८॥</p>
<p>दधार हारं रुचिमञ्जरीलितं</p>
<p>यदा तदोचे प्रियया मदोद्धुरम् ।</p>
<p>या खण्डिता चन्दनकञ्चुली त्वया</p>
<p>वक्षोजयोस्तां न कुतश्चिकीर्षसि? ॥७९॥</p>
<p>आलेख्यकर्मण्यतिगर्वधारिणीस्</p>
<p>तास्ता विशाखाप्रभृतीर्भवत्सखीः ।</p>
<p>विस्मापयाम्यद्य कुचद्वये कृतैश्</p>
<p>चित्रैर्विचित्रैरिति तां जगाद सः ॥८०॥</p>
<p>प्रसाधनार्थप्रतिपादनोन्मुख</p>
<p>श्रीरूपलीलारतिमञ्जरीमुखः ।</p>
<p>स्तनद्वयं तुलिकयाङ्कयन्हरि</p>
<p>पञ्चेषुपञ्चेषुशरव्यतामगात॥८१॥</p>
<p>पाणिश्च कम्पे यदि वक्ररेखं</p>
<p>चित्रं विलुम्पन्नुरसा मुहुः सः ।</p>
<p>मन्ये स्मराग्निं धमति स्म तस्या</p>
<p>धृतीन्धनं दग्धुमना विदग्धः ॥८२॥</p>
<p>कामस्तमवकल्पमनल्पवैभवैः</p>
<p>सद्यो विधायानियतस्थलस्थितम् ।</p>
<p>विमृज्य संसृज्य विखण्ड्य खण्डशस्</p>
<p>तेनैव सोल्लासमुभावभूषयत॥८३॥</p>
<p>दास्यश्च ताः फुल्लदृशां कृतार्थतां</p>
<p>मूर्तां चिरायाभिलषन्त्य एव ताम् ।</p>
<p>पुना रिरंसू समवेत्य तौ ततो</p>
<p>मिषेण सर्वा निरगूहि केनचित॥८४॥</p>
<p>कृष्णभावनामृतं १.४१४२—</p>
<p>पुनरपि घनघूर्ण श्रीमुखद्वन्द्वयोगाद्</p>
<p>अचटुलभुजवल्लीवेष्टनेनेष्टभासौ ।</p>
<p>क्षणमपि दरसुप्त्या शं भजावेत्य तस्ताव्</p>
<p>अनृजुकुसुमतल्पे स्रस्तगात्रावभूताम् ॥८५॥</p>
<p>विरहविकलया तच्छय्यया दूनया किं</p>
<p>कथमपि दरलब्धाश्लेषया निद्रया वा ।</p>
<p>उषसि न च विहातुं हन्त शक्तौ खगास्तौ</p>
<p>तदपि विदधुराभ्यां विप्रयुक्तौ स्वनन्तः ॥८६॥</p>
<p>कृष्णाह्निककौमुदी १.४६—</p>
<p>अगणितकुलनिष्ठा मा निकुञ्जे शयिष्ठाः</p>
<p>परिहर सुरतघ्नं स्वापमुद्गच्छ शीघ्रम् ।</p>
<p>समजनि सविशेषः पश्य दोषावशेषः</p>
<p>कुरु न गतसमाधां बन्धुवर्गस्य बाधाम् ॥८७॥</p>
<p>इयमजनि दिगैन्द्री दृश्यतां देवि! सान्द्री</p>
<p>भवदरुणिमधारा त्वत्पादाब्जानुकारा ।</p>
<p>इयमपि च वराकी सत्वरा चक्रवाकी</p>
<p>परिमिलित रथाङ्गे जातविच्छेदभङ्गे ॥८८॥</p>
<p>अपि तव मुखशोभामाप्तुकामोऽतिलोभाद्</p>
<p>अपरिकलितकामः स्वं वपुस्त्यक्तुकामः ।</p>
<p>चरमशिखरिशृङ्गं प्राप्य पश्यैव तुङ्गं</p>
<p>व्रजति शशधरोऽस्तं वारयेदद्य कस्तम् ॥८९॥</p>
<p>कृष्णाह्निककौमुदी १.९—</p>
<p>सुमुखि! नयनमुद्रां मुञ्च निर्धूय निद्रां</p>
<p>कलय वदनमासां विद्युदुद्द्योतभासाम् ।</p>
<p>रतिविगलितभूषां व्यस्तपर्यस्तवेषां</p>
<p>विलुलिततनुमेतास्त्वां भजन्तां समेताः ॥९०॥</p>
<p>कृष्णाह्निककौमुदी १.१२१८—</p>
<p>निजकरपरिपुष्टा पश्य सेयं प्रविष्टा</p>
<p>शशिमुखि! ललिताङ्गी सन्निधौ ते कुरङ्गी ।</p>
<p>कुरु सकृपमपाङ्गे किञ्चिदञ्चत्तरङ्गे</p>
<p>भवतु बत कृतार्था प्रीतये ते समर्था ॥९१॥</p>
<p>नवकिशलयबुद्ध्या जातितोऽन्तर्विशुद्ध्या</p>
<p>रुणपदकमलं ते स्वादितुं कृष्णकान्ते! ।</p>
<p>त्वरितमुपसरन्ती त्वत्सखीनां वहन्ती</p>
<p>करसरसिजघातं या विधत्ते प्रयातम् ॥९२॥</p>
<p>शशिमुखि! तव फेलामात्रभोगे सखेला</p>
<p>तव पदजलपानामोदमात्रावधाना ।</p>
<p>अपि भवदवलोकाभावसञ्जातशोका</p>
<p>तव मुखशशिबिम्बालोकमात्रावलम्बा ॥९३॥</p>
<p>हरिरतिकुतुकी ते नेत्रयुग्मं मिमीते</p>
<p>नयनयुगममायप्रेम यस्याः प्रमाय ।</p>
<p>किमपि विमलमुक्तामालया चारुवक्ता</p>
<p>नियतमुपमिमानः संशयं निर्धुनानः ॥९४॥</p>
<p>इति निगदितवत्यः शारिकाः प्रेमवत्यः</p>
<p>सुखदपदपदार्थां वाचमुत्थापनार्थाम् ।</p>
<p>यदि किमपि विरेमुः पत्रिणस्तं प्रणेमुः</p>
<p>समुपसृतनिकुञ्जाः प्राप्तसम्मोदपुञ्जाः ॥९५॥</p>
<p>अथ शयनसतृष्णं बोधयामास कृष्णं</p>
<p>विततिरपि शुकानां कृष्णहर्षोत्सुकानाम् ।</p>
<p>श्रवणसुखदसौम्यैः स्निग्धशब्दार्थरम्यैः</p>
<p>सरसतरमनल्पैः कूजितैः सीधुकल्पैः ॥९६॥</p>
<p>प्रणयरसगभीराश्चारुशब्दार्थधीराः</p>
<p>कलसुमधुरकण्ठाः प्रेमजल्पेष्वकुण्ठाः ।</p>
<p>सति समयविवेके बोधयां चक्रुरेके</p>
<p>न खलु बत विदग्धाः कार्यकाले विमुग्धाः ॥९७॥</p>
<p>कृष्णाह्निककौमुदी १.२३—</p>
<p>सुभग! रजनिशेषे स्वापगेहे सुशेषे</p>
<p>त्वमिति हि जननी ते संशयं स्वं धुनीते ।</p>
<p>समयमथ विदित्वा जागरार्थं त्वरित्वा</p>
<p>स्वयमियमुपगन्त्री स्नेह एवात्र मन्त्री ॥९८॥</p>
<p>कृष्णाह्निककौमुदी १.२२—</p>
<p>त्वमसि समयवेत्ता सर्वदुःखैकभेत्ता</p>
<p>भवसि भुवनबन्धुः सद्गुणग्रामसिन्धुः ।</p>
<p>व्रततिभवनतल्पं मूर्तिमन्मोदकल्पं</p>
<p>यदपि तदपि मुञ्च स्वस्ति तेऽस्मादुदञ्च ॥९९॥</p>
<p>कृष्णाह्निककौमुदी १.२०२१—</p>
<p>मदमधुपयुवानः प्राप्तदोषावसानः</p>
<p>च्युतकुसुमवनान्तः स्वापमुद्यातवन्तः ।</p>
<p>दधति कतिपयथ्यां केलिमम्भोजवीथ्यां</p>
<p>सति समयविवेके के विमुह्यन्ति लोके? ॥१००॥</p>
<p>क्वचन मुखविषादः क्वापि हासप्रसादः</p>
<p>क्व च दयितवियोगः क्वापि कान्तस्य योगः ।</p>
<p>कुमुदकमलवीथ्योर्वैसदृश्येऽतितथ्ये</p>
<p>भवति किमु न कालः क्षोभशोभाविशालः ॥१०१॥</p>
<p>कृष्णाह्निककौमुदी १.२७—</p>
<p>जय सुभग! नमस्ते श्रूयतां सत्वरस्ते</p>
<p>चिरशयनसपीडः कौत्ययं ताम्रचूडः ।</p>
<p>उपनतनिजसेवाकालसम्मोदपीवा</p>
<p>नहि समयविदग्धः कार्यकाले विमुग्धः ॥१०२॥</p>
<p>कृष्णभावनामृतं १.२०२२—</p>
<p>अथ प्रबुध्यैव विधूय पक्षान्</p>
<p>ग्रीवाः समुन्नीय चुकूजुरुच्चैः ।</p>
<p>यत्कुक्कुटाः पञ्चषवारमादौ</p>
<p>राधा जजागार तदाप्तबाधा ॥१०३॥</p>
<p>कृष्णाण्गसंश्लेषविशेषवाधिनस्</p>
<p>तानेव मत्वेति शशाप सा रुषा ।</p>
<p>अरे! परेताशु परेतरा पुरं</p>
<p>तत्रैव किं कूजत नो पदायुधाः? ॥१०४॥</p>
<p>विश्लिष्य किञ्चित्प्रियवक्षसः सा</p>
<p>तूष्णीं स्थितांस्तानुपलभ्य सद्यः ।</p>
<p>संश्लिष्य कान्तं दरनिद्रयैव</p>
<p>निषेव्यमाणा पुनरप्यराजीत॥१०५॥</p>
<p>कृष्णभावनामृतं २.१६—</p>
<p>जालादथो दृक्सफरी तदालयो</p>
<p>लावण्यवन्या भृशमन्वशीलयन।</p>
<p>क्रीणन्ति याः प्राणपरार्द्धकोटिभिस्</p>
<p>तयोः प्रमोदोत्थरुचिच्छटाकणम् ॥१०६॥</p>
<p>ऊचे विशाखा कलयालि! कान्तौ</p>
<p>निरंशुकावंशुकपुञ्जमञ्जू ।</p>
<p>विहारिणावप्यतिहारिणौ स्वैर्</p>
<p>अङ्गैरनङ्गैरलसौ लसन्तौ ॥१०७॥</p>
<p>अनङ्गदौ केलिवशादनङ्गदौ</p>
<p>निरञ्जनौ हन्त मिथो निरञ्जनौ ।</p>
<p>विस्रस्तरागाधरताभिलक्षितौ</p>
<p>विप्रस्तरागाधरताभिलक्षितौ ॥१०८॥</p>
<p>अथावभाषे ललिताऽवधार्यतां</p>
<p>जयः स्मराजौ कतराश्रितो द्वयोः ।</p>
<p>बभूव दष्टाधरयोः कचग्रह व्याक्षिप्तमूर्ध्नोर्नखरक्षतोरसोः ॥१०९॥</p>
<p>हृदोऽनुरागं कुचकुङ्कुमच्छलान्</p>
<p>न्यधत्त राधाच्युतपादपद्मयोः ।</p>
<p>यावद्रवारक्ततरालको दधौ</p>
<p>मूर्ध्नैव सोऽस्याः पदयोस्तमुज्ज्वलम् ॥११०॥</p>
<p>इत्थं क्षणं तावदलक्षिताङ्ग्यो</p>
<p>नीचैः स्वरं तावनुवर्णयन्त्यः ।</p>
<p>भाग्यं स्वमेवातिसभाजयन्त्यो</p>
<p>ममज्जुरानन्दमहोदधौ ताः ॥१११॥</p>
<p>कृष्णभावनामृतं १.२३२५—</p>
<p>ततः पुनस्तानथ टिट्टिभादीन्</p>
<p>उत्कूजतः प्राह विधूततन्द्रा ।</p>
<p>हंहो! क्षमध्वं शयितुं क्षणं मे</p>
<p>दत्तेति सा मोटयदङ्गमीषत॥११२॥</p>
<p>कादम्बकारण्डवहंससारसाः</p>
<p>कपोतशारीशुककेकिकोकिलाः ।</p>
<p>जगुः कलं केलिवनीजलस्थल</p>
<p>प्रचारिणः कृष्णकथामृतोपमम् ॥११३॥</p>
<p>प्रबुद्ध्य कान्तौ युगपद्यथा रुजं</p>
<p>विश्लेषजामूहतुरङ्गमोटनात।</p>
<p>चाम्पेयनीलाब्जधनुस्त्विषौ तथा</p>
<p>सान्द्रोपगूहेन मुदं च वक्षसोः ॥११४॥</p>
<p>गोविन्दलीलामृतं १.६०६२—</p>
<p>अथास्या वयस्याः प्रमोदात्स्मितास्याः</p>
<p>सखीं तां हसन्त्यो मिथः प्रेरयन्त्यः ।</p>
<p>सशङ्काः समन्तात्प्रभाताद्दुरन्तात्</p>
<p>प्रविष्टा निकुञ्जं सशब्दालिपुञ्जम् ॥११५॥</p>
<p>अभिलक्ष्य सखीर्विहसद्वदनाः</p>
<p>सविधोपगता विचलन्नयनाः ।</p>
<p>दयिताय मुदं द्विगुणं ददती</p>
<p>दयितोरुयुगादुदतिष्ठदियम् ॥११६॥</p>
<p>त्वरोत्थिता सम्भ्रमसंगृहीत</p>
<p>पीतोत्तरीयेण वपुः पिधाय ।</p>
<p>पार्श्वे प्रियस्योपविवेश राधा</p>
<p>सलज्जमासां मुखमीक्षमाणा ॥११७॥</p>
<p>कृष्णभावनामृतं २.७—</p>
<p>अथानुरक्ताल्यनुमोदनाञ्चिता</p>
<p>मुदा तयोरैधत रूपमञ्जरी ।</p>
<p>सैव स्वयं केलिविलासिनोर्द्वयोस्</p>
<p>तदात्वरम्यापचितौ पटीयसी ॥११८॥</p>
<p>कृष्णभावनामृतं २.९—</p>
<p>पृष्ठोपधानं निदधे कयाचन</p>
<p>प्यधादथान्या मृदुलांशुकेन तौ ।</p>
<p>पीयूषव यार्पितयास्ययोः परा</p>
<p>निरस्य घूर्णां विकसद्दृशौ व्यधात॥११९॥</p>
<p>कृष्णभावनामृतं २.१६१७—</p>
<p>काचित्प्रसूनाम्बुदरार्द्रवाससा</p>
<p>व्यत्यस्तरागाञ्जनयावकादिकम् ।</p>
<p>मृष्ट्वा प्रतिस्वेक्षणसिद्धये तयोर्</p>
<p>मुखद्वयं दर्पणतां निनाय किम् ॥१२०॥</p>
<p>ताम्बूलवीटीर्निदधे परास्मिन्न्</p>
<p>एका प इम्ना मणिदीपपाल्या ।</p>
<p>तन्मङ्गलारात्रिकमाशु चक्रे</p>
<p>नीराजयन्त्येव निजासुलक्षैः ॥१२१॥</p>
<p>गोविन्दलीलामृतं १.६४६५—</p>
<p>मध्येऽच्युताङ्गघनकुङ्कुमपङ्कदिग्धं</p>
<p>राधाङ्घ्रियावकविचित्रितपार्श्वयुग्मम् ।</p>
<p>सिन्दूरचन्दनकणाञ्जनबिन्दुचित्रं</p>
<p>तल्पं तयोर्दिशति केलिविशेषमाभ्यः ॥१२२॥</p>
<p>प्रम्लिष्टपुष्पोच्चयसन्निवेशां</p>
<p>ताम्बूलरागाञ्जनचित्रिताङ्गीम् ।</p>
<p>व्यक्तीभवत्कान्तविलासचिह्नां</p>
<p>शय्यामपश्यन्स्वसखीमिवाल्यः ॥१२३॥</p>
<p>कृष्णाह्निककौमुदी १.३८३९—</p>
<p>क्वचन घुसृणपङ्कः क्वापि सिन्दूरजोऽङ्कः</p>
<p>क्षतविरहविपक्षप्रस्नुतासृक्सपक्षः ।</p>
<p>क्वचन कुसुमदामच्छिन्नकोदण्डधाम</p>
<p>क्व च विलुलितहारश्छिन्नमौर्वीप्रकारः ॥१२४॥</p>
<p>क्वचन मृगमदाङ्काः कुत्रचित्कज्जलाङ्काः</p>
<p>स्मरनरपतिदन्तिच्छेदकल्पाः स्फुरन्ति ।</p>
<p>स हि रतिरणरङ्गः कौतुकोद्यत्तरङ्गः</p>
<p>समजनि सुमुखीनामागतानां सखीनाम् ॥१२५॥</p>
<p>गोविन्दलीलामृत १.६७७४—</p>
<p>वक्षः स्वं दर्शयंस्ताभ्यो</p>
<p>दृग्भङ्ग्योवाच ता हरिः ।</p>
<p>दिदृक्षुः स्वप्रियावक्त्र</p>
<p>भावशाबल्यमाधुरीं ॥१२६॥</p>
<p>विधुं प्रयास्यन्तमवेक्ष्य कान्तं</p>
<p>विश्लेषभीतोषसि पश्यताल्यः ।</p>
<p>दिदृक्षयेवाम्बरचित्रप यां</p>
<p>राधेन्दुलेखाशतमालिलेख ॥१२७॥</p>
<p>इति निगदति कृष्णे वीक्ष्य साग्रे वयस्याः</p>
<p>प्रहसितवदनास्ताः सङ्कुचल्लोलनेत्रा ।</p>
<p>विकसदमलगण्डं दोलितारेचितभ्रूः</p>
<p>प्रियमनृजुकटाक्षैः पश्यति स्म घ्नतीव ॥१२८॥</p>
<p>हेलोल्लासादरमुकुलिता वास्पसान्द्रारुणान्ता</p>
<p>लज्जाशङ्काचपलचकिता भङ्गुरेर्ष्याभरेण ।</p>
<p>स्मेरस्मेरा दयितवदनालोकनोत्फुल्लतारा</p>
<p>राधादृष्टिर्दयितनयनानन्दमुच्चैर्व्यतानीत॥१२९॥</p>
<p>इत्थं मिथः प्रेमसुखाब्धिमग्नयोः</p>
<p>प्रगेतनीं विभ्रममाधुरीं तयोः ।</p>
<p>निपीय सख्यः प्रमदोन्मदास्तदा</p>
<p>तदात्वयोग्याचरणं विसस्मरुः ॥१३०॥</p>
<p>विलोक्य लीलामृतसिन्धुमग्नौ</p>
<p>तौ ताः सखीश्च प्रणयोन्मदान्धाः ।</p>
<p>वृन्दा प्रभातोदयजातशङ्का</p>
<p>निजेङ्गितज्ञां निदिदेश सारीम् ॥१३१॥</p>
<p>गुरुलज्जाभर्तृभीति लोकहासनिवारिका ।</p>
<p>शुभाख्या सारिका प्राह</p>
<p>राधिकाबोधसाधिका ॥१३२॥</p>
<p>आगन्ता ग्राहयित्वा तव पतिरधुना गोष्ठतः क्षीरभारान्</p>
<p>उत्तिष्ठोत्तिष्ठ राधे तदिह कुरु गृहे मङ्गलां वास्तुपूजाम ।</p>
<p>इत्थं यावद्धवाम्बा तव नहि शयनादुत्थिता वावदीति</p>
<p>तावच्छय्यानिकेतं व्रज सखि निभृतं कुञ्जतः कञ्जनेत्रे!! ॥१३३॥</p>
<p>गोविन्दलीलामृतं १.७७१०६—</p>
<p>शङ्कापङ्काकलितहृदया शङ्कतेऽस्या धवाम्बा</p>
<p>छिद्रान्वेषी पतिरतिक उः सार्थनामाभिमन्युः ।</p>
<p>रुष्टाभीक्ष्णं परिवदति सा हा ननन्दापि मन्दा</p>
<p>प्रातर्जातं तदपि सरलां कृष्ण नैनां जहासि ॥१३४॥</p>
<p>सारीवचोमन्दरशैलपात</p>
<p>संक्षुब्धहृद्दुग्धपयोधिरेषा ।</p>
<p>अथोद्भ्रमन्नेत्रनवीनमीना</p>
<p>वियोगदीना शयनादुदस्थात॥१३५॥</p>
<p>कृष्णोऽपि कान्तं वृषभानुजायाः</p>
<p>पश्यन्मुखं भीतिविलोलनेत्रम् ।</p>
<p>नीलं सुचीनं दयितानिचोलं</p>
<p>गृह्णन्स्वतल्पात्त्वरयोदतिष्ठत॥१३६॥</p>
<p>परिवर्तितसंव्यानौ</p>
<p>मिथस्तावथ शङ्कितौ ।</p>
<p>परस्परकरालम्बौ</p>
<p>निरगातां निकुञ्जतः ॥१३७॥</p>
<p>राधापाणिं सव्येऽसव्ये</p>
<p>पाणौ बिभ्रद्वेणुं कृष्णः ।</p>
<p>रेजे कुञ्जान्निर्यन्यद्वद्</p>
<p>विद्युन्मालाश्लिष्टाम्भोदः ॥१३८॥</p>
<p>हैमं भृङ्गारमेका व्यजनमथ परा स्वर्णदण्डं दधाना</p>
<p>काप्यादर्शं सुदर्शं घुसृणमलयजाऽमत्रमन्या विचित्रम् ।</p>
<p>काचित्ताम्बूलपात्रं मणिचितमपरा सारिकां पञ्जरस्थाम्</p>
<p>इत्थं सख्यः कियत्याः प्रमुदितहृदया निर्ययुः कुञ्जगेहात॥१३९॥</p>
<p>माहेन्द्रकान्तच्छदनं सकाञ्चनं</p>
<p>दान्तं ससिन्दूरसमुद्गकं परा ।</p>
<p>आपन्नसत्वाकुचकु मलोपमं</p>
<p>कुञ्जाद्गृहीत्वा निरगान्मृदुस्मिता ॥१४०॥</p>
<p>आश्लेषसञ्छिन्नगुणात्परिच्युतं</p>
<p>हाराल्लसन्मौक्तिकसञ्चयं मुदा ।</p>
<p>विचित्य काचित्स्वप आञ्चले दृढं</p>
<p>निबध्नती कुञ्जगृहाद्विनिर्ययौ ॥१४१॥</p>
<p>ता अङ्कं केलिविभ्रष्टं</p>
<p>तल्पादादाय सत्वरा ।</p>
<p>निर्गत्य स्वेश्वरीकर्णे</p>
<p>युयोज रतिमञ्जरी ॥१४२॥</p>
<p>तल्पप्रान्तादुपादाय</p>
<p>कञ्चुलीं रूपमञ्जरी ।</p>
<p>प्रियनर्मसखी सख्यै</p>
<p>निर्गत्य निभृतं ददौ ॥१४३॥</p>
<p>पतद्ग्राहमुपादाय</p>
<p>दासिका गुणमञ्जरी ।</p>
<p>ताम्बूलं चर्वितं ताभ्यो</p>
<p>विभजन्ती बहिर्ययौ ॥१४४॥</p>
<p>मञ्जुलाली तयोरङ्गाच्</p>
<p>च्युतमाल्यानुलेपनम् ।</p>
<p>तल्पादादाय सर्वाभ्यः</p>
<p>प्रयच्छन्ती विनिर्गता ॥१४५॥</p>
<p>विलोक्याग्रे मेघाम्बरवृतशरीरं प्रियतमं</p>
<p>वयस्यां तां पीताम्बरपरिवृताङ्गीं प्रमुदिताम् ।</p>
<p>हसन्त्यस्ताः सख्यः करपिहितमुख्यः प्रतिदिशं</p>
<p>दिशन्त्यश्चान्योन्यं कुटिलचलदृग्भिर्मुमुदिरे ॥१४६॥</p>
<p>समीक्ष्य तासां परिहासभङ्गीम्</p>
<p>अन्योन्यवक्त्रार्पितफुल्लनेत्रौ ।</p>
<p>समुच्छलत्प्रेमसुखाब्धिमग्नौ</p>
<p>चित्रार्पिताङ्गाविव तावभूताम् ॥१४७॥</p>
<p>घनश्यामं चीनं वसनमभिलीनं प्रियतनौ</p>
<p>क्षमा नासीत्कान्ता स्वमपि परिचेतुं घनरुचौ ।</p>
<p>स्वमज्ञासीत्स्फीतं हरिरपि न पीतं प्रियतमा</p>
<p>तनौ लीनं चीनं कनकरुचि कम्बाविव पयः ॥१४८॥</p>
<p>तयोर्लीलासुधापान</p>
<p>प्रत्यूहामर्षसङ्कुला ।</p>
<p>निन्दन्त्यरुणमुद्यन्तम्</p>
<p>अथाह ललिता सखीम् ॥१४९॥</p>
<p>ऊषसि वरवधूनां पश्य राधेऽरुणोऽयं</p>
<p>रमणसहितलीलाभङ्गतः पापरुग्भिः ।</p>
<p>गलितपदयुगोऽप्यद्यापि तन्नो जहाति</p>
<p>ध्रुवमिति वचनं यद्दुस्त्यजः स्वस्वभावः ॥१५०॥</p>
<p>अरुणारुणे निदधती ततोऽम्बरे</p>
<p>रतिकेलिभङ्गजरुषाऽरुणां दृशम् ।</p>
<p>ललितोपहासजनितस्मितानना</p>
<p>वृषभानुजाह मृदुमञ्जुभाषिणी ॥१५१॥</p>
<p>अनूरुरप्यस्तमयन्क्षणार्द्धा</p>
<p>नभो विलङ्घ्योदयमेति सोऽयम् ।</p>
<p>चेत्सोरुमेनं स विधिर्व्यधास्यद्</p>
<p>वार्त्तापि रात्रेर्न तदाभविष्यत॥१५२॥</p>
<p>मनोरमां वीक्ष्य विभातलक्ष्मीं</p>
<p>निपीय तस्या वचनासवं च ।</p>
<p>मुदोन्मना विस्मृतगोष्ठयानः</p>
<p>प्राणेश्वरीं तामवदन्मुकुन्दः ॥१५३॥</p>
<p>इनं प्रभातोपगतं समीक्ष्य</p>
<p>कान्तेव कान्तान्तरभुक्तकान्तम् ।</p>
<p>पश्यान्यदिक्सङ्गकषायिताङ्गं</p>
<p>प्राचीयमीर्ष्यारुणितेव जाता ॥१५४॥</p>
<p>पश्योन्मत्ते द्विजेशोऽप्यखिलजनतमस्तोमहन्तापि शान्तः</p>
<p>कान्तोऽयं ते समन्तात्सपदि निपतितो वारुणीं संनिषेव्य ।</p>
<p>इत्थं स्वीयेनसङ्गप्रमुदितनलिनीहाससञ्जातलज्जा</p>
<p>शङ्के वक्त्रं पिधत्ते ह्युषसि कुमुदिनी सङ्कुचद्भिर्दलैः स्वैः ॥१५५॥</p>
<p>दृष्ट्वा तमःक्षयममी विधुनान्यपुष्टा</p>
<p>नक्तं तमश्चयनिभाश्चकिताः प्रभाते ।</p>
<p>मित्रं तदाश्रयतया तमसा चरन्तीं</p>
<p>ग्रस्तं कुहूरिति कुहूं स्वगिराह्वयन्ति ॥१५६॥</p>
<p>वसन्तकान्तसंसर्ग</p>
<p>जातानन्दभरा अवी ।</p>
<p>कपोतीघूत्कृतिमिषात्</p>
<p>शीत्करोतीव सोन्मदा ॥१५७॥</p>
<p>पश्यानुसरति चञ्चलभृङ्गः</p>
<p>कैरविणीकुलकेलिपिशङ्गः ।</p>
<p>नलिनीकोषे निशि कृतसङ्गां</p>
<p>भृङ्गीं शशिमुखि! कृतनतिभङ्गाम् ॥१५८॥</p>
<p>कान्तमायान्तमाशङ्क्या</p>
<p>रुणांशुद्विगुणारुणम् ।</p>
<p>कोकी कोकनदं चञ्च्वा</p>
<p>चुम्बत्यानन्दविह्वला ॥१५९॥</p>
<p>कलस्वनाख्यः कलकण्ठि! हंसः</p>
<p>समीक्ष्य नौ सम्मदफुल्लपक्षः ।</p>
<p>रिरंसुमप्येष विसृज्य हंसीं</p>
<p>त अं त इन्याः पुरतः समेति ॥१६०॥</p>
<p>स्वसहचरविसृष्टं स्वामिभुक्तं मृणालं</p>
<p>मदकलकलकण्ठी विभ्रती पश्य चञ्च्वा ।</p>
<p>रमणमनु समेति त्वन्मुखाब्जार्पिताक्षी</p>
<p>सरसिजमुखि नाम्ना तुण्डिकेती मराली ॥१६१॥</p>
<p>मलयशिखरचारी पङ्कजामोदधारी</p>
<p>व्रततिन अकुमारीलास्यशिक्षाधिकारी ।</p>
<p>वहति जलविहारी वायुरायासदारी</p>
<p>स रमणवरनारीस्वेदजालापहारी ॥१६२॥</p>
<p>इतीशयोः सुमधुरवाग्विलासयोः</p>
<p>समीक्ष्य तां स्वभवनयानविस्मृतम् ।</p>
<p>सखीश्च ताः स्मितरुचिरा मुदोन्मदा</p>
<p>वनेश्वरी दिवसभियास सोन्मनाः ॥१६३॥</p>
<p>कृष्णभावनामृतं २.५६५७—</p>
<p>कान्ता उदीयुर्विकसन्मुखेन्दवो</p>
<p>रात्रिर्गता चास्तमपास्तचन्द्रिका ।</p>
<p>विलासभङ्गः कथमस्तु नास्तु वा</p>
<p>क्षणं हृदैवेति पराममर्श सा ॥१६४॥</p>
<p>तमांस्य नश्यन्नभितो यथा यथा</p>
<p>तदा प्रकाशश्च यथा यथैधत ।</p>
<p>तथा तथा हृद्रुजमेव सान्वभूद्</p>
<p>व्रजस्य रीतिं श्रुतयोऽपि नो विदुः ॥१६५॥</p>
<p>गोविन्दलीलामृतं १.१०७१०८—</p>
<p>अथ वृन्देङ्गिताभिज्ञा</p>
<p>समयज्ञा तरुस्थिता ।</p>
<p>पद्यमुद्योतयामास</p>
<p>कक्खटी वृद्धमर्कटी ॥१६६॥</p>
<p>रक्ताम्बरा सतां वन्द्या</p>
<p>प्रातःसन्ध्या तपस्विनी ।</p>
<p>ऊर्ध्वप्रसर्पदर्कांशुर्</p>
<p>जटिलेयमुपस्थिता ॥१६७॥</p>
<p>कृष्णभावनामृतं २.६०—</p>
<p>आकर्ण्य ताभिर्जटिलेति वर्ण</p>
<p>त्रयीं विवर्णत्वमधारि सद्यः ।</p>
<p>विलासरत्नाकरमुद्भवन्ती</p>
<p>शङ्कैव तासां चुलुकीचकार ॥१६८॥</p>
<p>कृष्णाह्निककौमुदी १.४२४३—</p>
<p>पथि पिशुनमतिभ्यः शङ्कमानौ गुरुभ्यः</p>
<p>चलचकिततरङ्गौ निक्षिपन्तावपाङ्गौ ।</p>
<p>परमगुणगभीरौ कामसंग्रामधीरौ</p>
<p>ययतू रतिवितन्द्रौ राधिकाकृष्णचन्द्रौ ॥१६९॥</p>
<p>न पथि न भवने वा लक्षितौ तौ वने वा</p>
<p>सहजसदनुरक्त्या स्वीययानन्दशक्त्या ।</p>
<p>परिजननयनानामुत्सवानादधानाव्</p>
<p>अथ पथि विहरन्तौ रेजतुर्लोककान्तौ ॥१७०॥</p>
<p>गोविन्दलीलामृतं १.११०१११—</p>
<p>भ्रश्यद्दुकूलचिकुरस्रजमुन्नयन्तौ</p>
<p>भीतौ पृथग्गहनवर्त्मनि चापयान्तौ ।</p>
<p>तौ वीक्ष्य भीतितरलौ जटिलेति नाम्ना</p>
<p>सख्यस्ततस्तत इतश्चकिता निरीयुः ॥१७१॥</p>
<p>वामे चन्द्रावलिपरिजनान्घोषवृद्धान्पुरस्तात्</p>
<p>कृष्णः पश्चात्कुटिलजटिलामागतां मन्यमानः ।</p>
<p>यान्तीं कान्तां सभयचटुलां दक्षिणे द्रष्टुमुत्कश्</p>
<p>चञ्चद्ग्रीवं दिशि दिशि दृशौ प्रेरयन्गोष्ठमायात॥१७२॥</p>
<p>स्तवमाला, कुञ्जभङ्ग २—</p>
<p>म्लानामुत्क्षिप्य मालां त्रुटितमणिसरः कज्जलं विभ्रदोष्ठे</p>
<p>संकीर्णाङ्गो नखाङ्कैर्दिशि दिशि विकिरन्घूर्णिते नेत्रपद्मे ।</p>
<p>पश्य म्लानाङ्गयष्टिः स्फुटमपरिचितो गोपगोष्ठीभिरग्रे</p>
<p>गोष्ठे गोष्ठेन्द्रसूनुः प्रविशति रजनौ ध्वंसमासादयन्त्याम् ॥१७३॥</p>
<p>गोविन्दलीलामृतं १.११२—</p>
<p>अनुगता जटिलेत्यभिशङ्किनी</p>
<p>गुरुनितम्बकुचोद्वहनाकुला ।</p>
<p>द्रुतविलम्बितवल्गु ययौ व्रजं</p>
<p>करधृताम्बरकेशचयेश्वरी ॥१७४॥</p>
<p>जगन्नाथवल्लभनाटकं ५.३४</p>
<p>न व्यालादपि सम्बिभेति पुरतः स्थाणोर्यथा दूरतो</p>
<p>नोद्विग्ना करिगर्जितादपि यथा काकावलीनिस्वनात।</p>
<p>नैवेयं तिमिरेऽपि मुह्यतितरां कामं प्रकाशे यथा</p>
<p>तन्मन्ये विरहेऽपि नैव विधुरा कान्तस्य योगे यथा ॥१७५॥</p>
<p>गोविन्दलीलामृतं १.११३११४—</p>
<p>भयानुरागोच्चयधूम्रलोलदृक्</p>
<p>तिरस्करिण्या पिहिते मनोरथे ।</p>
<p>निजे निवेश्यैव हि रूपमञ्जरी</p>
<p>गृहं निनीषुः पथि तां तदन्वयात॥१७६॥</p>
<p>इतस्ततः क्षिप्तचलेक्षणाशुगैर्</p>
<p>भीदुस्थहृद्वृत्तिचयैर्भ ऐरिव ।</p>
<p>अग्रेसरैस्तां रतिमञ्जरी च सा</p>
<p>निवारयन्त्यन्यजनांस्तदान्वयात॥१७७॥</p>
<p>कृष्णभावनामृतं २.८० —</p>
<p>ताभिर्वृता व्रजजनैरविलोकितैव</p>
<p>वेश्म प्रविश्य निजतल्पमथाध्यतिष्ठत।</p>
<p>प्रेयोवियोगविधुरा हि सखीमथासौ</p>
<p>हृद्वेदनां प्रकटमाह सगद्गदाश्रु ॥१७८॥</p>
<p>कृष्णभावनामृतं २.७६८०—</p>
<p>निःसार्य गेहाल्ललितेऽधुनैव मां</p>
<p>प्रवेशयस्यप्यधुनैव तत्पुनः</p>
<p>कृष्णाङ्गसङ्गामृतसिन्धुमज्जन</p>
<p>प्रलोभनैवाद्य वृथा कृता त्वया ॥१७९॥</p>
<p>अस्ताचलं यन्नधुना व्यलोकि यः</p>
<p>स तिग्मरश्मिः सखि! पूर्वपर्वतम्</p>
<p>आरोढुमाकाङ्क्षति किं विभावरी</p>
<p>खपुष्पतामद्यतनी जगाम किम्? ॥१८०॥</p>
<p>धिङ्मे श्रुतिं धिग्रसनां दृशं च धिक्</p>
<p>सदातनौत्कण्ठ्यभरज्वरातुरम्</p>
<p>प्रापुर्न पातुं लवमप्यमुष्य याः</p>
<p>सौस्वर्यसौरस्यसुरूपतामृतम् ॥१८१॥</p>
<p>निर्वेदपद्धतिमपीप हदेव पूर्वं</p>
<p>योगोऽधुना तु सरले भवतीं वियोगः</p>
<p>आद्योऽच्युतामृतमदर्शयदर्थमस्या</p>
<p>अन्योऽनुभावयति हा कटुकालकूटम् ॥१८२॥</p>
<p>इत्थं सखीगिरमपि प्रतिबोद्धुमेषा</p>
<p>नैवानुरागपरभागवती शशाक ।</p>
<p>स्वप्ने पुनः कलयितुं हृदयाधिनाथं</p>
<p>सुष्वाप साऽथ शयने वृषभानुपुत्री ॥१८३॥</p>
<p>अनभिसारिकां काञ्चित्पृच्छन्तीं प्रति काचिदाह, स्तवमाला, कुञ्जभङ्ग १—</p>
<p>स्रस्तं स्रस्तमुदञ्चयत्यधिशिरः श्यामं निचोलाञ्चलं</p>
<p>हस्तेन श्लथदुर्बलेन लुलिताकल्पां वहन्ती तनुम् ।</p>
<p>मुक्तार्धामवरुध्य वेणिमलसस्यन्दे क्षिपन्ती दृशौ</p>
<p>कुञ्जात्पश्य गृहं प्रविश्य निभृतं शेते सखी राधिका ॥१८४॥</p>
<p>गोविन्दलीलामृतं १.११६—</p>
<p>निर्वर्त्य विभ्रमभरं समये स्वधाम्नि</p>
<p>सुप्तेऽच्युते प्रतिलयं श्रुतयो यथेशम् ।</p>
<p>लीलाविताननिपुणाः सगुणाः समीयुः</p>
<p>सख्योऽपलक्ष्यगतयः सदनं यथास्वम् ॥१८५॥</p>
<p>इति श्रीभावनासारसङ्ग्रहे निशान्तलीलासङ्ग्रहो नाम प्रथमसङ्ग्रहः</p>
<p>ओ)०(ओ</p>
<p>(२)</p>
<p>श्रीश्रीभावनासारसङ्ग्रहः</p>
<p>पूर्वाह्नलीला</p>
<p>पश्यन्तीं स्वसुतं शचि भगवती सङ्कीर्तने विक्षतं</p>
<p>प्रातर्हा कथमेव ते वपुरिदं सूनो बभूव क्षतम् ।</p>
<p>इत्थं लालनतः स्वपुत्रवपुषि व्यग्रा स्पृशन्ती मुहुस्</p>
<p>तल्पाज्जागरयाञ् चकार यमहं तं गौरचन्द्रं भजे ॥१॥</p>
<p>भक्तैः सार्धमुपागतैर्भुवि नतैः श्रीवासगुप्तादिभिः</p>
<p>पृच्छद्भिः कुशलं प्रगे परिमिलन्प्रक्षाल्य वक्त्रं जलैः ।</p>
<p>पुष्पादिप्रतिवासितैः सुकथयन्स्वप्नानुभूतं कथां</p>
<p>स्नात्वाद्याद्धरिशेषमोदनवरं यस्तं हि गौरं भजे ॥२॥</p>
<p>मूलसूत्र</p>
<p>गोविन्दलीलामृत २.१—</p>
<p>राधां स्नातविभूषितां व्रजपयाहूतां सखीभिः प्रगे</p>
<p>तद्गेहे विहितान्नपाकरचनां कृष्णावशेषाशनाम् ।</p>
<p>कृष्णं बुद्धमवाप्तधेनुसदनं निर्व्यूढगोदोहनं</p>
<p>सुस्नातं कृतभोजनं सहचरैस्तां चाथ तं चाश्रये ॥३॥</p>
<p>कृष्णभावनामृतं ३.११३—</p>
<p>स्नातानुलिप्तवपुषः पुपुषुः स्वभास्तन्</p>
<p>निर्माल्यमाल्यवसनाभरणेन दास्यः ।</p>
<p>प्रास्य स्वकाममनुवृत्तिरतास्तयोर्याः</p>
<p>श्रीरूपमञ्जरिसमानगुणाभिधानाः ॥४॥</p>
<p>ता विद्युदुद्द्युतिजयिप्रपदैकरेखा</p>
<p>वैदग्ध्य एव किल मूर्तिभृतस्तथापि ।</p>
<p>यूथेश्वरीत्वमपि सम्यगरोचयित्वा</p>
<p>दास्यामृताब्धिमनु सस्नुरेण अजस्रमस्याः ॥५॥</p>
<p>श्वश्रूपुरान्तरगतोत्तर पार्श्ववर्ति</p>
<p>भ्राजिष्णु धाम वरशिल्पकलैकधाम ।</p>
<p>तातेन वत्सलतया वृषभानुनैव</p>
<p>निर्मापितं तदुपमापि तदेव नान्यत॥६॥</p>
<p>स्थूणाप्रघाण पटलाङ्गणतोरणाली</p>
<p>गोपानसीविविधकोष्ठकपाटवेद्यः ।</p>
<p>राजन्ति यत्र मणिदीपततिप्रदीप्त</p>
<p>वैचित्र्यनिर्मितजनेक्षणचित्रभावाः ॥७॥</p>
<p>यत्रेन्द्रनीलमणिभूर्वलभी घनाभा</p>
<p>हंसालिरप्युपरि राजति राजती सा ।</p>
<p>ये वीक्ष्य बन्धुरिपुभानभृतो वितत्य</p>
<p>सङ्कोचयन्ति शिखिनः स्वशिखण्डपङ्क्तीः ॥८॥</p>
<p>तत्रोपवेशशयनाशनभूषणादि</p>
<p>वेदीर्विमृज्य परिलिप्य विशोध्य तास्ताः ।</p>
<p>आस्तीर्य राङ्कवमुपर्युपयुक्तमुक्तम्</p>
<p>उल्लोचमुन्नतमुदो मिलिता बबन्धुः ॥९॥</p>
<p>एका ममार्ज मणिकाञ्चनभाजनानि</p>
<p>काचित्पयः समययोग्यमुपानिनाय ।</p>
<p>चित्रांशुकापिहितरत्नचतुष्किकायाम्</p>
<p>आलम्बनीयमदधादपरोपबर्हम् ॥१०॥</p>
<p>पूर्वेद्युरंशुकमणिमयभूषणानि</p>
<p>मृष्टानि यत्र निहितान्यथ सम्पुटं तत।</p>
<p>उच्चैर्झनद्वलयराजि समुद्घटय्य</p>
<p>काचिज्जघर्ष विधुकुङ्कुमचन्दनानि ॥११॥</p>
<p>अन्या व्यधत्त सुमनाः सुमनोभिरेव</p>
<p>चित्रैः किरीटकटकाङ्गदहारकाञ्चीः ।</p>
<p>जातीलवङ्गखदिरादिभी रज्यमानाः</p>
<p>काचिद्बबन्ध सुरसाः फणिवल्लीवीटीः ॥१२॥</p>
<p>अत्रान्तरे प्रतिदिशं दधिमन्थनोत्थ</p>
<p>रावैरवारितमहीसुरवेदघोषैः ।</p>
<p>हम्बाध्वनिव्यतिविधानमिथोऽवधायि</p>
<p>धेन्वालितर्णकघटा वलदन्तरायैः ॥१३॥</p>
<p>वृन्दिष्ठवन्दिजनवृन्दवितायमान</p>
<p>श्रीकृष्णकीर्तिविरुदालिसुधातरङ्गैः ।</p>
<p>शारीशुकव्रजकलैः कलविङ्ककेकि</p>
<p>कोलाहलैः क्रमत एव समेधमानैः ॥१४॥</p>
<p>जाग्रत्सु लोकनिचयेष्वथ वासरेति</p>
<p>कर्तव्यभावनपरेष्वधिशयमेव ।</p>
<p>कृष्णेक्षणक्षण सतृष्णतया पुरन्ध्री</p>
<p>वृन्देषु नन्दगृहसन्दितमानसेषु ॥१५॥</p>
<p>नप्त्रीमुखाम्बुजविलोकनजीवितायां</p>
<p>तत्रोपसृत्य सहसा मुखराभिधायाम् ।</p>
<p>वात्सल्यरत्नपटलीभृतपेटिकायां</p>
<p>राधे! क्व पुत्रि! भवसीति समाह्वयन्त्याम् ॥१६॥</p>
<p>गोविन्दलीलामृतं २.४३५७—</p>
<p>स्वभावकुटिलाप्यात्मसुतसम्पत्तिकाङ्क्षया ।</p>
<p>व्याकुला जटिला गत्वा निकटं तामथाब्रवीत॥१७॥</p>
<p>सूनोः प्रजायुर्धनवृद्धयेऽसौ</p>
<p>त्वया स्नुषा ज्ञे! नियतं नियोज्या ।</p>
<p>सुमङ्गलस्नानविभूषणादौ</p>
<p>गोकोटिहेतोस्तपनार्चनाय ॥१८॥</p>
<p>आज्ञानवज्ञा निजगोष्ठराज्ञ्याः</p>
<p>कार्यानभिज्ञोक्तिषु तेऽप्यवज्ञा ।</p>
<p>इत्यादिशत्यन्वहमर्थविज्ञा</p>
<p>विज्ञापिता मे किल पौर्णमासी ॥१९॥</p>
<p>अस्मात्त्वमार्ये स्वां नप्त्रीं</p>
<p>सर्वमङ्गलमण्डिताम् ।</p>
<p>विधेहि सर्वसम्पत्तिर्</p>
<p>यथा सूनोर्भवेन्मम ॥२०॥</p>
<p>वधूमथाभाषसत पुत्रि! तल्पाद्</p>
<p>उत्तिष्ठ तूर्णं कुरु वास्तुपूजाम् ।</p>
<p>त्वं मङ्गलस्नानविधिं विधाय</p>
<p>पूजोपहारं सवितुर्विधेहि ॥२१॥</p>
<p>प्रभातमायातमहो तथापि</p>
<p>निद्राति नप्त्रीति मुहुर्वदन्ती ।</p>
<p>स्नेहद्रुताङ्गी मुखरा प्रविश्य</p>
<p>शय्यालयं तामवदत्तदेदम् ॥२२॥</p>
<p>उत्तिष्ठ वत्से शयनात्प्रमुग्धे</p>
<p>व्यस्मारि वारोऽद्य रवेस्त्वया किम्? ।</p>
<p>स्नात्वा प्रभातार्घ्यविधानमस्मै</p>
<p>पूजोपहारं रचयास्य चाशु ॥२३॥</p>
<p>तद्वचः प्रतिबुद्धाथ</p>
<p>विशाखोत्थाय सालसा ।</p>
<p>सखि! तूर्णं समुत्तिष्ठोत्</p>
<p>तिष्ठेति प्राह सत्वरा ॥२४॥</p>
<p>तासां वचोभिः शयनेऽथ मुग्धा</p>
<p>मुहुः प्रजागर्य्य पुनर्निदद्रौ ।</p>
<p>विचालिता वीचिचयैस्तडागे</p>
<p>सा राजहंसीव रतालसाङ्गी ॥२५॥</p>
<p>तदैवावसराभिज्ञा जग्राह रतिमञ्जरी ।</p>
<p>सखी वृन्दावनेश्वर्याः श्रीमच्चरणपङ्कजम् ॥२६॥</p>
<p>इत्थमियं बहुभिः कृतबोधा</p>
<p>स्वाच्छयनादुदतिष्ठदनल्पात।</p>
<p>तामथ वीक्ष्य सुपीतपटाङ्गीं</p>
<p>शङ्कितहृन्मुखरेदमुवाच ॥२७॥</p>
<p>द्रुतकनकसवर्णं सायमेतन्मुरारेर्</p>
<p>वसनमुरसि दृष्टं यत्सखी ते बिभर्ति ।</p>
<p>किमिदमयि विशाखे! हा प्रमादः प्रमादो</p>
<p>व्यवसितमिदमस्याः पश्य शुद्धान्वयायाः ॥२८॥</p>
<p>तद्वचश्चकितधीर्हृदि सख्या</p>
<p>वीक्ष्य पीतवसनं चलदृष्ट्या ।</p>
<p>हा किमेतदिति तां च दिशन्ती</p>
<p>द्रागुवाच जरतीं च विशाखा ॥२९॥</p>
<p>स्वभावान्धे! जालान्तरगतविभातोदितरवि</p>
<p>च्छटाजालस्पर्शोच्छलितकनकाङ्गद्युतिभरैः ।</p>
<p>वयस्यायाः श्यामं वसनमपि पीतिकृतमिदं</p>
<p>कुतो मुग्धे शङ्कां जरति कुरुषे शुद्धमतिषु ॥३०॥</p>
<p>ललिताप्रमुखास्तावत्सख्यस्ताः स्वस्वगेहतः ।</p>
<p>आजग्मुस्त्वरिताः सख्याः प्रस्खलद्गतयोऽन्तिकम् ॥३१॥</p>
<p>सङ्ग्रहकर्तुः—</p>
<p>तासां वाक्यैर्गतायां तु कृतवञ्चनसञ्चयैः ।</p>
<p>मुखरायां ततोऽन्यासु द्रष्टुकामासु तत्र ताम् ॥३२॥</p>
<p>कृष्णभावनामृतं ३.१७२७—</p>
<p>एकैकशोऽथ मिलितासु सखीषु सर्वा</p>
<p>स्वन्योन्यहासपरिहासपरासु तासु ।</p>
<p>सुश्लिष्टमण्डलतयैव कृतोपवेशा</p>
<p>स्वारूढरत्नमणिहेमचतुष्किकासु ॥३३॥ (युग्मकम्)</p>
<p>श्रीराधिकामिलनमेव समस्तहर्ष</p>
<p>शस्यैकवर्षमिति यद्धृदि निश्चिकाय ।</p>
<p>श्यामलैत्य समया समयाभिविज्ञा</p>
<p>श्लिष्टा तया सुषमयेव तदास तत्र ॥३४॥</p>
<p>श्यामे! त्वमेवमधुनैव विचिन्त्यमाना</p>
<p>मन्नेत्रवर्त्मगमिता विधिना यथैव ।</p>
<p>तद्वत्स तर्षविटपी फलयिष्यते चेद्</p>
<p>अद्यैव तर्हि गणयान्यपि सुप्रभातम् ॥३५॥</p>
<p>हन्तैष सन्ततमतीव समेधमानः</p>
<p>शश्वत्सखीभिरपि सुन्दरि! सिच्यमानः ।</p>
<p>नाद्यापि यत्फलमधादयि! कोऽत्र हेतुर्</p>
<p>हा तत्कदातिरभसादवलोकयिष्ये ॥३६॥</p>
<p>राधे! स ते न फलितो यदि तत्फलिष्यत्य्</p>
<p>आश्चर्यमस्य फलमप्यलसाङ्गि! बुद्ध्ये ।</p>
<p>आस्वाद्यमानमपि सौरभमादितालि</p>
<p>प्रत्याययत्यननुभूतमिव स्वमुच्चैः ॥३७॥</p>
<p>पक्ष्मावली बत यदीयरसेन शोणे</p>
<p>नारञ्जि कञ्जमुखि! तन्न तदप्यपश्यः ।</p>
<p>यत्स्वादनव्यतिकरादधरो व्रणित्वम्</p>
<p>आगात्तथापि तदहो! न कदाप्यभुङ्क्थाः ॥३८॥</p>
<p>श्यामे! त्वमप्यलमलक्षितमन्नितान्त</p>
<p>स्वान्तव्रणा हससि मां यदतो ब्रवीमि ।</p>
<p>विद्युद्विहन्ति तिमिरं निशि यद्दृशोस्तत्</p>
<p>सद्यः पुनर्द्विगुणयेदिति भोः प्रतीहि ॥३९॥</p>
<p>राधे! कलानिधिरयं विधिनोपनीतस्</p>
<p>त्वां सन्ततामृतमयैरधिनोत्कराग्रैः ।</p>
<p>यत्तत्कलाः स्वयमहो कुचयोर्बिभर्षि</p>
<p>विद्युन्निभत्वपरिवादमथापि दत्से ॥४०॥</p>
<p>श्यामे! स मे सखि! ददौ न कलङ्कमेव</p>
<p>सत्यं कलानिधिरसाविति वः प्रतीतः ।</p>
<p>दत्ते कदापि मम दृष्टिचकोरिका यैर्</p>
<p>ज्योत्स्नाकणं यदपि तन्न पुनर्निकामम् ॥४१॥</p>
<p>राधे! स्फुटं वद भवन्मुखपङ्कजोत्थ</p>
<p>नक्तन्तनेहितसुधाद्युधुनी विधूय ।</p>
<p>तापं निमज्जयतु मां स्वमनु प्रभाते</p>
<p>कृत्यान्तरं मम कथं तदृते सुसिध्येत॥४२॥</p>
<p>श्यामेऽधिकुञ्जनिलयं नवनीलकान्ति</p>
<p>धारा यदा स्नपयितुं निशि मां प्रवृत्ता ।</p>
<p>तर्ह्येव पञ्चशरसञ्चयनाट्यरङ्ग</p>
<p>भूमिं च केन च काञ्चन यापिताऽसम् ॥४३॥</p>
<p>सङ्ग्रहकर्तुः—</p>
<p>वदन्तीत्थं मूर्छां परमपरमानन्दजनिकां</p>
<p>गता सेयं सद्यः स्मृतिविधुरतापद्धतिमगात।</p>
<p>कदायाता श्यामे पुनरिति हि पृष्टाहमधुना</p>
<p>गतेत्युक्त्वापृच्छत्परिकलितबोधां सपदि ताम् ॥४४॥</p>
<p>आनन्दवृन्दावनचम्पूः ११.२१२३—</p>
<p>अलसवलितमङ्गं स्वावसादं व्यनक्ति</p>
<p>ग्लपितमिव मृणालीकन्दलं दोर्द्वयं ते ।</p>
<p>दशनवसनमेतन्नीरसं गण्डपाली</p>
<p>लुलितललितपत्रा प्रक्रमः कस्तवैषः ॥४५॥</p>
<p>अभिनवलतिकेव वातरुग्ना</p>
<p>नवनलिनीव मतङ्गजेन भुग्ना ।</p>
<p>मृदुतरनवमालिकेव धूता</p>
<p>मदमधुपेन विलक्ष्यसे त्वमद्य ॥४६॥</p>
<p>अपि चिरमभिलष्यमाण एवं</p>
<p>प्रणयिनि कोऽपि सुदुर्लभो हि लब्धः ।</p>
<p>अथ कथमियमन्यथाऽस्मदादेः</p>
<p>फलितवती सखि! भाग्यकल्पवल्ली ॥४७॥</p>
<p>सङ्ग्रहकर्तुः—</p>
<p>इति सप्रणयवाचा सादरं पृच्छ्यमाना</p>
<p>पटवृतमुखचन्द्रा स्वच्छचित्ता बतासौ ।</p>
<p>मुदमथ जनयन्ती पार्श्वगानां सखीनाम्</p>
<p>अवनिनिहितदृष्टिं सस्मितः प्रत्युवाच ॥४८॥</p>
<p>आनन्दवृन्दावनचम्पूः ११.२४२७—</p>
<p>क्वाहं स्थिता क्व चलिता क्व च वा स पन्था</p>
<p>नीतास्मि केन नलिनाक्षि तदीय पार्श्वम् ।</p>
<p>किंवा बभूव मयि तत्र समेतवत्यां</p>
<p>जानाम्यहं यदि तदा भवती न वेत्ति ॥४९॥</p>
<p>व्यापारो मनसश्च यत्र न गतः सम्भावनाभावतो</p>
<p>यत्स्वप्नः किमथेन्द्रजालमथवा भ्रान्तिः सुदीर्घैव मे ।</p>
<p>तत्किं ह्लादि किमार्तिदं किमुभयं किंवा न तन्नापि तच्</p>
<p>चेतोविद्रुतिकारकं च मनसो मूर्छाकरं चाभवत॥५०॥</p>
<p>अथ श्यामाह—</p>
<p>केलीकलाध्ययनकौशलमेकदैव</p>
<p>न स्यादतः किमपि नो भवती विवेद ।</p>
<p>भूयस्ततः सखि! विलासगुरोः सकाशाद्</p>
<p>यत्नादधीष्व यदि विज्ञतमासि भूष्णुः ॥५१॥</p>
<p>ततः श्रीराधिका प्राह—</p>
<p>मातः परं सुमुखि! यामि तदीयपार्श्वं</p>
<p>दूरादसौ नयनवर्त्मनिवर्तनीयः ।</p>
<p>अध्येतु नाम भवती तत एव तत्ते</p>
<p>पाण्डित्यमेव मनसो रसदं मम स्यात॥५२॥</p>
<p>उज्ज्वलनीलमणि ११.२०—</p>
<p>भ्राजन्ते वरदन्ति! मौक्तिकगणा यस्योल्लिखद्भिर्नखैः</p>
<p>क्षिप्ताः पुष्करमालयावृतरुचः कुञ्जेषु कुञ्जेष्वमी ।</p>
<p>शौटीर्याब्धिरुरोजपञ्जरतटे संवेशयन्त्या कथं</p>
<p>स श्रीमान्हरिणेक्षणे! हरिरभून्नेत्रेण बद्धस्त्वया? ॥५३॥</p>
<p>उज्ज्वलनीलमणि १४.१४८—</p>
<p>कोऽयं कृष्ण इति व्युदस्यति धृतिं यस्तन्वि कर्णं विशन्</p>
<p>रागान्धे! किमिदं सदैव भवती तस्योरसि क्रीडति ।</p>
<p>हास्यं मा कुरु मोहिते! त्वमधुना न्यस्तास्य हस्ते मया</p>
<p>सत्यं सत्यमसौ दृगङ्गनमगादद्यैव विद्युन्निभः ॥५४॥</p>
<p>सङ्ग्रहकर्तुः—</p>
<p>लज्जाभरक्रान्ततयातितूष्णीं</p>
<p>स्थिता वयस्या प्रियकेलिवार्ताम् ।</p>
<p>श्रोतुं गृहीत्वा चिबुकं तदा सा</p>
<p>ह्यत्याग्रहीदालीमथ प्रवक्तुम् ॥५५॥</p>
<p>वृन्दावनमहिमामृतं ५.९८—</p>
<p>प्रियसखि! मम वृत्तं पृच्छ मा भाग्यमीदृक्</p>
<p>क्व नु मम कथयेयं त्वय्यहं तान्विलासान।</p>
<p>धृतवति करमेव श्यामले क्वास काहं</p>
<p>किमिव च करकोऽसौ किं व्यधान्न स्मरामि ॥५६॥</p>
<p>वृन्दावनमहिमामृतं ५.९९—</p>
<p>वेणीं गुम्फति दिव्यपुष्पनिचयैः सीमन्तसीमन्यहो</p>
<p>सिन्दूरं निदधाति कज्जलमयीं निर्माति रेखां दृशोः ।</p>
<p>दिव्यं वासयते दुकूलमसकृत्ताम्बूलमप्याशयेद्</p>
<p>इत्थम्भूतरतिः सखा तव न मां तल्पे निधत्तेऽङ्कतः ॥५७॥</p>
<p>वृन्दावनमहिमामृतं ५.९७—</p>
<p>नित्यं मन्मुखसम्मुखं मुखविधुं धत्तेऽनिमिषेक्षणो</p>
<p>नित्यं मन्मुखमेव पश्यति मयैवाजस्रगोष्ठीपरः ।</p>
<p>आधायैव शयीत मां हृदि मयैवावर्तयेत्पार्श्वकं</p>
<p>सख्युस्ते सखि! सर्वनागरमणेः प्रीतिः कथं वर्ण्यताम्? ॥५८॥</p>
<p>अलङ्कारकौस्तुभ ३.५ (नोत्त्रचेदस्येत्)</p>
<p>विलासचेष्टा सखि! केशिनाशिनो</p>
<p>हलाहलाभा प्रदहन्ति मे मनः ।</p>
<p>कृन्तन्ति मर्माणि गुणा घुणा इव</p>
<p>प्रेमा विकारी हृदि हृद्व्रणो यथा ॥५९॥</p>
<p>अलङ्कारकौस्तुभ ५.४०—</p>
<p>नो विद्मः किमु गौरवं गुरुकुले कौलीन्यरक्षाविधौ</p>
<p>न श्रद्धा किमु दुर्जनोक्तिगरलज्वालासु किं नो भयम् ।</p>
<p>उद्वेगादनवस्थितं मम मनः कस्यापि मेघत्विषो</p>
<p>यूनः श्रोत्रगतैर्घुणैरिव गुणैरन्तः कृतं जर्जरम् ॥६०॥</p>
<p>कृष्णभावनामृतं ३.३१३२—</p>
<p>राधे! यदास्यसरसीरुहगन्ध एवम्</p>
<p>अन्धीकरोति कुलजाकुलमालि! दूरात।</p>
<p>तन्मध्वतीव सुरसं सरसं पिबन्त्याश्</p>
<p>चित्तभ्रमस्तव मदादिति नैव चित्रम् ॥६१॥</p>
<p>अत्रान्तरे मधुरिका मिलिताथ पृष्टा</p>
<p>ताभिर् जगाद मधुरं शृणुतैतदाल्यः ।</p>
<p>कस्यैचिदेव कृतये व्रजराजवेश्म</p>
<p>प्राप्ताद्य कौतुकमहो यदुषस्यपश्यम् ॥६२॥</p>
<p>राधाकृष्णगणोद्देशदीपिका ६९—</p>
<p>पौर्णमासी भगवती सर्वसिद्धिविधायिनी ।</p>
<p>काषायवसना गौरी काशकेशी दरायता ।</p>
<p>कृष्णं द्रष्टुमनास्तल्पादुदतिष्ठद्द्विजध्वनैः ॥६३॥</p>
<p>गोविन्दलीलामृतं २.२—</p>
<p>अथ प्रभाते कृतनित्यकृत्या</p>
<p>प्रीत्याच्युतस्यातिविहस्तचित्ता ।</p>
<p>प्रेमेन्दुपूर्णा किल पौर्णमासी</p>
<p>तूर्णं व्रजेन्द्रालयमाससाद ॥६४॥</p>
<p>श्रीमद्भागवतम्, १०.९.३—</p>
<p>क्षौमं वासः पृथुकटितटे बिभ्रती सूत्रनद्धं</p>
<p>पुत्रस्नेहस्नुतकुचयुगं जातकम्पं च सुभ्रूः ।</p>
<p>रज्ज्वाकर्षश्रमभुजचलत्कङ्कणौ कुण्डले च</p>
<p>स्विन्नं वक्त्रं कवरविगलन्मालती निर्ममन्थ ॥६५॥</p>
<p>ललितमाधव २.२—</p>
<p>रजनिविपरिणामे गर्गरीणां गरीयान्</p>
<p>दधिमथनविनोदादुद्भवन्नेष नादः ।</p>
<p>अमरनगरकक्षाचक्रमाक्रम्य सद्यः</p>
<p>स्मरयति सुरवृन्दान्यब्धिमन्थोत्सवस्य ॥६६॥</p>
<p>गोविन्दलीलामृतं २.३७—</p>
<p>मन्थानोद्धृतगव्यविन्दुनिकरव्याकीर्णरम्याङ्गनं</p>
<p>प्रेमस्निग्धजनान्वितं बहुविधै रत्नैर्विचित्रान्तरम् ।</p>
<p>क्षीरोर्म्युच्छलितं मुदाहिविलसच्छय्याप्रसुप्ताच्युतं</p>
<p>श्वेतद्वीपमिवालयं व्रजपतेर्वीक्ष्यास सानन्दिता ॥६७॥</p>
<p>तामागतामभिप्रेक्ष्य साक्षादिव तपःश्रियम् ।</p>
<p>व्रजरज्ञी पराभिज्ञा स्थितिज्ञाभ्युद्ययौ मुदा ॥६८॥</p>
<p>एहि भो भगवतीति व्रजवन्द्ये</p>
<p>स्वागतासि भवतीं प्रणमामि ।</p>
<p>इत्युदीर्य सविधे प्रणमन्तीं</p>
<p>सा मुकुन्दजननीं परिरेभे ॥६९॥</p>
<p>आशीर्भिरभिनन्द्यामूं गोविन्ददर्शनोसुका ।</p>
<p>पप्रच्छ कुशलं चास्याः सधवात्मजगोततेः ॥७०॥</p>
<p>निवेद्य कुशलं चास्यै तयोत्कण्ठितया सह ।</p>
<p>उत्का शय्यागृहं सूनोः प्रविवेश व्रजेश्वरी ॥७१॥</p>
<p>भक्तिरसामृतसिन्धुः ३.४.१३—</p>
<p>डोरीजूटितवक्रकेशपटला सिन्दूरबिन्दूल्लसत्</p>
<p>सीमन्तद्युतिरङ्गभूषणविधिं नातिप्रभूतं श्रिता ।</p>
<p>गोविन्दास्यनिसृष्टसाश्रुनयनद्वन्द्वा नवेन्दीवर</p>
<p>श्यामश्यामरुचिर्विचित्रसिचया गोष्ठेश्वरी पातु वः ॥७२॥</p>
<p>गोविन्दलीलामृतं २.१३—</p>
<p>पर्यङ्के न्यस्य सव्यं तदुपरि निहितस्वाङ्गभाराथ पाणिं</p>
<p>कृष्णस्याङ्गं स्पृशन्तीतरकरकमलेनेषदाभुग्नमध्या ।</p>
<p>सिञ्चन्त्यानन्दबाष्पैः स्नुतकुचपयसां धारया चास्य तल्पं</p>
<p>वत्सोत्तिष्ठाशु निद्रां त्यज मुखकमलं दर्शयेत्याह माता ॥७३॥</p>
<p>कृष्णभावनामृतं ३.३८३९, मधुरिकोवाच—</p>
<p>गान्धर्विके! शृणु यदन्यदभूद्विचित्रं</p>
<p>नीलांशुकं स्वतनयोरसि वीक्ष्यमाणाम् ।</p>
<p>तामाह सैव भगवत्ययि गोष्ठराज्ञि!</p>
<p>रामाम्बरेण परिवर्तितमस्य वास ॥७४॥</p>
<p>ताटङ्कगारुणमणिप्रतिबिम्ब एव</p>
<p>गण्डे विभाति तव माधव! शोणशोचिः ।</p>
<p>इत्युक्त एव स तया निजपाणिना तं</p>
<p>सद्यो जघर्ष भवदाधररागभागम् ॥७५॥</p>
<p>कृष्णाह्निककौमुदी २.२६—</p>
<p>उत्तिष्ठ तात रजनीयमगाद्विरामं</p>
<p>पश्यांशुमन्तमुदयोद्यमनाभिरामम् ।</p>
<p>प्रत्यूषसेवनविधौ विलसद्विलासाः</p>
<p>शय्यालयं तव विशन्ति कुमारदासाः ॥७६॥</p>
<p>सङ्कीर्तयन्जय जयेति गिरा सुवृत्तस्</p>
<p>त्वां तात जागरयितुं प्रणयात्प्रवृत्तः ।</p>
<p>कीरस्तवैष निजपाणितलेन पुष्टः</p>
<p>सन्मञ्जुवाक्कनकपञ्जरवासहृष्टः ॥७७॥</p>
<p>खेदस्तवैष शयनालसभारमूलः</p>
<p>स्वापं जहीहि भव जागरणानुकूलः ।</p>
<p>इत्थं करेण मृदुना मुहुरङ्गमङ्गम्</p>
<p>आस्पृश्य बाहुयुगलेन तमालिलिङ्ग ॥७८॥</p>
<p>मातुः कलां गिरमतिप्रणयोपगूहं</p>
<p>श्रुत्वानुभूय च तदैव स सम्यगूहम् ।</p>
<p>गात्रावमोटनपुरःसरजृम्भणेन</p>
<p>जाग्रद्दशामभिनिनाय कुतूहलेन ॥७९॥</p>
<p>कालोचितेषु परिचारणकौशलेषु</p>
<p>गाढानुरागपरभागनिराकुलेषु ।</p>
<p>दक्षं समक्षमनुशास्य कुमारदासी</p>
<p>दासं व्रजेन्द्रगृहिणी स्वगृहानयासीत॥८०॥</p>
<p>गोविन्दलीलामृतं २.८११—</p>
<p>तावद्गोभटभद्रसेनसुबलश्रीस्तोककृष्णार्जुन</p>
<p>श्रीदामोज्ज्वलदामकिङ्किणिसुदामाद्याः सखायो गृहात।</p>
<p>आगत्य त्वरिता मुदाभिमिलिताः श्रीसीरिणा प्राङ्गणे</p>
<p>कृष्णोत्तिष्ठ निजेष्टगोष्ठमय भो इत्याह्वयन्तः स्थिताः ॥८१॥</p>
<p>ही ही प्रभातं किमु भो वयस्या</p>
<p>अद्यापि निद्राति कथं सखा नः ।</p>
<p>तद्बोधयाम्येनमितीरयन्स्व</p>
<p>तल्पादुदस्थान्मधुमङ्गलोऽपि ॥८२॥</p>
<p>समुत्तिष्ठ वयस्येति जल्पंस्तल्पालयं हरेः ।</p>
<p>निद्रालसस्खलद्यानः प्राविशन्मधुमङ्गलः ॥८३॥</p>
<p>तद्वाग्विगतनिद्रोऽयमुत्तिष्ठासुरपीश्वरः ।</p>
<p>उत्थातुमीश्वरो नासीद्घूर्णापूर्णेक्षणः क्षणम् ॥८४॥</p>
<p>गोविन्दलीलामृतं २.१५२४—</p>
<p>उत्तिष्ठ कुर्यां मुखमार्जनं ते</p>
<p>बलस्य वासः किमिह त्वदङ्गे ।</p>
<p>इति ब्रुवाणापनिनाय नीलं</p>
<p>वासस्तदङ्गादवदच्च सार्याम् ॥८५॥</p>
<p>अयि भगवति! पश्याचो इतं मेऽस्य सूनोः</p>
<p>कमलमृदुलमङ्गं मल्ललीलासु लोलैः ।</p>
<p>खरनखरशिखाभिर्धातुरागातिचित्रं</p>
<p>चपलशिशुसमूहैर्हा हता किं करोमि? ॥८६॥</p>
<p>स्नेहभरैः स्वजनन्याश्चित्रपदामपि वाणीम् ।</p>
<p>तामवधार्य मुरारिर्ह्रीचकितेक्षण आसीत॥८७॥</p>
<p>कृष्णं सशङ्कमाशङ्क्य परिहासपटुर्बटुः</p>
<p>स्नेहक्लिन्नान्तरामम्बामवदन्मधुमङ्गलः ॥८८॥</p>
<p>सत्यमम्ब! वयस्याली वारितापि मयानिशम् ।</p>
<p>रेमेऽनेनातिलुब्धेन कुञ्जेषु केलिचञ्चला ॥८९॥</p>
<p>अथ प्रकाशीकृतबाल्यविभ्रमो</p>
<p>यत्नात्समुन्मील्य विलोचनं मुहुः ।</p>
<p>पश्यन्पुरः स्वां जननीं हरिः पुनर्</p>
<p>न्यमीलयत्स स्मितवक्त्रपङ्कजः ॥९०॥</p>
<p>आकर्ण्य वाचं व्रजराजपत्न्याः</p>
<p>समीक्ष्य कृष्णस्य च बाल्यचेष्टाम् ।</p>
<p>भावान्तराच्छादकरीं जनन्यास्</p>
<p>तं पौर्णमासी स्मितपूर्वमाह ॥९१॥</p>
<p>सखीनां सन्दोहैर्निरवधि महाकेलिततिभिः</p>
<p>परिश्रान्तस्त्वं यत्स्वपिषि सुमते योग्यमिह तत।</p>
<p>अनालोक्य त्वां भोस्तृषितमपि नो तर्णककुलं</p>
<p>धयत्यूधः किन्तु व्रजकुलपते जागृहि ततः ॥९२॥</p>
<p>उत्तिष्ठ गोष्ठेश्वरनन्दनारात्</p>
<p>पश्याग्रजोऽयं सह ते वयस्यैः ।</p>
<p>गोष्ठं प्रतिष्ठासुरपि प्रतीक्ष्य</p>
<p>त्वामङ्गने तिष्ठति तर्णकैश्च ॥९३॥</p>
<p>समुष्टिपाणिद्वयमुन्नमय्य</p>
<p>विमोटयन्सोऽथ रसालसाङ्गम् ।</p>
<p>जृम्भाविसर्पद्दशनांशुजालस्</p>
<p>तमालनीलः शयनादुदस्थात॥९४॥</p>
<p>कृष्णाह्निककौमुदी २.७—</p>
<p>उन्मीलनप्रतिनिमीलनयोर्बहुत्वे</p>
<p>जाग्रच्छयानदशयोरिव मिश्रितत्वे ।</p>
<p>सा निद्रया विरहकातरया धृतेव</p>
<p>तस्योत्थितस्य नयनद्वितयी दिदेव ॥९५॥</p>
<p>गोविन्दलीलामृतं २.२५—</p>
<p>ख वैकदेशे त्वथ सन्निविष्टो</p>
<p>विन्यस्तपादाब्जयुगः पृथिव्याम् ।</p>
<p>नमाम्यहं त्वां भगवत्ययीति</p>
<p>जगाद जृम्भोद्गमगद्गदं सः ॥९६॥</p>
<p>कृष्णभावनामृतं ३.३५३६—</p>
<p>आपादशीर्षमथ पाणितलाभिमर्शे</p>
<p>नाव्यादजोऽङ्घ्रिमिति मन्त्रमुदाहरन्ती ।</p>
<p>संरक्ष्य तूर्णमखिलाङ्गमथोर्ध्वदृष्ट्या</p>
<p>किञ्चित्सकाकुभरमर्थयते स्म राज्ञी ॥९७॥</p>
<p>देवाधिदेव! भवतैव चिरात्सुतोऽयं</p>
<p>दत्तः स्वबन्धुजनजीवनतामुपेतः ।</p>
<p>पाल्योऽपि नाथ! भवतैव कृपाभरेण</p>
<p>स्वेनैव कामपचितिं तव वेद्मि कर्तुम् ॥९८॥</p>
<p>कृष्णाह्निककौमुदी २.८१८—</p>
<p>आरात्रिकेण मणिमङ्गलदीपभाजा</p>
<p>विभ्राजितेन जितसौभगवत्समाजाः ।</p>
<p>आधाय पणिसरसीरुहयोर्मुदास्य</p>
<p>नीराजनं विदधिरेऽस्य कुमारदास्यः ॥९९॥</p>
<p>उष्णीषबन्धसुमनोज्ञतमोत्तमाङ्गाः</p>
<p>पाथोजकेशरसुसौरभसुन्दराङ्गाः ।</p>
<p>श्यामाः सिताश्च हरिता अरुणाश्च पीता</p>
<p>ये केऽपि केऽपि महनीयगुणैः परीताः ॥१००॥</p>
<p>तैरेव केवलसुखानुभवस्वरूपैर्</p>
<p>नैसर्गिकानुदिनदिव्यकुमाररूपैः</p>
<p>दासीगणैरपि च दासगणैरुदारैः</p>
<p>सेवा व्यधायि विविधास्य विलोलहारैः ॥१०१॥</p>
<p>पर्यङ्कतः समधिरुह्य मणीचतुष्कं</p>
<p>श्रीपादपीठमहसा विलसद्वपुष्कम् ।</p>
<p>चारूपविष्टमतिहृष्टहृदो गृहीत्वा</p>
<p>चारूपचारमथ भेजुरमी मिलित्वा ॥१०२॥</p>
<p>तैराहितां करतले विनिधाय धारां</p>
<p>कर्पूरसौरभवतामतिचारुवाराम् ।</p>
<p>गण्डूषपुरमुपक्ÿप्तसुत्थोपजोषं</p>
<p>कृष्णः शनैरभिषिषेच मुखाब्जकोषम् ॥१०३॥</p>
<p>आमृज्य चारुमृदुसूक्ष्मबलक्षवासः</p>
<p>खण्डेन पाणिवदनं निरुपाधिहासः ।</p>
<p>तैराहितं करतले मृदु दन्तकाष्ठं</p>
<p>प्रत्यग्रहीन्म्रदिमनिष्ठमथो लघिष्ठम् ॥१०४॥</p>
<p>कल्पद्रुमस्य मृदुना विटपेन तेन</p>
<p>रत्नाङ्गुलीयकमहोभिरलङ्कृतेन ।</p>
<p>दन्तावलिं विहितवीक्षकनेत्रहर्षम्</p>
<p>आलोलकुण्डलयुगं शनकैर्जघर्ष ॥१०५॥</p>
<p>अङ्गुष्ठतर्जनिकयोर्धृतया वितस्त्या</p>
<p>जिह्वाविलेखनिकया मणिहेममय्या ।</p>
<p>राजन्मणीन्द्रवलयं व्यलिखन्मनोज्ञां</p>
<p>ताम्बूलरागपरभागवतीं रसज्ञाम् ॥१०६॥</p>
<p>भूयः पयोभिरमलैर्वदनं निनेज</p>
<p>भूयो ममार्ज च कदापि न चोद्विवेज ।</p>
<p>श्रीदर्पणं कृतसमर्पणचञ्चलाक्षि</p>
<p>लक्ष्म्या चकार मुखधावनशुद्धिसाक्षि ॥१०७॥</p>
<p>माणिक्यकङ्कतिकया करपद्मकोषं</p>
<p>सम्प्राप्तया वलयकङ्कतिचारुघोषम् ।</p>
<p>केशप्रसाधनमथानभिसन्धिहासी</p>
<p>भूतानना व्यधित कापि कुमारदासी ॥१०८॥</p>
<p>नक्तन्तनं वसनमस्य निरास्य कश्चिद्</p>
<p>वासोऽन्तरं सुपरिधाप्य कलाविपश्चित।</p>
<p>उष्णीषबन्धमथ मूर्ध्नि बबन्ध पादौ</p>
<p>प्रक्षाल्य वार्भिरभिमृज्य च वासरादौ ॥१०९॥</p>
<p>कृष्णभावनामृतं ३.४४६२—</p>
<p>गा दोग्धुमुद्धुरधियोऽपि वृथोद्यमास्ते</p>
<p>गोपा बभूवुरथ तर्णकमण्डलाश्च ।</p>
<p>चूषन्त एव न पयः कणमात्रमासाम्</p>
<p>आपीनतोऽद्य यदवापुरतो विषेदुः ॥११०॥</p>
<p>गावस्तवाध्वनि धृताश्रुभृताक्षियुग्मा</p>
<p>न प्रस्रवन्त्यपगतान्न लिहन्ति वत्सान।</p>
<p>हम्बाध्वनिध्वनितदिग्वलया विलम्बं</p>
<p>सोढुं दरापि न हि सम्प्रति शक्नुवन्ति ॥१११॥</p>
<p>इत्येव केनचिदुपेत्य स गोदुहोक्तो</p>
<p>मातृर्निजास्यदरहास्यसुधाभिषेकैः ।</p>
<p>स्वानन्दशंसिभिरसौ सुखयन्मुखाब्जं</p>
<p>ताम्बूलरञ्जितमलं कलयन्नुदस्थात॥११२॥</p>
<p>दोहं समाप्य बलभद्र! सहानुजस्त्वं</p>
<p>मल्लाजिरं व्रजसि चेत्कुरु मा विलम्बम् ।</p>
<p>निर्मञ्चनं तव भजे क्षणमात्रेव</p>
<p>सार्धं विहृत्य सखिभिर्द्रुतमेहि भोक्तुम् ॥११३॥</p>
<p>श्रुत्वेति मातृगिरमाह हरिर्न मातः</p>
<p>प्रत्येषि मां यदमुमेव वदस्यथैवम् ।</p>
<p>शिष्टोऽग्रणीः पुनरमीष्वहमेक एव</p>
<p>नो चेदमुष्य वशतां किमुरि करिष्ये? ॥११४॥</p>
<p>शिष्टो यथा त्वमसि वत्स! निजातिबाल्यम्</p>
<p>आरभ्य तत्खलु विदन्त्यखिलाः पुरन्ध्र्यः ।याः स्वालयापचयवेदनया पुरासां</p>
<p>फुत्कर्तुमापुरिह नो कतिधेति सोचे ॥११५॥</p>
<p>सौदामिनीततिविभाजयिदामनीद्युद्</p>
<p>विभ्राजिसव्यकरकोरकितारविन्दः ।</p>
<p>स ग्राहितप्रमितकानकदोहनीको</p>
<p>मात्रा तया सखि! रयादधिकं विरेजे ॥११६॥</p>
<p>स्तम्बेरमव्रजविडम्बिविलम्बिपाद</p>
<p>विन्यासझञ्झनझणत्कृतकिङ्किणीकः ।</p>
<p>लोलालकालिमणिकुण्डलकान्तिवेणी</p>
<p>वीचीभरस्नपितवक्त्रसुधांशुबिम्बः ॥११७॥</p>
<p>पीतोत्तरीयचपलेलितकेलिनृत्य</p>
<p>राजद्घनाङ्गकिरणोच्छलनोच्छ्रितश्रीः ।</p>
<p>प्रेङ्खोलहारपरिधिश्रितकौस्तुभोद्यद्</p>
<p>भानुः स्वनच्चरणभूषणचुम्बिदामा ॥११८॥</p>
<p>निष्क्रम्य रम्यपुरतः पुरतोऽभिगच्छन्</p>
<p>यच्छन्मुदं स्वजननीजनलोचनेभ्यः ।</p>
<p>दासैः प्रधारितमवारितरोचिरश्नं</p>
<p>ताम्बूलपुलकमवाप स गोपुराग्रम् ॥११९॥</p>
<p>तद्बाह्यकुट्टिमतटीमवलम्बमानः</p>
<p>का कुत्र किं कुरुत इत्यनुसन्दधानः ।</p>
<p>व्यापारयन्नयनमट्टघटासु नर्म</p>
<p>प्रेष्ठैर्मिलद्भिरभितः स रराज मित्रैः ॥१२०॥</p>
<p>तन्निर्मितानुपदकर्णकथारसज्ञ</p>
<p>स्यास्याम्बुजे किमपि यत्स्मितमुद्बभूव ।</p>
<p>तस्यार्थजातमपि किं विवरीतुमीशे</p>
<p>चेतोऽलिरेव तव सख्यनुसन्दधातु ॥१२१॥</p>
<p>उष्णीषवक्रिममहामधुरिम्णि तस्य</p>
<p>तात्कालिके किल न कस्य मनो न्यमाङ्क्षीत।</p>
<p>तत्रैव शेखरितकानकसूत्रजाल</p>
<p>राजन्मणिद्युतिभराः किमु वर्णनीयाः ॥१२२॥</p>
<p>तैः सौरभैः प्रसृमरैरनु नूपुरादि</p>
<p>ध्वानैर्बलेन वलभीमधिरोहिताभिः ।</p>
<p>गोशालवर्त्मनि चलल्ललनावलीभिर्</p>
<p>नेत्राम्बुजैः स कतिधा नहि पूज्यते स्म ॥१२३॥</p>
<p>तत्तद्विलासबलिता सुषमारसाला</p>
<p>प्रेष्ठस्य सा मधुरिका परिवेश्यमाना ।</p>
<p>वैश्लेषिकज्वरमशीशमदप्यथास्यास्</p>
<p>तेने च तं शतगुणं तृषमेधयन्ती ॥१२४॥</p>
<p>हर्षोन्नतिः स्तिमिततां श्रवसोर्व्यतानीत्</p>
<p>तर्षोत्थसंज्वरभरस्तु दृशोर्विवेश ।</p>
<p>आकस्मिकी निरुपमा प्रतिवेशिसम्पत्</p>
<p>तापं तनोति सहवासभृतां सदैव ॥१२५॥</p>
<p>प्राहानुरागपरभागवती ततः सा</p>
<p>ता एव चारुमुखि! धन्यतमा रमण्यः ।</p>
<p>याः खेलयन्ति सततं सुदृशस्तदीय</p>
<p>लावण्यकेलिजलधौ कलधौतगात्र्यः ॥१२६॥</p>
<p>जन्मैव हन्त किमभून्मम गोकुलेऽस्मिंस्</p>
<p>तन्माधुरीं न यदुरीकुरुते कदापि ।</p>
<p>तत्श्यामलेऽतिचपले हृदि लेशमात्री</p>
<p>नो सम्भवेदिह भवे धृतिरित्यवेहि ॥१२७॥</p>
<p>श्यामाह यामि! ललिते! शृणु यामि गेहं</p>
<p>सम्प्रत्यमूं प्रति ममास्तु गिरां विरामः ।</p>
<p>त्वं पद्मिनीं व्रजपुरन्दरसद्मनीमां</p>
<p>कृष्णेक्षणालिनि समर्पय बद्धतृष्णे ॥१२८॥</p>
<p>सङ्ग्रहकर्तुः—</p>
<p>प्रियविरहविहस्ता स्रस्तधीः सा तदानीं</p>
<p>क्षणमपि युगकल्पं कल्पयन्ती बभूव ।</p>
<p>यदखिलमपि कृत्यं कारिता किङ्करीभिः</p>
<p>समयविहितमेकोऽभ्यास एवात्र हेतुः ॥१२९॥</p>
<p>कृष्णभावनामृतं ३.६४—</p>
<p>अथ निखिलसखीनां स्वालिभिः स्नापितानां</p>
<p>धृतसमुचितवस्त्रालङ्कृतीनां ततिः सा ।</p>
<p>मथितशरदुदञ्चच्चन्द्रिकासिन्धुजातां</p>
<p>श्रियमपि निजपादाम्भोजभासा विजिग्ये ॥१३०॥</p>
<p>कृष्णाह्निककौमुदी २.४८५१—</p>
<p>काचिन्मणीन्द्रमयमासनमाजहार</p>
<p>श्रीपादपीठमपरा तदधो दधार ।</p>
<p>काप्यानयद्वदनधावनभाजनानि</p>
<p>काप्यादधे दशनशोधनसाधनानि ॥१३१॥</p>
<p>उत्थाय तल्पतलतः कनकासनस्था</p>
<p>निद्रावसानविगलन्नियतव्यवस्था ।</p>
<p>सा पादपीठमधि दत्तपदारविन्दा</p>
<p>बभ्राज सत्परिजनैर्विहिताभिनन्दा ॥१३२॥</p>
<p>भृङ्गारनालशिखरेण समर्पिताभिः</p>
<p>सन्धाय वक्त्रविवरे चुलुकीकृताभिः ।</p>
<p>तत्सौरभस्य रभसाधिकसौरभाभिः</p>
<p>श्रीपाणिपद्मतलसङ्गमलोहिताभिः ॥१३३॥</p>
<p>निक्षेपणे प्रियसखीकरयोः कृताभिः</p>
<p>कर्पूरपूररजसाऽभिसुवासिताभिः! ।</p>
<p>व्याप्तालिभिः सकलकेलिकलासुहृद्भिः</p>
<p>सा साधु शोधितवती मुखपद्ममद्भिः ॥१३४॥</p>
<p>कृष्णभावनामृतं ४.२</p>
<p>करतलादसकृच्चुलुकीकृतं</p>
<p>सलिलमारदताल्वनु चालितम् ।</p>
<p>चलकपोलयुगोन्नतिमञ्जुल</p>
<p>ध्वनिभृतं निभृतं क्षिपति स्म सा ॥१३५॥</p>
<p>कृष्णभावनामृतं ४.३</p>
<p>विसृमरानलकान्किरती शिरस्य्</p>
<p>उपरि सव्यकराङ्गुलिघट्टनैः ।</p>
<p>अलिकगण्डदृगाद्यथ सामित</p>
<p>द्युतिमितं तिमितं त्रिरदीधवत॥१३६॥</p>
<p>कृष्णभावनामृतं ४.४९—</p>
<p>विटपिकां द्युतरोस्ततरोचिषं</p>
<p>रदहितां निहितां स्ववयस्यया ।</p>
<p>मुकुलिताम्बुजतां भजताञ्जसा</p>
<p>मृदुतरेण करेण सुदृग्दधे ॥१३७॥</p>
<p>प्रतिसरोदितदोलनमस्वनद्</p>
<p>वलयमुच्चलकुण्डलमेतया ।</p>
<p>व्यधित सा मृजती रदनांश्छविं</p>
<p>कणवदुच्छलितां ललितां श्रितान॥१३८॥</p>
<p>अथ दधे सुदती धनुराकृतिं</p>
<p>मणिमयीं रसनापरिणेजिनीम् ।</p>
<p>मृदुलपाणियुगाङ्गुलियुग्मकां</p>
<p>सहचरीकरतोऽदरतोषतः ॥१३९॥</p>
<p>नवदलोपमितां रसनां मृजत्य्</p>
<p>अथ तया नतकम्पितमस्तकम् ।</p>
<p>मुखमियं स्खलितैरलकैर्वृतं</p>
<p>विदधती दधती स्मितमाबभौ ॥१४०॥</p>
<p>निरणिजद्बहिरन्तरमप्यरं</p>
<p>मुखविधोरथ धौतकरद्वया ।</p>
<p>परिजनार्पितमञ्जुलवाससा</p>
<p>जलकणापनयं सनयं व्यधात॥१४१॥</p>
<p>सहचरीविधृते मणिदर्पणे</p>
<p>तदभिनन्दनसाक्षिणि वीक्ष्य सा ।</p>
<p>स्मितसुधाभिरधावयदाननं</p>
<p>प्रियतमक्षणलक्षणलक्षकम् ॥१४२॥</p>
<p>सङ्ग्रहकर्तुः—</p>
<p>तस्य दोहादिकां क्रियां दृष्टागता कलावती ।</p>
<p>जगादाथ तदभ्यर्णे परमोल्लाससंयुता ॥१४३॥</p>
<p>गोविन्दलीलामृतं २.३७४१—</p>
<p>गोपालोऽपि स्वगोशालं सराममधुमङ्गलः ।</p>
<p>सकाव्यगीष्पतिः सायं शशीवाम्बरमाविशत॥१४४॥</p>
<p>दधार द्युषदां रामो धवलावलिवेष्टितः ।</p>
<p>कैलासगण्डशैलालीमध्यस्थैरावतभ्रमम् ॥१४५॥</p>
<p>मध्येऽच्युतोऽञ्चन्धवलावलीनाम्</p>
<p>उदाननानां परितः स्थितानाम् ।</p>
<p>दधौ जनानां स्फूटपुण्डरीक</p>
<p>श्रेण्यन्तरञ्चद्भ्रमरभ्रमं सः ॥१४६॥</p>
<p>हिही गङ्गे! गोदावरि! शबलि! कालिन्दि! धवले!</p>
<p>हिही धूम्रे! तूङ्गि! भ्रमरि! यमुने! हंसि! कमले! ।</p>
<p>हिही रम्भे! चम्पे! करिणि! हरिणीति व्रजविधुर्</p>
<p>मुहुर्नामग्राहं निखिलसुरभीराह्वयदसौ ॥१४७॥</p>
<p>न्यस्ताङ्गः प्रपदोपरि प्रघटयन्जानुद्वये दोहनीं</p>
<p>काश्चिद्दोग्धि पयः स्वयं त्वथ पराः स्वैर्दोहयत्युन्मुखीः ।</p>
<p>अन्याः पाययति स्वतर्णकगणान्कण्डूयनैः प्रीणयन्न्</p>
<p>इत्थं नन्दसुतः प्रगे स्वसुरभीरानन्दयन्नन्दति ॥१४८॥</p>
<p>आनन्दवृन्दावनचम्पुः ११.४—</p>
<p>पादाग्रे कृतपादुकं त्रिकसमुल्लासोल्लसत्पार्ष्णिकं</p>
<p>मध्ये न्यस्य घटीं पटोन्नमनतः प्रोद्यत्त्विषोर्जानुनोः ।</p>
<p>गोतुन्दव्यतिषङ्गसुन्दरदरक्षोभश्लथोष्णीषकं</p>
<p>पाणिभ्यां क्रमकुड्मलाङ्गुलिपुटं गां दोग्धि दुग्धं हरिः ॥१४९॥</p>
<p>आनन्दवृन्दावनचम्पुः ११.६—</p>
<p>वत्सादप्यधिकप्रियो भगवतः पाण्यम्बुजस्पर्शन</p>
<p>स्नेहस्राविपयःपयोधरपुटा गौर्दुह्यमाना स्वयम् ।</p>
<p>धाराभिः सुगभीरघोषगहनमापूर्य सा दोहनीं</p>
<p>दोहन्यन्तरमेति यावदवनीं तावत्समापुप्लुवत॥१५०॥</p>
<p>पद्यावली २६२—</p>
<p>अङ्गुष्ठाग्रिमयन्त्रिताङ्गुलिरसौ पादार्द्धनीरुद्धभूर्</p>
<p>आपीनाञ्चलमर्दयन्निह पुरो द्वित्रैः पयोबिन्दुभिः ।</p>
<p>न्यग्जानुद्वयमध्ययन्त्रितघटीवक्त्रान्तरे प्रस्खलद्</p>
<p>धाराध्वानमनोहरं सखि! पयो गां दोग्धि दामोदरः ॥१५१॥</p>
<p>सङ्ग्रहकर्तुः—</p>
<p>शृण्वन्तीं भाववैवश्याद्विस्मृतस्नापनक्रियाम् ।</p>
<p>लवङ्गमञ्जरी सद्यो जुहाव व्यग्रमानसा ॥१५२॥</p>
<p>गोविन्दलीलामृतं २.६५—</p>
<p>तत्र काञ्चनमये मृदुपीठे</p>
<p>चीनचेलपिहिते विनिविष्टाम् ।</p>
<p>सेवने परिजना निपुणा द्राक्</p>
<p>तामुपायनकराः परिवव्रुः ॥१५३॥</p>
<p>गोविन्दलीलामृतं २.६०—</p>
<p>सावातारयदाभरणनिचयं</p>
<p>ललिता स्वसखीतनुतः सदयम् ।</p>
<p>कनकव्रततेरिव सप्रणयं</p>
<p>पल्लवकुसुमस्तवकप्रचयम् ॥१५४॥</p>
<p>कृष्णाह्निककौमुदी २.५५—</p>
<p>आमृज्य चेलशकलेन तनूत्तमेन</p>
<p>सर्वाङ्गमङ्कितमनङ्गरणाङ्ककेन ।</p>
<p>अभ्यङ्गसङ्गिवसनं परिधाप्य नक्तं</p>
<p>वासोऽभ्यमूमुचदनुत्तमगन्धयुक्तम् ॥१५५॥</p>
<p>कृष्णाह्निककौमुदी २.५४—</p>
<p>आकृष्य मुग्धमवगुण्ठनमुत्तमाङ्गाद्</p>
<p>उन्मोच्य कुन्तलततीः सुघनोत्तमाङ्गाः ।</p>
<p>रत्नप्रसाधनिकया चलकङ्कणालिः</p>
<p>सप्रेम सादरमशूशुधदुत्तमालिः ॥१५६॥</p>
<p>कृष्णाह्निककौमुदी २.५६६६—</p>
<p>प्रक्षाल्य पादयुगलं मुकुरं पुरस्ताद्</p>
<p>आदर्श्य काचन कलाकुशलत्वशस्ता ।</p>
<p>तैलेन सत्सुरभिणा लसतारुणिम्ना</p>
<p>भ्यानञ्ज कञ्जवदनां प्रणयेन भूम्ना ॥१५७॥</p>
<p>अङ्गाद्यतो यत उदस्यति चारुचेलं</p>
<p>तत्तन्निरीक्ष्य ह्रियं ऋच्छति सानुवेलम् ।</p>
<p>तेनाक्तमक्तमवधाय सखीयमङ्गं</p>
<p>तस्याः प्यधात्तदखिलं कृतह्रीविभङ्गम् ॥१५८॥</p>
<p>अभ्यज्य रज्यदतिशुद्धहृदो वयस्या</p>
<p>आपादमूर्धकृतमर्दनमङ्गमस्याः ।</p>
<p>उद्वर्तनं विदधिरे घनसारपूर्णैः</p>
<p>कस्तूरिकाघुसृणचन्दनचारुचूर्णैः ॥१५९॥</p>
<p>गन्धानुबन्धिविमलामलकीकषायैः</p>
<p>केशान्विघृष्य कतमा विविधैरुपायैः ।</p>
<p>भृङ्गारनालगलितैर्ललितैः कबन्धैर्</p>
<p>उक्षां चकार सहजप्रणयानुबन्धैः ॥१६०॥</p>
<p>कालोचितेन घनसारसुवासितेन</p>
<p>नानामणीश्वरघटीघटया भृतेन ।</p>
<p>द्वाभ्यां शनैरुभयतः प्रतिपादितेन</p>
<p>द्वे पार्श्वयोः सिषिचतुः सुमुखीं जलेन ॥१६१॥</p>
<p>संवेष्ट्य चारुचिकुरान्सिचयेन बाढं</p>
<p>निष्पीड्य भूरि गलदम्बु निगाल्य गाढम् ।</p>
<p>भूयः प्रसार्य चलदङ्गुलिभिर्विकीर्य</p>
<p>भूयो बबन्ध कतमा सिचयं वितीर्य ॥१६२॥</p>
<p>काचिन्मुखेन्दुमपरा गलमूलमन्या</p>
<p>कर्णौ ममार्ज मृदुना वसनेन धन्या ।</p>
<p>वक्षो विसारि कतमा कतमा च पृष्ठं</p>
<p>बाहुद्वयं च कतमा सुषमावरिष्ठम् ॥१६३॥</p>
<p>संवेष्ट्य शुष्कवसनेन निरासनीयं</p>
<p>श्रोण्या जहार विगलज्जलमन्तरीयम् ।</p>
<p>आमृज्य पाणियुगलेन शनैरुदारम्</p>
<p>अर्द्धोरुकं कटितटे घटयां चकार ॥१६४॥</p>
<p>आमृष्टयोर्वरपयोधरयोरलोलं</p>
<p>काचित्कलासु कुशलाथ बबन्ध चोलम् ।</p>
<p>पट्टांशुकेन रचितं स्वसखीजनेन</p>
<p>नानाविधातिशयशिल्पविशारदेन ॥१६५॥</p>
<p>तस्योपरि प्रतनु शोणतरं सुवीचि</p>
<p>चण्डातकादुदयदुच्चलसन्मरीचि ।</p>
<p>श्रीपादपद्मनखचन्द्रचयाग्रचुम्बि</p>
<p>चेलं बबन्ध तपनीयगुणानुबन्धि ॥१६६॥</p>
<p>लम्बप्रलम्बयुगलेन सुपट्टदाम्ना</p>
<p>मुक्तामणीन्द्रमहसा विलसद्गरिम्णा ।</p>
<p>आकुञ्चनक्रमवशात्कमलानुकारां</p>
<p>जग्रन्थ नीविमभिनाभि सुशिल्पसाराम् ॥१६७॥</p>
<p>कृष्णभावनामृतं ४.३५—</p>
<p>कनकबिन्दुमती नवशाटिका</p>
<p>घनरुचिस्तदुपर्यतिदिद्युते ।</p>
<p>यदभिवेष्टनमेव मुकुन्ददृङ्</p>
<p>निरनुरोधनरोधनमुच्यते ॥१६८॥</p>
<p>कृष्णाह्निककौमुदी २.६७६९—</p>
<p>आरोह्य तामथ महामणिपीठपृष्ठे</p>
<p>विस्तारितातिमृदुचेलकृतप्रतिष्ठे ।</p>
<p>प्रक्षाल्य पादकमलद्वितयं सतोषाः</p>
<p>सख्यो व्यधुर्विविधमङ्गलवेषभूषाः ॥१६९॥</p>
<p>भूयः प्रसार्य बहुशो बहुशः प्रसाध्य</p>
<p>रत्नप्रसाधनिकयाङ्गुलिभिर्विशोध्य ।</p>
<p>कालागुरुप्रभवधूपधुराप्रचारम्</p>
<p>आलीजनः कचभरं सुरभीचकार ॥१७०॥</p>
<p>स्नानादृजुं सदलकालिमरालयित्वा</p>
<p>कस्तूरिकाभिरलिके तिलकं लिखित्वा ।</p>
<p>सिन्दूरबिन्दुरुचिरेऽकृत बालपाश्यां</p>
<p>सीमन्तसीमनि मणीन्द्रमयूखरस्याम् ॥१७१॥</p>
<p>गोविन्दलीलामृतं २.७७—</p>
<p>कस्तूरीपत्रवल्लीसमुदयखचितं पार्श्वयोराकपोलं</p>
<p>भाले श्रीखण्डबिन्दूत्करवृतमभितः कामयन्त्राभिधानम् ।</p>
<p>अन्तः कस्तूरिकोद्यन्मलयजशशभृल्लेखयाधश्चितं सा</p>
<p>चक्रे सीमन्तरेखान्वितमथ तिलकं सान्द्रसिन्दूरपङ्कैः ॥१७२॥</p>
<p>कृष्णाह्निककौमुदी २.७०</p>
<p>मौलौ बबन्ध कतमा सुमणिप्रवेकं</p>
<p>सन्मालतीकुसुमगर्भककान्तिसेकम् ।</p>
<p>धम्मिल्लमुल्लसितलोहितपट्टदाम्ना</p>
<p>लम्बप्रलम्बयुगलेन मणीन्द्रधाम्ना ॥१७३॥</p>
<p>कृष्णाह्निककौमुदी २.७१७३—</p>
<p>सूक्ष्मोर्ध्वरन्ध्रगतहेमशलाकिकाया</p>
<p>मूलाग्रसङ्गललिते विदधे सुकाया ।</p>
<p>श्रीचक्रिकाबकुलिके श्रुतिमध्यदेशे</p>
<p>रत्नप्रभाभरधुरा विहितोपदेशे ॥१७४॥</p>
<p>मुक्ताकलापकलया ललितप्रकाश्यां</p>
<p>काचिद्व्यधादलकसीमनि पत्रपाश्याम् ।</p>
<p>काचिन्मणीन्द्रमयकुण्डलमत्युदारम्</p>
<p>एकैकशः श्रुतियुगे घटयां चकार ॥१७५॥</p>
<p>काचिद्विभूष्य नयने दलिताञ्जनेन</p>
<p>स्मारौ शराविव निघृष्टरसाञ्जनेन ।</p>
<p>नासापसव्यपुटके विततार मुक्तां</p>
<p>नेत्राञ्जनाधरविभाभरनीलरक्ताम् ॥१७६॥</p>
<p>कृष्णभावनामृतं ४.६८—</p>
<p>मकरिके लिखती मृदुगण्डयोर्</p>
<p>मकरकेतनमाह्वयदेव सा ।</p>
<p>यमधरारुणपल्लवमर्पयन्</p>
<p>रसमये समये हरिरर्चयेत॥१७७॥</p>
<p>गोविन्दलीलामृतं २.८३—</p>
<p>रुचिरचिबुकमध्ये रत्नराजच्छलाका</p>
<p>कलितकरविशाखानिर्मितोऽस्याश्चकास्ति ।</p>
<p>नवमृगमदबिन्दुः शोभयन्श्रीमुखेन्दुं</p>
<p>भ्रमर इव दलाग्रे सन्निविष्टः सरोजम् ॥१७८॥</p>
<p>गोविन्दलीलामृतं २.७६—</p>
<p>कर्पूरागुरुकाश्मीर</p>
<p>पङ्कमिश्रितचन्दनैः ।</p>
<p>समालिप्य विशाखाऽस्याः</p>
<p>पृष्ठं बाहुकुचावुरः ॥१७९॥</p>
<p>गोविन्दलीलामृतं २.७८८०—</p>
<p>पुष्पगुच्छेन्दुलेखाब्ज</p>
<p>मकरीचूतपल्लवम् ।</p>
<p>लिलेख चित्रं कस्तूर्या</p>
<p>चित्रा तत्कुचयोस्तटे ॥१८०॥</p>
<p>मीनीप्रसूननवपल्लवचन्द्रलेखा</p>
<p>व्याजात्स्वचिह्नशरकुन्तधनूंषि कामः ।</p>
<p>तद्भ्रूधनुर्धुवनमात्रनिरस्तकर्मा</p>
<p>मन्ये न्यधत्त निजतत्कुचकोषगेहे ॥१८१॥</p>
<p>चित्रार्पितानेकविचित्ररत्न</p>
<p>मुक्ताचिता रक्तदुकूलचोली ।</p>
<p>कुचौ भजालेन्द्रधनुर्विचित्रा</p>
<p>तस्तार शैलाविव सान्ध्यकान्तिः ॥१८२॥</p>
<p>गोविन्दलीलामृतं २.८६९३—</p>
<p>उपरि खचितनानारत्नजालैः स्फुरन्त</p>
<p>विमलपुरटपत्र्या कण्ठमस्या विशाखा ।</p>
<p>हरिकरदरचिह्नश्रीहरं पुष्कराक्ष्याः</p>
<p>सपदि हरिभियेव छादयामास मध्ये ॥१८३॥</p>
<p>वज्राचिताखण्डलरत्नचित्र</p>
<p>सुस्थूलमध्यो गुणबद्धचञ्चुः ।</p>
<p>ललास तस्या उपकण्ठकूपं</p>
<p>दत्तस्तया हाटकचित्रहंसः ॥१८४॥</p>
<p>सुवर्णगोलीयुगमध्यगोल्लसन्</p>
<p>मसारगोलीगिलितोऽन्तरान्तरा ।</p>
<p>सुसूक्ष्ममुक्तावलिगुम्फितस्तया</p>
<p>न्ययोजि हारो हृदि गोस्तनाभिधः ॥१८५॥</p>
<p>मसारचन्द्रोपलपद्मराग</p>
<p>सुवर्णगोलीग्रथितान्तरालैः ।</p>
<p>मुक्ताप्रवालैः परिगुम्फितां सा</p>
<p>रत्नस्रजं तद्धृदये युयोज ॥१८६॥</p>
<p>वैदूर्ययुग्माचितहेमधात्रिका</p>
<p>बीजाभगोलीगिलितोऽन्तरान्तरा ।</p>
<p>विचित्रमुक्तावलिचित्रगुच्छको</p>
<p>रराज तस्या हृदयेऽर्पितस्तया ॥१८७॥</p>
<p>रासे निशीथे सहनृत्यगान</p>
<p>तुष्टेन दत्तां हरिणा स्वकण्ठात।</p>
<p>तस्यैव साक्षादिव राजलक्ष्मीं</p>
<p>गुञ्जावलीं तद्धृदि सा युयोज ॥१८८॥</p>
<p>स्थूलतारावलीरम्या सन्नायकविभूषिता ।</p>
<p>तस्या एकावलीज्योत्स्नी हृदम्बरममण्डयत॥१८९॥</p>
<p>कनकखचितवज्रैर्वेष्टितैः पद्मरागैश्</p>
<p>चितहरिमणिपूर्णाभ्यन्तरा शातकौम्भी ।</p>
<p>प्रतनुपुरटराजच्छृङ्खलालम्बमाना</p>
<p>लसति हृदि विशाखायोजितास्याश्चतुष्की ॥१९०॥</p>
<p>अलङ्कारकौस्तुभ ५.१८२—</p>
<p>आलीजनैर्मण्डनकेलिकाले</p>
<p>विभूष्यमाणा वृषभानुपुत्री ।</p>
<p>उरोगते नीलमणीन्द्रहारे</p>
<p>स्विन्ना सकम्पा पुलकाकुलासीत॥१९१॥</p>
<p>गोविन्दलीलामृतं २.९४—</p>
<p>पृष्ठान्तः क्रमलम्बमानममलं ग्रीवान्तहारावली</p>
<p>वीटीबन्धनपट्टसूत्रचमरीजालं तदास्या बभौ ।</p>
<p>मन्ये चारुनितम्बशैलकटकान्मूर्ध्नाधिरोहार्थकं</p>
<p>सोपानं विधिना कृतं करुणया वेणीभुजङ्ग्याः स्फुटम् ॥१९२॥</p>
<p>कृष्णाह्निककौमुदी २.७५—</p>
<p>मध्येप्रगण्डमतुलाङ्गदमुन्मणीनि</p>
<p>मध्येप्रकोष्ठमतुलानि च कङ्कणानि ।</p>
<p>तत्सीम्नि काप्यकृत मङ्गलपट्टसूत्रं</p>
<p>रत्नप्रकाशि मणिबन्धरुचातिचित्रम् ॥१९३॥</p>
<p>गोविन्दलीलामृतं २.९७—</p>
<p>मुक्तावलीखचितहाटककङ्कणाभ्यां</p>
<p>संवेष्टितः स वलयावलिसन्निवेशः ।</p>
<p>बिम्बैर्विधोर्मिलितभास्करमण्डलाभ्यां</p>
<p>तस्याश्चकास्ति नितरामिव सैंहिकेयः ॥१९४॥</p>
<p>गोविन्दलीलामृतं २.९९—</p>
<p>निजनामाङ्किता नानारत्नद्युतिकरम्बिता ।बभावङ्गुलिमुद्रास्या विपक्षमदमर्दनी ॥१९५॥</p>
<p>कृष्णाह्निककौमुदी २.७७—</p>
<p>तुन्दान्तिके मणिविनिर्मिततुन्दबन्धं</p>
<p>काञ्चीगुणं च तदधो मणिवृन्दबन्धम् ।</p>
<p>पादाङ्गुलीषु वररत्नमयोर्मिकालीम्</p>
<p>आगुल्फमाधृत सुहंसकयुग्ममाली ॥१९६॥</p>
<p>कृष्णभावनामृतं ४.९६—</p>
<p>नखशिखाङ्घ्रितलाद्युरुशोणिमाप्य्</p>
<p>अहह यावकरञ्जिततामगात।</p>
<p>भवति किं दरदीपजरोचिषा</p>
<p>दिनकृतो न कृतो मनुजैर्महः ॥१९७॥</p>
<p>अलङ्कारकौस्तुभ ५.१४३, अन्या काचिदाह—</p>
<p>वृथाऽकृथा यावकमङ्घ्रिपङ्कजे</p>
<p>स्व एव रागोऽस्य दृशां रसायनः ।</p>
<p>किन्त्वेक एवास्ति गुणोऽस्य राधिके</p>
<p>यः केशवस्यापि च केशरञ्जनः ॥१९८॥</p>
<p>कृष्णाह्निककौमुदी २.७८—</p>
<p>मञ्जीरयुग्ममतिमञ्जुलरत्नसिद्धं</p>
<p>पादाम्बुजोपरि चकार च कापि बद्धम् ।</p>
<p>तत्तत्स्वशिल्पकुशलत्वनिदर्शनाय</p>
<p>काचिन्मणीन्द्रमुकुरं पुरतो निनाय ॥१९९॥</p>
<p>गोविन्दलीलामृतं २.१०३—</p>
<p>अस्या न्यधादुषसि नर्मदया स्वसख्या</p>
<p>मालाकृतस्तनुजयोपहृतं विशाखा ।</p>
<p>स्मेरारविन्दवदनाथ करारविन्दे</p>
<p>लीलारविन्दमरविन्दविलोचनायाः ॥२००॥</p>
<p>गोविन्दलीलामृतं २.१०५—</p>
<p>सा कृष्णनेत्रकुतुकोचितरूपवेशं</p>
<p>वर्ष्मावलोक्य मुकुरे प्रतिबिम्बितं स्वम् ।</p>
<p>कृष्णोपसत्तितरलास वराङ्गनानां</p>
<p>कान्तावलोकनफलो हि विशेषवेषः ॥२०१॥</p>
<p>सङ्ग्रहकर्तुः—</p>
<p>मल्ललीलादिकं तस्य तन्मध्ये सखिभिः सह ।</p>
<p>विलोक्यैव हिरण्याङ्गी तामायातावदद्द्रुतम् ॥२०२॥</p>
<p>कृष्णाह्निककौमुदी २.२०२७—</p>
<p>गोदोहनादथ विरम्य स रम्यलीलैः</p>
<p>सार्धं निजप्रियसखैः स्वसमानशीलैः ।</p>
<p>अभ्याययौ कुतुकमल्लविलासनित्या</p>
<p>भ्यासालयं मणिमयं सकलैकमत्या ॥२०३॥</p>
<p>प्रत्येकमेव सखिभिः सवयोभिरेतैर्</p>
<p>मल्लक्रियामथ भुजाभुजि वीतभीतैः ।</p>
<p>स्वस्वौजसः प्रकटनेन सरोषदर्पैश्</p>
<p>चक्रेऽपसर्पपरिसर्पविसर्पसर्पैः ॥२०४॥</p>
<p>विश्रम्य किञ्चिदथ सञ्चितपुण्यवृन्दैस्</p>
<p>तैरेव कैश्चन महागुणवृक्षकन्दैः ।</p>
<p>अभ्यञ्जनार्थमनुरञ्जनमञ्जुहासैर्</p>
<p>अभ्यङ्गमङ्गलगृहं प्रविवेश दासैः ॥२०५॥</p>
<p>नानाप्रबन्धबहुबन्धविधौ विदग्धैर्</p>
<p>अभ्यङ्गमङ्गलविशेषकलासु मुग्धैः ।</p>
<p>तैलेन साधु शुभगन्धसुबान्धवेन</p>
<p>प्रारम्भि यत्तदुररीकृतमप्यनेन ॥२०६॥</p>
<p>आपादमस्तकमनस्तसमस्तभाग्यैस्</p>
<p>तैलेन तैः प्रियसमाजसभाजयोग्यैः ।</p>
<p>नातिश्लथं च न दृढं च सुमङ्गलानि</p>
<p>प्रीत्या चिरं ममृदिरेऽथ तदङ्गकानि ॥२०७॥</p>
<p>ते कौङ्कुमेन रजसा घनसारचूर्णैः</p>
<p>पूर्णेन चारुमृदुना परिपेषशीर्णैः ।</p>
<p>विम्लानभावमथ तैलकृतं हरन्तः</p>
<p>कृष्णस्य तानवयवानुदवर्तयन्त ॥२०८॥</p>
<p>केनोचितेन घनसारसुवासितेन</p>
<p>नानाविधस्फटिकहेमघटीभृतेन! ।</p>
<p>केशान्कषायकषितान्कलयन्कुमार</p>
<p>दासीगणोऽम्बुजदृशं स्नापयां चकार ॥२०९॥</p>
<p>काचित्कषायितकचान्बहुशः कषन्ती</p>
<p>काचिन्मृदूनवयवान्मृदु मार्जयन्ती ।</p>
<p>भृङ्गारकेण कतमा सलिलं किरन्ती</p>
<p>लेभेतरामतितरामनुरागकान्ती ॥२१०॥</p>
<p>सङ्ग्रहकर्तुः—</p>
<p>ज्योत्स्नाभिर्नवनीरदः किमथवा शुक्लेन नीलो गुणः</p>
<p>शुद्धस्फटिकरत्नकान्तिसलिलैः किं वेन्द्रनीलाङ्कुरः ।</p>
<p>मुक्ताभिः किमु वा तमालतरुणः स्नातः समुद्भ्राजते</p>
<p>किं वा श्यामसरोजमुज्ज्वलविधुक्षोदैर्मुरारेर्वपुः ॥२११॥</p>
<p>कृष्णाह्निककौमुदी २.२८४६—</p>
<p>एवं समाप्य कतमे स्नपनं शुभेन</p>
<p>शङ्खोदकेन शिरसि प्रतिपादितेन ।</p>
<p>अङ्गोञ्छनांशुकमनेकमथोपनीय</p>
<p>संमार्जनं विदधुरस्य भृशं विनीय ॥२१२॥</p>
<p>आदौ सुचेलशकलैर्मृदुलैरशुष्कैः</p>
<p>पश्चात्क्रमेण ममृजुः सितसूक्ष्मशुष्कैः ।</p>
<p>आपादकुन्तलभरं प्रतिसन्धिसन्धि</p>
<p>ते मार्जनं विदधिरे प्रणयानुबन्धि ॥२१३॥</p>
<p>कश्चित्कचान्गतजलान्द्विविधेन वासः</p>
<p>खण्डेन साधु विदधे मृदुमन्दहासः ।</p>
<p>कश्चित्पटुः कटित आद्गलदम्बुचेलं</p>
<p>चेलान्तरेण विनिनाय कृतावहेलम् ॥२१४॥</p>
<p>एनापि नूतनमतित्वरयोपनीतं</p>
<p>कौषेयचेलयुगलं द्रुतहेमपीतम् ।</p>
<p>केनापि पाणिकमले क्रमतः प्रदत्तम्</p>
<p>उत्सार्य पूर्वपटमाशु स पर्यधत्त ॥२१५॥</p>
<p>तस्यास्थितस्य रमणीयमणीचतुष्कं</p>
<p>प्रक्षालिताङ्घ्रिकमलस्य लसद्वपुष्कम् ।</p>
<p>पश्चाद्गतेन कतमेन कुमारभृत्ये</p>
<p>नासेवि कुन्तलभरः कुशलेन कृत्ये ॥२१६॥</p>
<p>भूयः प्रसार्य परिमृज्य मुहुः प्रसाध्य</p>
<p>रत्नप्रसाधनिकया बहुशो विशोध्य ।</p>
<p>आवृत्य चेलशकलेन सता द्विफाल</p>
<p>बद्धः स कुन्तलभरः प्रभया पफाल ॥२१७॥</p>
<p>अन्योन्यपालनकृता कचमेचकिम्ना</p>
<p>सूक्ष्मातिसूक्ष्मवसनस्य च पाण्डरिम्णा ।</p>
<p>निर्मोकमोकपरभोगिनिभोऽस्य केश</p>
<p>विन्यास एष न हि कस्य दृशोर्विवेश ॥२१८॥</p>
<p>स्नानादृजून्सदलकानथ कुञ्चयित्वा</p>
<p>चारुस्वभावकुटिलानपि रञ्जयित्वा ।</p>
<p>भाले लिलेख तिलकं शशिमण्डलाभं</p>
<p>श्रीखण्डकुङ्कुमरसेन सुजातशोभम् ॥२१९॥</p>
<p>गारुत्मतेन्द्रमणिहीरकपद्मराग</p>
<p>प्रद्योतनं विधुरयन्त्यमिवाप्यनागः ।</p>
<p>अन्यप्रभावरणकारिमयूखसान्द्रं</p>
<p>श्रीकौस्तुभाभिधमधत्त महामणीन्द्रम् ॥२२०॥</p>
<p>स्थूलेन मौक्तिकफलप्रकरेण क्ÿप्तान्</p>
<p>हारान्दधार गिरगोचरतामवाप्तान।</p>
<p>कञ्चिद्विशालतरवक्षसि नाभिकूले</p>
<p>कञ्चित्प्रलम्बमथ कञ्चन जानुमूले ॥२२१॥</p>
<p>श्रीकुण्डले मणिमये मकरानुकारे</p>
<p>कान्तिप्रभाकृतकपोलमहःप्रचारे ।</p>
<p>श्रीकर्णयोरुपनिनाय जलोपरुद्धे</p>
<p>स्नानोत्सवेन विरहय्य स पूर्वसिद्धे ॥२२२॥</p>
<p>सत्पट्टसूत्रकृतमञ्जुतरप्रलम्बौ सद्रत्नपट्टमयमङ्गलसूत्रचुम्बौ ।</p>
<p>गारुत्मतादिनवरत्नजबाहुबन्धौ</p>
<p>कश्चिद्बबन्ध वलयौ मणिबन्धसन्धौ ॥२२३॥</p>
<p>दिव्याङ्गुलीयकमुदारमनामिकायां</p>
<p>तत्पद्मरागमहसां परिणामिकायाम् ।</p>
<p>पृष्ठोपसन्नमणिमुद्रमवर्जनीयं</p>
<p>दत्ते स्म कश्चिदधितर्जनि रञ्जनीयम् ॥२२४॥</p>
<p>नानामणीन्द्रघटया घटितानुबन्धं</p>
<p>पीतांशुकोदरतटीमनु तुन्दबन्धम् ।</p>
<p>माणिक्यकिङ्किणिगुणं च कटीरमूले</p>
<p>कश्चिद्बबन्ध परिधत्तलसद्दुकूले ॥२२५॥</p>
<p>पादाम्बुजोपरि मणीन्द्रघटानुक्ÿप्तं</p>
<p>मञ्जीरयुग्मकमथो नखचन्द्रदीप्तम् ।</p>
<p>आधाय कोऽपि मणिदर्पणमत्युदारम्</p>
<p>आस्येन्दुबिम्बमधि सस्पृहमादधार ॥२२६॥</p>
<p>अत्रान्तरे व्रजपुरन्दरसन्निदेशम्</p>
<p>आदाय कश्चन तदस्य गृहं विवेश ।</p>
<p>ऊचे च कृष्ण! जनकस्य गिरा बहुभ्यस्</p>
<p>त्वं दातुमर्हसि गवामयुतं द्विजेभ्यः ॥२२७॥</p>
<p>श्रुत्वा पितुर्गिरमसौ चिकुरं निबध्य</p>
<p>पीतोत्तरीयमपि सम्यगथो विशोध्य ।</p>
<p>आचम्य रम्यवदनो गुणरत्नसानू</p>
<p>रामानुजः सीवमनसा विततार धेनूः ॥२२८॥</p>
<p>गोष्ठेश्वरीप्सिततमो रसवत्प्रपाकः</p>
<p>सम्पादितो भवति यावदनेकपाकः ।</p>
<p>तावन्न सोढुमभिशक्तवती विलम्बं</p>
<p>सा प्राहिणोत्किमपि भोक्तुमथाविलम्बम् ॥२२९॥</p>
<p>हैयङ्गवीनदधिदुग्धसरादिभक्ष्यम्</p>
<p>एतत्समेतघनसाररजोऽभिभक्ष्य ।</p>
<p>आचम्य च प्रियसखांसकृतावलम्बस्</p>
<p>ताम्बूलमाद मधुराननचन्द्रबिम्बः ॥२३०॥</p>
<p>सङ्ग्रहकर्तुः—</p>
<p>निशम्येमां वार्त्तां प्रमुदितवती सीधुसदृशीं</p>
<p>स्वयं पक्त्वा यन्नो तदशनमसौ कारितवती ।</p>
<p>विषण्णा बाष्पाणां हिममिहिकाबिन्दुनिकरं</p>
<p>मुमोचेवाक्षिभ्यां जलजयुगतः शीकरकणम् ॥२३१॥</p>
<p>कृष्णभावनामृतं ४.१०९११०—</p>
<p>अत्रान्तरे व्रजपुराधिपयाऽनपाय</p>
<p>वात्सल्यकल्पलतयाऽतिरयान्निर्दिष्टा ।</p>
<p>आगत्य कुन्दलतिकान्तिमेतदक्षि</p>
<p>भृङ्गप्रमोदकृतये कृतिनी व्यराजीत॥२३२॥</p>
<p>अन्योन्यदर्शनसमुद्गमनस्मिताढ्य</p>
<p>शस्तानुयोगरभसोन्नतिसीधुवृष्टिः ।</p>
<p>सद्यो बभूव यत एव तदा तदालि</p>
<p>वृन्दं ननन्द समसौहृदहृद्यरोचिः ॥२३३॥</p>
<p>कृष्णभावनामृतं ५.११२—</p>
<p>व्रजपुरपरमेश्वरीप्रसादं</p>
<p>मयि सखि! व्यक्ति तवोदयो ह्यकस्मात।</p>
<p>न शिशिररुचिना विनैव पूर्वां</p>
<p>दिशमधि रात्रि समेति कापि लक्ष्मीः ॥२३४॥</p>
<p>तदहमनुमिमे निदेशदम्भात्</p>
<p>किमपि कृपामृतमेव सा व्यतारीत।</p>
<p>यदिदमनुपलभ्य यन्ममात्मा</p>
<p>स्वमपि सखेदमवैत्यनात्मनीनम् ॥२३५॥</p>
<p>अजनि रसवतीविधापनार्था</p>
<p>रसवति! ते गतिरित्यवैमि नूनम् ।</p>
<p>अथ किमितरथा जवादयासीः</p>
<p>प्रथमतोऽनुनयन्त्यमूं मदार्याम् ॥२३६॥</p>
<p>इति सुदृगुदितामृतं पिबन्ती</p>
<p>स्मितसुभगं निजगाद कुन्दवल्ली ।</p>
<p>तदयि सखि! विधेहि तत्र यात्राम्</p>
<p>अकृतविलम्बमितः सहालिवृन्दा ॥२३७॥</p>
<p>किमिह गुरुजनावलेरनुज्ञा</p>
<p>ग्रहणविधावणुमात्रमस्ति कष्टम् ।</p>
<p>यदतुलधनधेनुधान्यवर्षैर्</p>
<p>अकृत वशां स्वयमेव तां व्रजेशा ॥२३८॥</p>
<p>निरुपधिपरमप्रियोऽसुकोटेर्</p>
<p>अपि निखिलस्य जनस्य गोष्ठभाजः ।</p>
<p>व्रजपतितनयः समीहते यत्</p>
<p>परमिह विप्रतिपत्तिरस्ति कस्य ॥२३९॥</p>
<p>सखि! किमपि न वेद तत्सवित्री</p>
<p>तदतुलरोचकवस्तु संजिघृक्षुः ।</p>
<p>उचितमनुचितं स्वलाभहानी</p>
<p>निजपरभावभिदा यशोऽयशो वा ॥२४०॥</p>
<p>पचसि यदपि यश्च तस्य भोक्ता</p>
<p>स च तिरयत्यमृतं सदैव दिव्यम् ।</p>
<p>इति निखिलपुरेष्वतिप्रसिद्धिस्</p>
<p>तव सखि! कं न चमत्करोति बाढम् ॥२४१॥</p>
<p>यदवधि कलयां बभूव सा त्वां</p>
<p>मुनिवरदत्तवरां वराम्बुजाक्षि! ।</p>
<p>तदवधि तव पाणिसंस्कृतान्ना</p>
<p>शनविरतिं क्वचनाह्नि नास्य चक्रे ॥२४२॥</p>
<p>जयति यदतिघोरदैत्ययूथं</p>
<p>मृदुलतनुः स्वपराबुभूषुमेषः ।</p>
<p>त्वदमलकरपक्वभक्तभुक्तेर्</p>
<p>अपरमियं मनुते न हेतुमत्र ॥२४३॥</p>
<p>शृणु परमयि तत्त्वमत्र राधे</p>
<p>यदवगतं सहसान्तरं मयास्याः ।</p>
<p>प्रतिदिनमवलोकनं विना ते</p>
<p>शशिमुखि! खिद्यति सा यथा स्वसूनोः ॥२४४॥</p>
<p>सुतनुरभिदधेऽवधेहि विज्ञे</p>
<p>सखि! तदिदं न वदस्ययुक्तमित्थम् ।</p>
<p>अपि तु कुलवतीति वादभाजां</p>
<p>स्फुटमपराङ्गनगामितेत्ययुक्तम् ॥२४५॥</p>
<p>सङ्ग्रहकर्तुः—</p>
<p>यदपि बत सखीयं रीतिरेवेह लोके</p>
<p>तदपि तव वचो नो लङ्घनीयं कदापि ।</p>
<p>अनुनय प्रथमं तां किन्तु युक्त्या हि वृद्धां</p>
<p>परिवदति तु या मामाशु लब्ध्वापि रायम् ॥२४६॥</p>
<p>गोविन्दलीलामृतं ३.१८२५—</p>
<p>ततः सासाद्य जटिलां स्नुषायां कुटिलामपि ।</p>
<p>श्रावयामास सन्देशं व्रजेश्वर्या विचक्षणा ॥२४७॥</p>
<p>आकर्ण्य साज्ञां व्रजराजराज्ञ्याः</p>
<p>कृष्णात्स्नुषायामपि शङ्कमाना ।</p>
<p>विचिन्त्य शिक्षामथ पौर्णमास्यास्</p>
<p>तां कुन्दवल्लीं प्रणयादवादीत॥२४८॥</p>
<p>स्नुषेयं मे साध्वी गुणगरिममाध्वीकमधुरा</p>
<p>जनश्छिद्रान्वेषी स खलु चपलो नन्दतनयः ।</p>
<p>न चाज्ञावज्ञेया व्रजपतिगृहिण्या भगवती</p>
<p>वचः पाल्यं वत्से! नटति हृदयं किं नु करवै! ॥२४९॥</p>
<p>मातः! सत्यं वदति भवती किंच गोपेन्द्रसूनुर्</p>
<p>नायं ज्ञेयः खलसमुदयैर्यादृशः श्रावितोऽस्ति ।</p>
<p>किन्तु प्रोद्यद्द्युमणिरिव सद्धर्मपद्मे खलाली</p>
<p>घूके चायं वृजिनतिमिरे घोषसन्तोषकोके ॥२५०॥</p>
<p>माधुर्यं तून्मदयति जगद्यौवतं तस्य तस्माद्</p>
<p>भीतिर्नीतिस्तव नववधूपालनं चापि युक्तम् ।</p>
<p>माशङ्किष्ठास्तदयति यथा दृक्पथं नास्य साध्व्याश्</p>
<p>छायाप्यस्याः स्वयमहमिमां द्राक्तथा तेऽर्पयामि ॥२५१॥</p>
<p>त्वं पुत्रि! साध्वी प्रथितासि गोष्ठे</p>
<p>त्वय्यर्पितेयं सरला वधूस्तत।</p>
<p>स लोलदृष्टिः किल नन्दसूनुर्</p>
<p>नैनां यथा पश्यति तद्विधेयम् ॥२५२॥</p>
<p>वधूमथाहूय जगाद वत्से</p>
<p>व्रजालयान्नन्दवधूसमीपम् ।</p>
<p>निष्पाद्य तस्याः प्रियमेहि तूर्णं</p>
<p>सहानयैवाद्य रविस्त्वयार्च्यः ॥२५३॥</p>
<p>राधेति दिष्टा हृदि साभिनन्दिताप्य्</p>
<p>अनिच्छुवद्गन्तुमुवाच तां सखीम् ।</p>
<p>अस्तीह कृत्यं न च मे यियासुता</p>
<p>गृहं गृहं नेङ्गति यत्कुलाङ्गना ॥२५४॥</p>
<p>कृष्णभावनामृतं ५.२१२३—</p>
<p>व्रजपतिगृहिणीगिरं चिराभ्यर्</p>
<p>थनविनयानुनयानुबद्धमूलाम् ।</p>
<p>कति निरसितुमत्र शक्नुमस्तत्</p>
<p>तव भगवान्हरिरेव रक्षितास्तु! ॥२५५॥</p>
<p>अवति जगदिदं स्वधर्मपालीः</p>
<p>किमिह सतीः स जहाति लोकनाथः? ।</p>
<p>इति किल भवतीं तदीयपाणौ</p>
<p>सुमुखि! समर्प्य निराकुला भवेयम् ॥२५६॥</p>
<p>इति गुरुजरतीगिरा समुद्यत्</p>
<p>स्मितलवसंवृतिपेशलाः सखीः स्वाः ।</p>
<p>विकसदसितनेत्रकोणभङ्ग्या</p>
<p>किमपि निगद्य बभूव सापि तूष्णीम् ॥२५७॥</p>
<p>गोविन्दलीलामृतं ३.२६२७—</p>
<p>कृताग्रहोच्चैः पुनरार्ययासौ</p>
<p>कौन्द्या बभाषे कृतहस्तकर्षम् ।</p>
<p>भीतासि किं साध्व्यहमस्म्यवित्रीत्य्</p>
<p>उच्चालिता फुल्लतनुः प्रतस्थे ॥२५८॥</p>
<p>कृष्णस्य प्रातराशाय</p>
<p>संस्कृतं लड्डुकादिकम् ।</p>
<p>आदाय ललितामुख्याः</p>
<p>सख्योऽप्यनुययुः सखीम् ॥२५९॥</p>
<p>कृष्णभावनामृतं ५.२५२६—</p>
<p>अथ निजभवनाद्विनिर्यती सा</p>
<p>तनुवसनाभरणच्छविच्छटाभिः ।</p>
<p>व्यधित मणिविचित्रशातकौम्भीं</p>
<p>पुरविशिखां सुरभीकृताखिलाशा ॥२६०॥</p>
<p>जननिवहगतागतिप्रवृत्तौ</p>
<p>दरविमुखी सरणेः श्रितैकपार्श्वा ।</p>
<p>अवनतदृगवाचकास्यपद्मो</p>
<p>परि परिगुण्ठनमाधुरी प्रपेदे ॥२६१॥</p>
<p>गोविन्दलीलामृतं ३.२८३५—</p>
<p>वीक्ष्याध्वनि परानन्द</p>
<p>चलद्वक्षःपटाञ्चलाम् ।</p>
<p>सवयस्यां कुन्दवल्ली</p>
<p>प्रेम्णा परिजहास ताम् ॥२६२॥</p>
<p>मूल्यानीतोपसर्यास्त्रिचतुरदिवसान्प्रोष्य सन्ध्यागतस्ते</p>
<p>भर्ता गोभिः स्वगोष्ठे घटयितुमखिलां रात्रिमेव न्यवात्सीत।</p>
<p>वक्षः प्रोद्यन्नखाङ्कावलिचितमधरः स्पष्टदन्तक्षतो यत्</p>
<p>तत्साध्व्यास्ते सतीत्वं समुचितमधुना व्यक्तमुल्लालसीति ॥२६३॥</p>
<p>अन्तर्गूढस्मितोत्फुल्ल</p>
<p>किञ्चित्कुञ्चितलोचनाम् ।</p>
<p>स्वसखीं ललितालोक्य</p>
<p>कुन्दवल्लीमथाब्रवीत॥२६४॥</p>
<p>करकफलधियास्याः कानने धृष्टकीरः</p>
<p>स्तनमनुविनिविष्टः पक्वबिम्बभ्रमेण ।</p>
<p>अदशदधरमुच्चैस्तन्नखाचो इतं तद्</p>
<p>धृदयमिदममुष्याः किं वृथा शङ्कसे त्वम् ॥२६५॥</p>
<p>सखीवचःस्मारितकृष्णसङ्ग</p>
<p>लीलोच्छलत्कम्पतरङ्गिताङ्गीम् ।</p>
<p>तां वीक्ष्य पद्माकरमीक्षमाणा</p>
<p>जगौ पुनः कुन्दलता सहासम् ॥२६६॥</p>
<p>आनन्दकम्पोत्तरलासि मुग्धे!</p>
<p>किं भो वृथा पद्मिनि! कुन्दवल्ल्याः ।</p>
<p>न देवरस्त्वां मधुसूदनोऽसौ</p>
<p>भ्राम्यन्पुनः पास्यति भुक्तमुक्ताम् ॥२६७॥</p>
<p>कर्णशर्मदसन्नर्म</p>
<p>भर्मकुण्डलनिर्मितौ ।</p>
<p>कर्म हां कुन्दवल्लीं तां</p>
<p>विशाखाह विचक्षणा ॥२६८॥</p>
<p>स्वेनेऽनुरागं परमुद्वहन्ती</p>
<p>फुल्लापि मृद्वी भ्रमरात्सुलोलात।</p>
<p>सत्पद्मिनीयं सखि कुन्दवल्ली</p>
<p>भृङ्गानुजाद्भीतरला चकम्पे ॥२६९॥</p>
<p>अथानन्तरम्, कृष्णभावनामृतं ५.२७—</p>
<p>क्वचन च पथि निर्जने कदाचित्</p>
<p>स्फुटमितरेतरवाग्विलासरङ्गैः ।</p>
<p>यदि चलति तदा कुतः क्व यामी</p>
<p>त्यपि न हि वेदनगोचरीकरोति ॥२७०॥</p>
<p>सङ्ग्रहकर्तुः—</p>
<p>कृष्णानुरागेण विहस्तचित्ताम्</p>
<p>आनन्दराशिं जनयन्तमेव ।</p>
<p>सन्दर्शयामास पथि व्रजन्तीं</p>
<p>नन्दीश्वरं तां किल तुङ्गविद्या ॥२७१॥</p>
<p>आनन्दवृन्दावनचम्पूः १.४८, ५०५१</p>
<p>रसालपनसार्जुनक्रमुकनारिकेलासनैः</p>
<p>पलाशवटपर्कटीखदिरबिल्वजम्ब्वादिभिः ।</p>
<p>मधूकगिरिमल्लिकाबकुलनागपुन्नागकैर्</p>
<p>अशोकबकपाटलीकनकचम्पकैश्चम्पकैः ॥२७२॥</p>
<p>तमालनवमालिकाकनकयूथिकायूथिका</p>
<p>कुरण्टकलवङ्गिकादमनकातिमुक्तादिभिः ।</p>
<p>अपि स्थलसरोजिनीविचकिलादिभिः कन्दली</p>
<p>प्रियङ्गुतुलसीमुखैरपि विचित्रवीरुद्गणैः ॥२७३॥</p>
<p>सितासितविलोहितोत्पलसरोजकह्लारकै</p>
<p>रथाङ्गबकसारसैः कुररहंसकारण्डवैः ।</p>
<p>विराजिततरङ्गकैर्विमलवारिभिर्वापिका</p>
<p>तडागसरसीमुखैः परिवृतानि तोयाशयैः ॥२७४॥</p>
<p>विलापकुसुमाञ्जलिः ६०—</p>
<p>हम्बारवैरिह गवामपि बल्लवानां</p>
<p>कोलाहलैर्विविधवन्दिकलावतां तैः ।</p>
<p>सम्भ्राजते प्रियतया व्रजराजसूनोर्</p>
<p>गोवर्धनादपि गुरुर्व्रजवन्दिताद्यः ॥२७५॥</p>
<p>कृष्णभावनामृतं ५.२८४९—</p>
<p>सखि! निजपुरतो विदूरमागा</p>
<p>व्रजपतिसद्म समीपवर्ति वृत्तम् ।</p>
<p>तदयि नयनचातकाभिलाषः</p>
<p>फलति तवाश्विति सम्प्रति प्रतीहि ॥२७६॥</p>
<p>इति निगदितमात्रतः स्वसख्या</p>
<p>सपदि सवेपथुजाड्यविप्लुताङ्गीम् ।</p>
<p>प्रसभमभिदधार चेतयन्ती</p>
<p>किमपि जगाद च तां तदैव कौन्दी ॥२७७॥</p>
<p>सुमुखि! किमधुनैव विक्लवाभूर्</p>
<p>नयनपथामिलितेऽपि कृष्णचन्द्रे ।</p>
<p>अवगममखिलं सतीत्वमाप्तं</p>
<p>तव सवयः सद एव यत्प्रमाणम् ॥२७८॥</p>
<p>धृतिमिह हृदि धर्तुमीशिषे नो</p>
<p>यदपि तदप्यबले! क्षणं दधीथाः ।</p>
<p>गिरियुगभरधारणाय यत्ते</p>
<p>गिरिधर एव मयाद्य योजनीयः ॥२७९॥</p>
<p>गिरिधरदिश एव शङ्कया या</p>
<p>जनि विधुराद्य सखी महासतीयम् ।</p>
<p>परिवदसि बलादिमामविज्ञे!</p>
<p>तदपि नियोक्ष्यसि हा पुनस्तमस्याम् ॥२८०॥</p>
<p>त्वयि मुहुरियमर्पितार्यया यत्</p>
<p>तदुचितमेव विधित्ससेऽद्य भद्रम् ।</p>
<p>स्वमिव सखि! परं जनं न विद्धी</p>
<p>त्युदितवती ललिता पुनस्तयोचे ॥२८१॥</p>
<p>अलमलमनया गिराविदूरे</p>
<p>कलय पुरः पुरतोरणोपकण्ठे ।</p>
<p>स्फटिकघटितरत्नचित्रितास्थान्य्</p>
<p>अभिनवकुट्टिमगं हृदेककाम्यम् ॥२८२॥</p>
<p>सरसमुषसि दुग्धनैचिकीकः</p>
<p>सहसवयाः कृतमल्लरङ्गकेलिः ।</p>
<p>अवगतभवदालियानवार्त्ता</p>
<p>क्षुभितहृदागत एष भाति पश्य ॥२८३॥</p>
<p>व्रजपुरललनाकुलोन्मदिष्णु</p>
<p>करणपटुच्छविमण्डलोपगूढः ।</p>
<p>मधुरिमधुरयैव किं त्रिभङ्गी</p>
<p>कृततनुरुच्चलदाममादितालीः ॥२८४॥</p>
<p>श्रितमृदुतरगण्डकुण्डलाध्या</p>
<p>पनपरताण्डवपण्डिताक्षियुग्मः ।</p>
<p>पवनधुतपटाङ्गगौरनील</p>
<p>द्युतिलहरीस्तिमितीकृताखिलाशः ॥२८५॥</p>
<p>प्रियसखभुजशीर्ष्णि राजदुद्यत्</p>
<p>करिकरनिन्दकधामवामबाहुः ।</p>
<p>निजरुचिविजिताब्जघूर्णनैक</p>
<p>व्यसनवशेतरपाणिरेष ईष्टे ॥२८६॥</p>
<p>इति गिरमथ रूपमाधुरीं तां</p>
<p>यदि चषकीकृतकर्णनेत्रयुग्मा! ।</p>
<p>अपिवददरमोहतस्तदा तत्</p>
<p>प्रसृमरसौरभमाश्वबोधयत्ताम् ॥२८७॥</p>
<p>पुलकनिवहकम्पसम्पदश्रु</p>
<p>स्रुतिकलिलापि धृतिं दधत्यवादीत।</p>
<p>सखि! किमपरमस्ति वर्त्म पादौ</p>
<p>न मम पुरश्चलतोऽस्य किं करोमि ॥२८८॥</p>
<p>गुरुपरवशतैव दोषदूरी</p>
<p>करणपटुस्तव किं भिया ह्रिया वा ।</p>
<p>सपदि सवयसेति बोध्यमाना</p>
<p>लघु लघु गन्तुमियेष सा तदग्रे ॥२८९॥</p>
<p>किमिदमिति परस्परावलोको</p>
<p>च्छलितमहामधुरिम्णि यत्तयोस्ताः ।</p>
<p>स्वमतुलतरसि न्यमज्जयन्ना</p>
<p>लय इति वर्णयितुं न गीरपीष्टे ॥२९०॥</p>
<p>अघदमनचकोरचन्द्रिकास्ताः</p>
<p>शशिवदनापि पपौ मुहुः पिपासुः ।</p>
<p>गिरिधरमुदिरोपरीह चातक्य्</p>
<p>अतनुरसं प्रववर्ष सेति चित्रम् ॥२९१॥</p>
<p>अथ निजनिज मूर्ध्नि सव्यहस्तोन्</p>
<p>नमनकलाकलितावगुण्ठनास्ताः ।</p>
<p>अवनतनयनाञ्चलीविलीढ</p>
<p>प्रियचरणाब्जसुधा ययुस्तदग्रात॥२९२॥</p>
<p>हरिरपि परिवृत्य तन्नितम्ब</p>
<p>द्युतिनिहितेक्षणपङ्कजोऽवतस्थे ।</p>
<p>वरतनुततिरप्यतीत्य तद्गो</p>
<p>पुरमवगुण्ठनमीषदस्यति स्म ॥२९३॥</p>
<p>सखि! भवदवलोकजातहर्षं</p>
<p>सपदि स चम्पकमालया बटुस्तम् ।</p>
<p>सुखिनमकृत यत्तदिङ्गितज्ञा</p>
<p>भवसि न वेत्युदिताह सा स्वसख्या ॥२९४॥</p>
<p>त्वमसि खलु यथा तथान्वमासीर्</p>
<p>निजदृशीर्यतसे परा विधित्सुः ।</p>
<p>इति दरविकसत्स्मिता भ्रमद्भ्रूस्</p>
<p>त्वरितमवाप महापुरान्तरं सा ॥२९५॥</p>
<p>स्फटिकघटितकुड्यमीड्यभर्मोज्</p>
<p>ज्वलपटलं पविकीलकं कवाटम् ।</p>
<p>मणिमयललनाधृतप्रदीप</p>
<p>व्रततिनगद्विजराजिराजितद्वाः ॥२९६॥</p>
<p>द्युमणिकिरणदीप्तरत्नकुम्भ</p>
<p>ध्वजनटकेकिवृताग्रपौर आट्टम् ।</p>
<p>सुरवरपुरनिन्दि यत्र शन्दं</p>
<p>विलसति मन्दिरवृन्दमिन्दिराढ्यम् ॥२९७॥</p>
<p>आनन्दवृन्दावनचम्पूः १.१५२</p>
<p>मसारप्राचीरं मरकतगृहं हेमपटलं</p>
<p>प्रवालस्तम्भालिस्फटिकवृतिवैदूर्यवडभिः ।</p>
<p>महानीलेन्द्रा अं विमलकुरुविन्दोपलमहा</p>
<p>प्रतीहारं नानाकृति जितविमानावलिपुरम् ॥२९८॥</p>
<p>आनन्दवृन्दावनचम्पूः १.४५—</p>
<p>कुड्ये यस्य मणिप्रवेकरचिते शिल्पक्रियाकल्पितैः</p>
<p>प्रत्यासज्य शुकैः समं गृहशुकेष्वासादितस्थेमसु ।</p>
<p>सप्राणाः किममी इमे किमथ वेत्युन्मीलतः संशयाद्</p>
<p>दातुं दाडिमबीजकानि सुचिरं मुह्यन्ति मुग्धाङ्गनाः ॥२९९॥</p>
<p>व्रजरीतिचिन्तामणिः २.१९२२—</p>
<p>मुख्यप्रकोष्ठे चतुरालयेऽस्या</p>
<p>भाण्डारगेहं वरुणस्य दिश्यम् ।</p>
<p>श्रीकृष्णवासः शुभदक्षिणस्थः</p>
<p>श्रीरामधामोत्तरदिश्युदेति ॥३००॥</p>
<p>प्राच्यां गृहं तादृशमेव यत्र</p>
<p>प्राच्यां स यस्यान्यतरप्रकोष्ठे ।</p>
<p>स्वपुत्रभद्राय निजेष्टदेवं</p>
<p>नारायणं सेवते एव नन्दः ॥३०१॥</p>
<p>कोषालयस्यान्वितदक्षिणांशे</p>
<p>कृष्णस्य धाम्नः शुभपश्चिमेऽस्ति ।</p>
<p>या पाकशालाद्वयमध्य एव</p>
<p>विश्रामधामानुरु राधिकायाः ॥३०२॥</p>
<p>कृष्णस्य धाम्नोऽन्वित दक्षिणांशे</p>
<p>पाकालयस्यापि विराजमानः ।</p>
<p>आराम आस्ते सरसी च यत्र</p>
<p>रहो मनोज्ञं बहुगेहवेदि ॥३०३॥</p>
<p>कृष्णभावनामृतं ५.५२—</p>
<p>अथ समुपसेदुषीं सखीभिर्हरि</p>
<p>जननी निजवेश्म भासयन्तीम् ।</p>
<p>अमनुत भुवनत्रयैकलक्ष्मीम्</p>
<p>उदितवतीं मुदिताऽर्कमित्रपुत्रीम् ॥३०४॥</p>
<p>गोविन्दलीलामृतं ३.३७३८—</p>
<p>तत्रागतां चरणयोः प्रणतां स्वदोर्भ्याम्</p>
<p>उत्थाप्य तां हृदि निधाय मुकुन्दमाता ।</p>
<p>आघ्राय मूर्ध्नि मुदिता जननी परार्धा</p>
<p>स्निग्धा चुचुम्ब मुखमश्रुमुखी ततोऽस्याः ॥३०५॥</p>
<p>प्रत्येकमालिङ्ग्य च तद्वयस्याः</p>
<p>पप्रच्छ साऽव्याहतभव्यमस्याः ।</p>
<p>व्यग्रा सुतस्याशनसाधने द्राक्</p>
<p>सस्नेहमेताः पुनरावभाषे ॥३०६॥</p>
<p>उज्ज्वलनीलमणिः ४.४५—</p>
<p>न सुतासि कीर्तिदायाः</p>
<p>किन्तु ममैवेति तथ्यमाख्यामि ।</p>
<p>प्राणिमि वीक्ष्य मुखं ते</p>
<p>कृष्णस्येवेति किं त्रपसे? ॥३०७॥</p>
<p>कृष्णभावनामृतं ५.५५—</p>
<p>मधुरमृदुलमोदकादि किञ्चित्</p>
<p>सममुपवेश्य सखीजनैर्बलात्ताम् ।</p>
<p>द्रुतहृदया धनिष्ठयाशयित्वा</p>
<p>भृशमुपलाल्य निनाय पाकशालाम् ॥३०८॥</p>
<p>गोविन्दलीलामृतं ३.३९६०—</p>
<p>विविधमधुरभक्ष्योत्पादने लब्धवर्णा</p>
<p>व्रजभुवि किल यूयं विश्रुता मिष्टहस्ताः ।</p>
<p>तदिह कुरुत पुत्र्यः! साधु भक्ष्याणि यत्नाद्</p>
<p>दररुचिरपि वत्सः सस्पृहं मे यथात्ति ॥३०९॥</p>
<p>उपलावणिकं त्वेकाः</p>
<p>काश्चित्कुरुत दाधिकम् ।</p>
<p>सार्पिष्कमपरा यूयं</p>
<p>वत्साः शार्करिकं पराः ॥३१०॥</p>
<p>सरसरसवतीसत्प्रक्रियापण्डितासि</p>
<p>त्वमिह रसवतीं मे याहि राधे! प्रयत्नात।</p>
<p>जननि! बलजनन्याधिष्ठितां मिष्टमन्नं</p>
<p>रचय सह तयैव व्यञ्जनान्युत्तमानि ॥३११॥</p>
<p>वटकममृतकेलिं साधयातिप्रयत्नात्</p>
<p>सरसमसृणमन्यं पुत्रि! कर्पूरकेलिम् ।</p>
<p>मधुरममृतकोटेर्यत्र कृष्णः सतृष्णस्</p>
<p>त्रिजगति न हि कश्चित्त्वां ऋते यस्य वेत्ता ॥३१२॥</p>
<p>यस्यामुच्चैर्लालसाढ्यः सुतो मे</p>
<p>तां पीयूषग्रन्थिपालीं च कृत्वा ।</p>
<p>कर्पूरैलाद्यन्वितपानके त्वं</p>
<p>यत्नाद्वत्से! धेहि पञ्चामृताख्ये ॥३१३॥</p>
<p>त्वं विधेहि ललितेऽम्ब! रसालां</p>
<p>त्वं च षाडवमिहाशु विशाखे! ।</p>
<p>त्वं च भोः शिखरिणीं शशिलेखे</p>
<p>पुत्रि चम्पकलते! मथितं त्वम् ॥३१४॥</p>
<p>आमिक्षां त्वं पुत्रि! संसाध्य तस्यास् तत्तद्द्रव्यैर्योगपाकप्रभेदैः ।</p>
<p>तत्तद्भेदान्तुङ्गविद्ये! विधेहि</p>
<p>त्वं मत्स्यण्डीपानकान्यम्ब! चित्रे! ॥३१५॥</p>
<p>त्वं खण्डमण्डानि च रङ्गदेवि!</p>
<p>त्वं क्षीरसारान्विविधान्सुदेवि! ।</p>
<p>वासन्ति! शुभ्रा मृदुफेनिकास्त्वं</p>
<p>त्वं मङ्गले! कुण्डलिकां विधेहि ॥३१६॥</p>
<p>कादम्बरि! त्वं कुरु चन्द्रकान्तीस्</p>
<p>त्वं लासिके! तण्डुलचूर्णपिण्डीः ।</p>
<p>त्वं शष्कुलीः कौमुदि! भूरिभेदास्</p>
<p>त्वमिन्दुपिण्डानि मदालसेऽम्ब! ॥३१७॥</p>
<p>शशिमुखि! वटकानि त्वं विधेहि प्रयत्नाद्</p>
<p>दधिवटकमुखानि प्राज्यमाधुर्यभाञ्जि ।</p>
<p>प्रणय सुमुखि! रम्याः शर्कराप इकास्त्वं</p>
<p>मणिमति! बहुभेदांस्त्वं च पिष्टान्नपूपान॥३१८॥</p>
<p>विधत्स्व भोः काञ्चनवल्लि! वत्से!</p>
<p>गोधूमचूर्णोद्भवलड्डुकानि ।</p>
<p>मनोहराख्यानि मनोरमे! त्वं</p>
<p>त्वं मौक्तिकाख्यानि च रत्नमाले! ॥३१९॥</p>
<p>सुभृष्टनिस्तुषतिलैर्</p>
<p>मोदकान्कुरु माधवि! ।</p>
<p>तथा तिलकदम्बाख्याः</p>
<p>सतिलाः खण्डपट्टिकाः ॥३२०॥</p>
<p>लाजान्धानांश्च संभृष्टान्</p>
<p>पृथुकान्घृतभर्जितान।</p>
<p>कृत्वा विन्ध्ये! सिताक्वाथैः</p>
<p>समुद्गान्कुरु मोदकान॥३२१॥</p>
<p>रम्भे! करम्भं कुरु शातकुम्भ</p>
<p>कुण्ड्यां सुरम्भाफलशर्कराद्यैः ।</p>
<p>निष्पीड्य पक्वाम्ररसं मनोज्ञे!</p>
<p>सिताघनक्षीरयुतं विधेहि ॥३२२॥</p>
<p>उत्थापितं यत्तु मया मथित्वा</p>
<p>प्रातः सुगन्धापयसो दधीनि ।</p>
<p>तदिष्टगन्धं नवनीतपिण्डं</p>
<p>हैयङ्गवीनं कुरु भोः किलिम्बे ॥३२३॥</p>
<p>स्वयं दुग्ध्वा व्रजेन्द्रेण</p>
<p>प्रहितं धवलापयः ।</p>
<p>पानार्थमम्बिके मन्दं</p>
<p>त्वं शृतं कुरु वत्सयोः ॥३२४॥</p>
<p>ऋजीषदर्वीनिवहैः परीतां</p>
<p>मृद्दारुकुण्ड्यादिकभाजनैश्च ।</p>
<p>चुल्लीचयाढ्यां मम सिक्तलिप्तां</p>
<p>तद्दुग्धशालां व्रजताशु बालाः ॥३२५॥</p>
<p>नानोपकरणानि त्वं</p>
<p>तानि तानि धनिष्ठिके! ।</p>
<p>निष्कास्य तत्तद्भाण्डेभ्यः</p>
<p>पात्रेष्वाधाय दापय ॥३२६॥</p>
<p>तत्तत्पदार्थांस्त्वरितं तुलस्या</p>
<p>सहानया रङ्गणमालिके त्वम् ।</p>
<p>आनीय कोषालयतोऽस्मदीयाद्</p>
<p>दासीगणैर्दापय तत्र तत्र ॥३२७॥</p>
<p>आम्रातकाम्रफलपूरकरीरधात्री</p>
<p>लिम्पाककोलिरुचकादिफलानि कामम्</p>
<p>तैले चिरं सलवणे किल सन्धितानि</p>
<p>मूलान्यथार्द्रकमुखानि च रोचकानि</p>
<p>मत्स्यण्डिकारसचिरोषितपक्वचिञ्चा</p>
<p>धात्रीरसालबदरीशकलानि तद्वत्</p>
<p>निष्कास्य भोस्त्वमिह मन्थनिकाकुलेभ्यः</p>
<p>कृत्वानयेन्दुमुखि! काञ्चनभाजनेषु</p>
<p>शन्दे शुभे भरणि पीवरि मिष्टहस्ते</p>
<p>चुल्लीचयोपरिधृतातुलमन्थनीषु ।</p>
<p>दुग्धानि भारिकगणोपहृतानि गोष्ठाद्</p>
<p>वत्साः! शनैः श्रपयताशु निधाय यूयम् ॥३३०॥</p>
<p>सङ्ग्रहकर्तुः—</p>
<p>कान्तभुक्तावशिष्टं सं</p>
<p>भुज्य तु जातशर्मिकाम् ।</p>
<p>आयातां स्वसमीपे तां</p>
<p>राधामाह सलालनम् ॥३३१॥</p>
<p>कृष्णभावनामृतं ५.५६—</p>
<p>सरसिजमुखि! कीर्तिदैककीर्ते!</p>
<p>पचनकलाचतुरा कृतासि धात्रा ।</p>
<p>तदयि रसवतीं प्रविश्य पाकं</p>
<p>कुरु ललितादिसखीकृतेति कृत्यम् ॥३३२॥</p>
<p>सङ्ग्रहकर्तुः—</p>
<p>शशिमुखि! शरदां शतं जयैवं</p>
<p>सुखय मनोनयने ममेत्युदित्वा ।</p>
<p>अनयत सुमनोहरास्तदालीः</p>
<p>शमतुलवत्सलतालता नताः सा ॥३३३॥</p>
<p>कृष्णाह्निककौमुदी २.८४—</p>
<p>गोष्ठेश्वरीं समभिवाद्य विशेषनम्रा</p>
<p>तत्पाणिपद्मधृतपाणिरतीव कम्रा ।</p>
<p>आसाद्य रामजननीं प्रणनाम याताम्</p>
<p>अध्यक्षतां पचनकर्मणि साभिजाता ॥३३४॥</p>
<p>सङ्ग्रहकर्तुः—</p>
<p>कैलासशैलकनिभं दधती स्वकान्त्या</p>
<p>नीलांशुका प्रणयिनी हि सदात्र राधा ।</p>
<p>एहीति दोःप्रसरणेन मुहुर्वदन्ती</p>
<p>शिश्लेष तां समुखचुम्बमसौ हसन्ती ॥३३५॥</p>
<p>कृष्णाह्निककौमुदी २.८५९३—</p>
<p>ताभ्यां महानसमुपेत्य च पाकशाला</p>
<p>पालीः स्मितेन मृदुना वचसा च बाला ।</p>
<p>सम्मान्य मान्यचरिता मुमुदे मितानि</p>
<p>पाकक्रियोपकरणानि विलोक्य तानि ॥३३६॥</p>
<p>कुष्माण्डकालुकचुमानककन्दतुम्बी</p>
<p>वार्त्ताकुमूलकपटोलफलानि शिम्बी ।</p>
<p>डिण्डीशवारणबुषामफलान्यनीचा</p>
<p>रम्भाविशेषनवगर्भनवीनमोचाः ॥३३७॥</p>
<p>वास्तूकमारिषपटोलशिखाः कलाय</p>
<p>वल्लीशिखाश्चणकाग्रशिखाः प्रधाय ।</p>
<p>तुम्बीशिखाश्च मृदुलाः सहपोदिकाग्राण्य्</p>
<p>आलोक्य सैक्षत सखीः सरसाः समग्राः ॥३३८॥</p>
<p>यद्येन येन विधिना रुचिरत्वमेत्य</p>
<p>यद्व्यञ्जने यदुपयुज्यत इत्यवेत्य ।</p>
<p>ताभिर्महानसचरीभिरमूनि तानि</p>
<p>तत्तत्प्रकारमथ कुट्टितकर्त्तितानि ॥३३९॥</p>
<p>एलालवङ्गमरिचार्द्रकजात्यजाजी</p>
<p>जातीफलत्वचसुलाङ्गलिसस्यराजीः ।</p>
<p>सिद्धार्थतण्डुलनिशा दलितांश्च माषान्</p>
<p>केचिज्जनाः पिपिषुरब्जदृशामशेषान॥३४०॥</p>
<p>पिष्ट्वा सुवर्णपुटिकासु शुभप्रभावैर्</p>
<p>आच्छादितास्वनुचरीघटया शरावैः ।</p>
<p>सुस्थापितानि वसनोपरि पाकलीला</p>
<p>रम्भे चकार हृदयं निरवद्यशीला ॥३४१॥</p>
<p>आवश्यकाभरणवेशलसत्प्रतीका</p>
<p>धौताङ्घ्रिपाणिकमला सहरोहिणीका ।</p>
<p>बभ्राज सा वरमहानसवेदिकायां</p>
<p>श्रद्धाय कौतुकवती पचनक्रियायाम् ॥३४२॥</p>
<p>दीप्तासु रामजननीङ्गिततोऽनलेन</p>
<p>चुल्लीषु चारुतरदारुसमुज्ज्वलेन ।</p>
<p>आरूरुहन्नखिललोचनचित्तजैत्रीस्</p>
<p>तास्ताम्ररीतिरजताचितपाकपात्रीः ॥३४३॥</p>
<p>जज्ज्वाल स स्वयमफुत्कृतिवीतधूमम्</p>
<p>अग्निः स्वयं जलमभूदनभूमभूम ।</p>
<p>यद्यत्र यत्र लवणं च तथा प्रमाणं</p>
<p>तत्तत्र तत्करतलेऽकुरुत प्रमाणम् ॥३४४॥</p>
<p>कृष्णभावनामृतं ५.६३६५—</p>
<p>अगुरुसरलदेवदारुदारु</p>
<p>ज्वलनपरिश्रितचुल्लिकाचयाग्रे ।</p>
<p>निहितविविधपात्रराजिराजद्</p>
<p>बहुविधतेमनसाधुसाधनार्थम् ॥३४५ ॥</p>
<p>ज्वलनकलनपात्रधारणोन्नत्य्</p>
<p>अवनतिमूर्छनदर्विचालनाद्यैः ।</p>
<p>त्रिवलिकुचभुजांसकम्पचेलोच्</p>
<p>चलनवशादुदपादि यस्तदाऽस्याः ॥३४६॥</p>
<p>मधुरिमभरमच्युतः स्वसौध</p>
<p>स्फुरितगवाक्षधृतेक्षणः पिबंस्तम् ।</p>
<p>मदनमदमुदञ्चितं विवृण्वन्</p>
<p>किमपि जगाद पटुर्बटुं मिषेण ॥३४७॥</p>
<p>गोविन्दलीलामृतं ३.८४१०७—</p>
<p>प्रहित्य तं साथ महानसं गता</p>
<p>किं किं त्वया साधितमेतया सह ।</p>
<p>सर्वं तदेतन्मम तेमनादिकं</p>
<p>संदर्शयेत्याह बलस्य मातरम् ॥३४८॥</p>
<p>तामाह सम्मार्जितवेदिकान्तरे</p>
<p>नवीनमृद्भाजनपङ्क्ति सम्भृतम् ।</p>
<p>सा दर्शयन्ती कृततेमनादिकं</p>
<p>राधां प्रशंसन्त्यथ तां च रोहिणी ॥३४९॥</p>
<p>सुमधुरं शशितोऽपि सुसंस्कृतं</p>
<p>निपुणया पचने मृदु राधया ।</p>
<p>प्रवरमन्थनिकासु सुसम्भृतं</p>
<p>सुमुखि! पश्य पुरः सखि! पायसम् ॥३५०॥</p>
<p>बलपुष्टिकरं हृद्यं</p>
<p>मधुरं मृदुलं सति! ।</p>
<p>मन्थनीसम्भृतं पश्य</p>
<p>संयावमनया कृतम् ॥३५१॥</p>
<p>रम्भासीरीक्षीरसारैः</p>
<p>शष्कुलीर्विविधाः सखि! ।</p>
<p>पश्य पिष्टविकारंश्च</p>
<p>नानाभेदान्सुसंस्कृतान॥३५२॥</p>
<p>पीयूषग्रन्थिकर्पूर</p>
<p>केलिकामृतकेलिकाः ।</p>
<p>अनया संस्कृताः पश्य</p>
<p>यद्विधिर्मे न गोचरः ॥३५३॥</p>
<p>केवलो मथितक्लिन्नो</p>
<p>मौद्गोऽयं वटको द्विधा ।</p>
<p>सितालवणसंयोगान्</p>
<p>माषस्यापि चतुर्विधः ॥३५४॥</p>
<p>चिञ्चाम्रातकचुक्राम्रैस्</p>
<p>तत्तद्द्रव्यादियोगतः ।</p>
<p>ईषन्मधुरगाढादि</p>
<p>भेदादम्लो द्विषड्विधः ॥३५५॥</p>
<p>बद्धरम्भानव्यगर्भ</p>
<p>तन्नव्यमुकुलांशयोः ।</p>
<p>मानकन्दाम्बुकच्वीनां</p>
<p>मुखांशस्यालुकस्य च ॥३५६॥</p>
<p>कुष्माण्डडिण्डिशाणां च</p>
<p>चक्राभखण्डजालकम् ।</p>
<p>चणकक्षोदपङ्काक्तं</p>
<p>घृतभृष्टं पृथक्पृथक॥३५७॥</p>
<p>चणकक्षोदवटकान्</p>
<p>याज्यभृष्टानि केवलम् ।</p>
<p>अपरान्यम्लसत्तक्र</p>
<p>क्वाथक्लिन्नानि लोकय ॥३५८॥</p>
<p>चणकक्षोदपिण्डानां</p>
<p>स्विन्नानां क्वथिताम्भसि ।</p>
<p>खण्डानि द्रव्यपाकादि</p>
<p>भेदान्नानाविधानि च ॥३५९॥</p>
<p>वटिका फलमूलानां</p>
<p>पृथक्संयोगभेदतः ।</p>
<p>त्रिजातमरिचाद्यैस्तु</p>
<p>प्रकारान्बहुधाकृतान॥३६०॥</p>
<p>कर्कारुज्योत्स्निकालाबु</p>
<p>फलान्यालि पृथक्पृथक।</p>
<p>राजिकादधियोगेन</p>
<p>संस्कृतान्यनया शुभे ॥३६१॥</p>
<p>वत्सेप्सितप्रसूनानि</p>
<p>घृतभृष्टानि केवलम् ।</p>
<p>घृतभृष्टा दधिक्लिन्नाः</p>
<p>कलिकाः कोविदारजाः ॥३६२॥</p>
<p>घृतभृष्टा दधिक्लिन्नाः</p>
<p>प्रसूनवटिका द्विधा ।</p>
<p>पटोलस्य फलान्याज्य</p>
<p>भृष्टानि रुचिदान्यलम् ॥३६३॥</p>
<p>वृद्धकुष्माण्डवटिकाः</p>
<p>कच्वीमानालुकन्दकैः ।</p>
<p>तिक्तलालितचूर्णाढ्याश्</p>
<p>चविकाढ्याः पराः कृताः ॥३६४॥</p>
<p>सितैलामरिचैर्योगाद्</p>
<p>दुग्धतुम्बीकृतानया ।</p>
<p>तद्योगादपरं मिष्टं</p>
<p>क्षीरकुष्माण्डनामकम् ॥३६५॥</p>
<p>दधिशूरणकं मिष्टं</p>
<p>धात्रीशूरणकं परम् ।</p>
<p>दध्नैकं भर्जितं चान्यं</p>
<p>कारविल्वफलं द्विधा ॥३६६॥</p>
<p>मृदुरम्भागर्भखण्ड</p>
<p>वृद्धकुष्माण्डखण्डयोः ।</p>
<p>सितादधियुतः पाको</p>
<p>मधुराम्लः सुशीतलः ॥३६७॥</p>
<p>नालीतमेथीशतपुष्पिकामिशी</p>
<p>पटोलवास्तूकवितुन्नमारिषाः ।</p>
<p>प्रकारसंयोगविभेदतोऽनया</p>
<p>शाकाः सुधागर्वहृतः सुसंस्कृताः ॥३६८॥</p>
<p>कलम्बी पक्वचिञ्चाया</p>
<p>रसपक्वा रुचिप्रदा ।</p>
<p>कृष्णनालीतशाकोऽयम्</p>
<p>आमाम्रफलयुक्शुभः ॥३६९॥</p>
<p>मयुष्ठकस्य मुद्गस्य</p>
<p>माषस्याप्यधुना मया ।</p>
<p>त्रिविधोऽयं सुधाकूप</p>
<p>निभः सूपो विपाच्यते ॥३७०॥</p>
<p>पङ्कैः सुमनचूर्णानां</p>
<p>दासीभिर्भृशमर्दितैः ।</p>
<p>पूर्णेन्दुमण्डलाकाराः</p>
<p>क्रियन्ते रोटिका मया ॥३७१॥</p>
<p>गोविन्दलीलामृतं ३.१०९११२—</p>
<p>कृतानि क्रियमाणानि</p>
<p>कर्तव्यानि तु कानिचित।</p>
<p>इत्यन्नव्यञ्जनानि त्वं</p>
<p>संसिद्धानि प्रतीहि नौ ॥३७२॥</p>
<p>सौरभ्यसद्वर्णमनोहरं तत्</p>
<p>सा वीक्ष्य सर्वं मुदिता बभूव ।</p>
<p>जिज्ञासमानामथ तद्विधानं</p>
<p>तां रोहिणी विस्मयपूर्वमाह ॥३७३॥</p>
<p>सामग्री सैव सामान्या</p>
<p>पाकस्य प्रक्रियाप्यसौ ।</p>
<p>किन्त्वपूर्वगुणे हेतुर्</p>
<p>गान्धर्वाहस्तसौष्ठवम् ॥३७४॥</p>
<p>सा तां राधामन्नसंस्कारसक्तां</p>
<p>प्रस्विद्यन्तीं लज्जया नम्रवक्त्राम् ।</p>
<p>दृष्ट्वा राज्ञी स्नेहविक्लिन्नचित्ता</p>
<p>दासीमस्या वीजनायादिदेश ॥३७५॥</p>
<p>अथ तस्याः परिवेशनकौशलमाह, कृष्णाह्निककौमुदी ३.१५—</p>
<p>व्याप्तायां वसनेन भोजनभुवि श्रीरत्नपीठाग्रतस्</p>
<p>तत्तद्व्यञ्जनरत्नरत्नपुटिकापङ्क्तिः क्रमेणाभितः ।</p>
<p>मिष्टाभीष्टसुपिष्टकौघपुटिकापङ्क्तिस्तु तासां बहिः</p>
<p>सम्यग्भव्यसुगव्यहेमपुटिकापङ्क्तिश्च तासां बहिः ॥३७६॥</p>
<p>इत्येवं क्रमतोऽर्धमण्डलतया पङ्क्तिक्रमेणाद्भुते</p>
<p>स्वालीभिः पुरुचारुचित्ररचनाद्वैविध्य आपादिते ।</p>
<p>अन्योन्याव्यतिषक्तसूक्ष्मसुरभिश्लक्ष्णैर्घृताच्योतनैर्</p>
<p>मध्ये हेममयी व्यधायि रुचिरा पात्री शुभैरोदनैः ॥३७७॥</p>
<p>सौवर्णीं तलपात्रिकां घृतपुटीलिम्पाकखण्डादिभिः</p>
<p>सन्धानार्द्ररसालखण्डसहितैः सत्कासमर्दादिभिः ।</p>
<p>युक्तां दक्षिणतो निधाय निकटे तस्याश्च भृङ्गारकान्</p>
<p>कर्पूरेण सुवासितेन पयसा पूर्णान्व्यधात्कानकान॥३७८॥</p>
<p>तस्याः पाकसुकौशलं बहुविधं दृष्ट्वा व्रजेशप्रिया</p>
<p>तासां तत्परिवेषचित्ररचनां चातिस्फुरद्विस्मया ।</p>
<p>आनेतुं प्रजिघाय वत्सलमनाः कृष्णं च रामं च सा</p>
<p>धात्रेयीमथ तौ समीयतुरतिश्रद्धावशादञ्जसा ॥३७९॥</p>
<p>नत्वा मातरमाज्ञया सहबलस्तस्याः समुल्लासनः</p>
<p>प्रेम्णा बालकदासिकाकृतपदाम्भोजद्वयीधावनः ।</p>
<p>आचम्योपविवेश सम्मुखतया चार्वन्नपात्रीपुरः</p>
<p>सर्वं तत्तदवेक्ष्य विस्मितमना बभ्राज पीताम्बरः ॥३८०॥</p>
<p>गोविन्दलीलामृतं ४.२२—</p>
<p>श्रीदामसुबलौ वामे पुरोऽस्य मधुमङ्गलः ।</p>
<p>दक्षिणे श्रीबलश्चान्ये परितः समुपाविशन॥३८१॥</p>
<p>कृष्णाह्निककौमुदी ३.७९—</p>
<p>मातृभ्यां क्रमदर्शितेन हि पथा भोक्तुं समारब्धवान्</p>
<p>यद्यद्भोक्तुमुपक्रमं स्म कुरुते त्यक्तुं न तत्सोढवान।</p>
<p>भोक्तुं तत्तदशेषमप्यभिलषन्सामर्थ्यवांश्च स्वयं</p>
<p>किञ्चित्किञ्चिदभुक्त वीक्षकभिया दुर्वादभीत्याप्ययम् ॥३८२॥</p>
<p>व्याख्याद्भिः सहभोजिभिः सहबलैः पाकस्य तत्कौशलं</p>
<p>स्वादुङ्कारमदन्नवागपि हृदा सोऽपि प्रशंसन्नलम् ।</p>
<p>आदौ पायसमाश किञ्चिदपरप्राचुर्यपर्याप्ततां</p>
<p>वीक्ष्य व्यञ्जनरत्नयत्नगमिना लोभेन भूम्ना चिताम् ॥३८३॥</p>
<p>शाकादिक्रमतोऽभितोषवशतः सर्वाणि सद्व्यञ्जना</p>
<p>न्यादन्मातृमुदे भवेदपि यथा पक्त्रीमनोरञ्जना ।</p>
<p>तान्सर्वान्सहभोजिनः सरसया वाचा हसन्हासयन्</p>
<p>भुञ्जध्वं न परित्यजेत किमपीत्येकान्तमाह्लादयन॥३८४॥</p>
<p>गोविन्दलीलामृतं ४.२४४१—</p>
<p>स्वस्वसंस्कृतमिष्टान्नं प्रातराशोपयोगि यत।</p>
<p>उपजह्रुस्तयाहूता मात्रे गोप्यो मुदान्विताः ॥३८५॥</p>
<p>श्रीराधया यत्नत एव गेहाद्</p>
<p>आनीतखण्डोद्भवलड्डुकानि ।</p>
<p>गङ्गाजलाख्यान्यथ रङ्गदेवी</p>
<p>तदिङ्गितेनोपजहार मात्रे ॥३८६॥</p>
<p>तानि माता बलादिभ्यो विभज्य स्नेहतो ददौ ।</p>
<p>प्रकीर्णस्वर्णपात्रेषु विनिधाय पृथक्पृथक॥३८७॥</p>
<p>आस्वादयन्तं घृतपक्वमन्नं</p>
<p>सुनर्मभिस्तानपि हासयन्तम् ।</p>
<p>आलोकयन्तं नयनाञ्चलेन</p>
<p>राधाननं तं ददृशुर्मुदाल्यः ॥३८८॥</p>
<p>अदो भद्रमिदं मिष्टमेतत्स्निग्धं सुचारु तत।</p>
<p>तर्जन्या दर्शयन्त्यम्बा भुङ्क्ष्व वत्सेत्यभाषत ॥३८९॥</p>
<p>यद्यदिष्टं भवेद्यस्य ज्ञात्वा ज्ञात्वा हसन्हरिः ।</p>
<p>तस्मै तस्मै ददौ तत्तत्स्वपात्रात्प्रक्षिपन्मुहुः ॥३९०॥</p>
<p>वीक्ष्य यत्नान्वितामम्बां मन्दमश्नन्तमच्युतम् ।</p>
<p>परिहासपटुस्तस्मिन्व्रजेशामवदद्बटुः ॥३९१॥</p>
<p>अयं चेद्भूरि नात्त्यम्ब! देहि मे सर्वमद्म्यसौ ।</p>
<p>मयैवालिङ्गितः पुष्टो भविता भूरिभोजिना ॥३९२॥</p>
<p>नास्य मन्दरुचेः शक्तिर्घृतपक्वान्नभोजने ।</p>
<p>तदस्मै लघुराद्धान्नं व्यञ्जनान्यम्ब! दापय ॥३९३॥</p>
<p>अथ कृष्णः स्वपात्रस्थपक्वान्नाञ्जलिभिर्हसन।</p>
<p>पञ्चषैः पूरयामास भुङ्क्ष्वेति बटुभाजनम् ॥३९४॥</p>
<p>ततो वामकफोणिं स्वं वादयन्वामपार्श्वके ।</p>
<p>सम्यग्भोक्तुं कृतारम्भः प्रहृष्टो बटुराह तम् ॥३९५॥</p>
<p>वयस्य! पश्य भक्ष्येऽहमित्यश्नन्कवलद्वयम् ।</p>
<p>मातर्मे दधि देहीति प्राहिणोत्तां तदाहृतौ ॥३९६॥</p>
<p>गोपाः पश्यत नृत्यतीह चपलः पक्वान्नलब्धाशया</p>
<p>कीशेशो दधिलम्प ओऽयमिति तान्कृत्वोन्मुखांस्तद्दिशि ।</p>
<p>तेषां भोजनभाजनेषु शनकैर्निक्षिप्य भक्ष्यं निजं</p>
<p>सर्वं भुक्तमिदं मयेति स पुनर्गर्वायमानोऽवदत॥३९७॥</p>
<p>तथागतां तां दधिपात्रहस्ताम्</p>
<p>उवाच पश्याम्ब! विनैव दध्ना ।</p>
<p>मयोपभुक्तं द्रुतमेव सर्वं</p>
<p>तत्पायसं दापय भूरि मह्यम् ॥३९८॥</p>
<p>हैमेषु पात्रेषु निधाय राधया नवीनरम्भादलमन्दमारुतैः ।</p>
<p>शीतीकृतं स्वे परिवेशितं करे</p>
<p>तेभ्यो ददौ पायसमाशु रोहिणी ॥३९९॥</p>
<p>आनीयानीय गान्धर्वादत्तानि व्यञ्जनानि सा ।</p>
<p>शाकादीन्यम्लशेषाणि तेभ्योऽदात्क्रमशः शनैः ॥४००॥</p>
<p>रम्भोदरस्थच्छदवर्णलाघवाः</p>
<p>संमृष्टगोधूमसुचूर्णरो इकाः ।</p>
<p>घृताभिषिक्ताः परिवेशितास्तया</p>
<p>तेभ्योऽन्यपात्रेषु निधाय सा ददौ ॥४०१॥</p>
<p>सङ्ग्रहकर्तुः—</p>
<p>पूर्वं पक्वान्नमुद्दिश्या</p>
<p>धुना त्वन्नादिकं च या ।</p>
<p>बटोः सुपरिहासोक्तिर्</p>
<p>नात्र स्यात्पुनरुक्तता ॥४०२॥</p>
<p>कृष्णभावनामृतं ६.४५५४—</p>
<p>कृष्णः सतृष्णो नैवात्र</p>
<p>बलः कवलमात्रभुक।</p>
<p>श्रीदामा नाम मन्दाशी</p>
<p>सुबलोऽसुबलोज्झितः ॥४०३॥</p>
<p>क्वैषां भक्ष्यैकतानत्व</p>
<p>राहित्यमविदग्धता ।</p>
<p>क्वैतदन्नं सुधानिन्दि</p>
<p>स्वयं लक्ष्म्यैव साधितम् ॥४०४॥</p>
<p>काव्यं विफलतां किं न</p>
<p>याति सत्कविनिर्मितम्? ।</p>
<p>यत्र गोष्ठ्यां तदास्वाद</p>
<p>लोलुपत्वं न वर्तते ॥४०५॥</p>
<p>चतुर्वर्गफलं मूर्तं</p>
<p>एतदन्नं चतुर्विधम् ।</p>
<p>अहं केवलमेकोऽस्य</p>
<p>पात्रमित्यवदद्बटुः ॥४०६॥</p>
<p>श्रीदामोवाच पिण्डीभिः</p>
<p>पिचिण्डं पूरय द्रुतम् ।</p>
<p>यदेव तव सर्वस्वं</p>
<p>यदर्थं बटुतामधाः ॥४०७॥</p>
<p>बटुराख्यदरे मूर्ख!</p>
<p>गोपस्त्वं किं नु वेत्स्यसि? ।</p>
<p>रसास्वादं स्वधर्मार्थं</p>
<p>गा रोद्धुमटवीमट ॥४०८॥</p>
<p>पश्यैषोऽहमनूचानो</p>
<p>विप्रो यैर्मन्मुखे हुतम्! ।</p>
<p>तैरिष्टः सर्वयज्ञेन</p>
<p>भगवानेव केवलम् ॥४०९॥</p>
<p>श्रीदामोचे श्रुतिस्मृत्योर्</p>
<p>वर्त्मापि शतजन्मसु ।</p>
<p>त्वया परिचितं नैव</p>
<p>विप्रत्वे सूत्रमेव ते ॥४१०॥</p>
<p>कृष्णः प्राह बटोरस्ति</p>
<p>रसशास्त्रेऽनुशीलनम् ।</p>
<p>व्यञ्जनानेकतात्पर्य</p>
<p>लक्षणाभिज्ञता यतः ॥४११॥</p>
<p>बटुराह षडेवात्र</p>
<p>रसा न त्वष्ट मन्मते ।</p>
<p>षोढैव न्याय्य आस्वादो</p>
<p>यत्षडेवेन्द्रियाणि नः ॥४१२॥</p>
<p>कृष्णभावनामृतं ६.५६६३—</p>
<p>रसा ह्यष्टाविति प्राहुर्</p>
<p>ये तेऽपि व्यञ्जनाश्रिताः ।</p>
<p>व्यञ्जनाभिज्ञतालेशोऽप्य्</p>
<p>एषां किन्तु न विद्यते ॥४१३॥</p>
<p>विहाय शाकसूपादीन्</p>
<p>विहायस्ते धयन्ति यत।</p>
<p>तन्नीरं प्रकटं हित्वा</p>
<p>धावन्त्येव मरीचिकाम् ॥४१४॥</p>
<p>कारणं रसनिष्पत्तौ</p>
<p>चर्वणेनेति तज्जगुः ।</p>
<p>चर्वन्तु परिचोष्यन्ति</p>
<p>न पितुर्जन्मकोटिभिः ॥४१५॥</p>
<p>रामः प्राह रसास्वादे</p>
<p>केऽनुभावा भवन्मते ।</p>
<p>के वा सञ्चारिणः को वा</p>
<p>स्थायी स स्वाद्यते कथम् ॥४१६॥</p>
<p>बटुरूचे यदप्राप्त्या</p>
<p>पूर्वमेवाश्रु मे भवेत।</p>
<p>प्राप्त्या तु व्यञ्जनस्यास्य</p>
<p>पुलकास्यप्रसन्नते ॥४१७॥</p>
<p>वर्णस्य स्निग्धतातृप्त्या</p>
<p>वैवर्ण्यं तच्च पश्य मे ।</p>
<p>भुञ्जान एव यद्वच्मि</p>
<p>स्वरो मे तेन भिद्यते ॥४१८॥</p>
<p>स्तम्भो मे भूरि मिष्टान्न</p>
<p>भोजनाशक्तिदुःखजः ।</p>
<p>प्रस्वेदः प्रकटोऽन्ते तु</p>
<p>प्रलयो बहुभक्षणात॥४१९॥</p>
<p>आलस्यचिन्तास्वापाद्याः</p>
<p>स्पष्टाः सञ्चारिणोऽत्र नः ।</p>
<p>स्वाद्यत्वेनैक एवापि</p>
<p>स्थायी तु विविधाभिधः ॥४२०॥</p>
<p>कृष्णभावनामृतं ६.७०७४—</p>
<p>आज्याभ्यक्तानि भक्तानि मन्ये काञ्चनवारिणा ।</p>
<p>स्नपितानीव सौरभ्यं येषां सौलभ्यमभ्यगात॥४२१॥</p>
<p>गोदन्तकृत्तघासादिघ्रायिण्यां गोपसंसदि ।</p>
<p>कृतपुण्यस्य मे भूरिभोगभाजः प्रसङ्गतः ॥४२२॥</p>
<p>वने विप्रास्तपस्यन्ति पत्रमूलफलाशनाः ।</p>
<p>बटोस्ते नाधिकारोऽस्ति भोगे याहि तपश्चर ॥४२३॥</p>
<p>सत्यं भो यैः पुरा तप्तं पत्रमूलफलादिभिः ।</p>
<p>परिणम्य जनुष्यत्र व्यञ्जनत्वेन तैर्मम ॥४२४॥</p>
<p>भौमस्वर्गजुषः साधु प्रत्यक्षीभूयतेऽन्वहम् ।</p>
<p>इति जानीतभोगोऽयमतप्ततपसः कुतः ॥४२५॥</p>
<p>कृष्णभावनामृतं ६.७९८७—</p>
<p>एवं चेत्प्रथमं प्राप्तुमर्हन्त्येते वलीमुखाः ।</p>
<p>वाग्व्ययश्रमिणोऽत्रापि जनुष्येते तपस्विनः ॥४२६॥</p>
<p>शीतोष्णवातसहनाः पत्रपुष्पफलाशनाः ।</p>
<p>जातिस्मराः कथं न स्युः कोऽमीषां वेत्ति विज्ञताम् ॥४२७॥</p>
<p>कृष्णः प्राह सखे! विप्रा ब्रह्मोपासनतत्पराः ।</p>
<p>कीशाः कुक्षिम्भरा एषां द्वयेषां महदन्तरम् ॥४२८॥</p>
<p>अस्य कीशस्य चावैमि न किमप्यन्तरं हरे! ।</p>
<p>नरत्वं वानरत्वं वानयोर्भेदे न कारणम् ॥४२९॥</p>
<p>किं च ख्यापयता तेन लोकेऽपूर्वां स्वविज्नताम् ।</p>
<p>बृहत्त्वाद्बृंहणत्वाच्च स्वकुक्षिर्ब्रह्म मन्यते ॥४३०॥</p>
<p>अतस्त्रिषवणं तस्य ध्यायता पूर्तिसाधनम् ।</p>
<p>स एवोपास्यतेऽनेन नैष्ठिकब्रह्मचारिणा ॥४३१॥</p>
<p>कदाचिद्भूरिपक्कान्नग्रसनावेशसंभ्रमैः ।</p>
<p>कीशायितं स्यात्पाणिभ्यां भुञ्जानस्यास्य लाघवैः ॥४३२॥</p>
<p>इत्युक्त्वाजीहसत्सर्वान्सुबलस्तान्बटुः स तु ।</p>
<p>हसन्भुञ्जान एवोच्चैः काशैः शोणमुखोऽभवत॥४३३॥</p>
<p>गोष्ठेशाह बटो! तिष्ठ क्षणं मा भुङ्क्ष्व मा हस! ।</p>
<p>स्थैर्यमाप्नुहि मा जल्प मैनं हासयतार्भकाः ॥४३४॥</p>
<p>गोविन्दलीलामृतं ४.४२६९—</p>
<p>धनिष्ठया यल्ललितादिसंस्कृतं</p>
<p>तत्तद्रसालादिकमाहृतं पुरः ।</p>
<p>कृत्वा पृथक्पात्रचये व्रजेश्वरी</p>
<p>सस्नेहमेभ्यो ददती मुमोद सा ॥४३५॥</p>
<p>हृदयदयितमुखवीक्षणहृष्टास्</p>
<p>तदतिमधुरमृदुकान्तिविकृष्टाः ।</p>
<p>मुमुदुरुदितपृथुभावविहस्ता</p>
<p>रमणभवनमधि ताः पुरुशस्ताः ॥४३६॥</p>
<p>अन्नान्यथो तानि चतुर्विधानि ते</p>
<p>पीयुषसारोद्भवविक्रिया इव ।</p>
<p>आस्वादयन्तो मधुराणि सस्पृहं</p>
<p>तं हासयन्तो जहसुश्च नर्मभिः ॥४३७॥</p>
<p>चर्वन्ति चर्व्याणि मृदूनि केचिल्</p>
<p>लेह्यानि चान्ये चटुलं लिहन्ति ।</p>
<p>पिबन्ति पेयानि परे प्रहृष्टाश्</p>
<p>चूष्यन्ति चोष्याण्यपरे वितृप्ताः ॥४३८॥</p>
<p>स्वादुङ्कारं कमलनयनः सस्पृहं तत्तदन्नं</p>
<p>हस्तस्पर्शादमृतमधुरं मन्दमन्दं प्रियायाः ।</p>
<p>तद्वक्त्राब्जप्रहितनयनप्रान्तभृङ्गो निगूढं</p>
<p>प्राश्नन्नम्बामनसि निबिडं स प्रमोदं व्यतानीत॥४३९॥</p>
<p>प्रहितचकितनेत्रप्रान्तदृष्टिप्रणाली</p>
<p>मिलिततदतिलावन्यामृतास्वादपुष्टा ।</p>
<p>प्रसरदखिलभावोल्लासमाच्छादयन्ती</p>
<p>दयितहृदयमुच्चै राधिकाप्याजहार ॥४४०॥</p>
<p>अथ बलजननीं तामन्तराकृत्य नृत्यन्</p>
<p>मदकलमदिराक्षीमर्पयन्तीं करेऽस्याः ।</p>
<p>मृदु मृदु मधुरान्नं प्रेयसीं प्रेक्ष्य कृष्णः</p>
<p>श्लथरुचिरशनेऽभूदुन्मना नागरेशः ॥४४१॥</p>
<p>सामिभुक्तं कियत्तेन</p>
<p>किं च त्र्यंशावशेषितम् ।</p>
<p>भक्ष्यं वीक्ष्याशने मन्दं</p>
<p>तं चासीद्व्याकुला प्रसूः ॥४४२॥</p>
<p>यत्नात्संस्कृतमन्नादि</p>
<p>सर्वं त्यक्तं कथं सुत! ।</p>
<p>क्षुधितोऽसि कियद्भुङ्क्ष्व</p>
<p>शपथः शिरसो मम ॥४४३॥</p>
<p>आनाय्य यत्नाद्वृषभानुकन्यकां</p>
<p>संस्कारितं सर्वमिदं सुतानया ।</p>
<p>अन्नादि मिष्टं च सुधापरार्द्धतस्</p>
<p>तथापि नाश्नासि करोमि किं हता ॥४४४॥</p>
<p>अथ सा रोहिणीमाह पश्य रोहिणि! चञ्चलः ।</p>
<p>दुर्बलः क्षुधितोऽप्येष किमप्यत्ति न मन्दभुक॥४४५॥</p>
<p>ततः स्नेहपरीताङ्गी लालयन्त्यघमर्दनम् ।</p>
<p>प्रलम्बहन्तुरम्बेयं बभाषे तं पुरःस्थिता ॥४४६॥</p>
<p>यत्नादन्नं साधितं वत्स! मिष्टं</p>
<p>मल्लीमृद्व्या राधयेदं मया च ।</p>
<p>क्षुत्क्षामोऽसि त्वं च नाश्नासि तत्ताम्</p>
<p>अम्बामेतां मां च किं वा दुनोषि ॥४४॥</p>
<p>जननी तव पश्य खिद्यते</p>
<p>सुत! निर्मञ्चनमत्र यामि ते ।</p>
<p>भ्रमतो भविता वने श्रमः</p>
<p>कियदश्नीहि विधेहि मद्वचः ॥४४८॥</p>
<p>भुक्तं मया भूरि गता बुभुक्षे</p>
<p>त्युक्त्वा नियम्योच्छलितं विकारम् ।</p>
<p>तं वीक्ष्य मन्दं पुनरप्यदन्तं</p>
<p>ननन्दतुर्नन्दसुतं जनन्यौ ॥४४९॥</p>
<p>इदमिदमतिमिष्टं वत्स! भुङ्क्ष्वेति माता</p>
<p>सशपथमथ तत्तद्दर्शयन्त्यङ्गुलीभिः ।</p>
<p>सकलमभिलषन्ती कर्तुमश्रुप्लुताक्षी</p>
<p>तदुदरगतमन्नं सात्मजं वावदीति ॥४५०॥</p>
<p>रसालापक्वाम्रद्रवशिखरिणीषाडवपयः</p>
<p>करम्भामिक्षाव्यञ्जनदधिफलापूपव अकान।</p>
<p>कृताम्रेडा नेत्रस्तनजपयसा क्लिन्नसिचया</p>
<p>प्यतृप्ता तं तृप्तं मुहुरथ सुतं प्राशयदियम् ॥४५१॥</p>
<p>भक्ष्यं भोज्यं बहुतरमिष्टं</p>
<p>लेह्यं पेयं मृदुमधुरं ते ।</p>
<p>भुक्त्वा पीत्वा रसभरतृप्ताः</p>
<p>सर्वेऽभूवन्वनगमनोत्काः ॥४५२॥</p>
<p>सर्वे सुवासितमृदा मुखपाणिपद्मा</p>
<p>न्यामृज्य साधु मृदुलेषिकया च दन्तान।</p>
<p>दासैः प्रणीतकनकादिककुण्डिकासु</p>
<p>तैर्दत्तवारिभिरथाचमनं व्यधूस्ते ॥४५३॥</p>
<p>एलालवङ्गघनसारविमिश्रिताभिर्</p>
<p>जम्बूलदत्तवरखादिरगोलिकाभिः ।</p>
<p>शीतोज्ज्वलाभिरधिवास्य मुदा मुखं ते</p>
<p>सव्येन पूर्णमुदरं ममृजुः करेण ॥४५४॥</p>
<p>रसालकरसंस्कृतोपहृतनागवल्लीस्फुरत्</p>
<p>सुपक्वदलवीटिकाः सुखमदन्त एवोत्सुकाः ।</p>
<p>ततः शतपदान्तरालयविशालपल्यङ्किका</p>
<p>कुलेष्वथ विशश्रमुः परिजनैरमी वीजिताः ॥४५५॥</p>
<p>तमिह विश्रमितं परिचारकाः</p>
<p>शिखिदलव्यजनैः समवीजयन।</p>
<p>अवदलय्य दलं मृदुवीटिकाः</p>
<p>प्रभुमथादयति स्म विलासकः ॥४५६॥</p>
<p>निष्क्रम्य धौताङ्घ्रिकरां महानसाद्</p>
<p>दासीगणैस्तां व्यजनैरुपासिताम् ।</p>
<p>राधां प्रकोष्ठान्तरगां सखीजनैर्</p>
<p>विलोकयन्तीं रमणं गवाक्षतः ॥४५७॥</p>
<p>आनन्दजस्वेदजलैर्व्रजेशया</p>
<p>प्रतीयमानां श्रमकर्षितेत्यलम् ।</p>
<p>भोक्तुं प्रयत्नादुपवेश्य सा मुदा</p>
<p>बलाम्बयान्नानि गृहाददापयत॥४५८॥</p>
<p>तया निदिष्टा घृतसंस्कृतान्नं</p>
<p>दातुं धनिष्ठा हरिभुक्तशेषैः ।</p>
<p>संमिश्र्य गूढं घृतसंस्कृतान्नैर्</p>
<p>गृहात्तदानीय ददावमूभ्यः ॥४५९॥</p>
<p>अनश्नन्तीं ह्रिया वीक्ष्य वस्त्रावृतनताननाम् ।</p>
<p>राधिकामवदत्कृष्णमाता वात्सल्यविक्लवा ॥४६०॥</p>
<p>जननि! मयि जनन्यां किं नु लज्जेदृशीयं</p>
<p>सुत इव मम चेतः स्निह्यति त्वय्यतीव ।</p>
<p>अयि तदपनयैनां यामि निर्मञ्चनं ते</p>
<p>शिशिरय मम नेत्रं भुङ्क्ष्व पश्यामि साक्षात॥४६१॥</p>
<p>यूयं च मे स्थ तनयास्त्वनया ह्रिया किं</p>
<p>पुत्र्यः कुरुध्वमशनं ललितादयस्तत।</p>
<p>इत्याग्रहाच्छपथदानशतैश्च माता</p>
<p>मिष्टान्नमिष्टवचनैः समभोजयत्ताः ॥४६२॥</p>
<p>सङ्ग्रहकर्तुः—</p>
<p>ततो दासीधौतैः करकमलयुग्मैर्निजनिजैर्</p>
<p>इमाः प्रक्षाल्यास्यं शशिसहितवार्भिर्निजनिजम् ।</p>
<p>प ऐर्मार्जित्वा च स्वपरिजनदत्ता हिमकरा</p>
<p>वियुक्ता वीटीस्ता वरकनकगौर्यो बुभुजिरे ॥४६३॥</p>
<p>गोविन्दलीलामृतं ४.७०७२—</p>
<p>हृद्युद्गतैः सुतकरग्रहणाभिलाषैस्</p>
<p>तद्भूषणैः सुबहुशः सह यानि यत्नात।</p>
<p>निष्पाद्य तन्नववधूप्रतिरूपकाणि</p>
<p>स्नेहाद्धृतानि सदने वरसम्पु एषु ॥४६४॥</p>
<p>तैर्भूषणैरथ धनिष्ठिकयोपनीतैस्</p>
<p>ताम्बूलचन्दननवाम्बरनागजैश्च ।</p>
<p>आलीवृतां नववधूमिव तां व्रजेशा</p>
<p>सम्मान्य हार्दवलिता मुदिता बभूव ॥४६५॥</p>
<p>राधाहृतं यन्निशि तद्विशाखा</p>
<p>धनिष्ठयादात्सुबलाय गूढम् ।</p>
<p>पीतोत्तरीयं सुबलोऽपि तस्यै</p>
<p>नीलाम्बरं कृष्णहृतं तयैव ॥४६६॥</p>
<p>इति श्रीभावनासारसङ्ग्रहे प्रातर्लीलासङ्ग्रहो नाम द्वितीयसङ्ग्रहः</p>
<p>॥२॥</p>
<p>ओ)०(ओ</p>
<p>श्रीश्रीभावनासारसङ्ग्रहः</p>
<p>(३)</p>
<p>अथ पूर्वाह्नलीला</p>
<p>हरिवनगतिलीलां व्याकुलीभूतगोष्ठां</p>
<p>स्मृतिविषयगतां यः कारयामास साक्षात।</p>
<p>तदनुकरणकारी भक्तवृन्दस्य मध्ये</p>
<p>तमहमिह भजामि गौरचन्द्रं हि नित्यम् ॥१॥</p>
<p>गोविन्दलीलामृतं ५.१—</p>
<p>कृष्णं गोभिः स्वमित्रैर्विपिनमनुसृतं गोष्ठलोकानुयातं</p>
<p>श्रीराधास्फूर्तिलोलं तदभिसृतिकृते प्राप्ततत्कुण्डतीरम् ।</p>
<p>राधां चालोक्य कृष्णं कृतगृहगमनमार्ययार्कार्चनायै</p>
<p>दिष्टां कृष्णप्रवृत्त्यै प्रहितनिजसखीवर्त्मनेत्रां स्मरामि ॥२॥</p>
<p>कृष्णाह्निककौमुदी ३.१५१७—</p>
<p>देवप्रस्थवरूथपांशुसुबलश्रीदामभिः शोभनैर्</p>
<p>ओजस्विप्रमुखैर्विशालवृषभश्रीस्तोककृष्णार्जुनैः ।</p>
<p>सार्धं गोपसुताः समानवयसः सर्वे समानाशया</p>
<p>गोपेन्द्राङ्गनमाययुः प्रमुदिताः श्रीकृष्णसङ्गाशयाः ॥३॥</p>
<p>सर्वे बर्हविषाणवेणुलकुटीनिर्योगपाशाञ्चिता</p>
<p>गुञ्जाधातुफलप्रवालसुमनोभूषाभिराभूषिताः ।</p>
<p>प्रातःस्नातसुमृष्टभुक्तधयितस्फीताः क्वणन्नूपुराः</p>
<p>कृष्णोत्तिष्ठ जय प्रयाम विपिनं चेत्यूचिरे सत्वराः ॥४॥</p>
<p>तेषामागमनस्वनेन कुतुकादुत्थाय तल्पोदराच्</p>
<p>छ्रीकृष्णोऽपि विमृज्य नेत्रकमलं व्यावल्गु निद्रादरात।</p>
<p>तं वेशं परिहाय वेषमपरं गोचारणे कानन</p>
<p>क्रीडाकौतुकमङ्गलोचितमथो जग्राह चन्द्राननः ॥५॥</p>
<p>गोविन्दलीलामृतं ४.७३७६—</p>
<p>तावत्स्वसेवाकृतिलब्धवर्णाः</p>
<p>स्नेहेन दासाः परिफुल्लगात्राः ।</p>
<p>तैर्गन्धमाल्याम्बरभूषणैस्ते</p>
<p>विभूषयामासुरधीश्वरं स्वयम् ॥६॥</p>
<p>भक्तिच्छेदाढ्यचर्चां मलयजघुसृणैः धातुचित्राणि बिभ्रद्</p>
<p>भूयिष्ठं नव्यवासः शिखिदलमुकुटं मुद्रिकाः कुण्डले द्वे ।</p>
<p>गुञ्जाहारं सुरत्नस्रजमपि तरलं कौस्तुभं वैजयन्तीं</p>
<p>केयूरे कङ्कणे श्रीयुतपदकटकौ नूपुरौ शृङ्खलां च ॥७॥</p>
<p>आत्मैकदृश्यगान्धर्वा प्रतिबिम्बकरन्वितैः ।</p>
<p>दधद्वक्षस्ययं हारं गुम्फितं स्थूलमौक्तिकैः ॥८॥</p>
<p>शृङ्गं वामोदरपरिसरे तुन्दबन्धान्तरस्थं</p>
<p>दक्षे तद्वन्निहितमुरलीं रत्नचित्रां दधानः ।</p>
<p>वामेनासौ सरललगुडीं पाणिना पीतवर्णां</p>
<p>लीलाम्भोजं कमलनयनः कम्पयन्दक्षिणेन ॥९॥</p>
<p>कृष्णाह्निककौमुदी ३.१८—</p>
<p>चूडाचुम्बितचारुचन्द्रकलसद्गुञ्जालतः कर्णयोः</p>
<p>पुन्नागस्तवकी मणीन्द्रमक्रश्रीकुण्डलापूर्णयोः ।</p>
<p>श्रीवक्षः प्रतिमुक्तमौक्तिकलता श्रीरञ्जिगुञ्जासरः</p>
<p>क्रीडाकाननयानकौतुकमना बभ्राज पीताम्बरः ॥१०॥</p>
<p>सङ्ग्रहकर्तुः (?)—</p>
<p>श्वेताद्रिभ्रमधारकापघनके कस्तूरिकाचर्चिकां</p>
<p>बर्हापीडमथो दधच्च निटिले केयूरभूषादिकम् ।</p>
<p>बाह्वादौ मणिकाञ्चनैर्विरचितं शृङ्गं च यष्टिं शखि</p>
<p>वृन्दैः स्वैः परिवेष्टितोऽसितधटीधारी बभौ श्रीबलः ॥११॥</p>
<p>एतन्मध्ये, कृष्णभावनामृत ७.१११७—</p>
<p>दधतेऽपचितिं हरेर्न चा</p>
<p>पचितिं प्रेम्णि येऽनुयायिनः ।</p>
<p>उपसेदुरिमे व्रजेश्वरीं</p>
<p>प्रथमं रक्तकपत्रकादयः ॥१२॥</p>
<p>अथ कश्चिदधात्तयार्पितां</p>
<p>तनयामोदकमोदकावलीम् ।</p>
<p>अतिवत्सलतालतावलत्</p>
<p>फलपीलामिव काञ्चिदर्चिताम् ॥१३॥</p>
<p>मणिचित्रितदारुपेटिकान्</p>
<p>तरगामंसतटे वहन्नसौ ।</p>
<p>शतकोट्यसुतोऽप्यथादराद्</p>
<p>अवधानीयताममंस्त ताम् ॥१४॥</p>
<p>स्तिमितारुणचेलकञ्चुका</p>
<p>वृतचन्द्रोपलचित्रझर्झरीम् ।</p>
<p>शशिवासितनीरपूरितं</p>
<p>अपरो बिभ्रदभ्रमाबभौ ॥१५॥</p>
<p>सितमानसवृत्तिमेव ताम्</p>
<p>अनुरागपिहितां द्रवत्तराम् ।</p>
<p>बहिरेष जनान्किमीक्षयन्न्</p>
<p>अतुलं सौभगरत्नमाददे ॥१६॥</p>
<p>स्फटिकोत्तमसम्पुटं परोऽ</p>
<p>रुहदन्तःफणिवल्लिवीटिकम् ।</p>
<p>अधिकक्षमयं दधार किं</p>
<p>शशिबिम्बं स्वमनोऽधिदैवतम् ॥१७॥</p>
<p>वसनाभरणाद्यनेकधा</p>
<p>दध एकः परिधेयमीशितुः ।</p>
<p>द्युमतामपि मोहनाय यत्</p>
<p>सुदृशां कार्मणतां प्रपत्स्यते ॥१८॥</p>
<p>कृष्णाह्निककौमुदी ३.१९—</p>
<p>मुग्धस्निग्धकुमारपार्षदसदो वेषान्तरापादिकां</p>
<p>सामग्रीं सपरिच्छदामथ दधद्वासोविभूषादिकाम् ।</p>
<p>आदायानुययौ कुतूहलवशाद्गोष्ठेशयोराज्ञया</p>
<p>ताम्बूलस्य च सम्पुटं मणिमयान्भृङ्गारकांश्चेच्छया ॥२२॥</p>
<p>कृष्णभावनामृत ७.२३, २५, २९३३—</p>
<p>जननीजननीवृतं द्रुतं</p>
<p>रचयन्हर्षपयःपरिप्लुतम् ।</p>
<p>व्रजतापशतापनोदनः</p>
<p>पुरतो यन्पुरतोरणादभूत॥२३॥</p>
<p>वनमेति मुकुन्द इत्ययं</p>
<p>ध्वनिरेकः स्फुटमुच्चचार यः ।</p>
<p>विविधध्वनिप्रसूर्भवन्नभात्</p>
<p>श्रुतिपालिः स पुरौकसां विशन॥२४॥</p>
<p>रचयालि मिषं विशारदे</p>
<p>जरतीवञ्चकमञ्चकं मुदाम् ।</p>
<p>निभृतेन पथा भजे वने</p>
<p>प्रियसङ्केतितकुञ्जमन्दिरम् ॥२५॥</p>
<p>सखि किं करवै रवैरवै</p>
<p>धिततर्षा हरिगोपुरोदितैः ।</p>
<p>बलभीमधिरोढुमप्यहं</p>
<p>न दधेऽस्पन्दवपुः समर्थताम् ॥२६॥</p>
<p>अलकैरलमत्र संस्कृतैर्</p>
<p>मदुरोऽप्यस्तुतमामनावृतम् ।</p>
<p>सकृदप्यवलोक्य माधवं</p>
<p>सखि जीवेयमितो विमुञ्च माम् ॥२७॥</p>
<p>अयि भावि यदस्तु तत्पतिः</p>
<p>कुरुतां दण्डमसह्य अद्य मे ।</p>
<p>स्वगुरोरपि पश्यतो व्रजाम्य्</p>
<p>अधुनायं समयो न यत्स्थिरः ॥२८॥</p>
<p>अयि दुर्मुखि रारटीषि किं</p>
<p>किमिहैकैव निरेमि ते गृहात।</p>
<p>कलयात्र रुणद्धि का वधूर्</p>
<p>अधूना स्वस्वपुराद्विनिर्यती ॥२९॥</p>
<p>अथ तस्य गमनमाह, कृष्णाह्निककौमुदी ३.२१—</p>
<p>व्योम्नि व्योमचरैः सुगन्धिकुसुमासारैः समाराधितः</p>
<p>प्रासादेषु कुलाङ्गनाभिरभितो नेत्राम्बुजैः पूजितः ।</p>
<p>रथ्यायां शिशुभिर्जयेति मधुराव्यक्तैः कलैरर्चितः</p>
<p>स्वस्वद्वारि विसारिणां प्रवयसामाशीर्भिरावर्धितः ॥२७॥</p>
<p>गोविन्दलीलामृत ५.२—</p>
<p>स मन्द्रघोषाभिधशृङ्गघोषैः</p>
<p>सङ्घोषयन्घोषमपास्तदोषैः ।</p>
<p>सम्मोहयन्हृद्व्रजसुन्दरीणां</p>
<p>सम्पोषयन्प्रेम बहिर्जगाम ॥२८॥</p>
<p>गोविन्दलीलामृत ५.६—</p>
<p>गवां स्थानीश्रेणीस्फूरितमभितोऽल्पावृतिचयो</p>
<p>ल्लसद्वत्सावासस्फुरिततलवृक्षावलिचितम् ।</p>
<p>करीषक्षोदस्योच्चयमृदुलभूमीतलमसौ</p>
<p>व्रजाभ्यर्णं पूर्णं व्रजधनजनैर्वीक्ष्य मुमुदे ॥२९॥</p>
<p>कृष्णाह्निककौमुदी ३.२०—</p>
<p>गोपेन्द्रेण पुरैव दासतनयैर्गावो विनिष्कासिता</p>
<p>दोहनान्तरमेव वत्सनिचयाश्चान्यत्र सञ्चारिताः ।</p>
<p>उत्कर्णाश्चकितेक्षणाः प्रणयिताव्यालम्बिहम्बारवास्</p>
<p>तस्थुस्ता व्रजसीम्नि एव निकटे कृष्णप्रतीक्षेक्षणाः ॥३०॥</p>
<p>कृष्णाह्निककौमुदी ३.२३२७—</p>
<p>बभ्राजे स गवां गणो हरशिरश्चन्द्रप्रभाभास्वरः</p>
<p>श्वेतद्वीप इवापरो वसुमतीसञ्चारलीलापरः ।</p>
<p>तस्मिन्सन्ततमेव किन्तु भगवान्विक्रीडति श्रीधरः</p>
<p>श्रीमानेष तु सञ्चरत्यघरिपोरव्यग्रमग्रेसरः ॥३१॥</p>
<p>दुग्धाब्धिप्रसरक्षमा अपि रुचा दुग्धाब्धिशोभाहरा</p>
<p>दुग्धाब्धेः स्वयमुत्थिता भगवती लक्ष्मीरिहैव स्थिरा ।</p>
<p>सर्वाः कामगवीयशोभरमुषो यासां निपीतं पयः</p>
<p>कृष्णेन श्रुतिर्मूर्तयः कथममूर्गावो गिरामाश्रयः ॥३२॥</p>
<p>दृष्ट्वा कृष्णमुपागतं सह सखिव्रातैः समानन्दिताः</p>
<p>पङ्क्तीभूय निजेच्छयैव चलिताः केनापि न प्रेरिताः ।</p>
<p>कृष्णावेशमनोविकाशपिशुनैरानन्दहम्बारवैः</p>
<p>कुर्वाणा हरितां मुखं मुखरितं ताः कीर्णकर्णोत्सवैः ॥३३॥</p>
<p>साहंपूर्विकमाशु धावितवतां कृष्णस्य पश्चात्पुरः</p>
<p>पार्श्वेषु व्रजपालबालसदसां सम्मोद आसीत्परः ।</p>
<p>येषां शेखरबर्हिबर्हमहसा सन्मञ्जुगुञ्जावली</p>
<p>भूषाभाभिरभून्महाझलमलत्कारा दिशां मण्डली ॥३४॥</p>
<p>तेषां वेणुविषाणपत्रनिनदः प्रोद्गीर्णकर्णोत्सवः</p>
<p>प्रीतानां च गवां मरालमधुरः सम्मोदहम्बारवः ।</p>
<p>तेषां च प्रतिनिःस्वनः समभवत्कृष्णप्रयाणोत्सव</p>
<p>श्रीरंसी जयडिण्डिमध्वनिरिव व्याकीर्य धैर्यं दिवः ॥३५॥</p>
<p>गोविन्दलीलामृत ५.१२२०—</p>
<p>वनाय गच्छन्वनजेक्षणो हरिर्</p>
<p>यतो यतः सन्निदधे पदाम्बुजम् ।</p>
<p>ततस्ततः सा व्रजभूः समुत्सुका</p>
<p>प्रकाशयामास हृदम्बुजं स्वकम् ॥३६॥</p>
<p>तच्छ्रीपदस्पर्शभरप्रमोदैः</p>
<p>सा फुल्लरोमाञ्चितसर्वगात्री ।</p>
<p>ननन्द कृत्तानि तृणानि भूयः</p>
<p>खुरैः क्षताङ्गानि च रोहयन्ती ॥३७॥</p>
<p>फुल्लाक्षिपद्मातिजवासुसम्भ्रमा</p>
<p>प्रीत्यम्बुवृष्ट्यैधितसर्वतोमुखा ।</p>
<p>वृद्धादिबालान्तजनावलीसरिद्</p>
<p>व्रजाचलात्कृष्णसमुद्रमाययौ ॥३८॥</p>
<p>क्लिन्नाम्बराऽक्षिस्तनजैः पयःस्रवैस्</p>
<p>तथाविधैर्यातृमुखाङ्गनागणैः ।</p>
<p>अम्बा किलिम्बानुगया बलाम्बया</p>
<p>सहागताम्बा सुतदर्शनोत्सुकाः ॥३९॥</p>
<p>अन्योन्यासङ्गसंस्तब्धदृष्टिहिल्लोलमुल्बनम् ।</p>
<p>कृष्णं रसार्णवं भेजे राधा सुरतरङ्गिणी ॥४०॥</p>
<p>मङ्गलाश्यामलाभद्रापालीचन्द्रावलीमुखाः ।</p>
<p>स्वस्वयूथाः यूथनाथाः सर्वतस्तास्तमन्वयुः ॥४१॥</p>
<p>सह धनजनवृन्दैर्निर्गते प्राणनाथे</p>
<p>जनगतिरवहान्यास्पन्दनालापहीना ।</p>
<p>पशुखुरजरजोभिर्धूसरासौ जडाङ्गी</p>
<p>व्रजवसतिरथासीत्प्रोषितप्रेयसीव ॥४२॥</p>
<p>अन्वयत्पितरौ वीक्ष्य सव्रजौ वनसीमनि ।</p>
<p>स्थितेऽस्मिन्वलितग्रीवं तस्तम्भे गोकदम्बकैः ॥४३॥</p>
<p>अनन्तशङ्कौ स्ववनप्रयाणेऽप्य्</p>
<p>अभद्रभीतेरनिवारयन्तौ ।</p>
<p>अस्राकुलाक्षावपि दर्शनोत्सुकौ</p>
<p>स दुःस्थितोऽभूत्पितरौ समीक्ष्य ॥४४॥</p>
<p>गोविन्दलीलामृत ५.२२, २४—</p>
<p>समीक्ष्य राधावदनारविन्दे</p>
<p>श्रीनेत्रनृत्यन्मदखञ्जरीटौ ।</p>
<p>सुमङ्गलां स्वां मनुते स्म यात्रां</p>
<p>तदीयसन्दर्शनसत्फलां सः ॥४५॥</p>
<p>विमनस्कापि मनसा भावयन्त्यथ तत्शुभम् ।</p>
<p>विहस्तापि स्वहस्ताभ्यां जननी तमलालयत॥४६॥</p>
<p>कृष्णभावनामृत ७.३८४६—</p>
<p>सुकुमारकुमार ! चारयन्</p>
<p>सुरभीर्याहि वनाय यासि चेत।</p>
<p>अनुयाम वयं च वञ्चयन्</p>
<p>न दृशस्त्वं स्फुटमञ्च किं च नः ॥४७॥</p>
<p>तनय ! प्रणयन्नयं नय</p>
<p>स्वसमीपात्क्वचनान्यतो न नः ।</p>
<p>न सहस्व सुहृद्व्यथां हृदि</p>
<p>स्ववियोगानलहेतिहेतुकाम् ॥४८॥</p>
<p>पुरभूषण ! दूषणं त्विदं</p>
<p>नगरी सेयमिमे गृहाश्च ते ।</p>
<p>त्वयि निर्गत एव नो बलान्</p>
<p>निगिलन्तीव वृथा स्थितायुषः ॥४९॥</p>
<p>प्रहरा अपि भाविनस्त्रयः</p>
<p>प्रहरिष्यन्त्यपयातुमक्षमाः ।</p>
<p>न च शीघ्रमिहैष्यसि त्वमित्य्</p>
<p>अत इत्थं करवाम किं वयम् ॥५०॥</p>
<p>अरुणाब्जदलश्रेणी क्व ते</p>
<p>सुकुमारे विमले पदोस्तले ।</p>
<p>तृणकण्टकशर्कराङ्किता</p>
<p>क्व नु सा काननभूमिरेषि याम् ॥५१॥</p>
<p>मृगनाभिरसोक्षिता क्व ते</p>
<p>नवनीतप्रतिमेव हा तनुह।</p>
<p>क्व नु सूर्यकरा इमे प्रति</p>
<p>क्षणवर्धिष्णुतमा विषोल्बणाः ॥५२॥</p>
<p>असवो यदमी स्फुटन्ति नो</p>
<p>जनयित्र्यास्तव सौभगोज्झिताः ।</p>
<p>अतिनिष्ठुरतापदे परां</p>
<p>बत साम्राज्यधुरामतो दधुः ॥५३॥</p>
<p>धवलाः परिपान्तु वल्लबाः</p>
<p>स्वयमेव व्रजराज एतु वा ।</p>
<p>स्वहठं न जहासि हा शिशो !</p>
<p>कथमत्र श्वसितु स्वबन्धुता ॥५४॥</p>
<p>स्तिमिताङ्गसुमङ्गलामृतेर्</p>
<p>अजनिष्ठाः किमु बल्लवान्वये ।</p>
<p>तृणचारिगणानुगामिता</p>
<p>परिभूतिं मृदुलो यदन्वभूः ॥५५॥</p>
<p>कृष्णभावनामृत ७.५८६८—</p>
<p>सरणिस्तरणिप्रभाज्वलत्</p>
<p>सिकता सूनुरटाट्यतेऽद्य याम् ।</p>
<p>जनके कनकेष्टकालये</p>
<p>वसतीत्येतदवेक्षते प्रसूः ॥५६॥</p>
<p>अनयाप्यविपद्यमानया</p>
<p>गृहकृत्यं विदधानया मया ।</p>
<p>जननीत्यभिधा धृता गत</p>
<p>त्रपया तां स्तुवतेऽप्यमी जनाः ॥५७॥</p>
<p>कुलिशायितता तता ततो</p>
<p>भवतो बन्धुतया निजार्जिता ।</p>
<p>कुसुमायितहृत्त्वमाश्रयंस्</p>
<p>तदपीमां स्वगुणैरमूमुदः ॥६८॥</p>
<p>इति मातृवचः स च श्रुति</p>
<p>प्रथितोत्तंसमिवारचष्य ताम् ।</p>
<p>स्मितचन्द्रमसौ रसोक्षणैर्</p>
<p>अनुतप्तां समधुक्षयन्मनाक॥६९॥</p>
<p>यमुनोपवनोपकण्ठगाः</p>
<p>कलयन्तः सुखमेव हन्त गाः ।</p>
<p>विलसाम सुगन्धशीतले</p>
<p>निविडच्छायातरुव्रजान्तरे ॥७०॥</p>
<p>न च कालनहेतुकः श्रमः</p>
<p>स ममैष्यत्यपि सम्भविष्णुताम् ।</p>
<p>घटनादिषु यदगवां नवां</p>
<p>मुरलीमेव विशारदामधाम् ॥७१॥</p>
<p>चमरीचयलूममार्जिता</p>
<p>परिषिक्ता मकरन्द बिन्दुभिः ।</p>
<p>तरुषण्डनिरातपाभितः</p>
<p>प्रचरन्नाभिमृगातिवासिता ॥७२॥</p>
<p>मृदुलामलतूलिकेव या</p>
<p>नुपदं साधुपदानुभूयते ।</p>
<p>न तु मातरवेक्षिता त्वया</p>
<p>प्रसभं या सरणिर्विनिन्द्यते ॥७३॥</p>
<p>विविधद्युतिपुष्पवल्लीभिर्</p>
<p>वलितैर्मन्दसमीरवेल्लितैः ।</p>
<p>परितः प्रसरज्झरैररं</p>
<p>शिशिरैः सौरभसौभगोदयैः ॥७४॥</p>
<p>पिकगायककेकिनर्तकैर्</p>
<p>भ्रकदिन्दिन्दिरवृन्दवन्दिभिः ।</p>
<p>क्षितिभृत्तटकुञ्जकन्दरैर्</p>
<p>मम चेतोऽनुपदं विकृष्यते ॥७५॥</p>
<p>मणिमन्दिरवृन्दशन्दताम्</p>
<p>अनयद्यच्छविरेव मन्दताम् ।</p>
<p>सवयश्चयभूषितः शये</p>
<p>सुखमत्राप्यतिखिद्यसे कुतः ॥७६॥</p>
<p>अथ सोवाच, गोविन्दलीलामृत ५.२५३३—</p>
<p>शतशः सन्ति मे गोपा निपुणाः पालने गवाम् ।</p>
<p>पालयामि स्वयमिति वत्स कोऽयं दुराग्रहः ॥६७॥</p>
<p>बालोऽसि मृदुलस्तत्र विमुक्तच्छत्रपादुकः ।</p>
<p>दिनं भ्रमसि कान्तारे जीवेतां पितरौ कथम् ॥६८॥</p>
<p>क्रियमाणाग्रहौ स्वस्य च्छत्रोपानद्विधारणे ।</p>
<p>वात्सल्यव्याकुलौ वीक्ष्य पितरौ प्राह केशवः ॥६९॥</p>
<p>गोपालनं स्वधर्मो नस्तास्तु निश्छत्रपादुकाः ।</p>
<p>यथा गावस्तथा गोपास्तर्हि धर्मः सुनिर्मलः ॥७०॥</p>
<p>धर्मादायुर्यशो वृद्धिर्धर्मो रक्षति रक्षितः ।</p>
<p>स कथं त्यज्यते मात भीषु धर्मोऽस्ति रक्षिता ॥७१॥</p>
<p>सुतस्य साद्गुण्यमवेक्ष्य तृप्तौ</p>
<p>ननन्दतुस्तौ हृदि यद्यपारम् ।</p>
<p>अनिष्टशङ्काकुलिता तथापि</p>
<p>गोपान्समाहूय जगाद माता ॥७२॥</p>
<p>सुभद्र मण्डलीभद्र वत्स भो बलभद्रक ।</p>
<p>समर्पितोऽयं युष्मासु बालोऽतिमृदुलश्चलः ॥७३॥</p>
<p>यन्त्रणीयः शिक्षणीयः पालनीयश्च वः सदा ।</p>
<p>स्वैरी चेच्चलतां याति कथनीयं तदा मयि ॥७४॥</p>
<p>धृतखड्गधनुर्बाणैर्भो वत्सा विजयादयः ।</p>
<p>पालनीयोऽप्रमत्तैर्वः सदायमभितः स्थितैः ॥७५॥</p>
<p>पद्यावली १४९—</p>
<p>वत्स स्थवरकन्दरेषु विचरन्दूरप्रचारे गवां</p>
<p>हिंस्रान्वीक्ष्य पुरः पुराणपुरुषं नारायणं ध्यास्यसि ।</p>
<p>इत्युक्तस्य यशोदया मुरारिपोरव्याज्जगन्ति स्फुरद्</p>
<p>बिम्बोष्ठद्वयगाढपीडनवशादव्यक्तभावं स्मितम् ॥७६॥</p>
<p>गोविन्दलीलामृत ५.३४८०—</p>
<p>अङ्गे सुतस्याथ करेण माता</p>
<p>स्निग्धा स्पृशन्तीश्वरनाममन्त्रैः ।</p>
<p>नृसिंहबीजैश्च विधाय रक्षां</p>
<p>बबन्ध रक्षामणिमस्य हस्ते ॥७७॥</p>
<p>आज्ञा मातः पितरिति सुतं सम्पतन्तं पदान्ते</p>
<p>दोर्भ्यां धृत्वा हृदि निदधतौ स्तन्यबाष्पाम्बुसिक्तम् ।</p>
<p>चुम्बन्तौ तद्वदनकमलं मार्जयन्तौ कराभ्यां</p>
<p>जिघ्रन्तौ तं शिरसि पितरावूहतुर्बाष्पकण्ठम् ॥७८॥</p>
<p>भूर्द्यौर्भव्या भवतु भवतो रक्षिता श्रीनृसिंहः</p>
<p>शस्तः पन्था वनमपि शुभं भावुका दिग्विदिक्च ।</p>
<p>स्वागम्याः स्वं पुनरथ गृहं मङ्गलालिङ्गितस्त्वं</p>
<p>दत्तानुज्ञः स इति मुमुदे वत्सलाभ्यां पितृभ्याम् ॥७९॥</p>
<p>यथा पितृभ्यां स तथा बलाम्बाप्य्</p>
<p>अम्बा किलिम्बाद्युपमातृयुक्तया ।</p>
<p>गोपैश्च गोपीनिवहैश्च लालितो यथा</p>
<p>हरिस्तैः स बलोऽप्यभूत्तथा ॥८०॥</p>
<p>व्रजाङ्गनानां तृषिताक्षिचातकान्</p>
<p>सिञ्चन्कटाक्षामृतवृष्टिधारया ।</p>
<p>न्यवेदयत्काननयानमात्मनस्</p>
<p>ताभिः स्वदृष्ट्यैव स चानुमोदितः ॥८१॥</p>
<p>तासां मनो दीनकुरङ्गसङ्घान्</p>
<p>विलोक्य लोलान्रुचिपल्लवान्स्वान।</p>
<p>निन्ये स्फुटं चारयितुं स्वसङ्गे</p>
<p>सन्दान्य दृक्शृङ्खलया स्वयासौ ॥८२॥</p>
<p>द्वित्राः क्षेप्याः सुमुखि घटिकाश्चक्षुषी मुद्रयित्वा</p>
<p>मा गाः खेदं सपदि भविता सङ्गमो नौ वनान्ते ।</p>
<p>आगन्तव्यं मयि करुणया छद्मनाशु स्वकुण्डं</p>
<p>कृष्णश्चक्रे स्फुटमनुनयं राधिकायां दृशेत्थम् ॥८३॥</p>
<p>ययाचे राधिकामाज्ञां स्वदृशा दैन्यपूर्णया ।</p>
<p>कातर्यं वमताभूत्तत्कटाक्षेणानुमोदितः ॥८४॥</p>
<p>मध्येनभः सम्मिलनेऽप्यलूनैर्</p>
<p>जवात्प्रविष्टैर्हृदये मिथस्तौ ।</p>
<p>कटाक्षबाणैरपि मोदमाप्तौ</p>
<p>प्रेम्नो विचित्रा हि गतिर्दुरूहा ॥८५॥</p>
<p>राधामनोमीनमयं स्वसङ्गे</p>
<p>स्वकान्ति जालेन निबध्य निन्ये ।</p>
<p>रुरोध तच्चित्तमरालमुत्कं</p>
<p>सापि स्वदृक्कूणनपञ्जरान्तः ॥८६॥</p>
<p>प्रेरयन्नग्रतो धेनूराकर्षन्पृष्ठतो व्रजम् ।</p>
<p>समित्रैरावृतोऽरण्यं प्रवेष्टुमुपचक्रमे ॥८७॥</p>
<p>तिर्यग्ग्रीवं पुनः प्रेक्ष्य सव्रजौ स्नेहकर्षितौ ।</p>
<p>अन्वायान्तौ पुरस्तिष्ठन्नब्रवीत्पितरौ हरिः ॥८८॥</p>
<p>मातर्नातः परमिह पुरो गन्तुमर्ह्याटवीं वो</p>
<p>व्यावर्तध्वं त्वरितमिह मे प्रापणीया रसाला ।</p>
<p>तातैषाद्य त्रुटितशिखरा कन्दुकाक्षेपणी मे</p>
<p>गत्वा घोषं झटिति सुदृढाः पञ्चषाः कारणीयाः ॥८९॥</p>
<p>वलितग्रीवमूर्ध्वास्यं क्षुधितास्तृषिता अपि ।</p>
<p>तस्तम्भिरे पुरो गावः पश्याम्ब मदपेक्षया ॥९०॥</p>
<p>प्रेषयिष्यामि सद्भोज्यं भुक्त्वा मध्याह्न एव तत।</p>
<p>आगच्छेदपराह्ने त्वं तूर्णमित्याह तं प्रसूः ॥९१॥</p>
<p>सोऽप्यब्रवीत्तां कृतभोजनौ चेत्</p>
<p>श्रोष्यामि गेहे मुदितौ भवन्तौ ।</p>
<p>भोक्ष्यामि भोज्यं प्रहितं तदा ते</p>
<p>गृहं समेष्यामि न चान्यथाम्ब ॥९२॥</p>
<p>कृतावनः कायमनोवचोभिः</p>
<p>संसिक्तदेहः स्तनदृक्पयोभिः ।</p>
<p>स चुम्बितालिङ्गित आकुलाभ्यां</p>
<p>मुहुर्मुहुर्दृष्टमुखः पितृभ्याम् ॥९३॥</p>
<p>उद्यद्वियोगोष्णरविप्रतापितैः</p>
<p>सिक्तैर्निजप्रेक्षणवीचिशिकरैः ।</p>
<p>कटाक्षधारानलनालिकाचयैर्</p>
<p>निपीतलावण्यसरःप्रियागणैः ॥९४॥</p>
<p>व्रजत्यागारण्ययानोत्पन्नाभ्यां नन्दनन्दनः ।</p>
<p>वैमनस्योन्मनस्याभ्यां व्याग्रोऽसौ प्राविशद्वनम् ॥९५॥</p>
<p>व्रजस्य कृष्णे निहितेक्षणस्या</p>
<p>खिलेन्द्रियाणां नयनत्वमासीत।</p>
<p>तस्मिन्वनेनान्तरिते क्षणेन</p>
<p>तेषां समन्तात्सुविलीनताभूत॥९६॥</p>
<p>चरत्वतः स्थावरतैव धन्या</p>
<p>वनं प्रयात्येष विहाय यन्नः ।</p>
<p>इतीव खिन्नाः स्फुटमाधुनस्तां</p>
<p>स्तम्भस्य दम्भात्व्रजवासिनस्ते ॥९७॥</p>
<p>हरेश्चिल्लीचिल्लीगिलितमतिमिलच्छफरिका</p>
<p>मुखाम्भोजान्म्लानाच्चलितचलदृष्टिभ्रमरिकाः ।</p>
<p>वियोगोद्यत्पङ्कावलिपतितहंसा न विवभुस्</p>
<p>तदाभीरीनद्यो वनशुचिहृते जीवनधने ॥९८॥</p>
<p>अभ्यासतोऽतह्व्रजवासिनस्ते</p>
<p>विमोहितौ तौ व्रजपौ गृहीत्वा ।</p>
<p>कृष्णानुगामि स्वमनोविहीनैर्</p>
<p>देहैः परं गेहमयुर्निरीहाः ॥९९॥</p>
<p>स्वां स्वां सख्योऽपि यूथेशां यत्नादादाय मूर्च्छिताम् ।</p>
<p>निन्युर्गृहं यन्त्रचञ्चत्प्रतिमाः प्रतिमामिव ॥१००॥</p>
<p>कुन्दवल्ल्यथ तां राधां स्वयं व्यग्राप्यचेतनाम् ।</p>
<p>आदायायाद्व्रजं यत्नाद्विचित्तैस्तत्सखीजनैः ॥१०१॥</p>
<p>यद्यप्यस्मिन्न्यस्तचित्ता व्रजस्था</p>
<p>आतद्दर्शं ज्ञप्तिशून्यास्तथापि ।</p>
<p>तत्तत्कर्माण्याचरन्ति स्म यद्वज्</p>
<p>जीवन्मुक्ता देहसंस्कारतस्ते ॥१०२॥</p>
<p>निर्माणोत्कां स्वपथि जटिलां गोशकृत्पिण्डिकानां</p>
<p>वध्वा वर्त्मन्यथ धृतदृशं व्याकुलां कुन्दवल्ली ।</p>
<p>दृष्ट्वाऽवादीज्जडिमकलितां राधिकां चेतयन्ती</p>
<p>कृष्णाभ्यर्णं नय निपुणधीस्तूर्णमेनां निनीषुः ॥१०३॥</p>
<p>नमाम्यार्ये स्नुषेयस्ते कल्याणी नीयतां पुरः ।</p>
<p>छायाप्यस्या न कृष्णस्य दृष्टिगोचरतां गता ॥१०४॥</p>
<p>साब्धिद्वीपा भवति पृथिवी यस्य नैकस्य मूल्यं</p>
<p>तादृग्दिव्यामितमणिमयं पश्य शच्याप्यलभ्यम् ।</p>
<p>सर्वाङ्गीनं वसनसहितं भूषणं दत्तमस्यै ।</p>
<p>गोष्ठेश्वर्या मुदित मनसा पाकनैपुण्यतोऽस्याः ॥१०५॥</p>
<p>धर्मार्थलाभान्मुदिता स्नुषायास्</p>
<p>तयैव कार्यान्तरमुच्चिकीर्षुः ।</p>
<p>स्वाभीष्टसम्पादनलब्धवर्णां</p>
<p>मत्वावदत्तां जटिला स्तुवन्ती ॥१०६॥</p>
<p>एह्येहि वत्से कुशलं भवत्यास्</p>
<p>त्वच्छीलनिर्मञ्छनमाशु यामि ।</p>
<p>स्निग्धासि यत्त्वं मयि सस्नुषायां</p>
<p>मदाशिषा त्वं सुतवस्करा स्याः ॥१०७॥</p>
<p>स्वयं साध्वी प्रगल्भा त्वमन्यासां धर्मपालने ।</p>
<p>आत्मनीव प्रतीतिर्मे त्वयि त्वां प्रार्थये ततः ॥१०८॥</p>
<p>धर्मे पत्न्या पालिते तत्पतिः स्याद्</p>
<p>गोमान्पुत्री वित्तवांश्चायुराढ्यः ।</p>
<p>इत्याहास्मान्पौर्णमासी स्मृतिज्ञा</p>
<p>सेयं तत्त्वय्यर्पिता धर्मगुप्त्यै ॥१०९॥</p>
<p>धर्मादर्थश्च कामश्चेत्यादि सत्यं सतां वचः ।</p>
<p>यतोऽस्याः पालिताद्धर्मात्भूयानर्थोऽपि साधितः ॥११०॥</p>
<p>एकः सुतो मे कुशली यथासौ</p>
<p>कुलेऽमले स्यान्न यथा कलङ्कः ।</p>
<p>धर्मं तथास्याः परिपालयन्ती</p>
<p>निर्वाह्य सूर्यार्चनमानयैनाम् ॥१११॥</p>
<p>राधे त्वं ताम्रकुण्डीमरुणकपिलिकाक्षीरदध्याज्यमिज्यं</p>
<p>सार्पिष्कान्नं जवामैक्षवमथ घुसृणं पत्रकं पद्ममालाम् ।</p>
<p>सार्धं सख्या नयेत्याद्युपकरणचयं पुत्रि गेहाद्गृहीत्वा</p>
<p>गार्ग्या वा केनचिद्वार्चनपटुबटुना याहि सूर्यार्चनाय ॥११२॥</p>
<p>चण्डासि साध्वी ललिते त्वयासौ</p>
<p>नैकाकिनी क्वापि सखी विधेया ।</p>
<p>गन्धोऽपि यस्यां किल नन्दसूनोस्</p>
<p>तस्यै दिशे वोऽञ्जलिरेव कार्यः ॥११३॥</p>
<p>अत्यारूढं दिनं वत्से सन्ति गोमयराशयः ।</p>
<p>युवयोर्न्यस्तभारा स्यां निश्चिन्तोत्पलिकाकृतौ ॥११४॥</p>
<p>तामूचतुस्ते हृदि सम्प्रहर्षिते</p>
<p>निश्चिन्तमार्ये क्रियतां क्रिया निजा ।</p>
<p>आवामवावः सततं भवद्वधूं</p>
<p>तारामिवाक्ष्णः सहपक्ष्मलोचके ॥११५॥</p>
<p>ताः प्रोन्मत्ता अपि जटिलायाः</p>
<p>पीत्वाज्ञावाङ्मधुमधुराङ्ग्यः ।</p>
<p>आनन्दोत्फुल्लिततनुचित्ता</p>
<p>धैर्यं धृत्वा गृहमनुजग्मुः ॥११६॥</p>
<p>आगत्य खट्टोपरि सन्निविष्टां</p>
<p>श्रीराधिकां क्षालितमार्जिताङ्घ्रिम् ।</p>
<p>दास्यो मुदा पर्यचरन्निजेशां</p>
<p>पादाब्जसंवाहनवीजनाद्यैः ॥११७॥</p>
<p>मल्लीरङ्गणकर्णिकारबकुलाऽमोघालतासप्तला</p>
<p>जातीचम्पकनागकेशरलवङ्गाब्जादिपुष्पोच्चयम् ।</p>
<p>श्रीवृन्दाप्रहितं वनादलिकुलास्पृष्टं दरोज्जृम्भितं</p>
<p>स्वेश्वर्याः पुरतोऽन्यधाद्वनसखी श्रीनर्मदा मालिकी ॥११८॥</p>
<p>कृष्णाङ्गकामालयवैजयन्तिकां</p>
<p>तैर्वैजयन्तीं विरचय्य सा व्यधात।</p>
<p>राधा स्वनैपुण्यगुणादिसूचिकां</p>
<p>कर्पूरकृष्णागुरुसत्त्वभाविताम् ॥११९॥</p>
<p>एलेन्दुजातीफलखादिरान्विताः</p>
<p>स्वपाणिहृत्सौरभरागभाविताः ।</p>
<p>कृष्णाक्षिचित्ताननचन्द्ररञ्जिकाः</p>
<p>सा नागवल्लीदलवीटिका व्यधात॥१२०॥</p>
<p>मालामेतां तुलसि हरये वीटिकाश्चोपहृत्य</p>
<p>ज्ञात्वा वृन्दा सुबलमुखतः केलिसङ्केतकुञ्जम् ।</p>
<p>आगच्छताशु त्वमिति ललिताप्रेरितादाय तान्ताः</p>
<p>कस्तूर्यालीसहिततुलसी कृष्णपार्श्वं प्रतस्थे ॥१२१॥</p>
<p>श्रीराधिकाप्यथ सखीसहितातिदक्षा</p>
<p>श्रीकृष्णचन्द्रसकलेन्द्रियतर्पणानि ।</p>
<p>कर्पूरकेल्यमृतकेलिमुखानि कामं</p>
<p>कर्तुं समारभत साद्भुतलड्डुकानि ॥१२२॥</p>
<p>यदपि निजसखी सान्वेषणायास्य याता</p>
<p>स्वयमपि च निमग्ना कृष्णसम्बन्धिकृत्ये ।</p>
<p>तदपि हरिमुखेन्दोर्दर्शनोत्काथ मेने</p>
<p>त्रुटिमपि युगलक्षं व्यग्रराधाचकोरी ॥१२३॥</p>
<p>सङ्ग्रहकर्तुः—</p>
<p>वृन्दया प्रहिता काचिदाससादातिसत्वरा ।</p>
<p>वृन्दावनेश्वरीं नत्वा जगाद क्रीडितं हरेः ॥१२४॥</p>
<p>आनन्दवृन्दावनचम्पू १४.२५२६—</p>
<p>लीलाङ्गीकृतपीतकञ्चुकपरिप्रोदञ्चितालङ्कृतिः</p>
<p>चञ्चत्काञ्चितटीनटीं मणिमयीं कर्पूरधानीं दधत।</p>
<p>दोलत्सारसनाग्रचुम्बनलसज्जङ्घातलः किङ्किणी</p>
<p>रत्नोद्यद्घटिकः पदाम्बुजलसच्छिञ्जानमञ्जीरकः ॥१२५॥</p>
<p>वेणुं वामकरेण दक्षिणकरेणान्दोलयन्कन्दुकं</p>
<p>सैन्दूरं न विदूरयन्वदनतो रागं वसन्ताभिधम् ।</p>
<p>उद्गीते सुबलादिभिः प्रियसखैः श्रीमूर्धनिर्धूनने</p>
<p>नास्वादं प्रथयन्मदालसलसद्घूर्णायमानेक्षणः ॥१२६॥</p>
<p>आनन्दवृन्दावनचम्पू ७.४७—</p>
<p>वेणुं वामे करकिशलये दक्षिणे चारुयष्टिं</p>
<p>कक्षे वेत्रं दलविरचितं शृङ्गमत्यद्भुतं च ।</p>
<p>बर्होत्तंसं चिकुरनिकरे वलुगुकण्ठोपकण्ठे</p>
<p>गुञ्जाहारं कुवलययुगं कर्णयोश्चारु बिभ्रत॥१२७॥</p>
<p>सद्रत्नालङ्कारणनिकरेष्वादधानोऽवहेलां</p>
<p>वन्याकल्पे विरचितरुचिर्वत्सपालानुकृत्या ।</p>
<p>धावन्नग्रे व्रजशिशुगणस्योल्लसद्वैजयन्ती</p>
<p>मालः श्रीरञ्जितलसदुरोभित्तिराभाति कृष्णः ॥१२८॥</p>
<p>अंसे चारुविहङ्गिकाग्रविलसच्छिक्यस्थभाण्डौदना</p>
<p>कक्षे वेणुविषाणपत्रमुरलीशृङ्गाणि यष्टिः करे ।</p>
<p>गुञ्जोत्तंसमयूरपिच्छरचना मौलौ गले गौञ्जिको</p>
<p>हारः श्रोणितटे घटीति मधुरो वेशः शिशूनां बभौ ॥१२९॥</p>
<p>केयूरे वलयानि किङ्किणिघटा हारावली कुण्डले</p>
<p>मञ्जीरौ मणितुन्दबन्धलतिका यद्यप्यमीषां बभुः ।</p>
<p>नासीत्तत्र तथापि मातृरचिताकल्पेषु तेषां ग्रहः</p>
<p>कामं वत्सकरक्षणोचितवनाकल्पे यथा लालसा ॥१३०॥</p>
<p>सङ्ग्रहकर्तुः—</p>
<p>सौभाग्यं सा सखिनां हि निःशङ्कालिङनादिकम् ।</p>
<p>स्मृत्वा वक्तुं गुणांस्तेषां तान्दासांश्चाभ्यवन्दत ॥१३१॥</p>
<p>भक्तिरसामृतसिन्धुः ३.३.२८—</p>
<p>गण्डान्तःस्फुरदेककुण्डलमलिच्छन्नावतंसोत्पलं</p>
<p>कस्तूरीकृतचित्रकं पृथुहृदि भ्राजिष्णु गुञ्जास्रजम् ।</p>
<p>तं वीरं शरदम्बुदद्युतिभरं संवीतकालाम्बरं</p>
<p>गम्भीरस्वनितं प्रलम्बभुजमालम्बे प्रलम्बद्विषम् ॥१३२॥</p>
<p>भक्तिरसामृतसिन्धुः ३.३.२६—</p>
<p>पाटलपटलसदङ्गो लकुटकरः शेखरी शिखण्डेन ।</p>
<p>द्युतिमण्डलीमलिनिभां भाति दधन्मण्डलीभद्रः ॥१३३॥</p>
<p>भक्तिरसामृतसिन्धुः ३.३.४१—</p>
<p>वासः पिङ्गं बिभ्रतं शृङ्गपाणिं</p>
<p>बद्धस्पर्धं सौहृदान्माधवेन ।</p>
<p>ताम्रोष्णीषं श्यामधामाभिरामं</p>
<p>श्रीदामानं दामभाजं भजामि ॥१३४॥</p>
<p>भक्तिरसामृतसिन्धुः ३.३.४६—</p>
<p>तनुरुचिविजितहिरण्यं</p>
<p>हरिदयितं हारिणं हरिद्वसनम् ।</p>
<p>सुबलं कुवलयनयनं</p>
<p>नयनन्दितबान्धवं वन्दे ॥१३५॥</p>
<p>भक्तिरसामृतसिन्धुः ३.३.४८—</p>
<p>अरुणाम्बरमुच्चलेक्षणं</p>
<p>मधुपुष्पबलिभिः प्रसाधितम् ।</p>
<p>हरिनीलरुचिं हरिप्रियं</p>
<p>मणिहारोज्ज्वलमुज्ज्वलं भजे ॥१३६॥</p>
<p>भक्तिरसामृतसिन्धुः ३.२.४६—</p>
<p>रम्यपिङ्गपटमङ्गरोचिषा</p>
<p>खर्वितोरुशतपर्विकारुचम् ।</p>
<p>सुष्ठु गोष्ठयुवराजसेविनं</p>
<p>रक्तकण्ठमनुयामि रक्तकम् ॥४६॥</p>
<p>भक्तिरसामृतसिन्धुः ३.२.४३—</p>
<p>मणिमयवरमण्डनोज्ज्वलाङ्गान्</p>
<p>पुरटजवामधुलिट्पटीरभासः ।</p>
<p>निजवपुरनुरूपदिव्यवस्त्रान्</p>
<p>व्रजपतिनन्दनकिङ्करान्नमामि ॥१३८॥</p>
<p>श्रीमद्भागवतं १०.१८.७८—</p>
<p>वनं कुसुमितं श्रीमन्नदच्चित्रमृगद्विजम् ।</p>
<p>गायन्मयूरभ्रमरं कूजत्कोकिलसारसम् ॥१३९॥</p>
<p>क्रीडिष्यमाणस्तत्कृष्णो भगवान्बलसंयुतः ।</p>
<p>वेणुं विरणयन्गोपैर्गोधनैः संवृतोऽविशत॥१४०॥</p>
<p>श्रीमद्भागवतं १०.१५.३१४—</p>
<p>तन्मञ्जुघोषालिमृगद्विजाकुलं</p>
<p>महन्मनःप्रख्यपयःसरस्वता ।</p>
<p>वातेन जुष्टं शतपत्रगन्धिना</p>
<p>निरीक्ष्य रन्तुं भगवान्मनो दधे ॥१४१॥</p>
<p>स तत्र तत्रारुणपल्लवश्रिया</p>
<p>फलप्रसूनोरुभरेण पादयोः ।</p>
<p>स्पृशच्छिखान्वीक्ष्य वनस्पतीन्मुदा</p>
<p>स्मयन्निवाहाग्रजमादिपुरुषः ॥१४२॥</p>
<p>अहो अमी देववरामरार्चितं</p>
<p>पादाम्बुजं ते सुमनःफलार्हणम् ।</p>
<p>नमन्त्युपादाय शिखाभिरात्मनस्</p>
<p>तमोऽपहत्यै तरुजन्म यत्कृतम् ॥१४३॥</p>
<p>एतेऽलिनस्तव यशोऽखिललोकतीर्थं</p>
<p>गायन्त आदिपुरुषानुपदं भजन्ते ।</p>
<p>प्रायो अमी मुनिगणा भवदीयमुख्या</p>
<p>गूठं वनेऽपि न जहत्यनघात्मदैवम् ॥१४४॥</p>
<p>नृत्यन्त्यमी शिखिन ईड्य मुदा हरिण्यः</p>
<p>कुर्वन्ति गोप्य इव ते प्रियमीक्षणेन ।</p>
<p>सूक्तैश्च कोकिलगणा गृहमागताय</p>
<p>धन्या वनौकस इयान्हि सतां निसर्गः ॥१४५॥</p>
<p>धन्येयमद्य धरणी तृणवीरुधस्त्वत्</p>
<p>पादस्पृशो द्रुमलताः करजाभिमृष्टाः ।</p>
<p>नद्योऽद्रयः खगमृगाः सदयावलोकैर्</p>
<p>गोप्योऽन्तरेण भुजयोरपि यत्स्पृहा श्रीः ॥१४६॥</p>
<p>एवं वृन्दावनं श्रीमत्कृष्णः प्रीतमनाः पशून।</p>
<p>रेमे सञ्चारयन्नद्रेः सरिद्रोधःसु सानुगः ॥१४७॥</p>
<p>क्वचिद्गायति गायत्सु मदान्धालिष्वनुव्रतैः ।</p>
<p>उपगीयमानचरितः पथि सङ्कर्षणान्वितः ॥१४८॥</p>
<p>अनुजल्पति जल्पन्तं कलवाक्यैः शुकं क्वचित।</p>
<p>क्वचित्सवल्गु कूजन्तमनुकूजति कोकिलम् ॥१४९॥</p>
<p>क्वचिच्च कलहंसानामनुकूजति कूजितम् ।</p>
<p>अभिनृत्यति नृत्यन्तं बर्हिणं हासयन्क्वचित॥१५०॥</p>
<p>मेघगम्भीरया वाचा नामभिर्दूरगान्पशून।</p>
<p>क्वचिदाह्वयति प्रीत्या गोगोपालमनोज्ञया ॥१५१॥</p>
<p>चकोरक्रौञ्चचक्राह्व भारद्वाजांश्च बर्हिणः ।</p>
<p>अनुरौति स्म सत्त्वानां भीतवद्व्याघ्रसिंहयोः ॥१५२॥</p>
<p>श्रीमद्भागवतं १०.१८.९१०—</p>
<p>प्रवालबर्हस्तबक स्रग्धातुकृतभूषणाः ।</p>
<p>रामकृष्णादयो गोपा ननृतुर्युयुधुर्जगुः ॥१५३॥</p>
<p>कृष्णस्य नृत्यतः केचिज्जगुः केचिदवादयन।</p>
<p>वेणुपाणितलैः शृङ्गैः प्रशशंसुरथापरे ॥१५४॥</p>
<p>श्रीमद्भागवतं १०.१८.१४१६—</p>
<p>क्वचिद्बिल्वैः क्वचिद्कुम्भैः क्वचामलकमुष्टिभिः ।</p>
<p>अस्पृश्यनेत्रबन्धाद्यैः क्वचिन्मृगखगेहया ॥१५५॥</p>
<p>क्वचिच्च दर्दुरप्लावैर्विविधैरुपहासकैः ।</p>
<p>कदाचित्स्यन्दोलिकया कर्हिचिन्नृपचेष्टया ॥१५६॥</p>
<p>एवं तौ लोकसिद्धाभिः क्रीडाभिश्चेरतुर्वने ।</p>
<p>नद्यद्रिद्रोणिकुञ्जेषु काननेषु सरःसु च ॥१५७॥</p>
<p>श्रीमद्भागवतं १०.१८.१९२२—</p>
<p>तत्रोपहूय गोपालान्कृष्णः प्राह विहारवित।</p>
<p>हे गोपा विहरिष्यामो द्वन्द्वीभूय यथायथम् ॥१५८॥</p>
<p>तत्र चक्रुः परिवृठौ गोपा रामजनार्दनौ ।</p>
<p>कृष्णसङ्घट्टिनः केचिदासन्रामस्य चापरे ॥१५९॥</p>
<p>आचेरुर्विविधाः क्रीडा वाह्यवाहकलक्षणाः ।</p>
<p>यत्रारोहन्ति जेतारो वहन्ति च पराजिताः ॥१६०॥</p>
<p>वहन्तो वाह्यमानाश्च चारयन्तश्च गोधनम् ।</p>
<p>भण्डीरकं नाम वटं जग्मुः कृष्णपुरोगमाः ॥१६१॥</p>
<p>श्रीमद्भागवतं १०.१८.२४—</p>
<p>उवाह कृष्णो भगवान्श्रीदामानं पराजितः ।</p>
<p>वृषभं भद्रसेनस्तु प्रलम्बो रोहिणीसुतम् ॥१६२॥</p>
<p>श्रीमद्भागवतं १०.१५.१५, १७१८—</p>
<p>क्वचित्क्रीडापरिश्रान्तं गोपोत्सङ्गोपबर्हणम् ।</p>
<p>स्वयं विश्रमयत्यार्यं पादसंवाहनादिभिः ॥१६३॥</p>
<p>क्वचित्पल्लवतल्पेषु नियुद्धश्रमकर्शितः ।</p>
<p>वृक्षमूलाश्रयः शेते गोपोत्सङ्गोपबर्हणः ॥१६४॥</p>
<p>पादसंवाहनं चक्रुः केचित्तस्य महात्मनः ।</p>
<p>अपरे हतपाप्मानो व्यजनैः समवीजयन॥१६५॥</p>
<p>सङ्ग्रहकर्तुः—</p>
<p>इति स्वकान्तकेलिं सा शृण्वती वरवर्णिनी ।</p>
<p>मोहजाड्यादिसम्पन्ना प्रेम्णान्यच्छ्रोतुमुन्मनाः ॥१६६॥</p>
<p>गता श्रावयितुं राधां सम्बोध्य सा सखी तदा ।</p>
<p>वर्णयामास कृष्णस्य लीलावृन्दं मनोहरम् ॥१६७॥</p>
<p>कृष्णाह्निककौमुदी ३.३८, ३६, ४०, ४१, ३७—</p>
<p>विश्रम्य क्षणमुत्थितः स परितः पर्यन्तशम्पादिनीः</p>
<p>श्रद्धावानवधाय धेनुपटली पानीयपानार्थिनीः ।</p>
<p>बालैस्तत्परिपालकैर्मुरलिकानादोपदिष्टैर्युता</p>
<p>कृष्णो भास्करनन्दिनीपरिसरानासादयामास ताः ॥१६८॥</p>
<p>बालाः केचन केचन प्रसृमरा गोमण्डलीमन्वगुः</p>
<p>केचित्कृष्णसमीप एव मिलितास्तत्तद्गुणानाजगुः ।</p>
<p>दूरस्था निकटस्थिताश्च सकला गावश्च गोपाश्च ते</p>
<p>तुल्यां प्रीतिमवाप्य कृष्णमभितस्तुल्यां रतिं तन्वते ॥१६९॥</p>
<p>दूरे सन्तु सचेतना मणिभुवोऽप्युद्न्दन्ति यत्स्पर्शतः</p>
<p>किं ब्रमो व्रजराजपुत्रपदयोस्तां माधुरीं तन्वतोः ।</p>
<p>या संव्यक्ततमध्वजाम्बुजयवाद्यङ्कावलीशालिता</p>
<p>सा केनापि कदापि कापि कथमप्यासीन्न संलोपिता ॥१७०॥</p>
<p>वक्तुं कोऽर्हति गोपराजयुवराजस्याङ्घ्रिपङ्केजयोः</p>
<p>सौगन्ध्यं क्षितिवक्षसि प्रणयतो लीलागतिन्यस्तस्तयोः ।</p>
<p>अङ्केष्वेष्वविशङ्कया बत धिया सौगन्ध्यबन्धान्धया</p>
<p>पुञ्जीभूय विधूय कुञ्जकुसुमं गुञ्जन्ति पुष्पन्धयः ॥१७१॥</p>
<p>तूष्णीकान्मुखरीकरोति मुखरांस्तूष्णीकयत्यम्भसां</p>
<p>स्तम्भं स्तम्भवतां द्रवं द्रुतमतिस्निग्धत्वमुग्रौजसाम् ।</p>
<p>कर्णाभ्यर्णमुपेत्य तूर्णमसकृद्येमं विधत्ते क्रमं</p>
<p>तां वंशीमधरे निधाय मधुरं कृष्णो जगौ पञ्चमम् ॥१७२॥</p>
<p>गोविन्दलीलामृत ६.१४१५—</p>
<p>सत्त्वधर्मविपर्यासैर्वेणुनादामृतोत्थितैः ।</p>
<p>स्वसात्त्विकविकारैश्च तदाभूद्व्याकुलाटवी ॥१७३॥</p>
<p>प्रोद्यद्वेपथुरुच्चलं स्थिरचरैः स्तब्धा जडैर्जङ्गमैः</p>
<p>प्रस्विन्ना स्रवदश्रुजालसलिलैः श्वेता प्रसूनोत्करैः ।</p>
<p>साश्रुः पुष्पमधुद्रवैः स्वरभिदा युक्ता खगाली रवै</p>
<p>रोमाञ्चालि युता लताङ्कुरचयैर्वृन्दाटवी सा बभौ ॥१७४॥</p>
<p>गोविन्दलीलामृत ६.१७२६—</p>
<p>कूजद्भृङ्गविहङ्गपञ्चमकलालापोल्लसन्ती हरेश्</p>
<p>च्योतत्पक्त्रिमसत्फलोत्कररसोल्लासाटवी साभवत।</p>
<p>सम्फुल्लन्नलिनीविलासिविहसद्वल्लीमतल्लीनटी</p>
<p>लास्याचार्यमरुद्गणातिमुदिता सर्वेन्द्रियाह्लादिनी ॥१७५॥</p>
<p>पुष्पैर्हास्यं भ्रमरैर्गानं</p>
<p>पण्णैर्लास्यं मधुभिः पानम् ।</p>
<p>दधतस्तरवः स्वफलैः खानं</p>
<p>कुर्वन्त्यभ्यागतहरिमानम् ॥१७६॥</p>
<p>अलिगायकचुम्बितकुसुमास्यं</p>
<p>पल्लवपटव्र्तविवृतसुहास्यम् ।</p>
<p>दधती रहसि विदधती लास्यं</p>
<p>व्यवृणुत वल्लीततिरपि दास्यम् ॥१७७॥</p>
<p>स्वरमणसहितानां वेणुनादाहृतानां</p>
<p>तृणकवलमुखानां चञ्चलालोकनानि ।</p>
<p>हरिरथ हरिणीनां वीक्ष्य राधाकटाक्षैः</p>
<p>स्मृतिपथमधिरूढैर्विव्यथे विद्धमर्मा ॥१७८॥</p>
<p>प्रेम्णानृत्यत्फुल्लमयूरीततियुक्तः</p>
<p>कृष्णालोकान्मत्तमयूरव्रज आरात।</p>
<p>स्निग्धे राधाकेशकलापे रतिमुक्ते</p>
<p>यत्सत्पिञ्छैराशु मुरारेः स्मृतिरासीत॥१७९॥</p>
<p>मदकलकलविङ्कीमत्तकादम्बिकानां</p>
<p>सरसि च कलनादैः सारसानां प्रियायाः ।</p>
<p>वलयकटककाञ्चीनूपुरोद्यत्स्वनोर्मी</p>
<p>भ्रमचुलुकितचित्तोऽभ्यागतां तां स मेने ॥१८०॥</p>
<p>उपरिचपलभृङ्गं पद्ममीषत्प्रकाशं</p>
<p>वरपरिमलपूरं शश्वदालोक्य कृष्णः ।</p>
<p>स्मितशवलकटाक्षं पद्मगन्धं प्रियाया</p>
<p>मुखमिदमिति मत्वा तामुपेतां विवेद ॥१८१॥</p>
<p>रुचककरकबिल्वैर्नागरङ्गैः सुपक्वैः</p>
<p>प्रतिदिशमनुदृष्टैर्हर्षतर्षाकुलोऽसौ ।</p>
<p>सपदि लसदुरोजभ्रान्तिसम्भ्रान्तचेता</p>
<p>वपुष इह विभुत्वं राधिकायाः शशङ्के ॥१८२॥</p>
<p>यतो यतः पतति विलोचनं हरेस्</p>
<p>ततस्ततः स्फुरति तदङ्गसंहतिः ।</p>
<p>न चाद्भुतं तदिह तु यद्व्रजाटवी</p>
<p>मुदे हरेरलभत राधिकात्मताम् ॥१८३॥</p>
<p>तैरुद्दीप्तभावाली वात्ययोच्चालितं मनः ।</p>
<p>शशाक न स्थिरीकर्तुं काशपुष्पनिभं हरिः ॥१८४॥</p>
<p>गोविन्दलीलामृत ६.२९—</p>
<p>प्रचार्य गाश्चारयितुं क्षुधार्ता</p>
<p>गोवर्धनक्ष्माभृदुपत्यकायाम् ।</p>
<p>मनोऽनुधावद्दयितां निवर्तयन्</p>
<p>समं वयस्यैर्विजहार कृष्णः ॥१८५॥</p>
<p>गोविन्दलीलामृत ६.३२३७—</p>
<p>तावद्धनिष्ठा घृतपक्वमन्नं</p>
<p>प्रातः कृतं यल्ललितादिभिस्तत।</p>
<p>दत्तं रसालासहितं जनन्या</p>
<p>दासीभिरादाय समाजगाम ॥१८६॥</p>
<p>तां वीक्ष्य हृष्टः स हरिर्बभाषे</p>
<p>किं मे धनिष्ठे पितरौ सुखं स्तः ।</p>
<p>सुस्नातमाभ्यां विहितेशपूजा</p>
<p>प्रतोष्य सर्वान्वद किं नु भुक्तम् ॥१८७॥</p>
<p>साप्याह तं तौ तव मङ्गलार्थं</p>
<p>स्नातार्चितेशौ द्विजसात्कृतार्थौ ।</p>
<p>सम्भोज्य सर्वानथ भुक्तवन्तौ</p>
<p>भोज्यानि च प्रेषयतः स्म तुभ्यम् ॥१८८॥</p>
<p>राधासङ्गद्रुमारोहोत्कण्ठितालम्बनार्थिनी ।</p>
<p>तां परालम्बनां मेने चित्तवृत्तिलता हरेः ॥१८९॥</p>
<p>इतस्ततः सञ्चरतीर्गवालीः</p>
<p>स्ववेणुनादैरथ सङ्कलय्य ।</p>
<p>जगाम ताः पाययितुं वयस्यैः</p>
<p>सञ्चालयन्मानसजाह्नवीं सः ॥१९०॥</p>
<p>पाययित्वा जलं गास्ताः शीतं स्वादु सुनिर्मलम् ।</p>
<p>स्वयं गोपाः पपुः सस्नुर्विजह्रुः सलिले चिरम् ॥१९१॥</p>
<p>बृहद्भागवतामृत २.७.४६—</p>
<p>परस्परं वार्यभिसिञ्चतः सखीन्</p>
<p>कदाचिदुत्क्षिप्य जलानि भञ्जयेत।</p>
<p>कदापि तैरेव विनोदकोविदो</p>
<p>विलम्भितो भङ्गभरं जहर्ष सः ॥१९२॥</p>
<p>बृहद्भागवतामृत २.७.४८५१—</p>
<p>कदापि कृष्णाजलमध्यतो निजं</p>
<p>वपुः स निह्नुत्य सरोजकानने ।</p>
<p>मुखं च विन्यस्य कुतूहलीस्थितो</p>
<p>यथा न केनापि भवेत्स लक्षितः ॥१९३॥</p>
<p>ततस्तदेकेक्षणजीवनस्ते</p>
<p>न तं समन्विष्य यदालभन्त ।</p>
<p>तद महार्तः सुहृदो रुदन्तो</p>
<p>विचुक्रुषुर्व्यग्रधियः सुघोरम् ॥१९४॥</p>
<p>ततो हसन्पद्मवनाद्विनिःश्र्तः</p>
<p>प्रहर्षपूरेण विकासितेक्षणैः ।</p>
<p>सकूर्दनं तैः पुरतोऽभिसारिभिः</p>
<p>सङ्गम्यमानो विजहार कौतुकी ॥१९५॥</p>
<p>मृणालजालेन मनोरमेण</p>
<p>विरच्य हारान्जलपुष्पजातैः ।</p>
<p>सखीनलङ्कृत्य समुत्ततार</p>
<p>जलात्समं तैः स च भूषितस्तैः ॥१९६॥</p>
<p>सङ्ग्रहकर्तुः—</p>
<p>भूषणेन विचित्रेण वन्येन सखिभिः पुनः ।</p>
<p>अहंपूर्विकया सर्वैर्भूषितोऽसौ यथारुचि ॥१९७॥</p>
<p>श्रीमद्भागवतं १०.१३.५६—</p>
<p>अहोऽतिरम्यं पुलिनं वयस्याः</p>
<p>स्वकेलिसम्पन्मृदुलाच्छवालुकम् ।</p>
<p>स्फुटत्सरोगन्धहृतालिपत्रिक</p>
<p>ध्वनिप्रतिध्वानलसद्द्रुमाकुलम् ॥१९८॥</p>
<p>अत्र भोक्तव्यमस्माभिर्दिवारूढं क्षुधार्दिताः ।</p>
<p>वत्साः समीपेऽपः पीत्वा चरन्तु शनकैस्तृणम् ॥१९९॥</p>
<p>श्रीमद्भागवतं १०.१३.८९—</p>
<p>कृष्णस्य विष्वक्पुरुराजिमण्डलैर्</p>
<p>अभ्याननाः फुल्लदृशो व्रजार्भकाः ।</p>
<p>सहोपविष्टा विपिने विरेजुश्</p>
<p>छदा यथाम्भोरुहकर्णिकायाः ॥२००॥</p>
<p>केचित्पुष्पैर्दलैः केचित्पल्लवैरङ्कुरैः फलैः ।</p>
<p>शिग्भिस्त्वग्भिर्दृषद्भिश्च बुभुजुः कृतभाजनाः ॥२०१॥</p>
<p>श्रीमद्भागवतं १०.१३.११—</p>
<p>बिभ्रद्वेणुं जठरपटयोः शृङ्गवेत्रे च कक्षे</p>
<p>वामे पाणौ मसृणकवलं तत्फलान्यङ्गुलीषु ।</p>
<p>तिष्ठन्मध्ये स्वपरिसुहृदो हासयन्नर्मभिः स्वैः ।</p>
<p>स्वर्गे लोके मिषति बुभुजे यज्ञभुग्बालकेलिः ॥२०२॥</p>
<p>बृहद्भागवतामृत २.७.६२—</p>
<p>आचम्य ताम्बूलमथ सुगन्धं</p>
<p>कर्पूरपूर्णं स्वगृहोपनीतम् ।</p>
<p>वन्यं च भुङ्क्ते स्म विभज्य नूत्नं</p>
<p>सनागवल्लीदलपूगमर्द्रम् ॥२०३॥</p>
<p>सङ्ग्रहकर्तुः—</p>
<p>मोहोत्थितां तां हरिमाल्यगन्धैः</p>
<p>सख्या प्रयुक्तैर्नसि राधिकां सा ।</p>
<p>निशम्य वृन्दामुखतो मिलित्वा</p>
<p>संश्रावयामास तदैव सर्वम् ॥२०४॥</p>
<p>गोविन्दलीलामृतं ६.३९५७—</p>
<p>ततः सखीनाह हरिः सहार्या</p>
<p>यूयं क्षणं चारयताग्रतो गाः ।</p>
<p>अहं सखिभ्यां सह माधवीयां</p>
<p>वनश्रियं द्रष्टुमिह भ्रमामि ॥२०५॥</p>
<p>दासीर्धनिष्ठावददाशु यात</p>
<p>यूयं गृहीत्वाखिलभाजनानि ।</p>
<p>पुष्पाणि नारायणसेवनार्थं</p>
<p>सञ्चित्य पश्चादहमागतास्मि ॥२०६॥</p>
<p>फुल्लं गन्धफलीद्वन्द्वमवतंसोचितं तदा ।</p>
<p>आदायागत्य कृष्णस्य वृन्दार्पितवती करे ॥२०७॥</p>
<p>तदालोकात्प्रियाकान्तिस्मृत्युत्कण्ठावतो हरेः ।</p>
<p>एजत्करात्तदादाय तच्छ्रुत्योर्निदधे बटुः ॥२०८॥</p>
<p>वृन्दां धनिष्ठां सुबलं बटुं च</p>
<p>षाड्गुण्यविज्ञान्सचिवान्स कृष्णः ।</p>
<p>उपाय दक्षानुपलभ्य मेने</p>
<p>राधाङ्गसङ्गोत्तमराज्यलब्धिम् ॥२०९॥</p>
<p>मधुमङ्गलहस्तं स प्रगृह्य वामपाणिना ।</p>
<p>वृन्दाधनिष्ठासुबलैः ससार सुमनःसरः ॥२१०॥</p>
<p>कुसुमिततरुवल्लीवीथिकुञ्जैर्लसन्तीं</p>
<p>स्थलजलविहगालिव्यूहकोलाहलैश्च ।</p>
<p>स कुसुमसरसीं तां वीक्ष्य राधागमोत्कस्</p>
<p>तदभिसृतिविचारं स्वानुगैराचचार ॥२११॥</p>
<p>प्रयाति वृन्दा सुबलो बटुर्वा</p>
<p>राधान्तिकं चेज्जटिला सशङ्का ।</p>
<p>एभिः समं वा कलहं विदध्यद्</p>
<p>वधूं निरुन्ध्यादथवा गृहान्तः ॥२१२॥</p>
<p>आकर्षणीं वा मुरलीं नियुञ्ज्यां</p>
<p>सर्वाः समेष्यन्ति च गोपरामाः ।</p>
<p>तदिष्टलीलादिरसो न सिद्ध्येत्</p>
<p>परस्परेर्ष्यामदमानवाम्यात॥२१३॥</p>
<p>ततो धनिष्ठे व्रज कुन्दवल्लीं</p>
<p>प्रतीतिकृत्सा जटिला यदस्याम् ।</p>
<p>तद्वञ्चनाचञ्चुमतिः सदा नौ</p>
<p>स्निग्धार्थिता सा ध्रुवमानयेत्ताम् ॥२१४॥</p>
<p>अथाह वृन्दा भवता यदुक्तं</p>
<p>सत्यं हि तच्चेत्सुमनोऽवचेतुम् ।</p>
<p>राधा सखी काचिदिहागता स्याज्</p>
<p>ज्ञेयस्तदास्यास्तदुदन्त आदौ ॥२१५॥</p>
<p>अथागता सा तुलसी स्वसख्या</p>
<p>कृष्णं सखिभ्यां सह तत्सखीभ्याम् ।</p>
<p>प्रियागमोपायविचारलग्नं</p>
<p>पुरः स्फुरन्तं मुमुदे समीक्ष्य ॥२१६॥</p>
<p>स्वप्नेऽपि तत्सन्निधिमत्यजन्तीं</p>
<p>तां राधया ते जहृषुः समेताम् ।</p>
<p>निश्चित्य सर्वेऽप्यथ माधवोऽभूत्</p>
<p>तद्दर्शनोत्कोऽध्वनि दत्तदृष्टिः ॥२१७॥</p>
<p>ततः सा तुलसी न्यस्य हृष्टा बटुकरे स्रजम् ।</p>
<p>उद्घाट्य पुटिकां वीटीं सुबलस्य करे ददौ ॥२१८॥</p>
<p>राधाकरामोदसमृद्धसौरभं</p>
<p>तच्छिल्पनैपुण्यभरं तथाद्भुतम् ।</p>
<p>तामुद्गिरन्तीं भ्रमरालिकर्षिणीं</p>
<p>स्रजं विलोक्याभवदुन्मना हरिः ॥२१९॥</p>
<p>कण्ठे स्रजं तामथ वैजयन्तीं</p>
<p>हसन्न्यधाच्छ्रीमधुमङ्गलोऽस्य ।</p>
<p>राधाकरस्पर्शसुखादिवासौ</p>
<p>तत्स्पर्शतः कण्टकिताङ्ग आसीत॥२२०॥</p>
<p>आगत्य कुञ्जे परिहासलीनां</p>
<p>सम्भावयंस्तं दयितां मुकुन्दः ।</p>
<p>तदास्य वीक्षोत्कलिकाकुलात्मा</p>
<p>तया हसन्त्या सह संललाप ॥२२१॥</p>
<p>सख्यास्ते कुशलं सखीशकुशलं कुत्रेयमात्मालये</p>
<p>किं नायाति वनं कृतौ स्वगुरुणा दिष्टाथ किं चेष्टते ।</p>
<p>मथ्नात्यम्बुघटं ततः किमभवन्निर्भर्त्स्य रुद्धा गृहे</p>
<p>युक्त्या चानय वृन्दया न जटिला वञ्च्याह हा धिग्विधिम् ॥२२२॥</p>
<p>सदा राधातिदौर्लभ्यस्फूर्त्या मत्वा बभूव सः ।</p>
<p>हासोक्तिमपि सत्यां तां विषण्णात्मा स्मराकुलः ॥२२३॥</p>
<p>विदग्धमाधव २.२६—</p>
<p>कनकाद्रिनिकेतकेतकी</p>
<p>कालिकाकल्पकलेवरद्युतिः ।</p>
<p>हृदि सा मुदिरालिमेदुरे</p>
<p>चपला मां किमलङ्करिष्यति ॥२२४॥</p>
<p>गोविन्दलीलामृतं ६.५८८६—</p>
<p>कृष्णं विषण्णमालोक्य व्याकुला तुलसी स्वयम् ।</p>
<p>दृशा वृन्दाधनिष्ठाभ्यां भर्त्सिताह ससम्भ्रमम् ॥२२५॥</p>
<p>मा गाः खेदं व्रजानन्द यामि निर्मञ्छनं तव ।</p>
<p>आगतां विद्धि दयितां परिहासः कृतो मया ॥२२६॥</p>
<p>तामागतामथ निशम्य दिदृक्षुरेनाम्</p>
<p>औत्सुक्यचञ्चलमना व्रजराजसूनुः ।</p>
<p>उत्तार्य चम्पकयुगं निजकर्णयोस्तत्</p>
<p>तस्याः समर्प्य करयोर्मुदितोऽवदत्ताम् ॥२२७॥</p>
<p>क्वेयं क्वेयं निह्नुता वा किमर्थं</p>
<p>रुष्टा सा चेन्नापराधो ममास्ति ।</p>
<p>चेन्नर्मैतद्दूनचित्ते न युक्तं</p>
<p>हा हा शीघ्रं दर्शयामूं प्रियां मे ॥२२८॥</p>
<p>प्रियावलोकनोत्कण्ठं कालदेशार्थतत्त्ववित।</p>
<p>आनिनीषुर्द्रुतं राधां बभाषे तुलसी हरिम् ॥२२९॥</p>
<p>सा ते कान्ता कमलनयन त्वन्मुखालोकनोत्का</p>
<p>सूर्यार्चायै सपदि जटिलाप्रेषिता कुन्दवल्ल्या ।</p>
<p>त्वामायान्ती प्रथममिह मां प्राहिणोत्त्वत्प्रवृत्त्यै</p>
<p>क्रीडाकुञ्जं त्वमुपदिश तं यत्र तामानयामि ॥२३०॥</p>
<p>तच्छ्रुत्वोच्छ्वसितस्वान्तः प्रीतो गुञ्जावलीं हरिः ।</p>
<p>तुलस्यै दत्तवान्कण्ठादुत्तार्य पारितोषिकम् ॥२३१॥</p>
<p>लीलानिकुञ्जकलनाय तदाथ वृन्दा</p>
<p>कृष्णावलोकितमुखी तुलसीं बभाषे ।</p>
<p>तत्कुण्डतीरगतमानय राधिकां तां</p>
<p>कन्दर्पकेलिसुखदाख्यनिकुञ्जमाशु ॥२३२॥</p>
<p>अहं च केलिसामग्रीं समग्रयितुमुत्सुका ।</p>
<p>राधाकुण्डं त्वया सार्धं प्रयातास्मि द्रुतं सखि ॥२३३॥</p>
<p>तावत्कृत्वा प्रियसहचरीं स्वस्य चन्द्रावलीं तां</p>
<p>सङ्केतस्थां व्रजपतिसुतं नेतुमागत्य तत्र ।</p>
<p>गुञ्जाहारं हरिहृदि सखीदत्तमाधाय शैब्या</p>
<p>दृष्ट्वा वृन्दासहिततुलसीं विव्यथे क्षुब्धचित्ता ॥२३४॥</p>
<p>कृष्णस्याग्रे वृन्दया संलपन्त्या</p>
<p>आलोकात्तत्प्रेष्ठसख्यास्तुलस्याः ।</p>
<p>राधां मत्वा सागतां दुःकिता तां</p>
<p>शैब्या सव्याज्यं तदा व्याजहार ॥२३५॥</p>
<p>कुर्वन्त्याद्य तया दुर्गाव्रतोद्याप महोत्सवम् ।</p>
<p>तां निमन्त्रयितुं राधां प्रेषितास्मि वयस्यया ॥२३६॥</p>
<p>साद्य लब्धा मयान्विष्य न गृहे नापि कानने ।</p>
<p>दिष्ट्या लब्धासि तुलसि कथ्यतां कुत्र ते सखी ॥२३७॥</p>
<p>ततः सा तुलसी ज्ञात्वा शैब्यां कौटिल्यमाश्रिताम् ।</p>
<p>अवदत्तां सकौटिल्यं शठे शाठ्यं हि यन्नयः ॥२३८॥</p>
<p>कुर्वाणया व्रतमहोत्सवमम्बिकायाः</p>
<p>सा श्यामया स्वसुहृदाद्य निमन्त्र्य नीता ।</p>
<p>वृन्दाटवीपरिवृढा स्वगृहं तथास्याम्</p>
<p>भारोऽप्यधायि विनयैः ससखीकुलायाम् ॥२३९॥</p>
<p>ततो ललितया पुष्पफलमाल्यसमृद्धये ।</p>
<p>वृन्दां नेतुं प्रेषिता तां गृहीत्वा चलितास्म्यहम् ॥२४०॥</p>
<p>इति तां तुलसी भङ्ग्या प्रतार्य कुटिलामपि ।</p>
<p>ययौ वृन्दाधनिष्ठाभ्यामुदासीनेव माधवे ॥२४१॥</p>
<p>पुनर्विवक्षुं तां शैब्यां कृष्णं कुञ्चितचक्षुषा ।</p>
<p>निवार्याह स्वमौदास्यं तुलस्यां व्यञ्जयन्निव ॥२४२॥</p>
<p>मा किञ्चिद्वद यात्वेषा स्वसख्याः कुशलं वद ।</p>
<p>क्वेयमास्ते किं कुरुते प्रिया चन्द्रावली मम ॥२४३॥</p>
<p>साति हृष्टाथ तां प्राह निरुद्धाऽपि धवाम्बया ।</p>
<p>दुर्गार्चाच्छद्मनानीता यत्नाच्चन्द्रावली मया ॥२४४॥</p>
<p>सखीस्थल्युपशल्ये तां त्वत्सङ्गोत्कलिकाकुलाम् ।</p>
<p>संरक्ष्य पद्मया तूर्णं त्वामन्वेष्टुमिहागता ॥२४५॥</p>
<p>चिन्तितोऽन्तर्बहिर्हृष्यन्प्रत्युत्पन्नमतिर्हरिः ।</p>
<p>अवदद्वञ्चयन्शैब्यां च्छद्मनानन्दयन्निव ॥२४६॥</p>
<p>अहं तद्दर्शनोत्कण्ठा दिष्ट्या नीतेयमाल्यसौ ।</p>
<p>गौरीतीर्थं लम्भयैनां गुरूणां वञ्चनक्षमम् ॥२४७॥</p>
<p>यावत्प्रमदराधाख्ये गाः सञ्चारयतो वने ।</p>
<p>अवधार्यागतोऽहं स्यां गवां सम्भालने सखीन॥२४८॥</p>
<p>गोविन्दलीलामृत ६.८६—</p>
<p>इति प्रतार्य तां शैव्यां गोदिशं ससखोऽव्रजत।</p>
<p>मुरारिस्त्वरया हृष्टो सापि चन्द्रावलीं प्रति ॥२४९॥</p>
<p>कृष्णभावनामृतं ८.६, ८२७—</p>
<p>प्रेषिता ललितया तदालयः</p>
<p>पेशला जनतयाप्यलक्षिता ।</p>
<p>भूभृदन्तिकमुपेत्य सौरभं</p>
<p>भेजुरुन्नतमुदो वनस्रजः ॥२५०॥</p>
<p>तत्र वीक्ष्य मुदितासु तासु तं</p>
<p>प्राह काचन खनिर्गुणश्रियाम् ।</p>
<p>रूपमञ्जरिरपारसौभगा</p>
<p>पृष्टयौवतमणिप्रवृत्तिकम् ॥२५१॥</p>
<p>नागरेन्द्र ! भवता यदा पदा</p>
<p>लिङ्गिता विपिनभूर्दधे श्रियम् ।</p>
<p>स्पर्धयेव तव गोष्ठभूस्तया</p>
<p>लिङ्ग्यत स्वसुषमां ददानया ॥२५२॥</p>
<p>त्वं हरे हरिमणिमयीं व्यधाः</p>
<p>क्ष्मामिमां निजसवर्णतर्पणैः ।</p>
<p>साप्यधास्यत विवर्णतां न चेत्</p>
<p>तां च काञ्चनमयीं व्यधास्यते ॥२५३॥</p>
<p>गोरजश्चुरितमास्यमीक्षयंस्</p>
<p>त्वं वनौकस इमानरोदयः ।</p>
<p>हन्त गोरजसि चेष्टमानया</p>
<p>स्वालयः किल तयापि रोदितः ॥२५४॥</p>
<p>किन्त्वनीतिरियमीक्षणाम्बुजे</p>
<p>सन्तताम्बुजनके तया कृते ।</p>
<p>ते तु पौत्रमुचितं प्रचक्रतुः</p>
<p>कर्दमोऽम्बुजभवोद्भवो यतः ॥२५५॥</p>
<p>माल्यकेशवसनादयः समुच्</p>
<p>छृङ्खलत्वमतिसाधवोऽप्यधुः ।</p>
<p>भूभूजा विरहितेऽपि नीवृति</p>
<p>स्यात्क्व कस्य च न वा नियम्यता ॥२५६॥</p>
<p>यत्तवाङ्घ्रिवनजद्वयं वनोत्</p>
<p>सङ्ग एव विहरत्प्रमोदते ।</p>
<p>तत्र विश्वसिति सा न निःश्वसित्य्</p>
<p>उष्णमेव बहुधापि बोधिता ॥२५७॥</p>
<p>नैव तत्र कटुशर्कराङ्कुरेत्य्</p>
<p>अर्धवागपि सखीमुखोद्गता ।</p>
<p>श्रोत्रसीमपतितैव तां परि</p>
<p>क्रोशयन्त्यथ जवादमूर्च्छयत॥२५८॥</p>
<p>हन्त ते प्रियतमः समागतो</p>
<p>वीक्ष्य तमिति सखीमृषोक्तिभिः ।</p>
<p>त्वद्वनस्रगतिसौरभैश्च सा</p>
<p>प्राप्य बोधमति सम्भ्रमं दधौ ॥२५९॥</p>
<p>आलि ! नेत्रमदिरैकनर्तकः</p>
<p>स क्व ते सखि गृहेऽस्ति निह्नुतः ।</p>
<p>किं प्रतारयसि नैव साक्षि यद्</p>
<p>वक्ति तं किल तदङ्गसौरभम् ॥२६०॥</p>
<p>इत्यलम्भि सुखमेतया मनाक्</p>
<p>तन्न सोढुमशकन्मनोभवः ।</p>
<p>एकदैव शरपञ्चकस्य यल्</p>
<p>लक्षतामनयदेव तां बलात॥२६१॥</p>
<p>स्विद्यति स्म पतति स्म वेपते</p>
<p>स्माश्रुभिः स्वमभिषिञ्चति गृहम् ।</p>
<p>सा प्रविश्य न भवन्मुखेन्दुना</p>
<p>प्राप शीतलयितुं स्वलोचने ॥२६२॥</p>
<p>हा सखीजनवचोऽनृतं मनस्</p>
<p>त्वं मुदामृतसमं वृथा कथाः ।</p>
<p>संज्वरो द्विगुणितो यतो द्यति</p>
<p>त्वामितीयमपतत्पुनः क्षितौ ॥२६३॥</p>
<p>त्वं धिगस्तु रहितं स्वबन्धुना</p>
<p>जीवितेत्यलघु गर्हयाप्यहो ।</p>
<p>नो मनागपि तदाप लाघवं</p>
<p>प्रत्युतातिगुरुभारतामगात॥२६४॥</p>
<p>हन्त कान्तविरहेऽपि किं महत्</p>
<p>सौकुमार्यमुदियाय सुभ्रुवः ।</p>
<p>अङ्गकानि यदसु प्रभञ्जन</p>
<p>स्पन्दनं च न हि सोढुमीशते ॥२६५॥</p>
<p>इत्यवेत्य मधुसूदनः प्रियोद्</p>
<p>अन्तमन्तरुद्घूर्णतातुरः ।</p>
<p>बाष्पपूर्णनयने निरुद्धवाग्</p>
<p>अक्षिपत्प्रियसखास्यमण्डले ॥२६६॥</p>
<p>तामुवाच बटुरानय द्रुतं</p>
<p>राधिकां कनकपद्मिनीं वनम् ।</p>
<p>अन्यथा किमवनं भवेद्गतिः</p>
<p>सैव हन्त मधुसूदनस्य यत॥२६७॥</p>
<p>माधवोऽथ निजमाल्यमर्पयंस्</p>
<p>तां व्यजिज्ञपदिदं च किञ्चन ।</p>
<p>प्रेयसीहृदि गतास्तु चम्पक</p>
<p>स्रङ्ममाद्य सखि सेयमुद्गता ॥२६८॥</p>
<p>वृत्तमाख्यदखिलं समेत्य सा</p>
<p>राधिकामथ तया वरस्रजः ।</p>
<p>श्लेषणाप्तरमणाङ्गसौरभेः</p>
<p>स्वीयजीवितमकारि जीवितम् ॥२६९॥</p>
<p>प्रेयसीस्वविरहोग्रवृश्चिक</p>
<p>व्रातदंशविधुरे श्रुते पुनः ।</p>
<p>तद्विषज्वलनजर्जरं तदै</p>
<p>वान्वभावि निजमर्मशर्मभित॥२७०॥</p>
<p>गोविन्दलीलामृत ७.१—</p>
<p>कियद्दूरं ततो गत्वा निवृत्योद्वर्त्मना हरिः ।</p>
<p>राधाकुण्डं समायातः प्रियासन्गोत्सुकः प्रियम् ॥२७१॥</p>
<p>वृन्दावनमहिमामृतं ४.१०६१०८—</p>
<p>तन्मध्ये नवमञ्जुकुञ्जवलयं शोभाविभूत्यासमा</p>
<p>नोर्ध्वं दिव्यविचित्ररत्नलतिकाद्यानन्दपुष्पश्रिया ।</p>
<p>अन्तस्तल्पवरं वरोपकरणैराढ्यं समन्ताद्दधद्</p>
<p>राधामाधवभुक्तभोग्यमखिलानन्दैकसाम्राज्यभूः ॥२७२॥</p>
<p>मध्येतादृशकुञ्जमण्डलमहो कुण्डं महामोहनं</p>
<p>सान्द्रानन्दमहारसामृतभरैः स्वच्छैः सदा सम्भृतम् ।</p>
<p>रत्नाबद्धचतुस्तटी विलसितं सद्रत्नसोपानवत्</p>
<p>तीर्थं श्रीतटसत्कदम्बकतलच्छायामणीकुट्टिमम् ॥२७३॥</p>
<p>गाधागाधतया तयोरतिमुदं कुर्वत्परप्रेष्ठयोर्</p>
<p>नानादिव्यरसोत्तमानवसरे व्यञ्जत्तयोः प्रीतये ।</p>
<p>आश्चर्यं कमलोत्पलादिकुतुकायोन्मीलयन्मीलयन्</p>
<p>नानारत्नमयच्छटाम्बुधिजलं व्यञ्जन्निकुञ्जादिकम् ॥२७४॥</p>
<p>वृन्दावनमहिमामृतं ३.१०३—</p>
<p>कह्लारोत्पलपद्मकैरवमुखासङ्ख्यप्रसूनैः स्फुटैर्</p>
<p>हंसैः सारसचक्रवाकमिथुनैः कारण्डवाद्यैः खगैः ।</p>
<p>अत्यानन्दमदोरुखेलनकलध्वानैर्महारम्यया</p>
<p>भृङ्गीयूथशतैर्भ्रमद्भिरभितो गुञ्जद्भिरामञ्जुले ॥२७५॥</p>
<p>गोविन्दलीलामृत ७.४६—</p>
<p>प्रतिमण्डपपार्श्वस्थतरुशाखावलम्बनैः ।</p>
<p>युतं नानापुष्पवासश्चित्रैर्दोलाचतुष्टयैः ॥२७६॥</p>
<p>याम्ये चम्पकयोः पूर्वे नीपयोराम्रयोः परे ।</p>
<p>सौम्ये बकुलयोर्बद्धरत्नहिन्दोलिकान्वितम् ॥२७७॥</p>
<p>पूर्वाग्नेयदिशोर्मध्ये प्रियकुण्डेन सङ्गतम् ।</p>
<p>तत्रोर्ध्वे स्तम्भकालम्बि चित्रसेतुसमन्वितम् ॥२७८॥</p>
<p>गोविन्दलीलामृत ७.१०—</p>
<p>चतुष्कोणेषु वासन्तीचतुःशालाभिरावृतम् ।</p>
<p>वानीरकेशराशोकनिकुञ्जैः परितो वृतम् ॥२७९॥</p>
<p>गोविन्दलीलामृत ७.७९—</p>
<p>गलहृदुदरनाभिश्रोणिजानूरुदघ्नैः</p>
<p>षडुदधिवसुकोनैर्मण्डलाङ्गैश्च कैश्चित।</p>
<p>शिशिरमनु समुष्णैः ग्रीष्मकाले सुशीतैर्</p>
<p>विविधमणिनिबद्धैर्दिक्षु सोपानयुक्तैः ॥२८०॥</p>
<p>मणिरुचिजलवीचिभ्रान्तितृष्णाभिभूता</p>
<p>पतितविहगवृन्दाच्छालबालान्तरालैः ।</p>
<p>परिजनयुतराधाकृष्णयोर्नर्मगोष्ठी</p>
<p>प्रमदकृदुपवेशानल्पवेदीसुशोभैः ॥२८१॥</p>
<p>निचितपृथुतलानां कुट्टिमैश्चित्रवर्णैः</p>
<p>कुसुमितबहुवल्लीश्लिष्टशाखाभुजानाम् ।</p>
<p>घनदलफलपुष्पश्रेणिभारानतानां</p>
<p>विततिभिरभितः संवेष्टितं पादपानाम् ॥२८२॥</p>
<p>गोविन्दलीलामृत ७.१११२—</p>
<p>तद्बहिः पक्त्रिमापक्वफलपुष्पोत्कराकरैः ।</p>
<p>परितः कदलीषण्डैर्मण्डितं शीतलच्छदैः ॥२८३॥</p>
<p>तद्बहिर्बाह्योपवनाश्लिष्टपुष्पाटवीवृतम् ।</p>
<p>स्वमध्यसलिला दीव्यत्ससेतुरत्नमन्दिरम् ॥२८४॥</p>
<p>गोविन्दलीलामृत ७.१५१७—</p>
<p>ऋतुराजादिसर्वर्तुगुणसेवितकाननम् ।</p>
<p>वृन्दासंमृष्टगन्धाम्भःसंसिक्ताधाङ्गणालयम् ॥२८५॥</p>
<p>तया तोरणकोल्लोचपतकालम्बगुच्छकैः ।</p>
<p>पौष्पैश्चित्रित कुञ्जाध्व दोला चत्वर मण्डपम् ॥२८६॥</p>
<p>नवकमलदलालीपल्लवावृन्तनाना</p>
<p>कुसुमरचितशय्योच्छीर्षचन्द्रोपधानैः ।</p>
<p>समधुचषकताम्बूलाम्बुपात्रादियुक्तैः</p>
<p>सुवलिततललीलागारकुञ्जप्रपञ्चम् ॥२८७॥</p>
<p>वृन्दावनमहिमामृत ४.१०५—</p>
<p>राधाकृष्णरहःकथानुवदनादाश्चर्यमाधुर्यवद्</p>
<p>ध्वानैः श्रीशुकसारिकाव्यतिकरैःरानन्दसर्वस्वदम् ।</p>
<p>कर्णाकर्षिकुहूकुहूरिति कलालापैर्वृतं कोकिलैर्</p>
<p>नृत्यन्मत्तमयूरमन्यविहगैश्चानन्दकोलाहलम् ॥२८८॥</p>
<p>गोविन्दलीलामृत ७.२२१३२—</p>
<p>हारीतपारावतचातकादिक</p>
<p>प्रहृष्टनानाविधचित्रपक्षिणाम् ।</p>
<p>कृष्णेक्षणानन्दविफुल्लवर्ष्मणां</p>
<p>कर्णामृतध्वानमनोज्ञकाननम् ॥२८९॥</p>
<p>राकेशार्बुदनिर्मञ्छ्यराधेशास्येन्दुपायिभिः ।</p>
<p>चकोरैर्न्यक्कृतत्यक्तचन्द्रैर्वृतनभस्थलम् ॥२९०॥</p>
<p>विपक्वजालकापक्वफलैः कुसुमपल्लवैह।</p>
<p>मुकुलैर्मञ्जरीभिश्च नम्रैर्वल्लीद्रुमैर्वृतम् ॥२९१॥</p>
<p>अनेकपद्माकरमध्यसंस्थितं</p>
<p>हरेर्विलासान्विततीरनीरकम् ।</p>
<p>नानाब्जकान्त्युच्छलितं निरन्तरं</p>
<p>गुणैर्जितक्षीरसमुद्रमद्भुतम् ॥२९२॥</p>
<p>स्वसदृक्तीरनीरेण कृष्णपादाब्जजन्मना ।</p>
<p>निजपार्श्वोपविष्टेनारिष्टकुण्डेन सङ्गतम् ॥२९३॥</p>
<p>तीरे कुञ्जा यस्य भान्त्यष्टदिक्षु</p>
<p>प्रेष्ठालीनां स्वस्वनाम्ना प्रसिद्धाः</p>
<p>ताभिः प्रेम्ना स्वीयहस्तेन यत्नात्</p>
<p>क्रीडातुष्ट्यै प्रेष्ठयोः संस्कृता ये ॥२९४॥</p>
<p>तत्तत्काष्ठाप्रान्तविच्छिन्न</p>
<p>सीमारामोद्यानावेशनांशान्विताश्च ।</p>
<p>तत्तत्सीमाभ्यन्तरोत्पन्नवृक्ष</p>
<p>श्रेणीयुग्माच्छन्नवर्त्मालियुक्ताः ॥२९५॥</p>
<p>उपरि तनुतरङ्गाकारचित्राञ्चिशुद्ध</p>
<p>स्फटिकमणिचितान्यस्फारवर्त्मानि तानि ।</p>
<p>मरकतमणिवृन्दैराचिताभ्यन्तराणि</p>
<p>प्रतनुलहरिकुल्याभ्रान्तिमुत्पादयन्ति ॥२९६॥</p>
<p>मणिचयरचनाभिः स्वेषु भित्तिभ्रमं द्राक्</p>
<p>स्वनिकटमणिभित्तौ चात्मबुद्धिं ददद्भिः ।</p>
<p>उपवनयुगमध्ये द्वारवृन्दैर्युतानि</p>
<p>प्रविशदितरलोके दर्शनादेव भान्ति ॥२९७॥</p>
<p>चकास्त्युदीच्यां दिशि तीर्थसन्निधाव्</p>
<p>अनङ्गरङ्गाम्बुजनाम चत्वरम् ।</p>
<p>पद्माभकुञ्जाष्टदलैर्विराजितं</p>
<p>सुहेमरम्भावलिकेशरान्वितम् ॥२९८॥</p>
<p>सहस्रपत्राम्बुजसन्निभं स्फुरत्</p>
<p>सुवर्णसत्कुट्टिममञ्जुकर्णिकम् ।</p>
<p>लीलानुकूल्योचितसन्ततोल्लसद्</p>
<p>विस्तीर्णतालाघवमुन्नतप्रभम् ॥२९९॥</p>
<p>ललिताशिष्यया नित्यंकलावत्या सुसंस्कृतम् ।</p>
<p>सर्वर्तुसुखसम्पन्नं नानाकेलिरसाकरम् ॥३००॥</p>
<p>ललितानन्ददं राधाकृष्णयोः सवयस्ययोः ।</p>
<p>निकुञ्जराजयोः पट्टमन्दिरं स्फुरदिन्दिरम् ॥३०१॥</p>
<p>माणिक्यकेशरश्रेणीवेष्टितस्वर्णकर्णिकम् ।</p>
<p>बहिर्बहिः क्रमादूर्ध्वमानसङ्ख्याप्रमाणकैः ॥३०२॥</p>
<p>एकैकवर्णसद्रत्नकदम्बेनाचितैः पृथक।</p>
<p>रचितं बहुभिश्चारुसमपत्रालिमण्डलैः ॥३०३॥</p>
<p>पञ्चेन्द्रियाह्लादकरैः शैत्यान्यब्जगुणैर्युतम् ।</p>
<p>तद्बहिः क्रमशः स्वर्णैर्वैदूर्यैरिन्द्रनीलकैः ॥३०४॥</p>
<p>स्फटिकैः पद्मरागैश्च चितैर्मण्डपपञ्चकैः ।</p>
<p>शोभितं मण्डलेष्वन्तर्नानारत्नविनिर्मितौ ॥३०५॥</p>
<p>केवलैर्मिथुनीभावसङ्गतैर्मृगपक्षिभिः ।</p>
<p>देवैर्नृभिर्युतं चान्यैश्चित्रितै रसदीपनैः ॥३०६॥</p>
<p>पञ्चवर्णभूरिचित्रपत्रपुष्पविस्फुरत्</p>
<p>केशरादिशखिशाखिकालिसद्वितानकम् ।</p>
<p>अन्तरस्य भाति जानुदघ्नरत्नकुट्टिमागार</p>
<p>मध्यकर्णिकासहस्रपत्रसारसम् ॥३०७॥</p>
<p>आमूलपुष्पिताशोकवल्लीमण्डलसञ्चयैः ।</p>
<p>सितारुणहरित्पीतश्यामपुष्पैः प्रकल्पितैः ॥३०८॥</p>
<p>पद्मपुष्पदलाकारैरुपकुञ्जाष्टकैर्वृतम् ।</p>
<p>प्रवीणतादृशाशोकतरुकुञ्जवराटकम् ॥३०९॥</p>
<p>वसन्तसुखदं यस्य भृङ्गकोकिलनादितम् ।</p>
<p>वायव्यां दिशि भात्यष्टदलकुञ्जाम्बुजं दलम् ॥३१०॥</p>
<p>श्रीपद्ममन्दिरं नाम नैरृत्यं राजते दलम् ।</p>
<p>चतुर्द्वारं चतुष्पार्श्वे वातायनसमन्वितम् ॥३११॥</p>
<p>नानामणिचितानेकचित्रभित्तिचतुष्टयम् ।</p>
<p>अन्तःसकृष्णगोपीनां पूर्वरागादिचेष्टितैः ॥३१२॥</p>
<p>रासकुञ्जविलासैश्च ललिताचित्रितैर्युतम् ।</p>
<p>पूतनारिष्टसंहाराद्यन्ततच्चरितैर्बहिः ॥३१३॥</p>
<p>रत्नालिद्युतिकिञ्जल्कं सद्गर्भागारकर्णिकम् ।</p>
<p>बहिरब्जदलाकारैर्वृतं षोडशकोष्ठकैः ॥३१४॥</p>
<p>तत्तद्युगान्तरालस्थद्व्यष्टोपकोष्ठकैरपि ।</p>
<p>ऊर्ध्वे तादृक्सन्निवेशस्फुरदट्टालिकान्वितम् ॥३१५॥</p>
<p>अन्तरन्तःक्रमादुच्चनिर्भित्तिस्तम्भपङ्क्तिषु ।</p>
<p>स्फाटिकीषु सुविन्यस्तप्रवालबलभीकुले ॥३१६॥</p>
<p>छादितेन महारत्नपटलैस्तिर्यगूर्ध्वगैः ।</p>
<p>भ्राजितेन सुकुम्भेन शिखरेण विराजितम् ॥३१७॥</p>
<p>अत्युच्चेन वनालोकसुखदेन निजेशयोः ।</p>
<p>मुक्तपार्श्वतृतीयोच्चखण्डेन च सुमण्डितम् ॥३१८॥</p>
<p>अधो रत्नाचितानेकचित्रचित्रेण भास्वता ।</p>
<p>उपकुट्टिमयुग्मान्तर्दिक्षु सोपानशोभिना ॥३१९॥</p>
<p>कण्ठदघ्नातिविस्तीर्णकुट्टिमेनाभितो वृतम् ।</p>
<p>परितस्तावदुच्चानां प्रान्तोत्पन्नमहीरुहम् ॥३२०॥</p>
<p>फलैः पुष्पैश्च संश्लिष्टकुट्टिमप्रान्तदेशकम् ।</p>
<p>केलिरत्नाकरं राधाकृष्णयोः सवयस्ययोः ॥३२१॥</p>
<p>आग्नेयं भाति पद्माभरत्नहिन्दोलकुट्टिमम् ।</p>
<p>पूर्वापरदिगुत्पन्नप्रवीणबकुलागयोः ॥३२२॥</p>
<p>साचि किञ्चिद्विनिर्गत्य गत्या वक्रोर्ध्वयोपरि ।</p>
<p>मिलिताभ्यां सुशाखाभ्यां छादितं मण्डपाकृति ॥३२३॥</p>
<p>तच्छाखामूलसंनद्धैः पट्टरज्जुचतुष्टयैः ।</p>
<p>दृढैर्बद्धचतुष्कोणं नाभिमात्रोच्चसंस्थिति ॥३२४॥</p>
<p>पद्मरागाष्टपट्टीभिः प्रवालजपदाष्टकैः ।</p>
<p>घटितं हस्तमात्रोच्चपट्टीवेष्टनकेशरम् ॥३२५॥</p>
<p>द्व्यष्टपत्राम्बुजाकाररत्नालिचित्रकर्णिकम् ।</p>
<p>द्विद्विपादान्विताम्भोजदलाभाष्टदलैर्वृतम् ॥३२६॥</p>
<p>रत्नपट्टीकेशरान्तर्द्वाराष्टकसुसंयुतम् ।</p>
<p>दक्षिणे दलपार्श्वस्थारोहद्वारद्वयान्वितम् ॥३२७॥</p>
<p>लघुस्तम्भद्वयासक्तपट्टिपृष्ठावलम्बकम् ।</p>
<p>पट्टतुलीलसन्मध्यं पार्श्वपृष्ठोपधानकम् ॥३२८॥</p>
<p>नानाचित्रांशुकैश्छन्नं स्वर्णसूत्राम्बरैरपि ।</p>
<p>लसच्चन्द्रावलीमुक्तादामगुच्छवितानकम् ॥३२९॥</p>
<p>यत्राष्टदलगालीनां मध्यगौ राधिकाच्युतौ ।</p>
<p>गायदन्यवयस्याभिर्वृन्दा दोलयतीश्वरौ ॥३३०॥</p>
<p>स्वारूढराधाच्युतयोः सर्वाभिमुखताकरम् ।</p>
<p>हिन्दोलाम्बुजमाभाति मदनान्दोलनाभिधम् ॥३३१॥</p>
<p>ऐशान्यां भात्यष्टपत्रं माधवीकुञ्जसारसम् ।</p>
<p>माधवानन्ददं नाम नानालीलोपहारयुक॥३३२॥</p>
<p>फुल्लमल्लीभिराश्लिष्टनम्रशाखाभुजव्रजैः ।</p>
<p>छादितं फुल्लपुन्नागैश्चन्द्रकान्तिचितान्तरम् ॥३३३॥</p>
<p>पद्मपत्राकारकुञ्जैर्वेष्टितं स्वर्णकर्णिकम् ।</p>
<p>उदीच्यां मणिकिञ्जल्कं भाति कुञ्जं सिताम्बुजम् ॥३३४॥</p>
<p>नम्रशाखाभुजाश्लिष्टफुल्लहेमलताचयैः ।</p>
<p>तमालैः कल्पितं जिष्णुनीलरत्नावलीचितम् ॥३३५॥</p>
<p>नीलपद्मदलाकारैरुपकुञ्जाष्टकैर्वृतम् ।</p>
<p>सुवर्णकर्णिकं प्राच्यां भाति कुञ्जासिताम्बुजम् ॥३३६॥</p>
<p>अवाच्यां पद्मरागादिचितान्तर्बाह्यमण्डलम् ।</p>
<p>लवङ्गैश्छादितं फुल्लैर्भाति कुञ्जारुणाम्बुजम् ॥३३७॥</p>
<p>कुञ्जं हेमाम्बुजं भाति प्रतीच्यां फुल्लचम्पकैः ।</p>
<p>वल्लीभिश्छादितं हेमचितबाह्यान्तरालकम् ॥३३८॥</p>
<p>एवमुत्तरादिकुञ्जा भान्ति राधाहरिप्रियाः ।</p>
<p>नानावर्णाकारभेदात्दृशां विस्मयकारिणः ॥३३९॥</p>
<p>प्रतिविदिशमुदञ्चच्चम्पकानां च तूर्णाम्</p>
<p>अरुणहरितपीतश्यामपुष्पोच्चायानाम् ।</p>
<p>वरपरिमलधाराक्षिप्तगन्धान्तराणां</p>
<p>प्रतिदिशमधिरोहन्माधवीवेष्टितानाम् ॥३४०॥</p>
<p>व्यतिसुमिलिततिर्यङ्निर्गतैः कैश्चिदन्यैर्</p>
<p>उपरिघटितसङ्गैः स्निग्धशाखासमूहैः ।</p>
<p>शुकपिकमधुपानां नीलपीतारुणानां</p>
<p>मधुरनिनदरम्यैश्छादितः सौधतुल्यः ॥३४१॥</p>
<p>स्थलजलजनिपुष्पैः पल्लवैः क्ÿप्त</p>
<p>नानाभरणवसनशय्यासद्वितानादिपूर्णः ।</p>
<p>अरुणविषदपीतश्यामपद्मोत्पलाद्यैर्</p>
<p>दिशि विदिशि सनालैः कल्पितानेकचित्रः ॥३४२॥</p>
<p>जठरशरशलाकैः पल्लवैश्चित्रपुष्पैर्</p>
<p>घटितमृदुकबाटीप्रावृतद्वाश्चतुष्कः ।</p>
<p>मदकलचलभृङ्गाऽनीकिनीद्वारपालो</p>
<p>मणिचयचितभूमिद्व्यष्टपत्राब्जमध्यः ॥३४३॥</p>
<p>बहिरपि ततशाखाच्छादिताभिः समन्ताच्</p>
<p>चतसृभिरभिताभिः वेष्टितो देहलीभिः ।</p>
<p>अनिशमिह विशाखाशिष्यया मञ्जुमुख्या</p>
<p>रचननिपुणमत्या संस्कृतोऽध्यक्षयास्य ॥३४४॥</p>
<p>शिवहरिति तटस्थोऽप्येष राधा बकारेर्</p>
<p>विहरणरसवन्याप्लावितात्मा समन्तात।</p>
<p>मदनसुखदनामा लोचनानन्दधामा</p>
<p>विलसति स विशाखानन्ददः कुञ्जराजः ॥३४५॥</p>
<p>विचित्रवृक्षवल्लीभिश्चित्ररत्नैश्चितान्तरः ।</p>
<p>चित्रवर्णैः खगैर्भृङ्गैः कुट्टिमैः प्राङ्गणैर्वृतः ॥३४६॥</p>
<p>चित्रमण्डपसंयुक्तश्चित्रहिन्दोलिकान्वितः ।</p>
<p>प्राच्यां चित्रानन्ददाख्यश्चित्रकुञ्जो विराजते ॥३४७॥</p>
<p>स्फटिकैरिन्दुकान्तैश्च चितकुट्टिमचत्वरः ।</p>
<p>चित्रितः पुण्डरीकैश्च कैरवैर्मल्लिकादिभिः ॥३४८॥</p>
<p>शुभ्रपुष्पदलैर्वृक्षैर्वल्लीभिश्च समन्वितः ।</p>
<p>शुभ्रालिपिककीराद्यैः शब्दज्ञेयैर्निनादितः ॥३४९॥</p>
<p>शुभ्रवेशौ तु राकायां राधाकृष्णौ सहालिभिः ।</p>
<p>क्रीडन्तावपि नेक्ष्येते कैश्चिद्यत्रागतैरपि ॥३५०॥</p>
<p>पूर्णेन्दुनामा कुञ्जोऽयमिन्दुलेखासुखप्रदः ।</p>
<p>सुशुभ्रकेलितल्पादिराग्नेय्यां दिशि राजते ॥३५१॥</p>
<p>हेमवल्लीवृतैर्हेमपुष्पकैश्छादितोऽभितः ।</p>
<p>हेमपद्मावलीचित्रो हेमप्राङ्गणकुट्टिमह॥३५२॥</p>
<p>हेममण्डपिकायुक्तो हेमहिन्दोलिकान्वितः ।</p>
<p>हेमाभालिखगैर्युक्तो हेमलीलापरिच्छदः ॥३५३॥</p>
<p>लीलया पीतवसना पीतालेपविभूषणा ।</p>
<p>यत्र प्रविष्टा श्रीराधा कृष्णेनापि न लक्ष्यते ॥३५४॥</p>
<p>गौराङ्गीवेशधृक्कृष्णः स्वप्रेयस्याः सहालिभिः ।</p>
<p>शृणोति प्रेम संलापं यत्रैताभिरलक्षितः ॥३५५॥</p>
<p>कदाचित्पद्मया यत्र प्रेरिता जटिलागता ।</p>
<p>ददर्श कृष्णं नो राधां तेनैकासनगामपि ॥३५६॥</p>
<p>स्ववर्णकृत्स्वस्थितानां भाति काञ्चनभूरिव ।</p>
<p>दक्षिणे चम्पकलतानन्ददो हेमकुञ्जकः ॥३५७॥</p>
<p>यत्र चम्पकवल्ल्याः सा निकुञ्जपाकशालिका ।</p>
<p>आस्ते तद्शयोश्चित्रजग्धिवेदिकयान्विता ॥३५८॥</p>
<p>यस्यां पाकक्रियाचार्या सवृन्दा सा निजेशयोः ।</p>
<p>सम्पादयति संमोदात्कदाचित्कुञ्जभोजनम् ॥३५९॥</p>
<p>तमालैः श्यामवल्लीभिः श्लिष्टशाखैर्धृतान्तरम् ।</p>
<p>इन्द्रनीलचिताभ्यन्तर्भूमिकुट्टिमचत्वरः ॥३६०॥</p>
<p>राधया युगलीभावं गतोऽपि मुखरादिभिः ।</p>
<p>नेक्ष्यते हरिरेकैव राधिका यत्र दृश्यते ॥३६१॥</p>
<p>राजते दिशि नैरृत्यां रङ्गदेवीसुखप्रदः ।</p>
<p>सर्वश्यामः श्यामकुञ्जो राधिकारतिवर्धनः ॥३६२॥</p>
<p>रक्तवल्लीवृतो रक्तपुष्पपत्रैर्द्रुमैर्वृतः ।</p>
<p>शोणरत्नचिताभ्यन्तः कुट्टिमाङ्गनमण्डपः ॥३६३॥</p>
<p>रक्तहिन्दोलिकायुक्तः कृष्णेष्टः सर्वलोहितः ।</p>
<p>तुङ्गविद्यानन्ददोऽस्ति पश्चिमेऽरुणकुञ्जकः ॥३६४॥</p>
<p>हरिवल्लीवृक्षचित्रो हरित्पक्ष्यलिसंयुतः ।</p>
<p>हरिन्मणिचिताभ्यन्तर्बाह्यकुट्टिमचत्वरः ॥३६५॥</p>
<p>वायव्यां सर्वहरितो राधाकृष्णाक्षकेलिभूः ।</p>
<p>सुदेवीसुखदाभिख्यो हरित्कुञ्जो विराजते ॥३६६॥</p>
<p>उपरि लहरीतुल्याकारचित्रैः स्फुरद्भिर्</p>
<p>मरकतचयगर्भैः पुष्परागेन्दुकान्तैः ।</p>
<p>घटितमितरलोके तोयवद्भासमानं</p>
<p>मणिमयकुमुदाम्भोजालिहंसादियुक्तम् ॥३६७॥</p>
<p>धनपतिदिशि तादृक्सेतुबन्धानुषक्तं</p>
<p>षडधिकदशपत्राम्भोजवत्सन्निवेशम् ।</p>
<p>सलिलकमलसद्मानङ्गयुङ्मञ्जरी शं</p>
<p>प्रदमतुल सुलावण्योल्लसल्लालसीति ॥३६८॥</p>
<p>श्रीराधेव हरेस्तदीयसरसी प्रेष्ठाद्भुतैः स्वैर्गुणैर्</p>
<p>यस्यां श्रीयुतमाधवेन्दुरनिशं प्रेम्ना तया क्रीडति ।</p>
<p>प्रेमास्मिन्बत राधिकेव लभते यस्मिन्सकृत्स्नानकृत्</p>
<p>तत्तस्या महिमा तथा मधुरिमा केनास्तु वर्ण्यः क्षितौ ॥३६९॥</p>
<p>प्रियाकुण्डं दृष्ट्वा मुदितहृदयोऽप्यस्य विविधैर्</p>
<p>गुणैस्तैस्तैरुद्दीपितविरहभावः स्मरवशः ।</p>
<p>प्रियाप्राप्त्युत्कण्ठाकवलितमना नागरगुरुर्</p>
<p>भ्रमानानोत्प्रेक्षां बकरिपुरमुष्मिन्स विदधे ॥३७०॥</p>
<p>खेलच्चक्रयुगोरोजं फेणमुक्तास्रगुज्ज्वलम् ।</p>
<p>रसोर्म्युच्चलितं मेने प्रियवक्षःसमं सरः ॥३७१॥</p>
<p>मधुररसतरङ्गा बिभ्रती पङ्कजास्यं</p>
<p>भ्रमरकपरिवीतं प्रोल्लसत्खञ्जनाक्षम् ।</p>
<p>प्रमुदितहरिणोच्चैर्हंसकारावरम्या</p>
<p>प्रियतमसरसी सा प्रेयसीव व्यलोकि ॥३७२॥</p>
<p>स्वप्रेष्ठारिष्टकुण्डोर्मिचञ्चद्बाहूपगूहिता ।</p>
<p>स्वकोकनदपाणिभ्यां क्षिप्ततच्चलतत्करा ॥३७३॥</p>
<p>समीरचञ्चदम्भोजचलास्येन बलादिव ।</p>
<p>चुम्बितालिकटाक्षेषत्तिर्यगम्बुजसन्मुखी ॥३७४॥</p>
<p>भृङ्गीझङ्कारशीत्कारविकलस्वरगद्गदा ।</p>
<p>प्रोद्यत्कुट्टमिता तेन राधिकेव व्यलोकि सा ॥३७५॥</p>
<p>समुद्भ्राम्यल्लीलाम्बुजमनिलजातोर्मिवलितं</p>
<p>सरोयुग्मं वीक्ष्यानतशिरसि गोवर्धनगिरेः ।</p>
<p>निजप्रेमोद्घूर्णा स्खलितवपुषस्तस्य स हरिर्</p>
<p>भ्रमत्तारं बाष्पोच्छलितमिव मेनेऽक्षियुगलम् ॥३७६॥</p>
<p>इत्थं प्रियायाः स सरः समीक्ष्य तत्</p>
<p>प्रत्यङ्गसंस्मारकमात्मनो गुणैः ।</p>
<p>विदंस्तदानन्दममन्दमप्यभूत्</p>
<p>तदागमौत्सुक्यविभिन्नधैर्यकः ॥३७७॥</p>
<p>प्रायेन एवंविधसन्निवेशकं</p>
<p>ददर्श तत्पार्श्वगमात्मनः सरः ।</p>
<p>कुञ्जैः स्वकान्ताग्रहतोऽतिसंस्कृतैर्</p>
<p>विराजितं नर्मसखालिनिर्मितैः ॥३७८॥</p>
<p>प्रियनर्मवयस्या ये सुबलो मधुमङ्गलः ।</p>
<p>उज्ज्वलार्जुनगन्धर्वा विदग्धभृङ्गकोकिलाः ॥३७९॥</p>
<p>दक्षसन्नन्दनाद्याश्च तेषां स्वस्वाभिधान्विताः ।</p>
<p>तैर्विभज्यार्पिताः कुञ्जास्ते राधाललितादिषु ॥३८०॥</p>
<p>वयोर्दिश्यस्ति सुबलानन्ददा कुञ्जशालिका ।</p>
<p>राधयाङ्गीकृता यस्यास्तीर्थं मानसपावनम् ॥३८१॥</p>
<p>नित्यं स्नात्यत्र सालीभिः कुण्डेऽस्मिन्विपुलाग्रहा ।</p>
<p>कृष्णपादाब्जमाध्वीकपानीये कृष्णवत्प्रिये ॥३८२॥</p>
<p>ललिताङ्गीकृतोदीच्यां कुञ्जशालातिचित्रिता ।</p>
<p>मधुमङ्गलशन्दाख्या भाति श्रीराधिकाप्रिया ॥३८३॥</p>
<p>विशाखाङ्गीकृतैशान्यामुज्ज्वलानन्ददापरा ।</p>
<p>एवमन्यासु दिक्ष्वन्या भान्त्यन्याभिः कृताश्रयाः ॥३८४॥</p>
<p>पूर्वपश्चिमदिङ्मार्गावीशेशा कुण्डयोः क्रमात।</p>
<p>विस्तीर्णौ नृपशूनां स्तः स्नानपानार्थतीर्थगौ ॥३८५॥</p>
<p>लीलानुकूलेषु जनेषु चित्ते</p>
<p>षूत्पन्नभावेषु च साधकानाम् ।</p>
<p>एवं विधं सर्वमिदं चकास्ति</p>
<p>स्वरूपतः प्राकृतवत्परेषु ॥३८६॥</p>
<p>अथ वृन्दागतं वीक्ष्यानन्दिता नन्दनन्दनम् ।</p>
<p>कर्णिकारावतंसौ द्वावभ्येत्योपजहार सा ॥३८७॥</p>
<p>वृन्दा तत्तन्निजनिपुणतासंस्कृतं दर्शयन्ती</p>
<p>तत्तत्कुञ्जादिकामनु तटं सेश्वरीं स्मारयन्ती ।</p>
<p>राधाकान्तं ककुभि सहजैर्भ्राजमानं गुणैः स्वैः</p>
<p>कुण्डेशान्यां मदनसुखदाभिख्यकुञ्जं निनाय ॥३८८॥</p>
<p>स तद्दृष्टातिहृष्टोऽभूत्तत्तत्स्थानेषु राधया ।</p>
<p>कृतकर्तव्यलीलानां स्म्र्तिसङ्कल्पतत्परः ॥३८९॥</p>
<p>विशाखया मञ्जुमुख्या वृन्दया च सुमण्डितम् ।</p>
<p>कुञ्जं विलोक्य तं प्रीतस्तामाहोत्कलिकाकुलः ॥३९०॥</p>
<p>दिष्ट्या वृन्दे यदि तव सखी सागता स्यादकस्मान्</p>
<p>निष्प्रत्यूहं यदि मम तया स्युश्च ते ते विलासाः ।</p>
<p>कुण्डारण्यं मधुसुमधुरं कुञ्जगेहं तदास्मिन्</p>
<p>वैचित्री च त्वदुपरचिता कल्पते सत्फलाय ॥३९१॥</p>
<p>सङ्केतकुञ्जमगतं तुलसीसकाशाच्</p>
<p>छैब्यान्वितं च पथि मां नु निशम्य राधा ।</p>
<p>नैष्यत्यसौ तत इतः किल कापि गत्वा</p>
<p>तामानयेदिह निवेद्य मम प्रवृत्तम् ॥३९२॥</p>
<p>श्रीराधायाः सविध उभयीं माधवीयामवस्थां</p>
<p>शंसन्त्युच्चैर्मदनविषमां लालसोद्दीपनां च ।</p>
<p>कुर्वाणैणां प्रणयविकलां व्याकुलां तृष्णयाद्धा</p>
<p>तामानेतुं त्वरय ललितां मद्गिरा त्वं धनिष्ठे ॥३९३॥</p>
<p>स्थापयैकां सखीं वृन्दे गोदिगध्वन्यसौ यथा ।</p>
<p>मामन्वेष्टुं सखा कश्चिदागच्छेत्तं प्रतारयेत॥३९४॥</p>
<p>गौरीतीर्थाध्वनि परां दक्षां स्थापय सा यथा ।</p>
<p>पुनरायाति शैब्या चेदन्या वा तां च वञ्चयेत॥३९५॥</p>
<p>पक्वरम्भाफले मग्नदृष्टिलोलं बटुं हरिः ।</p>
<p>वीक्ष्याह वृन्दामनयोः फलैस्त्वं पूरयोदरम् ॥३९६॥</p>
<p>बटुराहानया किं मे त्वमाज्ञापय मां सखे ।</p>
<p>दृष्ट्वा दृष्ट्वा यथावाञ्छं खादंस्तृप्यामि लोलुपः ॥३९७॥</p>
<p>तत्र तत्र प्रहितयोः सख्योर्निपुणयोस्तया ।</p>
<p>कृष्णोऽप्युत्कण्ठितोऽतिष्ठत्प्रियाध्वनिहितेक्षणः ॥३९८॥</p>
<p>स्मितकमलमुखी सा यावदायाति तावत्</p>
<p>जलधिशतगभीरोऽप्यस्तधैर्यः स मेने ।</p>
<p>क्षणमपि युगलक्षं हन्त यत्तन्न चित्रं</p>
<p>प्रणयिनि सहजेयं प्रेमभाजां हि चेष्टा ॥३९९॥</p>
<p>इति श्रीभावनासारसङ्ग्रहे पूर्वाह्नलीलास्वादनानुमोदनो नाम</p>
<p>तृतीयः सङ्ग्रहः</p>
<p>॥३॥</p>
<p>श्रीश्रीभावसारसङ्ग्रहः (ईई)</p>
<p>(४)</p>
<p>अथ मध्याह्नलीला</p>
<p>सहालिश्रीराधासहितहरिलीलां बहुविधां</p>
<p>स्मरन्मध्याह्नीयां पुलकिततनुर्गद्गदवचाः ।</p>
<p>ब्रुवन्व्यक्तं तां च स्वजनगणमध्येऽनुकुरुते</p>
<p>शचीसूनुर्यस्तं भज मनस्त्वं बत सदा ॥१॥</p>
<p>गोविन्दलीलामृत ८.१८—</p>
<p>मध्याह्नेऽन्योन्यसङ्गोदितविविधविकारादिभूषाप्रमुग्धौ</p>
<p>वाम्योत्कण्ठातिलोलौ स्मरमखललिताद्यालिनर्माप्तशातौ ।</p>
<p>दोलारण्याम्बुवंशीहृतिरतिमधुपानार्कपूजादिलीलौ</p>
<p>राधाकृष्णौ सतृष्णौ परिजनघटया सेव्यमानौ स्मरामि ॥२॥</p>
<p>अथात्र घोषेश्वरनन्दनप्रिया</p>
<p>पृथक्पृथक्सा युगपन्निजेन्द्रियैः ।</p>
<p>आकृष्टचित्ता प्रियसङ्गमौत्सुकैः</p>
<p>स्वं सान्त्वयन्तीमवदद्विशाखिकाम् ॥३॥</p>
<p>सौन्दर्यामृतसिन्धुभङ्गललनाचित्ताद्रिसम्प्लावकः</p>
<p>कर्णानन्दिसनर्मरम्यवचनः कोटीन्दुशीताङ्गकः ।</p>
<p>सौरभ्यामृतसम्प्लवावृतजगत्पीयूषरम्याधरः</p>
<p>श्रीगोपेन्द्रसुतः स कर्षति बलात्पञ्चेन्द्रियाण्यालि मे ॥४॥</p>
<p>नवाम्बुदलसद्द्युतिर्नवतडिन्मनोज्ञाम्बरः</p>
<p>सुचित्रमुरलीस्फुरच्छरदमन्दचन्द्राननः ।</p>
<p>मयूरदलभूषितः सुभगतारहारप्रभः</p>
<p>स मे मदनमोहनः सखि तनोति नेत्रस्पृहाम् ॥५॥</p>
<p>नदज्जलदनिस्वनः श्रवणकर्षिसच्छिञ्जितः</p>
<p>सनर्मरससूचकाक्षरपदार्थभङ्ग्युक्तिकः ।</p>
<p>रमादिकवराङ्गनाहृदयहारिवंशीकलः</p>
<p>स मे मदनमोहनः सखि तनोति कर्णस्पृहाम् ॥६॥</p>
<p>कुरङ्गमदजिद्वपुःपरिमलोर्मिकृष्टाङ्गनः</p>
<p>स्वकाङ्गनलिनाष्टके शशियुताब्जगन्धप्रथः ।</p>
<p>मदेन्दुवरचन्दनागुरुसुगन्धिचर्चार्चितः</p>
<p>स मे मदनमोहनः सखि तनोति नासास्पृहाम् ॥७॥</p>
<p>हरिन्मणिकवाटिकाप्रततहारिवक्षःस्थलः</p>
<p>स्मरार्ततरुणीमनःकलुषहारिदोरर्गलः ।</p>
<p>सुधांशुहरिचन्दनोत्पलसिताभ्रशीताङ्गकः</p>
<p>स मे मदनमोहनः सखि तनोति वक्षःस्पृहाम् ॥८॥</p>
<p>व्रजातुलकुलाङ्गनेतररसालितृष्णाहर</p>
<p>प्रदीव्यदधरामृतः सुकृतिलभ्यफेलालवः ।</p>
<p>सुधाजिदहिवल्लिकासुदलवीटिकाचर्वितः</p>
<p>स मे मदनमोहनः सखि तनोति जिह्वास्पृहाम् ॥९॥</p>
<p>सङ्ग्रहकर्तुः—</p>
<p>एवं गदन्त्यां स्वमनोऽभिलाषं</p>
<p>स्वेदाश्रुकम्पादिकरं महान्तम् ।</p>
<p>कृष्णे गताया हि तथा तुलस्या</p>
<p>वीथीं च तस्यामवलोकयन्त्याम् ॥१०॥</p>
<p>कृष्णभावनामृत ८.३४—</p>
<p>प्राहिनोन्मुरलिकां स्वदूतिकाम्</p>
<p>अच्युतः श्रुतियुगे विधृत्य या ।</p>
<p>प्रेयसीं निजकलेन लम्भयेत्</p>
<p>कण्ठमस्य कनकस्रजं यथा ॥११॥</p>
<p>अलङ्कारकौस्तुभ ८.७२, चैतन्यचन्द्रोदयनाटकं ३.३३—</p>
<p>मधुरिमरसवापीमत्तहंसी प्रजल्पः</p>
<p>प्रणयकुसुमवाटीभृङ्गसङ्गीतघोषः ।</p>
<p>सुरतसमरभेरीभाङ्कृतिः पूतनारेर्</p>
<p>जयति हृदयदंशी कोऽपि वंशीनिनादः ॥१२॥</p>
<p>आनन्दवृन्दावनचम्पू १७.५०—</p>
<p>स हरिमुरलिकाया निःस्वनोऽभूद्वधूनां</p>
<p>श्रवणविधचारी मन्मथोन्माथकारी ।</p>
<p>अविकलकुलशीलाचारचर्याभिचारो</p>
<p>धृतिविघटनतन्त्रः कोऽपि मन्त्रः स्वतन्त्रः ॥१३॥</p>
<p>(अज्ञातस्य)—</p>
<p>विषायमाणं मधुरं तथोग्रं</p>
<p>वाञ्छापकं सा च निशम्य वंश्याः ।</p>
<p>नादं विनिन्द्यापि प्रशस्य तां तं</p>
<p>सखीसमूहं पुनराह राधा ॥१४॥</p>
<p>विदग्धमाधवः १.३५—</p>
<p>अजडः कम्पसम्पादी शास्त्रादन्यो निकृन्तनः ।</p>
<p>तापनोऽनुष्णताधारी को वायं मुरलीरवः ॥१५॥</p>
<p>विदग्धमाधवः ६.१२—</p>
<p>सूतिस्ते धनुषश्च वंशवरतो वन्दे तयोरन्तिमं</p>
<p>विद्धे येन जनस्तनुं विहरयन्नान्तश्चिरं ताम्यति ।</p>
<p>विद्धानां हृदि मारपत्रिविषमैर्ध्वानेषुभिर्नस्त्वया</p>
<p>क्रूरे वंशी न जीवनं न च मृतिर्घोराविरासीद्दशा ॥१६॥</p>
<p>आनन्दवृन्दावनचम्पू ११.३४३६—</p>
<p>सरन्ध्रा नीरन्ध्रा भवति मुखरागैर्मधुपतेः</p>
<p>कठोरा सारस्यं गमयति कठोरान्तरमपि</p>
<p>अतूष्णीकां तूष्णीकयति मृगपक्षिप्रभृतिकं</p>
<p>स्वयं वंशे जाता विकलयति सद्वंशजवधूः ॥१७॥</p>
<p>स्वयं शून्याप्यन्तर्बहु वहति रागव्यतिकरं</p>
<p>दधात्येकं पर्व प्रकटयति पर्वाणि शतशः ।</p>
<p>कलान्धत्ते रम्यान्विकलयति जगदहो</p>
<p>मुरारेर्वंशीयं जडयति समुल्लासयति च ॥१८॥</p>
<p>कलोऽप्यस्याः विलसति विसारी त्रिभुवने</p>
<p>विशत्यन्तः श्रोत्रं सकलतनुपीडां रचयति ।</p>
<p>रसं नानाकारं सहजमधुरोऽप्येष तनुते</p>
<p>कदाचित्पीयूषं वितरति कदाचिद्विषमपि ॥१९॥</p>
<p>बृहद्भागवतामृत २.६.४८—</p>
<p>न जाने सा वंश्युद्गिरति गरलं वामृतरसं</p>
<p>न जाने तन्नादोऽप्यशणिपरुषो वाम्बुमृदुलः ।</p>
<p>न जाने चात्युष्णो ज्वलितदहनाद्वेन्दुशिशिरो</p>
<p>यतो जातोन्मादा मुमुहुरखिलास्ते व्रजजनाः ॥२०॥</p>
<p>आनन्दवृन्दावनचम्पू ११.३२३३—</p>
<p>बिम्बाधरारुणकराङ्गुलिकान्तिपूरैः</p>
<p>पूर्णोदरान्तविवरेण बहिः सरद्भिः ।</p>
<p>सा मालवश्रियमिव प्रतिलङ्घ्य कामं</p>
<p>रागावलीं तनुमतीं वमतीव वंशी ॥२१॥</p>
<p>स्फुरताधरपल्लवेन मन्दं</p>
<p>विकसद्भिर्दशनांशुभिः स्मितेन ।</p>
<p>रमणीमुखसौभगं प्रपेदे</p>
<p>मुरलीरन्ध्रमनेन चुम्ब्यमानम् ॥२२॥</p>
<p>आनन्दवृन्दावनचम्पू ११.३७—</p>
<p>अम्भः स्तम्भयति द्रुतं द्रवयति द्रागद्रिमद्रिं द्रवन्</p>
<p>शुष्कानप्यवनीरुहः किसलयत्यामूलमुन्मूलितान।</p>
<p>ब्रह्मानन्दलयं गतानपि मुनीनुच्चैः समुच्चाटयत्य्</p>
<p>आश्चर्यस्य निधानमेष जयति श्रीकृष्णवेणुध्वनिः ॥२३॥</p>
<p>आनन्दवृन्दावनचम्पू ११.४०६२—</p>
<p>धन्या धयन्ति मुखपङ्कजमस्य दृग्भ्यां</p>
<p>चुम्बन्ति तत्किमपि धन्यतरास्त एके ।</p>
<p>ते नाम के मुरलिकापरिपीतशेषं</p>
<p>येऽस्याधरं सुमुखि धन्यतमाः पिबन्ति ॥२४॥</p>
<p>धन्यासि भो मुरलि यत्परिपीयमाना</p>
<p>श्यामेन तद्दशनचन्द्रिकयासि दिग्धा ।</p>
<p>स्निग्धा सती मणितवत्कलकूजितानि</p>
<p>सन्तन्वती भुवनमुत्तरलीकरोषि ॥२५॥</p>
<p>आपच्यमानदरदाडिमबीजराजि</p>
<p>राजीवमध्यमपि चेदुररीकरोति ।</p>
<p>इन्दुदरं विशति चेत्कुरुविन्दपङ्क्तिर्</p>
<p>दन्तावलिः किल तदस्य तुलां बिभर्ति ॥२६॥</p>
<p>अत्यन्तसाहसवती मुरली यदेषा</p>
<p>कृष्णाधरं पिबति यं परकीयपेयः ।</p>
<p>किं सौभगं तदनयातनि येन रत्नं</p>
<p>यत्नं विनापि पुरतः स्वयमेति यस्याः ॥२७॥</p>
<p>यत्पीतशेषरसशीकरसम्प्रयोगान्</p>
<p>नद्यः प्रफुल्लकमलावलिलोमहर्षाः ।</p>
<p>स्तभ्नन्ति रुद्धतरसस्तरवः प्रसून</p>
<p>माध्वीकलोचनजलाः परितो रुवन्ति ॥२८॥</p>
<p>धन्या जयत्यपि मही महिता महिम्ना</p>
<p>कृष्णस्य यच्चरणचिह्नविचित्रवक्षाः ।</p>
<p>वंशीरवामृतरसैः सरसान्तरेव</p>
<p>याजस्रमेव यवसाङ्कुररोमहर्षा ॥२९॥</p>
<p>वृन्दावनस्य महिमा न हि मादृशीनां</p>
<p>गम्यो यदत्र मुरभिन्मुरलीरवेण ।</p>
<p>स्वान्तं बिलास्य मृदुलास्यमयुर्मयूराः</p>
<p>स्पन्दं जहुस्तरुलता मरुता हताश्च ॥३०॥</p>
<p>किं दुश्चरं चरितमालि तपो मृगीभिः</p>
<p>पश्यन्ति याः समुरलीकलमास्यमस्य ।</p>
<p>अक्ष्णोः प्रकामकमनीयगुणत्वमेषां</p>
<p>सा साम्प्रतं भवति सम्प्रति सम्प्रतीहि ॥३१॥</p>
<p>सौभाग्यभागियमहो सखि कृष्णसारी</p>
<p>सारीकरोति नयने सहकृष्णसारा ।</p>
<p>वंशीनिनादमकरन्दभरं दधानं</p>
<p>कृष्णास्यपङ्कजमशाङ्कितमापिबन्ती ॥३२॥</p>
<p>धन्या विमानवनिता जनितानुरागा</p>
<p>द्रागात्तगाढरतिभिः पतिभिः परीताः ।</p>
<p>लीलाकलक्वणितवेणुमवेक्ष्य कृष्णं</p>
<p>धैर्यादथावरुरुहुर्मुमुहुर्मुहुश्च ॥३३॥</p>
<p>विस्रंसमानचिकुराः श्लथमाननीव्यो</p>
<p>देव्यो धृतिव्यसनतो निखिला दिवीव ।</p>
<p>आरिप्स्यमानममरद्रुमपुष्पवर्षं</p>
<p>विस्मृत्य हन्त ववृषुर्नयनाम्भ एव ॥३४॥</p>
<p>अर्धावलीढयवसाङ्कुरशोभिदन्ताः</p>
<p>सोत्कण्ठमुन्मिषितनेत्रमुदीर्णकर्णम् ।</p>
<p>चित्रार्पिता इव पतन्तमिवामृतौघं</p>
<p>वेणुध्वनिं श्रुतिपुटे गमयन्ति गावः ॥३५॥</p>
<p>चूषन्ति चूचुकमहो न न सन्त्यजन्ति</p>
<p>वत्सा नयन्ति न पयःकवलं गलाधः ।</p>
<p>वंशीकलाहृतहृदां सखि नैचिकीनां</p>
<p>स्नेहस्नुतस्तनरसो धरयैव पीतः ॥३६॥</p>
<p>वंशीकलं कलयतोऽस्य निपीय दृग्भ्यां</p>
<p>रूपामृतं पुनरमुष्य रसानुभूत्या ।</p>
<p>ध्यायन्ति मीलितदृशः सखि बद्धमौनं</p>
<p>बद्धासनं मुनय एव पतत्त्रिणोऽमी ॥३७॥</p>
<p>न स्पन्दते सखि न रौति न वीक्षतेऽन्यन्</p>
<p>नान्यच्छृणोति न जिघत्सति पक्षिसङ्घः ।</p>
<p>रोमाञ्चवानिव मुदा गरुतं धुनानो</p>
<p>वंशीकलास्वदनमेव परं करोति ॥३८॥</p>
<p>स्रस्ते रथाङ्गकलहंषविचित्रचेले</p>
<p>प्रव्यक्तसैकतनितम्बमुदीर्णफेनम् ।</p>
<p>आवर्तवर्तितघनभ्रमिभिः समीयेऽ</p>
<p>पस्मार एव मुरलीनिनदैर्नदीभिः ॥३९॥</p>
<p>वीचीकरैः सरसिजाञ्जलिमर्पयन्त्यः</p>
<p>कृष्णाङ्घ्रिपङ्कजयुगं बहुमानयन्त्यः ।</p>
<p>सच्छीकरैः शिशिरयन्ति रसेन वंशी</p>
<p>नादप्रहृष्टमनसःसखि शवलिन्यः ॥४०॥</p>
<p>आच्छादयन्शरदशीतकरस्य तापं</p>
<p>छत्रायितः स्ववपुषायमचेतनोऽपि ।</p>
<p>संसर्पति प्रतिपथं परितः प्रसर्पन्</p>
<p>मैत्रीं विभावयन्ति मेघरुचीह मेघः ॥४१॥</p>
<p>कर्पूरपूरपरमाणुसमेन वारां</p>
<p>शीतेन शीकरभरेण विसारिणां यः ।</p>
<p>गोचारणश्रममपाकुरुतेऽनुगायन्</p>
<p>वंशीममुष्य घन एव निसर्गबन्धुः ॥४२॥</p>
<p>स्निग्धेषु शाद्वलतलेषु पदारविन्द</p>
<p>स्यन्दीनि वल्लभतमाकुचकुङ्कुमानि ।</p>
<p>वक्षुरुहेषु च मुखेषु च रूषयन्त्यो</p>
<p>धन्याः पुलिन्दसुदृशः सुरसा भवन्ति ॥४३॥</p>
<p>हन्ताधिकार्यनधिकारितया न भेदः</p>
<p>सर्वाभिलाषसदने मधुरिम्णि तस्य ।</p>
<p>युक्तं पुलिन्दसुदृशो यदिहानुरक्ता</p>
<p>रागस्य च प्रकटने ह्ययमेव मार्गः ॥४४॥</p>
<p>यः कन्दकन्दरपयःफलधातुरागैः</p>
<p>क्रीडोपयोगिभिरसौ भजतेऽनुवेलम् ।</p>
<p>गोवर्धनो गिरिवरः स हि माघवस्य</p>
<p>लीलासखश्च सखि भागवतोत्तमश्च ॥४५॥</p>
<p>यस्याश्रमं कृतवतां सखि बद्धतृष्णः</p>
<p>कृष्णस्तनोत्यभिमतं मतमेतदेव ।</p>
<p>श्रेयः सिसाधयिषवो न विना सहायं</p>
<p>योग्याश्च तद्घटयितुं कुशला भवन्ति ॥४६॥</p>
<p>सङ्ग्रहकर्तुः—</p>
<p>इत्थमेव मुरलीस्वनामृतं</p>
<p>वर्णनेन सुरभीकृतं मुहुः ।</p>
<p>कर्णचारुचषकान्तराहितं</p>
<p>ता मिथोऽपि परिवेशितं पपुः ॥४७॥</p>
<p>गोविन्दलीलामृत ८.९३८—</p>
<p>अथागत्य सा तुलसी सभां तां</p>
<p>गुञ्जावलीं गन्धफलीयुगं च ।</p>
<p>निवेदयन्ती ललिताकराब्जे</p>
<p>वृत्तं समस्तं मुदिता शशंसे ॥४८॥</p>
<p>श्रवसोरवतंसकद्वयीं</p>
<p>हृदि गुञ्जास्रजमप्यमुं शुभाम् ।</p>
<p>हरिसङ्गसमृद्धसौरभां</p>
<p>प्रियसख्या ललिता मुदा दधे ॥४९॥</p>
<p>तत्स्पर्शतः फुल्लसरोजनेत्रा</p>
<p>कृष्णाङ्गसंस्पर्शमिवानुभूय ।</p>
<p>कम्पाकुला कण्टकिताङ्गयष्ठिर्</p>
<p>उत्कापि गन्तुं स्थगिता तदासीत॥५०॥</p>
<p>धीरतावामतासूक्ष्ममेधालीभिः प्रबोधिता ।</p>
<p>त्वरयन्ती सखीर्याने भङ्ग्या परिजहास सा ॥५१॥</p>
<p>पश्यताग्रे दिदृक्सा चेद्गत्वालं मदपेक्षया ।</p>
<p>शैब्या वाग्वागुराबद्धं कृष्णसारं मृगेक्षणाः ॥५२॥</p>
<p>विधेयः पद्मिनीनां वः प्रयत्नः कृष्णपद्मिनः ।</p>
<p>चन्द्रावलीसखीवारीपतितस्य समुद्धृतौ ॥५३॥</p>
<p>न हठात्क्रियते सुपण्डितैर्</p>
<p>अविचारात्कृतमप्यनर्थकम् ।</p>
<p>सुविचार्य कृतं हि कल्पते</p>
<p>सुधियां साधु फलोपपत्तये ॥५४॥</p>
<p>ललिताह सत्यमेतद्यन्न सङ्केतगो हरिः ।</p>
<p>किन्तु शैब्यादिभिर्वीतस्तद्यानं मानहानये ॥५५॥</p>
<p>अथेशा कृष्णसङ्गाशोत्कलिकाव्याकुलान्तरा ।</p>
<p>तस्या दुर्लभतास्फूर्त्या मनस्येतदचिन्तयत॥५६॥</p>
<p>ननान्दा विद्वेष्टि पतिरतिकटुः सापि कुटिला</p>
<p>धवाम्बा मे पद्माप्रभृतिरिपुपक्षश्च बलवान।</p>
<p>वनं व्याप्तं सर्वं व्रजधनजनैरह्नि सखिभिर्</p>
<p>वृतः कृष्णो लभ्यः कथमिह भवेद्विघ्नबहुले ॥५७॥</p>
<p>निष्प्रत्यूहं हरेः सङ्गो दुर्लभो मेऽद्य दुर्विधेः ।</p>
<p>इत्याकुलधियस्तस्याः शुभासीच्छकुनोन्नतिः ॥५८॥</p>
<p>सुलभो वृषभः स गिरौ कमपि</p>
<p>प्रसभं गणको बहिरित्यवदत।</p>
<p>निजवामकुचोरुभुजानयनं</p>
<p>प्रियसङ्गतयेऽस्फुरदाशु समम् ॥५९॥</p>
<p>भविकशकुनजातामोदपूर्णापि गाढ</p>
<p>प्रणयविसरजासम्भावनालीनचित्ता ।</p>
<p>हृदयदयितवार्ताप्राप्तितृष्णास्रवन्त्या</p>
<p>सममहह धनिष्ठामागतां सा ददर्श ॥६०॥</p>
<p>स्वमिलनमुदितां तां वीक्ष्य राधा धनिष्ठां</p>
<p>हृदयदयितपादैः प्रेषितां मन्यमाना ।</p>
<p>उदितविविधभावव्याकुलाप्यस्य वार्ता</p>
<p>श्रवणकुतुकदिग्धा व्याजतस्तामपृच्छत॥६१॥</p>
<p>कुत इह सखि वृन्दारण्यतो माधवश्रीः</p>
<p>कथय किमनुभूता लोकिता गोत्रवर्यः ।</p>
<p>व्रज धनजनपाता सङ्गतश्चेक्षितोऽसौ</p>
<p>कथयतु भवती सा कीदृशी वा स कीदृक॥६२॥</p>
<p>विकसितवनमालाकृष्टपुष्टालिवृन्दा</p>
<p>विकचतिलकलक्ष्मीः कोकिलालापरम्या ।</p>
<p>हृदि युवतिजनानां काममुद्दीपयन्ती</p>
<p>स्फुरति सखि विशाला माधुरी माधवस्य ॥६३॥</p>
<p>विविधोत्कलिकाकीर्णां दर्शनात्स्मरवर्धिनीम् ।</p>
<p>माधवीयामवस्थां कः सखि वर्णयितुं क्षमः ॥६४॥</p>
<p>धरोद्धर्ता धातूच्चयरचितचित्रावयववान्</p>
<p>ध्वनद्वेणुर्धेनुव्रजजलदभीतिव्रजहरः ।</p>
<p>वयःक्रीडोन्मीलः सकलसुरभीवर्धनकृती</p>
<p>विरावोच्चैः शृङ्गो लसति सखि गोवर्धनधरः ॥६५॥</p>
<p>तद्वाग्भङ्गीमधुलीनां पानोन्मत्तहृदप्यसौ ।</p>
<p>कान्तोदन्तं स्फुटं श्रोतुं संवादमनयाकरोत॥६६॥</p>
<p>यानं क्व ते सम्प्रति ते समीपे</p>
<p>किमर्थमावेदयितुं प्रवृत्तिम् ।</p>
<p>कस्य व्रजेन्दोः सखि कीदृशी सा</p>
<p>स्वशत्रुकन्दर्पतमोऽभिभूतिः ॥६७॥</p>
<p>छायाद्वितीयोऽयमसौ सहायी</p>
<p>निरायुधोऽयं स च शस्त्रपूर्णः ।</p>
<p>स्वरूपसम्पज्जयजातरोषस्</p>
<p>तं बाधतेऽसौ स्वमधौ समृद्धः ॥६८॥</p>
<p>समाच्छन्नं कुर्वन्नुपरि कुसुमैः स्वैरिव शरैः</p>
<p>समन्तात्सामन्तैरलिपिकवसन्तानिलमुखैः ।</p>
<p>भवत्कुण्डारण्यं न्यरुणदिह कृष्णं रतिपतिर्</p>
<p>बहिःस्थानीकिन्या इव स तव सङ्गं स्पृहयति ॥६९॥</p>
<p>बहुधा कृतरक्षणं प्रियं</p>
<p>पतितं दैवबलेन सङ्कटे ।</p>
<p>तव सङ्गतिमात्रतारणे</p>
<p>त्वरितं त्राहि न चेत्कृतघ्नता ॥७०॥</p>
<p>त्वत्सङ्गत्या यदा भाति तदा मदनमोहनः ।</p>
<p>अन्यत्र विश्वमोहोऽपि स्वयं मदनमोहितः ॥७१॥</p>
<p>धृतानल्पाकल्पः कृतकुसुमतल्पो हृदि बलत्विकल्पः</p>
<p>सङ्कल्पान्विदधदिह जल्पंस्तव कथाम् ।</p>
<p>स शूरोऽपि क्रूरातनुकदनदूरोज्झितधृतिर्</p>
<p>हरिः कुञ्जे गुञ्जन्मधुपपिकपुञ्जे निवसति ॥७२॥</p>
<p>नवीनजलदद्युतिः कनकपीतपट्टाम्बरः</p>
<p>स्फुरन्मकरकुण्डलो घुसृणचारुचर्चाञ्चितः ।</p>
<p>प्रफुल्लकमलेक्षणः कनकयूथिकामाल्यवान्</p>
<p>शिखण्डकृतशेखरः स्फुरति साध्वि कुञ्जे हरिः ॥७३॥</p>
<p>श्रीतारुण्यमहामृताब्धिविलसत्सौन्दर्यपाथःस्फुरल्</p>
<p>लावण्योच्चतरङ्गभङ्गिविलसत्कन्दर्पभावभ्रमे ।</p>
<p>श्रीवंशीध्वनिवात्ययोत्थितपतद्योषाक्षिचेतस्तृणस्</p>
<p>तन्वानाशु निमज्जयन्नपि हरिस्त्वद्वीथिमुद्वीक्स्यते ॥७४॥</p>
<p>बकभिदि सुविदग्धे स्वां सुवैदग्ध्य</p>
<p>धारां नवतरुणिमपूर्णे नव्यतारुण्यलक्ष्मीम् ।</p>
<p>शशिमुखि रतितृष्णामप्यमुष्मिन्सतृष्णे</p>
<p>सफलय वरवेशे वेशभङ्गीं समर्प्य ॥७५॥</p>
<p>प्रेमोद्भ्रान्तं द्रुतस्वान्तं स्मराक्रान्तं त्वदाश्रितम् ।</p>
<p>मूर्च्छान्तां क्लान्तिमायान्तं कान्तं कान्ते द्रुतं व्रज ॥७६॥</p>
<p>इति सखीवचनामृतपानज</p>
<p>प्रकटभावचयाचितविग्रहा ।</p>
<p>अतिशयोत्सुकताजडताकुला</p>
<p>द्रुतविलम्बितयानमतिर्बभौ ॥७७॥</p>
<p>कृष्णभावनामृत ८.३७—</p>
<p>काननाभिसारणोचितांशुक</p>
<p>कल्पवेशपरिधापनोन्मुखीः ।</p>
<p>सा सखीरपि विलम्ब शङ्कयाक्षिप्य</p>
<p>वेषमकृत स्वयं तनोः ॥७८॥</p>
<p>अलङ्कारकौस्तुभः ५.१२३—</p>
<p>अधात्काञ्चीं कण्ठे जघनभुवि हारं चरणयोः</p>
<p>कृशाङ्गी केयूरं भुजलतिकयोर्नूपुरयुगम् ।</p>
<p>किमङ्गैरन्योन्यं मधुमथनमङ्गोत्सवविधौ</p>
<p>प्रमादो व्यातेने प्रणयपिशुनः स्वस्वविभवैः ॥७९॥</p>
<p>कृष्णभावनामृत ८.३८४०—</p>
<p>गोस्तनाख्य मणिहार वेष्टनैर्</p>
<p>द्राङ्नितम्बमकरोदलङ्कृतम् ।</p>
<p>कण्ठमन्वधित किङ्किणीं स्रजं</p>
<p>मूर्ध्निं वेणि शिखरे ललाटिकाम् ॥८०॥</p>
<p>लोचने मृगमदद्रवाञ्जित</p>
<p>भालमञ्जनविशेषकार्चिताम् ।</p>
<p>हन्त यावकरसेन निर्ममे</p>
<p>स्थासकं तनुमनूदिताम्बर ॥८१॥</p>
<p>नीलमञ्जुलनिचोलसंवृत</p>
<p>माधुरीव निरगात्पुराद्बहिः ।</p>
<p>कौमुदीव घनतां गता क्षितौ</p>
<p>किं घनेन निहितात्मनोऽन्तरे ॥८२॥</p>
<p>गोविन्दलीलामृत ३९४१—</p>
<p>ततस्तदैवागतकुन्दवल्ल्याः</p>
<p>स्वस्य प्रयाणाय कृतत्वरायाः ।</p>
<p>सा सव्यहस्तेन करं दधाना</p>
<p>परेण लीलाकमलं चचाल ॥८३॥</p>
<p>पुरतस्तुलसी धनिष्ठया सविशाखा ललिता च पार्श्वतः ।</p>
<p>परितश्च सखीततिः परा स्वसखीं तां परिवार्य सान्वयात॥८४॥</p>
<p>स्वसमसहचरीभिः कृष्णराधाङ्घ्रि</p>
<p>सेवोपकरणवलिताभिर्दासिकाभ्यां च युक्ता ।</p>
<p>अनुसरति युताभ्यां सूर्यपूजोपचारैः</p>
<p>प्रणयसहचरी तां मञ्जरी रूपपूर्वा ॥८५॥</p>
<p>कृष्णभावनामृत ८.४१—</p>
<p>आलीभिः सह पुरोपकानन</p>
<p>प्रान्तवर्त्मनिहिताङ्घ्रिपल्लवा ।</p>
<p>ह्रीक्षपाक्षयवशादवगुण्ठनोन्</p>
<p>मुक्तमास्य कमलं दधे स्फुटम् ॥८६॥</p>
<p>गोविन्दलीलामृत ८.४२४४—</p>
<p>व्रजाद्विनिष्क्रम्य ददर्श सा पुरः</p>
<p>सुमङ्गलां स्त्रीं दधिपात्रधारिणीम् ।</p>
<p>चाषं द्विजातिं नकुलं मृगावलीं धेनुं</p>
<p>सवत्सं वृषभं च दक्षिणे ॥८७॥</p>
<p>सरसि विकचपद्मे वेष्टिते भृङ्गपङ्क्त्या</p>
<p>मदिरयुगलमुद्यल्लास्यमालोक्य बाला ।</p>
<p>प्रचलदलकपाली सङ्गिरिङ्गत्सुनेत्र</p>
<p>स्वरमणमुखबिम्बभ्रान्तिभाक्स्तम्भितासीत॥८८॥</p>
<p>इति शुभशकुनेक्षोद्भूतमुन्मन्थराणां</p>
<p>विविधकुटिलहास्योल्लासमातन्वतीनाम् ।</p>
<p>प्रणयसहचरीणां श्रेणिभिः पूर्णपार्श्वा</p>
<p>मदगजगुरुयाना काननाभ्यर्णमाप ॥८९॥</p>
<p>जगन्नाथवल्लभनाटक १.३७</p>
<p>केलिविपिनं प्रविशति राधा ।</p>
<p>प्रतिपदसमुदितमनसिजबाधा ॥ ध्रुवम् ॥</p>
<p>विनिदधती मृदुमन्थरपादम् ।</p>
<p>रचयति कुञ्जरगतिमनुवादम् ॥</p>
<p>जनयतु रुद्रगजाधिपमुदितम् ।</p>
<p>रामानन्दरायकविगदितम् ॥९०॥</p>
<p>गोविन्दलीलामृत ८.४५४८—</p>
<p>इयमथ तरुवल्लीवृन्दमुत्फुल्लयन्ती</p>
<p>मदकलकलकण्ठीकाकलीकण्ठनादा ।</p>
<p>मधुकरकलविङ्कीझङ्कृतोच्छिञ्जितोर्मिर्</p>
<p>वनमनु वनजाक्षी माधवश्रीर्विवेश ॥९१॥</p>
<p>फुल्लश्यामलतोज्ज्वलं सुतिलकश्रीयुक्विशालार्जुन</p>
<p>प्रोत्फुल्लोच्चहलिप्रियं शिखिदलश्रेणीभिराभूषितम् ।</p>
<p>पुन्नागामलचम्पकालिकृतमालालङ्कृतं पल्लवैर्</p>
<p>दीव्यत्काञ्चनविद्रुमादिवलितं तापिञ्छकान्त्युल्लसत॥९२॥</p>
<p>गुञ्जापुञ्जविराजितं श्रमहरच्छायाकदम्बाश्रयं</p>
<p>वेणुध्वानमनोहरं प्रविलसच्छ्रीपीतनाचर्चितम् ।</p>
<p>फुल्लन्मन्मथशङ्कुलं वरवयः शोभाविलासास्पदं</p>
<p>सापश्यत्पुरतो वनं वपुरिव प्रेष्ठस्य सर्वेष्टदम् ॥९३॥ (युग्मकम्)</p>
<p>पतति नयनमस्या यत्र यत्रात्र वस्तुन्य्</p>
<p>अखिलमिदमघारेस्तत्तदङ्गायमानम् ।</p>
<p>मदयदपि हृदन्तः शस्त्रतामेत्य सद्यः</p>
<p>प्रहरति विषमेषोश्चित्रमेतच्च तच्च ॥९४॥</p>
<p>वनस्य कान्तसादृश्यं पश्यन्तीं विहस्तां तां वयस्याह (चैतन्यचन्द्रोदय १.३५)—</p>
<p>हसन्ती वासन्ती वलितमुकुलो बालबकुलो</p>
<p>विशोकश्चाशोकः सुलभविचयश्चम्पकचयः ।</p>
<p>अनागः पुन्नागस्तवककमनः पश्य सुमनः</p>
<p>कुटीरः पाटीरश्वसनसुरभिर्भाति सुरभिः ॥९५॥</p>
<p>अथ कान्तस्य चरणचिह्नैरङ्कितां वनस्थलीं पश्यन्ती सा विशाखामाह (दानकेलिकौमुद्यां १३)—</p>
<p>पदततिभिरलङ्कृतोज्ज्वलेयं</p>
<p>ध्वजकुलिशाङ्कुशपङ्कजाङ्किताभिः ।</p>
<p>नखरलुठितकुट्मलावनाली</p>
<p>किमपि धिनोति धुनोति चान्तरं मे ॥९६॥</p>
<p>गोविन्दलीलामृत ८.५२७१—</p>
<p>यूथेश्वरीभिः ससखीकुलाभिर्</p>
<p>अन्विष्यमाणो वनगह्वरेषु ।</p>
<p>कथं न लभ्यो निपुणाभिरेताः</p>
<p>प्राप्ताः कथं हास्यति वा स लुब्धः ॥९७॥</p>
<p>इति निजहृदि राधासन्दिहानाप्यसव्ये</p>
<p>वनमनु विलसन्तं कृष्णसारं मृगीभिः ।</p>
<p>शिखिवरमपि सव्ये केकिनीभिः समीक्ष्य</p>
<p>प्रियमृगशिखिबुद्ध्या भ्रान्तितः शङ्कितासीत॥९८॥ (युग्मकम्)</p>
<p>तमालमष्टापदबद्धमूलं</p>
<p>सा वेष्टितं फुल्लसुवर्णयूथ्या ।</p>
<p>शाखाग्रनृत्यच्छिखिनं समीक्ष्य</p>
<p>निर्णीतचेता विचिकित्सिताभूत॥९९॥</p>
<p>प्रेमेर्ष्याभुजगी दष्टा नष्टपण्डा प्रचण्डधीः ।</p>
<p>चण्डीशचण्डकोदण्डभ्रूदण्डाह धनिष्ठिकम् ॥१००॥</p>
<p>किमिदमयि धनिष्ठे कुत्र किं पश्यताग्रे</p>
<p>वनमिदमिह किं तत्वन्यजातं न चान्यत।</p>
<p>नटनमिदमपूर्वं यच्छठेन्दोः पुरस्तात्</p>
<p>कलयसि न हि धूर्ते मुद्रिताक्षी किमासीः ॥१०१॥</p>
<p>ललिताप्रभृतीरथावदत्</p>
<p>प्रियसख्योऽद्भुतमत्र शर्मदम् ।</p>
<p>युगपन्नटनं शठेशयोर्</p>
<p>नटनट्योरनयोर्नु पश्यत ॥१०२॥</p>
<p>निजवाङ्मधुना विमोहिका</p>
<p>स्ववशीकृत्य भृशं धनिष्ठिका ।</p>
<p>हरिणा निजधार्ष्ट्यनर्तने</p>
<p>विहितासौ बत कूटनर्तकी ॥१०३॥</p>
<p>रतहिण्डकहिण्डितासकौ</p>
<p>छलदूत्याभिधनृत्यपण्डिता ।</p>
<p>नयतीह विधातुमुत्सुका</p>
<p>शठनृत्ये भवतीः सभासदः ॥१०४॥</p>
<p>कलयत स सुरङ्गाख्योऽपि जात्या कुरङ्गः</p>
<p>प्रणयसहचरीं स्वां रङ्गिणीं वञ्चयित्वा ।</p>
<p>विलसति हरिणीभिर्मां विलोक्याप्यमुञ्चन्</p>
<p>ननु हरिशठतास्मिन्सङ्गतः संससर्ज्ज ॥१०५॥</p>
<p>मत्सङ्गिनीं प्रणयिणीं दयितां मयूरीं</p>
<p>वीक्ष्यापि सम्मुखगतां बत केकिनीभिः ।</p>
<p>निःशङ्कमुल्लसति ताण्डविकः कलापी</p>
<p>सङ्गेन धार्ष्ट्यमिह सङ्क्रमितं बकारेः ॥१०६॥</p>
<p>अथावदत्स्मेरमुखी धनिष्ठा</p>
<p>त्वयैव सर्वा निजचित्रनृत्ये ।</p>
<p>वयं कृताः साध्वि सभासदोऽस्मिन्</p>
<p>प्रीताः स्म दृष्ट्वा यददृष्टपूर्वम् ॥१०७॥</p>
<p>दुर्लभे सुलभे चार्थे यत्रासक्तिस्तु रागजा ।</p>
<p>तत्र नित्यं रागभाजां प्रत्यूहशङ्किनी मतिः ॥१०८॥</p>
<p>आगच्छताल्योऽद्भुतनृत्यम्</p>
<p>एतत्कृष्णाय तूर्णं विनिवेदयामः ।</p>
<p>स्निह्यत्यमुष्यां स यथा विलासी</p>
<p>गुणिन्यलं रज्यति यद्गुणज्ञः ॥१०९॥</p>
<p>अथ सा स्मित संवृताननं</p>
<p>स्वसखीवृन्दमवेक्ष्य विस्मिता ।</p>
<p>पुनरप्यवलोकनाल्पता</p>
<p>तरुसङ्गं त्ववधार्य लज्जिता ॥११०॥</p>
<p>इत्थं माधवसङ्गरङ्गविकसद्वृन्दावनालोकनात्</p>
<p>तां कृष्णाद्भुतमाधुरीवरसुधापानातितृष्णाकुलाम् ।</p>
<p>प्रेमोन्मादविघूर्णितान्तरतया नानाभ्रमव्याकुलां</p>
<p>तत्कृष्णाप्तिसमुत्सुका विजहसुः सख्यश्चलन्त्यो द्रुतम् ॥१११॥</p>
<p>मदनरणबाटिकाख्यप्रियकेलिकुसुमवनस्य मध्ये ।</p>
<p>सा कुञ्जस्थितरविमूर्तेः सविधं समुपस्थिताकस्मात॥११२॥</p>
<p>प्रणम्य तां भक्तिभरेन</p>
<p>तन्वी बद्धाञ्जलिर्वल्गुवरं ययाचे ।</p>
<p>निर्विघ्नगोविन्दपदारविन्द</p>
<p>सङ्गोऽस्तु मे देव भवत्प्रसादात॥११३॥</p>
<p>प्रतिमाफुल्लदृग्वक्त्रप्रसादोत्फुल्लमानसा ।</p>
<p>पुनस्तां प्रणिपत्येयं सखीभिः सह निर्गता ॥११४॥</p>
<p>श्रीसूर्यपूजासम्भारसहिते परिचारिके ।</p>
<p>स्थिते तत्रैव तद्वाटीदेवीभिर्ललिताज्ञया ॥११५॥</p>
<p>दिशि दिशि विसरन्तीं श्रीमदङ्गान्मुरारेर्</p>
<p>मृगमदपरिलिप्तेन्दीवराणामिवोच्चैः ।</p>
<p>पथि परिमलधारां प्राप्य राधोन्मदिष्णुः</p>
<p>सपदि तमनु भृङ्गीवोत्पतिष्णुस्तदासीत॥११६॥</p>
<p>कान्ताङ्गगन्धं प्राप्योल्लासेन साह (उज्ज्वलनीलमणि ११.६८)—</p>
<p>मिलति परिमलोर्मिः कस्य रोमश्रियासौ</p>
<p>मम तनुलतिकायां कुर्वती कुड्मलानि ।</p>
<p>सखि विदितमिहाग्रे माधवः प्रादुरासीद्</p>
<p>भुवि सुरभितया यः ख्यातिमङ्गीकरोति ॥११७॥</p>
<p>सङ्ग्रहकर्तुः—</p>
<p>किं वा तपः कृतमहो ननु गन्धवाह</p>
<p>भ्रातस्त्वया क्व वसता वरतीर्थराजे ।</p>
<p>यद्गोकुलेन्दुर्पदयोः सततं सुखेन</p>
<p>स्पर्शं निजाङ्गनिकरैः कुरुषे मनोज्ञैः ॥११८॥</p>
<p>गोविन्दलीलामृत ८.७२७३—</p>
<p>कृष्णः कान्तातनुसुरधुनीसौरभोच्छामृतोर्मि</p>
<p>धारामाराद्विपिनवलयं प्लावयन्तीमकस्मात।</p>
<p>काश्मीराक्ताम्बुजपरिमलोल्लङ्घिनीं घ्राणपूर्णाम्</p>
<p>आघ्रायासीत्पुलकजटिलो भृङ्गवत्प्रोत्पतिष्णुः ॥११९॥</p>
<p>परिमलमिलनान्मिलितां वनमनुदयितां दवीयसीं मत्वा ।</p>
<p>हरिणा प्रहिता वृन्दा तामानेतुं समुत्सुकेन ॥१२०॥</p>
<p>पाथि व्रजन्त्या वृन्दाया मानसविचारोऽयं (दानकेलिकौमुदी १२)—</p>
<p>राधाया मुखमण्डलेन बलिना चन्द्रस्य पद्मस्य वा</p>
<p>व्याक्षिप्ता सुषमेति केयमबुधैः श्लाघा विनिर्मीयते ।</p>
<p>यद्दूरेऽप्यनुभूय भूयसि सुधा शुद्धापि चन्द्रावली</p>
<p>पद्माली च विसृज्य शीर्यति निजां सौन्दर्यदर्पश्रियम् ॥१२१॥</p>
<p>गोविन्दलीलामृतं ८.७४७७—</p>
<p>कुञ्जे नवाख्यमथ कुञ्जनृपस्य धाम</p>
<p>प्राप्ता ददर्श मिलितां स्वगतिप्रवृत्त्यै ।</p>
<p>राधोत्सुकेन हरिणा प्रहितां हि वृन्दां</p>
<p>स्वाभीष्टसिद्धिमिव मूर्तिमतीं पुरः सा ॥१२२॥</p>
<p>कृष्णोत्तंसचरं तस्यै वृन्दापीन्दीवरद्वयं</p>
<p>तदङ्गसङ्गगन्धान्धी कृतपुष्पन्धयं ददौ ॥१२३॥</p>
<p>तत्स्पर्शसौरभ्यमवाप्य कृष्णो</p>
<p>पस्पर्श गन्धानुभवेन मत्ता ।</p>
<p>समुद्भवद्भावपिधानयत्ता</p>
<p>संवादमुत्काशु तया व्यधत्त ॥१२४॥</p>
<p>कस्माद्वृन्दे प्रियसखि हरेः पादमूलात्कुतोऽसौ</p>
<p>कुण्डारण्ये किमिह कुरुते नृत्यशिक्षां गुरुः कः ।</p>
<p>तं त्वन्मूर्तिः प्रतितरुलतं दिग्विदिक्षु स्फुरन्ती</p>
<p>शैलूषीव भ्रमति परितो नर्तयन्ती स्वपश्चात॥१२५॥</p>
<p>मृषाभाषिणि ! एवं मा वदेति राधावाक्यानन्तरं वृन्दाह (उज्ज्वलनीलमणि १.२७)—</p>
<p>वैदग्धीनिकुरम्बचुम्बितधियः सौन्दर्यसारोज्ज्वलाः</p>
<p>कामिन्यः कति नाद्य वल्लवपतेर्दीव्यन्ति गोष्ठान्तरे ।</p>
<p>राधे पुण्यवतीशिखामणिरसि क्षामोदरि त्वां विना</p>
<p>प्रेङ्खन्ती न परासु यन्मधुरिपोर्दृष्टात्र दृष्टिर्मया ॥१२६॥</p>
<p>गोविन्दलीलामृतं ८.८०१०९—</p>
<p>तद्वार्तया नः किमिहास्त्यरिष्ट</p>
<p>कुण्डोत्थपातालगङ्गावारि ।</p>
<p>स्नात्वा यथार्याचरणानुशासनं</p>
<p>मित्रं समभ्यर्च्य गृहं प्रयामः ॥१२७॥</p>
<p>क्व यानं ते वृन्दे तव चरणराजीवसविधे</p>
<p>किमर्थं ते राज्याद्भुतभविकविज्ञापनकृते ।</p>
<p>वदैतत्किं श्रीमाधवसुविभवालङ्कृतमिदं</p>
<p>मुहुर्वृन्दारण्यं लसति भवदालोकनकृपाम् ॥१२८॥</p>
<p>अथावदत्कुन्दलता प्रगल्भा</p>
<p>विमुञ्च वृन्दे निजकूटदूत्यम् ।</p>
<p>मय्यर्पिता सूर्यसमर्चनार्थं</p>
<p>निजार्यया कृष्णसशङ्कयेयम् ॥१२९॥</p>
<p>पातालगङ्गाजलजेऽरिष्टमर्दि सरस्यमूम् ।</p>
<p>संस्नाप्य निभृतं नेष्ये पूजायै सूर्यवेदिकाम् ॥१३०॥</p>
<p>न यामस्तत्र चेत्कृष्णो मनोगङ्गामयामहे ।</p>
<p>कृष्णगन्धि दिश्यसौ यन्न नेया जटिलाज्ञया ॥१३१॥</p>
<p>वृन्दाब्रवीत्कुन्दलते किमर्थं</p>
<p>हरेर्भिया हिण्डसि चित्तगङ्गाम् ।</p>
<p>उपायमेकं शृणु येन तत्र</p>
<p>गता अपि द्रक्ष्यति वः स नैव ॥१३२॥</p>
<p>कृष्णः कान्तासरसि मदनोद्घूर्णितात्मास्ति कुञ्जे</p>
<p>यूयं वासन्तिकवनपथा पूर्वतः सुष्ठु गत्वा ।</p>
<p>तीर्थे पादाम्बुजरसमयेऽरिष्टहन्तुः प्रशस्ते</p>
<p>स्नात्वा कामं व्रजत निभृतं साध्वि केनाप्यदृष्टाः ॥१३३॥</p>
<p>अवदल्ललिता कुन्दलते किं निजदेवरात।</p>
<p>हरेर्बिभेषि मुग्धेव प्रगल्भाप्यप्रगल्भतः ॥१३४॥</p>
<p>यामः स्वकुण्डं पश्यामो माधवीयां श्रियं वने ।</p>
<p>स्नात्वा पुनः समेष्यामः किं नः कृष्णः करिष्यति ॥१३५॥</p>
<p>स्त्रीणां स्वैरं क्रीडनस्थानतो नः</p>
<p>पुम्भिर्द्रष्टुं स्थातुमप्यत्ययोग्यात।</p>
<p>तूर्णं वृन्दे याहि निःसारयामुं</p>
<p>गोपातुर्वा तत्र किं कार्यमस्य ॥१३६॥</p>
<p>अहमतिमृद्वी हरिरतिचण्डः</p>
<p>सुकरः कथमिह वर्जनदण्डः ।</p>
<p>अपसार्यस्ते सखि स शिखण्डी</p>
<p>यदसि प्रखरा गुरुरतिचण्डी ॥१३७॥</p>
<p>कुन्दवल्ल्याह वृन्दे त्वं भ्रान्ता चण्ड्यानया कथम् ।</p>
<p>स निष्कास्यः पशुपतिर्व्याप्यमर्धाङ्गमस्य तु ॥१३८॥</p>
<p>वृन्दाहाप्तसुभद्रश्रीः कुन्दवल्ल्येव दृश्यते ।</p>
<p>मधुसूदनसम्भोग्या पुन्नागाङ्गाश्रयोन्मुखी ॥१३९॥</p>
<p>स्मेरासु सर्वास्ववदद्विलोक्य</p>
<p>श्रीराधिकामुत्कलिकान्वितां सा ।</p>
<p>तां भावगाम्भीर्यसुमन्थराङ्गीं</p>
<p>कृष्णस्य तृष्णां विनिवेदयन्ती ॥१४०॥</p>
<p>मत्प्रश्नमेकं ललिते वद द्रुतं</p>
<p>कादम्बिनीं वीक्ष्य दिगन्त उद्गताम् ।</p>
<p>पिपासया मुह्यति चातकेश्वरे</p>
<p>समीरणाल्याः करणीयमाशु किम् ॥१४१॥</p>
<p>दिशि दिशि निशि चाह्नि प्रस्फुरन्ति प्रचण्डा</p>
<p>अविरतगतिकाली प्रेष्यमाणाः पुरोऽमुम् ।</p>
<p>नवनवरसपूरैः कालिकाः सेचयन्त्यो</p>
<p>न भवति परमेको प्रेक्षणीयास्य सैव ॥१४२॥</p>
<p>स चेत्तदेकनिष्ठः स्यात्सापि तां त्वरितं तदा ।</p>
<p>सामानाय्य पुरोऽस्यामुं पाययेदमृतं मुदा ॥१४३॥</p>
<p>नीरसा अपि ताः शश्वदशुगालीविचालिताः ।</p>
<p>चपलाः कालिकाः क्वापि भवन्त्येता न तन्मुदा ॥१४४॥</p>
<p>तद्यात यूयं स्वच्छन्दं स्नात्वारिष्टारितीर्थके ।</p>
<p>कुरुताल्यो मित्रपूजां तिष्ठाम्यत्रास्ति मे कृतिः ॥१४५॥</p>
<p>यातासु तासु लघुसूक्ष्मधियं शुभां</p>
<p>च सा शारिके सुचतुरा न्यदिशत्प्रवृत्त्यै ।</p>
<p>आद्यां व्रजाय सुतरामभिमन्युमातुश्</p>
<p>चन्द्रावलेरथ परां गिरिजालयाय ॥१४६॥</p>
<p>सेवासम्भारसंस्कारागारमागत्य वीक्ष्य तान।</p>
<p>सम्भारान्प्रशशंसोच्चैः सा मुदा तत्कृतो जनान॥१४७॥</p>
<p>वसन्तकेलिर्हिन्दोललीलामाध्वीकपानयोः ।</p>
<p>वनरत्यम्बुकेलीनां मिथोवेशकृते तयोः ॥१४८॥</p>
<p>वन्याशनस्वपयोश्च शुकपाठाक्षलीलयोः ।</p>
<p>तत्तत्स्थानेषु सा तत्तत्सामग्रीस्तैरयोजयत॥१४९॥</p>
<p>तत्तल्लीलापरिकरान्सर्वान्स्थावरजङ्गमान।</p>
<p>नन्दितांस्त्वरितांश्चक्रे तयोरागतिर्वार्तया ॥१५०॥</p>
<p>तयोर्मिथोदर्शनलब्धिराका</p>
<p>समुच्छलद्भावचयामृताब्धौ ।</p>
<p>सा सम्प्लवेच्छा त्वरितान्तरासीत्</p>
<p>स्थिता हरेः सन्निधिकुञ्जलीना ॥१५१॥</p>
<p>तावन्नान्दीमुखी तासां पश्चादागत्य सोत्सुका ।</p>
<p>तयोर्लीलावलोकाय स्थिता सा वृन्दया सह ॥१५२॥</p>
<p>कृष्णोऽप्याराद्बकुलविटपिश्रेणी युग्मान्तराध्वन्य्</p>
<p>आगच्छन्ती प्रियसहचरीवेष्टितां वल्लभां ताम् ।</p>
<p>दृष्ट्वा साक्षादुदितमदनोऽपि प्रतीयाय नायं</p>
<p>स्फूर्त्या तस्यास्तदभिगमने यन्मुहुर्वञ्चितोऽस्ति ॥१५३॥</p>
<p>कान्तापि कान्तमवलोक्य चमत्कृतात्मा</p>
<p>तं भूरिभावविवशा न हि निश्चिकाय ।</p>
<p>यत्प्राक्तमालमनु तदद्भुतः</p>
<p>प्रलापादालीकुलस्य हसितैरतिलज्जितासीत॥१५४॥</p>
<p>मिथस्तत्तद्गुणानन्त्यानुभवाक्रान्तमानसौ ।</p>
<p>दर्शनानन्दमत्तौ तौ सवितर्कं तदोचतुः ॥१५५॥</p>
<p>किं कान्तेः कुलदेवता किमुत वा तारुण्यलक्ष्मीरियं</p>
<p>सम्पद्वा किमु माधुरी तनुमती लावण्यवन्या नु किम् ।</p>
<p>किं वानन्दतरङ्गिणी किमथवा पीयूषधाराश्रुतिः</p>
<p>कान्तासावुत वा ममेन्द्रियगणानाह्लादयन्त्यागताः ॥१५६॥</p>
<p>चैतन्यचन्द्रोदय ३.६४—</p>
<p>उत्कीर्णा किमु चारु कारुपतिना कामेन किं चित्रिता</p>
<p>प्रेम्णा चित्रकरेण किं लवणिमा त्वष्ट्रैव कुन्दे धृता ।</p>
<p>सौन्दर्याम्बुधिमन्थनात्किमुदिता माधुर्यलक्ष्मीरियं</p>
<p>वैचित्रं जनयत्यहो अहरहर्दृष्टाप्यदृष्टेव मे ॥१५७॥</p>
<p>अलङ्कारकौस्तुभः २.१७—</p>
<p>उत्कीर्णैरिव चित्रितैरिव नवोभिन्नैरिवोद्यद्वयः</p>
<p>कुन्दे विभ्रमितैरिव स्मेरकलाशाणे निशातैरिव ।</p>
<p>मग्नोन्मग्नतयालसैरिव भृशं लावण्यवापीजले</p>
<p>केयं केलिकलानिधिः सुबल मे चेतो हरत्यङ्गकैः ॥१५८॥</p>
<p>गोविन्दलीलामृत ८.११०—</p>
<p>या मे नेत्रचकोरचन्द्रवदना नासालिनी पद्मिनी</p>
<p>जिह्वाकोकिलिका रसालदधरा कर्णेन हृच्छिञ्जिता ।</p>
<p>देहानङ्गदवार्तवारणसुधास्रोतस्वती मूर्तिका</p>
<p>सैवेयं दयितोदिता फलितवान्मद्भाग्यकल्पद्रुमः ॥१५९॥</p>
<p>चैतन्यचन्द्रोदय ३.५१—</p>
<p>अञ्जनी मृगदृशो दृगञ्चलः</p>
<p>पञ्जरस्थ इव भाति खञ्जनः ।</p>
<p>लेश एष हसितस्य दृश्यते</p>
<p>वस्त्रपूत इव चन्द्रमो द्रवः ॥१६०॥</p>
<p>उज्ज्वलनीलमणि ११.७६—</p>
<p>रचितशिखरशोभारम्भमम्भोरुहाक्षी</p>
<p>श्वसितपवनदोलान्दोलिना मौक्तिकेन ।</p>
<p>पुटयुगमतिफुल्लं बिभ्रती नासिकायां</p>
<p>मम मनसि विलग्ना दर्शनादेव राधा ॥१६१॥</p>
<p>गोविन्दलीलामृत ८.१११११४—</p>
<p>तापिञ्छः किं किमु जलधरः कन्दलो वैन्द्रनीलः</p>
<p>सानुः किं वाञ्जनशिखरिणः क्षीवभृङ्गव्रजो नु ।</p>
<p>कृष्णापूरः किमुत निचयः किं स्विदिन्दीवराणां</p>
<p>पुञ्जीभूतो व्रजमृगदृशां किं न्वपाङ्गावलोकः ॥१६२॥</p>
<p>अयं किं कन्दर्पः स खलु वितनुः किं नु रसराट्</p>
<p>स नो धर्मी किंवामृतरसनिधिः सोऽतिविततः ।</p>
<p>किमुत्फुल्लप्रेमामरतरुवरः सोऽपि न चरः</p>
<p>स वासौ मत्प्रेयान्जयति मम भाग्यं क्व नु तथा ॥१६३॥ (युग्मकम्)</p>
<p>कान्तः सोऽयं स्फुरति पुरतो नेत्रभृङ्गारविन्दं</p>
<p>किं वा भ्रान्तास्म्यहमिति सखि ब्रूहि सत्यं विशाखे ।</p>
<p>इत्थं पृष्टा पुलकिततनुं गद्गदारुद्धकण्ठीम्</p>
<p>आलीहासैश्चपलनयनां तामवादीद्मुदासौ ॥१६४॥</p>
<p>कस्तूर्याः सत्तिलकमलिके यस्तवोरोजयुग्मे</p>
<p>चित्रं बिन्दुः सुमुखि चिबुके नेत्रयुग्मेऽञ्जनश्रीः ।</p>
<p>श्रुत्योरिन्दीवरविरचितः कुन्तले चावतंसः</p>
<p>सोऽयं कान्तः स्फुरति सखि ते भाग्यराशिर्व्रजामुम् ॥१६५॥</p>
<p>गीतगोविन्द ११.३२—</p>
<p>अतिक्रम्यापाङ्गं श्रवणपथपर्यन्तगमन</p>
<p>प्रयासेनेवाक्ष्णोस्तरलतरतारं गमितयोः ।</p>
<p>इदानीं राधायाः प्रियतमसमालोकसमये</p>
<p>पपात स्वेदाम्बुप्रसर इव हर्षाश्रुनिकरः ॥१६६॥</p>
<p>ललितमाधव ४.१२—</p>
<p>निजमधुरिममुद्राम्लापितेन्दीवरश्रीर्</p>
<p>जयति परमजैत्रः कोऽपि राधाकटाक्षः ।</p>
<p>त्रिभुवनजयलक्ष्मीवर्यया दत्तदामा</p>
<p>मधुरिपुरपि येन क्रीडया निर्जितोऽभूत॥१६७॥</p>
<p>तुलसीवाक्यस्मरणेन विवर्तितमुखीं तां सख्याह (उज्ज्वलनीलमणि ७.५१)—</p>
<p>चित्रं गौरि विवर्तते भ्रमिकरी विश्रम्य विश्रम्य ते</p>
<p>दृक्ताराभ्रमरी गतागतिमियं कर्णोत्पले कुर्वती ।</p>
<p>यस्याः केलिभिराकुलीकृतमतेः पद्मालिवार्ता क्व सा</p>
<p>गान्धर्वे मधुसूदनस्य नितरां स्वस्याप्यभूद्विस्मृतिः ॥१६८॥</p>
<p>ललितमाधव ४.२८—</p>
<p>जङ्घाधस्तटसङ्गिदक्षिणपदं किञ्चिद्विभुग्नत्रिकम्</p>
<p>साचिस्तम्भितकन्धरं सखि तिरःसञ्चारिनेत्राञ्चलम् ।</p>
<p>वंशीं कुट्मलिते दधानमधरे लोलाङ्गुलीसङ्गतां</p>
<p>रिङ्गद्भ्रूभ्रमरं वराङ्गि परमानन्दं पुरः स्वीकुरु ॥१६९॥</p>
<p>चैतन्यचन्द्रोदय ३.३९—</p>
<p>नवजलधरधामा कोटिकामाभिरामः</p>
<p>परिणतशरदिन्दुस्निग्धमुग्धाननश्रीः ।</p>
<p>नवकमलपलाशद्रोणिदीर्घारुणाक्षो</p>
<p>दशनकुसुमकान्तिश्रान्तिबिम्बाधरौष्ठः ॥१७०॥</p>
<p>ललितमाधव १.२७—</p>
<p>बिभ्रन्नीलच्छविमविषमामग्रहस्तेन यष्टिं</p>
<p>जुष्टश्रोणीतटरुचिरसौ पीतपट्टांशुकेन ।</p>
<p>निन्दन्निन्दीवरमविरलोत्सर्पिभिः कान्तिपूरैर्</p>
<p>आभीरीणामिह विहरति प्रेमलक्ष्मीविवर्तः ॥१७१॥</p>
<p>दानकेलिकौमुदी १९—</p>
<p>सरोजानां पुञ्जे मदकलममुं पश्यत पुरः</p>
<p>परागैरापिङ्गैः स्पुरदधरकायं मधुकरम्</p>
<p>मुहुर्भ्रामं भ्रामं भ्रमररमणीर्यः सरभसं</p>
<p>निरुद्धानो ध्वानोद्धतिविधूतमूर्द्धा विहरति ॥१७२॥</p>
<p>कृष्णकर्णामृत १.८६—</p>
<p>करौ शरदिज्याम्बुजक्रमविलासशिक्षागुरू</p>
<p>पदौ विबुधपादप्रथमपल्लवोल्लङ्घिनौ ।</p>
<p>दृशौ दलितदुर्मदत्रिभुवनोपमानश्रियौ</p>
<p>विलोकय विलोचनामृतमहो महः शैशवम् ॥१७३॥</p>
<p>चैतन्यचन्द्रोदय ३.५०—</p>
<p>श्यामीकरोति भुवनं वपुषा दिगन्तान्</p>
<p>पूर्णेन्दुमण्डलमयी कुरुते मुखेन ।</p>
<p>वाचा सुधारसभृतो विदधाति कर्णान्</p>
<p>दृष्ट्या नभोऽम्बुजमयी कुरुते किमेतत॥१७४॥</p>
<p>सखीवचनात्शान्तचित्ता सस्पृहं पश्यन्ती सा आह, कृष्णकर्णामृत १.८८—</p>
<p>तदुच्छ्वसितयौवनं तरलशैशवालङ्कृतं</p>
<p>मदच्छुरितलोचनं मदनमुग्धहासामृतम् ।</p>
<p>प्रतिक्षणविलोभनं प्रणयपीतवंशीमुखं</p>
<p>जगत्त्रयमनोहरं जयति मामकं जीवितम् ॥१७५॥</p>
<p>ललितमाधव ४.१८—</p>
<p>नवमुरलिमरालीहारिहस्तारविन्दः</p>
<p>कवलितकुरुविन्दच्छायगुञ्जाद्भुतश्रीः ।</p>
<p>मृदुलपवनचञ्चत्पिच्छचूडाञ्चलोऽयं</p>
<p>मदयति हृदयं मे श्यामिकानां विलासः ॥१७६॥</p>
<p>दानकेलिकौमुदी २७२९—</p>
<p>समस्तजगतीभुवां मृगदृशामभीष्टाशिषः</p>
<p>समर्थमभिपूरणे किमपि दोलयन्दोर्युगम् ।</p>
<p>असौ कुलजवल्लवीमदनवेदनोन्मादन</p>
<p>व्रतप्रणयिनोरसा रसिकमौलिरुद्भासते ॥१७७॥</p>
<p>प्रपन्नः पन्थानं हरिरसकृदस्मन्नयनयोर्</p>
<p>अपूर्वोऽयं पूर्वं क्वचिदपि न दृष्टो मधुरिमा ।</p>
<p>प्रतीकेऽप्येकस्य स्फुरति मुहुरङ्गस्य सखि या</p>
<p>श्रियस्तस्याः पातुं लवमपि समर्था न दृगियम् ॥१७८॥</p>
<p>यदा यदा पश्यसि माधवं पुरस्</p>
<p>तदा तदैवास्य वदस्यपूर्वताम् ।</p>
<p>नवः सदा स्यात्किमयं तवाथ वा</p>
<p>रागोन्मदे विस्मयतः किमक्षिणी ॥१७९॥</p>
<p>गोविन्दलीलामृतं ८.११५—</p>
<p>इत्थं मिथो दर्शनतो विशुद्ध</p>
<p>प्रेमस्वभावोद्गतभाववृन्दैः ।</p>
<p>विक्षुब्धसोल्लासमनस्तनू तौ</p>
<p>क्षणं न काञ्चित्ययतुः प्रवृत्तिम् ॥१८०॥</p>
<p>सङ्ग्रहकर्तुः—</p>
<p>भावाकृआन्ततया तौ तु बहिर्वृत्तिपराङ्मुखौ ।</p>
<p>जिजल्पिषा दिदृक्षा च स्रस्तचित्तौ व्यधान्मिथः ॥१८१॥</p>
<p>गोविन्दलीलामृत ९.१११९—</p>
<p>पुरः कृष्णालोकात्स्थगितकुटिलास्या गतिरभूत्</p>
<p>तिरश्चीनं कृष्णाम्बरदरवृतं श्रीमुखमपि ।</p>
<p>चलत्तारं स्फारं नयनयुगमाभुग्नमिति सा</p>
<p>विलासाख्यस्वालङ्करणवलितासीत्प्रियमुदे ॥१८२॥</p>
<p>आकृष्टा पुरतस्तदोत्सुकतया सख्येव सा लज्जया</p>
<p>पश्चाद्वामतयानृजुप्रणयतः सव्ये स्वगेहाध्वनि ।</p>
<p>सा सव्येऽप्यवहित्थया प्रबलया पुष्पावचित्यै बलाद्</p>
<p>इत्थं भावचयोद्गतिप्रचलिता कृष्णस्य सासीन्मुदे ॥१८३॥</p>
<p>इत्थं कृष्टा प्रियाग्रे सा बलिष्ठाभिः समन्ततः ।</p>
<p>मनोवृत्तिवयस्याभिर्न निर्याता न च स्थिता ॥१८४॥</p>
<p>ह्रिया तिर्यग्ग्रीवाचरणकटिभङ्गीसुमधुरा</p>
<p>चलच्चिल्लीवल्लीदलितरतिनाथोर्जितधनुः ।</p>
<p>प्रियप्रेमोल्लासोल्लसितललितालालिततनुः</p>
<p>प्रियप्रीत्यै सासीदुदितललितालङ्कृतियुता ॥१८५॥</p>
<p>हरिमानसनटवर्ये राधातनुनर्तकीगुणैस्तोषात।</p>
<p>गतवति तां परिरब्धुं तत्तनुनट्यपि तदनुगता जाता ॥१८६॥</p>
<p>व्यत्यस्ताकल्पगात्री द्रुतमभिसरणावेशतस्त्वं प्रिये तच्</p>
<p>चापल्यं वेश एष प्रथयति मनसोऽप्येह्यमुं संस्करोमि ।</p>
<p>इत्थं स्पर्शोत्सुकस्वप्रियपरिहसितावाङ्मुखी सङ्कुचन्ती</p>
<p>लोलाक्षी विभ्रमालङ्कृतिरुचिरतनुस्तस्य तुष्टिं व्यतानीत॥१८७॥</p>
<p>ह्रिया भिया वामतयावहित्थया</p>
<p>कृतावकर्षा कुसुमग्रहाय सा ।</p>
<p>तिरश्चलन्ती हरिणोत्कचेतसा</p>
<p>पुरो निरुद्धा मुमुदे चुकोप च ॥१८८॥</p>
<p>बाष्पव्याकुलितारुणाञ्चलचलन्नेत्रं रसोल्लासितं</p>
<p>हेलोल्लासचलाधरं कुटिलितभ्रूयुग्ममुद्यत्स्मितम् ।</p>
<p>राधायाः किलकिञ्चिताञ्चितमसौ वीक्ष्याननं सङ्गमाद्</p>
<p>आनन्दं तमवाप कोटिगुणितं योऽभून्न गीर्गोचरः ॥१८९॥</p>
<p>अथ सा सविधस्थकेशर</p>
<p>द्रुमशाखां मुकुलाकुलामनु ।</p>
<p>अतिसम्भ्रमतः स्वदोर्लतां</p>
<p>कुसुमादानमिषादुदक्षिपत॥१९०॥</p>
<p>अलङ्कारकौस्तुभ ८.२२?</p>
<p>प्रियालोके राधा कुसुमचयने कौतुकवती</p>
<p>धुनीते सत्रासं करतलमदष्टापि मधुपैः ।</p>
<p>अखिन्नापि श्रान्ताश्रयति भुजयालीभुजशिरः</p>
<p>परावृता पश्यत्यधृतवसनापि व्रततिभिः ॥१९१॥</p>
<p>उज्ज्वलनीलमणि १५.२४०—</p>
<p>अयि ज्ञातं ज्ञातं हरसि हरिणाक्षि प्रतिदिनं</p>
<p>त्वमेव प्रच्छन्ना मम सुमनसां मञ्जरिमितः ।</p>
<p>चिराद्दिष्ट्या चौरि त्वमिह विधृताद्य स्वयमतो</p>
<p>गुहाकारामारात्प्रविश वसतिं प्रौढिभिरलम् ॥१९२॥</p>
<p>स्तवमाला, स्वयमुत्प्रेक्षितलीला ६—</p>
<p>सा पृथुवेपथुदोलितहस्ता</p>
<p>प्रेमसमुत्थितभावविहस्ता ।</p>
<p>फुल्लमहीरुहमण्डलकान्ते</p>
<p>तत्र पुरः प्रससार वनान्ते ॥१९३॥</p>
<p>अलङ्कारकौस्तुभ ५.११२—</p>
<p>सख्यैकया मूर्ध्नि धृतांशुकाञ्चला</p>
<p>संवीज्यमाना दलमालयान्यया ।</p>
<p>अवेक्षमाणा दयितं विदूरतश्</p>
<p>चिनोति मन्दं कुसुमानि राधिका ॥१९४॥</p>
<p>कृष्णाह्निककौमुदी ४.४२५२—</p>
<p>एतदीयकुसुमं सखि हेयं</p>
<p>कृष्णपक्षसरसा लतिकेयम् ।</p>
<p>या रुणद्धि वसनं बत शाखा</p>
<p>पाणिनेत्युपजहास विशाखा ॥१९५॥</p>
<p>शुक्लपक्षनिभपुष्पविशेषा</p>
<p>कृष्णपक्षसरसा कथमेषा ।</p>
<p>मद्विइयोगसहिष्णुरियं माम्</p>
<p>आरुणद्धि मम कौतुककामा ॥१९६॥</p>
<p>मुग्ध एति मधुपो मुखचन्द्रं</p>
<p>स्वादितुं कमलधीस्तव सान्द्रम् ।</p>
<p>तत्त्वयावहितया भवितव्यं</p>
<p>श्यामलस्य चरितं नहि भव्यम् ॥१९७॥</p>
<p>त्वादृशां मुखसरोजसमाजे</p>
<p>सुस्मिते सति कथं द्विजराजे ।</p>
<p>हन्त गन्धरहिते कथमस्य</p>
<p>स्वाद एष भविता मधुपस्य ॥१९८॥</p>
<p>पुष्पितां स्पृशति कोऽपि न लोके</p>
<p>जह्यमुं सखि लतां सुविलोके ।</p>
<p>जातिरेव मधुमासि पवित्रा</p>
<p>स्पृश्यतां वहति कोमलपत्रा ॥१९९॥</p>
<p>पुष्पवत्यपि पवित्रतमैषा</p>
<p>काननेऽत्र लतिकालिरशेषा ।</p>
<p>यां स्पृशन्ननिल एष पुनीते</p>
<p>विश्वमेव दुरितं च धुनीते ॥२००॥</p>
<p>आलि पुष्पितमशोकमुदारं</p>
<p>पश्य याहि भज तं च मुदाऽरम् ।</p>
<p>यं समेत्य सुमनो गुरुरागं</p>
<p>बिभ्रति व्रजजनाः परभागम् ॥२०१॥</p>
<p>नामतोऽपि सखि विद्धि पुमांसं</p>
<p>न स्पृशामि पुरुषत्वकृतांशम् ।</p>
<p>वञ्जुलोऽयमपि तिष्ठतु दूरे</p>
<p>त्वं प्रयाहि तदमुं मतिशूरे ॥२०२॥</p>
<p>आलि पश्य पुरुषोत्तममेतं</p>
<p>स्निग्धमुग्धसुमनःसमुपेतम् ।</p>
<p>पश्य यत्परिमलो विसरात्त्वद्</p>
<p>दृष्टिमोहनगुणोऽप्यति चात्तः ॥२०३॥</p>
<p>पूर्वजल्पित इहापि स दोषस्</p>
<p>त्वं भजैनमपि चेत्तव तोषः ।</p>
<p>उच्छ्रितासि स च ते करलभ्यश्</p>
<p>चारुवेशपुरुषस्तव लोभ्यः ॥२०४॥</p>
<p>इत्यतिप्रियसखीजनवाक्यं</p>
<p>सुभ्रुवश्च सरसं प्रतिवाक्यम् ।</p>
<p>तन्निशम्य रसिकः स सुबोधः</p>
<p>प्रेयसी जितवतीति बुबोध ॥२०५॥</p>
<p>कृष्णाह्निककौमुदी ४.७१७५—</p>
<p>मन्दमन्दमथ सा विहरन्ती</p>
<p>नूपुरे मृदुकलं क्वणयन्ती ।</p>
<p>आवृता सह सखीभिरुदारा</p>
<p>शोभते स्म कुचयोश्चलहारा ॥२०६॥</p>
<p>यत्र तद्वदनपञ्कजगन्धस्</p>
<p>तत्र भृङ्गनिकरोऽभवदन्धः ।</p>
<p>अन्धकारमभितो विदधानः</p>
<p>प्रत्युपैति गरुतो विधुनानः ॥२०७॥</p>
<p>यत्र पक्ष्मलदृशश्चलदृष्टिर्</p>
<p>द्योतते विहितनीलमसृष्टिः ।</p>
<p>उल्लसन्मधुकरोत्करतुष्टिस्</p>
<p>तत्र सा कुवलयच्छदवृष्टिः ॥२०८॥</p>
<p>यत्र तत्तनुरुचः कृतझम्पा</p>
<p>निष्पतन्ति जितनिर्घनशम्पाः ।</p>
<p>तत्र गाढतिमिरेऽपि नितान्तं</p>
<p>चन्द्रिका इव चरन्ति दिगन्तम् ॥२०९॥</p>
<p>यत्र तत्पदनखेन्दुमरीचिः</p>
<p>सिञ्चति क्षितिमुदञ्चितवीचिः ।</p>
<p>तत्र सञ्चरति चञ्चुकिशोरा</p>
<p>वासरेऽपि विलुठन्ति चकोराः ॥२१०॥</p>
<p>सङ्ग्रहकर्तुः—</p>
<p>राधासौन्दर्यमाध्वीकपानमत्तो भृशं यदा ।</p>
<p>विस्मितपूर्ववृत्तान्त आदावासीन्मिलन्निव ॥२११॥</p>
<p>स्तवमाला, स्वयमुत्प्रेक्षितलीला ६१०, १२२५, २७२८—</p>
<p>माधवस्तां तदालोकयन्राधिकां</p>
<p>वल्लवीवर्गतः सद्गुणेनाधिकाम् ।</p>
<p>केयमुद्बाधते मद्वनं रागतस्</p>
<p>तूर्णामित्युल्लपन्फुल्लधीरागतः ॥२१२॥</p>
<p>भालविद्योतितस्फीतगोरोचनं</p>
<p>पार्श्वतः प्रेक्ष्य तं विभ्रमल्लोचनम् ।</p>
<p>सा पटेनावृता कैतवाद्भामिनी</p>
<p>वक्रितभ्रूरभूद्दूरभूगामिनी ॥२१३॥</p>
<p>लीलोद्भ्रान्तं मुहुरथ नुदती</p>
<p>नेत्रद्वन्द्वं दिशि दिशि सुदती ।</p>
<p>वीक्षांचक्रे दलभरावकटां</p>
<p>मल्लीवल्लीं तटभुवि निकटाम् ॥२१४॥</p>
<p>तामुन्मीलद्भ्रमरविलसितां</p>
<p>लब्धा पुष्पैरुपरि किल सिताम् ।</p>
<p>लीनेवाभूद्विकसितमदना</p>
<p>तस्याः प्रान्ते सरसिजवदना ॥२१५॥</p>
<p>भङ्गुरानङ्कुरान्निर्दयं छिन्दती</p>
<p>वीरुधः कोमओल्द्भेदिनीभिर्भिन्दती ।</p>
<p>आः कथं लुण्ठसि त्वं मृगाङ्कानने</p>
<p>पुष्पराजीमसौ हन्त मत्कानने ॥२१६॥</p>
<p>सदात्र चिनुमः प्रसूनमजने</p>
<p>वयं हि निरताः सुराभिभजने ।</p>
<p>न कोऽपि कुरुते निषेधरचनं</p>
<p>किमद्य तनुषे प्रगल्भवचनम् ॥२१७॥</p>
<p>प्रसीद कुसुमं विचित्र्य सरसा</p>
<p>प्रयामि सरसीरुहाक्ष तरसा ।</p>
<p>क्रियाद्य महती ममास्ति भवने</p>
<p>विलम्बमधिकं तनुष्व न वने ॥२१८॥</p>
<p>नियुक्तः क्षितीन्द्रेण तेनास्मि कामं</p>
<p>वनं पालयामि क्रमेणाभिरामम् ।</p>
<p>जनः शीर्णमप्युद्धरेद्यो दलार्धं</p>
<p>हराम्यम्बरं तस्य वित्तेन सार्धम् ॥२१९॥</p>
<p>परिज्ञातमद्य प्रसूनालिमेतां</p>
<p>लूनीषे त्वमेवं प्रवालैः समेताम् ।</p>
<p>धृतासौ मया काञ्चनश्रेणिगौरि</p>
<p>प्रविष्टासि गेहं कथं पुष्पचौरि ॥२२०॥</p>
<p>स पतिः पिशुनः कुपितोऽपिशुनः</p>
<p>सदने मुखरा जरती मुखरा ।</p>
<p>चतुरा गुरवो भविता कुरवो</p>
<p>व्यसनं पुरुषेश्वर किं कुरुषे ॥२२१॥</p>
<p>जलजेक्षण हे कुलजामबलां</p>
<p>न हि दुर्यशसा रचयाधवलाम् ।</p>
<p>तरसा विरमत्किरणं तरणिं</p>
<p>दिवि पश्य ततस्त्यज मे सरणिम् ॥२२२॥</p>
<p>जाने तव कचपक्षं</p>
<p>सम्भृतवरमल्लिकालक्षम् ।</p>
<p>उरसि च कञ्चुकराजं</p>
<p>ध्रुवमर्बुधमाधवीभाजम् ॥२२३॥</p>
<p>एहि तव क्षणमात्रं</p>
<p>विचारयामि क्रमाद्गात्रम् ।</p>
<p>तत्त्वे किल निर्णीते</p>
<p>प्रयाहि भवनं तडितपीते ॥२२४॥</p>
<p>न मुषा माधव रचय विवादं</p>
<p>विदधे तव मुहुरहमभिवादम् ।</p>
<p>गोकुलवसतौ स्वरमिव मूर्तं</p>
<p>न किमु भवन्तं जाने धूर्तम् ॥२२५॥</p>
<p>वेत्ति न गोपी वृन्दारामं</p>
<p>वृन्दावनमपि भुवि कः कामम् ।</p>
<p>अहमिह तदिदं कितव रसालं</p>
<p>कथमवचेष्ये न कुसुमजालम् ॥२२६॥</p>
<p>नेदमत्र कलसस्तनि शंस</p>
<p>क्रोधनो नृपतिरेष नृशंसः ।</p>
<p>तेन हन्त विदिते वनभङ्गे</p>
<p>यौवतं पतति भीतितरङ्गे ॥२२७॥</p>
<p>तन्वि गेहगमनव्यवसायं</p>
<p>चेत्करोषि शृणु रम्यमुपायम् ।</p>
<p>अत्र मत्तबहुषट्पदवीरे</p>
<p>लीलया प्रविश कुञ्जकुटीरे ॥२२८॥</p>
<p>गोकुले कुलवधूभिरर्चिता</p>
<p>शीलचन्दनरसेन चर्चिता ।</p>
<p>राधाहमधिकारितामतः</p>
<p>किं करोषि मय्धूर्त कामतः ॥२२९॥</p>
<p>भ्रूलेखां किमरालां त्वं निर्मासि करालां</p>
<p>किं वा पश्यसि वामं संरम्भादभिरामम् ।</p>
<p>दिष्ट्या काननलोला हेलोत्फुल्लकपोला</p>
<p>वृत्ता त्वं हरिहस्ते त्रातान्यो भुवि कस्ते ॥२३०॥</p>
<p>आरुह्य द्रुमवाटीं मुञ्चेमां परिपाटीं</p>
<p>गेहान्तस्तव सर्वं जाने भामिनि गर्वम् ।</p>
<p>नेदिष्ठः किल भूपः सोऽयं भैरवरूपस्</p>
<p>तस्याग्रे चल वामे चोलीमर्पय वामे ॥२३१॥</p>
<p>गोविन्दलीलामृत ९.३९४९—</p>
<p>इति तदुदितनर्माकर्ण्य कर्णामृतं</p>
<p>साभ्युदिततनुविकारान्शश्वदावृत्य यत्नात।</p>
<p>लपनमिदमसत्यं कामिनः काः स्वकर्णे</p>
<p>विदधति तदितो यामीति नीचैर्वदन्ती ॥२३२॥</p>
<p>दयितमपि मनाक्तं वीक्ष्य सावज्ञदृष्ट्या</p>
<p>द्रुतगतिचलिताग्रे मुग्धविव्वोकदिग्धा ।</p>
<p>क्व चलसि ननु धूर्ते मामनादृत्य भङ्ग्या</p>
<p>हरिरिति स वदंस्तामंशुकान्ते दधार ॥२३३॥ (युग्मकम्)</p>
<p>अनुभूयैव तत्स्पर्शमानन्दोत्थैर्विचालिता ।</p>
<p>नानाभावैः प्रियं राधा तिर्यग्ग्रीवा व्यलोकयत॥२३४॥</p>
<p>तारानर्तनसूचितात्यवमतिः स्मेरा तदास्याम्बुजं</p>
<p>धावन्ती तृषितालिनीव कुटिलप्रान्ता निवृत्ता ततः ।</p>
<p>किञ्चिद्बाष्पकुलाकुलाऽरुणतया स्पृष्टाञ्चलोल्लासिनी राधा</p>
<p>दृष्टिरमज्जयत्प्रियमपारानन्दवारां निधौ ॥२३५॥</p>
<p>आकृष्य तत्करधृतं वसनाञ्चलं सा</p>
<p>तिर्यग्दृगञ्चलकला स्मरबाणदृष्ट्या ।</p>
<p>विद्धं मुहुर्विदधती प्रियमुन्मदान्धा</p>
<p>प्रत्याह तं स्मितसुधासुभगाननाब्जम् ॥२३६॥</p>
<p>मधुरसरसरम्यं वस्तुजातं हि यद्यत्</p>
<p>निवसति किल लोके प्राकृतेऽप्राकृते वा ।</p>
<p>श्रियमुरुतनुचौर्या त्वं हरन्नस्य साधुः</p>
<p>स्वयमसि तदिहान्यत्रापि चौर्यापवादी ॥२३७॥</p>
<p>साधुत्वे धार्मिकत्वे च यस्य ते भाति साक्षिणी ।</p>
<p>कुमारीणां कोट्टवीनां मूर्ध्नि बद्धाञ्जलिस्तुतिः ॥२३८॥</p>
<p>व्रजभुवि युवराजः सर्वसाद्गुण्यपूज्यः</p>
<p>परिणयविधियोग्यानन्तकन्यायुतायाम् ।</p>
<p>अभिनवतरुणोऽप्यप्राप्तपाणिग्रहो यत्</p>
<p>तद्धृतनियमोऽसि ब्रह्मचारीति सत्यम् ॥२३९॥</p>
<p>किं वासाधारणः कश्चिद्भाति त्वयि गुणो महान।</p>
<p>यमाकर्ण्य न कापि त्वां कन्या वृतवती क्वचित॥२४०॥</p>
<p>तत्तापाद्भवता मन्ये तुरङ्गब्रह्मचर्यकम् ।</p>
<p>अङ्गीकृत्य व्रजे स्वस्य ख्यापिता बटुता मृषा ॥२४१॥</p>
<p>बटुश्चेत्पररामास्यालोकेन कुतुकी कूतः ।</p>
<p>वंशीचौरीहृताभिर्वा परस्त्रीभिः कूतो रतिः ॥२४२॥</p>
<p>तद्भवान्वर्णिताख्याति च्छलेन स्वार्थसाधकः ।</p>
<p>कन्यानां च सतीनां च धर्मध्वंसाय दीक्षितः ॥२४३॥</p>
<p>गोविन्दलीलामृत ९.५६—</p>
<p>बटो न ते कृत्यमिहास्ति पुष्पा</p>
<p>रामेऽबला स्वैरविहारधाम्नि ।</p>
<p>पशूनवंस्त्वं पशुपालसङ्गी</p>
<p>तच्चारणाय व्रज शाद्वलेषु ॥२४४॥</p>
<p>गोविन्दलीलामृत ९.५१५२—</p>
<p>कदाप्यनारोपितपुष्पवल्ली</p>
<p>द्रुमैकपोतोऽपि वनाधिकारी ।</p>
<p>असङ्ख्यगोचारणलूनतत्तन्</p>
<p>मूलोऽपि सत्यं विपिनावकस्त्वम् ॥२४५॥</p>
<p>सख्यास्माकं वृन्दया वर्धितं यद्</p>
<p>वृन्दारण्यं ख्यातिमेतद्विधात्रा ।</p>
<p>मह्यं दत्तं तत्सरत्नाभिषेकं</p>
<p>राजानङ्गस्त्वं च पातेति सत्यम् ॥२४६॥</p>
<p>इति राधायाः सयुक्तिकवाक्पीयूषमत्तः श्रीकृष्णः सस्मितमाह (स्तवावलि, कुसुमकेलि ८२८)</p>
<p>इयं लक्ष्मीवृन्दादपि मधुरवृन्दा मम वधूर्</p>
<p>भवेन्नो चेदारात्सशपथमिमं पृच्छत सतीम् ।</p>
<p>श्रुतौ यद्दम्पत्योर्न हि भवति भेदस्त्रुटिरतो</p>
<p>द्वयोर्नौ नाम्नैव त्रिजगति जनो गायति वनम् ॥२४७॥</p>
<p>इति श्रीकृष्णस्य वागमृतमापीय राधा वृन्दां प्रति नीचैराह—</p>
<p>इदं वृन्दे सत्यं भवति न हि किं वा कथय नः</p>
<p>पुरो लज्जां हा हा कथमिव तनोषि प्रियगणे ।</p>
<p>ऋतं चेत्तद्रोषच्छलत इव गच्छ क्षणमितो</p>
<p>यथा नानावादैर्वयमिह जयामः शठगुरुम् ॥२४८॥</p>
<p>इदं कर्णे तस्या निगदितवतीष्वाशु सहसं</p>
<p>मृषारोषादेषा चलकुटिलचिल्लीक्षणतटैः ।</p>
<p>अलं शोणैरेणीदृगतिकुटिलाः प्रेक्ष्य सखि ताः</p>
<p>सगर्वे गोविन्दे परिषदि ददावुत्तरमिदम् ॥२४९॥</p>
<p>अये पद्माषण्ड व्रजनगरभण्ड व्रजवनाद्</p>
<p>इतस्त्वं चेदिच्छे रुचिरवनराजत्वमचिरात।</p>
<p>सखीस्थल्याः षष्ठीं भज निजवधूं तां किल तदा</p>
<p>यथा सा तुष्ट्या ते बदरवनराज्यं वितरती ॥२५०॥</p>
<p>तत इत्थं तत्सौन्दर्यादिस्तवनारभट्या श्री गान्धर्वाया वृन्दाटव्यां स्वतामर्पयन्ती तमुपलभ्य सोल्लासं पुनराह—</p>
<p>यदेतद्बिम्बत्वाल्लसति मुखमस्याः कमलतो</p>
<p>दृशोर्द्वन्द्वं चञ्चत्कुवलयमृगानामिव चयात।</p>
<p>उदञ्चन्नासश्रीः शुकनवयुवत्रोटिवलनाल्</p>
<p>लसद्बन्धूकेभ्यो ऽपि च रुचिघटराज्यदधरः ॥२५१॥</p>
<p>अये दन्ताः कुन्दावलीकरकबीजादिरचनाद्</p>
<p>अपि स्फीता गीताः कुमुदवनतो ऽपि स्मितलवः ।</p>
<p>श्रुतिद्वन्द्वं मुञ्जाललितगुणपुञ्जादपि पुनर्</p>
<p>ललाटोद्यल्लक्ष्मीः सुभगबकपुष्पादतितराम् ॥२५२॥</p>
<p>चलाचिल्लीवल्ली भ्रमरवरपङ्क्तेरपि ततः</p>
<p>स्फुरञ्जम्बूपक्वप्रचुरफलतो ऽप्येतदलकः ।</p>
<p>कचोल्लासः स्फुर्जन्मदशिखिशिखण्डादपि मधौ</p>
<p>पिकोत्तानध्वानादपि परमुदारं मृदुवचः ॥२५३॥</p>
<p>नितम्बः शैलानामपि विपुलभारादतिगुरुः</p>
<p>कुचौ तुङ्गौ बिल्वादिकफलकुलादपि अतिघनौ ।</p>
<p>भुजयुग्मं भ्राजद्व्रततिततितो ऽपीह ललितां</p>
<p>ललामश्रीलोमावलीरपि भुजाङ्गीततिरुचेः ॥२५४॥</p>
<p>वरोरू रम्भालिक्रमरचनजृम्भादपि गतिर्</p>
<p>मरालीपालीनामपि चलनरङ्गान्मृदुतरा ।</p>
<p>पदद्वन्द्वं फुल्लस्थलकमलवृन्दादपि सदा</p>
<p>वदान्यत्वं कल्पद्रुमनिकरतो ऽपि व्रजपुरे ॥२५५॥</p>
<p>दृशोः प्रेम्णा शश्वत्क्षरदमृतनिःस्यन्दविततिस्</p>
<p>तथा स्वेदस्तोमः कनकजयिवर्ष्मप्रपतितः ।</p>
<p>मनोगङ्गाकृष्णाविविधसरसीवृन्दविचलत्</p>
<p>प्रवाहादप्युच्चैः पुलक उत नीपस्तवकतः ॥२५६॥</p>
<p>अलं गन्धस्निग्धा कनकगिरिवन्द्या द्युतिरपि</p>
<p>स्फुटत्फुल्लचम्पावलीकनकयूथीनिवहतः</p>
<p>अपि भ्राजद्वक्षःस्थलमतुलसिंहासनकुलाद्</p>
<p>अपि भ्राम्यन्नेत्रक्रमणनटनं खञ्जनगणात॥२५७॥</p>
<p>परं चास्यादीनां विकसनभरादेषु किल स</p>
<p>क्वचिन्मानान्म्लानेर्बत भवति सैवैष्विह यतः ।</p>
<p>अतो ऽस्याश्छायैव स्फुटमटविरित्थं खलु भवेत्</p>
<p>कथंकारं स्वामिन्भवतु भवतः साम्प्रतमियम् ॥२५८॥</p>
<p>अपि च—</p>
<p>मुखादीनां पद्मादिकपुरुपदार्थः समरुचः</p>
<p>प्रपन्नाः सारूप्यं यदति विलसन्ति स्फुटमतः ।</p>
<p>अजाण्डे विख्याता प्रकृतिमधुरेयं समगुणा</p>
<p>ततः श्रीराधायाः प्रकटमटवीयं प्रियसखी ॥२५९॥</p>
<p>विराजाछायात्वे प्रकटतरसारूप्यवलनात्</p>
<p>सखीत्वे ऽपि क्रीडास्पदमटविरेषा रसमयी ।</p>
<p>सदैतस्या एव व्रजभुवि भवत्येव सुतरां</p>
<p>यतश्छायासख्योः स्फुरति न हि भेदः क्वचिदपि ॥२६०॥</p>
<p>अदो वृन्दानान्दीस्तवरसभरैः पोषितवपुः</p>
<p>श्रिया पूर्णे घूर्णत्स्मरनटनतृष्णातरलिते ।</p>
<p>अहो राधोन्मीलन्मनसिजमहानाटकनटी</p>
<p>नटाचार्ये तस्मिन्नटितुमिव दृष्टिं समतनोत॥२६१॥</p>
<p>विशाखा तु स्नेहस्नपनकृतरोमञ्चविलसद्</p>
<p>वपुस्तामालिङ्ग्य स्तवरचितह्रीश्रीस्मितवृताम् ।</p>
<p>सहासं दृग्भङ्ग्या गिरिधरमुपालभ्य सहसम्</p>
<p>विनोदैर्वृन्दायाः शिरसि सुमनोवृष्टिमकरोत॥२६२॥</p>
<p>एतन्मधुरवर्णनाकर्णनेन स्वान्तस्तोषं बहिर्विहस्य सोत्प्रासं कृष्णः पुनराह—</p>
<p>त्वदालेरङ्गाली मम कमनवृन्दावनतनोः</p>
<p>सदङ्गानां कुञ्जादिकरुचिरनाम्नां रुचिधनम् ।</p>
<p>ध्रुवं हृत्वा म्लानं प्रकटमकरोत्तं कथमिमम्</p>
<p>इदानीं सारूप्यस्तवनमिषतो रक्षसि शठे ॥२६३॥</p>
<p>तवाल्या एवं चेदति गुणगणा मत्प्रियवनाद्</p>
<p>अपि श्रेष्ठः सुष्ठु ध्रुवमिह भवन्ति स्फुटममी ।</p>
<p>तदा तुच्छं पुष्पं कथमपहरेत्सेयमथवा</p>
<p>स्वभावश्चौराणां परधनजिघृक्षुर्न हि चलेत॥२६४॥</p>
<p>प्रकारैश्छायातो यदतिवरबिम्बास्य महिमा</p>
<p>नमुच्चैर्विस्फार्य स्मरसि मयि राधां वितरितुम् ।</p>
<p>कथं तत्स्याद्यस्मात्पतिपरवशेयं तत इमं</p>
<p>स चेदाराद्दद्याद्भवति मम तर्ह्येव ममता ॥२६५॥</p>
<p>एतद्विचित्ररङ्गोच्छलितवाग्भण्#इविलाससुधास्वर्धुनीतरङ्गेनोत्तरलीकृतहृद्वृत्तिदृढनौकं श्रीराधां सस्मितमलोकयन्तीषु सर्वासु सस्मितं ललिता ललाप—</p>
<p>पिपासार्थः कश्चित्क्षुदितविवशो वर्त्मनि चलन्</p>
<p>मरुक्षेत्रे क्षारोदकमलभमानो ऽपि विरसम् ।</p>
<p>स्वयम्भूसंस्तव्यं हरिपुरवरस्थामपि सुधां</p>
<p>प्रपातुं द्रागिच्छन्जगति किल हास्यास्पदमभूत॥२६६॥</p>
<p>ततो रसिकशेखरं व्रजराजकुमारं स दृगञ्चलविभ्रमेण पस्यन्ती सखीः प्रति श्रीराधा व्यजहार—</p>
<p>स्फुटं काली शैब्या चमरवनिता मध्यमवधूर्</p>
<p>महापद्मा पद्मा परमरुचिकृत्कामदकुचा ।</p>
<p>वरा षष्ठी चन्द्रावलिरपि लसेद्यस्य महिषी</p>
<p>कथं तस्याप्यन्या भवतु भुवि योग्या नववधूः ॥२६७॥</p>
<p>गोविन्दलीलामृतं ९.५७६७—</p>
<p>स्मितरुचिशिशिरात्तद्वक्त्रपीयूषरश्मेश्</p>
<p>चलनयनकुरङ्गोत्प्लावरम्यात्स्रवन्तीम् ।</p>
<p>पिबति हरिचकोरे नर्मपीयूषधाराम्</p>
<p>अतृपदिह सखीनां दृक्चकोरीचयोऽपि ॥२६८॥</p>
<p>तत्स्पर्शभीत्येव विवृत्त्य कन्धरां</p>
<p>कटाक्षनीलोत्पलमालया प्रियम् ।</p>
<p>सा भूषयन्त्यस्फुटभर्त्सनोक्तिका</p>
<p>सावज्ञमग्रेऽपससार लीलया ॥२६९॥</p>
<p>कृष्णोऽथ कान्तातनुचित्रनर्तकी</p>
<p>लास्यावलोकोच्छलितातिलालसः ।</p>
<p>द्रुतं समेत्योच्चलितेन पाणिना</p>
<p>दधार चास्याश्चलकञ्चुकाञ्चलम् ॥२७०॥</p>
<p>कान्ता विभुग्नीकृतचिल्लिकार्मुका</p>
<p>शोणाक्षिकोणेक्षणबाणसञ्चयैः ।</p>
<p>विखण्ड्य तूर्णं प्रियधैर्यकञ्चुकं</p>
<p>लीलारविन्देन तताड तं मुहुः ॥२७१॥</p>
<p>तस्यारविन्दाहतिजातशातं</p>
<p>विश्वाश्रयेऽस्यापि ममौ न देहे ।</p>
<p>ततः सकम्पात्प्रससार बाह्ये</p>
<p>प्रस्वेदबाष्पोत्पुलकच्छलेन ॥२७२॥</p>
<p>तत्स्पर्शसम्फुल्लतनोर्नतभ्रुवश्</p>
<p>छिन्ना स्वयं कञ्चुकबन्धवीटिका ।</p>
<p>नीवी च चीनं स्खलदन्तरीयकं</p>
<p>रुन्धे परं स्वेदजलं नितम्बके ॥२७३॥</p>
<p>अथालिवर्गस्मितलोलनेत्रा</p>
<p>तत्पाणिरोधाद्वसनं विमोच्य ।</p>
<p>ततोऽपसृत्य द्रुतनीविबन्धे</p>
<p>सा दक्षहस्ताप्यभवद्विहस्ता ॥२७४॥</p>
<p>कृष्णोऽपि तावद्वरभाजि पूर्णे</p>
<p>स्वेदाम्बुभिस्तत्स्तनहेमकुम्भे ।</p>
<p>स्मरोत्सवारम्भमिषेण पाणिम्</p>
<p>आधातुमुत्कोऽन्तिकमाप तस्याः ॥२७५॥</p>
<p>कान्ता कथञ्चिद्विनिबद्ध्य नीवीं</p>
<p>नेत्रेण पश्यन्त्यरुणाञ्चलेन ।</p>
<p>वामेन तं स्मेरसखीः परेण</p>
<p>तत्पाणिरोधं प्रति सत्वरासीत॥२७६॥</p>
<p>स्मितरुदितविमिश्रं गद्गदास्पष्टवर्णं</p>
<p>रमणमनृजुनेत्रा भर्त्सयन्त्युत्सुकापि ।</p>
<p>प्रणयसुखजवाम्योद्भ्रामिता सास्य वाञ्छा</p>
<p>प्रतिहतिरहितं तत्पाणिरोधं व्यतानीत॥२७७॥</p>
<p>सङ्घट्ट आसीत्करयोर्निरुद्धयोर्</p>
<p>मिथश्चलत्कङ्कणनादमञ्जुलः ।</p>
<p>समीरगत्या चलयोः समन्ततः</p>
<p>कूजन्मदालिव्रजयोरिवाब्जयोः ॥२७८॥</p>
<p>गोविन्दलीलामृत १०.७३०—</p>
<p>सगद्गदं भर्त्सयन्ती सेयं सस्मितरोदनम् ।</p>
<p>तस्मात्कथञ्चित्विश्लिष्य सेर्षं तस्थौ तदग्रतः ॥२७९॥</p>
<p>मुखपरिमललुब्धस्यालिवृन्दस्य</p>
<p>कर्णान्तिकमनुपततः सा झङ्कृतित्रस्तचेताः ।</p>
<p>तदनुचकितचञ्चद्दृष्टिभङ्गीर्दधाना</p>
<p>स्वयमपगतधैर्या सस्वजे प्राणनाथम् ॥२८०॥</p>
<p>ततः सखीनां स्मितजातलज्जा</p>
<p>कृतप्रयत्नापि ततोऽपसर्तुम् ।</p>
<p>तेनातिगाढं हसता गृहीता</p>
<p>बभौ पयोदे स्थिरचञ्चलेव ॥२८१॥</p>
<p>ईर्षात्रपानिर्वृतिवामताभिर्</p>
<p>द्राग्देवताभिर्ललनाग्रहैः सा ।</p>
<p>आविष्टवाङ्मानसविग्रहासीत्</p>
<p>स्वचेष्टया लोकयतां सुखाय ॥२८२॥</p>
<p>सशपथनुतिनिन्दातर्जनाक्षेपदैन्यं</p>
<p>स्मितरुदितविमिश्रं श्लिष्टमेषा लपन्ती ।</p>
<p>प्रियदृढभुजबन्धं मोचयन्ती कराभ्यां</p>
<p>भृशमतनुत सालीवृन्दकृष्णस्य तुष्टिम् ॥२८३॥</p>
<p>तयोर्दृढालिङ्गनतः सुतृप्ताः</p>
<p>कम्पादिसम्पन्निचिताह्समीक्ष्य ।</p>
<p>सखीर्मुदोत्फुल्लमुखीर्निकुञ्जे</p>
<p>नान्दीमुखीं सा वदति स्म वृन्दा ॥२८४॥</p>
<p>आश्चर्यां हरिणा राधा गाढमालिङ्गिता चिरम् ।</p>
<p>तदसङ्गतियुक्तापि निवृतासीत्सखीततिर॥२८५॥</p>
<p>अदृष्टे दर्शनोत्कण्ठा दृष्टेऽस्मिन्स्पर्शलालसा ।</p>
<p>स्पर्शेऽस्य सेर्ष्यवाम्यं तच्चित्रमासां विचेष्टितम् ॥२८६॥</p>
<p>नान्दीमुखी तामवदत्वनेश्वरीं</p>
<p>लोकोत्तराणां व्रजसुभ्रुवां सदा ।</p>
<p>कृष्णैकसौख्यार्थशरीरचेतसां</p>
<p>तत्तन्न चित्रं किल चेष्टितं यतः ॥२८७॥</p>
<p>सख्यः श्रीराधिकाया व्रजकुमुदविधोर्ह्लादिनीनामशक्तेः</p>
<p>सारांशप्रेमवल्ल्याः किशलयदलपुष्पादितुल्याः स्वतुल्याः ।</p>
<p>सिक्तायां कृष्णलीलामृतरसनिचयैरुल्लसन्त्याममुष्यां</p>
<p>जातोल्लासाः स्वसेकाच्छतगुणमधिकं सन्ति यत्तन्न चित्रम् ॥२८८॥</p>
<p>विभुरपि सुखरूपः स्वप्रकाशोऽपि भावः</p>
<p>क्षणमपि नहि राधाकृष्णयोर्या ऋते स्वाः ।</p>
<p>प्रवहति रसपुष्टिं चिद्विभूतिरिवेशः</p>
<p>शयति न पदमासां कः सखीनां रसज्ञः ॥२८९॥</p>
<p>राधा काञ्चनवल्ली फुल्ला कृष्णस्तु फुल्ल तापिञ्छः ।</p>
<p>अनयोः सङ्गमलक्ष्मीः सुखयति नहि कं सचेतनं लोकम् ॥२९०॥</p>
<p>आसां विशुद्धप्रणयार्द्रचेतसां</p>
<p>तात्पर्यमस्यैव सुखेन चात्मनः ।</p>
<p>वाम्यं हि कान्तस्य सुखाय सुभ्रुवाम्</p>
<p>अतस्तदुन्मीलति तस्य सङ्गमे ॥२९१॥</p>
<p>अथेप्सितैतद्दृढबाहुवक्षः</p>
<p>स्पर्शोत्थितानन्दभरापि राधा ।</p>
<p>वाम्योत्थवैमत्यमिवाचरन्ती</p>
<p>सा भर्त्सयन्ती ललितामवादीत॥२९२॥</p>
<p>सकुष्र्तिहरिदूत्या कुन्दवल्ल्या मिलन्ती</p>
<p>कपटिनि ललिते त्वं मामिहानीय धृष्टे ।</p>
<p>शठकुलगुरुहस्ते नेत्रभङ्ग्या निधाय</p>
<p>कलयसि खलभर्तुर्धार्ष्ट्य नृत्यं तटस्था ॥२९३॥</p>
<p>प्रखरा यदभूर्मृद्वी मृदुनालिङ्गितामुना ।</p>
<p>न तच्चित्रं यदासीद्वां गुणयोः परिवर्तनम् ॥२९४॥</p>
<p>रुष्टेन तुष्टा ललितामुना व्यधात्</p>
<p>संवादमुद्यत्स्मितगर्भतर्जनम् ।</p>
<p>सतीव्रतध्वंसनधृष्टभूपते</p>
<p>विधातुमारब्धमिदं न किं त्वया ॥२९५॥</p>
<p>स्वसखीं पृच्छ ललिते किमियं कर्तुमुद्यता ।</p>
<p>बलात्स्वाङ्गेन संवेष्ट्य मदङ्गं यात्मसाद्व्यधात॥२९६॥</p>
<p>पुन्नागं त्वां माधवीयं स्वयं</p>
<p>यत्फुल्ला स्वाङ्गैर्वेष्टते युक्तमेतत।</p>
<p>त्वं यत्तां तैर्वेष्टसे तन्न युक्तं</p>
<p>वल्ल्या वृक्षो वेष्ट्यते नामुनासौ ॥२९७॥</p>
<p>मयाप्यस्यै दत्तमङ्गमनयाप्यात्मसात्कृतम् ।</p>
<p>का ते हानिः पुनर्नैतदादातुं शक्यते मया ॥२९८॥</p>
<p>इयं क्रूरा शूरा जयति ललिता क्रोधवलिता</p>
<p>यशःश्वेतामेतां विसृज शठ तां स्वाञ्च शठताम् ।</p>
<p>निजाभिध्यामिद्धामलिपक सुसिद्धां स्वपुरतः</p>
<p>प्रजावत्यां सत्यां त्वयि च रतिमत्यां विरचय ॥२९९॥</p>
<p>ललितायाः पुरो राधां वातोऽपि स्प्रष्टुमक्षमः ।</p>
<p>तत्त्यजामुं न चेदस्माद्धाटिशाटीं निचोलय ॥३००॥</p>
<p>इत्यालपन्त्यां त्वरितं रुषास्याम्</p>
<p>अग्रेसरत्यां ससखीकुलायाम् ।</p>
<p>कम्पाश्रुरोमाञ्चमुखैश्च भावैर्</p>
<p>आनन्दजैः सोऽप्यभवद्विहस्तः ॥३०१॥</p>
<p>कान्ताङ्गसङ्गजसुखेन विमोहितेऽस्मिन्</p>
<p>भीतोऽयमित्यवगते ललिताभियान्यैः ।</p>
<p>आदाय कम्पितकरान्मुरलीं स्खलन्तीं</p>
<p>सा निर्गता झटिति विश्लथबाहुबन्धात॥३०२॥</p>
<p>अथ सखीनां परस्परवाक्यं (विदग्धमाधव ४.३४)—</p>
<p>निद्रागमोऽपि सखि नन्दसुतस्य हर्तुं</p>
<p>यां शक्नुवन्ति न पराः पशुपालबालाः ।</p>
<p>धन्या कटाक्षकलया किल मोहयन्ती</p>
<p>तां राधिकाद्य पुरतो मुरलीं जहार ॥३०३॥</p>
<p>राधा स्वगतं (विदग्धमाधव ४.३५)</p>
<p>या निर्माति निकेतकर्मरचनारम्भे करस्तम्भनं</p>
<p>रात्रौ हन्त करोति कर्षणविधिं या पत्युरङ्कादपि ।</p>
<p>गौरीणां कुरुते गुरोऋ अपि पुरो या नीवीविध्वंसनं</p>
<p>धूर्ता गोकुलमङ्गलस्य मुरली सेयं ममाभुद्वशा ॥३०४॥</p>
<p>अथ वंशीं प्रत्याह (पद्यावली २५४२५५)—</p>
<p>अच्छिद्रमस्तु हृदयं परिपूर्णमस्तु</p>
<p>मौखर्यमस्तमितमस्तु गुरुत्वमस्तु ।</p>
<p>कृष्णप्रिये सखि दिशामि सदाशिषस्ते</p>
<p>यद्वासरे मुरलि मे करुणां करोषि ॥३०५॥</p>
<p>शून्यत्वं हृदये सलाघवमिदं शुष्कत्वमङ्गेषु मे</p>
<p>मौखर्यं व्रजनाथनामकथने दत्तं भवत्या निजम् ।</p>
<p>तत्किं नो मुरलि प्रयच्चसि प्नर्गोविन्दवक्त्रासवं</p>
<p>यं पीत्वा भुवनं वशे विदधती निर्लज्जमुद्गायसि ॥३०६॥</p>
<p>गोविन्दलीलामृत १०.३११४७—</p>
<p>निर्गता तस्यां स्वपटाञ्चलेन</p>
<p>सङ्गोपयन्त्यां मुरलीं प्रयत्नात।</p>
<p>आगत्य तस्याः पुरतो विशाखा</p>
<p>कृष्णेन संलापमसौ व्यधत्त ॥३०७॥</p>
<p>हे कृष्ण दोर्बिम्बविधुन्तुद त्वं</p>
<p>भ्रान्तोऽपि या ते प्रसभं गृहीता ।</p>
<p>चन्द्रावलीयं न हि पश्य तारा</p>
<p>राधाभिधान्येऽपि च तादृशोऽस्याः ॥३०८॥</p>
<p>अस्याद्वैता विशाखाहमनुराधा त्वियं परा ।</p>
<p>इयं ज्येष्ठा धनिष्ठेयं चित्रेयं भरणी त्वियम् ॥३०९॥</p>
<p>अन्या वा कति मे गण्या या चैकास्तीन्दुलेखिका ।</p>
<p>सापि तद्ग्रहणायोग्या तत्त्वं चन्द्रावलीं व्रज ॥३१०॥</p>
<p>विशाखे सर्वसुखदा सत्यं त्वं शाङ्करीतनुः ।</p>
<p>वाग्वज्रभीषणा मूर्तिर्ललिता शातमन्यवी ॥३११॥</p>
<p>असौ विशाखे सुलभां विहाय</p>
<p>चन्द्रावलीं तां बहुधोपभुक्ताम् ।</p>
<p>सुदुर्लभां वाञ्छति भानवीयां</p>
<p>श्रियं रसास्वादविशेषलिप्सुः ॥३१२॥</p>
<p>भोगः क्रमेण तारासु सदा राहोर्विराजते ।</p>
<p>कौतुकादिन्दुलेखामप्यपूर्वां स जिघृक्षति ॥३१३॥</p>
<p>इत्यालपन्श्रीहरिरिन्दुलेखां</p>
<p>अलिङ्गितुं तत्सविधं जगाम ।</p>
<p>दृष्ट्वान्तिके तं चकितापयान्ती</p>
<p>साप्युच्चलद्भ्रूः स्मितपूर्वमाह ॥३१४॥</p>
<p>धृष्टापगच्छ हे राहो न ते योग्येन्दुलेखिका ।</p>
<p>पूर्णां चन्द्रावलीं याहि भुङ्क्ष्व तारां क्रमेण व ॥३१५॥</p>
<p>तेनालक्षितमागत्य गृहीता ललिताब्रवीत।</p>
<p>अनुराधा न ते लभ्या विशाखाभोगमन्तरा ॥३१६॥</p>
<p>स्पृष्टा विशाखाप्यथ साब्रवीत्तं</p>
<p>राधोपभोगाद्भवता विशाखा ।</p>
<p>भुक्तैव तत्किं पुनरेषि धृष्ट</p>
<p>ज्येष्ठां विहाय क्रमलभ्यभोगाम् ॥३१७॥</p>
<p>ज्येष्ठाप्यलक्षितं स्पृष्ट्वा म्लिष्टं रुष्टा तमब्रवीत।</p>
<p>चित्राभोगं विना धृष्ट क्लिष्टोऽन्यासां तवाक्रमः ॥३१८॥</p>
<p>सहसा विधृता चित्रा तमाहापैहि लम्पट ।</p>
<p>ग्रहाणां क्रमतो भोगस्तारासूत्क्रमतो न हि ॥३१९॥</p>
<p>तुङ्गविद्याब्रवीच्चित्रे राहोर्नात्र व्यतिक्रमः ।</p>
<p>वक्राति चारगत्यापि ग्रहाणां क्वचिदाक्रमः ॥३२०॥</p>
<p>साप्याह तुङ्गविद्ये त्वं तुलाराशिस्ततोऽमुना ।</p>
<p>आक्रान्तायां तु चित्रायां पीडिताशु भविष्यसि ॥३२१॥</p>
<p>तुङ्गविद्याह तं स्पृष्ट्वा धृष्ट किं रङ्गदेविकाम् ।</p>
<p>आदौ पीड्यां तुलाराशिं हित्वा मां त्वं जिघृक्षसि ॥३२२॥</p>
<p>सापि स्पृष्टाह तं राहो त्वं कन्याराशिभोगकृत।</p>
<p>पूर्णदृष्टां मीनराशिं चम्पवल्लीं प्रपीडय ॥३२३॥</p>
<p>साप्याशु विधृताप्याह धूर्तेमां कुम्भराशिकाम् ।</p>
<p>सुदेवीं त्वरितं याहि यतस्ते व्युत्क्रमा गतिः ॥३२४॥</p>
<p>स्पृष्टा सुदेवी तं प्राह मधुसूदन ते स्पृहाम् ।</p>
<p>सर्वां काञ्चन्वल्लीयं प्रफुल्ला पूरयिष्यति ॥३२५॥</p>
<p>सा गृहीतावदत्कृष्ण चकोरात्र किमागतः ।</p>
<p>स्फुरच्चन्द्रमुखीमासां स्वतृष्णाशान्तये व्रज ॥३२६॥</p>
<p>अलक्षितं साप्यमुना गृहीता</p>
<p>चुचुम्बिषुं तं विमुखी जगाद ।</p>
<p>त्यजान्यजायां शठ वंशिकां तां</p>
<p>निजप्रियां चुम्ब चुचुम्बिषा चेत॥३२७॥</p>
<p>स चिरात्स्वकरादपच्युतां</p>
<p>मुरलीं तामवधार्य तद्गिरा ।</p>
<p>क्व गतेति विलक्षितक्षणं</p>
<p>स्वदृशं कुन्दलतानने न्यधात॥३२८॥</p>
<p>सापि तं चलदृग्भङ्ग्या राधिकां तामदर्शयत।</p>
<p>तद्विज्ञाय तया वंशी तुलस्यां गुप्तमर्पिता ॥३२९॥</p>
<p>सा तां प्रयत्नात्पिहितां विधाय</p>
<p>स्थिता विशाखा ललितादिपश्चात।</p>
<p>कृष्णोऽपि राधां समुपेत्य तावद्</p>
<p>दिधीर्षुरेनामिदमाललाप ॥३३०॥</p>
<p>मनो विशुद्धं चलमप्यदृश्यं</p>
<p>कटाक्षकामाङ्कुशशृङ्गविद्धम् ।</p>
<p>विधाय पाटच्चरि मे हरन्त्या</p>
<p>न दृश्यवंशीहृतिरद्भुता ते ॥३३१॥</p>
<p>सा तां प्रयत्नात्पिहितां विधाय</p>
<p>स्थिता विशाखाललितादिपश्चात।</p>
<p>कृष्णोऽपि राधां समुपेत्य तावद्</p>
<p>दिधीषुरेनामिदमाललाप ॥३३२॥</p>
<p>राधाप्यसाधारणभावविद्धा</p>
<p>सावज्ञमालोक्य हरिं चलन्ती ।</p>
<p>वंशीविचारच्छलतो निरुद्धा</p>
<p>निवारितेनाप्यमुना गृहीता ॥३३३॥</p>
<p>हरिस्तामाह चौरि त्वं वृथा किं चेष्टसे तव ।</p>
<p>त्यागो वंश्या न मे यावत्तावद्दोर्बन्धनाय सः ॥३३४॥</p>
<p>मृषारुषारालचलाक्षिचिल्ली</p>
<p>लतं समुद्यत्स्मितगर्वितास्यम् ।</p>
<p>हरेः पुरस्तावदुपेत्य तूर्णं</p>
<p>साटोपतर्ज्जं ललितावदत्तम् ॥३३५॥</p>
<p>पराङ्गनासङ्गमपूतमूर्ते</p>
<p>सतीव्रतध्वंसन याहि याहि ।</p>
<p>स्नातां पवित्रां रविपूजनार्थं</p>
<p>स्पृष्ट्वा छलोक्त्या कुरु मापवित्राम् ॥३३६॥</p>
<p>उन्मादितः स्वाधरपायनैर्यया</p>
<p>त्वं धृष्टयासीः सुमनःसरोवरे ।</p>
<p>वंशी तया ते शठ शैब्यया हृता</p>
<p>न मन्यसे चेत्तुलसीह साक्षिणी ॥३३७॥</p>
<p>खलः करोति दुर्वृत्तं नूनं फलति साधुषु ।</p>
<p>शैब्यया ह्रियते वंशी साध्वी राधा तु दूष्यते ॥३३८॥</p>
<p>तया दृशः प्रेरणया निदिष्टां</p>
<p>कृष्णे यियासौ तुलसीमभीष्टाम् ।</p>
<p>राधापयाता दयितोपरोधात्</p>
<p>सौधाकरी मूर्तिरिवाम्बुवाहात॥३३९॥</p>
<p>सापीङ्गितज्ञा लघु रूपमञ्जरी</p>
<p>करेऽर्पयित्वा मुरलीमतर्कितम् ।</p>
<p>ततोऽपसर्तुं विहितोद्यमामुना</p>
<p>बलाद्गृहीतोत्पुलकास कम्पिता ॥३४०॥</p>
<p>निधाय कुब्जीकृतपाणिशाखा</p>
<p>निजानने साब्रुवतातिदीना ।</p>
<p>हा हा कृपालो त्यज मामयोग्यां</p>
<p>निर्मञ्छनं यामि तवास्मि दासी ॥३४१॥</p>
<p>वंशी न मय्यस्ति यदर्थमाग्रहः</p>
<p>शैब्याकरे साद्य मयैव लोकिता ।</p>
<p>इत्यालपन्ती चलदृष्टिसंज्ञया</p>
<p>सासूयत्तं प्रति रूपमञ्जरीम् ॥३४२॥</p>
<p>यावद्विहाय तुलसीं मधुसूदनोऽसौ</p>
<p>तां मञ्जरीं विदितवेणुमरन्दगन्धाम् ।</p>
<p>आयाति तावदियमिङ्गितपण्डिताशु वंशीं</p>
<p>निधाय ललितामनु साधु तस्थौ ॥३४३॥</p>
<p>कृष्णोऽपि तां तूर्णमलक्षितागतिः</p>
<p>स्वबाहुपाशेन निबद्ध्य सत्वरः ।</p>
<p>वंशीं विचिन्वन्कुचपट्टिकान्तरे</p>
<p>तामाह सा तस्करि ते क्व गोपिता ॥३४४॥</p>
<p>साप्यब्रवीत्तं विनिवारयन्ती</p>
<p>लब्धैव चौर्यां मयि साद्य वंशी ।</p>
<p>दिष्ट्या भवान्पूर्णमनोरथोऽभूद्</p>
<p>गत्वानयैवाह्वय गोपनारीः ॥३४५॥</p>
<p>निजाभिमर्शेन पराङ्गनाततेः</p>
<p>सतीव्रतः दूषयितुं त्वमुत्सुकः ।</p>
<p>स्वयं विनिह्नुत्य कुतोऽपि वंशिकां</p>
<p>तन्मार्गणव्याजमुपाश्रितोऽधुना ॥३४६॥</p>
<p>ततो दृशास्मै ललितां प्रदर्श्य सा</p>
<p>तद्बाहुबन्धाच्छितिलाद्विनिर्गता ।</p>
<p>कृष्णोऽपि स स्वागतिशङ्कया रहस्तां</p>
<p>कुन्दवल्ल्यर्पितवंशिकां ययौ ॥३४७॥</p>
<p>उपागतं तं ललिताह कोपना</p>
<p>हुं दूरतस्तिष्ठ किमर्थमागतः ।</p>
<p>वंशी यदीयं मयि नैव विद्यते</p>
<p>धार्ष्ट्येन चेत्तत्फलमाश्ववाप्स्यसि ॥३४८॥</p>
<p>चिन्तामणीनां चयमन्तिके स्थितं</p>
<p>पदापि ये नाभिमृशन्त्यवज्ञया ।</p>
<p>राधासखीभिस्तव वंशनालिका</p>
<p>किमर्थमाभिर्बत सा हृता शठ ॥३४९॥</p>
<p>सच्छिद्रया नीरसया कठोरया</p>
<p>ययानिशं व्याकुलितं जगत्त्रयम् ।</p>
<p>स स्वामिनो यन्मुरलीकराद्गता</p>
<p>वृत्तं बहूनां तदिदं सुमङ्गलम् ॥३५०॥</p>
<p>स्वस्थानसन्दानितनीविकुन्तलाः</p>
<p>कुर्वन्तु कर्माणि सुखं गृहेऽबलाः ।</p>
<p>स्वैरं हरिण्योऽपि चरन्तु सप्रियाः</p>
<p>सरन्तु तूर्णं सरितः सरित्पतिम् ॥३५१॥</p>
<p>शीतार्तनग्नाम्बुनिमग्नकन्यका</p>
<p>गणस्य वासांसि हृतानि यत्त्वया ।</p>
<p>तेनाचिरात्ते मुरलीकराद्गता</p>
<p>प्राप्नोति दुःकं परदुःकदो हि यः ॥३५२॥</p>
<p>हस्तमात्रायता शुष्का सरन्ध्रा वंशकाष्ठिका ।</p>
<p>हा हन्त गोकुलेशस्य सर्वस्वं केन वा हृतम् ॥३५३॥</p>
<p>व्याजाद्विषण्णमिव तं प्रसमीक्ष्य कृष्णं</p>
<p>सावज्ञहासललिता वचनावरुद्धम् ।</p>
<p>श्रीराधिकामनुनिधाय रहोऽस्य वंशीं</p>
<p>साकूतमब्रुवत कुन्दलताभ्युपेत्य ॥३५४॥</p>
<p>सच्छिद्रैकवराटिकार्द्धमपि यन्मूल्यं न सा जर्जरा</p>
<p>याता मस्करपर्विका तव कराद्यात्वस्तु ते मङ्गलम् ।</p>
<p>का वा हानिरियं विषीदसि कथं पुत्रोऽसि गोपेशितुस्</p>
<p>त्वामेता विहसन्ति हन्त मुदिताः श्रुत्वा म्रियेऽहं ह्रिया ॥३५५॥</p>
<p>सोऽप्याह तां कुन्दलतेऽनभिज्ञा</p>
<p>वंशीगुणानां यदिदं ब्रवीषि ।</p>
<p>चित्रं न तद्यत्स्वगुणः प्रकाश्यते</p>
<p>यथानयासु त्वयि न क्वचित्तथा ॥३५६॥</p>
<p>या या यदेच्छा मम जायतेऽन्तर्</p>
<p>मयाप्यसाध्या किल हेलयासौ ।</p>
<p>तदैव तां तां कुरुते सुसिद्धां</p>
<p>नारायणस्येव चिदाख्यशक्तिः ॥३५७॥</p>
<p>सर्वशक्तियुता सेयं मम सर्वार्थसाधिका ।</p>
<p>अलौकिकीं शक्तिमस्या विदन्ति राधिकादयः ॥३५८॥</p>
<p>ललिताह कथं वंशीं न विद्मः कुट्टनीनृपाम् ।</p>
<p>इमां तन्नीति कुशलां षिड्गस्य तव वल्लभाम् ॥३५९॥</p>
<p>सुधापारीनारीहृदयकरिवारीयमनिशं</p>
<p>जगद्योषादोषामलसुकृतमोषातिनिपुणा ।</p>
<p>रमागौरीसौरीमुखयुवतिचौरी त्रिजगति</p>
<p>प्रसिद्धा सिद्धा तेऽद्भुतगुणसमृद्धा मुरलिका ॥३६०॥</p>
<p>अवददथ स ललिता खलु चण्डी</p>
<p>कुटिलवचनदृढकण्तकदुर्गा ।</p>
<p>अपहरति च मुरलीं मम शाठ्याद्</p>
<p>बत परिवदति च तामुत मां च ॥३६१॥</p>
<p>इत्याभाष्य हरौ तस्याः संव्यानान्तं जिघृक्षति ।</p>
<p>सापसृत्याब्रवीद्भुग्नभ्रूलतं सस्मिताननम् ॥३६२॥</p>
<p>सैवास्मि ललिता कृष्ण बहुधा कलिता त्वया ।</p>
<p>चलिता वलितालीभिः शठता फलिता न ते ॥३६३॥</p>
<p>इत्युदीर्य ललितामपयान्तीं</p>
<p>तां निगृह्य वसने स जगाद ।</p>
<p>वंशिकावितरणं न विना ते</p>
<p>यानमद्य सुलभं स्वगृहाय ॥३६४॥</p>
<p>त्वया चेन्न हृता वंशी कथं भीत्या पलाय्यते ।</p>
<p>शोधयित्वा निजाङ्गनानि यथेष्टं गच्छ तिष्ठ वा ॥३६५॥</p>
<p>ततः सांशुकमाकृष्य वक्रदृष्ट्याह वीक्ष्य तम् ।</p>
<p>अङ्गानि स्वप्रजावत्याः काममत्त विचारय ॥३६६॥</p>
<p>वंश्यस्माभिर्नैव नीता न दृष्टा</p>
<p>नोज्झस्यौग्र्याच्चेत्तथापि त्वमस्मान।</p>
<p>दास्ये मूल्यं कुन्दवल्लीप्रदिष्टं</p>
<p>तच्चेन्नेष्टं तत्सदृक्षां ततोऽन्याम् ॥३६७॥</p>
<p>मल्लीभृङ्ग्यौ श्रीपुलिन्दात्मजे नः</p>
<p>सख्यौ शैलेन्द्रालये मद्गिरा ते ।</p>
<p>दास्येते ते जर्जरां छिद्रमुक्ताम्</p>
<p>आनीयैकां पर्विकां कीचकस्य ॥३६८॥</p>
<p>पुलिन्दानां कन्या मयि परमधन्या रतियुषस्</p>
<p>तृणाप्तास्मत्पादाम्बुजघुसृणलेपक्षतरुजः ।</p>
<p>गिरेर्गुन्जाधातून्भृशमुपहरन्ति स्वसहितान्</p>
<p>मदीयास्ता दास्यः कथमु तव सख्यः समभवन॥३६९॥</p>
<p>वंशीं हरसि मे मामप्यवजानासि यत्ततः ।</p>
<p>निबध्य दण्डयामि त्वं कोऽसौ रक्षति रक्षतु ॥३७०॥</p>
<p>ललितां पृष्ठतः कृत्वा विशाखा तत्पुरःस्थिता ।</p>
<p>नीचैरुपदिशन्तीव सस्मितं सा तमब्रवीत॥३७१॥</p>
<p>प्रगतार्थानामर्थो नष्टोद्देशकसहायतो लभ्यः ।</p>
<p>युक्त्या मार्गय तत्त्वं नह्यौग्र्येण क्रियासिद्धिः ॥३७२॥</p>
<p>अवदच्चम्पकवल्ली नष्टोद्देश्यर्थलोलुपह्सुतराम् ।</p>
<p>वंशैकपर्विकायै बहुधनहानिः कथममुना क्रियताम् ॥३७३॥</p>
<p>तुङ्गविद्याह मुग्धे त्वं मर्मज्ञा नासि तच्छृणु ।</p>
<p>वंश्येव यस्य सर्वस्वं किं न दद्यात्न तत्कृते ॥३७४॥</p>
<p>चौरे नष्टोद्देशकस्य प्रसादात्</p>
<p>लब्धे ग्राह्यं वित्तमात्मीयमादौ ।</p>
<p>पश्चान्नष्टोद्देशिनेऽपि प्रदातुं</p>
<p>दण्ड्यादस्माद्भूरि कृत्वेति नीतिः ॥३७५॥</p>
<p>विशाखाह वद स्वामिन्यन्नष्टोद्देशिने त्वया ।</p>
<p>देयश्चौरे तु यो दण्डस्तज्ज्ञात्वाख्यामि ते हितम् ॥३७६॥</p>
<p>अङ्गस्रङ्मणिमाले करमर्दफलं च चुम्बकं रत्नम् ।</p>
<p>परमपि दास्याम्यस्मै यो मे वंशीं समुद्दिशति ॥३७७॥</p>
<p>हर्तुर्हराम्यम्बररत्नभूषणे</p>
<p>तारुण्यरत्नं च घटद्वये स्थितम् ।</p>
<p>दोःपाशबन्धं स्मर दण्डनाय तं</p>
<p>निकुञ्जकारामनुवेशयामि च ॥३७८॥</p>
<p>साप्याह योग्यमेवैतत्गोपेन्द्रतनयस्य ते ।</p>
<p>वंशीं च हस्तगां विद्धि यत्त्वं कृपणायसे ॥३७९॥</p>
<p>वंश्युद्देशं कुन्दवल्ल्येव</p>
<p>साक्षात्जानात्येकाहं च तस्याः सकाशात।</p>
<p>मय्युद्देशः क्लेशकारी कृतः स्याद्</p>
<p>दत्त्वोत्कोचं तां ततः पृच्छ यत्नात॥३८०॥</p>
<p>अथाह सा कुन्दलतां प्रहृष्टा</p>
<p>दिष्ट्यागतस्ते सखि लाभदिष्टः ।</p>
<p>उद्दिश्य वंशीं निजदेवराय</p>
<p>सुदुर्लभोत्कोचमिमं गृहाण ॥३८१॥</p>
<p>कुन्दवल्ल्या विशाखायां लग्नायां श्रवसीश्वरी ।</p>
<p>इङ्गितज्ञा न्यधद्वंशी निभृतं तुलसी करे ॥३८२॥</p>
<p>साकूतं पश्यति ततः कुन्दवल्ल्या मुखं हरौ ।</p>
<p>साब्रवीत्तां विशाखेऽहं न चौरं वेद्मि ते शपे ॥३८३॥</p>
<p>जानीयं चेद्विनोद्कोचमुद्दिशामि स्वयं हितम् ।</p>
<p>देवृस्वं यन्ममैव स्वं नाहं यूयं यथा पराः ॥३८४॥</p>
<p>वेत्सि हि चौरं त्वमिह मुरल्याः</p>
<p>स्वीकुरु रत्नानि च दिश तत्ताम् ।</p>
<p>यद्यनुकूला त्वमिह सखि स्यास्</p>
<p>तर्हि च सा स्वप्रभुकरगा स्यात॥३८५॥</p>
<p>गृहाण पूर्वमुत्कोचं वंशिकां वा समुद्दिश ।</p>
<p>वंशिकोत्कोचयोर्लाभे युवयोः प्रतिभूरहम् ॥३८६॥</p>
<p>कृष्णोऽपि कुन्दलतिकानयनेङ्गितज्ञः</p>
<p>स्वौत्सुक्यमुत्प्रकटयन्निजवंशिकाप्त्यै ।</p>
<p>पार्श्वागतः शितकटाक्षशरैः प्रियायाः</p>
<p>स्तब्धो भवन्ननुगया स तया बभाषे ॥३८७॥</p>
<p>निज श्यामरसो वंश्यां यस्त्वया न्यस्यतेऽत्र सः ।</p>
<p>विश्वं कृष्णरुचिं कुर्वन्भाति बिन्दुतया स्थितः ॥३८८॥</p>
<p>हृत्वा ते राधया वंशीबिन्दुच्यावाद्वशीकृताः ।</p>
<p>बिन्दुः स्वचिबुके लग्नोऽप्यज्ञातत्वान्न गोपितः ॥३८९॥</p>
<p>वंश्या मुद्राः बिन्दुमेनं त्वयादौ</p>
<p>दिष्ट्या दृष्टं स्वाधरेणाहराशु ।</p>
<p>पश्चाज्जित्वा न्यायतस्तां गृहीत्वा</p>
<p>दण्डोत्कोचावप्यमूः दण्डयोक्तौ ॥३९०॥</p>
<p>सिद्धैव सा मुरलिका तव राधिकायां</p>
<p>तां त्वं गृहाण न हि वा मम नात्र हानिः ।</p>
<p>उत्कोचमर्थयति मां त्वरितं विशाखा</p>
<p>मुष्यै प्रतिश्रुतधनं वितराग्रतो मे ॥३९१॥</p>
<p>मुद्रामादौ वंशिकाया गृहीत्वा</p>
<p>दास्याम्यस्मै त्वत्कृतोत्कोचमाशु ।</p>
<p>पश्चाद्वंशीं दत्तमुत्कोचमेतां</p>
<p>काराकुञ्जे दण्डयाम्यत्र रुद्धा ॥३९२॥</p>
<p>इति ब्रुवाणं दयितान्तिकागतं</p>
<p>कृष्णं समीक्ष्याधर दंशनोद्यतम् ।</p>
<p>तं वारयन्ती ललिता मृषा रुषा</p>
<p>मध्यं तयोरेत्य जगाद सस्मितम् ॥३९३॥</p>
<p>मित्रार्चना नाद्य कृतानयास्याः</p>
<p>क्षतेन मालिन्यमहो विधातुम् ।</p>
<p>हठात्प्रवृत्तोऽस्यपयाहि किं ते</p>
<p>भीतिर्न देवान्न च लोकधर्मात॥३९४॥</p>
<p>हरिस्तामाह हे राधे मद्दन्तानां ममापि न ।</p>
<p>दोषोऽयं किन्तु ते बिन्दुर्यद्बहिः प्रकटं धृतः ॥३९५॥</p>
<p>चिबुकमनु वसन्नप्येष बिन्दुर्भयात्</p>
<p>ते परिचितनिजमित्रं मां समीपे समीक्ष्य ।</p>
<p>सपदि दशनदुर्गे सम्प्रविष्टोऽस्य सङ्गाच्</p>
<p>छशिमुखिदशना मे दंशनास्ते बभूवुः ॥३९६॥ (युग्मकम्)</p>
<p>तां कुन्द्वल्ल्याह सुचित्रकाव्ये</p>
<p>व्यदर्शि बिन्दुच्युतके स्वशक्तिः ।</p>
<p>त्वयेर्षया साभ्यधिकामुनापि</p>
<p>बिन्द्वागमे तत्र कवीश्वरेण ॥३९७॥</p>
<p>विवृतस्वगुणोत्कर्षे गुणिनि गुणज्ञा न दोषमायान्ति ।</p>
<p>प्रीणन्त्यस्मिंस्तस्मान्मण्डय मणिमालया त्वममुम् ॥३९८॥</p>
<p>देवर शिशिरगुणैर्यत्सम्प्रति सखि कुन्दवल्लि फुल्लासि ।</p>
<p>स्वदशनकुसुमैः पूजय तदधरमरुणं त्वमेवास्य ॥३९९॥</p>
<p>रुष्टेव कुन्दलतिकावददच्युतं सा</p>
<p>सेयं हरेऽतिमुखरा मुखरासुनप्त्री ।</p>
<p>एषा सदैव ललिता प्रखरा त्वया सा</p>
<p>लभ्या कथं नु मुरली मृदुभीरुणात्र ॥४००॥</p>
<p>एताः प्रगल्भाः कुटिला बह्व्यस्त्वं मृदुरेकलः ।</p>
<p>संरक्ष्य वस्त्रालङ्कारं तदितः स्वसखीन्व्रज ॥४०१॥</p>
<p>परपुरुषगृध्नुचित्ता</p>
<p>धर्माधर्मगविचाररहिताश्च ।</p>
<p>मामपि तन्निजसङ्गे</p>
<p>कृतार्थयितुमुद्यता एताः ॥४०२॥</p>
<p>यासां स्वधर्मनिष्ठानां साध्वीनाममलात्मनाम् ।</p>
<p>बालेन देवरेणापि सम्भाषणमसाम्प्रतम् ॥४०३॥</p>
<p>ता नः संदूषयन्त्येता दुरुक्त्या यामि तद्गृहम् ।</p>
<p>दत्त्वा मोचय मां बन्धाद्विशाखायै प्रतिश्रुतम् ॥४०४॥ (युग्मकम्)</p>
<p>ततो हसन्नाह हरिविशाखाम्</p>
<p>एह्येहि रत्नानि गृहाण साध्वि ।</p>
<p>इतीरयंस्तां परिषष्वजेऽसौ</p>
<p>सख्यो हसन्त्यः परिवव्रुरेनम् ॥४०५॥</p>
<p>ताभिस्तदास्मिन्कलहायमाने</p>
<p>कोलाहले प्रोच्छलिते च राधा ।</p>
<p>प्रयत्नसन्मूकितभूषणा सा</p>
<p>प्रविश्य कुञ्जान्तरभून्निलीना ॥४०६॥</p>
<p>तावत्सशङ्का तुलसी तु वंशीं</p>
<p>वृन्दान्वितं कुञ्जमगाद्गृहीत्वा ।</p>
<p>वृन्दाप्युपादाय करात्ततोऽस्या</p>
<p>निधाय वंशीं हृदि तामवादीत॥४०७॥</p>
<p>वंशोत्तंसा वंशिकेऽसि त्वमेका</p>
<p>सद्वंशानां क्षुद्रवंशोद्भवापि ।</p>
<p>या लीलानां हेतुरेतादृशीनामासीद्</p>
<p>राधाकृष्णयोरद्भुतानाम् ॥४०८॥</p>
<p>ततः सखीहासविलोलनेत्रा</p>
<p>सगद्गदं कृष्ण अधिक्षिपन्ती ।</p>
<p>तद्बाहु बन्धान्निविडात्प्रयत्नात्</p>
<p>निर्गत्य रोषादवदद्विशाखा ॥४०९॥</p>
<p>न स्मः स्वीयास्त्वत्कृतौ वा सहाया</p>
<p>ग्राह्यं वित्तं ते कथं नः परस्य ।</p>
<p>तस्मादर्थोद्देशिकायै निजायै</p>
<p>देह्येतत्त्वं भ्रातृपत्न्यै शठेश ॥४१०॥</p>
<p>कुन्दालि त्वं किं प्रगल्भापि मुग्धा</p>
<p>जाताकस्माद्यत्स्वदेवुर्धनं स्वम् ।</p>
<p>हित्वा मौग्ध्यादन्यदीयं चिकीर्षुर्</p>
<p>मालिन्यं नस्तेन किं वा करोषि ॥४११॥</p>
<p>तामब्रवीत्कुन्दलता विशाखे</p>
<p>ददात्यसौ वो वर सुद्विजाभ्यः ।</p>
<p>धनं वदान्यो निजधर्मवृद्ध्यै</p>
<p>निषिद्ध्य पापं किमहं विदध्याम् ॥४१२॥</p>
<p>चेत्प्रीतिदानमस्येदं किं भीताः स्थः प्रतिग्रहात।</p>
<p>गृहीत्वा द्विगुणं कृत्वा यूयं वितरताचिरात॥४१३॥</p>
<p>चित्राब्रवीद्धनमिदं निजवेतनत्वात्</p>
<p>स्वीयं सखि त्यजसि किं परकीयबुद्ध्या ।</p>
<p>आढ्यास्यनेन न कृतिस्तव चेत्स्वसख्यै</p>
<p>स्वस्याग्रतः सपदि दापय कुन्दवल्ल्यै ॥४१४॥</p>
<p>पुनः कौन्द्यब्रवीच्चित्रे स्वरत्नं दीयतेऽमुना ।</p>
<p>नाङ्गीकुरुत चेत्कास्य हानिस्तत्स्वगृहे स्थितम् ॥४१५॥</p>
<p>कृष्णादानं प्रदानं ते क्षुद्रास्वेतासु नोचितम् ।</p>
<p>सुकलः सुकलायां त्वं राधायां तत्तदाचर ॥४१६॥</p>
<p>अन्विष्य तामथ दृशा हरिरप्यपश्यन्</p>
<p>कुत्राप्युवाच ललितां क्व नु गोपितासौ ।</p>
<p>चौरी त्वया कुटिलया स्वसखी पुरो मे</p>
<p>आनीयतामितरथा त्वमिहासि दण्ड्या ॥४१७॥</p>
<p>साप्याह प्रतिभूर्नाहं का जानाति क्व सा गता ।</p>
<p>कुरु राज्यं तयात्र त्वं योग्यया याम्यहं गृहम् ॥४१८॥</p>
<p>एकाब्रवीत्सा स्वगृहं प्रयाता</p>
<p>पराब्रवीत्सूर्यसमर्चनायै ।</p>
<p>अन्याब्रवीन्मानसजाह्नवीं ते</p>
<p>स्पृष्टा पवित्रा पुनराप्लवाय ॥४१९॥</p>
<p>इत्यालीभिः प्रलब्धोऽसौ पश्यन्कुन्दलताननम् ।</p>
<p>तया दृशा निकुञ्जाय प्रेरितस्तं प्रविष्टवान॥४२०॥</p>
<p>तस्मिन्प्रविष्टेऽथ निकुञ्जगह्वरं</p>
<p>चतुर्षु सख्योऽथ सकुन्दवल्लिकाः ।</p>
<p>बद्धलतापाशचयैः कवाटिका</p>
<p>द्वारेषु कुञ्जाङ्गन एव ताः स्थिताः ॥४२१॥</p>
<p>कान्तं वीक्ष्यान्तिकायान्तं सापसर्तुं कृतोद्यमा ।</p>
<p>अलब्धनिर्गमा द्वार्षु तल्पं नीतामुना बलात॥४२२॥</p>
<p>स्मरदावप्रतप्तोऽसौ राधां सुरतरङ्गिणीम् ।</p>
<p>रहो लब्ध्वा यथावाञ्छं रेमे कृष्ण मतङ्गजः ॥४२३॥</p>
<p>विदग्धमाधवः ७.३८३९—</p>
<p>भ्रूभेदः स्मितसंवृतो न हि न हीत्युक्तिर्मदेनाकुला</p>
<p>विश्रान्तोद्धति पाणिरोधरचनं शुष्कं तथा क्रन्दनम् ।</p>
<p>सृष्टो यः सखि राधया मुहुरयं सङ्गोपनोपक्रमो</p>
<p>भावस्तेन हृदि स्थितो मुरभिदि व्यक्तः समन्तादभूत॥४२४॥</p>
<p>प्रातिकूल्यमिव यद्विवृणोति</p>
<p>राधिका रदनखार्पणोद्धूरा ।</p>
<p>केलिकर्मणि गता प्रगल्भतां</p>
<p>तेन तुष्टिमतुलां हरिर्ययौ ॥४२५॥</p>
<p>कृष्णभावनामृत ९.६४—</p>
<p>तदा तामुद्धृत्योरसि भुजबलादुच्छलदुरु</p>
<p>स्फुरज्जङ्घग्रीवापदमतिननोक्त्या कुटिलिताम् ।</p>
<p>स्मराश्चापं स्वं चाम्पकमिव सकम्पं सरसयन्</p>
<p>नटद्विद्युद्वल्लीमिव नवघनस्तल्पमविशत॥४२६॥</p>
<p>गोविन्दलीलामृत १०.१४८१४९—</p>
<p>नीवीकञ्चुकमुक्तिरोधविचलद्दोरुत्स्वनत्कङ्कणा</p>
<p>वंशीं मे दद देह्यलं मम ममा मेत्युल्लसद्गद्गदाः ।</p>
<p>तारुण्यादिधनात्मसात्कृतिसुसंरक्षोद्गतव्यग्रत</p>
<p>उद्यद्धार्ष्ट्य भटापसारितधृतिह्रीवामताद्यालयः ॥४२७॥</p>
<p>आविर्भूतमिथोऽतिपौरुषलसद्गाढप्रयोगोत्सवाः</p>
<p>सीत्काराञ्चितकण्ठकूजितसरत्पीयूषधारोत्कराः ।</p>
<p>अन्योऽन्याग्रहनर्मपूर्वककृताकल्पादिशोभा द्वयो</p>
<p>राधामाधवयोर्जयन्ति मधुराः कुञ्जे रहःकेलयः ॥४२८॥</p>
<p>गोविन्दलीलामृत ११.४५, ७१७, १९२०—</p>
<p>क्रीडावसानमवधार्य ततः समन्ताद्</p>
<p>द्रष्टुं तयोर्निधुवनान्तविलासमुत्काः ।</p>
<p>आगत्य कुञ्जमनु मुक्तकवाटबन्धाश्</p>
<p>छिद्रेषु दत्तनयनाः परितः स्थितास्ताः ॥४२९॥</p>
<p>आम्रेडितः स्वाङ्गविभूषणाय</p>
<p>तत्कर्तुं प्रवृत्तोऽप्यनया निवारितः ।</p>
<p>समुच्छलद्विभ्रमया तदप्यमुं</p>
<p>विभूषयन्नास तया स भूषितः ॥४३०॥</p>
<p>सखीत्रपाकुण्ठितनिर्गमेच्छां</p>
<p>चौरीमिव न्यायजितां गृहीत्वा ।</p>
<p>करे बलात्फुल्लविलोचनोऽसौ</p>
<p>कुञ्जालयात्प्राङ्गणमाससाद ॥४३१॥</p>
<p>सङ्कुचत्फुल्लनयनौ प्राणप्रेष्ठौ पुरःस्थितौ ।</p>
<p>हृष्यन्त्यः परिवार्याल्यः सखीमाहुः ससम्भ्रमम् ॥४३२॥</p>
<p>मुञ्चन्त्या नः कुत्र यातं भवत्या</p>
<p>नास्माभिश्चान्विष्य लब्ध्वा कुतोऽपि ।</p>
<p>धृष्टेनासीत्क्वामुना वा प्रसङ्गो</p>
<p>जातास्मात्ते भाग्यतो नाभिभूतिः ॥४३३॥</p>
<p>निशम्य तासां परिहासभङ्गीं</p>
<p>निशाम्य चासौ रतिलक्षणानि ।</p>
<p>कान्तं निजालीः प्रति सूचयन्तं</p>
<p>ह्रियेर्ष्यया चोच्छलिता तदासीत॥४३४॥</p>
<p>कान्तं हसन्तं कुटिलीकृतभ्रूश्</p>
<p>चलाधरा गद्गदरुद्धकण्ठी ।</p>
<p>सा तर्जनीचालनया ततर्ज स्वालीर्</p>
<p>हसन्तीरवदच्च भङ्ग्या ॥४३५॥</p>
<p>गृहोन्मुखीं कर्षथ वस्त्रकर्षं</p>
<p>लीनां क्वचित्सूचयथाश्वमुष्मै ।</p>
<p>सङ्गे स्थितां खेदयथामुना मां</p>
<p>सङ्गः कथं वोऽथ मया विधेयः ॥४३६॥</p>
<p>युष्माभिरीरितसुमत्तभुजङ्गवर्यान्</p>
<p>मां चञ्चलात्सपदि कण्टकवल्लिसख्यः ।</p>
<p>स्पर्शोत्सुकादपसृतां चकितां रुरुक्षुः</p>
<p>कुञ्जाश्च रक्तसितसच्छतपत्रिकाश्च ॥४३७॥</p>
<p>कुन्दवल्ल्यवदत्सत्यं राधे ते नानृतं वचः ।</p>
<p>यत्तन्निरोधजं चिह्नं कृष्णाङ्गे दृश्यते स्फुटम् ॥४३८॥</p>
<p>तीक्ष्णैः स्वकण्टकनखैश्चटुलाभिराभिस्</p>
<p>त्वद्गोपनाय वपुरस्य लतासखीभिः ।</p>
<p>आचोटितं सखि तदौपयिकं तदेतच्</p>
<p>चित्रं त्विदं तदधिकं यदिदं तवापि ॥४३९॥</p>
<p>गोपाङ्गणागणरते रतिलम्पटस्य</p>
<p>चन्द्रावलेर्धृतिरुरस्यमलस्य युक्ता ।</p>
<p>यत्त्वं बिभर्षि हृदि तामहितामपीदं</p>
<p>चित्रं परं सखि वदात्र च तत्र हेतुम् ॥४४०॥</p>
<p>तामाललाप ललिता कुरु मात्र शङ्कां</p>
<p>पुंसः परादतिचलाद्भयविद्रुतानाम् ।</p>
<p>स्पर्शोत्सुकाद्वपुषि साध्वि कथं सतीनां</p>
<p>दारिद्रमस्तु वनकण्टकजक्षतानाम् ॥४४१॥</p>
<p>तृप्त्यै मुरारेरथ राधिकाया</p>
<p>माधुर्यकर्पूरसुवासितां स्वाम् ।</p>
<p>विधातु कामाः कवितारसालां</p>
<p>तया निषिद्धाः कुटिलभ्रुवापि ॥४४२॥</p>
<p>सम्फुल्लगोविन्दमुखारविन्द</p>
<p>मन्दस्मितमन्दमरन्दसिक्तः ।</p>
<p>तदिन्गितज्ञः क्रमतश्चलक्षीं</p>
<p>तं वर्णयन्त्यो जहसुर्वयस्याः ॥४४३॥</p>
<p>गोविन्दलीलामृत ११.२५—</p>
<p>क्षयिष्णुं तं हित्वा शशजठरमिन्दुं मितकलं</p>
<p>सदा पूर्णानङ्का विगणितकलानामघभिदः ।</p>
<p>कलाभिर्बह्वीभिः करनखविधूनां निजतनूम्</p>
<p>अलं चक्रेऽस्याः किं स्तनगिरिशलिङ्गद्वयमिदम् ॥४४४॥</p>
<p>गोविन्दलीलामृत ११.४३—</p>
<p>नाभिर्लोमावलिरुरसिजद्वन्द्वमास्यं विभाति</p>
<p>श्रीराधायायामिति विधिकृता पश्यतां भ्रान्तिरेषा ।</p>
<p>सत्यं सान्द्रामृतमयसरस्येकनालोत्थमब्ज</p>
<p>द्वन्द्वं शश्वत्करपरिचयैर्मीलय न दीव्यतीन्दुः ॥४४५॥</p>
<p>गोविन्दलीलामृत ११.४५—</p>
<p>नाभिः कुण्डं त्रिवलिविततिर्मेखला चावलग्नं</p>
<p>वेदिर्लोमावलिरपि जुहूः श्रीकुचौ भद्रकुम्भौ ।</p>
<p>कामो यज्वा सुजघनगलौ पीठशङ्खौ बकारेश्</p>
<p>चित्ताकृष्टिः फलमिह बभौ यज्ञशालास्य राधा ॥४४६॥</p>
<p>गोविन्दलीलामृत ११.४७—</p>
<p>भ्रूरोमावल्यौ धनुरसिलते श्रीकटाक्षाः पृषत्का</p>
<p>बाहू पाशौ गल इह दरः श्रीनितम्बो रथाङ्गम् ।</p>
<p>दीव्यद्गण्डौ कनकफलके श्रीनखाश्चाङ्कुशाः</p>
<p>श्रीराधा भाति स्मरनरपतेः शस्त्रशाला विशाला ॥४४७॥</p>
<p>गोविन्दलीलामृत ११.४९—</p>
<p>राधायाः सुतनुः सुधासुरधुनी बाहू विशे सत्स्तनौ</p>
<p>कोकौ श्रीमुखनाभिपाणिचरणाः पद्मानि वक्रालकाः ।</p>
<p>रोलम्बा मधुरस्मितं च कुमुदं नेत्रे तथेन्दीवरे</p>
<p>रोमाली जलनीलिकेह लसति श्रीकृष्णहृत्कुन्जरः ॥४४८॥</p>
<p>गोविन्दलीलामृत ११.७७—</p>
<p>यो बालार्कविकाशिसुप्तमधुपस्वर्णाम्बुजैकच्छदो</p>
<p>विश्राम्यत्पिकहेममन्दिरगवाक्षाधोविटङ्कोऽपि यः ।</p>
<p>तौ राधामदबिन्दुचारुचिबुकं दृष्ट्वा स्वसाम्योत्सुकौ</p>
<p>श्रीकृष्णाङ्गुलिसङ्गसौभगगुणैर्न्यक्कृत्य विभ्राजते ॥४४९॥</p>
<p>गोविन्दलीलामृत ११.११७—</p>
<p>राधायाः कुङ्कुमानां परिमलविततिर्निर्जिहीतेऽखिलाङ्गान्</p>
<p>नभिभ्रूकेशनेत्रादगुरुमृगमदालिप्तनीलोत्पलानाम् ।</p>
<p>वक्षःश्रोत्रास्यनासाकरपदयुगलादिन्दुलिप्ताम्बुजानां</p>
<p>कक्षश्रेणीनखेभ्यो मलयजरससंसिक्तसत्केतकीनाम् ॥४५०॥</p>
<p>अलङ्कारकौस्तुभ ५.१२९—</p>
<p>कयात्ममूर्तिर्लिखिता नखेन</p>
<p>वामस्तनार्धे तव पङ्कजाक्ष ।</p>
<p>न माति न म्लायते दिव्यरूपां</p>
<p>यामुद्वहन्हन्त न लज्जसे त्वम् ॥४५१॥</p>
<p>अलङ्कारकौस्तुभ ८.३५—</p>
<p>श्रीवत्सस्य च कौस्तुभस्य च रमादेव्याश्च गर्हाकरो ।</p>
<p>राधापादसरोजयावकरसो वक्षःस्थलस्थो हरेः ।</p>
<p>बालार्कद्युतिमण्डलीव तिमिरैश्छन्देन बन्दीकृता</p>
<p>कालिन्द्याः पयसीव पीबविकक्षं रक्तोत्पलं पातु वः ॥४५२॥</p>
<p>कृष्णभावनामृत १०.७०—</p>
<p>मिथस्तासां प्रेमाम्बुधिमथनजां वाङ्मयसुधां</p>
<p>धयन्कृष्णस्तृष्णामधिकमुपलेभे श्रुतिभृताम् ।</p>
<p>तदास्याब्जेनापि प्रवरपरिहासामृतमधुद्रवा</p>
<p>सारैर्वृष्टैरतुलमुदमाद्यन्तमहिलाः ॥४५३॥</p>
<p>गोविन्दलीलामृत १२.१२—</p>
<p>अथाह वृन्दा व्रजकामनेशौ</p>
<p>पादाम्बुजे वामृतुकारुमुख्यैः ।</p>
<p>निवेदितं षड्भिरिहास्ति यत्तत्</p>
<p>सार्धं समाकर्णयतं सखीभिः ॥४५४॥</p>
<p>प्रीत्यर्थं युवयोः सुचित्रितमिदं वृन्दावनं किङ्करैर्</p>
<p>अस्माभिर्बहुयत्नतो निपुणतासर्वस्वप्रत्यर्पणैः ।</p>
<p>तन्नाथौ कृपया समीक्ष्य सफलं कर्तुं युवामर्हतं</p>
<p>भृत्यानां हि विशेषकौशलकृतेरीशावलोकः फलम् ॥४५५॥</p>
<p>कृष्णभावनामृत ११.१५—</p>
<p>निर्यन्कुञ्जादालिपालीपरीतः</p>
<p>कृष्णः कान्तापाङ्गभृङ्गीविलीढः ।</p>
<p>पञ्चेषूणां सञ्चयं प्राञ्चयन्किं</p>
<p>पादाग्रैकत्विट्कणं स्वं विरेजे ॥४५६॥</p>
<p>वीक्ष्याकस्मात्प्रेयसः सव्यदोष्णा</p>
<p>राधास्कन्धं सन्दितं स्वं चकम्पे ।</p>
<p>माधुर्याब्धेरुत्तरङ्गेण केनाप्य्</p>
<p>अभ्यमृष्टा कनकाम्भोजिनीव ॥४५७॥</p>
<p>पार्श्वद्वन्द्वे दीयमाने सखीभ्यां</p>
<p>राधाकृष्णौ चारुताम्बूलवीट्यौ ।</p>
<p>नीत्वा सव्यासव्यपाणाङ्गुलीभिर्</p>
<p>वक्त्रद्वन्द्वेऽन्योन्यमेवादधाते ॥४५८॥</p>
<p>वामा प्रेयोवामपाणिं निरास्यद्</p>
<p>वक्षोजं स्वं स्पष्टुकामं करेण ।</p>
<p>चित्रं मन्येऽरुन्ध लावण्यवापी</p>
<p>पद्मं चक्रास्वादिरक्तोत्पलेन ॥४५९॥</p>
<p>शाखिव्रातैरावृतेऽप्यन्तरन्तः</p>
<p>सूर्यद्योति प्रस्फुरत्याकुलात्मा ।</p>
<p>सद्यःस्वेदि श्रीमुखं स्वप्रिययास्</p>
<p>तिर्यङ्मौलिच्छाययाच्छादयं सः ॥४६०॥</p>
<p>गोविन्दलीलामृत १२.३४४७—</p>
<p>किञ्चिद्विवक्षौ पुरतः सरन्त्यां</p>
<p>चलत्करायां वनपालिकायाम् ।</p>
<p>दैवात्समीराभिमुखी यदासीद्</p>
<p>वंशी तदास्य ध्वनिरुच्चचार ॥४६१॥</p>
<p>तत्काकलीश्रवणतश्चकितासु सर्वा</p>
<p>स्वासाद्य तां सपदि कुन्दलता सखीभिः ।</p>
<p>आदाय तत्करतलान्मुरलीमथैनां</p>
<p>चौरीयमित्युपनिनाय हरेः समीपम् ॥४६२॥</p>
<p>राधाब्रवीन्मुरलिकां विनिधाय वृन्दा</p>
<p>पाणौ कदर्थयति ते सखि देवरोऽस्मान।</p>
<p>तन्मन्यसे न यदि पृच्छ कुतोऽनयेयं</p>
<p>प्राप्ता न चेद्वदति सत्यमियं हि दण्ड्या ॥४६३॥</p>
<p>वृन्दाह कक्खटिकया वंशी शैव्याकराद्बलात।</p>
<p>आच्छिद्यानीय मे दत्ता कुञ्जे नान्दीमुखीपुरः ॥४६४॥</p>
<p>अथ कुन्दलता वंशीं कृष्णपाणौ समर्पयत।</p>
<p>सोऽप्यादाय चिराल्लब्धां प्रहृष्टामवादयत॥४६५॥</p>
<p>मनो वंशान्कुर्वंस्त्रिजगदबलानां मदनरुग्</p>
<p>घूर्णोत्कीर्णान्जीर्णान्स्थिरचरगधर्मान्विनिमयन।</p>
<p>ऋतूनां सपत्तीर्युगपदिह षण्णां समुदयन्</p>
<p>सुधासारैः सिञ्चन्जगदुदलसद्वेणुनिनदः ॥४६६॥</p>
<p>श्रीकृष्णस्याविकलमुरलीध्वानबाणैर्विदूरान्</p>
<p>नारीणां यद्वरधृतियुजां दर्पकोन्मत्ततासीत।</p>
<p>अस्त्रीलोकोऽप्यभवदतनूच्चण्डपीडाविहस्तस्</p>
<p>तन्नाश्चर्यं यदयमभितो मारमूर्तिस्वरूपः ॥४६७॥</p>
<p>द्रवति शिखरवृन्देऽचञ्चले वेणुनादैर्</p>
<p>दिशि दिशि विसरन्तीर्निर्झरापः समीक्ष्य ।</p>
<p>तृषितखगमृगाली गन्तुमुत्का जडा तैः</p>
<p>स्वयमपि सविधाप्ता नैव पातुं समर्था ॥४६८॥</p>
<p>वंशीनादैः सरसि पयसि प्रापिते ग्रावधर्मं</p>
<p>हंसीः सन्दानितपदयुगाः स्तम्भिताङ्गी रिरंसुः ।</p>
<p>आसन्नीशाः स्वयमपि जडा बद्धपादा न गन्तुं</p>
<p>ताभ्यो दातुं न विषशकलं नापि भोक्तुं मरालाः ॥४६९॥</p>
<p>ततो वृन्दाटवीं वृन्दा स्फीतां तत्तदृतुश्रिया ।</p>
<p>दर्शयन्ती स्वनाथौ तावभाषत पुरोगता ॥४७०॥</p>
<p>स्फुरत्स्तम्भास्तब्धैर्विलसितचरैः कम्पवलिता</p>
<p>स्थिरैः कम्प्रैः स्विन्ना स्रवदुपलकैर्गद्गदयुता ।</p>
<p>विरावैरस्पष्टैः पुलकवलिताङ्ग्यङ्कुरचयैः</p>
<p>सखीश्रेणीवेशौ प्रणयविवशा सेयमटवी ॥४७१॥</p>
<p>वासन्ती बकुलादिकैर्विचकिलामोघा शिरीषादिकैर्</p>
<p>यूथीनीपसुकेतकीप्रभृतिभिर्जात्यब्जबाणादिभिः ।</p>
<p>लोध्राम्लानमुखैश्च चारुकुसुमैर्बन्धूककुन्दादिभिः</p>
<p>क्ÿप्ताकल्पविभूषणार्चिततनुस्तैर्भाति सैषाटवी ॥४७२॥</p>
<p>फुल्लाभिर्माधवीभिर्बकहर विलसन्त्यत्र फुल्ला रसालाः</p>
<p>सन्मल्लीभिः शिरीषास्त्विह वरगणिका वीथिभिश्चात्र नीपाः ।</p>
<p>जातीभिः सप्तपर्णा इह च कुसुमिताम्लानपालीभिरस्मिन्</p>
<p>लोध्रास्ते वां सपर्यार्थिन इह फलिनी श्रेणिभिः कुन्दभेदाः ॥४७३॥</p>
<p>भृङ्गैः क्वापि वनप्रियाः क्वचिदिमे चाषैश्च धूम्याटका</p>
<p>दात्यूहैः शिखिचातकास्तत इतो हंसादयः सारसैः ।</p>
<p>कीराः क्वापि किखीकुलैरिह भरद्वाजैश्च हारीतका</p>
<p>गायन्तीव मुदात्र वां गुणयशः प्रेम्ना रुवन्तः सदा ॥४७४॥</p>
<p>आनन्दवृन्दावनचम्पू १.१७२०—</p>
<p>क्वचिन्मरकतस्थली कनकगुल्मवीरुद्द्रुमाः</p>
<p>क्वचित्कनकवीथिकामरकतस्य वन्यादयः ।</p>
<p>क्वचित्कमलरागभूस्फटिकगुल्मवीरुद्द्रुमाः</p>
<p>क्वचित्स्फटिकवाटिका कमलरागवल्ल्यादयः ॥४७५॥</p>
<p>क्वचिन्मरकतद्रुमाः कनकवल्लिभिर्वेल्लिताः</p>
<p>क्वचित्कनकपादपा मरकतस्य वल्लीजुषः ।</p>
<p>क्वचित्स्फटिकभूरुहाः कमलरागवल्लीभृतो</p>
<p>द्रुमाः कमलरागजाः स्फटिकवल्लिभाजः क्वचित॥४७६॥</p>
<p>न सोऽस्ति मणिभूरुहो विविधरत्नशाखो न यः</p>
<p>सुचित्रमणिपल्लवा न खलु या न शाखाश्च ताः ।</p>
<p>न तेऽपि मणिपल्लवा विविधरत्नपुष्पा न ये</p>
<p>न पुष्पनिकरोऽप्यसौ विविधगन्धबन्धुर्न यः ॥४७७॥</p>
<p>विहारमणिपर्वतप्रकरतः पतद्भिर्मणि</p>
<p>द्रवैरिव सुनिर्झरैः स्वयमितस्ततः पूरिता ।</p>
<p>स्थलस्थलरुहां मणीतरमणीभिराकल्पिता</p>
<p>तथा मणिपतत्रिभिर्विलसितालवालावली ॥४७८॥</p>
<p>आनन्दवृन्दावनचम्पू १.२३—</p>
<p>केऽप्यालवालकुरुविन्दमयूखवृन्दैर्</p>
<p>लाक्षारसैर्निरवधीव कृताभिषेकाः ।</p>
<p>अन्तर्न मान्तमिव सन्ततमेधमानं</p>
<p>कृष्णानुरागरसमेव समुद्वमन्ति ॥४७९॥</p>
<p>आनन्दवृन्दावनचम्पू १.४२४३—</p>
<p>चत्वारस्तरवश्चतुर्षु सरुचः कोणेषु तेषामधो</p>
<p>द्वे द्वे चोभयतः प्रिये इव लते विष्वक्तथावर्धताम् ।</p>
<p>तानाक्रम्य परस्परात्तवपुषः पुष्पैः फले पल्लवैः</p>
<p>साङ्गोपाङ्गमणीन्द्रमण्डपरुचं कुर्वन्ति सर्वा यथा ॥४८०॥</p>
<p>स्तम्भास्तेऽमी बडभ्यो नियतकुसुमिताः स्कन्धशाखास्तदीया</p>
<p>वल्लीनां पुष्पितानामपि विटपकुलैः कल्पितानि च्छदींसि ।</p>
<p>कैश्चिद्द्वारोऽपि भङ्गीविरचनरुचिरा भित्तयः कैश्चिदन्यैः</p>
<p>पुष्पैः प्रालम्बचूडाकलसविरचनाचामरादीनि कैश्चित॥४८१॥</p>
<p>सङ्ग्रहकर्तुः—</p>
<p>तयेत्थं दर्शितं सर्वं विलोक्य पारितोषिकम् ।</p>
<p>ददतुर्हारयुग्मं च श्लाघां चक्रतुरीश्वरौ ॥४८२॥</p>
<p>अलङ्कारकौस्तुभ ५.२६२८—</p>
<p>अर्घ्यं कुट्मलकैर्मरन्दपटलैः पाद्यं परागैर्मधु</p>
<p>स्यन्दार्द्रैरनुलेपनं किसलयैः पुष्पैश्च भूषां फलैः ।</p>
<p>नैवेद्यं पवनाहतैरवयवैर्नृत्यं मदालिस्वनैर्</p>
<p>गीतं कल्पयता हरिर्वनगतो वल्लीचयेनाचितः ॥४८३॥</p>
<p>अपि च—</p>
<p>एकेनानिलचपलेन पत्रहस्ते</p>
<p>नारौत्सीत्स्तवकपयोधरं परेण ।</p>
<p>आक्षेपं न न न न नेति चञ्चलालि</p>
<p>भ्रूभङ्ग्या वाधित हरिं विलोक्य वल्ली ॥४८४॥</p>
<p>सन्त्रासं किसलयपाणिकम्पनेन</p>
<p>प्रोत्साहं कुसुममयेन सुस्मितेन ।</p>
<p>रोषं च भ्रमरघटाकटाक्षपातैर्</p>
<p>आसन्ने मधुभिदि वीरुधोऽभ्यनैषुः ॥४८५॥</p>
<p>नानापुष्पाणि दृष्ट्वा सलालसः कृष्णो राधां प्रसाधयति (अलङ्कारकौस्तुभ ५.२९)—</p>
<p>सीमन्तोपरि बन्धुजीवकुसुमं सिन्धूरबिन्दुकृतं</p>
<p>चित्रैर्नव्यदलैर्व्यधायि मकरी गण्डे नखाग्रक्षतैः ।</p>
<p>चक्रे कञ्चुलिका पयोधरभरे नानाप्रसूनच्छदैः</p>
<p>कृष्णेन प्रणयातुरेकरभसस्तस्यामभिव्यञ्जितः ॥४८६॥</p>
<p>अलङ्कारकौस्तुभ ५.६३—</p>
<p>विपिनलतादलकुसुमैर्विभूष्य राधां हरिः प्राह ।</p>
<p>त्वं सुमुखि कृष्णपक्षप्रणयवती कुञ्जदेवता कापि ॥४८७॥</p>
<p>अलङ्कारकौस्तुभ ८.३६—</p>
<p>राधे मुखं तव विधुर्नु सरोरुहं नु</p>
<p>नेत्रे च खञ्जनयुगं नु चकोरकी नु ।</p>
<p>मूर्तिश्च काञ्चनलतैव नु चन्द्रिका नु</p>
<p>धाता नु पञ्चविशिखी नु रसो नु वाऽद्य ॥४८८॥</p>
<p>अलङ्कारकौस्तुभ ८.३९—</p>
<p>उदञ्चद्वक्षोजस्तवकनमिता बाहुविटप</p>
<p>द्वयीदोले रम्या स्मितकुसुमसौरभ्यसुभगा ।</p>
<p>इयं सन्ध्यारागच्छविलमृदुपाण्यङ्गुलिदला</p>
<p>नवीना ते राधे विलसति तनू रत्नलतिका ॥४८९॥</p>
<p>अलङ्कारकौस्तुभ ८.७३—</p>
<p>पूर्णो यदि स्यादनिशं सुधांशुः</p>
<p>स चेत्कलङ्केन भवेद्विहीनः ।</p>
<p>चकोरपेयोऽपि न चेदयं स्यात्</p>
<p>त्वदास्यदास्याय तदैव राधे ॥४९०॥</p>
<p>अलङ्कारकौस्तुभ ८.१७१—</p>
<p>स्वतश्चपललोहिते सुमुखि राधिके ते दृशौ</p>
<p>गतं सहजलालसं प्रकृतिमन्दमन्दं स्मितम् ।</p>
<p>स्वभावमृदुवक्रता ललितमर्धमर्धं वचो</p>
<p>मदश्च मदनोऽथवा मधुमदश्च कैर्लक्ष्यताम् ॥४९१॥</p>
<p>अलङ्कारकौस्तुभ ५.७०—</p>
<p>स्तनौ स्तवकविभ्रमौ विहसितं प्रसूनोद्गतिर्</p>
<p>वचो मधुरसो दृशावभिमुखीस्थितौ खञ्जनौ ।</p>
<p>भ्रुवौ भ्रमरमण्डली करपदं नवाः पल्लवास्</p>
<p>त्वमेव सखि राधिके मदनकल्पवल्ली भुवि ॥४९२॥</p>
<p>एवं वर्णयतस्तस्य मुखं दृष्ट्वा सा मानं चकारेति वर्णयति (अ.कौ. ५.१९४)</p>
<p>गण्डे कुण्डलपद्मरागमहसो किम्बं प्रति प्रेयसः</p>
<p>पारक्योऽधरराग इत्यरुणितापाङ्गी चलं वीक्ष्य तम् ।</p>
<p>स्निग्धाक्षी दयितो रुषं विदितवान्नो वेति दोलायिता</p>
<p>न्यञ्चद्वक्त्रतया विचार्य च मृषा मानं दधे राधिका ॥४९३॥</p>
<p>अलङ्कारकौस्तुभ ४.३—</p>
<p>कोपे यथातिललितं न तथा प्रसादे</p>
<p>वक्त्रं विधिस्तव तनोतु सदैव कोपम् ।</p>
<p>इत्याकलय्य दयितस्य वचोविभङ्गीं</p>
<p>राधा जहास विहसत्सु सखीजनेषु ॥४९४॥</p>
<p>अलङ्कारकौस्तुभ ५.१९५—</p>
<p>प्रियालोके दृष्टिं नमयति तमन्यां प्रति लसद्</p>
<p>दृशं स्निग्धावक्तप्रचलनयना पश्य्यति वधूः ।</p>
<p>पुनः पश्य्य्७ स्मितपुलकसङ्गोपनपरा</p>
<p>हठात्तेन श्लिष्टा सपदि गतवाम्या समभवत॥४९५॥</p>
<p>कान्तभुजबन्धनात्विश्लिष्टा चलन्ती अग्रे भ्रमरं दृष्ट्वा परावृत्य काकमाह (उ.नी. १३.१४)—</p>
<p>अपि करधुतिभिर्मयापनुन्नो</p>
<p>मुखमयमञ्चति चञ्चलो द्विरेफः ।</p>
<p>अघदमन मयि प्रसीद वन्दे</p>
<p>कुरु करुणामवरुन्धि दुष्टमेनम् ॥४९६॥</p>
<p>उज्ज्वलनीलमणि ११.६८—</p>
<p>रक्ष रक्ष मुहुरेष भीषणो</p>
<p>धावति श्रवणचम्पकं मम ।</p>
<p>इत्युदीर्य मधुपाद्विशङ्किता</p>
<p>सस्वजे हरिणलोचना हरिम् ॥४९७॥</p>
<p>सङ्ग्रहकर्तुः—</p>
<p>राधाभासो मरकतमयीं कुर्वते कृष्णकान्तिं</p>
<p>कृष्णस्याभा अपि च हरितीकुर्वते धाम तस्या ।</p>
<p>स्थाने स्थाने यदि बत निवसतस्तौ तदा गौरनीलाव्</p>
<p>एकस्थाने यदि तदा तुल्यभासौ विभातः ॥४९८॥</p>
<p>चैतन्यचरितामृतमहाकाव्यं ९.१९—</p>
<p>केशवांसतटराजिभुजाय</p>
<p>मन्थारलसगतेः सह यान्त्याः ।</p>
<p>तन्नितम्बभुवि लग्नविलग्नो</p>
<p>वीचिवत्किल रराज नितम्बः ॥४९९॥</p>
<p>चैतन्यचरितामृतमहाकाव्यं ९.१३१६—</p>
<p>उल्लसन्मदनमन्थरपाद</p>
<p>न्यासभाजिगमने रमणीनाम् ।</p>
<p>श्रोणिबिम्बकुचयोः परिणाहः</p>
<p>खेदयन्नपि बभूव सुखाय ॥५००॥</p>
<p>वीचिभङ्ग इव काञ्चनकाञ्ची</p>
<p>कामडिण्डिमरवेण नितम्बः ।</p>
<p>सुभ्रुवां गमनविभ्रमभूषो</p>
<p>मन्दमन्दमलसेन ननर्त ॥५०१॥</p>
<p>कोमलं चरणपद्ममशक्तं</p>
<p>मा स्म गा द्रुततरं मदिराक्षि ।</p>
<p>इत्यतीव विवशौ रुदतः किं</p>
<p>नूपुरौ प्रणयतो रमणीनाम् ॥५०२॥</p>
<p>तत्तदङ्घ्रिकमलस्य विलासे</p>
<p>सस्पृहं कथयतीव महान्तम् ।</p>
<p>स्वानुरागमनुरागवतीनां</p>
<p>यावकैररुणिता वनभूमिः ॥५०३॥</p>
<p>गोविन्दलीलामृत १२.६८—</p>
<p>ईशाविमं पश्यतमात्मनोऽग्रे</p>
<p>वसन्तकान्ताख्यमरण्यभागम् ।</p>
<p>यस्मिन्नृतूनामधिपो मुदा वां</p>
<p>सेवोत्सुकः स्वैर्विभवैश्चकास्ति ॥५०४॥</p>
<p>कृष्णाह्निककौमुदी ३.५८—</p>
<p>यस्मिन्पुञ्जितमञ्जुगुञ्जदलयो वासन्तिका मण्डपाः</p>
<p>कूजत्कोकिलकेलिकौतुकरहःकोहलाः पादपाः ।</p>
<p>चञ्चच्चन्दनशैलनन्दनमरुल्लोलल्लताबान्धवं</p>
<p>लीलाचङ्क्रमणक्रमेण स ययौ देशं वसन्तोत्सवम् ॥५०५॥</p>
<p>गोविन्दलीलामृत १२.६९—</p>
<p>अथ तद्विलोकमुदितेन स्व</p>
<p>मधुरिमदर्शनोद्गता सा ।</p>
<p>हृदयदयितां प्रति तां प्रमदाद्</p>
<p>अवर्णि हरिणा वनद्युतिः ॥५०६॥</p>
<p>आनन्दवृन्दावनचम्पू १.३५—</p>
<p>पुन्नागैरवतंसनं विदधती वासन्तिकाभिः स्रजं</p>
<p>गुच्छार्धं बकुलैर्ललाटफलके सिन्दूरकं किंशुकैः ।</p>
<p>चाम्पेयैः कुचकञ्चुकं कटितटे शोणाम्बरं वञ्जुलैर्</p>
<p>नित्यं मूर्तिमती सती विजयते श्रीर्यत्र पौष्पाकरी ॥५०७॥</p>
<p>गोविन्दलीलामृत १२.७०७६—</p>
<p>कुन्दे मरन्दाशनतुन्दिलान्ते</p>
<p>मन्दादराः सम्प्रति कुन्ददन्ति ।</p>
<p>इन्दिन्दिराः पश्य मरन्दलुभ्दा</p>
<p>माकन्दमुच्छूनशिखं प्रयान्ति ॥५०८॥</p>
<p>मौनव्रतं त्यक्तुमिवान्यपुष्टाः</p>
<p>कण्ठं कषायेण विशोधयन्तः ।</p>
<p>सार्धं पिकीभिः कलकण्ठ पश्य</p>
<p>माकन्दमुद्यन्मुकुलं प्रयान्ति ॥५०९॥</p>
<p>वासन्ती स्वर्णयूथीमुखहसितलतालीभिरालिङ्गिताङ्गी</p>
<p>फुल्लेयं चम्पकाली बकुलततिरियं सापि तापिञ्छमाला ।</p>
<p>सेयं पुन्नागवीथी सुतिलकविततिः सा त्वियं चूतपाली</p>
<p>श्रेणीयं वञ्जुलानां विलसति पुरतश्चावलिः केशराणाम् ॥५१०॥</p>
<p>पुन्नागाः सप्तलाभिर्विधुमुखि बकुलाः सल्लवङ्गावलीभिः</p>
<p>कुब्जाभिः कोविदाराः सुदति रुरुचिरे चम्पकाः केतकीभिः ।</p>
<p>तेऽशोकाः स्वर्णयूथीततिभिरिह लसत्किंशुकाः पाटलीभिर्</p>
<p>वासन्तीभी रसालाः सितशतदलिकाश्रेणिभिः केशराश्च ॥५११॥</p>
<p>अतिमुक्तैरतिमुक्तैरतिमुक्तैश्चान्वितं वनं यदिदम् ।</p>
<p>रथकृन्मालिकमोक्षाकाङ्क्षैरपि सेवितं तस्मात॥५१२॥</p>
<p>शरोत्पत्तिस्थानायत इदमरण्यं रतिपतेर्</p>
<p>लतावृक्षव्रातः कुसुमशरकारायत इह ।</p>
<p>पतन्भृङ्गव्यूहः प्रतिकुसुममुच्चैर्ध्वनिमिषाद्</p>
<p>दिशन्भद्राभद्रं गणयति परीक्षाकर इव ॥५१३॥</p>
<p>मधुपी मधुपं विष्टं स्वप्रतिबिम्बाञ्चिपुष्पमनु दृष्ट्वा ।</p>
<p>मिलितां मधुपीमन्यां मत्वा तृषितापि निववृते रोषात॥५१४॥</p>
<p>कृष्णभावनामृत १३.१९—</p>
<p>अजनि मदनो राज मन्त्री मधुर्मलयानिलो</p>
<p>निखिलविजयि सेनानीन्द्रश्चरा भ्रमरा इह ।</p>
<p>पिकपरिषदः प्रापुर्दण्डेऽधिकारमदक्षिणा</p>
<p>व्रजकुलभुवो दण्ड्याः काराः कृता गिरिगह्वरा ॥५१५॥</p>
<p>आनन्दवृन्दावनचम्पू १.३३३४—</p>
<p>माकन्दानां कलितकलिकास्वादनः कोकिलोऽयं</p>
<p>चञ्चच्चञ्चुर्यदयमनदत्कण्ठमूलं दुनानः ।</p>
<p>ग्रासीभूतः सह कलिकया यत्र लब्धावकाशो</p>
<p>मूर्तो नादः कुहुरिति बहिर्याति यत्र द्विरेफः ॥५१६॥</p>
<p>मदकलकलकण्ठकण्ठघण्टा</p>
<p>ध्वनिनिकरानुमितस्वतन्त्रचारः ।</p>
<p>प्रतिसरति स यत्र मत्तवामा</p>
<p>कलकलदः स्मरगन्धसिन्धुरेन्द्रः ॥५१७॥</p>
<p>अथ कान्तवाक्यमसहमानानामिव सखीनां परस्परमुत्प्रेक्षोक्तिः, आनन्दवृन्दावनचम्पू १४.३१—</p>
<p>आमन्दचन्दनसमीरगुरूपदेशात्</p>
<p>प्रत्यग्रपल्लवकराभिनयं दधत्यः ।</p>
<p>गीतेन भृङ्गमिथुनप्रकरस्य वल्ल्यः</p>
<p>कृष्णावलोकनमुदा सरसं नटन्ति ॥५१८॥</p>
<p>अलङ्कारकौस्तुभ ५.२८, २७—</p>
<p>सन्त्रासं किसलय पाणिकम्पनेन</p>
<p>प्रोत्साहं कुसुममयेन सुस्मितेन ।</p>
<p>रोषं च भ्रमरघटाकटाक्षपातैर्</p>
<p>आसन्ने मधुभिदि वीरुधोऽभ्यनैषुः ॥५१९॥</p>
<p>एकेनानिलचपलेन पत्रहस्ते</p>
<p>नारौत्सीत्स्तवकपयोधरं परेण ।</p>
<p>आक्षेपं न न न न नेति चञ्चलालि</p>
<p>भ्रूभङ्ग्या वाधित हरिं विलोक्य वल्ली ॥५२०॥</p>
<p>एहीत्याह्वयत इवापरेण काञ्चित्सव्रीडा कुसुममयं स्मितं पिधत्ते—</p>
<p>सङ्ग्रहकर्तुः—</p>
<p>अथारण्यश्रान्तेः श्रितविटपिमूला मुरभिदः</p>
<p>प्रसूनैर्वासन्तैरकृत विविधाकल्परचनाम् ।</p>
<p>यदा राधां सालीं रचयैतुमसौ भूषिततनुं</p>
<p>समारब्धह्रीतोऽस्थित नहि तदा तस्य सविधे ॥५२१॥</p>
<p>आनन्दवृन्दावनचम्पू १४.१४—</p>
<p>कचौघे पुन्नागं बकुलमुकुलानि भ्रमरकेष्व्</p>
<p>अशोकं सीमन्ते श्रवसि सहकारस्य कलिकाः ।</p>
<p>स्तनाग्रे वासन्तीकुसुमदलमालेति कुसुमैः</p>
<p>स्वयं वृन्दा राधां सपदि मुमुदेऽलङ्कृतवती ॥५२२॥</p>
<p>आनन्दवृन्दावनचम्पू १४.१३—</p>
<p>वृन्दादिभिः सरभसं वनदेवताभिः</p>
<p>प्रीत्यादरेण महताभ्युपगम्यमानाः ।</p>
<p>कामं वसन्तमहमङ्गलवेषवासो</p>
<p>भूषादिभिर्विदधिरे परिभूषितास्ताः ॥५२३॥</p>
<p>गोविन्दलीलामृत १४.२७३०—</p>
<p>तथाह वृन्दा व्रजमङ्गलाकरा</p>
<p>वालेपचित्रै रुचिरां सुविस्तृताम् ।</p>
<p>वसन्तलीलोत्सवरङ्गवेदिका</p>
<p>स्थलीमिमां पश्यतमग्रतः स्थिताम् ॥५२४॥</p>
<p>अगुरुघुसृणकस्तूरीन्दुसच्चन्दनानां</p>
<p>पृथगपृथगुदञ्चत्कर्दमाम्भःप्रपूर्णैः ।</p>
<p>विविधमणिचिताम्बुक्षेपयन्त्रैर्विराजद्</p>
<p>विततवदनकुभैरन्वितां शातकुम्भैः ॥५२५॥</p>
<p>सैन्दूरकार्पूरकपौष्पकन्दुकैः</p>
<p>शरासनैर्बाणचयैश्च कौसुमैः ।</p>
<p>ताम्बूलमाल्यैः कुसुमाम्बुचन्दनैर्</p>
<p>आपूर्णसौवर्णकभाजनैर्युताम् ॥५२६॥</p>
<p>कर्पूरकुङ्कुममदागुरुचन्दनानां</p>
<p>पङ्कैश्च चूर्णनिकरैरतिपूरिताभिः ।</p>
<p>श्वासाभिलव्यमृदुजातुषकूपिकाभिर्</p>
<p>आपूर्णहैमततभाजनवृन्दयुक्ताम् ॥५२७॥</p>
<p>आनन्दवृन्दावनचम्पू १४.१७—</p>
<p>बाष्पच्छेद्यसदच्छजातुषपुटिगर्भेषु सम्पूरितां</p>
<p>नानावर्णविलासचूर्णपटलीं पङ्कं च कास्तूरिकम् ।</p>
<p>पौष्पं कार्मुकमायुधं च विविधं नानाविधान्कन्दुकान्</p>
<p>रत्नानां जलयन्त्रकाणि सुषुवुः कल्पद्रुमाणां गणाः ॥५२८॥</p>
<p>गोविन्दलीलामृत १४.३१—</p>
<p>आरुह्य तां श्रीरमणीचर्यो भवंस्</p>
<p>तदैकतः श्रीरमणोऽप्यथैकतः ।</p>
<p>गृहीततत्तज्जलयन्त्रकादिकः</p>
<p>परस्परं प्रेमभरादरीरमत॥५२९॥</p>
<p>आनन्दवृन्दावनचम्पू २२.१४१५—</p>
<p>काश्चित्कौङ्कुमधूलिधोरणिभृतां वासोऽञ्चलीं लीलया</p>
<p>तिर्यक्काञ्चनकाञ्चिन्सीम्नि जघने बद्धां बभुः ।</p>
<p>याभिर्यच्चिरसञ्चितं रतिकलावैदग्ध्यविद्याधनं</p>
<p>क्रेतुं कृष्णमनोमणिं तदिव ता ग्रन्थौ निधायागताः ॥५३०॥</p>
<p>श्च्योतैरागुरवैर्महासुरभिभिः कस्तूरिकाकर्दमैः</p>
<p>कार्पूरैरपि रेणुभिर्मलयजक्षोदैश्च सम्पूरिताः ।</p>
<p>बाष्पच्छेद्यतया महामणिमयस्थाल्यन्तरस्थापिताः</p>
<p>काश्चिज्जातुषकूपिकाः करतलेनादाय तत्राययुः ॥५३१॥</p>
<p>आनन्दवृन्दावनचम्पू १४.२४—</p>
<p>वल्गद्वल्गुमपीन्द्रकुण्डलधुरादीर्घीकृतच्छिद्रयोर्</p>
<p>बिभ्रत्तत्क्षणभुग्नचूतमुकुलं श्रीकर्णयोरेकतः ।</p>
<p>गण्डे तत्प्रतिबिम्बभाजि मधुरां काञ्चित्त्विषो मञ्जरीं</p>
<p>ग्रीवासीम्नि विलासबद्धचिकुरस्तोमेऽतिमुक्तस्रजम् ॥५३२॥</p>
<p>आनन्दवृन्दावनचम्पू १४.२८—</p>
<p>उद्धूनितैस्तत इतः पटवासपूरैर्</p>
<p>बालारुणाकृतिभिरुद्भटगन्धवद्भिः ।</p>
<p>अत्यन्तलाघवतया नभसि भ्रमद्भिर्</p>
<p>अप्राप्तमौलितिलकालकपक्ष्मलक्ष्मीः ॥५३३॥</p>
<p>आनन्दवृन्दावनचम्पू २१.१०—</p>
<p>कृष्णः कलेन मुरलीनिनदेन तासां</p>
<p>वृन्दावनं सुचिरसञ्चितगानगर्वम् ।</p>
<p>काश्मीररेणुनिकरेण समं समन्तात्</p>
<p>ताभिः प्रमोदरभसेन विकीर्यते स्म ॥५३४॥</p>
<p>आनन्दवृन्दावनचम्पू १४.२२८—</p>
<p>नानायन्त्रमवादयन्त कतिचित्केचिद्वसन्तं जगुः</p>
<p>केचिद्गन्धरजांसि कन्दुकचयानन्योन्यमाचिक्षिपुः ।</p>
<p>श्रीकृष्णानुचरोत्करेषु सुबलश्रेष्ठेषु हृष्टान्तरो</p>
<p>हासैकप्रणयी बटुः पटुरटन्नुल्लासनृत्यं व्यधात॥५३५॥</p>
<p>आनन्दवृन्दावनचम्पू २१.९—</p>
<p>अन्योन्यहासपरिहासविलासपूर्वं</p>
<p>सैन्दूरकौङ्कुमरजोनिकरं किरन्त्यः ।</p>
<p>वीणादिवादनविधानरसेन मुक्त</p>
<p>कण्ठं जगुर्द्विपदिकां मदिराग्रताक्ष्यः ॥५३६॥</p>
<p>आनन्दवृन्दावनचम्पू २२.५—</p>
<p>काश्चित्कुङ्कुमवारिभिर्मलयजाम्भोभिश्च कस्तूरिका</p>
<p>पाथोभिः कुसुमद्रवैरपि पृथक्सम्पूरितं पौरटम् ।</p>
<p>बिभ्रत्यो जलयन्त्रजालमतुलं शिल्पेन नानात्मना</p>
<p>रेजुर्मन्मथयुद्धयान्त्रिकततेर्मूर्ता इवौजःश्रियः ॥५३७॥</p>
<p>आनन्दवृन्दावनचम्पू २१.११—</p>
<p>कृष्णे गायति चर्चरीमतिकलां कण्ठेन वीणाजिता</p>
<p>स्तभ्नाति स्म कलिन्दजा तरुलताश्रेण्योऽश्रुवर्षं दधुः ।</p>
<p>शृण्वन्तः श्रवणोपकण्ठगलितं स्वेदाम्बु तन्माधुरी</p>
<p>धारास्यन्दधिया लिहन्ति रभसादन्योन्यमेणीगणाः॥५३८॥</p>
<p>आनन्दवृन्दावनचम्पू २१.१२—</p>
<p>गान्धारग्रामसन्धापितगरिमधुराधूतगान्धर्वविद्यं</p>
<p>गन्धर्वीगर्वखर्वीकरणपटु नटद्भ्रूलतं रक्तकण्ठी ।</p>
<p>त्रिस्थानस्पर्शि नानाविधगमकगमं साहसोत्साहनश्यद्</p>
<p>व्रीडाक्रीडारसेनालपदतिललितोदारकेदाररागम् ॥५३९॥</p>
<p>आनन्दवृन्दावनचम्पू २१.१६—</p>
<p>अश्मानो य इमे मणीन्द्रवपुषो वृक्षाऽऽलवालात्मकाः</p>
<p>सर्वे विद्रुतिमागता यदवमन्नम्भस्तदेतत्पुनः ।</p>
<p>जातस्तम्भमलम्भयत्कठिनतां येयं तया सर्वतो</p>
<p>वृक्षाणां प्रतिमूलमेव निविडा व्यातेनिरे वेदयः ॥५४०॥</p>
<p>आनन्दवृन्दावनचम्पू १४.४७४९—</p>
<p>आलीनां कुटिलकटाक्षबाणलक्षैर्</p>
<p>आबिद्धो हरिरसृजत्कटाक्षबाणम् ।</p>
<p>राधाया उरसि निपत्य ही कथञ्चित्</p>
<p>स व्रीडाकवचविभेदमेव तेने ॥५४१॥</p>
<p>व्यतनुत वृषभानुनन्दिनीयं</p>
<p>तनुतरकज्जलकालकूटदिग्धम् ।</p>
<p>स हसितनिशितः कटाक्षबाणो</p>
<p>हरिहृदयं विदर्य विनिर्बिभेद ॥५४२॥</p>
<p>लीलासां मुकुलिताक्षमरालितभ्रूर्</p>
<p>झङ्कारित्कङ्कणमुदस्य कराब्जकोषम् ।</p>
<p>केनाप्यलक्षितमथो वृषभानुपुत्री</p>
<p>सिन्दूरकन्दुकमुरस्यकिरन्मुरारेः ॥५४३॥</p>
<p>आनन्दवृन्दावनचम्पू १४.३७३८—</p>
<p>सहचरकरदत्तैः कन्दुकैः कैङ्करातैः</p>
<p>सकलकुलवधूनामेव विक्षोभि वक्षः ।</p>
<p>यदकृत कृतहस्तो यौगपद्येन सद्यस्</p>
<p>तदमरवरनार्यः साधुवादैः पुपूजुः ॥५४४॥</p>
<p>शोणश्लक्ष्णऽरुणसुरभिर्धूलिभिर्धूलिभिश्च</p>
<p>क्रीडायुद्धं समजनि महत्कन्दुकैः कन्दुकैश्च ।</p>
<p>शृङ्गोन्मुक्तैः कुसुमधनुषो वारुणास्त्रैरिवारात्</p>
<p>काश्मीरीयैरतिसुरभिभिर्वारिभिर्वारिभिश्च ॥५४५॥</p>
<p>गोविन्दलीलामृत १४.३७४३—</p>
<p>अंसालम्बितपौष्पकार्मुकलतां बाणावलीं कौसुमीं</p>
<p>वंशीं चातुलतुन्दबन्धनिहितां रत्नाम्बुयन्त्रं करे ।</p>
<p>बिभ्रत्श्रीघटिकाण्चलं च निभृतं पिष्टातकैः श्रीहरिः</p>
<p>कान्तायन्त्रविमुक्तगन्धसलिलैः सिञ्चन्निमा दिव्यति ॥५४६॥</p>
<p>एकास्य निःसरति या जलयन्त्रधारा</p>
<p>व्योमाध्वनीह शतधा च सहस्रधा च ।</p>
<p>आसन्नपातसमये किल लक्षधासौ</p>
<p>लक्ष्येषु पातसमये बत कोटिधा स्यात॥५४७॥</p>
<p>जातुष्यो या गन्धचूर्णैः प्रपूर्नाः</p>
<p>क्षिप्तास्ताभिस्तेन वा कूपिकास्ताः ।</p>
<p>भूमौ पेतूः क्षेपवेगैर्वशीर्णास्</p>
<p>तन्मध्यस्था गोलिका लक्ष्यमापुः ॥५४८॥</p>
<p>तासां तनौ कुङ्कुमबिन्दुजाल</p>
<p>मध्ये विराजन्मदबिन्दवस्ते ।</p>
<p>सुवर्णवल्लीततिपुष्पवृन्द</p>
<p>सुप्तालिसङ्घभ्रममुन्नयन्ति ॥५४९॥</p>
<p>श्रीराधिकाप्रथमकीर्णसुसूक्ष्मरन्ध्र</p>
<p>सद्यन्त्रकुङ्कुमजलामलबिन्दुजालैः ।</p>
<p>व्याप्तं परिस्फुरति संहननं बकारेर्</p>
<p>उद्यत्सुधाकिरणबिम्बशतैर्नभो वा ॥५५०॥</p>
<p>ताः क्षेपवेगगलितावृतिकूपिकानां</p>
<p>कर्पूरनागजपरागजगोलिकाभिः ।</p>
<p>लग्नाभिरङ्गवसनेऽथ सुगन्धितोयैः</p>
<p>पङ्कत्वमेत्य विहिताः शवलाङ्गभासः ॥५५१॥</p>
<p>नानावर्णैर्गन्धचूर्णैर्विकीर्णैर्</p>
<p>आदौ भूर्द्यौर्व्यानशे दिग्विदिक्च ।</p>
<p>गन्धाम्बूनां वृष्टिसंछिन्नमूलैर्</p>
<p>लेभे पश्चाच्चित्रचन्द्रातपत्वम् ॥५५२॥</p>
<p>गोविन्दलीलामृत १४.४७—</p>
<p>कृष्णस्तीक्ष्णैरतनुविशिखैर्नर्ममन्त्रप्रवीणैस्</p>
<p>तासामासीन्मदनविवशो विद्धमर्मा कटाक्षैः ।</p>
<p>तत्प्रत्यस्त्रैः सदरहसितापाङ्गलोकाशुगैस्तान्</p>
<p>प्रत्यावर्त्य व्यधदथ ता व्याकुलाः सोऽपि शश्वत॥५५३॥</p>
<p>आनन्दवृन्दावनचम्पू १४.५६—</p>
<p>काचिद्वंशीमपहृतवती कापि पानीययन्त्रं</p>
<p>काचित्पौष्पं धनुरनुपमं बाणजालं च काचित।</p>
<p>अप्यन्यस्यां कुतुककलया मण्डनान्याहरन्त्यां</p>
<p>भ्रूभङ्गेन स्मितसुरुचिना राधिका बाधिकासीत॥५५४॥</p>
<p>आनन्दवृन्दावनचम्पू २२.३१३२—</p>
<p>आवेगस्य जवेन तेन महता निर्भज्य विभ्रश्यतो</p>
<p>भूमौ जातुषकोषातोऽतिमृदुलान्निःसृत्य दूरं गतैः ।</p>
<p>गन्धैरागुरवैर्धनैर्मलयजक्षोदैश्च गोलायितैर्</p>
<p>भित्त्वाण्डं खगपोतकैरिव वह्निर्भूतैर्निपेतेऽभितः ॥५५५॥</p>
<p>तेषां ये व्रजराजसूनुनिकटे वेगात्समं सर्वतः</p>
<p>क्षिप्तानां निपतन्ति तानरहयन्पार्श्वस्थिताः सुभ्रुवः ।</p>
<p>ये वा केऽपि लगन्ति तस्मात्जलदश्यामे प्रतीकेऽभितः</p>
<p>तानालुम्पति राधिका स्मितमुखी स्वेदच्युता पाणिना ॥५५६॥</p>
<p>आनन्दवृन्दावनचम्पू १४.५७—</p>
<p>स्वाञ्चलेन घुसृणादिकपङ्कान्</p>
<p>स्वेदवारि च शनैः क्षयन्त्या ।</p>
<p>यत्पपे मधुरिमास्य दृशा तद्</p>
<p>वीरपानमिव जातममुष्याः ॥५५७॥</p>
<p>कृष्णभावनामृत १२.८४—</p>
<p>अनू दक्षिणोत्तरदिशौ विशाखया</p>
<p>सह चित्रया व्यजलचारुचालनैः ।</p>
<p>व्यतिदर्शनोपधिकघर्मबिन्दवः</p>
<p>सहसास्ततां दधति वां सहोदिताः ॥५५८॥</p>
<p>सङ्ग्रहकर्तुः (?)—</p>
<p>लीलाविलासगमनक्रममन्दमन्द</p>
<p>शब्दायमानमणिनूपुरकिङ्किणीकः ।</p>
<p>ओष्ठाधरे ललितया लैतोपनीतं</p>
<p>ताम्बूलपूरकमदन्मदमत्तमूर्तिः ॥५५९॥</p>
<p>गोविन्दलीलामृत १४.३३३४—</p>
<p>क्लिन्नातिसूक्ष्मवसनान्तरुदीर्णतत्तद्</p>
<p>अङ्गावलीमधुरिमामृतसत्प्रवाहैः ।</p>
<p>संसिक्तकान्तनयनाब्जमनस्तटीकास्</p>
<p>तस्यापि तैरतिनिषिक्तवितृप्तनेत्राः ॥५६०॥</p>
<p>ताम्बूलचर्वितदरोच्छ्वसितैकगण्डाः</p>
<p>क्लिन्नालकालिवृतघर्मजलाञ्चिभालाः ।</p>
<p>विस्रस्तकेशविगलत्कुसुमावलिका</p>
<p>लोलत्कचांसयुगचारुकुचांशमध्या ॥५६१॥</p>
<p>गोविन्दलीलामृत १४.४८—</p>
<p>मह्यां मेघः स च नरवपुस्तं च सिञ्चन्त्यजस्रं</p>
<p>शम्पास्तस्मात्पृथगितलसन्मूर्तयो गन्धवारान।</p>
<p>धारासारैः सततममुना सिच्यमाना मुदास्मिन्</p>
<p>वृन्दादीनामपिबदमृतं नेत्रवापीह वर्गः ॥५६२॥</p>
<p>सङ्ग्रहकर्तुः—</p>
<p>काञ्चीकुन्तलहारमौलिकटकैः शय्यातपत्रालयैर्</p>
<p>वल्लीवृक्षमृगद्विजैर्बहुविधैर्नानाकलाकल्पितैः ।</p>
<p>पौष्पैरेव मुदा वाधुः परिजनश्रेण्यस्तयोः स्वामिनोः</p>
<p>सेवां स्वादितवन्यमूलफलयोस्ताम्बूलपूर्णास्ययोः ॥५६३॥</p>
<p>गोविन्दलीलामृत १२.७९८०—</p>
<p>अटवीं प्रियामथ दर्शयन।</p>
<p>अवदत्प्रियौ मधुमङ्गलः ॥५६४॥</p>
<p>निचायतं श्रीव्रजकाननेशौ</p>
<p>निदाघमञ्जुं वनभागमेतम् ।</p>
<p>यः स्वागतौ वीक्ष्य पुरोभवन्तौ</p>
<p>सेवोत्सुकः स्वैर्विभवैश्चकास्ति ॥५६५॥</p>
<p>सङ्ग्रहकर्तुः—</p>
<p>यत्र निर्झरनिह्रादनिवृत्तस्वनझिल्लिकम् ।</p>
<p>स्वस्वतुच्छीकरजीषद्रुममण्डलमण्डितम् ॥५६६॥</p>
<p>सरित्सरः प्रस्रवणोर्मिवायुना</p>
<p>कह्लारकञ्जोत्पलरेणुहारिणा ।</p>
<p>न विद्यते यत्र वनौकसां दवो</p>
<p>निदाघवह्न्यर्कभवोऽतिशाद्वले ॥५६७॥</p>
<p>अगाधतोयह्रदिनीतटोर्मिभिर्</p>
<p>द्रवत्पुरीष्याः पुलिनैः समन्ततः ।</p>
<p>न यत्र चण्डांशुकरा विषोल्बणा</p>
<p>भुवो रसं शाद्वलितं च गृह्णते ॥५६८॥</p>
<p>गोविन्दलीलामृत १२.८२९१—</p>
<p>वस्त्राणि सत्पाटलिपुष्पवृन्दैः</p>
<p>शिरीषपुष्पैरवतंसकांश्च ।</p>
<p>मल्लीभिरङ्गाभरणानि हर्षाद्</p>
<p>बिभर्त्यसौ वामिव दातुमुत्कः ॥५६९॥</p>
<p>सुपक्त्रिमैः पीलुकरीरधात्री</p>
<p>राजादनैः सत्पनसाम्रबिल्वैः ।</p>
<p>विकङ्कतैर्जालकतालबीजैः</p>
<p>सिषेविषुर्वां धिनुतेऽसकौ माम् ॥५७०॥</p>
<p>इह रविमणि बद्धप्रान्तभूम्युष्मदीप्यद्</p>
<p>दिनकरकरजालैर्म्लानिमाशङ्क्य वां किम् ।</p>
<p>प्रणयतत निजाङ्गैश्छादयन्त्यो भवन्तौ</p>
<p>कलयतमगवल्ल्यः पल्लवैर्वीजयन्ती ॥५७१॥</p>
<p>बहुप्रजेयं कदली निजात्मजैर्</p>
<p>वृताभितस्तैः सुतवस्करा यथा ।</p>
<p>तान्लालयन्ती च्छदपाणिना बभौ</p>
<p>धयन्त्यधोऽञ्चत्सुमनःस्नुतस्तनम् ॥५७२॥</p>
<p>सुदीर्घ नासेति सुपक्त्रिमाम्रे</p>
<p>विन्यस्तचञ्चुं पिकमाकलय्य ।</p>
<p>स्मेराननाः प्रेक्ष्य पुरो निजालीः</p>
<p>प्रियां हरे पश्य विनम्रवक्त्राम् ॥५७३॥</p>
<p>मल्लीवल्लीमतल्लीततिभिरिह लसल्लोललोलालिमाला</p>
<p>चिल्लीभिश्चारुतल्लीतटभुवि विदधत्साधुहल्लीशकेलिम् ।</p>
<p>क्रुध्यत्कन्दर्पमल्लीकृतकुसुमचयेषत्स्मिताभिस्तमालः</p>
<p>सोऽयं श्रीगोपपल्लीपतिसुत इव सद्वल्लरीभिश्चकास्ति ॥५७४॥</p>
<p>निशम्य वाचं मधुमङ्गलस्य</p>
<p>राधामुकुन्दौ स्मितशोभितास्यौ ।</p>
<p>वृन्दावितीर्णान्श्रवणे न्यधात्तां</p>
<p>शिरीषपुष्पस्तवकान्परस्परम् ॥५७५॥</p>
<p>करारविन्देन परागपांशुलान्</p>
<p>कृष्णः प्रियाया अलकान्व्यतुस्तयत।</p>
<p>साप्यस्य चूडोपरि केकिचन्द्रकान्</p>
<p>विकाशिदोर्मूलमथालकानपि ॥५७६॥</p>
<p>प्रियामाहि हृदि स्पृशन्प्रिये</p>
<p>निदाघतापैरुपतापितोऽभितः ।</p>
<p>पलायमानः कुचशैलदुर्गकं</p>
<p>समाश्रितः शैत्यगुणोऽस्ति किं तव ॥५७७॥</p>
<p>कान्ते सुधांशुमणिबद्धनगालबाले</p>
<p>तद्वक्त्रशुभ्रकिरणोदयजाम्बुपूरे ।</p>
<p>स्नात्वा निपीय सलिलं विगतोष्णतापास्</p>
<p>तत्सेतुमूर्ध्नि विलसन्ति खगाः सकान्ताः ॥५७८॥</p>
<p>कृष्णभावनामृत १३.२०२१—</p>
<p>कलय पुरतः कान्ते गोवर्धनोऽखिलभूभृतां</p>
<p>नृपतिरभवच्छक्रं शत्रुं चिरस्य निरस्य किम् ।</p>
<p>निजनिजरुचां तत्या मेर्वादिभिः करभूतया</p>
<p>यदयमधुनापासांचक्रे विनिह्नुतविग्रहैः ॥५७९॥</p>
<p>क्वचन कनकप्रस्थात्स्वस्था प्रसर्पति जाह्नवी</p>
<p>क्वचिदिह गुहा विद्योतन्ते हिमैर्विहितालयाः ।</p>
<p>क्वचन शिखरैर्वीथीं रोद्धुं रवेरभिलाषते</p>
<p>क्वचन रजतग्रावैः सिंहासनान्यपि भान्ति नौ ॥५८०॥</p>
<p>ललितमाधव ८.२७२९—</p>
<p>भृङ्गारास्तनुनिर्झरैर्विटपिभिस्तत्रातपत्रावली</p>
<p>पल्यङ्का स्फटिकैरलङ्कृतिकुलं धौतोज्ज्वलैर्धातुभिः ।</p>
<p>रत्नानां निकुरम्बकेण हरये येनार्पिता दर्पणाः</p>
<p>सोऽयं राजति शेखरः शिखरिणां गोवर्धनाख्यो गिरिः ॥५८१॥</p>
<p>विलसति किल सोऽयं पश्य मत्तो मयूरः</p>
<p>शिखरभुवि निविष्टस्तन्वि गोवर्धनस्य ।</p>
<p>मुहुरमलशिखण्डं ताण्डवव्याजतस्ते</p>
<p>व्यकिरदुपहरन्यः कर्णपूरोत्सवाय ॥५८२॥</p>
<p>अग्रे चम्पकचक्रमस्य पुरतः पुन्नागवीथी ततो</p>
<p>जम्बूनां निकुरम्बकं तदभितस्तुङ्गा कदम्बाटवी ।</p>
<p>इत्युच्चैर्वरशाखिभिः परिचितैरेभिः क्रमादाचितः</p>
<p>कालिन्दीमुपतिष्ठते गिरितटात्पन्थाः प्रथीयानसौ ॥५८३॥</p>
<p>अलङ्कारकौस्तुभ ५.११६—</p>
<p>कृष्णेन हर्षादुपढौकितानि</p>
<p>निर्माय पुष्पाभरणानि यानि ।</p>
<p>उच्चैरभीष्टान्यपि तानि राधा</p>
<p>नेच्छद्गभीरप्रणयस्मयेन ॥५८४॥</p>
<p>उज्ज्वलनीलमणि १५.१०७—</p>
<p>अहमिह विचिनोमि त्वद्गिरैव प्रसूनं</p>
<p>कथय कथमकाण्डे चण्डि वाचं यमासि ।</p>
<p>विदितमुपधिनालं राधिके शाधि केन</p>
<p>प्रियसखि कुसुमेन श्रोत्रमुत्तंसयामि ॥५८५॥</p>
<p>उज्ज्वलनीलमणि १५.१११—</p>
<p>रोषस्तवाभूद्यदि राधिकेऽधिकस्</p>
<p>तथास्तु गण्डः कथमुच्छ्वसित्यसौ ।</p>
<p>स्वनर्मणेत्थं दुरपह्नवस्मितां</p>
<p>प्रियामचुम्बत्पशुपेन्द्रनन्दनः ॥५८६॥</p>
<p>कृष्णाह्निककौमुदी ३.५९—</p>
<p>लीलारत्नमयाचलोदरशरच्छीताम्भसो निर्झरः</p>
<p>प्रच्छायक्षतभानुनिकरा भूमिरुहाणां वराः ।</p>
<p>वाताः पाटलिवाटिकापरिमलैः खञ्जन्ति यत्खञ्जवत्</p>
<p>स्थानं फुल्लशिरीषकुञ्जमगमत्तद्ग्रीष्मसन्तोषवत॥५८७॥</p>
<p>कृष्णभावनामृत ११.११—</p>
<p>किं वा हेमोद्योतिनीलाश्मदिव्य</p>
<p>च्छत्रीभावं प्राप्य घर्मापनुत्यै ।</p>
<p>वैवर्ण्यास्रे ऊहतुर्गद्गदोद्यन्</p>
<p>मन्द्रध्वानेनास्तुवातां मुदेमौ ॥५८८॥</p>
<p>आनन्दवृन्दावनचम्पू १.३८३९—</p>
<p>कर्पूरत्रसरेणुबन्धुभिरपां निःस्यन्दिभिर्बिन्दुभिश्</p>
<p>चञ्चच्चामरचारुमारुतधूतैर्मुक्तावितानैरपि ।</p>
<p>आकीर्णे जलयन्त्रवेश्मनि सरोवाप्यादिमध्यस्थिते</p>
<p>कृष्णो यत्र मुदा निदाघदिवसे शेते समं कान्तया ॥५८९॥</p>
<p>भालप्रान्तनिबद्धकुन्तलभरो मुक्तास्रजा स्थूलया</p>
<p>वासः काञ्चनवारिहारि पवनस्पन्दानुमेयं दधत।</p>
<p>मल्लीकोरकमालया द्रुततरश्रीखण्डपङ्केन च</p>
<p>द्वित्रेण प्रियमण्डनेन च कृताकल्पो हरिः खेलति ॥५९०॥</p>
<p>उज्ज्वलनीलमणि ११.५७—</p>
<p>सुभ्रूभङ्गमनङ्गबाणजननीरालोकयन्ती लताः</p>
<p>सोल्लासं पदपङ्कजे दिशि दिशि प्रेङ्खोलयन्त्युज्ज्वला ।</p>
<p>गन्धाकृष्टधियः करेण मृदुना व्याधुन्वती षट्पदान्</p>
<p>राधा नन्दति कुञ्जकन्दरतटे वृन्दावनश्रीरिव ॥५९१॥</p>
<p>गोविन्दलीलामृत १२.९२९४—</p>
<p>राधाकृष्णौ प्राह ततस्तौ सुबलोऽपि</p>
<p>प्रावृड्मञ्जुं पश्यतमग्रे वनभागम् ।</p>
<p>विद्युन्मेघौ वामिह मत्वा प्रणयान्धौ</p>
<p>नृत्यत्यारान्मत्तमयूरव्रज एषः ॥५९२॥</p>
<p>मल्लीमतल्लीकुलपालिकानाम्</p>
<p>अङ्के निषण्णान्भ्रमरान्सुलोलान।</p>
<p>स्वसौरभैः पश्यतमात्तगर्वाः</p>
<p>कर्षन्त्यमुष्मिन्गणिका हसन्त्यः ॥५९३॥</p>
<p>अस्मिन्भृङ्गालिललिता वर्षावर्षोर्जिताटवी ।</p>
<p>घनमेघावृता भाति यूथी यूथीकृतालिका ॥५९४॥</p>
<p>गोविन्दलीलामृत १२.९९—</p>
<p>कदम्बैः प्रालम्बान्कुटजकुसुमैर्गर्भक</p>
<p>वरान्किरीतान्केतक्या दलसमुदयै रङ्गणयुतैः ।</p>
<p>स्फुटद्यूथीपुष्पैरपि विविधहारान्सककुभैर्</p>
<p>असौ प्रावृड्लक्ष्मीश्चरणकमलेष्वर्पयति वाम् ॥५९५॥</p>
<p>कृष्णाह्निककौमुदी ३.६०—</p>
<p>अन्तःस्तम्भितवारि जातिमुकुलोन्मेषक्षमं वर्षतां</p>
<p>स्फूर्जत्स्फूर्जथुमप्यपोह्य शिखिनां लास्योचितं गर्जताम् ।</p>
<p>श्लिष्ट्वा शीकरवाहिनं जलमुचामोघः कदम्बानिलं</p>
<p>यत्रास्ते सततं स तत्प्रतिययौ वर्षाप्रहर्षस्थलम् ॥५९६॥</p>
<p>आनन्दवृन्दावनचम्पू १.२३२७—</p>
<p>समुन्मिषितमालतीकुसुमसुस्मिता मेदिनी</p>
<p>कदम्बतरुकोरकैः पुलकिता वनानां ततिः ।</p>
<p>अजस्रगलदस्रभृद्घनपयःकणानां गणैर्</p>
<p>अपि द्युरमणी समं यदनुरागमातन्वते ॥५९७॥</p>
<p>पुरन्दरधनुर्लतातिलकचारुभालस्थला</p>
<p>तडित्कनककेतकीदललसत्तमःकुन्तला ।</p>
<p>विलोलविषकण्ठिकाविमलमालभारिण्यसौ</p>
<p>नवोन्नतपयोधरा हरिमनोहरा दिग्वधूः ॥५९८॥</p>
<p>सारङ्गीकुलकाकुकर्षणविधेराश्वासवाङ्मालिनी</p>
<p>मानक्षोदनपेषणीभ्रमिवलत्सुस्निग्धमन्द्रध्वनिः ।</p>
<p>नृत्यन्मत्तमयूरमौरजरवः प्राणेशविश्लेषिणी</p>
<p>प्राणाकर्षणमस्त्रपाठनिनदो मेघस्वनः श्रूयते ॥५९९॥</p>
<p>दात्यूहाः परितो रुवन्ति गणशः कोयष्टिकाः सर्वतो</p>
<p>मण्डूकाः प्रचलाकिनस्तत इतो धाराधरा व्योमनि ।</p>
<p>आसाराः पयसां झपज्झपदिति स्निग्धातिमन्द्रस्वराः</p>
<p>सर्वे मुग्धदृशां रतान्तसमये स्वापोत्सवं कुर्वते ॥६००॥</p>
<p>मध्ये गौरी परिणतफलैर्नम्रशालै रसालैर्</p>
<p>अन्ते श्यामा रुचिभिरभितः पक्वजम्बुफलानाम् ।</p>
<p>प्रान्ते पाण्डुः स्फुटसुरभिभिः सूचिभिः केतकानाम्</p>
<p>उद्यानश्रीः स्फुरति विविधैर्वर्णकैश्चित्रितेव ॥६०१॥</p>
<p>कृष्णभावनामृत ११.१२१४—</p>
<p>ऊर्ध्वोर्ध्वोरुश्यामशाखासहस्रैः</p>
<p>पीतैः पुष्पैः स्यन्दमानैर्मरन्दैः ।</p>
<p>शम्पाम्भोदश्रीजयिन्यां विशन्तौ</p>
<p>नीपाटव्यां रेजतुस्तौ लसन्तौ ॥६०२॥</p>
<p>मध्ये तस्या या मणिकुट्टिमाल्यो</p>
<p>द्राघीयस्यः कृष्णमुद्वप्रभूताः ।</p>
<p>ता विन्दन्तेऽहर्निशं सीधुवृष्टिं</p>
<p>जाग्रत्या सत्यालिपाल्यैव पाल्याः ॥६०३॥</p>
<p>तत्प्रान्तोत्थस्तम्भवत्द्विद्विवृक्षोद्</p>
<p>अञ्चच्छाखान्योन्यसंश्लेषभङ्ग्या ।</p>
<p>गोपानस्येवाञ्चिता भान्ति पुष्प</p>
<p>प्रालम्बाढ्या मारकत्यो वलभ्यः ॥६०४॥</p>
<p>आनन्दवृन्दावनचम्पू २२.४—</p>
<p>यच्छाखाग्रविलम्बिनीभिरनतिस्थूलाभिरान्दोलिनी</p>
<p>बद्धा काञ्चनरज्जूभिर्विजयते प्रेङ्खोलखट्वा हरेः ।</p>
<p>या प्राग्दक्षिणपश्चिमोत्तरगते तुल्ये समस्ताङ्गणे</p>
<p>सर्वाभिर्मम सम्मुखीति ककुभां लक्ष्मीभिरालोक्यते ॥६०५॥</p>
<p>कृष्णभावनामृत ११.१६२५—</p>
<p>पुष्पैः सूक्ष्मश्लक्ष्नचेलान्तरस्थैर्</p>
<p>वृन्तोन्मुक्तैः किङ्करीभिः कलाभिः ।</p>
<p>आच्छन्नास्ताः सौरभैः सौकुमार्यैस्</p>
<p>तावाक्रष्टुं साधुशक्तिं तदाधुः ॥६०६॥</p>
<p>मध्ये तासां काञ्चिदञ्चत्पताकां</p>
<p>वीक्ष्यारुह्य श्यामधामा विरेजे ।</p>
<p>शोभादेव्या सेव्यमानमिवैतां</p>
<p>मन्ये मूर्तानन्द एवाध्यतिष्ठत॥६०७॥</p>
<p>कर्षन्कान्तां हर्षवर्षासु सम्यक्</p>
<p>तिम्यन्हस्तालम्बमालम्बमानाम् ।</p>
<p>उद्दाप्यैतां स्वाग्रतो जाग्रतः किं</p>
<p>प्रेम्णो वापीमापिपत्स्वाभिमुख्यम् ॥६०८॥</p>
<p>पुष्पावल्यारात्रिकेणास्य पद्म</p>
<p>द्वन्द्वं नीराज्यालिसङ्घ सगानम् ।</p>
<p>हारोष्णीषाद्यापयन्सुस्थितत्वं</p>
<p>स्रक्ताम्बूलस्थासकैः पर्यचारीत॥६०९॥</p>
<p>काञ्च्यामुक्तप्राञ्चिशाट्यन्चलान्ते</p>
<p>किञ्चित्पौर्वापर्यतोऽङ्घ्री विलङ्घ्य ।</p>
<p>कुब्जीभूयादाय दोलां क्षिपन्त्याव्</p>
<p>अन्वस्थातां द्वे दिशौ प्राणसख्यौ ॥६१०॥</p>
<p>अन्ये धन्ये तिष्ठतः स्मेक्षमाणे</p>
<p>धृत्वा पाण्योः पुण्यताम्बूलवीट्यौ ।</p>
<p>यूनोरास्याम्भोजयोरर्पयन्त्यौ</p>
<p>वेगोपान्ते मङ्क्षु लब्धावकाशे ॥६११॥</p>
<p>आलो मान्याः प्रेमवन्या इवान्याः</p>
<p>पर्वश्रीलाः सर्वतः साधुशीलाः ।</p>
<p>हस्तोदस्तैः शस्तरागैः परागैश्</p>
<p>चक्रुर्वृष्टिं दृष्टिमापय्य हृष्टिम् ॥६१२॥</p>
<p>देव्यस्त्विष्टं मानयन्त्यः स्वदिष्टं</p>
<p>तौ पश्यन्त्यः श्यन्त्य एवाखिलाधिम् ।</p>
<p>जातस्तम्भा अप्यसम्भाविताशा</p>
<p>दिव्यातेनुः पुष्पवर्षं सतर्षम् ॥६१३॥</p>
<p>तत्सङ्गिन्यो विप्रुषो वृष्यमाणा</p>
<p>हृष्यन्मेघैस्तन्मरन्दत्वमापुः ।</p>
<p>रामाराजेरङ्गसङ्गात्तदीयैर्</p>
<p>मुक्तावृन्दैरन्वविन्दन्त मैत्रीम् ॥६१४॥</p>
<p>जृम्भोदञ्चत्सौरभव्रातमाद्यद्</p>
<p>भृङ्गश्रेणिस्तोत्रभाजा मुखेन ।</p>
<p>गीतैर्नीतैर्माधुरीं साधुरीति</p>
<p>द्यामाच्छाद्य द्योतने स्मालिपालि ॥६१५॥</p>
<p>गोविन्दलीलामृत १३.५५—</p>
<p>तयोर्भ्रश्यत्कैश्यं मिथ इह चलत्कुण्डलयुगे</p>
<p>तथा चञ्चत्काञ्चीस्तवकपटलं तत्समुदये ।</p>
<p>परिम्लायन्माल्यद्वयमपि चलत्कङ्कणवरे</p>
<p>दृढं दोलान्दोले सति सपदि सन्दानितमभूत॥६१६॥</p>
<p>कृष्णभावनामृत ११.२६५२—</p>
<p>नृत्यं भेजुर्हारताटङ्कमाल्यान्य्</p>
<p>अतोद्यत्वं किङ्किणीनूपुराद्याः ।</p>
<p>वक्त्रे स्मित्वा सभ्यतामाददाते</p>
<p>यूनोर्दोलानन्दचन्द्रे विवृद्धे ॥६१७॥</p>
<p>अन्योन्याङ्गप्रोच्छलत्कान्तिसिन्धोर्</p>
<p>वीचीव्रातामन्दहिन्दोलिकासु ।</p>
<p>प्राप्तान्दोलान्योन्यनेत्रारविन्द</p>
<p>श्रीसन्दोहैराढ्यतामापुराल्यः ॥६१८॥</p>
<p>इत्थं चेतस्त्वेतयोर्दोलयन्यत्</p>
<p>कामो वामोऽन्तरायं न चक्रे ।</p>
<p>लीलाशक्तेरेव तत्र प्रभावः</p>
<p>कोऽप्योजस्वी हेतुरित्याहुरार्याः ॥६१९॥</p>
<p>दोलरज्ज्वालम्बशाखे स्वलौल्याद्</p>
<p>एतौ चञ्चत्पञ्चशाखाग्राभिः ।</p>
<p>पुष्पाढ्याभिः पल्लवालिभिरिष्टैः</p>
<p>सेवेते स्मामोदनैर्वीजनैः किम् ॥६२०॥</p>
<p>तत्तत्पत्राभ्यन्तरानन्तशिल्प</p>
<p>प्रोतन्धर्तुं चञ्चलान्माल्यखण्डान।</p>
<p>यत्नैर्भृङ्गा नाशकन्यद्भ्रमन्तस्</p>
<p>तत्रागुञ्जन्केवलं सापि शोभा ॥६२१॥</p>
<p>दोलावेगाधिक्यकामौ स्वपद्भ्यां</p>
<p>आक्रम्यैतां स्वावनत्युन्नतिभ्याम् ।</p>
<p>स्वं स्वं सर्वाः कौशलं दर्शयन्तौ</p>
<p>प्रेमानन्दं तुन्दिलं चक्रतुस्तौ ॥६२२॥</p>
<p>हिन्दोलाया रंहसि विन्दमाने</p>
<p>पर्यायेण द्वे दिशौ स्तो यदन्तौ ।</p>
<p>प्राप्योर्ध्वाधःस्थायिनो खेलतोः सा</p>
<p>यूनोः कान्तिः कौतुकं कापि तेने ॥६२३॥</p>
<p>राधाहारः संस्पृशन्कृष्णवक्षश्</p>
<p>चक्रे नृत्यान्येकतो दिश्युदारम् ।</p>
<p>अन्यत्रास्याः कञ्चुकीं श्लिष्यति स्म</p>
<p>स्रक्तस्यापीत्याययुर्मोदमाल्यः ॥६२४॥</p>
<p>अन्योन्याङ्गादर्शदृष्टस्वभासोर्</p>
<p>अन्योन्यानालोकजकान्तिभाजोः ।</p>
<p>तर्ह्यन्योन्यश्वासभूमाभिमर्शाद्</p>
<p>अन्योन्यं संस्पृश्य तौ हृष्यतः स्म ॥६२५॥</p>
<p>इत्थं लीलावारिधिः कौतुकित्वाद्</p>
<p>अत्युद्रेकं रंहसो निर्मिमाणः ।</p>
<p>पृष्ठामृष्टोत्तुङ्गपर्यन्तशाखा</p>
<p>पत्रालीकां तां चकारेव भीताम् ॥६२६॥</p>
<p>मैवं मैवं माधिकं हन्त दोलेत्य्</p>
<p>उक्तिं तस्यां तत्सखीनां च शृण्वन।</p>
<p>स्मित्वा स्मित्वा वर्धयन्नेव दोला</p>
<p>जङ्घालत्वं माधवो भ्राजते स्म ॥६२७॥</p>
<p>बन्धाद्वेणी विच्युता नावगुण्ठस्</p>
<p>तस्थौ मूर्ध्नि व्यस्तता भूषणानाम् ।</p>
<p>पादौ शाटी नाप्यधादित्यमुष्या</p>
<p>वैयग्र्ये हा जहासीति स्म कृष्णः ॥६२८॥</p>
<p>इत्थं स्वाक्ष्णोस्तृप्यतो रंहसा तां</p>
<p>वित्रस्ताक्षीमासनान्भ्रंशयित्वा ।</p>
<p>स्वीयं कण्ठं ग्राहयमास मध्ये</p>
<p>दोलाखट्टं तां च जग्राह दोर्भ्याम् ॥६२९॥</p>
<p>एकीभूते चम्पकेन्दीवराभे</p>
<p>मूर्ती यूनोरुद्गिरन्त्यावभाताम् ।</p>
<p>सम्मर्दोत्थं सौरभं व्याश्नुवानं</p>
<p>पारे स्वर्गं हन्त पद्मादिनासा ॥६३०॥</p>
<p>साम्यग्वेगा सा समन्ताद्धृताभूद्</p>
<p>दोलाप्यारादागताभिः सखीभिः ।</p>
<p>राधा द्रागेवावरुह्याथ तस्यास्</p>
<p>ताविस्तत्तत्संलपन्ती ललास ॥६३१॥</p>
<p>मुख्यास्वष्टास्वाद्यभूतामथालीं</p>
<p>आरोह्यास्यां तां स कृष्णां स्वयं सा ।</p>
<p>प्रेम्णा गायद्दोलयन्ती स चापि</p>
<p>प्रेयान्दोले पूर्ववत्तामजैसीत॥६३२॥</p>
<p>एवं प्रेष्ठास्ता विशाखादिकाली</p>
<p>सान्द्रं दोलान्दोलमापय्य तस्याः ।</p>
<p>हिन्दोलातः सोऽवतीर्य्येव सर्वा</p>
<p>स्वेकैकस्यामन्यहिन्दोलिकासु ॥६३३॥</p>
<p>तासां द्वे द्वे सुन्दरीणां स्वदोर्भ्यां</p>
<p>तत्रागृह्यारोह्य मह्याः प्रसह्य ।</p>
<p>भ्राम्यन्नेको दोलयत्ताः समस्ताः</p>
<p>प्रेमाम्भोदेस्तस्य किं वास्त्यकृत्यम् ॥६३४॥</p>
<p>ताः सर्वास्तु स्वस्वहिन्दोलिकान्तस्</p>
<p>तं चापश्यन्स्वस्ववक्त्रं धयन्तम् ।</p>
<p>नैतच्चित्रं गोकुलाधीशसूनोर्</p>
<p>इच्छाशक्तेर्किं पुनः स्यादशक्यम् ॥६३५॥</p>
<p>एकं तत्रैवास्ति हिन्दोलनाब्जं</p>
<p>वृन्दोद्दिष्टप्रेयसीभिर्मुकुन्दः ।</p>
<p>आरुह्यैतत्कर्णिकास्थोपबर्हा</p>
<p>लम्बी दोषाश्लिष्टाराधो रराज ॥६३६॥</p>
<p>अष्टाबाल्योऽप्यष्टपत्रान्तरस्थास्</p>
<p>तत्तद्बाह्ये षोडशाल्यो विभान्त्यः ।</p>
<p>वृन्दानीत स्वादुखर्जुरजम्बू</p>
<p>द्राक्षाः प्राश्नन्कान्तभुक्तावशिष्टाः ॥६३७॥</p>
<p>पीयूषान्तर्गर्वसर्वङ्कषस्य</p>
<p>प्रागेवाभूत्पानकादेः प्रपाणम् ।</p>
<p>अन्ते हेमद्योतिताम्बूलवीटि</p>
<p>वृन्दान्योन्यप्रीतिदानाभियोगः ॥६३८॥</p>
<p>नान्दी वृन्दे विन्दतः स्म प्रमोदं</p>
<p>नोदं पाण्योदोलनाब्जे ददत्यौ ।</p>
<p>दास्योऽप्यास्योल्लासमापद्य सद्यो</p>
<p>नाना गानारम्भशम्भा बभूवुः ॥६३९॥</p>
<p>दोलान्दोलनक्रीडया ताः समस्ताः</p>
<p>जित्वा प्राप्ताश्लेषचुम्बादिरत्नः ।</p>
<p>सार्धं कान्तमण्डलेनावरुह्य</p>
<p>प्रागात्प्रेयान्काननात्काननाय ॥६४०॥</p>
<p>राधास्योत्था मुद्रिता या स्मितश्रीस्</p>
<p>तस्यास्तत्र स्मारकानेव दृष्ट्वा ।</p>
<p>यूथ्यालीनां कोरकान्स व्यचैषीत्</p>
<p>हृद्याधातुं तान्स्रजः संरचय्य ॥६४१॥</p>
<p>खेऽगान्मेघः कृष्णगात्रच्छवित्वं</p>
<p>विद्युत्तासामङ्गभासाततित्वम् ।</p>
<p>भूमे रूढैरिन्द्रगोपैः समूढैः</p>
<p>पादालक्ताभ्यक्तता व्यक्तमासीत॥६४२॥</p>
<p>कृष्णाभ्रेणातुलघनरसैः सर्वतो वृष्यमानैर्</p>
<p>उत्फुल्लाः किल सुमनसः सर्ववत्यो लताश्च ।</p>
<p>तत्सस्याल्योऽप्यसमसुषमाः शं चिरायान्वभूवन्</p>
<p>वर्षाहर्षं वनमपि यतो हर्षवर्षास्वमाङ्क्षीत॥६४३॥</p>
<p>कृष्णाह्निककौमुदी ३.६१—</p>
<p>यत्रोत्फुल्लसरोरुहोत्पलचलत्कह्लाररक्तोत्पलैः</p>
<p>सत्कारण्डवहंससारसबकक्रौञ्चादिभिश्चञ्चलैः ।</p>
<p>वाप्यो रत्नतटाः सरांस्यपि सुधान्यक्कारिकारीण्यथ</p>
<p>प्रायोद्देशमयं तमेव शरदामोदं नवो मन्मथः ॥६४४॥</p>
<p>गोविन्दलीलामृत १३.६८—</p>
<p>अथावद्कुन्दलता निचायतं</p>
<p>वृन्दावनेशौ वनभागमग्रतः ।</p>
<p>इमं शरच्चारुतयेह विश्रुतं</p>
<p>वयस्यया वां शरदा विभूषितम् ॥६४५॥</p>
<p>चञ्चत्खञ्जनलोचनाम्बुजमुखी लोलालिमालालका</p>
<p>खेलत्कोककुचा सिताभ्रसिचया रक्तोत्पलौष्ठाधरा ।</p>
<p>कूजत्सारसपालिरम्यरसना नीलोत्पलोत्तंसिका</p>
<p>नाथौ पश्यतमत्र वां शरदियं सेवोत्सुकास्ते सखी ॥६४६॥</p>
<p>जातीभिः सह रङ्गणाभिरखिलाङ्गालङ्कृतीः कैरवैर्</p>
<p>उत्तंसानवतंसकांश्च सुभगौ रक्तोत्पलेन्दीवरैः ।</p>
<p>शय्यां कुञ्जगृहे स्वयं निपतितैः शेफालिकासञ्चयैर्</p>
<p>निर्मायार्पयितुं शरत्सहचरी वां वर्त्म संवीक्ष्यते ॥६४७॥</p>
<p>आनन्दवृन्दावनचम्पू १.६८—</p>
<p>स्थलकमलवनान्तः कौसुमं यस्य तल्पं</p>
<p>विमलबहुलतारं व्योम मुक्तावितानम् ।</p>
<p>विकशितचलकाशाश्चामराणां समूहः</p>
<p>स ऋतुरतुलकान्तिर्यत्र राजेव रेजे ॥६४८॥</p>
<p>कृष्णभावनामृत १२.७१६—</p>
<p>अथ वृन्दयोपहृतमम्बुजं हरिः</p>
<p>परिगृह्य हस्तनलिनेन शस्तरुक।</p>
<p>समजिघ्रदप्यतुलसौरभैः क्षितौ</p>
<p>जयसि त्वमित्यलघु तुष्टुवे च तत॥६४९॥</p>
<p>कमलस्तवे सखि कृते मया कथं</p>
<p>वदनं तवाभवदरालचिल्लिकम् ।</p>
<p>दरशोणिमां चटुलिताङ्ग्यवेदिषं</p>
<p>निजगौरवच्यवनहेतुकं हि तम् ॥६५०॥</p>
<p>भवतु क्रमादुभयमेव जिघ्रता</p>
<p>यतरद्भवेन्मधुर सौरभाधिकम् ।</p>
<p>तदवेत्य तस्य जय एव सर्वदा</p>
<p>निजवेणुनाप्यलघु गास्यते मया ॥६५१॥</p>
<p>इति तां निगद्य तदलक्षितं हरिः</p>
<p>परिचुम्ब्य तन्मुखमुवाच विस्मितः ।</p>
<p>अहहातुलः परिमलोऽयमेव तत्</p>
<p>सखि नानृतं त्वमपि मे समक्रुधः ॥६५२॥</p>
<p>धिगरे वृथैव परिफुल्ल मूढ किं</p>
<p>त्रपसे न जैत्रवनितास्यसन्निधौ ।</p>
<p>निजपङ्कजत्वजलजत्वयोर्द्वयोर्</p>
<p>अनुरूपमेव शठ चेष्टसेऽथवा ॥६५३॥</p>
<p>तरुवल्लिलास्यविधिशिक्षणं प्रति</p>
<p>क्षणमेव स क्षणमितो वितन्वता ।</p>
<p>तदुपाहृतस्वमकरन्दसौरभो</p>
<p>च्चयदक्षिणाभिरपि न प्रसीदता ॥६५४॥</p>
<p>शृणु कोपने तव मुखाम्बुजाञ्चली</p>
<p>तटमेव किं नटयता नभस्वता ।</p>
<p>प्रतिलभ्य तत्परिमलान्सुदुर्लभान्</p>
<p>अहमद्य धन्य इति नाभ्यमन्यत ॥६५५॥</p>
<p>ललिताह यस्य दरगन्धमात्रतस्</p>
<p>त्वमुदारमुन्मुरहराभिलक्ष्यसे ।</p>
<p>मकरन्दमस्य किमु हास्यसि त्वं</p>
<p>इत्यशङ्कया कवलितां करोषि माम् ॥६५६॥</p>
<p>सखि मा विषीद कति वा न माधुरी</p>
<p>सरितः स्रवन्ति परितो यतोऽनिशम् ।</p>
<p>सकृदेव पञ्चषपृषन्तिपानतः</p>
<p>सरसोऽस्य किं नु भविता दरिद्रता ॥६५७॥</p>
<p>इति सव्यदोर्भुजगपाशवेष्टनैः</p>
<p>स्वबलाद्वशीकृततनोर्नतभ्रुवः ।</p>
<p>अधरामृतं यदपिबत्तदुत्थिता</p>
<p>वदनद्वयद्युतिरतीतृपत्सखीः ॥६५८॥</p>
<p>कृष्णाह्निककौमुदी ३.६२—</p>
<p>पक्वाम्रातकपिङ्गलामरुणितां सत्पक्वनारङ्गकैः</p>
<p>पीतां पक्त्रिमकर्मरङ्गकफलैः श्यामां च भल्लातकैः ।</p>
<p>आपक्वैरथ फुल्ललोध्रधवलामम्लायदम्लानकां</p>
<p>श्रीकृष्णो विपिनस्थलीमथ ययौ हेमन्तसन्तोषिकाम् ॥६५९॥</p>
<p>गोविन्दलीलामृत १३.४५५१—</p>
<p>नान्दीमुखी तदनु ताववदद्वनेशौ</p>
<p>निचायतं स्वपुरतो वनभागमेतम् ।</p>
<p>हेमन्तशन्तमतया प्रथितं निजैः सत्</p>
<p>सम्पच्चयैश्चरणमर्चितुमुत्सुकं वाम् ॥६६०॥</p>
<p>चित्राम्लानकुरुण्डकैः फुल्लैर्लसत्सौरभा</p>
<p>माद्यत्तित्तिरिलावषट्पदकिखीकीरारवैर्मञ्जुला ।</p>
<p>हृद्या पक्त्रिमनागरङ्गरुचकैः शीता तुषारानिलैः</p>
<p>सेयं भाति वनस्थलीह भवतो पञ्चेन्दिर्याह्लादिनी ॥६६१॥</p>
<p>स्फुरितसहचरालीवेष्टितोऽम्लानकान्तिस्</p>
<p>ततकुसुमधनुर्मूर्च्छालिगोपीप्रगीतः ।</p>
<p>विकचकुसुमबाणः कृष्ण ते देहतुल्यो</p>
<p>मुखरितशुकलीलो भाति हेमन्तकालः ॥६६२॥</p>
<p>हिमऋतुलक्ष्मीमतिमुदितस्ताम् ।</p>
<p>हरिरथ कान्तां प्रतिकुरुते स्म ॥६६३॥</p>
<p>रुचिरविविधवर्णा पक्वशाल्यंशुकाङ्गी</p>
<p>मदकलशुकपालीनादनान्दीमुखी व ।</p>
<p>सुमुखि परिणतोच्चैर्नागरङ्गस्तनीयं</p>
<p>वलय वरनटीवाभाति हेमन्तलक्ष्मीः ॥६६४॥</p>
<p>औष्ण्यं हिमर्तुमनु ते हृदयाख्यदुर्गं</p>
<p>भानोः समाश्रयति साध्वि तुषारभीत्या ।</p>
<p>तत्सङ्गमादनुपलब्धवियोगदुःखं</p>
<p>रात्रिन्दिवं विलसति स्तनकोकयुग्मम् ॥६६५॥</p>
<p>ऋताविहाग्नेः प्रबलोष्णभावा</p>
<p>भिया हिमान्याः परितो द्रवन्तः ।</p>
<p>कूपाप्सु केचिद्विनिपत्य लीनाः</p>
<p>क्रोडे द्रुमस्याद्रिदरीषु चान्ये ॥६६६॥</p>
<p>आनन्दवृन्दावनचम्पू १.३१—</p>
<p>क्रमाद्भानोरुष्मा ह्रसति हिमयोगेन महता</p>
<p>वलन्ते वक्षोजद्वयपरिसरेषूष्मविभवाः ।</p>
<p>क्रमाद्दैर्घ्यं रात्रेर्भवति ह्रसिमा वाम्यरहसो</p>
<p>वधूनां शीतार्तप्रियतमपरिष्वञ्जनविधौ ॥६६७॥</p>
<p>कृष्णभावनामृत १३.३७—</p>
<p>इह सखि तुषारांशोरंशो निशाऽतिसमेधते</p>
<p>ह्रसति दिवसो भागो भागोपतेरपि ताम्यति ।</p>
<p>तनुरपि धृतोत्कम्पा शम्पासमाप्य तनूद्धृता</p>
<p>हिममहिमभिः कान्ते कां ते गमिष्यते वा दशाम् ॥६६७॥</p>
<p>तदिह मम हृद्वेश्मन्यस्मिन्स्त्वदुत्कलिकालिभिस्</p>
<p>तदुचितनिवासार्थं कोष्णीकृते निभृतेक्षणम् ।</p>
<p>प्रविश सहसा जड्यं दूरे विहाय विहारिणीत्य्</p>
<p>अतिजवभुजद्वन्द्वेनैनां चकर्ष स हर्षदः ॥६६८॥</p>
<p>नहि नहि नहीत्युक्तेनापि प्रियेण दृढं बलाद्</p>
<p>उरसि रसिका सा बाहुभ्यां न्यबध्यत वल्लभा ।</p>
<p>शिथिल रसनाबन्धाद्बन्धोस्तदुरुविमर्दिताद्</p>
<p>अपतदवनौ वंशी रोषादिवादरलाघवत॥६६९॥</p>
<p>त्वमसि कठिने शीता गीताश्रयाप्युरुदोषभूस्</p>
<p>तदुचितफलं विश्वोद्वेजिन्यवाप्नुहि साम्प्रतम् ।</p>
<p>इति ललितया स वेण्यग्रे निबध्य निजुह्नुवे</p>
<p>स्मरमधुमदात्तां तत्स्वामी चिरादपि नास्मरत॥६७०॥</p>
<p>समयविदतैथाभ्यः सार्धं प्रियेण विहारिणा</p>
<p>सरसमटवीपाली पाली प्रमोदधुराधरा ।</p>
<p>अरुणकपिशश्यामान्श्लक्ष्नान्सुवर्नरसाञ्जितान्</p>
<p>लघु लघु लघून्नीशाराणां चयान्समुपाहरत॥६७१॥</p>
<p>आनन्दवृन्दावनचम्पू १.७७७८—</p>
<p>कुरुवककुसुमानि केशपाशेष्व्</p>
<p>अलककुलेषु वहन्ति लोध्रधूलीः ।</p>
<p>स्रजमुरसि महासहाप्रसूनैर्</p>
<p>व्रजसुदृशो न मणीन्द्रमण्डनानि ॥६७२॥</p>
<p>कालीयकालेपनमङ्गरागे</p>
<p>लीलागृहे केवलधूपधूमः ।</p>
<p>ताम्बूलमेलादिकटुप्रयोगं</p>
<p>नोष्णेतरो यत्र गुणो गुणाय ॥६७३॥</p>
<p>कृष्णाह्निककौमुदी ३.६३—</p>
<p>प्रालेयद्रवशीकरैर्दिनमुखे कृष्णागमाकाङ्क्षया</p>
<p>या हर्षेण विरोदितीव विकसत्कुन्दौघदन्तश्रिया ।</p>
<p>उद्दामद्युतिदामभिर्दमनकैस्तां कीर्णकेशामिव</p>
<p>प्रीत्याश्वासयितुं जगाम शिशिरामोदस्थलीं माधवः ॥६७४॥</p>
<p>गोविन्दलीलामृत १३.५५६५—</p>
<p>अथालोकयन्तौ पुरोऽरण्यभागम् ।</p>
<p>समुत्कौ निजेशाववादीद्वनेशा ॥६७५॥</p>
<p>प्रविशदखिलजन्तूत्कम्परोमाञ्चकारी</p>
<p>क्वचिदलघुनगाधः कोष्णताशीतहारी ।</p>
<p>मृदुलितरविकान्तिर्दक्षिणाशागतार्कः</p>
<p>शिशिररुचिरनामा भात्यरण्यैकदेशः ॥६७६॥</p>
<p>जवाबन्धूकाभारुणवरदुकूलं दमनक</p>
<p>प्रभाचोलीं कुन्दद्युतिसितनिचोलं च दधती ।</p>
<p>भरद्वाजश्रेणीविरुतियुतहारीतरुतिभिः</p>
<p>स्तुवन्तीव प्रेम्ना शिशिरऋतुलक्ष्मीर्मिलति वाम् ॥६७७॥</p>
<p>निविडदलतरूणां वासराद्यन्तकाला</p>
<p>गतरविकरकोष्णे सूर्यकान्ताञ्चितेऽङ्के ।</p>
<p>मृगततिरुपविष्टा मन्दरोमन्थरम्या</p>
<p>प्रकटपुलकबाष्पा वां समीक्ष्याभ्युपैति ॥६७८॥</p>
<p>ऋतावस्मिन्तेजः क्षतिरनुदिनं प्राणसुहृदां</p>
<p>सरोजानां नष्टिः स्वसुखसमयाह्नोऽपि लघुता ।</p>
<p>तुषारैश्चण्डांशोरपि मृदुभिरुच्चैर्बत कृता</p>
<p>विनैकं विश्वेशं भवति नहि कः कालवशगः ॥६७९॥</p>
<p>प्रबलशिशिरभीत्या भानुरौष्ण्यं स्ववित्तं</p>
<p>स्तनयुगगिरिदुर्गे बल्लबीनां न्यधत्त ।</p>
<p>त्वरितमिदममूभिः कृष्णभोगाय क्ÿप्तं</p>
<p>प्रभवति नहि गाढप्रेम्नि धर्माद्यपेक्षा ॥६८०॥</p>
<p>इति तद्गिरा प्रमुदितोऽत्र</p>
<p>शिशिरऋतुजां वनश्रियम् ।</p>
<p>बकरिपुरथ कलयन्स</p>
<p>तदा ललितं जगाद निजप्रियाम् ॥६८१॥</p>
<p>भ्रमदिन्दिन्दिरवृन्दं सुन्दरि शिशिरागमम् ।</p>
<p>दिशत्यत्र मन्दादरमरविन्दे विन्दति कुन्दे यदानन्दम् ॥६८२॥</p>
<p>पश्येन्दिरेन्दिन्दिरवृन्दसंयुता</p>
<p>दन्दह्यमानं प्रबलैर्हिमैर्निजाम् ।</p>
<p>विहाय सम्प्रत्यरविन्दमन्दिरं</p>
<p>कुन्दावलौ सुन्दरि मन्दिरीयति ॥६८३॥</p>
<p>हिमानि राहुसेनानी सूर्यं निर्जेतुमक्षमा ।</p>
<p>तस्मिन्प्रणयिनीं ज्ञात्वाज्वालयत्पद्मिनी ततिम् ॥६८४॥</p>
<p>तोयोत्थिताया व्रजकन्यकाततेः</p>
<p>स्तनावली यां स्मृतिमानिनाय मे ।</p>
<p>पाकोन्मुखी सद्बदरीफलावली</p>
<p>तामत्र सा मत्स्मृतिमानयत्यसौ ॥६८५॥</p>
<p>आनन्दवृन्दावनचम्पू १.३५—</p>
<p>कचभरमधि बन्धुजीवमाला</p>
<p>दमनकपल्लववल्लभोऽवतंसः ।</p>
<p>उरसि च नवकुन्दकोरकाणां</p>
<p>स्रगिति वधूर्न दधे मणीन्द्रभूषाम् ॥६८६॥</p>
<p>गोविन्दलीलामृत १३.६६७१—</p>
<p>हरिरथ दयिताया वृन्दयानीय दत्तौ</p>
<p>सितमृदुलजवान्तर्मञ्जरीकर्णपूरौ ।</p>
<p>सपुलककरकम्पं कर्णयोः संन्यधत्त</p>
<p>श्रुतियुगमनु तस्यैषापि कौन्दावतंसौ ॥६८७॥</p>
<p>राधायाः करपङ्कजेऽथ निहिता कौन्दी मुदा वृन्दया</p>
<p>या माला लघुलोहितोत्पलकुलस्रग्दीप्तिमेष दधे ।</p>
<p>सूक्ष्मेन्दीवरमाल्यरोचिरनया कृष्णस्य कण्ठेऽर्पिता</p>
<p>तेनास्या हृदि योजिता सपुलके चाम्पेयमाल्यद्युतिम् ॥६८८॥</p>
<p>स्मेरा विशाखाऽवददेतदद्भुतं</p>
<p>सुकोमला पश्यत कुन्दवल्लिका ।</p>
<p>एकैव पुष्पिण्यनिशं स्मरोन्मदैः</p>
<p>क्रमोत्क्रमाभ्यां भ्रमरैः प्रपीयते ॥६८९॥</p>
<p>चित्राब्रवीत्साध्वि न चित्रमेतत्</p>
<p>सौभद्रमेषां रमणं यदस्याम् ।</p>
<p>विभात्यमीष्वत्यनुरागवत्यां</p>
<p>प्रचेतसामास यथैव वार्क्ष्याम् ॥६९०॥</p>
<p>कौन्द्याललाप कलयाद्भुतमालि फुल्लान्</p>
<p>स्वान्स्वान्निजान्तिकगतानपि बन्धुजीवान।</p>
<p>सन्त्यज्य धैर्यरहिता नवबन्धुजीवम्</p>
<p>एकं पिबन्ति तमिमं शतशो भ्रमर्यः ॥६९१॥</p>
<p>चित्राह सारग्रहिलातिपूता</p>
<p>कृष्णत्विडुद्यन्मधुमात्रवृत्तिः ।</p>
<p>भृङ्गीततिः पञ्चमगानगुर्वी</p>
<p>यत्रातिशुद्धं मधु तत्र सक्ता ॥६९२॥</p>
<p>गोविन्दलीलामृत १४.१५—</p>
<p>अथालिवर्गाननसौरभाहृतस्</p>
<p>ताभिर्मुखाब्जेषु पतन्निवारितः ।</p>
<p>विन्दन्स राधावदनाम्बुजं रुवंस्</p>
<p>तद्गन्धमत्तः परितोऽलिरञ्चति ॥६९३॥</p>
<p>नेत्रान्तोद्धुवनैश्च कङ्कणझनत्कारोर्मिसन्तर्जनैस्</p>
<p>त्रासाद्दोलितपाणिपद्मधुवनैः क्षिप्तोऽपि भृङ्गो यदा ।</p>
<p>लोभान्नापससार तर्ह्यपसृता श्रीराधिका श्रीहरेः</p>
<p>संव्यानाञ्चलसंवृतास्यकमला पार्श्वे निलीय स्थिता ॥६९४॥</p>
<p>तस्मिन्गते पद्मवनीमलौ चले</p>
<p>तामाहुराल्यः सखि मा भयं कुरु ।</p>
<p>निवारितोऽस्माभिरसौ रुवन्शठः</p>
<p>पद्मालिमुत्को मधुसूदनो गतः ॥६९५॥</p>
<p>आढ्यंकरण्या सुभगंकरण्या</p>
<p>स्थूलंकरण्या प्रणयोच्चलक्ष्म्या ।</p>
<p>अन्धंकरण्या दयितं पुरस्थं</p>
<p>नान्धीकृतासावनुसन्दधे तम् ॥६९६॥</p>
<p>तावत्कृष्णेन ताः सख्य इङ्गितज्ञेन वारिताः ।</p>
<p>तत्पक्षं जगृहुः सख्या विस्मिताः प्रेमचेष्टितैः ॥६९७॥</p>
<p>विदग्धमाधव ५.४६—</p>
<p>समजनि दवाद्वित्रस्तानां किमार्तरवो गवां</p>
<p>मयि किमभवद्वैगुण्यं वा निरङ्कुशमीक्षितम् ।</p>
<p>व्यरचि निभृतं किं वाहूतिः कयाचिदभीष्टया</p>
<p>यदिह सहसा मामत्याक्षीद्वने वनजेक्षणः ॥६९८॥</p>
<p>गोविन्दलीलामृत १४.६१५—</p>
<p>प्रेमवैचित्त्यविभ्रान्ता कान्ता कान्तान्तरं गतम् ।</p>
<p>कान्तं मत्वा ततोऽभ्येत्य रुष्टा प्राह धनिष्ठिकाम् ॥६९९॥</p>
<p>धनिष्ठे धृष्टस्ते क्वनु कपटनाटीनटिनटस्</p>
<p>त्वदर्थं स्वप्रेयान्कुसुममवचेतुं सखि गतः ।</p>
<p>गतोऽयं पद्मालीं कपटिनि स तामानयति चेद्</p>
<p>भविष्यत्यप्येषा तव मुखरुचा निर्जितरुचिः ॥७००॥</p>
<p>दोषोऽत्र ते नास्त्यहमेव मूढा</p>
<p>श्रुत्वापि यातं गहने सशैब्यम् ।</p>
<p>विश्रभ्य वाण्यां तव कूटदूत्या</p>
<p>यदा गता तस्य शठस्य पार्श्वम् ॥७०१॥</p>
<p>धनिष्ठैषाप्यस्मद्धृदयसदृशी वञ्चयति नः</p>
<p>स चाप्यस्मानस्यन्विलसति तया मत्प्रियवने ।</p>
<p>इदं चाप्यस्माकं नयनविषयं सम्प्रति गतं</p>
<p>चिरं जीवेद्योऽस्मिन्जगति स हि वा पश्यति न किम् ॥७०२॥</p>
<p>इदं किं सोढव्यं भवति यदयं मत्प्रियसरो</p>
<p>निकुञ्जे पद्मालीं क्वचिदपि निधायात्र निभृतम् ।</p>
<p>समानाय्याप्यस्मान्क्षणमहह सन्दर्श्य शठधीर्</p>
<p>मुधालापारम्भं न इह स विहायागमदमूम् ॥७०३॥</p>
<p>ललिता प्राह तद्धार्ष्ट्यं मया दृष्टं मुहुः सखि ।</p>
<p>नावैषि सरला तत्त्वमेहि यामः स्वमन्दिरम् ॥७०४॥</p>
<p>इति तां ललितापाणौ धृत्वा चक्रे गृहोन्मुखीम् ।</p>
<p>सापि तद्विरहाद्भीता दीनार्तोत्का जगाद ताम् ॥७०५॥</p>
<p>दृष्टान्दोषान्न गृह्नाति चिन्तयत्यसतो गुणान।</p>
<p>दिदृक्षते तादृशं तं वामं चेतः करोमि किम् ॥७०६॥</p>
<p>स्त्रीततेर्न क्वचित्कामजाप्युर्ज्जिता</p>
<p>लालसा वल्लरी दृश्यते बाह्यगा ।</p>
<p>षष्ठिका धान्यजातेरिवेतीरिता</p>
<p>सा तया तां सखीं राधिका व्याहरत॥७०७॥</p>
<p>त्यज व्यर्थां नारीचयनयकथां कर्णतुदनीं</p>
<p>विनिर्यान्ति प्राणाः स्फुटति मम हृद्घूर्णति वपुः ।</p>
<p>व्रजेन्नाशं मानो व्रजतु महिमा ह्रीश्च सधृतिः</p>
<p>सखि त्वां वन्दे हा हृदयदयितं दर्शय लघु ॥७०८॥</p>
<p>उज्ज्वलनीलमणि १५.१४८—</p>
<p>आभीरेन्द्रसुते स्फुरत्यपि पुरस्तीव्रानुरागोत्थया</p>
<p>विश्लेषज्वरसम्पदा विवशधीरत्यन्तमुद्घूर्णिता ।</p>
<p>कान्तं मे सखि दर्शयेति दशनैरुद्गूर्णशस्याङ्कुरा</p>
<p>राधा हन्त तथा व्यचेष्टते यतः कृष्णोऽप्यभूद्विस्मितः ॥७०९॥</p>
<p>गोविन्दलीलामृत १४.१६२४—</p>
<p>सारल्यं ते विविधरमणीलम्पटो धृष्टभूपश्</p>
<p>चापल्यं चाप्यनुपममिदं क्वापि रामास्वदृष्टम् ।</p>
<p>आलोक्येतोऽप्यधिकमहहो वञ्चयिष्यत्यसौ त्वां</p>
<p>त्वच्चरित्रैर्वयमिह हताः किं पुनर्हंसि वास्मान॥७१०॥</p>
<p>इतोऽपि का सास्त्यधिकात्र वञ्चना</p>
<p>यया शठोऽस्मान्स कदर्थयिष्यति ।</p>
<p>इत्यालपन्ती प्रियमैक्षताग्रतः</p>
<p>सालिङ्ग्य काञ्चिद्दयितां समागतम् ॥७११॥</p>
<p>तां वीक्ष्य पश्चाद्दयितोपगूढां</p>
<p>स्वसंमुखीनां प्रतिकुर्वतीं स्वम् ।</p>
<p>पद्मा सखीत्वेन विनिर्णयन्ती</p>
<p>ह्रियेर्ष्यया सा विमुखी चकम्पे ॥७१२॥</p>
<p>वल्गूयन्तीं समीक्ष्यामूं मन्तूयन्तीह राधिका ।</p>
<p>सा कुन्दलतयाभाषि कृष्णेनेरितया दृशा ॥७१२॥</p>
<p>कान्तं द्रष्टुं समुत्का त्वमागतं तं समुत्सुकम् ।</p>
<p>द्रुतं मिल कथं जातास्यकस्माद्विमुखी रुषा ॥७१३॥</p>
<p>साप्याह तां हरेर्वक्षस्यमूं किं त्वं न पश्यसि ।</p>
<p>यां प्रदर्शयितुं गेहादानीताहं त्वया शठे ॥७१४॥</p>
<p>कृष्णाब्रवीद्यां मनुसे न सैषा</p>
<p>काप्यागतैकात्र मयानुयुक्ता ।</p>
<p>राधा वयस्या वनदेवतास्मीत्य्</p>
<p>उक्त्वा बलान्मां परिरभ्य सास्ते ॥७१५॥</p>
<p>आलिङ्ग्य संचुम्ब्य च मां स्वविद्यया</p>
<p>पृष्ठेन लग्नोरसि मे तथासकौ ।</p>
<p>यथा न निःसारयितुं क्षमोऽस्म्यमुं</p>
<p>स्वयं च निःसर्तुमपि प्रयत्नतः ॥७१६॥</p>
<p>प्रार्थितापि मया नैषा मां जहात्यतिकामुकी ।</p>
<p>वारयैनां निजसखीं बलान्मां पीडयत्यसौ ॥७१७॥</p>
<p>उज्ज्वलनीलमणि १०.३०—</p>
<p>शृणु सखि तव कर्णे वर्णयाम्यत्र नीचैर्</p>
<p>विरचय मुखचन्द्रं मा वृथाराद्विवर्णम् ।</p>
<p>इयमुरसि मुरारेरस्ति नान्या मृगाक्षी</p>
<p>मरकतमुकुराभे बिम्बितासि त्वमेव ॥७१९॥</p>
<p>गोविन्दलीलामृत १४.२५—</p>
<p>लग्नायां ललितायां तच्छ्रुतौ सासीदधोमुखी ।</p>
<p>सकृष्णा जहसुः सभ्याः कुन्दवल्ली जगाद ताम् ॥७२०॥</p>
<p>गोविन्दलीलामृत १४.२६—</p>
<p>नैवाक्षि लग्नं दयितं विलोकसे</p>
<p>छायां निजामन्यजनीं च मन्यसे ।</p>
<p>सर्वत्र चन्द्रावलिकां विशङ्कसे</p>
<p>चित्रं तवेदं प्रणयाख्यनर्तनम् ॥७२१॥</p>
<p>उज्ज्वलनीलमणि १४.८१—</p>
<p>ज्योत्स्नाशीधुं हरिमुखविधोरप्यनल्पं पिबन्तौ</p>
<p>नान्तस्तृप्तिं तव कथमपि प्राप्नुतो दृक्चकोरौ ।</p>
<p>आघूर्णन्तौ मदकलतया सुष्ठु मुग्धौ यदेतौ</p>
<p>भूयो भूयस्तमिह वमतो बाष्पपूरच्छलेन ॥७२२॥</p>
<p>उज्ज्वलनीलमणि १४.१५०—</p>
<p>समारम्भं पारस्परिकविजयाय प्रथयतोर्</p>
<p>अपूर्वा केयं वामघदमन संरम्भलहरी ।</p>
<p>मनोहस्ती बद्धस्तव यदनया रागनिगडैस्</p>
<p>त्वयाप्यस्याः प्रेमोत्सवनवगुणैश्चित्तहरिणः ॥७२३॥</p>
<p>उज्ज्वलनीलमणि १४.१५५—</p>
<p>राधाया भवतश्च चित्तजतुनी स्वेदैर्विलाप्य क्रमात्</p>
<p>युञ्जन्नद्रिनिकुञ्जकुञ्जरपते निर्धूतभेदभ्रमम् ।</p>
<p>चित्राय स्वयमन्वरञ्जयदिह ब्रह्माण्डहर्म्योदरे</p>
<p>भूयोभिर्नवरागहिङ्गुलभरैः शृङ्गारकारुः कृती ॥७२४॥</p>
<p>गोविन्दलीलामृत १३.११४—</p>
<p>इत्थं दीव्यन्नविकलकलाशालिसीमन्तिनीनां</p>
<p>नर्मच्छद्माधरकुचकरस्पर्शपुष्पार्चनाद्यैः ।</p>
<p>वल्लीनां वा किशलयफलास्वादमत्तः पिकेशो</p>
<p>भ्रामं भ्रामं स किल ललितानन्ददं कुञ्जमाप ॥७२५॥</p>
<p>गोविन्दलीलामृत १४.७७१०४—</p>
<p>अथ ताभिः समं कृष्णो माध्वीकपानकुट्टिमे ।</p>
<p>निविष्टः शीतलच्छाये विश्रामसुखमन्वभूत॥७२६॥</p>
<p>गोपीनामरविन्दसुन्दरदृशां श्रीकृष्णपार्श्वद्वयाद्</p>
<p>आरभ्याग्रत एव मण्डलतया तत्रोपवेशस्थितिम् ।</p>
<p>लब्धानां पुरतः स राजति धृतालङ्कारपीताम्बरो</p>
<p>रत्नालीखचितो यथा हरिमणिः सौवर्णहारान्तरे ॥७२७॥</p>
<p>अथालयः स्वके करे सरोजसञ्चयाद्वरे</p>
<p>निधाय पञ्चचामरं चिता भरैर्मुदामरम् ।</p>
<p>निविष्टमत्र कान्तया नितान्तकेलितान्तया</p>
<p>न्यवीजयन्निजं प्रियं रुचा जितस्मरश्रियम् ॥७२८॥</p>
<p>गत श्रमेऽस्मिन्सगणे सखीभिः</p>
<p>पदाब्जसंवाहनवीजनाद्यैः ।</p>
<p>माध्वीकपूर्णं चषकं पुरस्तात्</p>
<p>तयोः समानीय दधार वृन्दा ॥७२९॥</p>
<p>विकसितमनु नृत्यत्खञ्जनाभ्यां विराजत्</p>
<p>कनककमलमेकं नीलराजीवमन्यत।</p>
<p>वरतनुबकशत्र्वोः पश्यतोः प्रादुरासीद्</p>
<p>अधि चषकमकस्मात्पद्मयुग्मं विचित्रम् ॥७३०॥</p>
<p>नयनमधुपयुग्मं राधिकायाः प्रलुब्धं</p>
<p>झटितिपतितमासीन्नीलपद्मेऽथ तस्मात।</p>
<p>द्युतिभरमधुपूर्णान्नालमुत्थातुमासीत्</p>
<p>कनककमलमध्ये तद्वदेवाच्युतस्य ॥७३१॥</p>
<p>सौन्दर्यं मधुतां मुखं चषकतां माध्वीकमादर्शतां</p>
<p>नेत्रद्वन्द्वमवाप सन्मधुपतां सर्वेन्द्रियं नेत्रताम् ।</p>
<p>अन्याङ्गं जडतां तयोः सपुलकं चित्तं स्मरोन्मत्ततां</p>
<p>साम्यगेव तदेतरेत्थमभवत्पानक्रियाप्तोन्नतिम् ॥७३२॥</p>
<p>कौन्द्यब्रवीत्पेयमिदं स्वचक्षुषा</p>
<p>पीतं युवाभ्यां मधु पङ्कजाननौ ।</p>
<p>नेत्रोत्पलास्याब्जसुवासितं द्वयो</p>
<p>रसज्ञया पेयमिदं निपीयताम् ॥७३३॥</p>
<p>आदाय निन्ये चषकं बलानुजः</p>
<p>पिबेति कान्तावदनाब्जसन्निधिम् ।</p>
<p>तिर्यङ्मुखी तद्दयितापि लज्जया</p>
<p>करेण जग्राह निजेन तत्करात॥७३४॥</p>
<p>आवृत्य वक्त्रं वसनाञ्चलेन सा</p>
<p>माध्वीकमाघ्राय सकृत्सुधामुखी ।</p>
<p>निजाधरस्पर्शसुवासितीकृतं</p>
<p>समर्पयामास करे प्रियस्य सा ॥७३५॥</p>
<p>प्रियाटवीवृक्षलतोद्भवं प्रियं</p>
<p>प्रियाधरस्पर्शसुसौरभं मधु ।</p>
<p>निजप्रियालीपरिहासवासितं</p>
<p>प्रियार्पितं सस्पृहमापपौ प्रियः ॥७३६॥</p>
<p>दयितागुणमेदुरेण तद्</p>
<p>दयितापाणितलेऽमुनार्पितम् ।</p>
<p>दयिताधरवासितं पपौ</p>
<p>दयिताप्यंशुकसंवृतानना ॥७३७॥</p>
<p>तद्वक्त्रशेषामृतमिश्रितासवैः</p>
<p>पूर्णानि कृत्वा चषकाणि सादरम् ।</p>
<p>वृन्दा सवृन्दा सहकुन्दवल्लिका</p>
<p>न्यधात्सखीनां पूरतः प्रमोदतः ॥७३८॥</p>
<p>ताभिः सखीनां चषकेष्वथाग्रतो</p>
<p>न्यस्तेषु कृष्णः स्वविचित्रविद्यया ।</p>
<p>पार्श्वेऽखिलानां युगपत्स दक्षिणे</p>
<p>नालोकि केनापि परिस्फुरन्नपि ॥७३९॥</p>
<p>सख्यस्ताः केवलं स्वस्य स्वस्यैव पार्श्वमागतम् ।</p>
<p>पाययन्तं पिबन्तं च मधु तं ददृशुः प्रियम् ॥७४०॥</p>
<p>कादम्बरीमदविघूर्णितशोण</p>
<p>कोणप्रोत्फुल्ललोचनसरोजविराजितानि ।</p>
<p>आमोदमोदितनिमन्त्रितषट्पदानि</p>
<p>हासेन्दुकान्तिवलिताधरपल्लवानि ॥७४१॥</p>
<p>कृष्णस्य नेत्ररसना स्वदनीयभूरि</p>
<p>सौन्दर्यसल्लवणिमासवपूरितानि ।</p>
<p>तस्यातिपानमनु तृट्परिपूरणाय</p>
<p>वक्राण्ययुश्चषकतां सुदृशाममूषाम् ॥७४२॥</p>
<p>स्मरयुजां सरकाय मृगीदृशां</p>
<p>सरकपानमदोन्मदचेतसः ।</p>
<p>सरकतामयिते मुखपङ्कजे</p>
<p>सरकतां समगादधरो हरेः ॥७४३॥</p>
<p>माध्वीकभेदान्विविधान्सवृन्दा</p>
<p>वृन्दाथ वृन्दावननाथयोः सा ।</p>
<p>नानाविदंशैः सहितान्पुरस्तात्</p>
<p>समर्पयामास तथा सखीनाम् ॥७४४॥</p>
<p>तांस्तान्प्रपिबतां तेषां पानपायनमाधुरी ।</p>
<p>नेत्रोन्मादाय वृन्दादेश्चिराय मदिरायते ॥७४५॥</p>
<p>अविरतमधुपाने स्वादुकान्ताधरोष्ठं</p>
<p>सततमधरपाने मध्वभूत्तद्विदंशः ।</p>
<p>मदनमधुमदाभ्यां तृष्णया पानभाजां</p>
<p>मिथ इह मिथुनानां निश्चयो नास पाने ॥७४६॥</p>
<p>माधवागत्यनङ्गोत्थैर्मदैर्माधवपानजैः ।</p>
<p>माधवस्पर्शजैश्चासन्व्याकुलास्ताः वराङ्गनाः ॥७४७॥</p>
<p>स्खलितवसनभूषाङ्गाद्य सम्भालनं</p>
<p>यत्स्फुटहसितमकाण्डेऽप्रश्नपूर्वोत्तरं च ।</p>
<p>प्रलपितमणिदानं चोत्थितं वल्लबीनां</p>
<p>प्रथयति मदमन्तर्वारुणीपानजं तत॥७४८॥</p>
<p>निधुवनमनु पूर्वं यत्प्रियेण प्रियाणां</p>
<p>स्खलनमयनवासः केशवाचां विधेयम् ।</p>
<p>मधुमद इह कुर्वन्तद्वधूनाममूषाम्</p>
<p>अकुरुत मुरशत्रोः प्रीतिसाहाय्यमस्य ॥७४९॥</p>
<p>उक्तौ लोहलता गतौ स्खलितता केशांशुके स्रस्तता</p>
<p>नेत्रान्तेऽरुणता मुखे सुरभिता नेत्रे तथोद्घूर्णता ।</p>
<p>नर्मोक्तौ स्फुटता दृशि भ्रमितता तत्तत्कृतौ धृष्टता</p>
<p>यायासीत्सुदृशां तदा त्रिसरकोत्पन्नाधिनोत्सा प्रियम् ॥७५०॥</p>
<p>कृष्णे व्रजाम्बुजदृशां हृदि गाढ</p>
<p>रागो नारीस्वभावजह्रिया विनिगूहितो यः ।</p>
<p>आडम्बरं मधुमदस्य न सोढुमीशो</p>
<p>नेत्रोत्पलेषु बहिरेत्य चकार वासम् ॥७५१॥</p>
<p>नवेन मधुपानेन काचिन्नवकिशोरिका ।</p>
<p>मदोद्रेकाद्भ्रान्तनेत्रा प्रललापाति विह्वला ॥७५२॥</p>
<p>लललललिते पपपपश्य राधाच्युतौ</p>
<p>ससससह वो ममममण्डलैर्भ्राम्यतः ।</p>
<p>विविविविपिनं ममममही च ताभ्यां</p>
<p>समं गगगगगनं लम्बते हा कथम् ॥७५३॥</p>
<p>आनन्दवृन्दावनचम्पू २०.१६५—</p>
<p>अलङ्कारकौस्तुभ ५.२२—</p>
<p>अङ्काङ्कि सूवलनं कराकरि मनःसंवादसंवेदनं</p>
<p>कर्णाकर्णि वृथाकथासु युगपच्चुम्बाः शतं गण्डयोः ।</p>
<p>स्कन्धास्कन्धि भुजौ मुखामुखि मुहुर्माध्वीकपानक्रमो</p>
<p>राधामाधवयोर्मधौ मधुमदक्रीडा जरीजृम्भते ॥७५५॥</p>
<p>अलङ्कारकौस्तुभ ५.३१—</p>
<p>आलि प्रेयान्हरिरतिशठः कृष्ण मे सम्प्रसीद</p>
<p>श्यामे स त्वामभिसरति किं नाथ दासी तवास्मि ।</p>
<p>इत्यन्योन्यप्रकृतिविकृती भावतोऽनन्वितोक्ती</p>
<p>राधाकृष्णौ मधुमदमुदा मोहितौ वः पुनीताम् ॥७५६॥</p>
<p>उज्ज्वलनीलमणि ११.८८—</p>
<p>करोति नादं मुरली रली रली</p>
<p>व्रजाङ्गनाहृन्मथनं थनं थनम् ।</p>
<p>ततो विदूना भजते जते जते</p>
<p>हरे भवन्तं ललिता लिता लिता ॥७५७॥</p>
<p>गोविन्दलीलामृतं १४.१०५११२—</p>
<p>विसृत्वरामोदविकृष्टभृङ्ग</p>
<p>विकस्वराम्भोजविनिन्दिवक्त्रः ।</p>
<p>मध्वासवेष्टाधरसीधुपान</p>
<p>प्रोद्बुद्धकन्दर्पमदातिलोलः ॥७५८॥</p>
<p>अन्तर्विलोलालिसमीरवेल्लत्</p>
<p>प्रोत्फुल्लरक्तोत्पलजैत्रनेत्रः ।</p>
<p>ललास लोलल्ललनासुधृष्णक्</p>
<p>कृष्णः सतृष्णालिरिवाब्जिनीषु ॥७५९॥</p>
<p>मदेरिताभ्यामथ तौ सखीभ्यां</p>
<p>रिरंसयान्तश्च सुषुप्सया च ।</p>
<p>निषेवितावासतुरालिपालिः</p>
<p>सुषुप्सया केवलयाञ्चितासीत॥७६०॥</p>
<p>तयोर्मदोत्पन्ननिगूढलीला</p>
<p>स्पृहाविदह्प्रेरणयाथ कौन्द्याः ।</p>
<p>कान्तावतंसार्थमशोकपुष्प</p>
<p>गुच्छाय गच्छत्यरविन्दनेत्रे ॥७६१॥</p>
<p>कान्तापि घूर्णा परिपूर्णिताक्षी</p>
<p>सेवापरालीततिसेव्यमाना ।</p>
<p>निकुञ्जकुञ्जाभिधकुञ्जराजे</p>
<p>सुष्वाप पुष्पावलितल्पभाजि ॥७६२॥</p>
<p>गन्धोत्तमाः परिमलाधिकवासितोद्यज्</p>
<p>जृम्भोद्गमास्यकमला गलदम्बराङ्ग्यः ।</p>
<p>घूर्णायमाननयनाः शयनाभिलाषाः</p>
<p>सख्योऽप्ययुस्तत इतः स्खलिताङ्घ्रिपाताः ॥७६३॥</p>
<p>तल्पोपकल्पनगृहीतदलालिकञ्ज</p>
<p>किञ्जल्कधूलिपरिपिञ्जरितान्तरेषु ।</p>
<p>संवर्तिकाब्जदलपल्लवपुष्पतल्प</p>
<p>तल्पपुञ्जेषु चञ्चलदलिगुञ्जितमञ्जुलेषु ॥७६४॥</p>
<p>गुञ्जावलीकुसुममञ्जरिचित्रितेषु</p>
<p>ताम्बूलगन्धजलभाजनराजितेषु ।</p>
<p>कुञ्जेषु कञ्जवदना मदखञ्जनाक्ष्यः</p>
<p>सर्वाः पृथक्पृथगिताः सुषुपुर्वयस्याः ॥७६५॥</p>
<p>गोविन्दलीलामृतं १५.१७—</p>
<p>कङ्केल्लिपल्लवकतल्लजकर्णपूरः</p>
<p>कङ्केल्लिवल्लिनवकस्तवकाञ्चिपाणिः ।</p>
<p>तत्रागतोऽथ स हरिः प्रविवेश तूर्णं</p>
<p>वृन्दादृशोदितनिकुञ्जसरोजमुत्कः ॥७६६॥</p>
<p>राधासुरधनीं प्राप्ते कृष्णमत्तमतङ्गजे ।</p>
<p>उड्डीयापससाराली मरालीपालिरञ्जसा ॥७६७॥</p>
<p>पिबन्नसौ लोचनपुष्करेण</p>
<p>लावण्यरूपामृतमम्बुजाक्ष्याः ।</p>
<p>व्यदालयत्कञ्चुकशैवलं श्री</p>
<p>करणे नीवीनलिनीं च लोलः ॥७६८॥</p>
<p>कान्तापि तन्दृअविनिमीलिताक्षी</p>
<p>स्वप्ने ददर्श प्रियमन्तिकाप्तम् ।</p>
<p>नीवीकुचाकर्षणयत्नवन्तं</p>
<p>तं वारयन्ती प्रललाप वाम्यात॥७६९॥</p>
<p>म म म मापि पि पि पृश मां हरे</p>
<p>कि कि कि किं वि विधातुमिहैच्छसि ।</p>
<p>श शयितुं द द देहि मम क्षणं</p>
<p>क कलिताक्षियुगास्मि घू घूर्णय ॥७७०॥</p>
<p>स्मितरुदितविमिश्रं गद्गदास्पष्टवर्णं</p>
<p>रमणमनु तदेति व्याहरन्ती कराभ्याम् ।</p>
<p>प्रियकरमतिलोलं वारयन्ती प्रबुद्धा</p>
<p>प्रियमथ तमपश्यत्स्वं च तादृक्क्रियं सा ॥७७१॥</p>
<p>मीलितोन्मीलिताक्षी स स्मरमाध्वीकमादिता ।</p>
<p>स्वप्नजागरयोरासीत्समवाक्चेष्टितादिका ॥७७२॥</p>
<p>अलङ्कारकौस्तुभ ५.१४—</p>
<p>धृते पाणिद्वन्द्वे झटिति झणितं रत्नवलयैर्</p>
<p>हृते नीवीग्रन्थी मुखरितममन्दं रसनया ।</p>
<p>प्रियायाः स्वानन्दप्रतिहतधियः किन्त्वपघनो</p>
<p>घनोत्तृष्णं कृष्णं प्रति समतनोत्तर्जनमिव ॥७७३॥</p>
<p>सङ्ग्रहकर्तुः—</p>
<p>प्राग्दोर्मण्डलपीडनोद्धूरधियः प्रोद्दामवैजात्यया</p>
<p>निर्बन्धादधरामृतानि पिबतः सीत्कारपूर्णास्यया ।</p>
<p>कन्दर्पोत्सवपण्डितस्य मणितैराक्रान्तकुञ्जान्तया</p>
<p>सार्धं राधिकया हरेर्निधुवनक्रीडाविधिर्वर्धते ॥७७४॥</p>
<p>श्रीगोविन्दरतिमञ्जरी ५.९२—</p>
<p>राधायाः स्तनमण्डले हरिपरीरम्भेण दम्भोद्धुरं</p>
<p>व्याप्ता स्वर्णधराधरं जलधरारम्भोऽद्य भूयानभूत।</p>
<p>स्वस्थानं परिहृत्य कौस्तुभमणिव्याजेन निर्वाणदं</p>
<p>स्थातुं सम्प्रति नूनमम्बरमणिस्तत्सन्धिमभ्याविशत॥७७५॥</p>
<p>गीतगोविन्द १२.१०१३—</p>
<p>प्रत्यूहपुलकाङ्कुरेण निविडलेशनिमेषेण च</p>
<p>क्रीडाकूतविलोकितेऽधरसुधापाने कथाकेलिभिः ।</p>
<p>आनन्दाधिगमेन मन्मथकलायुद्धेऽपि यस्मिन्नभुद्</p>
<p>उद्भूतः स तयोर्बभूव सुरतारम्भः प्रियम्भावुकः ॥७७६॥</p>
<p>दोर्भ्यां संयमितः पयोधरभरेणापीडितः पाणिजैर्</p>
<p>आविद्धो दशनैः क्षताधरपुटः श्रोणीतटेनाहतः ।</p>
<p>हस्तेनानमितः कचेऽधरमधुस्यन्देन संमोहितः</p>
<p>कान्तः कामपि तृप्तिमाप तदहो कामस्य वामा गतिः ॥७७७॥</p>
<p>माराङ्के रतिकेलिसङ्कुलरणारम्भे तया साहस</p>
<p>प्रायं कान्तजयाय किंचिदुपरि प्रारम्भि यत्सम्भ्रमात।</p>
<p>निष्पन्दा जघनस्थली शिथिलिता दोर्वल्लिरुत्कम्पितं</p>
<p>वक्षो मिलितमक्षि पौरुषरसः स्त्रीणां कुतः सिध्यति ॥७७८॥</p>
<p>तस्याः पाटलपाणिजाङ्कितमुरो निद्राकाषाये दृशौ</p>
<p>निर्धौताधरशोनिमा विलुलितस्रस्तस्रजो मूर्धजः ।</p>
<p>काञ्चीदाम दरश्लथाञ्चलमिति प्रातर्निखातैर्दृशोर्</p>
<p>एभिः कामशरैस्तदद्भुतमभूत्पत्युर्मनः कीलितम् ॥७७९॥</p>
<p>गोविन्दलीलामृतं १५.२१, २३२९—</p>
<p>तदास्याः श्रीभालं श्रमसलिललोलालकवृतं</p>
<p>नितम्बो निष्पन्दः स्तनयुगलमुच्छ्वासचपलम् ।</p>
<p>भुजद्वन्द्वं मन्दं नयनयुगमामीलितमभूत्</p>
<p>पराभूतेतीयं समिति दयितानन्दमतनोत॥७८०॥</p>
<p>श्रमजलकणदिग्धनिष्पन्दमूर्तिर्</p>
<p>गलितवसनभूषाकल्पतल्पप्रजल्पा ।</p>
<p>प्रियहृदि पतिताङ्गी राधिका मीलिताक्षी</p>
<p>स्थिरतडिदिव नय्वाम्भोधरे सा रराज ॥७८१॥</p>
<p>अस्याः श्वासोच्चलत्तुन्दं मुहुः कृष्णोदरः स्पृशत।</p>
<p>किमानन्दजडं तस्याः सेवायै चेतयत्यमुम् ॥७८२॥</p>
<p>दीव्यत्तदात्वोदितमाधुरीणां</p>
<p>स्पर्शेक्षणेच्छा दयिताङ्गकानाम् ।</p>
<p>समागतालीव हरेर्मृगाक्ष्या</p>
<p>ग्लानिस्तदैका तनुसेविकासीत॥७८३॥</p>
<p>ताभ्यां तु सन्धौ विहिते तदा तयोः</p>
<p>प्रेम्णा प्रियायाः स्वकराम्बुजन्मना ।</p>
<p>उत्थाय चक्रे श्रमतोयमार्जनं</p>
<p>कैश्यालकाल्यम्बरसंवृतिं च सः ॥७८४॥</p>
<p>सम्प्रार्थितो वपुरलङ्कृतये तया तां</p>
<p>नैच्छत्स तां विहसितुं पुरतः सखीनाम् ।</p>
<p>आम्रेडितः पुनरिमां विदधन्निषिद्धस्</p>
<p>तत्स्पर्शसम्मदजविभ्रमयानयोचे ॥७८५॥</p>
<p>मया किं भूषायै त्वमसि रमण प्रार्थित इह</p>
<p>त्यज व्यर्थां श्रान्तिं विरम नहि भूषा मम मुदे ।</p>
<p>न चाहं शक्तालङ्करणचयभारस्य वहने</p>
<p>दुनोत्युद्घूर्णा मां क्षणमवसरं देहि शयितुम् ॥७८६॥</p>
<p>इति गदितमरन्दं प्रेयसीवक्त्रपद्मात्</p>
<p>स्मितरुदितसुरम्यान्मीलिताक्षात्सतृष्णः ।</p>
<p>हरिरथ स निपीयास्पष्टवर्णात्तदासीद्</p>
<p>उदितमदनमत्तः सस्मितो विस्मितश्च ॥७८७॥</p>
<p>समाहर्तुः—</p>
<p>शिवोत्तंसादिचरणाङ्गुल्ञान्तविभूषणैः ।</p>
<p>विभूष्य तां हरिः पश्चात्तयासीत्तैर्विभूषितः ॥७८८॥</p>
<p>गोविन्दलीलामृतं १५.३०३६—</p>
<p>तावत्तयोः सेवनमात्रसौख्याः</p>
<p>प्रतीक्षमाणाः समयं वहिष्ठाः ।</p>
<p>सेवोपचारान्वितपाणिकुञ्जाः</p>
<p>कुञ्जालयं ता विविशुः प्रियाल्यः ॥७८९॥</p>
<p>ताम्बूलशीतलजलामलगन्धमाल्यैः</p>
<p>पादाम्बुजादिमृदुमर्दनबीजनाद्यैः ।</p>
<p>ताभिर्निषेवितपदौ प्रणयोन्मदाभिर्</p>
<p>आमोदमापतुरलं विगतश्रमौ ॥७९०॥</p>
<p>साकूतसस्मितदृशा प्रियमीरयन्ती</p>
<p>कान्ताब्रवीत्प्रिय न शर्म लभे विना याः ।</p>
<p>कुञ्जेषु कुञ्जवदना मदविह्वलाङ्ग्यः</p>
<p>सख्यः स्वपन्ति रमणानय ताः प्रबोध्य ॥७९१॥</p>
<p>तदनिच्छन्नर्मणासौ प्रियया मुहुरर्थितः ।</p>
<p>निर्ययौ ता रमयितुं मत्तेभ इव पद्मिनीः ॥७९२॥</p>
<p>कृष्णश्चक्रे मनसि ललितां यामि किं वा विशाखाम्</p>
<p>आदौ चित्रामिति स निखिला भावयंस्ताः प्रियालीः ।</p>
<p>गच्छन्हर्षाद्युगपदखिले प्राविशत्कुञ्जवृन्दे</p>
<p>आत्मानं ते निजविरचिते जीवदेहे यथैकः ॥७९३॥</p>
<p>तासां कुञ्जेषु सर्वासां तेन लीला मनोहरा ।</p>
<p>स्वप्नजागरयोरासीद्यूथेशाया यथा पुरा ॥७९४॥</p>
<p>आलीमल्लीमतल्लीस्ता दोर्युद्धे तत्कृते मिथः ।</p>
<p>जिगाय युगपत्सर्वाः श्रीकृष्णो मल्लतल्लजः ॥७९५॥</p>
<p>गोविन्दलीलामृतं १५.३८३९—</p>
<p>स्वाधीनकान्तकरकारितभूरिभूषा</p>
<p>संछादिताङ्गरतिलक्षणसञ्चयापि ।</p>
<p>प्रौढस्मराहवविमर्दनसूचकाङ्गी</p>
<p>भूयोऽभिमार्जितसमाप्तमखस्थलीव ॥७९६॥</p>
<p>स्वालीं प्रति प्रणयरोषविभङ्गुरभ्रूर्</p>
<p>लज्जाविनम्रवदना स्खलिताङ्घ्रिपाता ।</p>
<p>आयासविश्लथभुजार्धनिमीलिताक्षी</p>
<p>सालिततिस्तत इतो मिलिताभ्युपेत्य ॥७९७॥</p>
<p>कृष्णभावनामृत १९.५७—</p>
<p>उपालिप्सुरलीः पुनरुपसृता वीक्ष्य पिहित</p>
<p>स्मिता चिल्लीवल्लीं दर चटुलयन्त्याह सुतनुः ।</p>
<p>अहो कष्टं किं वः क्षतमजनि बिम्बाधरकुचे</p>
<p>भुजङ्गं मृग्यन्त्यः कमविशत वा गह्वरवरम् ॥७९८॥</p>
<p>भुजङ्गं स्वाधीनं सुमुखि जनतां दंशयसि यत्</p>
<p>तदास्तां ते ख्यातं व्रजभुवि यशो मा हस पुनः ।</p>
<p>अहं चेद्व्याख्यास्ये किमपि चरितं तत्सपदि ते</p>
<p>गिरं तां ह्रीर्देवी विरमयितुमाविर्न भविता ॥७९९॥</p>
<p>इत्येव यावल्ललिताबभाषे</p>
<p>मध्येसभं तावदुपेत्य कृष्णः ।</p>
<p>प्राहालयो वच्मि चरित्रमस्याश्</p>
<p>चित्रं यदेवाद्यतनं सुरम्यम् ॥८००॥</p>
<p>उज्ज्वलनीलमणि ५.५०—</p>
<p>सख्यास्तवानङ्गरणोत्सवेऽधुना</p>
<p>ननर्त मुक्तालतिका स्तनोपरि ।</p>
<p>उत्प्लुत्य यस्याः सखि नायकश्चलो</p>
<p>धीरं मुहुर्मे प्रजहार कौस्तुभम् ॥८०१॥</p>
<p>अलङ्कारकौस्तुभ ८.१२४—</p>
<p>मनोरागं दत्त्वा चरणदलरागो मृगदृशस्</p>
<p>त्वयादत्तो वक्षःस्थलमलति यः कौस्तुभ इव ।</p>
<p>रसं दत्त्वा नीता त्वदधरपुटेनेक्षणमसौ</p>
<p>समं त्वद्वैदग्ध्यं तदवयववैदग्ध्यमपि च ॥८०२॥</p>
<p>अथ सखीमप्याह, विदग्धमाधवे ७.४१—</p>
<p>नैरञ्जन्यमुपेयतुः परिगलन्मोदाश्रुणी लोचने</p>
<p>स्वेदोद्धूतविलेपनं किल कुचद्वन्द्वं जहौ रागिताम् ।</p>
<p>योगौत्सुक्यमगादुरः स्फुरदिति प्रेक्ष्योदयं सङ्गिनां</p>
<p>राधे नीविरियं तव श्लथगुणा शङ्के मुमुक्षां दधे ॥८०३॥</p>
<p>उज्ज्वलनीलमणि ७.४९—</p>
<p>पूर्णं प्रमोदोत्तरलेन राधे</p>
<p>श्यामां रसानां निधिमिन्दुभाजम् ।</p>
<p>सव्येन नेत्राञ्जलिना पिबन्ती</p>
<p>त्वमुन्मनाः कुम्भभवायितासि ॥८०४॥</p>
<p>उज्ज्वलनीलमणि १०.४०—</p>
<p>चित्रं धनिष्ठे तनुवाससोऽपि</p>
<p>चीनस्य पीनस्तनि सङ्गमेन ।</p>
<p>लिप्तेव ते लोहितचन्दनेन</p>
<p>मूर्तिर्बिन्दुना सखि लोहितासीत॥८०५॥</p>
<p>उज्ज्वलनीलमणि ४.८—</p>
<p>कचास्तव सुकुञ्चिता मुखमधीरदीर्घेक्षणं</p>
<p>कठोरकुचभागुरः क्रशिमशालि मध्यस्थलम् ।</p>
<p>नते शिरसि दोर्लते करजरत्नरम्यौ करौ</p>
<p>विधूनयति राधिके त्रिजगदेष रुपोत्सवः ॥८०६॥</p>
<p>उज्ज्वलनीलमणि ४.२२—</p>
<p>तडिदतिचलतां ते किं दृगन्तादपाठीद्</p>
<p>विधुमुखि तडितो वा किं तवायं दृगन्तः ।</p>
<p>ध्रुवमिह गुरुताभूत्त्वद्दृगन्तस्य राधे</p>
<p>वरमतिजविनां मे येन जिग्ये मनोऽपि ॥८०७॥</p>
<p>उज्ज्वलनीलमणि ४.२७—</p>
<p>सुवदने वदने तव रधिके</p>
<p>स्फुरति केयमिहाक्षरमाधुरी ।</p>
<p>विकलतां लभते किल कोकिलः</p>
<p>सखि ययाद्य सुधापि मुधार्थताम् ॥८०८॥</p>
<p>उज्ज्वलनीलमणि ४.४१—</p>
<p>तिर्यक्क्षिप्तचलद्दृगञ्चलरुचिर्लास्योल्लसद्भ्रूलता</p>
<p>कुन्दाभस्मितचन्द्रिकोज्ज्वलमुखी गण्डोच्छलत्कुण्डला ।</p>
<p>कन्दर्पागमसिद्धमन्त्रगहनामर्धं दुहाना गिरं</p>
<p>हारिण्यद्य हरेर्जहार हृदयं राधा विलासोर्मिभिः ॥८०९॥</p>
<p>उज्ज्वलनीलमणि ५.२९—</p>
<p>भ्रुवोर्विक्षेपस्ते कवलयति मीनध्वजधनुः</p>
<p>प्रभारम्भं रम्भाश्रियमुपहसत्युरुयुगलम् ।</p>
<p>कुचद्वन्द्वं धत्ते रथचरणयूनोर्विलसितं</p>
<p>वरोरूणां राधे तरुणिमनि चूडामणिरसि ॥८१०॥</p>
<p>उज्ज्वलनीलमणि १२.१६—</p>
<p>प्रेयस्यः परमाद्भुताः कति न मे दीव्यन्ति गोष्ठान्तरे</p>
<p>तासां नोज्ज्वलनर्मभङ्गिभिरपि प्राप्तोऽस्मि तुष्टिं तथा ।</p>
<p>द्वित्रैरद्य मुहुस्तरङ्गदधरग्रस्तार्धवर्णैर्यथा</p>
<p>राधायाः सखि रोषगद्गदपदैराक्षेपवाग्बिन्दुभिः ॥८११॥</p>
<p>सङ्ग्रहकर्तुः—</p>
<p>इति माधवेऽभिदधतीह दीपित</p>
<p>प्रमदामणीमुखमुदञ्चितस्मितम् ।</p>
<p>दरभुग्नतारसरसेक्षणं क्षणाद्</p>
<p>अधयद्दृशोच्चलितया भृशोत्सुकः ॥८१२॥</p>
<p>गोविन्दलीलामृत १५.४२४९—</p>
<p>मधुरिपुरतिलीलागाधापीयूषसिन्धुः</p>
<p>सततदुरवगाहः प्रेमतीर्थावगाहैः ।</p>
<p>प्रणयिविरललोकैः स्वाद्यतेऽसौ यदन्यैः</p>
<p>कविभिरपि तटस्थैः स्पृश्यते भाग्यमेतत॥८१३॥</p>
<p>अथ विविधविलासश्रान्तितः क्लान्तिपूर्णा</p>
<p>अवसरनिजसेवाभिज्ञयोपेत्य तूर्णम् ।</p>
<p>जलमनु जललीलावाञ्छयाल्या तदान्तर्</p>
<p>हरिहरिदयिताल्यश्चाल्यमाना बभूवुः ॥८१४॥</p>
<p>ग्रीवसंयमितकेलिविमुक्तकेशाः</p>
<p>संवस्त्रिताभिनवशुक्लसुचीनचेलाः ।</p>
<p>सेवापरालिनिचयैरवतारिताति</p>
<p>भाराङ्गभूषणचयाः सुदृशो बहुस्ताः ॥८१५॥</p>
<p>उद्यत्सुधांशुशतपुष्करनिन्दिकान्तिः</p>
<p>प्रोद्यद्विभाकरविकस्वरपुष्कराक्षः ।</p>
<p>कन्दर्पसौमनसपुष्करजित्कटाक्षः</p>
<p>श्रान्तिप्रशान्तिकरपुष्करकेलिलोलः ॥८१६॥</p>
<p>संवेष्टितः सकलपुष्करिणीभिराभिः</p>
<p>कृष्णः प्रियादयितपुष्करिणीं जगाहे ।</p>
<p>श्रान्तः श्रमाकुलितपुष्करिणीघटाभिः</p>
<p>स्वैरी वनेचरमदोत्कटपुष्करीव ॥८१७॥</p>
<p>(युग्मकम्)</p>
<p>नेत्रोत्पलास्यकमलालकलोलभृङ्गा</p>
<p>वक्षोजकोकयुगला तनुदोर्मृणाला ।</p>
<p>कृष्णाक्षिमत्तगजयोर्जलकेलितुष्ट्यै</p>
<p>गोपीततिः प्रथमतः सरसी तदासीत॥८१८॥</p>
<p>भीरुस्वभावादजलावगाहाः</p>
<p>काश्चित्तटस्थाः सलिलैर्निषिच्य ।</p>
<p>बलाद्गृहीत्वा वसनेऽपयान्तीर्</p>
<p>निन्युर्हसन्त्यः सलिलान्तरन्याः ॥८१९॥</p>
<p>काश्चिद्स्वजानुद्वयसे स्थिता जले</p>
<p>भीत्योरुदघ्ने प्रियोसेकतो पराः ।</p>
<p>स्वनाभिमात्रे सलिले स्थितो हरिः</p>
<p>सर्वा न्यसिञ्चद्विहसन्बलाज्जलैः ॥८२०॥</p>
<p>कृष्णाह्निककौमुदी ४.१३६१४४—</p>
<p>ताः परस्परविषक्तशरीराः</p>
<p>केलिलोलमनसस्त्वतिधीराः ।</p>
<p>कृष्णसन्निधिवियोगभीताः</p>
<p>पर्युपर्युपरिचेलुरभीताः ॥८२१॥</p>
<p>कापि कृष्णकृतपुष्पविभूषा</p>
<p>हानये धृतनिमज्जेन दोषा ।</p>
<p>कूलमूलमवलम्बितुकामा</p>
<p>तस्थूषी विरुरुचे वररामा ॥८२२॥</p>
<p>तां विलोक्य सुमुखीमथ कूले</p>
<p>स्वाभिलाषरभसेष्वनुकूले ।</p>
<p>सत्वराः प्रणयतोऽतिविचित्राद्</p>
<p>उत्सुका विचकर्षुर्मृगनेत्राः ॥८२३॥</p>
<p>तां तथापि कृतभूरिविलम्बाम्</p>
<p>अम्बुभिर्भृतकराम्बुजलिम्बाः ।</p>
<p>ताः समं सरसचारुविलासा</p>
<p>निर्भियोऽभिषिषिचुः कृतहासाः ॥८२४॥</p>
<p>आननैः सरसिजैः कुचककुम्भैश्</p>
<p>चक्रवाकमिथुनैर्गतदम्भैः ।</p>
<p>नाभिभिर्घनरसभ्रमिगर्तैर्</p>
<p>मैत्रुवास सुषमापरिवर्तैः ॥८२५॥</p>
<p>आत्तपाणिरितरेतरमासाम्</p>
<p>आवलिः कनकजालविलासा ।</p>
<p>आववार हृदयेशममन्दं</p>
<p>चन्द्रिकाततिरिवाम्बुदवृन्दम् ॥८२६॥</p>
<p>बन्धमेत्य स तदन्तरवर्ती</p>
<p>भ्रूविभङ्गवरनर्तकनर्ती ।</p>
<p>सुभ्रुवां नयनविद्रवशूरैर्</p>
<p>बन्धभङ्गमकरोज्जलपूरैः ॥८२७॥</p>
<p>ताः समेत्य रभसादविदूरं</p>
<p>वारिभिः सिषिचुरञ्जलिपूरम् ।</p>
<p>पाणिरुद्धनयनः कृतहर्षं</p>
<p>शेक एष सुदृशां जलवर्षम् ॥८२८॥</p>
<p>वारिवर्षरभसेन विहस्तं</p>
<p>सुभ्रुवामपघनोऽथ समस्तः ।</p>
<p>एक एव किल किन्तु न जग्लौ</p>
<p>हर्षतो वदनबिम्ब इव ग्लौः ॥८२९॥</p>
<p>कृष्णाह्निककौमुदी ४.१४६१५१—</p>
<p>तं सिषेच करपङ्कजकोषैः</p>
<p>साम्बुभिः समणिकङ्कणघोषैः ।</p>
<p>वारुणास्त्रमेव तत्कुसुमेषोर्</p>
<p>अत्यसह्यमभव्द्विजिगीषोः ॥८३०॥</p>
<p>अम्बुदस्य कुतुकाज्जलयन्त्री</p>
<p>भूतमञ्जलिपुटं विनियन्त्री ।</p>
<p>अक्षिपज्जलभरं कराभ्यां</p>
<p>दीर्घधारमतिचारुतराभ्याम् ॥८३१॥</p>
<p>हृत्पतेरुरसि सा जलधारां</p>
<p>पेतुषी विरुरुचेऽलमुदारा ।</p>
<p>मन्मथस्य गुरुदीर्घशलाका</p>
<p>कापि शुक्तिरिव रुद्धपताका ॥८३२॥</p>
<p>शश्लथे भगवती वनमाला</p>
<p>हारयष्टिरपतत्सुविशाला ।</p>
<p>एक एव बलवान्प्रियदेहे</p>
<p>कौस्तुभः परिभवं स विषेहे ॥८३३॥</p>
<p>सह्यतामयमयं मम पाथः</p>
<p>सेक इत्यथ निगद्य स नाथः ।</p>
<p>प्रेयसीवदन एव सहर्षः</p>
<p>सस्मितं सरसाञ्जुरवर्ष ॥८३४॥</p>
<p>पाणिपद्मकृतलोचनरोधा</p>
<p>कृष्णकीर्णसलिलैः कृतबाधा ।</p>
<p>अञ्जसासहत खञ्जननेत्रा</p>
<p>प्रेमिनीमतिरतीव विचित्रा ॥८३५॥</p>
<p>कृष्णभावनामृत १४.४०—</p>
<p>अथैत्य मधुसूदने धयति ता बलात्पद्मिनीर्</p>
<p>अपाङ्गशरपञ्जरान्तरमपि प्रविश्यौजसा ।</p>
<p>स झङ्कृति मणीमयाभरणमाददाने मृगी</p>
<p>दृशां कलकलेऽप्यलं शिखिपिकैः प्रवृद्धीकृते ॥८३६॥</p>
<p>कृष्णभावनामृत १४.४३—</p>
<p>कुचान्विगतकञ्चुकान्नखरविक्षतान्दोर्द्वयैः</p>
<p>पिधाय तिमितायतालकलिपिप्रलिप्तानना ।</p>
<p>निबध्य शशिशेखरान्विसमिषोग्रपाशैर्बभाव्</p>
<p>अनङ्गपृतनैव सा न खलु पद्मिनीसंहतिः ॥८३७॥</p>
<p>कृष्णभावनामृत १४.४२—</p>
<p>ततह्श्वसितचञ्चलच्चलदलच्छदाभोदरा</p>
<p>गिरा स्खलितगद्गदाक्षरभृतैत्य नान्दीमुखीम् ।</p>
<p>जगाद किमपि प्रियप्रतिहृतोत्तरीयाबला</p>
<p>ततिर्विगतभूषणाप्यतनुमाधुरीं बिभ्रति ॥८३८॥</p>
<p>गोविन्दलीलामृत १५.५०—</p>
<p>क्लिन्नातिसूक्ष्मवसनान्तरुदीर्णतत्तद्</p>
<p>अङ्गालिसौष्ठवसरित्सुषमाप्सु तासाम् ।</p>
<p>मग्नं हरेर्लसति नेत्रमदेभयुग्मं</p>
<p>तस्यापि तासु दयितादृगिभीघटापि ॥८३९॥</p>
<p>गोविन्दलीलामृत १५.५२—</p>
<p>राजीवरक्तोत्पलपुण्डरीक</p>
<p>कह्लारनीलोत्पलकैरवाणाम् ।</p>
<p>स्रवन्मरन्दैश्च पतत्परागैः</p>
<p>सौरभ्यभाज्यम्भसि ता विजह्रुः ॥८४०॥</p>
<p>गोविन्दलीलामृत १५.५५—</p>
<p>व्यात्युक्षीप्रधनं तदा समभवत्ताभिः समं श्रीहरेर्</p>
<p>यत्रासां मृदुसेचनैः स विदधे प्रोत्साहवृद्धिं क्षणम् ।</p>
<p>सिञ्चन्त्यः परितो निरन्तरजलासारैरमुं ता व्यधुर्</p>
<p>भीत्याधोवदनं कराङ्गुलिदलैरुद्धाक्षिनासाश्रुतिम् ॥८४१॥</p>
<p>व्र्ण्दावनमहिमामृतं ३.३६—</p>
<p>जलक्रीडाकाले कनककमलिन्येकविपिने</p>
<p>निलीना श्रीराधा यदधि कमलं चुम्बति हरौ ।</p>
<p>स्ववक्त्राब्जभ्रान्त्या हसितमथ नालं स्थगयितुं</p>
<p>हसित्वा कान्तेनाध्रियत हसितालीपरिकरा ॥८४२॥</p>
<p>व्र्ण्दावनमहिमामृतं ५.४—</p>
<p>सखीभिः सम्भूय स्वकरकमलद्वन्द्वकलितैर्</p>
<p>जलैः सेकं राधा बहु विदधती नागरमणेः ।</p>
<p>सुधापूर्णान्वर्णान्नमितवदनेन्दोरलमलं</p>
<p>जितोऽस्मीत्याकर्ण्यासदुपरता यत्र किमिति ॥८४३॥</p>
<p>स्तवमाला, गीतावली ४२—</p>
<p>= धनाश्रीः =</p>
<p>राधे निजकुण्डपयसि तुङ्गीकुरु रङ्गम् ।</p>
<p>किं च सिञ्च पिञ्छमुकुटमङ्गीकृतभङ्गम् ॥ध्रुव॥</p>
<p>अस्य पश्य फुल्लकुसुमरचितोज्ज्वलचूडा ।</p>
<p>भीतिभिरतिनीलनिविडकुन्तलमनु गूढा ॥</p>
<p>धातुरचितचित्रवीथिरम्भसि परिलीना ।</p>
<p>मालाप्यतिशिथिलवृत्तिरजनि भृङ्गहीना ॥</p>
<p>श्रीसनातनसुमणिरत्नमंशुभिरपि चण्डम् ।</p>
<p>भेजे प्रतिबिम्बभावदम्भी तव गण्डम् ॥८४४॥</p>
<p>गोविन्दलीलामृत १५.६८—</p>
<p>चूडा पश्चादपसृतवती कौस्तुभो बिम्बदम्भाद्</p>
<p>गण्डे तेऽसौ शरणमभजत्कुण्डले कम्पलोले ।</p>
<p>लीनं चासीत्तिलकमलिके छिन्नभिन्नास्य माला</p>
<p>तस्माद्युद्धाद्विरम सखि मा कातरं पीडयामुम् ॥८४५॥</p>
<p>गोविन्दलीलामृत १५.९१—</p>
<p>हरिहरिदयितानां गात्रसौरभ्यशैत्यैस्</p>
<p>अधिकसुरभिशीतं तोषमासीत्सरस्याः ।</p>
<p>असितसितपिशङ्गैः कर्बुरं चाङ्गरागैर्</p>
<p>भवति हि गुणिसङ्गान्निर्मलानां गुणाप्तिः ॥८४६॥</p>
<p>कृष्णाह्निककौमुदी ४.१५२१८६—</p>
<p>एवमेव विरते जलयुद्धे</p>
<p>मन्मथस्य रभसे प्रतिबुद्धे ।</p>
<p>आहवः समजनिष्ट स पद्मा</p>
<p>पद्मि पद्मनयनावलिसद्मा ॥८४७॥</p>
<p>आलिभिः समवचित्य वितीर्णैः</p>
<p>पङ्कजैः करतलेऽनुपशीर्णैः ।</p>
<p>उद्भुज दरविकस्वरकक्षं</p>
<p>सा जघान हृदये कमलाक्षम् ॥८४८॥</p>
<p>यद्यदुत्क्षिप्तै पद्ममुदारा</p>
<p>वल्लभोरसि सुजातविकारा ।</p>
<p>तत्तदेव स करेण गृहीत्वा</p>
<p>तां निहन्ति कुतुकेन हसित्वा ॥८४९॥</p>
<p>एवमेवमुभयोः करसङ्गे</p>
<p>वर्धितच्छवि गतागतरङ्गे ।</p>
<p>पङ्कजं जयति तत्र सुपीव</p>
<p>प्रेमहेमपटवासतुरीव ॥८५०॥</p>
<p>तावतां जलरुहामनुयायी</p>
<p>प्रोल्लसत्परिमलव्यवसायी ।</p>
<p>स द्वयोरिव कटाक्षशरोघः</p>
<p>पुप्लुवेऽलिनिकरोऽयममोघः ॥८५१॥</p>
<p>दोर्लते विलुलिते घनसान्द्रा</p>
<p>श्वासपालिरथ दृक्च सतन्द्रा ।</p>
<p>सुभ्रुवः स्तनतटी च सकम्पा</p>
<p>वर्धते तदपि केल्यनुकम्पा ॥८५२॥</p>
<p>प्रोज्झ्य पङ्कजमलिर्वदनेऽस्याः</p>
<p>पादसीम्नि शफरी सवयस्या ।</p>
<p>निष्पपात युगपद्यदि दूना</p>
<p>सा भियास दयितोरसि लीना ॥८५३॥</p>
<p>आलयस्तु सममेत्य तमेताः</p>
<p>पङ्कजैः परित एवमभीताः ।</p>
<p>जघ्नुरुन्नतभुजाः सविलासः</p>
<p>तां च तं च परिहासविकाशम् ॥८५४॥</p>
<p>तत्सखीजनसरोरुहवर्षं</p>
<p>हन्त सा च स च सस्मितहर्षम् ।</p>
<p>पद्मिनीदलमृणालवराभ्यां</p>
<p>प्राक्षिपत्करतले विधृताभ्याम् ॥८५५॥</p>
<p>मुख्यया व्यतनि युद्धविसर्गः</p>
<p>किं करिष्यति सखीजनवर्गः ।</p>
<p>इत्यनर्ति दयितस्य सपक्षैः</p>
<p>पक्षिभिर्जलचरैर्धृतपक्षैः ॥८५६॥</p>
<p>तामुरोद्वयसो वारिनिमग्नां</p>
<p>वीक्ष्य कृष्णसविधे मृदुभग्नाम् ।</p>
<p>प्राप कोकमिथुनं निजगोत्र</p>
<p>भ्रान्तितः स्तनयुगान्तिकमत्र ॥८५७॥</p>
<p>तद्विलोक्य दयितः करकोषे</p>
<p>णामृशद्वलति मानसतोषे ।</p>
<p>अप्यधत्त कुचमण्डलमेषा</p>
<p>स्वस्तिकेन धृतभूषणवेषा ॥८५८॥</p>
<p>कण्ठमर्पयति चारुमृणालं</p>
<p>वल्लभे सुवलितं सुविशालम् ।</p>
<p>दोर्लते पुलकिते विधुमुख्यां</p>
<p>प्रेम्ण एव महतीयमभिख्या ॥८५९॥</p>
<p>वेष्टयन्तु परितो भवदाल्यस्</p>
<p>त्वं च तिष्ठ सखि मामनुपाल्य ।</p>
<p>आनयध्वमभितो मृगयित्वा</p>
<p>मां निमग्नमिह साधु गृहीत्वा ॥८६०॥</p>
<p>सुभ्रुवामथ तथा स्थितवत्याम्</p>
<p>आबलौ प्रियगिरा रसवत्याः ।</p>
<p>निर्ममज्ज दयितोऽम्बुनि रस्यः</p>
<p>पश्यतो विधुमुखीनिकरस्य ॥८६१॥</p>
<p>ताः परस्परपराचितहस्ताश्</p>
<p>चन्द्रिकावलयजालवदस्ताः ।</p>
<p>मण्डलीं विदधिरे क्रमह्रस्वां</p>
<p>तं विवेक्तुमुपसर्पणतः स्वाम् ॥८६२॥</p>
<p>ता उपर्युपरि लग्नशरीरा</p>
<p>ह्रस्वमण्डलतया रसधीराः ।</p>
<p>पाणिभिः सरसिजैरिव लोलैर्</p>
<p>वैजयन्त सलिलान्यकरालैः ॥८६३॥</p>
<p>ताः क्रमेण सविधं विधुमुख्याः</p>
<p>प्राप्तवत्य उदितोत्सवमुख्याः ।</p>
<p>लेभिरे न रमणं यदि रामास्</p>
<p>तस्थुरेव हसितैरभिरामाः ॥८६४॥</p>
<p>तास्तथा स्थितवतीर्विहसन्तीर्</p>
<p>मध्यगा विधुमुखी कलयन्ती ।</p>
<p>आह वः कतमयैव स वामः</p>
<p>प्रत्तमन्तरमतो स जगाम ॥८६५॥</p>
<p>नो मया न च मया न मयापि</p>
<p>प्रात्तमन्तरमयं तु तथापि ।</p>
<p>कुत्र वा सखि कयाप्युत रीत्या</p>
<p>प्रापलायत तवैव हि भीत्या ॥८६६॥</p>
<p>तत्त्वमेव सखि वेत्सि नितान्तं</p>
<p>नो वयं त्वपगतं तव कान्तम् ।</p>
<p>गोपयस्यपि कथं त्वदधीना</p>
<p>मादृशीः प्रति विलासनवीना ॥८६७॥</p>
<p>इत्यमूभिरुपहस्य विनुन्या</p>
<p>सा तिलार्धविरहेऽप्यतिखिन्ना ।</p>
<p>विस्मिता स्थितवती कृतचिन्तं</p>
<p>न्यक्षिपद्दिशि दिशि स्वदृगन्तम् ॥८६८॥</p>
<p>गुञ्जितेन कृतवाग्व्यवसायः</p>
<p>पुञ्जितो मधुलिहां समुदायः ।</p>
<p>व्याजहार नलिनीवनलीनं</p>
<p>लीलया कुतुकिनं तमदीनम् ॥८६९॥</p>
<p>तास्तथैव कृतमण्डलबन्धं</p>
<p>तत्पलायनभियाऽप्रतिबन्धम् ।</p>
<p>सत्वरान्तमभितः परिवव्रुः</p>
<p>कां श्रियं च परमां न विवव्रुः ॥८७०॥</p>
<p>आवृतः स परितोऽयममूभिर्</p>
<p>जित्वरीभ्रिव कामचमूभिः ।</p>
<p>आप तुष्टिमथ दृष्ट्यरविन्द</p>
<p>स्यन्दमानकरुणामकरन्दः ॥८७१॥</p>
<p>पद्मिनीवनविहारिणमेकं</p>
<p>किं नु वेष्टयथ मामतिरेकम् ।</p>
<p>निर्जिता अपि ह्रियं न लभध्वे</p>
<p>खेलितुं पुनरपि प्रयतध्वे ॥८७२॥</p>
<p>इत्युदारमधुरं मधुरञ्जि</p>
<p>व्याहरन्तमबलागणगञ्जि ।</p>
<p>सस्मयं सकुतुकं सविरोधं</p>
<p>सुभ्रुवो जगदुरेनमदोषम् ॥८७३॥</p>
<p>पद्मकेलिसमरं विरहय्य</p>
<p>त्वं सरोरुहवनं प्रपलय्य ।</p>
<p>प्राप्तवानसि जितोऽस्यबलाभिर्</p>
<p>लज्जसे न हि कलाकुशलाभिः ॥८७४॥</p>
<p>वारिमज्जनमिषेण हि मूर्तं</p>
<p>धूर्तभावमवलम्ब्य मुहूर्तम् ।</p>
<p>वर्त्मनाथ कतमेन कथं वा</p>
<p>निर्गतोऽसि हिर्यमेषि न किं वा ॥८७५॥</p>
<p>वेत्तु कोऽत्र कथयिष्यति कस्मै</p>
<p>युज्यते कथयितुं न परस्मै</p>
<p>योऽभवत्परिभवो भवतीभ्यस्</p>
<p>तं न्यवेदयदयं नलिनीभ्यः ॥८७६॥</p>
<p>एक एष बहवो हि भवत्यः</p>
<p>खेलने परिभवोऽस्य हि सत्यः ।</p>
<p>इत्युवाच सुमुखी यदि मुख्या</p>
<p>प्रेयसो व्यजनि काचिदभिख्या ॥८७७॥</p>
<p>एहि सुन्दरि ममासि सपक्षा</p>
<p>वेत्सि मेऽन्तरममूर्न विपक्षाः ।</p>
<p>पूजयामि भवतीमिति कृष्णस्</p>
<p>तामभूषयदतीव सतृष्णः ॥८७८॥</p>
<p>बीजकोषशकलैः अवतंसे</p>
<p>सच्छदैश्चिकुरचारुवतंसः ।</p>
<p>केशरैश्च कुटिलालकशिल्पं</p>
<p>तेन तेन उरुवाञ्छमनल्पम् ॥८७९॥</p>
<p>शैवलेन मणिकाञ्चिरुदारः</p>
<p>सन्मृणालशकलैरपि हारः ।</p>
<p>गण्डमण्डलमकारि सरागैर्</p>
<p>मण्डितं कमलषण्डापरागैः ॥८८०॥</p>
<p>पाणिना पयसि पाणितलस्थे</p>
<p>ताडिते कलरवैरवतस्थे ।</p>
<p>तैरकारि जलमण्डुकमाद्यं</p>
<p>ताभिरात्मजयडिण्डिमवाद्यम् ॥८८१॥</p>
<p>कृष्णाह्निककौमुदी ४.१९११९९—</p>
<p>हरिवल्गिषु बभौ गुणनाशस्</p>
<p>तत्र बन्धरहितः कचपाशः ।</p>
<p>ते रदच्छदपुटाः क्षतरागाः ।</p>
<p>सर्वलेपरहिताः स्तनभागाः ॥८८२॥</p>
<p>लोचनं विगलिताञ्जनमासीत्</p>
<p>किङ्किणी किमपि मौनमयासीत।</p>
<p>प्राप नीविरपि मोक्षपरत्वं</p>
<p>पश्य कृष्णजलकेलिमहत्त्वम् ॥८८३॥</p>
<p>व्रीडयेव परया तनुलग्नं</p>
<p>त्यागभीतिवशतोऽतिविरुग्नम् ।</p>
<p>निर्गलज्जललवैरतिदीनं</p>
<p>रोदितीव सुदृशामथ चीनम् ॥८८४॥</p>
<p>पाण्डिमानमगमत्तनुशोभा</p>
<p>लोचनं विकचकोकनदाभाः ।</p>
<p>तच्च तच्च सुदृशामतिरम्यं</p>
<p>हृत्पतेः समभवन्ननु काम्यम् ॥८८५॥</p>
<p>पूर्वमेव कतिचित्कृतखेलाः</p>
<p>स्नातमृष्टतनवो धृतचेलाः ।</p>
<p>उक्तपूर्वपुलिनोदरकुञ्जान्</p>
<p>लेभिरे धृतपरिच्छदपुञ्जान॥८८६॥</p>
<p>आलिपालिरथ वारिणि राधा</p>
<p>कृष्णयोः प्रणयतः क्षतबाधा ।</p>
<p>वारिखेलनमखेऽवभृथाख्यं</p>
<p>स्नानमारभत दीव्यदभिख्यम् ॥८८७॥</p>
<p>चारुभिः करसरोरुहकोषैर्</p>
<p>निक्वणत्कनककङ्कणघोषैः ।</p>
<p>क्षालयन्त्य उचितप्रणयार्द्राः</p>
<p>स्वेदशीकरभरैरपि सार्द्राः ॥८८८॥</p>
<p>पद्मरेणुदलकेशरनालैर्</p>
<p>आविलम्बपुरपूर्वमरालैः ।</p>
<p>तत्तयोर्विदधिरेऽथ रमण्यो</p>
<p>हारि वारिकरिवारिकरिण्योः ॥८८९॥</p>
<p>गन्धतैलमिलनव्यवसायैः</p>
<p>सप्रबन्धशुभगन्धकषायैः ।</p>
<p>केशशोधनमसाध्यत पूर्वं</p>
<p>गात्रशुद्धिरथ ताभिरपूर्वम् ॥८९०॥</p>
<p>गोविन्दलीलामृत १५.९३९६—</p>
<p>सेवालीभिः कृष्णकृष्णप्रियास्तास्</p>
<p>तैलैर्गन्धोद्वर्तनैः सेविताङ्गाः ।</p>
<p>प्रेम्णान्योन्यं स्नापयित्वा प्रहर्षात्</p>
<p>स्नात्वोत्तस्थुर्नीरतस्तीर्थतीरे ॥८९०॥</p>
<p>गौराङ्गीणामङ्गलग्नाम्बरान्ता</p>
<p>द्वारां धारा निष्पतन्त्यो विरेजुः ।</p>
<p>यद्वत्सौवर्णाचलक्षुद्रशृङ्ग</p>
<p>श्रेणीलग्नाच्छारदाम्भोदवृन्दात॥८९१॥</p>
<p>विस्रस्तकुन्तलततेः शिखराद्गलन्तस्</p>
<p>तासां गुणग्रथितमौक्तिकपालित्तुल्याः ।</p>
<p>अन्तर्हृदीशितुरलं जलबिन्दवोऽमी</p>
<p>एकावलीनिचयतामुपलभ्य रेजुः ॥८९२॥</p>
<p>स्वप्नेऽपि दुर्लभविलोकलवस्य तस्य</p>
<p>दृष्टाप्तविघ्नरहितेष्टसुसङ्गमस्य ।</p>
<p>चित्रं चिरान्मधुर्मामृतमापिबन्त्यस्</p>
<p>तृष्णाभिवृद्धिमगमन्द्विगुणां मृगाक्ष्याः ॥८९३॥</p>
<p>गोविन्दलीलामृत १५.९९१०८—</p>
<p>आलीचलेन परिमार्जितदेहकेशश्</p>
<p>चीनांशुकैः परिहितोद्गमनीयचेलः ।</p>
<p>कृष्णश्च कृष्णरमणीनिचयः ससभ्यः</p>
<p>श्रीपद्ममन्दिरमितो द्रुतमारुरोह ॥८९४॥</p>
<p>अनल्पैराकल्पैः कुसुमरचितैर्भूषणचयैर्</p>
<p>निविष्टं तं याम्ये कमलगृहसत्कुट्टिमवरे ।</p>
<p>निजप्राणप्रेष्ठं प्रणयपरिपाटीघटनया</p>
<p>स्वयं श्रीराधालीनिचयसहिता मण्डयति सा ॥८९५॥</p>
<p>धूपैरागुरवैर्विशुष्कसुरभीन्श्रीकङ्कतीशोधितान्</p>
<p>मल्लीगर्भकवेष्टितान्स्वदयितस्योद्यम्य बद्ध्वा कचान।</p>
<p>जातीरङ्गणयूथिकाबकुलसद्गाङ्गेययूथीकृतैर्</p>
<p>गुच्छोत्पल्लवकेतकीदललसच्चाम्पेयबर्हान्वितैः ॥८९६॥</p>
<p>गुञ्जामौक्तिकमाल्ययुग्मविलसत्पार्श्वद्वयैर्माल्यकैर्</p>
<p>ऊर्ध्वोर्ध्वक्रमवेष्टितां स्तवकयुक्पिञ्छैर्लसत्शेखराम् ।</p>
<p>मूले स्थूलतां सुसूक्ष्मशिखरां कृष्टालिवृन्दां व्यधात्</p>
<p>चूडां चामरडामरीमलिकगां राधा जगन्मोहिनीम् ॥८९७॥</p>
<p>यस्यां लग्ना न दृगलिघटा निर्जिहीतेऽङ्गनानां</p>
<p>या संलग्ना हृदयकमले जातु नैतज्जहाति ।</p>
<p>यस्याश्छाया भ्रमयति सकृद्वीक्ष्यमाणापि कृष्णं</p>
<p>कार्ष्णीं चूडा विलसति जगत्सा पिबन्ती स्वधाम्ना ॥८९८॥</p>
<p>यत्कौङ्कमं ललितया तिलकं ललाटे</p>
<p>सृष्टं हरेः शशिनिभं मदबिन्दुमध्यम् ।</p>
<p>श्रीखण्डबिन्दुनिचितं बहिरेतदासां</p>
<p>हृत्खण्डने मदनहाटकचक्रमासीत॥८९९॥</p>
<p>भक्तिच्छेदैरन्वितां यां सुचर्चां</p>
<p>चित्रा चक्रे कौङ्कुमीं तत्तनौ सा ।</p>
<p>लावण्योर्मिचञ्चलास्मारयत्तां</p>
<p>दीव्यद्गोपीकृष्णयुग्माणि रासे ॥९००॥</p>
<p>चित्राथ चित्रमकरोन्निजमित्रगात्रे</p>
<p>मैत्रीपवित्रचरिताम्बुदजैत्रकान्तौ ।</p>
<p>यत्तत्सखी नयनखञ्जनबन्धनाय</p>
<p>कन्दर्पशाकुनिकविस्तृतजालमासीत॥९०१॥</p>
<p>नानावर्णसुगन्धपुष्पं पुष्पैः कृतैः पल्लवैः</p>
<p>क्ÿप्तैः कुण्डलहारकङ्कणलसन्मञ्जीरकाञ्च्यङ्गदैः ।</p>
<p>ताभिर्याभरणैर्मुदा प्रियतनौ श्रीवेशभङ्गी कृता</p>
<p>सैवासां नयनैणबन्धनविधौ कामस्य पाशायते ॥९०२॥</p>
<p>पौष्पैश्चाभरणैस्तत्र राधा काण्डपटावृता ।</p>
<p>आलीभिर्भूषिताल्यश्च सेविकानिचयैः क्रमात॥९०३॥</p>
<p>(अज्ञातस्य)—</p>
<p>अशोकैर्बाणैः सद्विचकिला शिरीषैर्मरुवकैः</p>
<p>सरोजैः कुन्दाद्यै रचितबहुभूषाकृतिभरैः ।</p>
<p>मणीन्जेतुं शीलैः करचरणवक्षःप्रभृतिषु</p>
<p>सुकेली राधां दास्युरुगुणवती भूषितवती ॥९०४॥</p>
<p>चैतन्यचरितामृतमहाकाव्य १०.१६२६—</p>
<p>वासितानि पटवासविमर्दैर्</p>
<p>निर्भरं तनुसुखानि तनूनि ।</p>
<p>अंशुकानि दधिरे मदिराक्ष्यो</p>
<p>मान्मथानि किमु शुद्धयशांसि ॥९०५॥</p>
<p>अंशुकाञ्चललसन्निविडोरुः</p>
<p>सुभ्रुवां कनकसौभगकम्रः ।</p>
<p>मन्मथस्य नगरी सपताक</p>
<p>स्तम्भदम्भमहरत्सविशेषम् ॥९०६॥</p>
<p>गन्धवासितसितांशुकखण्डैर्</p>
<p>मार्जनाय समलङ्कृतगर्भः ।</p>
<p>राजति स्म सुदृशां कचपाशः</p>
<p>कौमुदीमिव पिबंस्तिमिरौघः ॥९०७॥</p>
<p>मृष्टमुक्तचिकुरा वलयन्ती</p>
<p>चारुवामकरजैरलकाग्रम् ।</p>
<p>दर्पणार्पितविलोचनलक्ष्मीः</p>
<p>कापि कामनगरीव रराज ॥९०८॥</p>
<p>सत्प्रसाधनिकया लघुहेलं</p>
<p>मृष्टमुक्तचिकुरा वरनारी ।</p>
<p>अन्वलिप्त वपुरुत्तमसान्द्रैः</p>
<p>कुङ्कुमच्छिदुरचन्दनपङ्कैः ॥९०९॥</p>
<p>सान्द्रचन्द्रमृगनाभिविभिन्नः</p>
<p>कौङ्कुमेन च रसेन विमुग्धः ।</p>
<p>आदधे वपुषि मुग्धवधूभिश्</p>
<p>चन्द्रपङ्क इव चन्दनपङ्कः ॥९१०॥</p>
<p>भूषणस्य च विभूषणमङ्गं</p>
<p>तत्किमेभिरिति कापि वराङ्गी ।</p>
<p>नाभजत्किमपि किन्त्वनुभेजे</p>
<p>केवले सदनुलेपनचेले ॥९११॥</p>
<p>स्पर्शनव्यवधिरेव किमन्य्न्</p>
<p>मा कृथाः सुतनु तत्तनुबाधाम् ।</p>
<p>इत्यदः प्रियसखीवचनान्ते</p>
<p>नानुलेपमपि काचिदियेष ॥९१२॥</p>
<p>लोचनद्वयरुचैव समीपं</p>
<p>प्राप्तया श्रवणयोरतिशोभा ।</p>
<p>जायते किममुनेति कयाचिन्</p>
<p>नादधे कुवलयस्य वतंसम् ॥९१३॥</p>
<p>मुक्तमुक्तमपि कैशिकमेतच्</p>
<p>छोभते यदपि मुग्धसखीभिः ।</p>
<p>स्वीयशिल्पकलनादिव युक्त्या</p>
<p>बन्धनं तदपि चारु वितेने ॥९१४॥</p>
<p>दर्पणस्य खलु दर्पणमेतल्</p>
<p>लोच्यतां कथमिति प्रवराङ्गी ।</p>
<p>अङ्गमैक्षत सविभ्रममङ्गे</p>
<p>स्वच्छमच्छतरहाटकगौरे ॥९१५॥</p>
<p>कृष्णाह्निककौमुदी ४.२०६—</p>
<p>ताश्च ताश्च सुदृशो मिथो मिथः</p>
<p>स्वस्ववेशकृतिचातुरीमथ ।</p>
<p>संविधाय पुनरेव संहताः</p>
<p>प्रेयसो निकटमेव संश्रिताः ॥९१६॥</p>
<p>कृष्णाह्निककौमुदी ४.२१३२२३—</p>
<p>कौमुदीकुमुदिनीकुमुद्वती</p>
<p>शीतलाशशिकलाकलावती ।</p>
<p>रूपमञ्जरिरनङ्गमञ्जरी</p>
<p>केलिमञ्जरिरशोकमञ्जरी ॥९१७॥</p>
<p>वन्यभोजनविधानकौशले</p>
<p>पण्डिता मृगदृशो ह्यनाविले ।</p>
<p>अन्वतन्वत तमुद्यमं तया</p>
<p>वृन्दया परिजनैः समेतया ॥९१८॥</p>
<p>मातुलङ्गकरसैरथ युक्तं</p>
<p>सारशुद्धमथितैरभिषिक्तः ।</p>
<p>ईर्ष्ययेव न परस्परसक्तः</p>
<p>सूक्ष्मशुभ्रमृदुलागुणपृक्तः ॥९१९॥</p>
<p>भव्यनव्यविलसन्मृदमत्र</p>
<p>शोणिकाविवरवासपवित्रः ।</p>
<p>प्रातरेव भवनाहृतसद्यः</p>
<p>क्षालितान्न निकरो निरवद्यः ॥९२०॥ (युग्मकम्)</p>
<p>मांसलानि शशिमांसमहांसि</p>
<p>प्राप्तसारघनसाररजांसि ।</p>
<p>स्वादुनिर्जितसुधाम्बुनिधीनि</p>
<p>प्रापितानि ललितानि दधीनि ॥९२१॥</p>
<p>पक्वविक्वणसुदाडिमबीजैस्</p>
<p>तद्रसैरमृतसौभगबीजैः ।</p>
<p>तालसस्यवलयैरतिनव्यैस्</p>
<p>तद्रसैरपि सुधारसभव्यैः ॥९२२॥</p>
<p>बीजलाङ्गलिफलोच्चयगर्भैः</p>
<p>कोमलैः शशिमयूखसगर्भैः ।</p>
<p>तालबीजजठराङ्कुरमूलैश्</p>
<p>चारुकोमलतया जिततूलैः ॥९२३॥</p>
<p>स्निग्धभासुरकशेरुकराजैर्</p>
<p>बीजकोषभवनिस्तुषबीजैः ।</p>
<p>नागरङ्गफलकोषसमूहैः</p>
<p>पीलुभिश्च रसभारदुरूहैः ॥९२४॥</p>
<p>आममिष्टसहकारफलानां</p>
<p>खण्डकैः सुललितैः सुरसानाम् ।</p>
<p>गोस्तनीफलचयैश्च सुपाकैः</p>
<p>स्वादुगन्धलहरीकृतसेकैः ॥९२५॥</p>
<p>उद्यदङ्कुरकणैरतिमुद्गैः</p>
<p>सार्द्रकैः सलवणैरपि मुद्गैः ।</p>
<p>भास्वदिक्सूसकलैरपि शीर्णैः</p>
<p>कोमलैः सरसतापरिपूर्णैः ॥९२६॥</p>
<p>पूरिता नवपलाशपलाशैर्</p>
<p>निर्मिता मरकतप्रतिकाशैः ।</p>
<p>द्रोणयः परिजनैः सह भव्या</p>
<p>वृन्दयोपजह्रिरे वन्ददेव्या ॥९२७॥ (षड्भिः कुलकम्)</p>
<p>गोविन्दलीलामृत १५.१११११२—</p>
<p>भोक्तुं तान्युपविष्टोऽसौ शुभ्रपुष्पांशुकासने ।</p>
<p>सव्ये श्रीसुबलस्तस्य दक्षिणे मधुमङ्गलः ॥९२८॥</p>
<p>उपविष्टा पुरो राधा तानि साली वनेशया ।</p>
<p>आनीयानीय दत्तानि तेभ्यः परिविवेश सा ॥९२९॥</p>
<p>कृष्णाह्निककौमुदी ४.२२४२२९—</p>
<p>सम्भृता विशदकाचघटीषु</p>
<p>स्फाटिकीषु सुतटीषु पुटीषु ।</p>
<p>आरराज सा रसालरसौघः</p>
<p>सौरभस्य लहरीभिरमोघः ॥९३०॥</p>
<p>सुप्रपानकरसाश्च सुशीताः</p>
<p>शुद्धसारघनसारपरीताः ।</p>
<p>रेज्रल्पमरिचाः सुसिताभिर्</p>
<p>भूरिभिर्विलुलिताश्च सिताभिः ॥९३१॥</p>
<p>नारिकेलवलयाः कृतशङ्खा</p>
<p>कारचारव उदारसुपुङ्खाः ।</p>
<p>मिष्टतापरिमलव्ययशङ्काश्</p>
<p>चारुचेलपिहिता विकलङ्काः ॥९३२॥</p>
<p>एकमेकमखिलस्य वस्तुनः</p>
<p>स्वादुमोदपरभागवास्तुनः ।</p>
<p>ईषदीषदुपगृह्य पाणिना</p>
<p>सा ददौ प्रियकरे स्मितानना ॥९३३॥</p>
<p>चारुकर्तरिकयोत्तमोत्तमं</p>
<p>सा निकृत्य सहकारमक्लमम् ।</p>
<p>पाणिना प्रणयिपाणिपङ्कजे</p>
<p>दत्तमोदमतुलं च सस्वजे ॥९३४॥</p>
<p>उत्तमोत्तममवेक्ष्य पाणिना</p>
<p>सा रसालफलमम्बुजानना ।</p>
<p>संनिगाल्य परिपूर्य सत्पुटीर्</p>
<p>आनिनाय पुरतोऽस्य पौरटीः ॥९३५॥</p>
<p>गोविन्दलीलामृत १५.१२७१२९—</p>
<p>सिताभिः क्षीरसारैश्च कृतान्श्रीराधयालये ।</p>
<p>नारङ्गरुचकाम्रादिफलाकारविकारकान॥९३६॥</p>
<p>फलपुष्पयुतान्वृक्षान्शर्करापाकनिर्मितान।</p>
<p>बिल्वदाडिमशीर्याम्रनारङ्गरुचकादिकान॥९३७॥</p>
<p>कृष्णपञ्चेन्द्रियाह्लादिगुणान्गेहे तया कृतान।</p>
<p>लड्डुकानि चन्द्रकान्तिगङ्गाजलमुखानि च ॥९३८॥</p>
<p>गोविन्दलीलामृत १५.१३११३२—</p>
<p>पनसाम्रादिकरसान्मधुचन्द्रसितान्वितान।</p>
<p>कर्पूरामृतकेल्यादीन्यानीतानि प्रियालिभिः ॥९३९॥</p>
<p>पर्यवेशयदेतानि सर्वाणि राधिका क्रमात।</p>
<p>ताभ्यां सह हरिस्तानि बुभुजे कमलेक्षणः ॥९४०॥</p>
<p>गोविन्दलीलामृत १५.१३४—</p>
<p>बटुर्निन्दन्प्रशंसंश्च भक्ष्याणि च तदर्पिकाः ।</p>
<p>सर्वास्ता हासयामास सनर्ममुखवैकृतैः ॥९४१॥</p>
<p>कृष्णाह्निककौमुदी ४.२३०२३२—</p>
<p>यद्यदेव दयिताकरकोषे</p>
<p>सा ददाति सुषमाकृतपोषे ।</p>
<p>तत्तदेव बुभुजे स सहासः</p>
<p>प्रेम सत्प्रकटयन्सविलासः ॥९४२॥</p>
<p>एवमेव स सम्पाप्य कानन</p>
<p>प्रीतिभोजनमथाम्बुजाननः ।</p>
<p>आचचाम बहु वामलोचनः</p>
<p>पुण्डरीकदलदीर्घलोचनः ॥९४३॥</p>
<p>सोऽविधास्य वदनं मुखवासैश्</p>
<p>चारु सारघनसारविलासैः ।</p>
<p>इच्छया मणिशिलोपरि कुञ्ज</p>
<p>द्वारि भूरुहतले प्रससञ्ज ॥९४४॥</p>
<p>गोविन्दलीलामृत १५.१३६१३७—</p>
<p>यातस्ततः स हरिरम्बुजमन्दिरान्तः</p>
<p>शेतेऽत्र सत्कुसुमकल्पिततल्पमध्ये ।</p>
<p>ताम्बूलदानपदलालनबीजनाद्यैस्</p>
<p>तत्र प्रियालिभिरमुं तुलसी सिषेवे ॥९४५॥</p>
<p>ताम्बूलवीटिकामश्नन्तत्पद्मयाम्यकुट्टिमे ।</p>
<p>शेते शीतलशय्यायां सुबलेन समं बटुः ॥९४६॥</p>
<p>कृष्णाह्निककौमुदी ४.२३३२३८—</p>
<p>कृष्णभुक्तपरिशिष्टमभीष्टं</p>
<p>प्रेमतोऽत्तुमनसामतिमिष्टम् ।</p>
<p>प्राप्य योग्यपरिवेशनकालं</p>
<p>सुभ्रुवां हृदयामास विलोलम् ॥९४७॥</p>
<p>मुख्यया सति कियत्युपभुक्तेऽ</p>
<p>स्माभिरत्तुमुचितं हि विविक्ते ।</p>
<p>इत्यवेत्य हृदयं स्वसखीनां</p>
<p>सा जगाद सुदती सुमुखीनाम् ॥९४८॥</p>
<p>अश्नुमः सह वयं त्वममन्दे</p>
<p>साधु साध्वि परिवेशय वृन्दे ।</p>
<p>आलिभिर्नहि विना प्रतिप्रत्तुं</p>
<p>शक्तिरस्ति मम किं पुनरुत्तमम् ॥९४९॥</p>
<p>मण्डलेन कुतुकादुपविष्टास्व्</p>
<p>आसु सादरमसावुपदिष्टा ।</p>
<p>पर्यावेशयदनुक्रमपाली</p>
<p>राधिकां प्रथमतोऽथ तदालीः ॥९५०॥</p>
<p>वृन्दया प्रतिजनं रसयित्वा</p>
<p>तत्क्रमेण परिवेशितमत्त्वा ।</p>
<p>ता विदुः प्रियतमाधरसीधु</p>
<p>स्पर्शतः प्रकृतितोऽप्यतिसाधु ॥९५१॥</p>
<p>सौहृदेन हृदयं रसयित्वा</p>
<p>ताः क्रमेण सकलं तददित्वा ।</p>
<p>साधु धौतवदनऽ मुखवासं</p>
<p>भेजुरात्तघनसारविलासम् ॥९५२॥</p>
<p>गोविन्दलीलामृत १५.१४०१४६—</p>
<p>अथाचम्याययुः सर्वाः श्रीपद्ममन्दिरान्तरम् ।</p>
<p>तल्पे राधा सखीपालिः परितः समुपाविशत॥९५३॥</p>
<p>ताम्बूलचर्वितं ताभ्यः श्रीहरेस्तुलसी ददौ ।</p>
<p>नान्दीमुख्यै धनिष्ठायै कुन्दवल्ल्यै च वीटिकाः ॥९५४॥</p>
<p>ततः सा तुलसी रूपमञ्जरी च वनेश्वरी ।</p>
<p>भक्ष्याण्युर्वरितान्यादुः सेविकालीचयैः समम् ॥९५५॥</p>
<p>तासु भुक्त्वा गतास्वत्र सख्यस्तत्पूर्वकुट्टिमे ।</p>
<p>निर्गत्य सुषुपुः सर्वा नान्दीमुख्यादयश्च ताः ॥९५६॥</p>
<p>ततः श्रीराधिका ताभ्यो ददौ ताम्बूलचर्वितम् ।</p>
<p>वृन्दायै वीटिकां सा च तामदन्ती बहिर्ययौ ॥९५७॥</p>
<p>कृष्णः कान्तां तां समाकृष्य ह्रीणां</p>
<p>हासं हासं यत्नतः स्वाननाब्जात।</p>
<p>ताम्बूलीयं चर्वितं तन्मुखाब्जे</p>
<p>न्यस्यन्हृष्यन्शाययामास पार्श्वे ॥९५८॥</p>
<p>श्रीरूपमञ्जरीमुख्यसखीभिर्वीजनादिभिः ।</p>
<p>सेवितौ तौ क्षणं तत्र निद्रासुखमवापतुः ॥९५९॥</p>
<p>गोविन्दलीलामृत १६.१५—</p>
<p>अथ क्षणात्तौ प्रतिलब्धबोधाव्</p>
<p>उत्थाय तल्पोपरि सन्निविष्टौ ।</p>
<p>पूर्वं प्रबुद्धाः प्रसमीक्ष्य सख्यो</p>
<p>ययुः सखीभ्यां सह तत्समीपम् ॥९६०॥</p>
<p>वृन्दाप्यायात्स्वशिष्यौ सा बालौ विद्याविशारदौ ।</p>
<p>कलोक्तिमञ्जुवाक्संज्ञौ गृहीत्वा सारिकाशुकौ ॥९६१॥</p>
<p>ततस्तौ पठतो नम्रौ जय वृन्दावनेश्वर ।</p>
<p>जय वृन्दावनेशानि जयताल्यः प्रसीदत ॥९६२॥</p>
<p>राधादृगिङ्गिताभिज्ञा वृन्दा विज्ञा समादिशत।</p>
<p>पठेति कीरं कीरोऽपि पपाठानन्दयन्सभाम् ॥९६३॥</p>
<p>गुणैः स्वैर्हीना मे यदपि कविता नातिमधुरा</p>
<p>सतां स्वाद्याथाप्यच्युतगुणयुतत्वेन भविता ।</p>
<p>अयःशस्त्री स्पृष्टा मृगयुगृहगा स्पर्शमणिना</p>
<p>सुवर्णत्वं प्राप्ता भवति महतां भूषणकृते ॥९६४॥</p>
<p>आनन्दवृन्दावनचम्पू ५.१२ —</p>
<p>जय श्रीमद्वृन्दावनमदन नन्दात्मज विभो</p>
<p>प्रियाभीरीवृन्दारिकनिखिलवृन्दारकमणे ।</p>
<p>चिदानन्दस्यन्दाधिकपदारविन्दासव नमो</p>
<p>नमस्ते गोविन्दाखिलभुवनकन्दाय महते ॥९६५॥</p>
<p>क्रमदीपिका ३.७१६—</p>
<p>सूत्रामरत्नदलिताञ्जनमेघपुञ्ज</p>
<p>प्रत्यग्रनीलजलजन्मसमानभासम् ।</p>
<p>सुस्निग्धनीलघनकुञ्चितकेशजालं</p>
<p>राजन्मनोज्ञशितिकण्ठशिखण्डचूडम् ॥९६६॥</p>
<p>रोलम्बललितसुरद्रुमसूनकल्पि</p>
<p>तोत्तंसमुत्कचनवोत्पलकर्णपूरम् ।</p>
<p>लोलालकस्फुरितभालतलप्रदीप्त</p>
<p>गोरोचनातिलकमुच्चलच्चिल्लिमालम् ॥९६७॥</p>
<p>आपूर्णशारदगताङ्कुशशाङ्कबिम्ब</p>
<p>कान्ताननं कमलपत्रविशालनेत्रम् ।</p>
<p>रत्नस्फुरन्मकरकुण्डलरश्मिदीप्त</p>
<p>गण्डस्थलीमुकुरमुन्नतचारुनासम् ॥९६८॥</p>
<p>सिन्दूरसुन्दरतराधरमिन्दुकुन्द</p>
<p>मन्दारमन्दहसितद्युतिदीपिताङ्गम् ।</p>
<p>वन्यप्रवालकुसुमप्रचयावक्ÿप्त</p>
<p>ग्रैवेयकोज्ज्वलमनोहरकम्बुकण्ठम् ॥९६९॥</p>
<p>मत्तभ्रमरजुष्टविलम्बमान</p>
<p>सन्तानकप्रसवदामपरिष्कृतांसम् ।</p>
<p>हारावलीभगणराजितपीवरोरो</p>
<p>व्योमस्थलीलसितकौस्तुभभानुमन्तम् ॥९७०॥</p>
<p>श्रीवत्सलक्षणसुलक्षितमुन्नतांसम्</p>
<p>आजानुपीनपरिवृत्तसुजातबाहुम् ।</p>
<p>आबन्धुरोदरमुदारगम्भीरनाभिं</p>
<p>भृङ्गाङ्गनानिकरमञ्जुलरोमराजिम् ॥९७१॥</p>
<p>नानामणिप्रघटिताङ्गदकङ्कणोर्मि</p>
<p>ग्रैवेयसारसननूपुरतुन्दबन्धम् ।</p>
<p>द्व्याङ्गरागपरिपञ्जरिताङ्गयष्टिम्</p>
<p>आपीतवस्त्रपरिवीतनितम्बबिम्बम् ॥९७२॥</p>
<p>चारूरुजानुमनुवृत्तमनोज्ञजङ्घ</p>
<p>कान्तोन्नतप्रपदनिन्दितकूर्मकान्तिम् ।</p>
<p>माणिक्यदर्पणलसन्नखराजिराजद्</p>
<p>रत्नाङ्गुलिच्छदन्सुन्दरपादपद्मम् ॥९७३॥</p>
<p>मत्स्याङ्कुशारदरकेतुयवाब्जवज्र</p>
<p>संलक्षितारुणकराङ्घ्रितलाभिरामम् ।</p>
<p>लावण्यसारसमुदायविनिर्मिताङ्ग</p>
<p>सौन्दर्यनिर्जितमनोभवदेहकान्तिम् ॥९७४॥</p>
<p>आस्यारविन्दपरिपूरितवेणुरन्ध्र</p>
<p>लोलत्कराङ्गुलिसमीरितदिव्यरागैः ।</p>
<p>शश्वद्द्रवीजृतविकृष्टसमस्तजन्तु</p>
<p>सन्तानसन्ततिमनन्तसुखाम्बुराशिम् ॥९७५॥</p>
<p>वन्दे व्रजेन्द्रसूनुं तं</p>
<p>राधासङ्गविहारिणम् ॥९७६॥</p>
<p>शारिका प्राह, आनन्दवृन्दावनचम्पू ११.६६७३—</p>
<p>सुस्निग्धदीर्घघनकुञ्चितकेशपाशं</p>
<p>मन्दभ्रमद्भ्रमरकावलिभव्यभालम् ।</p>
<p>सुभ्रूलतं स्वलकमुन्नतचारुनासं</p>
<p>घ्रेयं भविष्यति कदास्य तदास्यपद्मम् ॥९७७॥</p>
<p>माधुर्यसिन्धुमधि यस्य भवेन्निपातस्</p>
<p>तत्केवलं मधुरिमाणमुरीकरोति ।</p>
<p>उष्णीषसीमनि सहेलगता मुरारेर्</p>
<p>गोच्छन्दरज्जुरपि मज्जति रम्यतायाम् ॥९७८॥</p>
<p>रत्नोल्लसन्मकरकुण्डलताण्डवने</p>
<p>विभ्राजमानतममस्य कपोलबिम्बम् ।</p>
<p>ताम्बूलगन्धिरदनच्छदबन्धुजीवैर्</p>
<p>धन्याः परं प्रमुदिताः परिपूजयन्ति ॥९७९॥</p>
<p>श्रीवत्सकौस्तुभरमावनमालिकानां</p>
<p>लक्ष्मीभरेण परयापि च हारभासा ।</p>
<p>विभ्राजमानपरिहासममुष्य वक्षः</p>
<p>का नाम वामनयनेच्छति न प्रवेष्टुम् ॥९८०॥</p>
<p>जानुद्वयीलवणिमामृतमुद्दिधीर्ष्वोः</p>
<p>पार्श्वस्थयोर्मदमनोभवनागयूणोः ।</p>
<p>शुण्डाद्वयीव भुजयोर्द्वितयीयमस्य</p>
<p>कस्या विलोडयति हन्त न हृत्तडागम् ॥९८१॥</p>
<p>आवेल्लितं सुवलितावलिभिर्वलीभिर्</p>
<p>मुष्टिप्रमेयमपि पुष्टमिवौजसा यत।</p>
<p>लग्नं मुहुस्तदवलग्नममुष्य नोऽन्तर्</p>
<p>हा हन्त तत्कृशमिदं च कृशीकरोति ॥९८२॥</p>
<p>लावण्यकलतरुकोटरकल्पनाभी</p>
<p>निर्यत्तनुभ्रमरराजिरिवोन्मुखीयम् ।</p>
<p>रोमावलिर्मलिनिमानमहो वहन्ती</p>
<p>हा हन्त कालभुजगीव ददंश हृन्नः ॥९८३॥</p>
<p>शोणारविन्दरुचिनिन्दकमङ्घ्रियुग्मं</p>
<p>वज्राङ्कुशध्वजसरोरुहलक्ष्मलक्ष्मि ।</p>
<p>मञ्जीररत्नकिरणोल्लसदङ्गुलीकं</p>
<p>वक्षस्तटीमहह भूषयिता कदा नु ॥९८४॥</p>
<p>गोविन्दलीलामृत १६.६—</p>
<p>चक्रार्धेनुयवाष्टकोणकलसैश्छत्रत्रिकोणाम्बरैश्</p>
<p>चापस्वस्तिकवज्रगोष्पददरैर्मीनोर्ध्वरेखाङ्कुशैः ।</p>
<p>अम्भोजध्वजपक्वजाम्बवफलैः सल्लक्षणैरङ्कितां</p>
<p>जीयात्श्रीपुरुषोत्तमत्वगमकैः श्रीकृष्णपादद्वयम् ॥९८५॥</p>
<p>आनन्दवृन्दावनचम्पू १.१२—</p>
<p>वन्दे कृष्णपदारविन्दयुगलं यस्मिन्कुरङ्गीदृशां</p>
<p>वक्षोजप्रणयीकृते विलसति स्निग्धोऽङ्गरागः स्वतः ।</p>
<p>काश्मीरं तलशोणिमोपरितनः कस्तूरिकां नीलिमा</p>
<p>श्रीखण्डं नखचन्द्रकान्तिलहरी निर्वाजमातन्वते ॥९८६॥</p>
<p>शोणस्निग्धाङ्गुलिदलकुलं जातरागं परागैः</p>
<p>श्रीराधायाः स्तनमुकुलयोः कुङ्कुमक्षोदरूपैः ।</p>
<p>भक्तश्रद्धामधु नखमहःपुञ्जकिञ्जल्कजालं</p>
<p>जङ्घानालं चरणकमलं पातु नः पूतनारेः ॥९८७॥</p>
<p>चैतन्यचन्द्रोदय ७.१२—</p>
<p>लीढानेव पथश्चकोरयुवतीयूथेन याः कुर्वते</p>
<p>सद्यः स्पाटिकयन्ति रत्नघटितां याः पादपीठावलीम् ।</p>
<p>याः प्रक्षालितमृष्टयोर्जललवप्रस्यन्दशङ्काकृतस्</p>
<p>ताः कृष्णस्य पदाब्जयोर्नखमणिज्योत्स्नाश्चिरं पान्तु वः ॥९८८॥</p>
<p>गोविन्दलीलामृत १६.१८—</p>
<p>चन्द्रेन्दीवरचन्दनेन्दुनलदाच्छीतं लसत्सौरभं</p>
<p>राधायाः स्तनसङ्गलोलुपतमं तत्पाणिसंलालितम् ।</p>
<p>तच्छ्रीकुङ्कुमचर्चितं सुललितं शोभालिलीलास्पदं</p>
<p>तच्छ्रीकृष्णपदाम्बुजं भवतु नः संवाहनीयं सदा ॥९८९॥</p>
<p>गोविन्दलीलामृत १६.२०—</p>
<p>गुल्फौ बकारेर्लसतोऽतिचिक्कणौ</p>
<p>लावण्यभङ्गोच्छलितौ सुवर्तुलौ ।</p>
<p>कलिन्दकन्यातनुवीचिनिर्झराद्</p>
<p>अर्द्धोदितेन्दीवरकोरकाविव ॥९९०॥</p>
<p>गोविन्दलीलामृत १६.२५—</p>
<p>मरकतमणिरम्भास्तम्भसम्भेदिधात्रा</p>
<p>भुवनभवनमूलस्तम्भतां लम्भितं यत।</p>
<p>युवतिनिचयचेतः पीलुनीलाश्मकीलं</p>
<p>प्रणयतु हरिजङ्घायुग्ममङ्घो विघातम् ॥९९१॥</p>
<p>गोविन्दलीलामृत १६.२८२९—</p>
<p>माधुर्यलक्ष्म्या रुचिरासनद्वयं</p>
<p>लावण्यवल्ल्या गुरुपर्वयुग्मकम् ।</p>
<p>शोभाश्रियोऽलङ्कृतिपेटिकायुगं</p>
<p>जानुद्वयं भाति मनोहरं हरेः ॥९९२॥</p>
<p>रम्योरूपर्वद्वयमद्भुतं हरेर्</p>
<p>माहेन्द्रनीलं लघु सम्पुटद्वयम् ।</p>
<p>असङ्ख्यगोसङ्ख्यकुलाङ्गनाततेस्</p>
<p>ते चित्तचिन्तामणयोऽत्र मान्ति यत॥९९३॥</p>
<p>गोविन्दलीलामृत १६.३१—</p>
<p>उरुद्वयं सुवलितं ललितं बकारेः</p>
<p>पीनं सुचिक्वणमधःक्रमकार्श्ययुक्तम् ।</p>
<p>कन्दर्पवृन्दवरनर्तकलास्यरङ्गं</p>
<p>लावण्यकेलिसदनं हृदि नश्चकास्तु ॥९९४॥</p>
<p>गोविन्दलीलामृत १६.३४३६—</p>
<p>रम्भालिगर्वभरदारणसन्निवेशे</p>
<p>मत्तेभहस्तमदमर्दनमार्दवे ये ।</p>
<p>श्रीराधिकाकरभसन्ततसेव्यमाने</p>
<p>केनोपमान्तु कवयो हरिसक्थिनी ते ॥९९५॥</p>
<p>विस्तीर्णपीनमतिसुन्दरसन्निवेशं</p>
<p>रासस्थलं सरति कामनटार्बुदानाम् ।</p>
<p>आभीरधीररमणीकमनीयशोभं</p>
<p>श्रीश्रोणीमण्डलमलं विलसत्यघारेः ॥९९६॥</p>
<p>कतीरबिम्बं लसदूर्ध्व</p>
<p>कायतमालनीलाश्मकृतालबालम् ।</p>
<p>कृष्णस्य लावण्यजलालिखेलत्</p>
<p>काञ्चीमरालीवलितं विभाति ॥९९७॥</p>
<p>गोविन्दलीलामृत १६.४४—</p>
<p>दृष्ट्वा बकारेरवलग्नसौष्ठवं</p>
<p>निजावलग्नस्य कुकीर्तिशङ्कया ।</p>
<p>दुर्गासु दुर्गा जनकस्य भूभृतो</p>
<p>दरीषु पारीन्द्रगणा विलिल्यिरे ॥९९८॥</p>
<p>गोविन्दलीलामृत १६.४६—</p>
<p>श्रीकृष्णविग्रहतमालसुरद्रुमेऽस्मिन्</p>
<p>शोभामरन्दभृतनाभिसुकोटरोऽस्ति ।</p>
<p>लोभाद्वधूदृगलिपालिरिह प्रविष्टा यत्</p>
<p>सा पुनर्नहि निरेति रसे निमग्ना ॥९९९॥</p>
<p>गोविन्दलीलामृत १६.४९—</p>
<p>लवणिममधु पीत्वा नाभिपद्मान्मुरारेर्</p>
<p>व्रजयुवतिजनानां नेत्रभृङ्गार्भकालिः ।</p>
<p>उदरनलिनपत्रे या पपातोच्चलन्ती</p>
<p>तनुरुहततिदम्भात्सैव शेते प्रमत्ता ॥१०००॥</p>
<p>गोविन्दलीलामृत १६.५२५३—</p>
<p>हृद्युच्छलत्तनुरुहच्छलनिःसृत</p>
<p>श्रीनाभिह्रदानुपतितादिरसप्रवाहम् ।</p>
<p>अल्पोच्चपार्श्वयुगलं दरनिम्नमध्यं</p>
<p>मध्ये मनो मम हरेरुदरं चकास्तु ॥१००१॥</p>
<p>राधाचित्तमरालदृक्शफरिकाशश्वद्विलासास्पदम्</p>
<p>काञ्चीसारसपालिनिस्वनितटं लोमालिशैबालकम् ।</p>
<p>लावण्यामृतपूरितं त्रिवलिका सूक्ष्मोर्मिविभ्राजितं</p>
<p>श्रीनाभीनलिनं लसत्यघरिपोः श्रीतुन्दसत्पल्वलम् ॥१००२॥</p>
<p>गोविन्दलीलामृत १६.५५५७—</p>
<p>रेखास्वरूपरमयाश्रितवामभागं</p>
<p>श्रीवत्ससच्छविविराजितदक्षिणांशम् ।</p>
<p>कण्ठस्थकौस्तुभगभस्तिविराजमानं</p>
<p>शश्वद्विलासललितं वनमालिकायाः ॥१००३॥</p>
<p>श्रीबल्लवीहृदयदोहदभाजनं</p>
<p>श्रीराधामनोनृपहरिन्मणिसिंहपीठम् ।</p>
<p>त्रैलोक्ययौवतमनोहरमाधुरीकं</p>
<p>वक्षःस्थलं सुविपुलं विलसत्यघारेः ॥१००४॥</p>
<p>मुक्तावलीसुरधुनीतनुरोमराजी</p>
<p>भास्वत्सुतातरलकान्तिसरस्वतीनाम् ।</p>
<p>सङ्गेन मङ्गलकरं त्रिजगज्जनानां</p>
<p>कृष्णस्य नौमि तमुरःस्थलतीर्थराजम् ॥१००५॥</p>
<p>गोविन्दलीलामृत १६.६३—</p>
<p>पीनायतौ लवणिमोच्छलितौ सुवृत्तौ</p>
<p>पद्मादिविश्वरमणीकमनीयशोभौ ।</p>
<p>पीनस्तनीहृदयदोहदभाजनं तौ</p>
<p>श्रीमद्भुजौ मनसि मे स्फुरतामघारेः ॥१००६॥</p>
<p>अलङ्कारकौस्तुभ ८.४६—</p>
<p>रत्नस्तम्भौ व्रजमृगदृशां चित्तदोलोत्सवस्य</p>
<p>श्रीराधाया रतिजयकलातोरणोत्तानदण्डौ ।</p>
<p>दैत्येन्द्रानां परिभवमहायज्ञनीलेन्द्रयूपौ</p>
<p>शुण्डे कामप्रमदकरिणो कृष्णबाहू स्मरामः ॥१००७॥</p>
<p>गोविन्दलीलामृत १६.६७७७—</p>
<p>शङ्खोर्धेन्दुयवाङ्कुशैररिगदाच्छत्रध्वजस्वस्तिकैर्</p>
<p>यूपाब्जासिहलैर्धनुःपरिघकैः श्रीवृक्षमीनेषुभिः ।</p>
<p>नन्द्यावर्तचयैस्तथाङ्गुलिगतैरेतैर्निजैर्लक्षणैर्</p>
<p>भातः श्रीपुरुषोत्तमत्वगमकैः पाणी हरेरङ्कितौ ॥१००८॥</p>
<p>हस्तौ स्वभावमृदुलावपि कर्कशौ तौ</p>
<p>शौरेर्महापुरुषलक्ष्मतयोचुरेके ।</p>
<p>तन्नामृतं यदि तदा कमठीकठोर</p>
<p>गोपीस्तनानिशविमर्दनमत्र हेतुः ॥१००९॥</p>
<p>अनङ्गशरजर्ज्जरव्रजनवीनरामालिहृद्</p>
<p>विशल्यकरणौषधिप्रथमपल्लवौ सन्तमौ ।</p>
<p>रसोच्छलितराधिकोरसिजहेमकुम्भद्वयी</p>
<p>विभूषणनवाम्बुजे व्रजविधोः करौ दीव्यतः ॥१०१०॥</p>
<p>श्रीकामाङ्कुशतीक्ष्णशुद्धमुकुटैः पूर्णेन्दुसन्मण्डलैः</p>
<p>श्लिष्टान्योन्यमिलद्दलावलिशिरःपश्चाद्विभागे क्वचित।</p>
<p>अब्जे चेदभविष्यतां विकसितश्यामाम्बुजान्तर्गते</p>
<p>श्रीपाण्योरुपमां तदात्र कवयोऽदास्यन्नमूभ्यां हरेः ॥१०११॥</p>
<p>वृषभककुदनिन्दिस्कन्धयोस्तुङ्गतां</p>
<p>सत्पुरुषवरतयैवेत्याहुरेके बकारेः ।</p>
<p>मम तु मतमिदं श्रीराधिकादोर्मृणाली</p>
<p>सततमिलनमोदोत्फुल्लतैवात्र हेतुः ॥१०१२॥</p>
<p>अंसौ हरेरुल्लसतः समुन्नतौ</p>
<p>मन्ये लसत्कौस्तुभकण्ठमाधुरीम् ।</p>
<p>द्रष्टुं सदोद्ग्रीविकयोत्सुकेन तां</p>
<p>पार्श्वद्वयेनोन्नमितौ स्वमस्तकौ ॥१०१३॥</p>
<p>ऊर्ध्वे सुविस्तृतमधः क्रमकार्श्ययुक्तं</p>
<p>माधुर्यभूमिभुज आसनमैन्द्रनीलम् ।</p>
<p>लावण्यपूरवहनाद्दरनिम्नमध्यम्</p>
<p>इष्टं दृशां मृगदृशां हरिपृष्ठमीडे ॥१०१४॥</p>
<p>सुस्थूलमूलाद्दरकार्श्यमञ्जुला</p>
<p>स्वमाधुरीसिंहशिरोधिदर्पहृत।</p>
<p>श्रीकेशजूटस्य विलासखट्टिका</p>
<p>सुवर्तुला भाति मुकुन्दकन्धरा ॥१०१५॥</p>
<p>पिकततशुषिरालीनादनिन्दिस्वरोर्मिस्</p>
<p>त्रिभुवनजननेत्रानन्दिरेखात्रयश्रीः ।</p>
<p>नवनवनिजकान्त्या भूषितश्रीमणीन्द्रो</p>
<p>विलसति बकशत्रोः कण्ठनीलाश्मकम्बुः ॥१०१६॥</p>
<p>कण्ठो हरेर्लसति कौस्तुभराजहंस्</p>
<p>लीलामृताक्षयसरः सततं यतोऽस्मात।</p>
<p>लावण्यनर्मकविता वरगानसम्पद्</p>
<p>दिव्यापगाः प्रतिदिशं किल निःसरन्ति ॥१०१७॥</p>
<p>नासाहन्वधरोष्ठगण्डचिबुकश्रोत्रादिदिव्यद्दलं</p>
<p>श्रीदन्तावलिकेशरं स्मितमधुभ्राज्युल्लसत्सौरभम् ।</p>
<p>श्रीनेत्रद्वयखञ्जनं भ्रमरिकैर्भ्रूभृङ्गिकाल्यावृतं</p>
<p>श्रीजिह्वाद्भुतकर्णिकं विजयते श्रीकृष्णवक्त्राम्बुजम् ॥१०१८॥</p>
<p>गोविन्दलीलामृत १६.७९—</p>
<p>बन्धूके मुकुरौ सुकुन्दकलिकापाल्यो नटत्खञ्जनाव्</p>
<p>अर्धेन्दुं तिलपुष्पकं स्मरधनुर्लोलालिमालामपि ।</p>
<p>पूर्णेन्दौ यदि तत्कलङ्कमुदपास्यैतान्यधास्यद्विधिः</p>
<p>श्रीकृष्णस्य कवीश्वरा मुखमुपामास्यांस्तदैवामुना ॥१०१९॥</p>
<p>गोविन्दविरुदावली ५६—</p>
<p>उदञ्चदतिमञ्जुलस्मितसुधोर्मिलीलास्पदं</p>
<p>तरङ्गितवराङ्गनास्फुरदनङ्गरङ्गाम्बुधिः ।</p>
<p>दृगिन्दुमणिमण्डलीसलिलनिर्झरस्यन्दनो</p>
<p>मुकुन्द मुखचन्द्रमास्तव तनोति शर्माणि नः ॥१०२०॥</p>
<p>जगन्नाथवल्लभ १.३—</p>
<p>कामं कामपयोनिधिं मृगदृशामुद्भावयन्निर्भरं</p>
<p>चेतःकैरवकाननानि यमिनामत्यन्तमुल्लासयन।</p>
<p>रक्षःकोककुलानि शोकविकलान्येकान्तमाकल्पयन्न्</p>
<p>आनन्दं वितनोतु वो मधुरिपोर्वक्त्रापदेशः शशी ॥१०२१॥</p>
<p>गोविन्दलीलामृत १६.८०८१—</p>
<p>बाल्ये जनन्याङ्गुलिलालने यद्</p>
<p>अङ्गुष्ठसङ्गाद्दरनिम्नमध्यम् ।</p>
<p>अधोऽङ्गुलिद्वन्द्वकृतोन्नतेश्च</p>
<p>स्वल्पोन्नताग्रांशममेयशोभम् ॥१०२२॥</p>
<p>नीलोत्पलस्योदयदिन्दुकान्ति</p>
<p>फुल्लैकपौरस्य दलोपमर्दि ।</p>
<p>लावण्यवन्योच्छलितं मनोज्ञं</p>
<p>तच्छ्रीहरेः श्रीचिबुकं चकास्ति ॥१०२३॥</p>
<p>गोविन्दलीलामृत १६.८४८६—</p>
<p>श्रीकर्णभूषणभराद्दरदीर्घरन्ध्रं</p>
<p>विश्वाङ्गनानयनमीनमनोजजालम् ।</p>
<p>गोपीमनोहरिणबन्धनवागुरा यत्</p>
<p>श्रीराधिकानयनखञ्जनबन्धपाशः ॥१०२४॥</p>
<p>गान्धर्विकासपरिहाससगर्वनिन्दा</p>
<p>खञ्जद्वचोऽमृतरसायनपानलोलम् ।</p>
<p>शोणान्तरं सुरुचिरं समसन्निवेशं</p>
<p>तन्मे हृदि स्फुरतु माधवकर्णयुग्मम् ॥१०२५॥</p>
<p>कृष्णस्य पूर्णविधुमण्डलसन्निवेशं</p>
<p>राधाधरामृतरसायनसेकपुष्टम् ।</p>
<p>गण्डद्वयं मकरकुण्डलनृत्यरङ्गं</p>
<p>भातीन्द्रनीलमणिदर्पणदर्पहारि ॥१०२६॥</p>
<p>गोविन्दलीलामृत १६.८८९२—</p>
<p>ओष्ठोपरि श्वसननिर्गमनाल्पनिम्नं</p>
<p>बन्धूकजिच्छविदरोच्छ्वसितोष्ठमध्यम् ।</p>
<p>श्रीश्यामिमारुणिमयोर्मिलनप्रदेशे</p>
<p>स्तोकोन्नतायत मनोहरसीमशोभम् ॥१०२७॥</p>
<p>बिम्बातिमञ्ज्वधरमध्यगताल्परेखं</p>
<p>स्वं पश्यतामितररागहरस्वभावम् ।</p>
<p>शश्वन्निजामृतसुवासितमञ्जुवंशी</p>
<p>सूक्ष्मायतध्वनिभिराहृतविश्वचित्तम् ॥१०२८॥</p>
<p>सर्वस्वरत्नपिटको व्रजसुन्दरीणां</p>
<p>जीवातुसीधुचषकं वृषभानुजायाः ।</p>
<p>तच्छ्रीलसद्दशनलक्षणलक्षितं श्री</p>
<p>कृष्णाधरौष्ठमनिशं हृदि मे चकास्तु ॥१०२९॥</p>
<p>स्वाकारसौष्ठवविनिन्दितकुन्दवृन्द</p>
<p>सत्कोरकान्शिखरहीरकमौक्तिकानाम् ।</p>
<p>शोभाभिमानभरखण्डनकान्तिलेशान्</p>
<p>वामभ्रुवामधरबिम्बशुकायमानान॥१०३०॥</p>
<p>जात्यैव पक्त्रिमसुदाडिमबीजमञ्जून्</p>
<p>शश्वत्प्रियाधररसास्वादनेन शोणान।</p>
<p>कान्तौष्ठशोणमणिभेदनकामटङ्कान्</p>
<p>श्रीमन्मुकुन्ददशनान्सुभगाः स्मरन्ति ॥१०३१॥</p>
<p>गोविन्दविरुदावली १९—</p>
<p>प्रपन्नजनतातमःक्षपणशारदेन्दुप्रभा</p>
<p>व्रजाम्बुज विलोचनस्मरसमृद्धिसिद्धौषधिः ।</p>
<p>विडम्बितसुधाम्बुधिप्रबलमाधुरीडम्बरा</p>
<p>बिभर्तु तव माधव स्मितकडम्बकान्तिमुर्दम् ॥१०३२॥</p>
<p>गोविन्दलीलामृत १६.९६९७—</p>
<p>अन्तःप्रेमघृतस्मितोत्तममधुनर्मैक्षवैः संयुता</p>
<p>शब्दर्थोभयशक्तिसूचितरसादीन्दुल्लसत्सौरभा ।</p>
<p>आभीरीमदनार्कतापशमनी विश्वैकसन्तर्पनी</p>
<p>सा जीयादमृताब्धिदर्पदमनी वाणी रसाला हरेः ॥१०३३॥</p>
<p>अर्वाङ्मुखेन्द्रमणिसृष्टतिलप्रसून</p>
<p>कान्तिः स्मराशुगविशेष इवेन्द्रनीलः ।</p>
<p>नीलाश्मक्ÿप्तशुकचञ्चुविनिन्दिरोचिः</p>
<p>श्रीनासिकोच्चशिखरा विलसत्यघारेः ॥१०३४॥</p>
<p>गोविन्दलीलामृत १६.१०१—</p>
<p>अत्यायते सुविपुले मसृणे सुशोणे</p>
<p>सुस्निग्धपीनघनचञ्चलपक्ष्मरम्ये ।</p>
<p>तारुण्यसारमदघूर्णनमन्थरे च</p>
<p>नेत्रे हरेर्मम हृदि स्फुरतां सदा ते ॥१०३५॥</p>
<p>सङ्ग्रहकर्तुः—</p>
<p>क्षीराब्धेः कति वीचयः कति दलद्रक्तोत्पलानां दलद्</p>
<p>रोणीसञ्चयवृष्टयः कति मधून्मत्तालिविञ्छोलयः ।</p>
<p>हेलोदञ्चदवाञ्चतोर्न नयनयोः कृष्णस्य नीलेक्षण</p>
<p>व्यापारे कति नोन्मीषत्ति विविधज्योतिर्विलासच्छलात॥१०३६॥</p>
<p>गोविन्दविरुदावली १३—</p>
<p>अजर्जरपतिवर्ताहृदयवज्रभेदोद्धुराः</p>
<p>कठोरवरवर्णिनीनिकरमानवर्मच्छिदः ।</p>
<p>अनङ्गधनुरुद्धतप्रचलचिल्लिचापच्युताः</p>
<p>क्रियासुरघविद्विषस्तव मुदं कटाक्षेषवः ॥१०३७॥</p>
<p>गोविन्दलीलामृत १६.१०२१०३—</p>
<p>साध्वीस्वधर्मदृढवर्मविभेद</p>
<p>दक्षकामेषुतीक्ष्णकठिना विलसन्त्यघारेः ।</p>
<p>स्वप्नेऽपि दुर्लभसमस्तदरिद्रगोष्ठी</p>
<p>वाञ्छाभिपूरणवदान्यवरा कटाक्षाः ॥१०३८॥</p>
<p>या विश्वयौवतविलोलमनःकुरन्गान्</p>
<p>आविध्य घूर्णयति नर्तनमार्गणैः स्वैः ।</p>
<p>सा भ्रूलता मुररिपोः कुटिलापि कीर्त्या</p>
<p>कन्दर्पपुष्पतृणतां तृणतां निनाय ॥१०३९॥</p>
<p>गोविन्दलीलामृत १६.१०५—</p>
<p>चिल्लीलतालकवरूथकरम्यपार्श्वं</p>
<p>कृष्णाष्टमीशशिनिभं गिरिधातुचित्रम् ।</p>
<p>राधामनोहरिणबन्धनकामयन्त्र</p>
<p>काश्मीरचारुतिलकं हरिभालमीडे ॥१०४०॥</p>
<p>गोविन्दलीलामृत १६.१०७१०८—</p>
<p>श्लघ्यायतो भ्रमरगञ्जनचिक्कणाभः</p>
<p>सूक्ष्मः सुकुञ्चिततरोऽतिघनः समग्रः ।</p>
<p>कस्तूरिकायुगसितोत्पलगन्धहृद्यः</p>
<p>कामध्वजासितसुचामरचारुशोभः ॥१०४१॥</p>
<p>चूडाद्विफालकवरार्धकजूटवेणी</p>
<p>जूटादिकालकृतबन्धविशेषरम्यः ।</p>
<p>यो हृत्सुधारुचिकुरङ्गतिराधिकायाश्</p>
<p>चित्ते स नः स्फुरतु केशवकेशपाशः ॥१०४२॥</p>
<p>पद्यावली ८९—</p>
<p>आरक्तदीर्घनयनो नयनाभिरामः</p>
<p>कन्दर्पकोटिललितं वपुरादधानः ।</p>
<p>भूयात्स मेऽद्य हृदयाम्बुरुहाधिवर्ती</p>
<p>वृन्दाटवीनगरनागरचक्रवर्ती ॥१०४३॥</p>
<p>पद्यावली ९६—</p>
<p>अनङ्गरसचातुरीचपलचारुनेत्राञ्चलश्</p>
<p>चलन्मकरकुण्डलस्फुरितकान्तिगण्डस्थलः ।</p>
<p>व्रजोल्लसितनागरीनिकररासलास्योत्सुकः</p>
<p>स मे सपदि मानसे स्फुरतु कोऽपि गोपालकः ॥१०४४॥</p>
<p>अलङ्कारकौस्तुभ ?</p>
<p>सान्द्रानन्दघनं घनाघनघटास्निग्धोज्ज्वलश्यामल</p>
<p>ज्योत्स्नाजालजटालमालय इव प्रेम्णां त्रिलोकीश्रियः ।</p>
<p>कृष्णस्याङ्गमनङ्गसङ्गरलसद्गोपाङ्गनापाङ्गक</p>
<p>व्यासङ्गेन तरङ्गितं मम मनः सङ्गित्वमङ्गीक्रियात॥१०४५॥</p>
<p>गोविन्दलीलामृत १६.१०९११०—</p>
<p>अपारमाधुर्यसुधार्णवानि</p>
<p>नानाङ्गभूषाचयभूषणानि ।</p>
<p>जगद्दृगासेचनकानि शौरेर्</p>
<p>वर्ण्यानि नाङ्गानि सहस्रवक्त्रैः ॥१०४६॥</p>
<p>इतीरयित्वा विरते शुकेशे</p>
<p>ससारिके गद्गदरुद्धकण्ठे ।</p>
<p>तद्वाक्सुधाम्भोधिनिमग्नचित्ता</p>
<p>क्षणं सभा सा स्तिमिता तदासीत॥१०४७॥</p>
<p>गोविन्दलीलामृत १७.१७—</p>
<p>श्रीराधया प्रेरितयाथ वृन्दया</p>
<p>संलालितः स्वास्थ्यमुपागतः शुकः ।</p>
<p>दिष्टश्च कृष्णस्य गुणानुवर्णने ससारिकः</p>
<p>प्राह सभां स नन्दयन॥१०४८॥</p>
<p>कविभिरनवगाह्यं तं महद्भिर्वराकोऽप्य्</p>
<p>अहमजितगुणाब्धिं जिह्वया लेढुमीहे ।</p>
<p>यदपि फलमभेद्यं लाङ्गलीयं सुपक्वं</p>
<p>स्पृशति तदपि चञ्च्वा तन्मुहुर्लुब्धकीरः ॥१०४९॥</p>
<p>इहानिनीषामि करेण भास्करं</p>
<p>मूर्ध्ना बिभित्सामि सुमेरुपर्वतम् ।</p>
<p>दोर्भ्यां तितीर्षामि महार्णवो यतो</p>
<p>गुणान्विवक्ष्यामि हरेरपत्रपः ॥१०५०॥</p>
<p>या या जाता हरिगुणलवस्पर्शपूता रसज्ञा</p>
<p>सा सा जातु स्पृशति नितरां क्वापि वार्तां तदन्याम् ।</p>
<p>माकन्दीयप्रथममुकुलास्वादपुष्टान्यपुष्ट</p>
<p>श्रेणी या सा रसयति कथं कुट्मलं पैचुमर्दम् ॥१०५१॥</p>
<p>यदुक्तं गर्गेण व्रजपतिपुरस्तेऽस्य हि शिशोर्</p>
<p>गुणैस्तैस्तैः साम्यं लभत इह नारायण इति ।</p>
<p>गुणानामानन्त्यं परमशुभता गोकुलविधोर्</p>
<p>महत्त्वं गाम्भीर्यादिकमपि च तेनैव कथितम् ॥१०५२॥</p>
<p>स्व भक्ते वात्सल्य प्रणय वशतादेर्गुणततेर्</p>
<p>अनन्तत्वात्सङ्ख्या दनुज जयिनो नैव घटते ।</p>
<p>बहुत्वात्पाल्यानामनिशमुरुवृत्तेः समुदयाद्</p>
<p>इहाप्येकैकस्यापि हि भवति सम्यङ्नगणनम् ॥१०५३॥</p>
<p>रूपं भूषण भूषणं नववयः कैशोर मध्य स्थितं</p>
<p>वीर्यं कन्दूकिताद्रि शिलममलं लीला जगन्मोहिनी ।</p>
<p>औदार्यं स्व समर्पणावधि दया यस्याखिल प्लाविका</p>
<p>कीर्तिर्विश्व विशोधिनी कथमसौ कृष्णोऽस्तु वर्ण्य क्षितौ ॥१०५४॥</p>
<p>गोविन्दलीलामृत १७.९—</p>
<p>श्रीकृष्णस्याखिलाङ्गान्मृगमदरससंलिप्तनीलोत्पलानां</p>
<p>कक्षभ्रूश्रोणिकेशादगुरुरसलसत्पारिजातोत्पलानाम् ।</p>
<p>श्रीनासानाभिवक्त्रात्करपदनयनाच्चेन्दुलिप्ताम्बुजानां</p>
<p>सत्सौरभ्यामृतोर्मिः प्रसरति जगदाप्लावयन्ती समन्तात॥१०५५॥</p>
<p>गोविन्दलीलामृत १७.१४१७—</p>
<p>लावण्यवन्योत्सलिलेऽघविद्विषो</p>
<p>राधात्ममूर्तिं प्रतिबिम्बितां हृदि ।</p>
<p>दृष्ट्वाङ्गनां स्वं प्रतिकुर्वतीं परां</p>
<p>निश्चित्य रोषाद्विमुखी स्म वेप्यते ॥१०५६॥</p>
<p>श्रीराधयानन्यसमोर्ध्वयाहृतं</p>
<p>मनो हरेर्धावति नापराङ्गनाम् ।</p>
<p>सरोजिनी सन्मधुलम्पटः सदा वल्लीं</p>
<p>परामिच्छति किं मधुव्रतः ॥१०५७॥</p>
<p>उष्णो रविः शीतल एव चन्द्रः</p>
<p>सर्वंसह भूश्चपलः समीरः ।</p>
<p>साधुः सुधीरोऽम्बुनिधिर्गभीरः</p>
<p>स्वभावतः प्रेमवशो हि कृष्णः ॥१०५८॥</p>
<p>गम्भीरोऽतिस्थिरमतिरतिव्रीडितो निर्विकारी</p>
<p>यः कृष्णस्ते सुबल सवयाः साम्प्रतं पश्य सोऽयम् ।</p>
<p>श्रीराधायाः समसवयसः श्रीमुखालोकजातैर्</p>
<p>भावैर्लोलः स्मरविवशधीः सम्भ्रमाद्बम्भ्रमीति ॥१०५९॥</p>
<p>गोविन्दलीलामृत १७.१९२१—</p>
<p>प्रस्वेदोत्पुलकादरोक्त्यमृतसत्सौरभ्यमन्दस्मितैः</p>
<p>पाद्यार्घ्याचमनीयगन्धकुसुमान्याजह्रुराराधने ।</p>
<p>कृष्णस्य व्रजसुभ्रुवस्त्विह परीरम्भादिलीलामृतं</p>
<p>नैवेद्यं च तदा सुधाधररसस्ताम्बूलमासामभूत॥१०६०॥</p>
<p>वदान्येशस्तृष्णानिचयचितचित्तैः करुणराट्</p>
<p>विपन्नैः कन्दर्पो युवतिनिकरैर्मृत्युररिभिः ।</p>
<p>अधीशः सद्भक्तैः सहजनिजबन्धुर्व्रजजनैः</p>
<p>प्रतीतः कृष्णोऽसाविति विविधलोकैर्बहुविधः ॥१०६१॥</p>
<p>सांमुख्यात्श्वपचो द्विजोऽस्ति विमुखश्चेद्यस्य विप्रऽन्त्यजो</p>
<p>यत्प्रेमाप्यमृतायते प्रणयिनां ह्री कालकूटन्नपि ।</p>
<p>कीर्तिः कृष्णरुचीन्करोति विषदी कुर्वत्यशेषान्जनान्</p>
<p>इन्दुर्यद्विरहेऽग्निरग्निरमृतं कृष्णाय तस्मै नमः ॥१०६२॥</p>
<p>गोविन्दलीलामृत १७.२५—</p>
<p>कामोत्पत्तिर्धृति धन हृतिह्संहृतिर्लोकभीतेर्</p>
<p>धर्मोच्छित्तिः कुवलयदृशामाहृतिः पत्युरङ्कात।</p>
<p>कम्पोद्भिः स्थिरमनुचरे स्तब्धिरप्यापगानां</p>
<p>या सा जीयान्मधुरमुरलीकाकली गोकुलेन्दोः ॥१०६३॥</p>
<p>गोविन्दलीलामृत १७.२७—</p>
<p>नादव्याजात्क्षिपसि कठिने गारलीमामृतीं वा</p>
<p>धावां वंशि प्रणय सखि नो जीवनं वा मृतिं वा ।</p>
<p>ताभ्यां नान्यां वितर विषमां हा दशामत्यसह्यां</p>
<p>गोप्यः कृष्णप्रणयविकला वंशिकामित्थमाहुः ॥१०६४॥</p>
<p>गोविन्दलीलामृत १७.३४३६—</p>
<p>सौन्दर्यं पदयोः सरोजवदहो कान्तं तथेन्दुर्मुखं</p>
<p>रम्या भ्रुभ्रमरावलीव मधुरः पीयूषतुल्योऽधरः ।</p>
<p>लोलाब्जेन समे चले सुनयने शुभ्रा रदा कुन्दवत्</p>
<p>कंसारेरमृतं यथा सुलपितं ज्योत्स्नेव हास द्युतिः ॥१०६५॥</p>
<p>श्रीपाणी नवपल्लवेन सदृशौ पूर्णेन्दुतुल्या नखा</p>
<p>गण्डौ दर्पणवद्द्युतिर्नवघनश्यामा च यस्याङ्गनाः ।</p>
<p>दृष्टाम्भोरुहदर्शमास्यमलिसञ्चारं चरन्त्युत्तृषः</p>
<p>साधौ चन्द्रति यः सूतीयति नतान्कुञ्जेषु सौधीयति ॥१०६६॥</p>
<p>यो दैत्येष्वशनीयतीह रमणीवृन्दे मनोजायते</p>
<p>दाता येन समः क्वचिन्नहि न यत्तुल्योऽस्ति शूरः क्वचित।</p>
<p>यल्लीला सदृशी क्वचिन्नहि न येनास्ते समानोऽपि वा</p>
<p>चुम्बन्त्याननपद्ममेणनयना यस्यैष कृष्णोऽवतु ॥१०६७॥</p>
<p>गोविन्दलीलामृत १७.४८४९—</p>
<p>एवं हि कृष्णस्य गुणा अनन्ता</p>
<p>लीलाप्यनन्ता महिमाप्यनन्तः ।</p>
<p>तत्तत्कणस्पर्शनमात्मवाचां</p>
<p>विशुद्धये तद्गणनाशयालम् ॥१०६८॥</p>
<p>इत्थं हरेस्तद्गुणवर्णनाम्बुधौ</p>
<p>निमज्जनोन्मज्जनफुल्लमानसौ ।</p>
<p>सारीशुकौ स्वेप्सितमीश्वरौ निजा</p>
<p>वयाचतां तद्गुणवर्णनैः पुनः ॥१०६९॥</p>
<p>आनन्दवृन्दावनचम्पू १५.२२०—</p>
<p>जय जय नन्दात्मज जय वृन्दावनरसकन्दातुलगुणविन्दा</p>
<p>धिकतरनन्दच्चिन्मकरन्दस्वपदारविन्दद्वयकुरुविन्द</p>
<p>प्रभनखचन्द्रावलिभिरतन्द्रामलरुचिसान्द्राकृतिभिरलं</p>
<p>द्रावितनिजलोकव्यतिकरशोकस्फुरदस्तोक</p>
<p>प्रथितश्लोक श्रीधरधीर व्रजवरवीर</p>
<p>प्रकटाभीर श्यामशरीर ॥१०७०॥</p>
<p>गोविन्दविरुदावली ३७—</p>
<p>जय जय वंशीवाद्यविशारद शारदसरसीरुहपरिभावक</p>
<p>भावकलितलोचनसंचारण चारणसिद्धवधूधृतिहारक</p>
<p>हारकलापरुचाञ्चितकुण्डल कुण्डलसद्गोवर्धनभूषित</p>
<p>भूषितभूषणचिद्घनविग्रह विग्रहखण्डितखलवृषभासुर</p>
<p>भासुरकुटिलकचार्पितचन्द्रक चन्द्रकलापरुचाभ्यधिकानन</p>
<p>काननकुञ्जगृहस्मरसङ्गर सङ्गरसोद्धुरबाहुभुजङ्गम</p>
<p>जङ्गमनवतापिच्छनगोपम गोपमनीषितसिद्धिषु दक्षिण</p>
<p>दक्षिणपाणिगदण्डसभाजित भाजितकोटिशशाङ्कविरोचन</p>
<p>रोचनया कृतचारुविशेषक शेसकमलभवसनकसनन्दन</p>
<p>नन्दनगुण मा नन्दय सुन्दर ॥ वीर ॥१०७१॥</p>
<p>गोविन्दविरुदावली ३९—</p>
<p>त्वं जय केशव केशबलस्तुत वीर्यविलक्षण लक्षणबोधित</p>
<p>केलिषु नागर नागरणोद्धत गोकुलनन्दन नन्दनतिव्रत</p>
<p>सान्द्रमुदर्पक दर्पकमोहन हे सुषमानवमानवतीगण</p>
<p>माननिरासक रासकलाश्रित सस्तनगौरवगौरवधूवृत</p>
<p>कुञ्जशतोषित तोषितयौवत रूपभराधिकराधिकयार्चित</p>
<p>भीरुविलम्बित लम्बितशेखर केलिकुलालसलालसलोचन</p>
<p>रोषमदारुणदारुणदानवमुक्तिदलोकन लोकनमस्कृत</p>
<p>गोपसभावक भावकशर्मद हन्त कृपालय पालय मामपि ॥ वीर ॥१०७२॥</p>
<p>सङ्गीतमाधवं २३—</p>
<p>वरसीमन्तरसामृतसारिणीधृतसिन्दूरसुरेखाम् ।</p>
<p>श्रीवृषभानुकृपाम्बुधिसम्भवसुभगसुधाकरलेखाम् ॥</p>
<p>स्मरति मनो मम निरवधि राधाम् ।</p>
<p>मधुपतिरूपगुणश्रवणोदितसहजमनोभवबाधाम् ॥</p>
<p>सुरुचिरकवरीविराजितकोमलपरिमलमल्लिसुमालाम् ।</p>
<p>मदचलखञ्जनखेलनगञ्जनलोचनकमलविशालाम् ॥</p>
<p>मदकरिराजविराजदनूत्तमचलितललितगतिभङ्गीम् ।</p>
<p>अतिसुकुमारकमकवनचम्पकगौरमधुरमधुराङ्गीम् ॥</p>
<p>मणिकेयूरललितवलयावलिमण्डितमृदुभुजवल्लीम् ।</p>
<p>प्रतिपदमद्भुतरूपचमत्कृतिमोहनयुवतीमतल्लीम् ॥</p>
<p>मृदुमृदुहासललितमुखमण्डलकृतशशिबिम्बविडम्बाम् ।</p>
<p>किङ्किणिजालखचितपृथुसुन्दरनवरसराशिनितम्बाम् ॥</p>
<p>चित्रितकञ्चुलिकास्थगितओद्भटकुचहाटकघटशोभाम् ।</p>
<p>स्फुरदरुणाधरस्वादुसुधारसकृतहरिमानसलोभाम् ॥</p>
<p>सुन्दरचिबुकविराजितमोहनमेचकबिन्दुविलासाम् ।</p>
<p>सकनकरत्नखचितपृथुमौक्तिकरुचिरुचिरोज्ज्वलनासाम् ॥</p>
<p>उज्ज्वलरागरसामृतसागरसारतनुं वररूपाम् ।</p>
<p>निपतितमाधवमुग्धमनोमृगनाभिसुधारसकूपाम् ॥</p>
<p>नूपुरहारमनोहरकुण्डलकृतरुचिमरुणदुकूलाम् ।</p>
<p>पथि पथि मदनमदाकुलगोकुलचन्द्रकलितपदमूलाम् ॥</p>
<p>रसिकसरस्वतिगीतमाहद्भुतराधारूपरहस्यम् ।</p>
<p>वृन्दावनरसलालसमनसामिदमुपगेयमवश्यम् ॥१०७३॥</p>
<p>सङ्गीतमाधवं २४२७—</p>
<p>सुभगशिखलक्ष्मीकोटिकाम्यैकपादा ।</p>
<p>धृतनखमणिचन्द्रज्योतिरामोदमात्रा ।</p>
<p>अतिमधुरचरित्रानङ्गलीलाविलासा</p>
<p>मम हृदि रसमूर्तिः स्फूर्तिमायातु राधा ॥१०७४॥</p>
<p>नवरसमदघूर्णन्माधवप्राणकोटि</p>
<p>प्रियनखमणिशोभा सर्वसौभाग्यभूमिः ।</p>
<p>स्फुरतु हृदि सदा मे कापि काश्मीररोचिर्</p>
<p>व्रजनगरकिशोरीवृन्दसीमन्तभूषा ॥१०७५॥</p>
<p>गोविन्दप्राणसर्वस्वनखचन्द्रैकचन्द्रिका ।</p>
<p>कापि प्रेमरसोदारा किशोरी मम जीवनम् ॥१०७६॥</p>
<p>चेतः कामपि कुन्दसुन्दरसुधानिःस्यन्दिमन्दस्मित</p>
<p>ज्योतिर्मोहनवक्त्रचन्द्रविगलत्प्रेमामृताम्भोनिधिम् ।</p>
<p>प्रत्यङ्गोच्छलितानुरागसहजानङ्गोत्सवैकावधिं</p>
<p>श्रीवृन्दावनचन्द्रदुर्मदमनश्चौरीं किशोरीं स्मर ॥१०७७॥</p>
<p>गोविन्दलीलामृतं ११.५०५४—</p>
<p>पुनः कृष्णेङ्गितज्ञास्ताः श्लोकैरेकैकशः पृथक।</p>
<p>वयस्यां वर्णयामासुः प्रेम्ना ताः ललितादयः ॥१०७८॥</p>
<p>शङ्खार्धेन्दुयवाब्जकुञ्जररथैः सीराङ्कुशेषुध्वजैश्</p>
<p>चापस्वस्तिकमत्स्यतोमरमुखैः सल्लक्षणैरङ्कितम् ।</p>
<p>लाक्षावर्मितमाहवोपकरणैरेभिर्विजित्याखिलं</p>
<p>श्रीराधाचरणद्वयं सुकटकं साम्राज्यलक्ष्म्या बभौ ॥१०७९॥</p>
<p>यत्कान्त्या लवनाच्छ्रियः किशलये या पल्लवाख्यां न्यधात्</p>
<p>पद्माख्यां नलिले विधाय मलिनीभावं निशा कोकवत।</p>
<p>शोकात्कोकनदाभिधां विलपनै रक्तोत्पले चेत्यसौ</p>
<p>सा राधा भुवि तत्पदद्वयमिदं केनोपमेयं भवेत॥१०८०॥</p>
<p>अपूर्वा श्रीराधाचरणकमलनखचन्द्रावलिर्</p>
<p>इयं सदा पूर्णा भान्ती हरिहृदि निरङ्कारुणरुचिः ।</p>
<p>समुत्फुल्लं तस्येन्द्रियकुमुदवृन्दं विदधती</p>
<p>हठाच्चन्द्रावल्या विरचयति या विस्मृतमपि ॥१०८१॥</p>
<p>तारुण्ये नवराज्ञि नीतिशिथिले राधावपुःपत्तने</p>
<p>वक्षोजद्वयदस्युना स जघनेनाक्रम्य मध्यं बलात।</p>
<p>पौष्कल्यं निखिलं हृतं त्रिवलिभिः फुत्कारभीत्या गुणैर्</p>
<p>बद्ध्वा स्थापितमित्यवेत्य भयतो गुल्फौ निलीय स्थितौ ॥१०८२॥</p>
<p>गोविन्दलीलामृतं ११.५६—</p>
<p>अस्या मिषात्प्रसृतयोर्मदनाय हैमा</p>
<p>लानद्वयं विधिरदादनुमार्थितः किम् ।</p>
<p>यत्कृष्णचित्तमदमत्तगजं स चास्मिन्</p>
<p>तन्माधुरी सुदृढशृङ्खलया बबन्ध ॥१०८३॥</p>
<p>गोविन्दलीलामृतं ११.५५—</p>
<p>स्वस्थित्यैव स्तम्भितस्वर्णरम्भा</p>
<p>स्तम्भारम्भे दीव्यतोऽस्या सुजङ्घे ।</p>
<p>धात्रानङ्गोष्णार्तकृष्णेभशीत</p>
<p>च्छायाशालास्तम्भतां लम्भिते ये ॥१०८४॥</p>
<p>जानुद्वयं न तदिदं वृषभानुजायाः</p>
<p>कामस्ये ते कनकसम्पुटिके सुगुप्ते ।</p>
<p>यत्कृष्णहृन्नयनरत्नमनेकयत्नैः</p>
<p>संमुष्य सोऽयमनयोर्मुमुदे निधाय ॥१०८५॥</p>
<p>त्वचि कठिनकरेभ्यः पद्मिनां भीः करेः</p>
<p>स्याज्जलमयकदलीनां ह्रीश्च काण्डादसारात।</p>
<p>हरिकरभविलासायासलभ्ये तदस्या</p>
<p>निरुपममधुरे ते सक्थिनी केन तुल्ये ॥१०८६॥</p>
<p>गोविन्दलीलामृतं ११.६०६२—</p>
<p>राधाश्रोणिरियं समानपुलिनैः सत्या कवेर्गीरियं</p>
<p>यद्वेणी यमुना तदेव पुलिनं काञ्ची मरालीततिः ।</p>
<p>नो चेत्तत्र हरेर्मनोनटवरः श्रीरासलास्यं कथं</p>
<p>स्वाभिर्वृत्तिसखीनटीभिरनिशं कुर्वन्न विश्राम्यति ॥१०८७॥</p>
<p>वीर्योन्मत्तैर्मदकरितनुस्थूलता हस्तकुम्भैर्</p>
<p>मैत्रीं कृत्वा शठगुरुनितम्बोरुवक्षोजचौरैः ।</p>
<p>पौष्कल्यं मे हृतमिति भयक्रोधशोकादिवास्या</p>
<p>दुःस्थं मध्यं त्वरितमकरोत्सिंहमध्येन सख्यम् ॥१०८८॥</p>
<p>अस्या नितम्बस्तनयोर्दरिद्रयोः</p>
<p>सन्धिं विधायाहृतमध्यसम्पदोः ।</p>
<p>पश्चाद्विधिर्वीक्ष्य कलिं प्रलुब्धयोश्</p>
<p>चकार सीमां त्रिवलिच्छलेन किम् ॥१०८९॥</p>
<p>गोविन्दलीलामृतं ११.६५—</p>
<p>चलदलदलजाले कम्पदं हैमदीव्यत्</p>
<p>कमलनवदलालौ जाड्यदं निर्जयेन ।</p>
<p>तिलकितमिव रोमश्रेणि कस्तूरिकाभिस्</p>
<p>तदिदमुदरमस्या भाति साम्राज्यलक्ष्म्या ॥१०९०॥</p>
<p>गोविन्दलीलामृतं ११.३१—</p>
<p>अस्या लसत्तनुवनीमनुभाति काम</p>
<p>गम्भीरवेदिगजराट्यदिहास्य भातः ।</p>
<p>कुम्भौ मिषेण कुचयोर्हरिपाणिजम््म
कामाङ्कुशक्षतशतौ मदलेपचित्रौ ॥१०९१॥</p>
<p>गोविन्दलीलामृतं ११.६६६९—</p>
<p>भृङ्गाराम्भोजमालाव्यजनशशिकलाकुण्डलच्छत्रयूपैः</p>
<p>शङ्खश्रीवृक्षवेद्यासनकुसुमलताचामरस्वस्तिकाद्यैः ।</p>
<p>सौभाग्याङ्कैरमीभिर्युतकरयुगला राधिका राजतेऽसौ</p>
<p>मन्ये तत्तन्मिषात्स्वप्रियपरिचरणस्योपचारान्बिभर्ति ॥१०९२॥</p>
<p>श्रीकामाङ्कुशतीक्ष्णचारुशिखरैर्माणिक्यपूर्णेन्दुभिः</p>
<p>श्लिष्टाग्रार्धविभागगन्धफलिकाश्रेणीदलैः शोभिते ।</p>
<p>पद्मे चेदभविष्यतां क्वचिदपि श्रीराधिकाहस्तयोर्</p>
<p>औपम्यं जितपल्लवाब्जचययोः सम्प्राप्स्यतां ते तदा ॥१०९३॥</p>
<p>राधाकराब्जनखराः सुखरबकारेर्</p>
<p>वक्षस्तटीगरुडरत्नकवाटिकायाम् ।</p>
<p>उत्कीर्णचित्रकरणाय रतीशकारोष्</p>
<p>टङ्काः सुसूक्ष्मनिशिताः स्फुटमुल्लसन्ति ॥१०९४॥</p>
<p>मूलेऽधोवदनं वराटकयुगं चाग्रेऽम्बुजे बिभ्रती</p>
<p>नैते स्वर्णमृणालके रतिपतेर्ये पाशतामागते ।</p>
<p>कृष्णोत्फुल्लतमालवेष्टनपटुबिल्वत्कुचाधः</p>
<p>फले राधाबाहुलते इमे करयुगश्रीपल्लवे दीव्यतः ॥१०९५॥</p>
<p>गोविन्दलीलामृतं ११.७२७४—</p>
<p>स्मरजयलिपियुक्ता हाटकीपट्टिकेयं किमु</p>
<p>विधृतमनोभूशस्त्रिकं स्वर्णपीठम् ।</p>
<p>मदनभुजगपाशाधारतूणं नु हैमं</p>
<p>नहि लसति विराजद्वेणिराधासुपृष्ठम् ॥१०९६॥</p>
<p>सहजविनतमंसद्वन्द्वमस्याः कवीन्द्रा</p>
<p>गिरिधरकरशश्वद्भारतो नम्रमाहुः ।</p>
<p>मम तु मतमनुच्चैरप्यदः सर्वमुच्चैः</p>
<p>शिरसगणमतीत्योद्भाति तत्सौभगेन ॥१०९७॥</p>
<p>सौन्दर्यलक्ष्मीरिह काव्यलक्ष्मीः</p>
<p>सन्गीतलक्ष्मीश्च हरेर्मुदेऽस्ति ।</p>
<p>पूर्णेति धातुर्गणनात्तु रेखा</p>
<p>त्रयेण कण्ठः किमु भात्यमुष्याः ॥१०९८॥</p>
<p>गोविन्दलीलामृतं ११.७६७८—</p>
<p>व्यर्थीकृता स्वरगुणैर्गहनं पिकाली</p>
<p>भेजे सुधा च कटुतां जडतां ततश्रीः ।</p>
<p>यस्य श्रिया दरततिश्च समुद्रमस्याः</p>
<p>केनोपमान्तु कवयस्तमिमं सुकण्ठम् ॥१०९९॥</p>
<p>यो बालार्कविकाशिसुप्तमधुपस्वर्णाम्बुजैकच्छदो</p>
<p>विश्राम्यत्पिकहेममन्दिरगवाक्षाधोविटङ्कोऽपि यः ।</p>
<p>तौ राधामदबिन्दुचारुचिबुकं दृष्ट्वा स्वसाम्योत्सुकौ</p>
<p>श्रीकृष्णाङ्गुलिसङ्गसौभगगुणैर्न्यक्कृत्य विभ्राजते ॥११००॥</p>
<p>बन्धोर्हरेर्जीवतयास्य तत्ता</p>
<p>प्रेम्नो बहिर्बिम्बतया तथास्य ।</p>
<p>राधाधरौष्ठाविति बन्धुजीवबिम्बौ</p>
<p>स्वयं तन्नहि साम्यमाभ्याम् ॥११०१॥</p>
<p>गोविन्दलीलामृतं ११.८१—</p>
<p>कुन्दाकृतिर्हीररुचिर्विचित्र</p>
<p>श्रीराधिकाया रदकीरराजिः ।</p>
<p>या नित्यकृष्णाधरबिम्बमात्र</p>
<p>स्वादेन लेभे शिखरच्छवित्वम् ॥११०२॥</p>
<p>गोविन्दलीलामृतं ११.८४८६—</p>
<p>श्रीकृष्णसत्कीर्त्यभिधाननाम्नो</p>
<p>सुनव्ययूनोर्मिथुनस्य धात्रा ।</p>
<p>हिन्दोललीलाभिरतस्य चक्रे</p>
<p>राधारसज्ञारुणवस्त्रदोला ॥११०३॥</p>
<p>पीयूषाब्धितरङ्गवर्णमधुरं नर्मप्रहेलीमयं</p>
<p>शब्दार्थोभयशक्तिसूचितरसालङ्कारवस्तुध्वनि ।</p>
<p>भृङ्गीभृङ्गपिकीपिकध्वनिकलास्वध्यापकं राजते</p>
<p>श्रीकृष्णश्रवसो रसायनमिदं श्रीराधिकाभाषितम् ॥११०४॥</p>
<p>प्रेमाज्यनर्मालिसितारसावली</p>
<p>माध्वीकमन्दस्मितचन्द्रसम्युता ।</p>
<p>अस्या मृषेर्ष्या मरिचान्विताद्भुता</p>
<p>वाणी रसालोल्लसतीशतृप्तिदा ॥११०५॥</p>
<p>गोविन्दलीलामृतं ११.८८—</p>
<p>हरेर्गुणालीवरकल्पवल्ल्यो</p>
<p>राधाहृदाराममनु प्रफुल्लाः ।</p>
<p>लसन्ति या याः कुसुमानि तासां</p>
<p>स्मितच्छलात्किन्तु बहिः स्खलन्ति ॥११०६॥</p>
<p>गोविन्दलीलामृतं ११.९२९४—</p>
<p>हरिनयनचकोरप्रीतये राधिकाया</p>
<p>मुखशशिनमपूर्वं पूर्णमुत्पाद्य धाता ।</p>
<p>नयनहरिणयुग्मं न्यस्य तस्मिन्सुलोलं</p>
<p>न्यधित तदवरोद्धुं पार्श्वयोः कर्णपाशौ ॥११०७॥</p>
<p>चन्द्रः कलङ्की क्षयितोऽतिविह्वलस्</p>
<p>तत्पादघातैर्मलिनं यथाम्बुजम् ।</p>
<p>सुनिर्मलं सन्ततपूर्णमण्डलं</p>
<p>केनोपमेयं वद राधिकाननम् ॥११०८॥</p>
<p>राधाया जितहेमदर्पणमदं गण्डद्वयं सुन्दरम्</p>
<p>लावाण्यामृतपूर्णितं हि कनकक्षौण्यां सरोयुग्मकम् ।</p>
<p>यत्ताटङ्कसुवर्णपद्मकलिकं कस्तुरिकाचित्रसच्</p>
<p>छैवालं मकरीविलासवलितं कृष्णातितृष्णाहरम् ॥११०९॥</p>
<p>गोविन्दलीलामृतं ११.९८१००—</p>
<p>अमुष्याः श्रीनासातिलकुसुमतूणो रतिपतेर्</p>
<p>अधोवक्त्रं पूर्णः कुसुमविशिखैश्चित्रमृगयोः ।</p>
<p>मुखद्वारा तस्मात्स्मितचयमिषात्ते निपतिताः</p>
<p>शरव्यत्वं येषामलभत हरेश्चित्तहरिणः ॥१११०॥</p>
<p>राधाया नयनाञ्जनाहररुचा व्याप्तं नु गुञ्जायते</p>
<p>नासामौक्तिकमेतदित्यविदुषां काव्यं ममैतन्मतम् ।</p>
<p>शश्वत्कृष्णविराजिरागिहृदयश्वासानिलैर्भावितं</p>
<p>तत्तद्वर्णतयाशु तत्परिणतं तेषां हि तत्तद्गुणैः ॥११११॥</p>
<p>नयनयुगविधाने राधिकाया विधात्रा</p>
<p>जगति मदुरसाराः सञ्चिताः सद्गुणा ये ।</p>
<p>भुवि पतिततदंशस्तेन सृष्टान्यसारैर्</p>
<p>भ्रमरमृगचकोराम्भोजमीनोत्पलानि ॥१११२॥</p>
<p>गोविन्दलीलामृतं ११.१०३१०४—</p>
<p>राधाक्षिपद्मद्वयधाम्नि तिष्ठतः</p>
<p>सदा सृजन्तौ भ्रमरप्रजापती ।</p>
<p>प्रजावलीं मानसिकीं यतोऽसकौ</p>
<p>कटाक्षधारामिषतो निरेत्युत ॥१११३॥</p>
<p>भ्रुवौ तिरःप्रसारिण्यौ विष्णुक्रान्तालते ध्रुवम् ।</p>
<p>अस्याः कृष्णे ययोर्भातः कुसुमे नेत्रयोर्मिषात॥१११४॥</p>
<p>गोविन्दलीलामृतं ११.१०६—</p>
<p>राधालिकं चिल्ल्यलकालिमञ्जुलं</p>
<p>नवेन्दुलेखामदहारि दीव्यति ।</p>
<p>उपर्यधः षट्पदपालिवेष्टितं</p>
<p>यथा नवं काञ्चनमाधवीदलम् ॥१११५॥</p>
<p>गोविन्दलीलामृतं ११.१०८—</p>
<p>सीमन्तरेखाञ्च्यरुणाम्बरावृतं</p>
<p>सैन्दूरमस्यास्तिलकं विभाति ।</p>
<p>करावगुण्ठाभिधमुद्रयावृतं</p>
<p>ताम्रार्घ्यपात्रं सशिखं स्मरस्य वा ॥१११६॥</p>
<p>गोविन्दलीलामृतं ११.१११११२—</p>
<p>अलकमधुपमाला भाति या राधिकाया</p>
<p>मुखकमलमधूलीपानलुब्धोपरिष्टात।</p>
<p>नयनहरिण युग्मारोधनायाघशत्रोर्</p>
<p>मदनमृगयुनासौ लम्भिता वागुरात्वम् ॥१११७॥</p>
<p>राधाअम्नोवृत्तिलताङ्कुरागताः</p>
<p>कृष्णस्य ये भावनया तदात्मताम् ।</p>
<p>सूक्ष्मायताः प्रेमसुधाभिषेकतस्</p>
<p>ते निःसृता केशमिषाद्बहिर्ध्रुवम् ॥१११८॥</p>
<p>गोविन्दलीलामृतं ११.११५११८—</p>
<p>रत्नावलीकान्तिसरस्वतीयुता</p>
<p>मुक्ता–प्रसूनावलिगङ्गयान्विता ।</p>
<p>निजश्रियासौ यमुनायिता स्वयं</p>
<p>वेणी त्रिवेणीव बभौ नतभ्रुवः ॥१११९॥</p>
<p>विलासविस्रस्तमवेक्ष्य राधिका</p>
<p>श्रीकेशपाशं निजपुच्छपिञ्छयोः ।</p>
<p>न्यक्कारमाशङ्क्य ह्रियेव भेजिरे</p>
<p>गिरिं चमर्यो विपिनं शिखण्डिनः ॥११२०॥</p>
<p>राधायाः कुङ्कुमानां परिमलविततिर्निर्जिहीतेऽखिलाङ्गान्</p>
<p>नभिभ्रूकेशनेत्रादगुरुमृगमदालिप्तनीलोत्पलानाम् ।</p>
<p>वक्षःश्रोत्रास्यनासाकरपदयुगलादिन्दुलिप्ताम्बुजानां</p>
<p>कक्षश्रेणीनखेभ्यो मलयजरससंसिक्तसत्केतकीनाम् ॥११२१॥</p>
<p>कृष्णेन्द्रियाह्लादिगुणैरुदारा</p>
<p>श्रीराधिका राजति राधिकेव ।</p>
<p>सर्वोपमानावलिमर्दिशीलान्य्</p>
<p>अङ्गानि च भान्त्यमुष्याः ॥११२२॥</p>
<p>गोविन्दलीलामृतं ११.१२११२२—</p>
<p>पातिव्रत्यं क्व नु परवधूत्वापवादः क्व चास्याः</p>
<p>प्रेमोद्रेकः क्व च परवशत्वादिविघ्नः क्व चायं</p>
<p>क्वैषोत्कण्ठा क्व नु बकरिपोर्नित्यसङ्गाद्यलब्धिः</p>
<p>मूलं कृष्ट्वा कषति हृदयं कापि शल्यत्रयी नः ॥११२३॥</p>
<p>का कृष्णस्य प्रणयजनिभू राधिकैका न चान्या</p>
<p>कास्य प्रेयस्यनुपमगुणा राधिकैका परा न ।</p>
<p>का चक्रे तं स्ववशमनिशं राधिका नेतरा तद्</p>
<p>वाञ्छापूर्तौ प्रभवति हि का राधिका नापरेह ॥११२४॥</p>
<p>गोविन्दलीलामृतं ११.१२४—</p>
<p>न दीक्षास्याः शिक्षाश्रवणपठने वा गुरुमुखात्</p>
<p>तथापीयं राधा त्रिजगदबलाविस्मयभुवाम् ।</p>
<p>कलाम्भोधेः शौरेरपि परमसन्तोषणकृतां</p>
<p>कलानामाचार्या व्रजमृगदृशामप्यजनि सा ॥११२५॥</p>
<p>गोविन्दलीलामृतं ११.१२६१२७—</p>
<p>प्रजागरस्वप्नसुषुप्तिषु</p>
<p>श्रीगान्धर्विकायां सततं हि नान्या ।</p>
<p>मनोवपुर्वागखिलेन्द्रियाणां</p>
<p>कृष्णैकतानत्वं ऋतेऽस्ति वृत्तिः ॥११२६॥</p>
<p>शफरमृगचकोरीखञ्जनाम्भोजभृङ्गी</p>
<p>निकरमदनवाणश्रेणी नीलोत्पलानि ।</p>
<p>हरिधृतिधनचौरै राधिकायाः प्रवीणैः</p>
<p>सहजनयनलीलानर्तनैर्निर्जितानि ॥११२७॥</p>
<p>गोविन्दलीलामृतं ११.१३०१३१—</p>
<p>गीर्भूर्लीला युवतिषु वरैः सद्गुणैः सारभूतास्</p>
<p>ताभ्यः सा श्रीस्तत इह महाप्रेमगोपाङ्गनास्ताः ।</p>
<p>ताभ्यश्चन्द्रावलिमुखलसद्यूथनाथा अमूभ्यः</p>
<p>श्रीराधास्यां बत हि नितरां सोऽपि कृष्णः सतृष्णः ॥११२८॥</p>
<p>चन्द्रावलीप्रणयरूपगुणैः प्रयत्न</p>
<p>व्यक्तीकृतैर्व्यरचयत्स्ववशं बकारिम् ।</p>
<p>श्रीराधिका तु सहजप्रकटैर्निजैस्तैर्</p>
<p>व्यस्मारयत्तमिह तामपि हा कुतोऽन्याः ॥११२९॥</p>
<p>गोविन्दलीलामृतं ११.१३४१३७—</p>
<p>विनाप्याकल्पैः श्रीवृषरविसुता कृष्णसविधे</p>
<p>मुदोत्फुल्ला भावाभरणवलितालीः सुखयति ।</p>
<p>विना कृष्णं तृष्णाकुलितहृदयालङ्कृतिचयैर्</p>
<p>युताप्येषा म्लाना मलिनयति तासां तनुमनः ॥११३०॥</p>
<p>कृष्णः पुरः स्फुरति पार्श्वयुगे च पश्चाच्</p>
<p>चित्तस्य वृत्तिषु दृशोर्विषये च शश्वत्</p>
<p>श्रीगण्डयोश्च कुचयोस्तरले यतोऽस्याः</p>
<p>श्रीराधिका तदिह कृष्णमयीति सत्यम् ॥११३१॥</p>
<p>कृष्णस्य सौन्दर्यभरैर्विनिर्जितः</p>
<p>कामोऽस्य किञ्चित्प्रतिकर्तुमक्षमः ।</p>
<p>राधामिह प्रीतिमतीं विनिर्णयंस्</p>
<p>तां बाधतेऽद्धा तदगोचरेऽबलात॥११३२॥</p>
<p>स्पृशति यदि मुकुन्दो राधिकां तत्सखीनां</p>
<p>भवति वपुषि कम्पस्वेदरोमाञ्चबाष्पम् ।</p>
<p>अधरमधु मुदास्याश्चेत्पिबत्येष यत्नाद्</p>
<p>भवति बत तदासामत्तता चित्रमेतत॥११३३॥</p>
<p>गोविन्दलीलामृतं ११.१३९—</p>
<p>इयं कृष्णादङ्कस्रजमुरुमुपादाय रुचिरां</p>
<p>वदान्यास्मै राधा सपदि मणिमालामिह ददौ ।</p>
<p>निपीयास्याः कृष्णस्त्वधरमधु दन्तक्षतमधाद्</p>
<p>गृहीत्वाभ्यामान्यो दर तदवलोकं तनुमदुः ॥११३४॥</p>
<p>गोविन्दलीलामृतं ११.१४३—</p>
<p>दृष्ट्वा राधां निपुणविधिना सुष्ठु केनापि सृष्टां</p>
<p>धाता ह्रीलः सदृशमनया यौवतं निर्मिमत्सुः ।</p>
<p>सारं चिन्वनसृजदिह तत्स्वस्य सृष्टेः समास्या</p>
<p>नैकाप्यासीदपि तु समभूत्पूर्वसृष्टिर्निरर्था ॥११३५॥</p>
<p>गोविन्दलीलामृतं ११.१४५१४६—</p>
<p>राधागुणानां गणनातिगानां</p>
<p>वाणीवचःसम्पदगोचराणाम् ।</p>
<p>न वर्णनीयो महिमेति यूयं</p>
<p>जानीथ तत्तत्कथनिरलं नः ॥११३६॥</p>
<p>इत्थं सालङ्कार काव्यैः सहासं</p>
<p>कृष्णः कान्तां वर्णिताङ्गीं सखीभिः ।</p>
<p>पश्यन्फुल्लत्सङ्कुचद्भुग्न नेत्रां</p>
<p>नेत्र श्रुत्योस्तृप्तिमुच्चैरवाप ॥११३७॥</p>
<p>आनन्दवृन्दावनचम्पू ८.२३—</p>
<p>क्षितौ शोणेऽम्बुजे तदुपरि नवौ हेमकदली</p>
<p>तरू नीचीनाग्राविह कनकसिंहासनमिदम् ।</p>
<p>ततः शून्यं तस्योपरि सुमिलितं कोकमिथुनं</p>
<p>ततश्चन्द्रस्तस्मात्तम इति विधेः का नु घटना ॥११३८॥</p>
<p>राधारससुधानिधि १२६१२७—</p>
<p>राकानेकविचित्रचन्द्र उदितः प्रेमामृतज्योतिषां</p>
<p>वीचीभिः परिपूरयेदगणितब्रह्माण्डकोटिं यदि ।</p>
<p>वृन्दारण्यनिकुञ्जसीमनि तदाभासः परं लक्ष्यसे</p>
<p>भावेनैव यदा तदैव तुलये राधे तव श्रीमुखम् ॥११३९॥</p>
<p>कालिन्दीकूलकल्पद्रुमतलनिलयप्रोल्लसत्केलिकन्दा</p>
<p>वृन्दाटव्यां सदैव प्रकटतररहोवल्लवीभावभव्या ।</p>
<p>भक्तानां हृत्सरोजे मधुररससुधास्यन्दिपादारविन्दा</p>
<p>सान्द्रानन्दाकृतिर्नः स्फुरतु नवनवप्रेमलक्ष्मीरमन्दा ॥११४०॥</p>
<p>राधारससुधानिधि ३९—</p>
<p>वेणुः करान्निपतितः स्खलितं शिखण्डं</p>
<p>भ्रष्टं च पीतवसनं व्रजराजसूनोः ।</p>
<p>यस्याः कटाक्षशरघातविमूर्च्छितस्य</p>
<p>तां राधिकां परिचरामि कदा रसेन ॥११४१॥</p>
<p>राधारससुधानिधि ४५—</p>
<p>श्रीराधिके तव नवोद्गमचारुवृत्त</p>
<p>वक्षोजमेव मुकुलद्वयलोभनीयम् ।</p>
<p>श्रोणीं दधद्रसगुणैरुपचीयमानं</p>
<p>कैशोरकं जयति मोहनचित्तचौरम् ॥११४२॥</p>
<p>राधारससुधानिधि ७५—</p>
<p>गौराङ्गे म्रदिमा स्मिते मधुरिमा नेत्राञ्चले द्राघिमा</p>
<p>वक्षोजे गरिमा तथैव तनिमा मध्ये गतौ मन्दिमा ।</p>
<p>श्रोण्यां च प्रथिमा भुवोः कुटिलिमा बिम्बाधरे शोणिमा</p>
<p>श्रीराधे हृदि ते रसेन जडिमा ध्यानेऽस्तु मे गोचरः ॥११४३॥</p>
<p>राधारससुधानिधि ९९—</p>
<p>गात्रे कोटितडिच्छवि प्रविततानन्दच्छवि श्रीमुखे</p>
<p>बिम्बौष्ठे नवविद्रुमच्छवि करे सत्पल्लवैकच्छवि ।</p>
<p>हेमाम्भोरुहकुड्मलच्छवि कुचद्वन्द्वेऽरविन्देक्षणं</p>
<p>वन्दे तन्नवकुञ्जकेलिमधुरं राधाभिधानं महः ॥११४४॥</p>
<p>राधारससुधानिधि ११७—</p>
<p>चन्द्रास्ये हरिणाक्षि देवि सुनसे शोणाधरे सुस्मिते</p>
<p>चिल्लक्ष्मीभुजवल्लि कम्बुरुचिरग्रीवे गिरीन्द्रस्तनि ।</p>
<p>भज्यन्मध्यबृहन्नितम्बकदलीखण्डोरुपादाम्बुज</p>
<p>प्रोन्मीलन्नखचन्द्रमण्डलि कदा राधे मयाराध्यसे ॥११४५॥</p>
<p>राधारससुधानिधि १२०—</p>
<p>भ्रमद्भ्रूकुटिसुन्दरं स्फुरितचारुबिम्बाधरं</p>
<p>ग्रहे मधुरहुङ्कृतं प्रणयकेलिकोपाकुलम् ।</p>
<p>महारसिकमौलिना सभयकौतुकं वीक्षितं</p>
<p>स्मरामि तव राधिके रतिकलासुखं श्रीमुखम् ॥११४६॥</p>
<p>राधारससुधानिधि १८६—</p>
<p>चलत्कुटिलकुन्तलं तिलकशोभिभालस्थलं</p>
<p>तिलप्रसवनासिकापुटविराजिमुक्ताफलम् ।</p>
<p>कलङ्करहितामृतच्छविसमुज्ज्वलं राधिके</p>
<p>तवातिरतिपेशलं वदनमण्डलं भावये ॥११४७॥</p>
<p>राधारससुधानिधि १८५—</p>
<p>लसद्दशनमौक्तिकप्रवरकान्तिपूरस्फुरन्</p>
<p>मनोज्ञनवपल्लवाधरमणिच्छटासुन्दरम् ।</p>
<p>चरन्मकरकुण्डलं चकितचारुनेत्राञ्चलं</p>
<p>स्मरामि तव राधिके वदनमण्डलं निर्मलम् ॥११४८॥</p>
<p>राधारससुधानिधि १२१—</p>
<p>उन्मीलन्मुकुटच्छटापरिलसद्दिक्चक्रवालं स्फुरत्</p>
<p>केयूराङ्गदहारकङ्कणघटानिर्धूतरत्नच्छवि ।</p>
<p>श्रोणीमण्डलकिङ्किणीकलरवं मञ्जीरमञ्जुध्वनि</p>
<p>श्रीमत्पादसरोरुहं भज मनो राधाभिधानं महः ॥११४९॥</p>
<p>राधारससुधानिधि १३०—</p>
<p>मल्लीदामनिबद्धचारुकवरं सिन्दूररेखोल्लसत्</p>
<p>सीमन्तं नवरत्नचित्रतिलकं गण्डोल्लसत्कुण्डलम् ।</p>
<p>निष्कग्रीवमुदारहारमरुणं बिभ्रद्दुकूलं नवं</p>
<p>विद्युत्कोटिनिभं स्मरोत्सवमयं राधाख्यमीक्षे महः ॥११५०॥</p>
<p>राधारससुधानिधि २४५—</p>
<p>शुद्धप्रेमविलासवैभवनिधिः कैशोरशोभानिधिः</p>
<p>वैदग्धीमधुराङ्गभङ्गिमनिधिर्लावण्यसम्पन्निधिः ।</p>
<p>श्रीराधा जयतान्महारसनिधिः कन्दर्पलीलानिधिः</p>
<p>सौन्दर्यैकसुधानिधिर्मधुपतेः सर्वस्वभूतो निधिः ॥११५१॥</p>
<p>राधारससुधानिधि १८९—</p>
<p>श्रीगोपेन्द्रकुमारमोहनमहाविद्ये स्फुरन्माधुरी</p>
<p>सारस्फाररसाम्बुराशिसहजप्रस्यन्दिनेत्राञ्चले ।</p>
<p>कारुण्यार्द्रकटाक्षभङ्गिमधुरस्मेराननाम्भोरुहे</p>
<p>हा हा स्वामिनि राधिके मयि कृपादृष्टिं मनाङ्निक्षिप ॥११५२॥</p>
<p>सखीनां वर्णनमाह, वृन्दावनमहिमामृत ३.४०—</p>
<p>काञ्चीमञ्जीरकेयूरकवलयघटारत्नताटङ्करम्याः</p>
<p>श्रीमन्नासाग्रलोलन्मणिकनकलसन्मौक्तिकाश्चित्रशाटीः ।</p>
<p>सुश्रोणीश्चारुमध्या रुचिरकुचतटीः कञ्चुकोद्भासिहारा</p>
<p>लोलद्वेण्यग्रगुच्छाः स्मर कनकरुचीर्दासिका राधिकायाः ॥११५३॥</p>
<p>साधनामृतचन्द्रिक २.२३ —</p>
<p>गोरोचनारुचिमनोहरकान्तिदेहां</p>
<p>मायूरपुच्छतुलितच्छविचारुचेलाम् ।</p>
<p>राधे तव प्रियसखीं च गुरुं सखीनां</p>
<p>ताम्बूलभक्तिललितां ललितां नमामि ॥११५४॥</p>
<p>सौदामिनीनिचयचारुरुचिप्रतीकां</p>
<p>तारावलिललितकान्तिमनोज्ञचेलाम् ।</p>
<p>श्रीराधिके तव विचित्रगुणानुरूपां</p>
<p>सद्गन्धचन्दनरतां कलये विशाखाम् ॥११५५॥</p>
<p>सद्रत्नचामरकरां वरचम्पकाभां</p>
<p>चासाख्यपक्षरुचिरच्छविचारुचेलाम् ।</p>
<p>सर्वान्गुणान्तुलयितुं दधतीं विशाखां</p>
<p>राधेऽथ चम्पकलतां भवत्याः प्रपद्ये ॥११५६॥</p>
<p>काश्मीरकान्तिकमनीयकलेवराभां</p>
<p>सुस्निग्धकाचनिचयप्रभाचारुचेलाम् ।</p>
<p>श्रीराधिके तव मनोरथवस्त्रदाने</p>
<p>चित्रां विचित्रहृदयां सदयां प्रपद्ये ॥११५७॥</p>
<p>सच्चन्द्रमण्डलमनोरमकुङ्कुमाभां</p>
<p>पाण्डुच्छविप्रचुरकान्तिलसद्दुकूलाम् ।</p>
<p>सर्वत्र कोविदतया महितां समज्ञां</p>
<p>राधे भजे प्रियसखीं तव तुङ्गविद्याम् ॥११५८॥</p>
<p>नृत्योत्सवां हि हरितालसमुज्ज्वलाभां</p>
<p>सद्दाडिमकुसुमकान्तिमनोज्ञचेलाम् ।</p>
<p>वन्दे मुदा रुचिविनिर्जितचन्द्रलेखां</p>
<p>श्रीराधिके तव सखीमहमिन्दुलेखाम् ॥११५९॥</p>
<p>सत्पद्मकेशरमनोहरकान्तिदेहां</p>
<p>प्रोद्यज्जवाकुसुमदीधितिचारुचेलाम् ।</p>
<p>प्रायेण चम्पकलताधिगुणां सुशीलां</p>
<p>राधे भजे प्रियसखीं तव रङ्गदेवीम् ॥११६०॥</p>
<p>प्रोत्तप्तशुद्धकनकच्छविचारुदेहां</p>
<p>प्रोद्यत्प्रवालनिचयप्रभचारुचेलाम् ।</p>
<p>सर्वानुजीवनगुणोज्ज्वलभक्तिदक्षां</p>
<p>श्रीराधिके तव सखीं कलये सुदेवीम् ॥११६१॥</p>
<p>साधनामृतचन्द्रिका, २.२४—</p>
<p>वसन्तकालोद्भवकेतकीततिप्रभा</p>
<p>विडम्ब्युद्भटकान्तिडम्बराम् ।</p>
<p>विनिन्दितेन्दीवरभास्वराम्बराम्</p>
<p>अनङ्गपूर्वां प्रणमामि मञ्जरीम् ॥११६२॥</p>
<p>वृन्दावनमहिमामृत २.५८५९—</p>
<p>किशोरवयसः स्फुरत्पुरटरोचिषो मोहिनीः</p>
<p>सुचारुकृशमध्यमाः पृथुनितम्बवक्षोरुहाः ।</p>
<p>सुरत्नकनकाञ्चितस्फुरितनासिकमौक्तिकाः</p>
<p>सुवेणीः पटभूषणाः स्मरत राधिकाकिङ्करीः ॥११६३॥</p>
<p>सुरम्या दोर्वल्लीवलयगणकेयूररुचिराः</p>
<p>क्वणत्काञ्चीमञ्जीरकर्मणि सुताटङ्कललिताः ।</p>
<p>लसद्वेणीवक्षोरुहमुकुलहारावलिरुचः</p>
<p>सम्रानन्यस्निग्धाः कनकरुचिराधाङ्घ्र्यनुचरीः ॥११६४॥</p>
<p>११६५११७० सोउर्चे उन्क्नोwन्(सङ्ग्रहकर्तुः?)—</p>
<p>तडितप्रभाहराङ्गकान्तिका लसत्सुतारका</p>
<p>वलीवराम्बरा सुदक्षिणा च मार्दवान्विता ।</p>
<p>त्रयोदशाब्दमासषड्दिनत्रयाद्यसद्वया</p>
<p>लवङ्गमञ्जरी कदा मम प्रयाति दृक्पथम् ॥११६५॥</p>
<p>गोरोचनारुचिरभासिशिखिपिञ्छवस्त्रा</p>
<p>सार्धत्रयोदशशरद्वयसान्विता ।</p>
<p>श्रीरूपमञ्जरिरसौ वरवाम्यरम्या</p>
<p>मध्या ममाक्षियुगलं किमलङ्कृषीष्ट ॥११६६॥</p>
<p>तारावलीसुवसना तडिदाभदेहा</p>
<p>वर्षत्रयोदशकषष्ट्यहसद्वयस्था ।</p>
<p>सा दक्षिणा मृदुतया वलिता निजेश</p>
<p>सेवापरां विरचयेद्रतिमञ्जरी माम् ॥११६७॥</p>
<p>विद्युद्वराङ्गसुषमा सुजवाप्रसून</p>
<p>वस्त्रा धृतप्रखरता खलु दक्षिणा सा ।</p>
<p>यस्यास्त्रयोदशशरत्प्रमितं वयश्च</p>
<p>मासैकयुक्कृपयताद्गुणमञ्जरी माम् ॥११६८॥</p>
<p>फुल्लचम्पकरुचिः सुदक्षिणा</p>
<p>चासपक्षवसना समार्दवा ।</p>
<p>सा त्रयोदशशरद्वया मया</p>
<p>द्रक्ष्यते किमिह रागमञ्जरी सदा ॥११६९॥</p>
<p>स्वर्णकेतकीप्रसूनकान्तिनिन्दिगौरभा</p>
<p>वाम्यमार्दवान्विता च भृङ्गरोचिरंशुका ।</p>
<p>द्वादशाब्दरुद्रमासतिथ्याढ्यसद्वया</p>
<p>मय्यलं कृपाकुलास्तु सा विलासमञ्जरी ॥११७०॥</p>
<p>साधनामृतचन्द्रिका, २.२४—</p>
<p>प्रतप्तहेमाङ्गरुचिं मनोज्ञां</p>
<p>शोणाम्बरां चारुसुभूषणाढ्याम् ।</p>
<p>श्रीराधिकापादसरोजदासीं</p>
<p>तां मञ्जुलालीं निरतं भजामि ॥११७१॥</p>
<p>विशुद्धहेमाब्जकलेवराभां</p>
<p>काचद्युतिचारुमनोज्ञचेलाम् ।</p>
<p>श्रीराधिकाया निकटे वसन्तीं</p>
<p>भजाम्यहं कस्तूरी मञ्जरीं ताम् ॥११७२॥</p>
<p>कस्यचित्(सङ्ग्रहकर्तुः?)—</p>
<p>सुरम्यचपलावलीरुचिरभावृता वाससा</p>
<p>लसद्भ्रमररोचिषा वलितमार्दवा दक्षिणा ।</p>
<p>द्विमासयुक्तत्रयोदशशरद्वयस्था सदा</p>
<p>कदा कनकमञ्जरी किल कृपां विधत्ते मयि ॥११७३॥</p>
<p>गोरोचनासंयुतचन्दनश्री</p>
<p>विडम्बनीया निजदेहकान्त्या ।</p>
<p>रसादिवेला मम मञ्जरीक्षां</p>
<p>विन्देत्कदा जम्बुनिभांशुका सा ॥११७४॥</p>
<p>साधनामृतचन्द्रिका, २.२४—</p>
<p>गाङ्गेयचाम्पेयतडिद्विनिन्दि</p>
<p>रोचिःप्रवाहस्नपितात्मवृन्दे ।</p>
<p>बन्धूकवद्द्योतितदिव्यवासो</p>
<p>वृन्दे भजे त्वच्चरणारविन्दम् ॥११७५॥</p>
<p>गोविन्दलीलामृत १८.१४—</p>
<p>अथ प्रीतेश्वरी कीरमादाय वत्सला करे ।</p>
<p>अपाठयल्लालयन्ती तद्वत्कृष्णश्च शारिकाम् ॥११७६॥</p>
<p>स्तुहि कीराभीरवीरं नीरदाभशरीरभम् ।</p>
<p>गिरीन्द्रधारिणं धीरं सरस्तीरकुटीरगम् ॥११७७॥</p>
<p>वद शुक सद्गुणमणिनिकराकर</p>
<p>तरुणीमादकमधुमधुराधर ।</p>
<p>सुन्दरशेखर शुचिरससागर</p>
<p>व्रजकुलनन्दन जय वर नागर ॥११७८॥</p>
<p>अघबकशकटकदवभयहरण</p>
<p>नवदलकमलजमदहरचरण ।</p>
<p>चरणजलजनतजनचयशरण</p>
<p>पठ खग जय जय धरवरधरण ॥११७९॥</p>
<p>गोविन्दलीलामृत १८.८१०—</p>
<p>स्तुहि सारि मनोहारि वारिजालिजिदाननाम् ।</p>
<p>जगन्नारीगर्व्हारिगुणोदारां मम प्रियाम् ॥११८०॥</p>
<p>नागरि नगधरनागरहृदयमरालि असि राधिके धन्या ।</p>
<p>त्रिजगत्तरुणीश्रेणी कलासु शिष्यायते यत्ते ॥११८१॥</p>
<p>गुणमणिखनिरुद्यत्प्रेमसम्पत्सुधाब्धिस्</p>
<p>त्रिभुवनवरसाध्वीवृन्दवन्द्येहितश्रीः ।</p>
<p>भुवनमहितवृन्दारण्यराजाधिराज्ञी</p>
<p>विलसति किल सा श्रीराधिकेह स्वयं श्रीः ॥११८२॥</p>
<p>गोविन्दलीलामृत १८.२४२५—</p>
<p>द्राक्षादाडिमबीजानि वृन्दयोपहृतान्यथ ।</p>
<p>एतावादयतामीशौ स्वहस्तेनातिवत्सलौ ॥११८३॥</p>
<p>ततः सारीकिलपाली द्यूतकेलिच्छयेरितौ ।</p>
<p>ययतुस्तौ हरित्कुञ्जं सुदेवीसुखदाभिधम् ॥११८४॥</p>
<p>कृष्णभावनामृत १५.१६—</p>
<p>सीधुपानजलखेलन</p>
<p>दोलान्दोलनादिकुतुके बलवत्वात।</p>
<p>एष एव नलिनीरिव पद्मी</p>
<p>यद्विजित्वा सखि नः प्रजगल्भे ॥११८५॥</p>
<p>तद्बलोपधिकतः स्फुटमन्यद्</p>
<p>धीप्रधानमधुना ललिते त्वम् ।</p>
<p>खेलनं विमृश्य यत्प्रभविष्यत्य्</p>
<p>अस्य गर्वचुलुकीकरणे द्राक॥११८६॥</p>
<p>द्युतकेलिजयकैरवचान्द्र</p>
<p>ज्योतिरेव सखि राजसि राधे ।</p>
<p>किं दूनोतु परिभूतितमिस्रं</p>
<p>नित्यमेव धृतगर्वततीर्नः ॥११८७॥</p>
<p>इत्थमालिकृतमन्त्रणयोचे</p>
<p>राधया प्रियतम प्रभविष्णो ।</p>
<p>पाशकाजिचतुरिम्णि जिगीषा</p>
<p>नर्तकीं न किमुरीकुरुषे त्वम् ॥११८८॥</p>
<p>सत्यमालि हृदि नर्तयसे तां</p>
<p>किन्तु मत्करतलाम्बुजपट्टे ।</p>
<p>यर्हि वत्स्यति नृपो जयनामा</p>
<p>स ह्रियैष्यति तदा निलयं द्राक॥११८९॥</p>
<p>इत्यघारि गदितं मदिराक्षी</p>
<p>चिल्लिवल्लिदरवेल्लितभङ्ग्या ।</p>
<p>सावदीर्य सपरिच्छदसारीर्</p>
<p>आनिनाय तरसैव सुदेव्या ॥११९०॥</p>
<p>कृष्णाह्निककौमुदी ४.२३९२४४—</p>
<p>तत्र काचिदथ बिम्बफलौष्ठी</p>
<p>मण्डलस्य दयितस्य च गोष्ठी ।</p>
<p>अक्षखेलनविहारविदग्धा</p>
<p>चारुमन्मथविकारविमुग्धाः ॥११९१॥</p>
<p>गोपराजयुवराजसमाजः</p>
<p>सोऽभिरामरमणीमणिराजः ।</p>
<p>कुञ्जसीमनि मणीन्द्रशिलायां</p>
<p>शोभते स्म तरुमूलगतायाम् ॥११९२॥</p>
<p>वृन्दया निजगदे हरिरासां</p>
<p>इङ्गितं सममवेत्य सुभासा ।</p>
<p>दर्शयस्व निजकौशलमक्ष</p>
<p>क्रीडने सनिपुणं नलिनाक्ष ॥११९३॥</p>
<p>पश्य शारिफलकं कृतशिल्पं</p>
<p>पट्टकाञ्चनगुणैरविकल्पम् ।</p>
<p>शारयो मरकतैस्तपनीयैर्</p>
<p>निर्मिताः सुवलिताः कमनीयैः ॥११९४॥</p>
<p>दन्तिदन्तकृतशिल्पसुघट्टे</p>
<p>स्वङ्किते सुभगपाशकपट्टे ।</p>
<p>किं न खेल शतरङ्गमुताहो</p>
<p>शारिमेव परिघायतबाहो ॥११९५॥</p>
<p>तन्निशम्य रमणो लसद्धसः</p>
<p>शारिखेलनमुरीचकार सः ।</p>
<p>व्याजहार च तदुद्यमवत्यः</p>
<p>सन्तु रन्तुमुपयान्तु सुदत्यः ॥११९६॥</p>
<p>कृष्णभावनामृत १५.७१३—</p>
<p>नान्द्यभूद्वनपया सह साक्षिण्य्</p>
<p>अक्षिकेलिसभिकाऽजनि कौन्दी ।</p>
<p>इष्टदायमुपदेष्टुमुदञ्चद्</p>
<p>वागराजत बटुर्ललिता च ॥११९७॥</p>
<p>पाणिशोणजलजोदररङ्गे</p>
<p>झञ्झणद्वलयमुच्छलदङ्ग्याः ।</p>
<p>यर्हि पाशककुशीलवयुग्मं</p>
<p>लब्धनृत्यमधिभूमि चुकूर्दे ॥११९८॥</p>
<p>तर्हि कक्षकुचयोरुरुरोचि</p>
<p>वीचि मज्जितदृशोऽपि बकारेः ।</p>
<p>पाशकग्रहणचापल चातु</p>
<p>र्यापि नेषदपि भङ्गकलङ्कम् ॥११९९॥</p>
<p>कर्हिचिद्दश दशेति कदाचित्</p>
<p>सा विदुर्विदुरिति प्रसरद्गीः ।</p>
<p>पातयन्त्यलघु दायमभीष्टं</p>
<p>मूर्तिमत्यजनि किं न जयश्रीः ॥१२००॥</p>
<p>यत्प्रिये दश दशेति निकामं</p>
<p>प्रार्थनं तदुपहासकरं ते ।</p>
<p>वित्तिरेव पतिता स्मर तावद्</p>
<p>देवने तव कुतो जयवार्ता ॥१२०१॥</p>
<p>सारिका गमयितुं निजकोष्ठेष्व्</p>
<p>अप्रभुः स्वतनुशृङ्खलिताः स्वाः ।</p>
<p>घातयंश्चरविधिं विमृशंस्ताः</p>
<p>खेलति स्म हरिरात्त जिगीषः ॥१२०२॥</p>
<p>इष्टदायपतनेनसुधीः सा</p>
<p>राधिका यदि जिगाय तदा तम् ।</p>
<p>आलयो विहसितुं प्रखरत्वं</p>
<p>लेभिरेऽतिमृदवोऽपि नितान्तम् ॥१२०३॥</p>
<p>कृष्णभावनामृत १५.१७३०—</p>
<p>कौस्तुभं पणितमानय तस्याप्य्</p>
<p>आनये विनिमयेन विचित्राम् ।</p>
<p>कङ्कणालिमथवामुमनेक</p>
<p>क्षालनैः प्रियसखी हृदि धास्ये ॥१२०४॥</p>
<p>काननं न हि गवामिदमेतन्</p>
<p>मारणं न बकवत्सबकीनाम् ।</p>
<p>अक्षदेवनमिदं तु सभायां</p>
<p>स्याद्विदग्धजनबुद्धिपरीक्षा ॥१२०५॥</p>
<p>इत्थमालिखरधारसरस्वत्य्</p>
<p>आस्तपाटव तरुर्बटुरूचे ।</p>
<p>तस्य कर्णमनुसंसृणुषे तत्</p>
<p>कौस्तुभं मम समर्पये हस्ते ॥१२०६॥</p>
<p>चेत्स्वकृत्यमिषतोऽपसृते मय्या</p>
<p>क्रमं कमपि हन्त विधित्सेत।</p>
<p>एककेऽपि भवति व्रजरामा</p>
<p>संहतिर्व्रजपुरन्दरसूनो ॥१२०७॥</p>
<p>तन्निवेद्य निखिलं व्रजराज्ञीं</p>
<p>मङ्क्षु तद्विकटशासनपाशैः ।</p>
<p>ह्रीतमिस्रकुहरेऽद्य निवेद्यै</p>
<p>वाश्वमूर्न किमु पातयितास्मि ॥१२०८॥</p>
<p>धिग्धिया रहित किं त्वमभैषीर्</p>
<p>अस्मि जिष्णुरधुनैव विजिष्ये ।</p>
<p>मातिमौग्ध्यमयचेष्टितभङ्ग्या</p>
<p>ख्यापयाज्ञतम मत्परिभूतिम् ॥१२०९॥</p>
<p>किं हितप्रकथनेऽप्यतिकुप्यस्य्</p>
<p>अस्तु कौस्तुभहृतिस्तव हस्तात।</p>
<p>याम्यहं युवतिपाल्यपि रङ्की</p>
<p>कृत्य नृत्यमपि कारयतु त्वाम् ॥१२१०॥</p>
<p>चिल्लिकोणधुवनेन मुकुन्दः</p>
<p>स्वीयपक्षगमिता एव सभ्याः ।</p>
<p>प्राह पश्य मयैव जितानां</p>
<p>अप्यतिप्रखरतां चपलानाम् ॥१२११॥</p>
<p>यद्यजेष्यदबलाततिरेषा</p>
<p>किं व्यधास्यदिति बोद्धुमनीशः ।</p>
<p>विस्मितोऽस्म्यथ जगाद विशाखा</p>
<p>त्वद्भ्रुवे नम इति प्रहसन्ती ॥१२१२॥</p>
<p>वैरिणी भवति या कुलधर्म</p>
<p>ध्वंसिकापि सुहृदालिरिवाद्य ।</p>
<p>तद्वचोऽप्यनृतयन्त्युदगन्नो</p>
<p>धिन्वती सदसि कुञ्चितकोणा ॥१२१३॥</p>
<p>देहि कौस्तुभमिति स्फुट नान्दी</p>
<p>वाक्यतो मधुभिदि त्रपमाणे ।</p>
<p>कुन्दवल्ल्यमुमघान्तककण्ठाद्</p>
<p>राधिकोरसि दधौ स्मयमाना ॥१२१४॥</p>
<p>कृष्ण पश्य कुचमध्यगतं स्वं</p>
<p>बिम्बितं मणिवरे विलसन्तम् ।</p>
<p>हन्त यत्त्वमदधाः स इदानीं</p>
<p>त्वादधाति मणिराट्प्रणयेन ॥१२१५॥</p>
<p>धन्य धन्य सुषमामय कृष्णस्</p>
<p>त्वं तवास्मि महसां प्रतिबिम्ब ।</p>
<p>यत्र राजसि ममात्र तु वाञ्छै</p>
<p>वैतुमित्यगभृदुन्नदृगासीत॥१२१६॥</p>
<p>राधिकाप्यरमवाञ्छितवक्त्रा</p>
<p>वीक्ष्य भान्त्यमिमात्म कुचान्तः ।</p>
<p>कञ्चुकं ह्रियमपि द्विषती सा</p>
<p>नन्दजाड्यजलधौ निममज्ज ॥१२१७॥</p>
<p>कृष्णाह्निककौमुदी ४.२४७२५४—</p>
<p>स्ताद्द्वितीय इतरः पण एते</p>
<p>मामकी मुरलिका ललिता ते ।</p>
<p>आददानि जितकाशिनि जित्वा</p>
<p>निर्जितः परिददानि हसित्वा ॥१२१८॥</p>
<p>साह नाहमसमञ्जसं वृणे</p>
<p>वंशिकाललितयोः कृते पणे ।</p>
<p>काष्ठिकामणिशलाकयोः कथं</p>
<p>साम्यमत्र कुरु नो मनोरथम् ॥१२१९॥</p>
<p>कस्तृतीयपणतां गमिष्यती</p>
<p>त्याह तत्र कतमा कलावती ।</p>
<p>तामुवाच परिहस्य राधिका</p>
<p>त्वं ममास्य वरहारयष्ठिका ॥१२२०॥</p>
<p>आह काचिदथ वच्मि चतुर्थं</p>
<p>सत्पणं यमुपलभ्य कृतार्थम् ।</p>
<p>स्वं वपुः सफलमेव भवन्तौ</p>
<p>मङ्क्ष्यतः सुखनिधिं प्रविशन्तौ ॥१२२१॥</p>
<p>कृष्ण आह वद सापि जगाद</p>
<p>श्रूयतां सुमुखि मे प्रियवादः ।</p>
<p>चुम्बनानि तव विच्युतदम्भाः</p>
<p>प्रेयसोऽस्य शतशः परिरम्भाः ॥१२२२॥</p>
<p>तां जगाद कुपितेव तदा सा</p>
<p>भ्रूकुटीकुटिलयालिकभासा ।</p>
<p>खेल निस्त्रपमनेन पणेन</p>
<p>त्वं कलावति समं रमणेन ॥१२२३॥</p>
<p>भद्रमुक्तमनया पणकार्ये</p>
<p>कुप्य मा कुरु विचारणमार्ये ।</p>
<p>कल्पितस्तव पणोऽतिलघीयान्</p>
<p>वल्लभस्य तु पणोऽतिगरीयान॥१२२४॥</p>
<p>त्वं जितातिलघु दास्यसि जित्वा</p>
<p>लप्स्यसे प्रचुरमेव हसित्वा ।</p>
<p>ज्ञायतामुभयथैव भवत्या</p>
<p>लाभ एव परमः शुभवत्याः ॥१२२५॥</p>
<p>कृष्णाह्निककौमुदी ४.२५६२८१—</p>
<p>साथ शारिफलके यथास्थलं</p>
<p>कौत्कादभयसारिमण्डलम् ।</p>
<p>अङ्गुलीयकमणीन्द्ररञ्जितं</p>
<p>न्यास हाससुधया परिप्लुतम् ॥१२२६॥</p>
<p>सोपगृह्य वरपाशकपाट्या</p>
<p>द्वन्द्वमिन्दुवदना परिपाट्या ।</p>
<p>पातय प्रथममित्यनुदात्त</p>
<p>प्रौढि वल्लभकरे समधत्त ॥१२२७॥</p>
<p>पाशकोत्किरणजातविलासः</p>
<p>कृष्णबाहुव्लयः स चकाश ।</p>
<p>तं निरीक्ष्य सुदतीं हृदि मुग्धाम्</p>
<p>आह काचन सखी सुविदग्धा ॥१२२८॥</p>
<p>खेल खेल सुभगे जयशाली</p>
<p>मास्तु हारहरणे वनमाली ।</p>
<p>कौस्तुभं जय सुरञ्जय चाली</p>
<p>मण्डलं विजयकौशलपाली ॥१२२९॥</p>
<p>योऽपतत्प्रथमपाशकदायः</p>
<p>प्रेयसः स विजयव्यवसायः ।</p>
<p>सा तमन्यथायितुं समुदस्य</p>
<p>प्रापयत्करतलं पुनरस्य ॥१२३०॥</p>
<p>भूय एव रमणो न्यपीपतत्</p>
<p>पाशकं तदनुरूपमेव तत।</p>
<p>शारिसञ्चरणमप्यचीकरत्</p>
<p>दर्पमम्बुजदृशोऽप्यसीसरत॥१२३१॥</p>
<p>हृद्ययाक्षहृदयज्ञविद्यया</p>
<p>दीव्यतोर्निजनिजैकवेद्यया ।</p>
<p>नो जयो न च पराजयस्तयोर्</p>
<p>आस खेलनकलाविहस्तयोः ॥१२३२॥</p>
<p>बुद्धिपूर्वमथ सा पराजयं</p>
<p>स्वीचकार स च लब्धवान्जयम् ।</p>
<p>हारमाहरति जीवितेश्वरे</p>
<p>सा स्वयं व्यतरदग्रतः करे ॥१२३३॥</p>
<p>साक्षमाक्षिपदुदञ्चितकक्षं</p>
<p>प्राणनाथविजये कृतलक्षम् ।</p>
<p>तन्निरीक्ष्य हृदये नलिनाक्षः</p>
<p>क्लिद्यति स्म विगलज्जयपक्षः ॥१२३४॥</p>
<p>सा द्वितीयपणभावशंसिकां</p>
<p>तं विजित्य विचकर्ष वंशिकाम् ।</p>
<p>यच्छति स्म ललिताकराम्बुजे</p>
<p>सा च तां निजतयैव सस्वजे ॥१२३५॥</p>
<p>सोऽपि वारमपरं जयशाली</p>
<p>खेलनं व्यरचयद्वनमाली ।</p>
<p>या तृतीयपणतामगमत्तां</p>
<p>सञ्जिगाय गुणगौरवमत्ताम् ॥१२३६॥</p>
<p>तां हृतां समवलोक्य समस्ताः</p>
<p>सस्वनं जहसु रूढमुदस्ताः ।</p>
<p>साह मा हसत पाशकदेव्याश्</p>
<p>चातुरीमनुभविष्यथ भव्याः ॥१२३७॥</p>
<p>ताः समूचुरनयोचितमुक्तं</p>
<p>खेलने तव मनोऽनभियुक्तम् ।</p>
<p>एष पाशकविलाससुपूर्वा</p>
<p>व्युत्क्रमेण सखि जेष्यति सर्वाः ॥१२३८॥</p>
<p>वृन्दया निजगदे विजितायां</p>
<p>त्वद्विधेन मुरलीदयितायाम् ।</p>
<p>नानुशोचति सखि स्मितशाली</p>
<p>राजते भृशमसौ वनमाली ॥१२३९॥</p>
<p>त्वादृशः प्रकटयन्तु न तापं</p>
<p>स्वालिलम्भनमतीव दुरापम् ।</p>
<p>न्यायतो जितमुपेत्य गभीराः</p>
<p>शेवधिं विधुरयन्ति न धीराः ॥१२४०॥</p>
<p>वंशिकातिसुलभ्येयमटव्यां</p>
<p>नेदृशी गुणवती तु पृथिव्याम् ।</p>
<p>इत्युदीरयथ चेद्विजिहीमाम्</p>
<p>आग्रहः कथमवस्तुनि भूमा ॥१२४१॥</p>
<p>कृष्णपक्षपतिता त्वममन्दे</p>
<p>ज्ञायसे सततमेव हि वृन्दे ।</p>
<p>तेन पश्यसि न भद्रमभद्रं</p>
<p>वासरेऽपि फिहितेक्षणमुद्रम् ॥१२४२॥</p>
<p>हेलयानवहितैव सखी मे</p>
<p>हन्त खेलितवती परिणामे ।</p>
<p>तेन हारितवती वरहारं</p>
<p>प्रेयसीमपि सखीमनुवारम् ॥१२४३॥</p>
<p>इत्युवाच ललिता यदि विज्ञा</p>
<p>सापि पाशककलाहृदयज्ञा ।</p>
<p>अक्षयुग्मकमुदस्य कराग्रे</p>
<p>णाभ्युदास दयिता दयिताग्रे ॥१२४४॥ (विशेषकम्)</p>
<p>तत्र तत्प्रववृतेऽक्षखेलनं</p>
<p>प्रेयसोर्विरहितावहेलनम् ।</p>
<p>यत्र कोऽपि सभिको मनोभवस्</p>
<p>तत्र को रसकलापराभवः ॥१२४५॥</p>
<p>यच्चतुर्थपणतामुपनीतं</p>
<p>चुम्बनप्रमुखमत्यविगीतम् ।</p>
<p>तद्विजेतुमपि लम्भितलज्जा</p>
<p>सा तथापि विजयाय सुसज्जा ॥१२४६॥</p>
<p>यं यमिच्छति हृदा कुतुकाय</p>
<p>प्रेयसी समपतत्स स दायः ।</p>
<p>एवमेव रमणोऽपि सखेलस्</p>
<p>तेन तत्र स रराज सहेलः ॥१२४७॥</p>
<p>सा भुजावलयमुन्नमयन्ती</p>
<p>पाशकोत्किरणमारचयन्ती ।</p>
<p>आत्मनोऽभिमतदायमनल्प</p>
<p>प्रौढितो दश दशेति जजल्प ॥१२४८॥</p>
<p>मा ब्रवीर्दश दशेत्यलमुग्रे</p>
<p>कृष्णमाकलय भोगिनमग्रे ।</p>
<p>पूर्वमेव सखि येन सुदष्टं</p>
<p>त्वन्मनस्त्वदधरश्च सुकष्टम् ॥१२४९॥ (युग्मकम्)</p>
<p>यद्विषस्य विभवः परिसर्पी</p>
<p>सालिचिल्लिलतिकावरसर्पी ।</p>
<p>हन्त पूर्वमनया दलिताङ्गः</p>
<p>किं करिष्यति स कृष्णभुजङ्गः ॥१२५०॥</p>
<p>इत्युदारललितावचनान्ते</p>
<p>तत्प्रतिप्रसवभाषिणि कान्ते ।</p>
<p>आलयो विजहसुः सदभिख्या</p>
<p>जिह्राय नतमुख्यथ मुख्या ॥१२५१॥ (युग्मकम्)</p>
<p>कृष्णाह्निककौमुदी ४.२८३२८५—</p>
<p>सा तथाप्यसति ह्रीपरिरम्भे</p>
<p>खेलितुं प्रतिभया विजजृम्भे ।</p>
<p>पातयन्त्यभिमतानथ दायान्</p>
<p>जेतुमेव विदधे व्यवसायान॥१२५२॥</p>
<p>देवनैरकृतसन्धितसन्धं</p>
<p>तस्य पाशकगतिप्रतिबन्धम् ।</p>
<p>तत्परं विधुमुखी पणसिद्धिं</p>
<p>सस्वनं प्रविदधे द्विगुणर्द्धिम् ॥१२५३॥</p>
<p>व्यूहबन्धमथ भेत्तुमशक्तस्</p>
<p>तामथ भ्रमयितुं व्यतिशक्तः ।</p>
<p>स स्मितेन मृदुना वचसा च</p>
<p>क्षोभयन्मधुरमन्दमुवाच ॥१२५४॥</p>
<p>कृष्णाह्निककौमुदी ४.२८२—</p>
<p>यच्चतुर्थपणतामुपनीतं</p>
<p>चुम्बनप्रमुखमत्यवगीतम् ।</p>
<p>तन्न जेतुमुभयोरभियोगस्</p>
<p>तुल्य एव खलु तत्फलभोगः ॥१२५५॥</p>
<p>कृष्णाह्निककौमुदी ४.२८६२९७—</p>
<p>तावकस्य किमु मामकस्य वा</p>
<p>वृद्धिकर्मणि पणस्य सोत्सवा ।</p>
<p>त्वं बभूविथ विचार्य चेतसा</p>
<p>ब्रूहि सुन्दरि विधूतसाध्वसा ॥१२५६॥</p>
<p>सा ममर्ष मनसोभयथा मे</p>
<p>व्रीडहेतुरतुलः परिणामे ।</p>
<p>आलयोऽपि विहसन्ति मिथो माम्</p>
<p>अप्ययं हसितवान्गुणभूमा ॥१२५७॥</p>
<p>इत्यचिन्तितसमागतचिन्ता</p>
<p>सावहित्थमथ माधव कान्ता ।</p>
<p>तद्वचोऽश्रुतमिवाभिनयन्ती</p>
<p>खेलितुं प्रववृते विहसन्ती ॥१२५८॥</p>
<p>निक्वणत्कनककङ्कणभाजा</p>
<p>पाणिना विकसदास्यसरोजा ।</p>
<p>अक्षमाक्षिपदनाकलयन्ती</p>
<p>सा विदुर्विदुरिति प्रवदन्ती ॥१२५९॥</p>
<p>सख्य ऊचुरयि ते मनोरथं</p>
<p>चुम्बनादिपणवृद्धिसत्पथम् ।</p>
<p>के विदुर्हनि वयं तु मा तप</p>
<p>किं विदुर्विदुरिति त्वमालप ॥१२६०॥</p>
<p>सा सखीनिकरभाषितभङ्गीम्</p>
<p>आकलय्य चलरज्यदपाङ्गी ।</p>
<p>वक्रया प्रियगिरापि च विद्धा</p>
<p>खेलने समभवद्भ्रमबद्धा ॥१२६१॥</p>
<p>आत्मनैव कृतपाशबन्धं</p>
<p>सा स्वयं विरचिताननुसन्धम् ।</p>
<p>खेलनभ्रमहतक्रमरीत्या</p>
<p>निर्बिभेद नियतेरिव गत्या ॥१२६२॥</p>
<p>तद्विलोक्य दयितः सदुदारस्</p>
<p>तं पणं त्रिगुणितं स चकार ।</p>
<p>आलयस्तमवदन्जहि गर्वं</p>
<p>जेष्यति प्रियसखी मम सर्वम् ॥१२६३॥</p>
<p>सा पुनः प्रववृते जयकामा</p>
<p>खेलितुं स्मितमुखी वररामा ।</p>
<p>नाग्रहो जयफले खलु तादृक्</p>
<p>सुभ्रुवो विजय एव हि यादृक॥१२६४॥</p>
<p>सा न तं स च न तामथ जेतुं</p>
<p>सम्बभूव जगतीजयकेतुम् ।</p>
<p>चित्रमेतदति यद्विजितोऽभूद्</p>
<p>एक एव सभिकः स मनोभूः ॥१२६५॥</p>
<p>द्वौ कलारसकलापविदग्धौ</p>
<p>द्वौ पुरुप्रणयकौशलमुग्धौ ।</p>
<p>द्वौ सुमङ्गलगुणावलिनद्धौ</p>
<p>द्वौ परस्परमनोरथसिद्धौ ॥१२६६॥</p>
<p>बाधको व्यजनि कालविलम्बः</p>
<p>खेलनेऽस्ति नतरामवलम्बः ।</p>
<p>इत्युभावसति पर्यवसाने</p>
<p>खेलनं जहतुरव्यवधाने ॥१२६७॥</p>
<p>वंशिकामथ ददौ हरिणाक्षी</p>
<p>सोऽपि हारमखिलाशयसाक्षी ।</p>
<p>वीक्ष्य कालमथ ताः सहवृन्दाः</p>
<p>स्वालयं ययुरयोगसुमन्दाः ॥१२६८॥</p>
<p>कृष्णभावनामृत १५.५३५८—</p>
<p>तावदेत्य वनदेव्यथ काचित्</p>
<p>प्राह सूर्यसदने जटिलागात।</p>
<p>तास्ततो निखिलकेलिमुदस्य</p>
<p>त्रस्तनेत्रमगुरन्तिकमस्याः ॥१२६८॥</p>
<p>किं स्नुषे क्व नु विलम्बमकार्षीः</p>
<p>स्नातुमद्य यदगां सुरनद्याम् ।</p>
<p>किं नु कुन्दलतिकामिह वीक्षे</p>
<p>सा गता मम पुरोहितहेतोः ॥१२६९॥</p>
<p>नैति किं चिरमियं कलयाराद्</p>
<p>आगतां सह पुरोधसमेनाम् ।</p>
<p>विप्रवेशधरकृष्णसमेता</p>
<p>सा गताथ निजगाद च वृद्धाम् ॥१२७०॥</p>
<p>नाद्य कोऽपि चिरमार्गणतोऽपि</p>
<p>प्राप्यते द्विजसूतो निजगोष्ठे ।</p>
<p>किन्त्वयं मधुपुरी भव आगाद्</p>
<p>अत्र गर्गकलिताखिलविद्यः ॥१२७१॥</p>
<p>एनमेव बहुवर्णिनमत्र</p>
<p>स्तौति पण्डितततिर्मतिमन्तम् ।</p>
<p>तन्मयाग्रहशतैरिह नीतं</p>
<p>तं पुरोहिततया वृणु वध्वाः ॥१२७२॥</p>
<p>तं जरत्यवददद्य कृतर्थै</p>
<p>वाभवं भवदवेक्षणमात्रात।</p>
<p>विप्रवर्यपरिपूरितकामां</p>
<p>मद्वधूं कुरु समर्चय मित्रम् ॥१२७३॥</p>
<p>तदा राधा विशाखामाह, ललितमाधव २.१२—</p>
<p>सहचरि हरिरेष ब्रह्मवेशं प्रपन्नः</p>
<p>किमयमितरथा मे विद्रवत्यन्तरात्मा ।</p>
<p>शशधरमणिवेदी स्वेदधारां प्रसूते</p>
<p>न किल कुमुदबन्धोः कौमुदीमन्तरेण ॥१२७४॥</p>
<p>राधाकर्णे विशाखाह, उज्ज्वलनीलमणि १.३०—</p>
<p>व्रध्नोपास्तिविधौ तव प्रणयितापूरेण वेशं गते</p>
<p>क्ष्मादेवस्य कथं गुणोऽप्यघरिपौ द्रागद्य संचक्रमे</p>
<p>बुद्धिः पश्य विवेककौशलवती दृष्टिः क्षमोद्गारिणी</p>
<p>वागेतस्य मृगाक्षि रूढविनया मूर्तिश्च धीरोज्ज्वला ॥१२७५॥</p>
<p>कृष्णभावनामृत १५.५९६०—</p>
<p>धीरतारनयनः सितवासा</p>
<p>दर्भसंवलितपुस्तकपाणिः ।</p>
<p>सामगानमधुरस्वरकण्ठो</p>
<p>मूर्तिमान्स इहैष तदोचे ॥१२७६॥</p>
<p>वर्णिनो यदपि नोचितमेव</p>
<p>स्त्रीविलोकनमथाप्यतिसाध्वीम् ।</p>
<p>कारये स्तृततनूमिह काम</p>
<p>प्रांशुमद्यजनमद्य तु वृद्धे ॥१२७७॥</p>
<p>गोविन्दलीलामृत १८.६५७०—</p>
<p>पूजारम्भेऽवदत्कृष्णो वध्वास्ते नाम किं वद ।</p>
<p>राधेति वृद्धयोक्तोऽसौ सचमत्कारमाह ताम् ॥१२७८॥</p>
<p>सेयं गुणवती यस्याः साध्वीत्वं श्रूयते पुरे ।</p>
<p>धन्या त्वं यत्स्नुषा सैयेत्युक्त्वा राधामथाब्रवीत॥१२७९॥</p>
<p>नावृतं कारयेत्कर्म तद्भास्वदतनुक्रतौ ।</p>
<p>वृणु मां स्त्री न मे स्पृश्या स्पृशन्ती मां कुशैः पठ ॥१२८०॥</p>
<p>जगन्मङ्गलकृद्गोत्रं शुचिवित्प्रवरं शुचिम् ।</p>
<p>भवन्तं विश्वशर्माणं पुरोहिततया वृणे ॥१२८१॥</p>
<p>श्रीभास्वतेंतनुतमःसण्हर्त्रेऽत्यनुरागिणे ।</p>
<p>पुरः सतेऽस्मै मित्राय पद्मिनीबन्धवे नमः ॥१२८२॥</p>
<p>मन्त्रेणानेन पाद्यादीन्मित्राय त्वं समर्पय ।</p>
<p>स्वं च गौरांशुकः स्यात्ते यथा कामप्रदो वशः ॥१२८३॥</p>
<p>ललितमाधव २.१४—</p>
<p>अर्चितार्चाधुना धन्ये त्वमर्घ्यं कुरु भावतः ।</p>
<p>अम्बरोद्भासिने गाढमुदा राजीवबन्धवे ॥१२८४॥</p>
<p>ललितमाधव २.१३—</p>
<p>निभृतमरतिपुञ्जभाजि राधे</p>
<p>त्वदधरवर्धितचापले चलाक्षि ।</p>
<p>चटुलय कुटिलां दृगन्तलक्ष्मीम्</p>
<p>अयि कृपणे क्सणमों नमः सवित्रे ॥१२८५॥</p>
<p>ललितमाधव २.१५—</p>
<p>सम्प्रति कन्याराशेरुपभोगं कुर्वते पुरःस्थाय ।</p>
<p>मित्राय चित्रमर्घ्यं कुरु सुस्मितपुण्डरीकेण ॥१२८६॥</p>
<p>राधिका दृगन्तेन हरिं पश्यति, ललितमाधव २.१६—</p>
<p>सवितुः समाप्तिमाप्तः, पूजाविधिरेष सुष्ठु कल्याणि ।</p>
<p>इष्टं नन्दय देवं, सरागसुमनोवराञ्जलिना ॥१२८७॥</p>
<p>राधिका बन्धूककुसुमाञ्जलिं क्षिपति, कृष्णभावनामृत १५.६४—</p>
<p>पत्युरस्तु कृपया तव भास्वद्</p>
<p>यागतोऽयुतगवाप्तिरमुष्याः ।</p>
<p>कल्पतानवरतं चिरमायुर्</p>
<p>वृद्धिरित्यमुमयाचत वृद्धा ॥१२८८॥</p>
<p>कृष्णभावनामृत १५.६५६६—</p>
<p>एवमस्त्विति वदत्यघशत्राव्</p>
<p>एत्य तत्र मधुमङ्गल ऊचे ।</p>
<p>सूर्यसूक्तमहमेव पठामीत्य्</p>
<p>अक्षिपद्दृशमशेषनिवेद्ये ॥१२८९॥</p>
<p>मूर्ख लम्पटसख त्वमिहागाः</p>
<p>किं बटुः प्रतिदिनं पुनरेषः ।</p>
<p>पूज्ययिष्यति वधूमतिसौम्यः</p>
<p>श्याम इत्यवदज्जरती तम् ॥१२९०॥</p>
<p>कृष्णः, कृष्णभावनामृत १५.६८—</p>
<p>साम्प्रतं शृणु सतीकुलवर्ये</p>
<p>भास्वते नम इतीह पठन्ती ।</p>
<p>उत्थिता कृतपरिक्रमणा त्वं</p>
<p>क्षौणिलग्नशिरसा प्रणमामूम् ॥१२९१॥</p>
<p>स तथा विन्दति, गोविन्दलीलामृत १८.७३९८—</p>
<p>नैवेद्ये दक्षिणात्वेन राधास्वर्णाङ्गुलीयके ।</p>
<p>न्यस्तेऽग्रे वृद्धया भक्त्या स्मेरस्तामाःअ माधवः ॥१२९२॥</p>
<p>नाद्मोऽन्यदेवताशेषं वयमेकान्तिवैष्णवाः ।</p>
<p>नान्यवर्णार्थमादद्यां शुक्लवृत्तिरहं बटुः ॥१२९३॥</p>
<p>सर्वज्ञो गर्गशिष्योऽस्मि ज्योतिःसामुद्रकादिवित।</p>
<p>गुर्वी मे दक्षिणा प्रीतिर्युष्माभिर्व्रजवासिभिः ॥१२९४॥</p>
<p>वृद्धायां कर्णलग्नायां कौन्द्याः सा हरिमब्रवीत।</p>
<p>वृद्धा त्वां याचते वध्वाः करं वीक्ष्य फलं वद ॥१२९५॥</p>
<p>हरिस्तामाह नास्माकं ललनाङ्गप्रदर्शनम् ।</p>
<p>कार्यं तथापि वः प्रीत्या वशः पश्यामि दूरतः ॥१२९६॥</p>
<p>त्वमेवास्याः करौ साध्व्याः प्रसारय पुरो मम ।</p>
<p>कौन्द्या तथा कृते सोऽभूत्कम्पाश्रुपुलकान्वितः ॥१२९७॥</p>
<p>आच्छाद्य विस्मयेनात्महर्षमाहाद्भुतं त्विदम् ।</p>
<p>यान्यस्याः शुभचिह्नानि तैरियं स्यात्स्वयं रमा ॥१२९८॥</p>
<p>अस्याः प्रसाददृष्टिश्चेद्वयं स्मः पूर्णसम्पदः ।</p>
<p>यत्रास्याः स्थितिरत्रैव ससम्पत्सर्वमङ्गलम् ॥१२९९॥</p>
<p>सूनोस्ते नाम किं ब्रूहीत्युक्तया वृद्धयोदिते ।</p>
<p>तन्नाम्नि गणयित्वाह हैर्स्तामतिविस्मितः ॥१३००॥</p>
<p>वर्तन्ते बहवो विघ्ना वृद्धे ते तनयायुषि ।</p>
<p>अस्याः साध्व्याः प्रभावेण प्रभवन्ति न तेक्वचित॥१३०१॥</p>
<p>तच्छ्रुत्वानन्दिता वृद्धा राधिकारत्नमुद्रिकाम् ।</p>
<p>अमूल्यां पुरतस्तस्य दधार पारितोषिकाम् ॥१३०२॥</p>
<p>तावदेत्याह सुबलो विश्वशर्मन्हरिर्युवाम् ।</p>
<p>पयःफेणफलादीनां भोजनाय प्रतीक्षते ॥१३०३॥</p>
<p>नाद्मि विप्रेतरान्नादि गार्ग्या चास्मि निमन्त्रितः ।</p>
<p>यामि शीघ्रं गृहाण त्वं नैवेद्यं मधुमङ्गल ॥१३०४॥</p>
<p>मधुः प्राह देहि वृद्धे स्वस्तिवाचनदक्षिणाम् ।</p>
<p>आकृष्य साप्यदात्तस्मै स्वाङ्गुलेः स्वर्णमुद्रिकाम् ॥१३०५॥</p>
<p>बटुस्तां प्राप्य हृष्टः सन्कफोणिं वादयन्मुहुः ।</p>
<p>नैवेद्यमञ्चले बद्द्वा तां प्रशंसन्ननर्त सः ॥१३०६॥</p>
<p>वृद्धया प्रार्थितः कृष्णं जगाद मधुमङ्गलः ।</p>
<p>अगृहीते दक्षिणार्थे त्वया न व्रतपूर्णता ॥१३०७॥</p>
<p>कृपया तद्गृहाणेमं स्वार्थश्चार्थेन ते न चेत।</p>
<p>विप्रेभ्यः कल्प्स्यते सोऽयं व्रतिन्या भविता शुभम् ॥१३०८॥</p>
<p>स्वीकृतस्ते मया दोषो नेत्युक्त्वा स्वाञ्चले हसन।</p>
<p>बबन्ध मुद्रिके ते द्वे निषिद्धोऽप्यमुना मुहुः ॥१३०९॥</p>
<p>जगाद कृष्णं जटिला बटो यदै</p>
<p>वायाति गोष्ठं मम भाग्यतो भवान।</p>
<p>तदा मयास्या रविपूजने गुरुर्</p>
<p>वृतोऽस्ति ते भूरि ददामि दक्षिणाम् ॥१३१०॥</p>
<p>इत्युक्त्वा जटिला हृष्टा नत्वादित्यं द्विजौ च तौ ।</p>
<p>कृतार्थं स्वं मन्यमाना ताभिः सा चलितालयम् ॥१३११॥</p>
<p>यान्ती विवर्त्य सहसा लपनच्छलेन</p>
<p>ग्रीवां मुहुर्ललितयानुगया मुरारेः ।</p>
<p>वक्त्राब्जसारघमपाङ्गतरङ्गभङ्ग्या</p>
<p>राधा पिबन्त्यपि न तृप्तिर्मवाप दीना ॥१३१२॥</p>
<p>हृदयदयितलीलास्निग्धदुग्धैः प्रपूर्णात्</p>
<p>तनुकनकघटीया सुभ्रूवोऽस्याः सखीनाम् ।</p>
<p>नयनमुदमतानीत्साशु वैरस्यमाप्ता</p>
<p>विरहविषविवर्णा नेत्रसन्तप्तयेऽभूत॥१३१३॥</p>
<p>कान्तासङ्गेन्दुसम्फुल्लः कृष्णो नीलोत्पलप्रभः ।</p>
<p>विच्छेदार्कोदये म्लायन्क्षणादन्य इवाभवत॥१३१४॥</p>
<p>सखिभ्यां सहितः सोऽथ विमनाः स्वसखीनगात।</p>
<p>तेऽहम्पूर्विकया हृष्टा आलिङ्गन्तस्तमब्रुवन॥१३१५॥</p>
<p>अस्मान्हित्वा तव गतवतस्त्वद्वियोगासहिष्णून्</p>
<p>काठिन्यं नः स्फुटमवगतं व्याकुलैर्दीनचित्तैः ।</p>
<p>अन्वेष्टुं त्वां प्रतिजिगमिषून्यत्तमागाः क्षणार्धात्</p>
<p>तेन ज्ञातं प्रियसख परं प्रेमकौमल्यमेव ॥१३१६॥</p>
<p>सोऽयं राधासहचरहरेः स्फीतमध्याह्नलीला</p>
<p>पीयूषाब्धिर्विलसति महान्दुर्विगाहोऽत्यपारः ।</p>
<p>भाग्यं तन्मे यदिह विलसच्छ्रीलरूपानुकम्पा</p>
<p>वात्यानीता तदनु कणिकाप्यस्पृशन्मां तटस्थम् ॥१३१७॥</p>
<p>इति श्रीश्रीभावनासारसङ्ग्रहे मध्याह्नलीलास्वादनं नाम</p>
<p>चतुर्थः सङ्ग्रहः ॥</p>
<p>॥४॥</p>
<p>श्रीश्रीभावनासारसङ्ग्रहः</p>
<p>• अपराह्नलीला –  ११०</p>
<p>• सायाह्नलीला –  ७७</p>
<p>• प्रदोषलीला –  २१४</p>
<p>• नक्तलीला –  २९८</p>
<p>• चोन्च्लुदिन्ग्मतेरिअल्– २५</p>
<p>७२४.</p>
<p>श्रीश्रीभावनासारसङ्ग्रहः</p>
<p>(५)</p>
<p>पञ्चमसङ्ग्रहः</p>
<p>अथ अपराह्नलीला</p>
<p>परावृत्तिं गोष्ठे व्रजनृपतिसूनोर्विपिनतो</p>
<p>महानन्दाम्भोधेः सपदि जनयित्रीं स्वहृदये ।</p>
<p>स्मरन्श्रीगौराङ्गो नटति वलते निःश्वसिति च</p>
<p>क्षणं मुह्यन्सर्वान्विवशयति यस्तं भज मनः ॥१॥</p>
<p>गोविन्दलीलामृतं १९.१—</p>
<p>श्रीराधां प्राप्तगेहां निजरमणकृते क्ÿप्तनानोपहारां</p>
<p>सुस्नातां रम्यवेशां प्रियमुखकमलालोकपूर्णप्रमोदाम् ।</p>
<p>कृष्णं चैवापराह्णे व्रजमनु चलितं धेनुवृन्दैर्वयस्यैः</p>
<p>श्रीराधालोकतृप्तं पितृमुखमिलितं मातृमृष्टं स्मरामि ॥२॥</p>
<p>कृष्णभावनामृतं १६.१२—</p>
<p>अथ प्रेम्णः स्थेमन्यपि समजनि स्थैर्यरहिता</p>
<p>प्रिया प्रेयस्यक्ष्नोरमलकमलद्वन्द्वमहसोः ।</p>
<p>तटात्स्वस्यावासात्प्रवसति विदूरे दवथवो</p>
<p>बलादाक्रम्यास्या हृदयनगरीं भेत्तुमविशन॥३॥</p>
<p>सखीसङ्घाश्वासौषधमपि निरोजो विदधतीं</p>
<p>दधाना स्वप्राणप्रियविरहजां संज्वररुजम् ।</p>
<p>क्षणार्धं कल्पानां शतममनुतेयं गुरुगृहं</p>
<p>निरम्भस्कं कूपं ह्रियमशनिजं जालपटलम् ॥४॥</p>
<p>उज्ज्वलनीलमणि १४.७६—</p>
<p>अवितथमसौ किं द्राघीयान्गमिष्यति वासरः</p>
<p>सुमुखि स निशारम्भः किं वा समेष्यति मङ्गलः ।</p>
<p>स्मितमुखशशी गोधूलिभिः करम्बितकुन्तलः</p>
<p>क्षपयति दृशामार्तिं यत्र व्रजेश्वरनन्दनः ॥५॥</p>
<p>कृष्णभावनामृतं १६.३७—</p>
<p>तदालीनां पाल्या समुचितसपर्याकुलधियां</p>
<p>द्रवैः पौनःपुण्यान्मलयजभवैर्लिप्तवपुषः ।</p>
<p>स्तृतायाश्चाभीक्ष्णं विसकिसलयैः सैन्धवरसैः</p>
<p>समीपेऽस्याः प्रायात्प्रणयविकला चन्दनकला ॥६॥</p>
<p>कुतो वृन्दारन्यात्कथमिदमगा गोष्ठमहिषी</p>
<p>निदेशात्कस्मात्स त्वरितमशनीयोपहृतये ।</p>
<p>सुतस्यास्याः किं सम्प्रति स कुरुते कन्दुकतति</p>
<p>व्यतिक्षेपग्राहोत्तरविविधखेलां सवयसा ॥७॥</p>
<p>अरे किं श्रीदामन्वदसि मम दोरर्गलवलत्</p>
<p>तटी लोठिघट्टप्रघटननिपिष्टाखिलतनो ।</p>
<p>विरम्याजेर्नाम्नोऽप्यपसर मदाडम्बबलव</p>
<p>स्फुटत्कर्णोऽभ्यर्णाद्यदि सपदि शं वाञ्छसि भृशम् ॥८॥</p>
<p>जयश्रीः श्रीदाम्नि प्रथितमहसां धाम्नि सहसा</p>
<p>व्यराजीद्राजिष्यत्यवकलय राजत्यपि सदा ।</p>
<p>तवैवंसः साक्षी भवति तदपि त्वं भजसि किं</p>
<p>मुखाटोपी कोपी स्वमहिमविलोपी चपलताम् ॥९॥</p>
<p>बकीं मन्त्रैर्विप्रा निधनमनयन्यः पुनरघस्</p>
<p>तदन्तरस्त्वं सर्वे वयमपि न किं हन्त ययिम ।</p>
<p>बकः कैर्वा गण्यो गिरिरपि तदेष्टः स्वयमहो</p>
<p>वियत्यस्थादस्तौजसि भवति गर्वः कथमभूत॥१०॥</p>
<p>भक्तिरसामृतसिन्धु ४.३.१२—</p>
<p>पिण्डीशूरस्त्वमिह सुबलं कैतवेनाबलाङ्गं</p>
<p>जित्वा दामोदर युधि वृथा मा कृथाः कत्थितानि ।</p>
<p>माद्यन्नेष त्वदलघुभुजासर्पदर्पापहारी</p>
<p>मन्द्रध्वानो नटति निकटे स्तोककृष्णः कलापी ॥११॥</p>
<p>भक्तिरसामृतसिन्धु ४.३.१६—</p>
<p>धृताटोपे गोपेश्वरजलधिचन्द्रे परिकरं</p>
<p>निबध्नत्युल्लासाद्भुजसमरचर्यासमुचितम् ।</p>
<p>सरोमाञ्चं क्ष्वेडानिविडमुखबिम्बस्य नटतः</p>
<p>सुदाम्नः सोत्कण्ठं जयति मुहुराहोपुरुषिका ॥१२॥</p>
<p>भक्तिरसामृतसिन्धु ४.३.२०—</p>
<p>शुकाकारं प्रेक्ष्य मे बाहुदण्डं</p>
<p>मा त्वं भैषीः क्षुद्र रे भद्रसेन ।</p>
<p>हेलारम्भेणाद्य निर्जित्य रामं</p>
<p>श्रीदामाहं कृष्णमेवाह्वयेय ॥१३॥</p>
<p>कृष्णभावनामृतं १६.८—</p>
<p>स इत्थं तत्प्राणार्बुदनियुतनिर्मञ्छ्यकिरणौ</p>
<p>रणोत्साहं साहङ्कृतिभणितपीयूषपृषतैः ।</p>
<p>समं मित्रैर्द्वित्रैरुपसरिदमन्दं विपुलयन्</p>
<p>क्षणं निन्ये मूर्तप्रणयरस एव प्रणयिभिः ॥१४॥</p>
<p>कृष्णाह्निककौमुदी ५.८२०—</p>
<p>समजनि समयो व्रजाय गन्तुं</p>
<p>विरमत सम्प्रति काननेऽभिरन्तुम् ।</p>
<p>रमयत सुरभीगणावहारं</p>
<p>ध्वनयत वेणुविषाणमत्युदारम् ॥१५॥</p>
<p>अथ कतिचन रौहिणेयमुख्याः</p>
<p>सहजपरस्परनिर्व्यलीकसख्याः ।</p>
<p>ध्वनितदलाविषाणवेणुनादा</p>
<p>व्रजगमनाय बभूवुरप्रमादाः ॥१६॥</p>
<p>अयि शवलि पिशङ्गि कालि नीले</p>
<p>हरिणि विलोहिनि धूमले सुशीले ।</p>
<p>इत इत इत याम धाम दूराद्</p>
<p>विरमत काननचारकामचारात॥१७॥</p>
<p>इति कलमृदुना रवेण वेणोर्</p>
<p>विधुतवधूवलमानमानरेणोः ।</p>
<p>उपययुरनुक्ÿप्तचारुहम्बा</p>
<p>रवमथ धेनुगणा वनावलम्बाः ॥१८॥</p>
<p>मदकलरविकुम्भपीवरोधो</p>
<p>वरभरनिर्भरमन्थरस्य साधोः ।</p>
<p>क्षुरखरखुरखेदतोऽपि भिन्ना</p>
<p>सुरभिगणस्य बभूव भूः प्रपन्ना ॥१९॥</p>
<p>सुलभतर तृणाङ्कुरोपभोगाद्</p>
<p>अतिशयपूरितचारुकुक्षिभागाः ।</p>
<p>अशकलकलसोधसोतिकायाश्</p>
<p>चलनमकुर्वत नैचिकीनिकायाः ॥२०॥</p>
<p>सह सहचरमण्डलैः किशोरौ</p>
<p>करिकलभाविव चारुनीलगौरौ ।</p>
<p>वनपरिसरतः प्रयातवन्तौ</p>
<p>बभतुरमू सहजौ त्रिलोककान्तौ ॥२१॥</p>
<p>अलिततिरघवैरिणोनुकूले</p>
<p>कमलधिया निपपात पादमूले ।</p>
<p>विरहविधुरितात्मनोऽत्युदारा</p>
<p>ञ्जनमलिनेव वनश्रियोऽश्रुधारा ॥२२॥</p>
<p>कलमधुरतरैः स्वरैः शकुन्ताः</p>
<p>प्रियविरहज्वरवेगजातचिन्ताः ।</p>
<p>चपलकरनिभैर्गरुद्भिरन्तर्</p>
<p>व्यथमरुदन्निव वर्ष्म ताडयन्तः ॥२३॥</p>
<p>अनिमिषमसकृद्विलोकयन्त्यः</p>
<p>पुनरवलोकनमर्थमर्थयन्त्यः ।</p>
<p>प्रियविरहरुजेव कातराङ्ग्यश्</p>
<p>चलनयना व्यवतस्थिरे कुरङ्ग्यः ॥२४॥</p>
<p>प्रियतममनुगच्छतामुदारा</p>
<p>भुवि लुलुठुः शिखिनां कलापभाराः ।</p>
<p>नवविरहरुजेव जातमोक्षा</p>
<p>बत विपिनश्रिय एव केशपक्षाः ॥२५॥</p>
<p>सरसि सरसि सारसादि पाथश्</p>
<p>चरपतगप्रकरैरसेवि नाथः ।</p>
<p>पथि पथि परितः प्रयाणभाग्भिः</p>
<p>सकरुणबाष्पभरेण रुद्धवाग्भिः ॥२६॥</p>
<p>हरिहलधरपालिताग्रमूला</p>
<p>सुरभिततिश्चलिता व्रजानुकूला ।</p>
<p>मरकतरजतद्विवर्णधारां</p>
<p>व्यजयत रूप्यमयीं तरीमुदाराम् ॥२७॥</p>
<p>कृष्णाह्निककौमुदी ५.२३२७—</p>
<p>तदपि तदितराङ्गसङ्गमार्थं</p>
<p>स्वयमिव रेणुमयं वपुः कृतार्थम् ।</p>
<p>क्षितिरधृत पुरुस्पृहा विपश्चित्</p>
<p>क्व नु सुखसम्पदि तृप्तिमेति कश्चित॥२८॥</p>
<p>उपचितमतिमन्दवातधूतैर्</p>
<p>अलककुलं कमलेक्षणस्य पूतैः ।</p>
<p>अलिततिमिव कौसुमैः परागैर्</p>
<p>व्यजयत गोखुररेणुभिः सुरागैः ॥२९॥</p>
<p>सितसिचयसुचारुमौलिबन्धः</p>
<p>सुरभिरजःकणजालसुप्रबन्धः ।</p>
<p>बहिरुपसरदन्तरस्थकेश</p>
<p>द्युतिरुदभाद्दलचुम्बितैकदेशः ॥३०॥</p>
<p>उरसि च शुशुभेऽस्य वैजयन्ती</p>
<p>सुरभिरजःकणसञ्चयैर्जयन्ती ।</p>
<p>कुसुमसुषमयेव संहर्सन्ती</p>
<p>निजमिव चारुपरागमुत्किरन्ती ॥३१॥</p>
<p>अपि सुरभिरजःकणाभिभूतः</p>
<p>पुरु शुशुभेऽस्य स कौस्तुभोऽतिपूतः ।</p>
<p>तरुणकिरणकन्दलीं स्वकीयां</p>
<p>पुनरपि निर्मलयन्निवाद्वितीयाम् ॥३२॥</p>
<p>कृष्णभावनामृतं १६.९—</p>
<p>इति प्रेष्ठोदन्तामृतसरिति तत्प्राणशफरी</p>
<p>ररक्षेयं क्षिप्त्वा प्रथममुपकण्ठे विलुठतीः ।</p>
<p>सुतस्नेहक्लिन्नव्रजपतिगृहिण्या अभिमते</p>
<p>प्रवृत्तां चक्रे तामथ धृतमुदं मोदकविधौ ॥३३॥</p>
<p>गोविन्दलीलामृतं १९.५०६०—</p>
<p>कदलकुसुममासक्षोदसत्सीरिशस्यैर्</p>
<p>मरिचसुघनदुग्धैः सच्चतुर्जातचन्द्रैः ।</p>
<p>कृत इह घृतपक्वो यः पतेत्खण्डपाके</p>
<p>बटकममृतकेलिं सा व्यधात्तं प्रियेष्टम् ॥३४॥</p>
<p>सामिक्षैः शालिचूर्णैर्दधिमरिचसितानारिकेलार्धसस्यैर्</p>
<p>जात्येलासल्लवङ्गामृतदलफलैः फेनितैः पिष्टमुद्गैः ।</p>
<p>सृष्टः पक्वो घृते यः प्रपतति समधौ दुग्धपूरे प्रगाढे</p>
<p>सेन्दौ कर्पूरकेलिं तमिह सुबटकं सा व्यधात्स्वप्रियेष्टम् ॥३५॥</p>
<p>ग्रन्थिवद्बटिकालिस्तैर्द्रव्यैः सृष्टा तु या पतेत।</p>
<p>पञ्चामृते व्यधात्तां सा पीयूषग्रन्थिपालिकाम् ॥३६॥</p>
<p>सक्षीरसारशशितण्डुलनारिकेलजाती</p>
<p>लवङ्गमरिचैः ससितैः सुपिष्टैः ।</p>
<p>रम्भैलया च घृतभावनया भवेद्या</p>
<p>सा तामनङ्गगुटिकां विदधे प्रियेष्टाम् ॥३७॥</p>
<p>कदलमरिचदुग्धैः खण्डगोधूम</p>
<p>पक्वप्रकटितबटकोऽयं भूरिजातीफलाढ्यः ।</p>
<p>नवविधुमधुमध्ये यो विलासं विधत्ते</p>
<p>रचित इह तयासौ सीधुपूर्वो विलासः ॥३८॥</p>
<p>उपायनानामिति पञ्चकं सत्</p>
<p>श्रीराधया स्वीयधिया कृतं यत।</p>
<p>कृष्णस्तदेतत्प्रणयी सतृष्णः</p>
<p>सुधां विनिन्दन्परमत्ति नन्दन॥३९॥</p>
<p>तेषु व्रजप्रसिद्धानि त्रीण्यन्तिमयुगं च यत।</p>
<p>रहो भोग्यं निशायां तन्मधुपाने विदंशवत॥४०॥</p>
<p>लवङ्गैलेन्दुमरिचैः संयुतैः शर्कराचयैः ।</p>
<p>चक्रे गङ्गाजलाख्यानि लड्डुकान्यपराणि च ॥४१॥</p>
<p>तैस्तैर्युतैः क्षीरसारैस्तथा लाङ्गलिशस्यकैः ।</p>
<p>अन्यान्यप्याज्यभृष्टैः सा सरैश्च सरपूपिकाः ॥४२॥ (युग्मकम्)</p>
<p>साथ स्नातानुलिप्तारुणरुचिसिचया बद्धवेणीसुचित्रा</p>
<p>श्रीसिन्दूरेन्दूभाला मृगमदचिबुका मालिनी साब्जहस्ता ।</p>
<p>नासाग्रान्दोलमुक्ताञ्जनयुतनयनोत्तंसिनी बद्धनीवी</p>
<p>राधा ताम्बूलवक्त्रा सुकुसुमचिकुरा भाति यावोज्ज्वलाङ्घ्रिः ॥४३॥</p>
<p>चूडा रत्नललाटिके सुवलयांश्चक्रीशलाकायुगं</p>
<p>काञ्ची कुण्डलकङ्कणाङ्घ्रिकटकान्पदाङ्गुलीयान्यपि ।</p>
<p>ग्रैवेयं पदकाङ्गदादि विविधान्हारांस्तथा मुद्रिका</p>
<p>मञ्जीराविति रत्नभूषणचयं राधा बभौ विभ्रती ॥४४॥</p>
<p>कृष्णभावनामृतं १६.१२—</p>
<p>अयं यामो यामो भवति दिवसान्तः कथमिमं</p>
<p>नयामो योऽशाम्यन्नहि युगसहस्रैरपि गतैः ।</p>
<p>विधात्रा किं सृष्टौ मम हृदयकुल्माषदलन</p>
<p>प्रवृत्तेनैवासौ कठिनतर लोठः शठ धिया ॥४५॥</p>
<p>भागवतं १०.३५.२—</p>
<p>वामबाहुकृतवामकपोल</p>
<p>वल्गितभ्रूरधरार्पितवेनुम् ।</p>
<p>कोमलाङ्गुलीभिराश्रितमार्गं</p>
<p>गोप्य ईरयति यत्र मुकुन्दः ॥४६॥</p>
<p>गोपालपूर्वचम्पू १७.४६४७—</p>
<p>हरेर्वक्त्रं वेणुध्वनिमिषतया वर्षति सुधां</p>
<p>पिबत्येतां गव्या यदनु रसनाकर्णयुगलम् ।</p>
<p>अहासीत्प्रस्तब्धा निजविषयमन्या तु रसना</p>
<p>किमेतत्किं नैतद्भवति किमिवैतत्किमिति वा ॥४७॥</p>
<p>गवामस्माकं च श्रवणमनु वेणोः समदशा</p>
<p>यदप्येषा जाता तदपि किल भेदो विलसति ।</p>
<p>अमूस्तद्वक्तेन्दुं सपदि कलयन्ति प्रतिपदं</p>
<p>वयं नैतद्विद्मः क्व भवति युगे तस्य कलनम् ॥४८॥</p>
<p>गोपालपूर्वचम्पू १७.५१५२—</p>
<p>आश्चर्यं सखि कृष्णसारदयितावृन्दं मिलद्भर्तृकं</p>
<p>जात्या मूढमपि व्यतीत्य भवतीरप्येवमीहां दधे ।</p>
<p>श्रुत्वा वेणुकलं हरिं प्रति गतिस्तद्रूपतश्चित्रता</p>
<p>तस्याप्यर्चनमुल्लसत्प्रणयतस्तत्रापि नेत्राञ्चलैः ॥४९॥</p>
<p>वयं जात्या नार्यः पुरुगुणवतामादृततमास्</p>
<p>तथा भर्तारस्तत्प्रणयनयसिद्धव्रजभुवः ।</p>
<p>हरिण्यो नेदृश्यस्तदपि पतिभिस्तं ययुरहो</p>
<p>धिगस्मान्दुष्पुण्या दधिम नहि तासामपि तुलाम् ॥५०॥</p>
<p>गोपालपूर्वचम्पू १७.५७६०—</p>
<p>द्वीपिन्यः श्रवणेन वेणुरणितेः स्तम्भं गताः सभ्रमाः</p>
<p>फुल्लत्पूरतया स्फुरद्घनरसा हंसादिगीःशिञ्जिताः ।</p>
<p>उन्मर्याददशामिता मुररिपुं दूरेऽभिसृत्यागता</p>
<p>भङ्गालोलभुजैः सरोजवलयस्तस्याङ्घ्रियुग्मं दधुः ॥५१॥</p>
<p>नद्यः सिन्धुपतिव्रता हरि हरि प्रत्यक्तमर्यादिकास्</p>
<p>तं विद्रुत्य मिलन्ति चेदहह का दीनास्तदानीं वयम्? ।</p>
<p>किन्तु स्वैरममूरुदूढसुकृता नास्मासु तत्तुल्यता</p>
<p>स्वल्पापीति निवृत्तिरेव सुखतो युक्ताथवा दुःखतः ॥५२॥</p>
<p>मुरारेरम्भोदः सुहृदिति न वा केवलरुचा</p>
<p>स्वसादृश्यात्किन्तु व्यतिकृतहितत्वादपि सदा ।</p>
<p>असौ मल्लारेण प्रबलयति तं वेणुजनुषा</p>
<p>स चायं छायाभिः प्रशमयति तापं तदुपरि ॥५३॥</p>
<p>हंहो पश्य जडोऽपि वारिदचयः सर्वोपरि स्थाय्यपि</p>
<p>च्छायाभिः स्वरसैश्च तं परिचरत्यन्तश्चरप्रेमतः ।</p>
<p>कष्टं सुष्ठु वयं तदेकशरणप्राणस्थितिंमन्यता</p>
<p>गण्यास्तस्य विना तु सेवनममूर्जीवाम धिग्जीवितम् ॥५४॥</p>
<p>गोपालपूर्वचम्पू १७.६४६६—</p>
<p>वेणोः पुण्यमतीव हन्त यदसावस्त्री च तस्याधरं</p>
<p>गोपीनां स्वमपि ह्रियं परिहरन्शश्वत्पिबन्नर्दति ।</p>
<p>तृप्त्या छर्दिनिभादमुष्य रणितान्नद्योऽपि फुल्लन्त्यमूर्</p>
<p>यद्वंश्या नगजातयोऽपि मधुभिर्बाष्पं मदाद्बिभ्रति ॥५५॥</p>
<p>याचेऽहं वंशदेहं न तु कुलजवधूदेहमाद्ये हि कृष्णस्</p>
<p>तृष्णग्भावेन सज्जन्बहुरुचि विहरन्दुर्लभः स्यात्परत्र ।</p>
<p>वंशीभावे चिदंशप्रशमनवशताविस्मृतात्मा यदि स्यात्</p>
<p>तेन ज्ञायेय सेयं मम विरहदुता दारुतामागतेति ॥५६॥</p>
<p>गण्डं चुम्बसि कुण्डलस्थमकरि त्वं तस्य वंसि त्वमप्य्</p>
<p>आस्यं प्रेक्षि तथाङ्गमङ्गमसकृन्माले त्वमालिङ्गसि ।</p>
<p>तद्युक्तं यदतीतसर्वविधिका यूयं, वयं तु स्फुटं</p>
<p>हा तत्तद्विधिभाग्विचारहतकेनाभीप्सिताद्वञ्चिताः ॥५७॥</p>
<p>कृष्णभावनामृत १६.१३१७—</p>
<p>इति क्लिद्यन्नेत्रां विधुरवदनां मङ्क्षुललिता</p>
<p>समारोह्य क्षौमं न्यगददगदङ्कारचरिता ।</p>
<p>त्वमुत्तीर्णा राधे कटुतरमभूः खेदजलधिं</p>
<p>दिशं पश्य प्राचीं विशति सखि गोधूलिरधुना ॥५८॥</p>
<p>न गोधूलिर्भद्रे अनुभव भवतीदं विधुरजो</p>
<p>दृशं तृप्तां दूराद्विशति किमवादीः सखि दिशम् ।</p>
<p>यदेतत्कण्ठान्मे शमित दवथु प्राणपतगान्</p>
<p>हृदानिन्ये मन्ये तदयि मृतसञ्जिवनमिदम् ॥५९॥</p>
<p>मदर्थं त्वत्प्रेयोवदननलिनस्वेदकणिका</p>
<p>हरन्शैत्यामोदी विपुलकरुणः प्राच्यपवनः ।</p>
<p>अहो भाग्यं स्पृष्ट्वा सपदि ललिते जीवयति मां</p>
<p>जगत्प्राणो नाम्ना भवति गुणतोऽप्येष नितराम् ॥६०॥</p>
<p>स्मरन्मां दीनां व्रजतिलकसूनुः किमधुना</p>
<p>पुरोगाः कृत्वा गा द्रुततरमुपैति प्रणयवान।</p>
<p>कथं वास्य द्रौत्यं भवतु समदोक्षालसगतेः</p>
<p>कथं वा स्फारत्वं त्यजतु स दवीयान्वनपथः ॥६१॥</p>
<p>मुखाब्जं बिभ्राणो विमलतिलकं वेल्लदलकं</p>
<p>रणद्भृङ्गस्तोमस्तुततुलसीकास्रक्परिमलः ।</p>
<p>श्रितप्रेङ्खत्पिञ्छारुणदरनतोष्णीषसुषमो</p>
<p>धुवन्बाधां राधे त्वरितमधुनैवैष्यति स ते ॥६२॥</p>
<p>गोविन्दलीलामृत १९.८६—</p>
<p>मुरलीनदनादुत्थितमदना</p>
<p>गद्गदगदना व्रजविधुवदनाः ।</p>
<p>सुशिखररदना श्लथितच्छदना</p>
<p>ययुरपकदानाः सदनात्सदनात॥६३॥</p>
<p>बृहद्भागवतामृतं २.६.५०५२—</p>
<p>किञ्चिच्च काश्चित्त्वनपेक्षमानाः</p>
<p>सम्भ्रान्तिविघ्नाकलिताः स्खलन्त्यः ।</p>
<p>धावन्ति तस्यां दिशि यत्र धेनु</p>
<p>हम्बारव वेणुनिनादमिश्राः ॥६४॥</p>
<p>काश्चिद्विपर्यग्धृतभूषणा ययुः</p>
<p>काश्चिच्च नीविकचबन्धनाकुलाः ।</p>
<p>अन्या गृहान्तस्तरुभावमिश्रिताः</p>
<p>काश्चिच्च भूमौ न्यपतन्विमोहिताः ॥६५॥</p>
<p>मोहं गताः कश्चन नीयमाना</p>
<p>धृत्वाश्रुलालार्द्रमुखाः सखीभिः ।</p>
<p>यान्तीतराः प्रेमभराकुलास्तं</p>
<p>पश्यैतमित्यलीभिरुच्यमानाः ॥६६॥</p>
<p>बृहद्भागवतामृतं २.६.४६—</p>
<p>गवां हांवारावैः सुललिततरं मोहमुरली</p>
<p>कलं लीलागीतस्वरमधुररागेण कलितम् ।</p>
<p>जगद्वैलक्षण्याचितविविधभङ्गिविलसितं</p>
<p>व्रजस्थानां तेषां सपदि परमाकर्षवलितम् ॥६७॥</p>
<p>कृष्णभावनामृत १६.१९२२—</p>
<p>इतो वंशीध्वानात्कलय सखि राधे कलकलं</p>
<p>व्रजे रामाराजेरुदितवितनोर्निर्जिगमिषोः ।</p>
<p>तदग्रे स्वारामे कुसुममिषतो यामो जरतीं</p>
<p>प्रतार्येत्युत्कण्ठाचुलुकितधृतिः सा द्रुतमगात॥६८॥</p>
<p>त्वया दत्तेनालं श्रवणमनु पुष्पेण यदिह</p>
<p>स्वयं दूराद्वंशीनिरसवतंसोऽलगदयम् ।</p>
<p>पतामि त्वत्पादे सखि बकुलमाले जहिहि माम्</p>
<p>इतो गत्वा कृष्णाम्बुदघनरसैः स्यां शिशिरता ॥६९॥</p>
<p>प्रियस्निग्धश्यामाञ्जनरस इतोऽग्रे विपिनतः</p>
<p>समेत्येतं धास्य निजनयनयोः संज्वरहरम् ।</p>
<p>किमानैषीर्भष्मत्वमिदमहहानज्मि न दृशा</p>
<p>वनेनेति श्यामा त्वरितमुपराधं वनमगात॥७०॥</p>
<p>विलम्बं नो भद्रे कुरु जहिहि चन्द्रावलि रुजं</p>
<p>न धन्ये मान्थर्यः कलय कमले याव सदनात।</p>
<p>कथं पालि क्लाम्यस्युपसर हरेरङ्गसुषमाम्</p>
<p>ऋते जीवेत्यालो व्रजमृगदृशां सम्भ्रममधुः ॥७१॥</p>
<p>आनन्दवृन्दावनचम्पू ११.२३—</p>
<p>धूलिभरो गवां खरखुरक्षुण्णः क्षमायास्ततो</p>
<p>हम्बेत्युच्चगभीरचारुनिनदस्तासामथो मण्डलम् ।</p>
<p>तस्यान्ते मुरलीरवस्तदनु च प्रेङ्खोलि नीलं महः</p>
<p>पश्चात्कृष्ण इति क्रमाद्व्रजपुरीपत्योरभूद्गोचरः ॥७२॥</p>
<p>धेनूनामथ वत्सवत्सलतया जातत्वरामूधसाम्</p>
<p>आहारस्य च गौरवाल्लघुतरामाबिभ्रतीनां गतिम् ।</p>
<p>श्रीकृष्णस्य विलासवेणुनिनदैरामोदघूर्णद्दृशां</p>
<p>हम्बेति श्रुतिरम्यगद्गदगिरां श्रेणी व्रजं प्राविशत॥७३॥</p>
<p>आनन्दवृन्दावनचम्पू ११.१—</p>
<p>मुक्ते नन्दिनि चन्दिनीन्दुतिलके कस्तूरि कर्पूरिके</p>
<p>पिङ्गे रङ्गिणि धूमले धवलिके किञ्जल्किके रङ्गिणि ।</p>
<p>श्यामे केतकि चन्द्रिके शवलिके काश्मीरिके चम्पिके</p>
<p>हीहीहीति ततान तानमधुरं गानं मुरल्या हरिः ॥७४॥</p>
<p>ललितमाधव १.२९—</p>
<p>गत्वा पुरस्त्रिचतुराणि जवात्पदानि</p>
<p>पश्चाद्विलोकयति हन्त तिरःशिरोधि ।</p>
<p>वत्सोत्करादपि बकीमथने गरिष्ठ</p>
<p>प्रेमानुबन्धविधुरं पथि धेनुवृन्दम् ॥७५॥</p>
<p>गोविन्दलीलामृतं १९.७७७८—</p>
<p>तत्र स्फारे सरसि मुरली निस्वनैः स्तम्भयन्गा</p>
<p>यूथान्यूथान्पृथगरचयत्पाययित्वाथ पाथः ।</p>
<p>नानारङ्गैः स्वहृदि मणिभिर्यान्ति माला तयाऽसौ</p>
<p>नानावर्णानगणयदपि स्वान्श्रीहरिर्धेनुयूथान॥७६॥</p>
<p>सण्ख्यापूर्तौ भवति मुदितः स्वस्य किं वा सखीनां</p>
<p>सङ्ख्यान्यूने सपदि स गवां वेणुसङ्केतनादैः ।</p>
<p>तत्तन्नाम्ना स्वगणवियुताः शीघ्रमाहूया गास्तास्</p>
<p>तत्तद्यूथे चलति घटयंश्चालयंस्तान्व्रजाय ॥७७॥</p>
<p>आनन्दवृन्दावनचम्पू १३.२६२८—</p>
<p>गोधूलिधूम्रकम्रालकसदलिकास्तिर्यगुष्णीषबन्ध</p>
<p>प्रेङ्खोलत्कैङ्किरातस्तवकनवकलं बर्हिबर्हं दधानः ।</p>
<p>आवल्गत्कुण्डलश्रीदिनकरकिरणक्लान्तकर्णोत्पलान्तर्</p>
<p>निर्यत्किञ्जल्कलेशच्छुरितलघुतरस्विन्नगण्डान्तलक्ष्मीः ॥७८॥</p>
<p>मन्दप्रस्थानलीलामदमधुररणन्मञ्जुमञ्जीरनाद</p>
<p>श्रेणीसंवाद्यमानश्रुतिमृदुमुरलीस्वाननिष्णातकर्णः ।</p>
<p>अग्रे कृत्वाग्रजातं सहचरनिकरं पृष्ठतः पार्श्वतश्च</p>
<p>प्रेमानन्दस्तनूमानिव नयनवतां स व्रजं प्राविवेश ॥७९॥</p>
<p>श्रीकृष्णागमनोत्सवस्य कथनं सायाह्न एवाग्रतः</p>
<p>सन्धत्ते तदनन्तरं बहुतरीकुर्वन्ति गोधूलयः ।</p>
<p>सत्यं सत्यमितीव तद्दृढतरीकुर्वन्ति धेनुस्वनास्</p>
<p>तत्रैवावसरे मनो मृगदृशां मुष्णाति वेणुस्वनः ॥८०॥</p>
<p>अलङ्कारकौस्तुभः ९.३—</p>
<p>वल्गद्वल्गुवतंसमांसविगलन्मन्दारमालमिलद्</p>
<p>रोलम्बद्रुतिलम्बमानसुमनोधूलीभिराधूसरः ।</p>
<p>लीलाबन्धुरकन्धराञ्चलचलच्छ्रीकौस्तुभं भ्राजते</p>
<p>धावन्धृतधरो धराधरधरो धाराधरश्यामलः ॥८१॥</p>
<p>भागवतं १०.१५.४३—</p>
<p>तं गोरजश्छुरितकुन्तलबद्धबर्ह</p>
<p>वन्यप्रसूनरुचिरेक्षणचारुहासम् ।</p>
<p>वेणुं क्वणन्तमनुगैरुपगीतकीर्तिं</p>
<p>गोप्यो दिदृक्षितदृशोऽभ्यगमन्समेताः ॥८२॥</p>
<p>कृष्णभावनामृत १६.२३—</p>
<p>इतो हम्बा हम्बाध्वनिभिरुपगोष्ठं निजसुतान्</p>
<p>आह्वयन्ति धावन्तिरखिलसुरभीर्वीक्ष्य सहसा ।</p>
<p>बलः श्रीदामाख्यैः सह सहचरैः सत्वरगतिर्</p>
<p>विषादाब्धेरम्बाः प्रथममुदहार्षीत्पुरि विशम् ॥८३॥</p>
<p>कृष्णाह्निककौमुदी ५.३६४०—</p>
<p>अथ मणिवलभातलस्थितानां</p>
<p>शुचिरससूत्सुकचेतसां वधूनाम् ।</p>
<p>नयनमधुकरावली ललम्बे</p>
<p>प्रियवदनाम्बुरुहे श्रियोऽवलम्बे ॥८४॥</p>
<p>प्रियतममुखपद्मबद्धलक्ष्म्याः</p>
<p>कमलदृशां सरसत्रपाः कटाक्षाः ।</p>
<p>कुवलयदलवर्षवत्प्रतीताः</p>
<p>सममनुपेतुरुपर्युपर्युपेताः ॥८५॥</p>
<p>तदपि तदवघातजातशातः</p>
<p>सुमधुरिमास्य मुखाद्य उत्पपात ।</p>
<p>कमपि तमयमेव वेद ताश्च</p>
<p>प्रविदुरसौ प्रविवेद मन्मथश्च ॥८६॥</p>
<p>मदमदिरदृशां कटाक्षपाताः</p>
<p>सितविशिखा इव दुःसहावघाताः ।</p>
<p>प्रतिनयननिपातमध्यभग्ना</p>
<p>अपि विभिदुः प्रियमग्रभागलग्नाः ॥८७॥</p>
<p>अयमयमितरेतरावलोकः</p>
<p>प्रणयसुधामधुरिम्णि सातिरेकः ।</p>
<p>इतरजनधिया क्षणं व्यनंशीत्</p>
<p>स्फुरदनुरागरसो न तु व्यरंसीत॥८८॥</p>
<p>कृष्णभावनामृत १६.२४३२—</p>
<p>इतः प्रेङ्खत्प्रान्तप्रमदमदभारान्तसदृशा</p>
<p>कृशाङ्गीरानङ्गीष्वतिरभसघूर्णासु विकिरन।</p>
<p>चलद्दामारामानुपमसुमनःकन्दुकपरि</p>
<p>ग्रहोद्वेपक्षेपप्रचितनवलावण्यजलधिः ॥८९॥</p>
<p>रुचाध्वानं नीलोत्पलवनमयीकृत्यदृगलि</p>
<p>व्रजानां कान्तालेर्मधुररससत्रं विरचयन।</p>
<p>व्रजन्मन्दं मन्दं मुखररसनानूपुरमलं</p>
<p>चकार श्रीकृष्णः प्रियसखवृतो गोकुलभुवम् ॥९०॥</p>
<p>अलं ह्रीदम्भेन प्रकटय चलद्भृङ्गविकसद्</p>
<p>दृगब्जं देवाग्रे पशुपतिरसावेति वरदः ।</p>
<p>अनेनैतत्पूजां वितनु वितनु द्रोहपटल</p>
<p>प्रशान्त्यै विद्धीमं क्षणमुशति राधेति शुभदम् ॥९१॥</p>
<p>त्वमेवामुं श्यामे त्वरितमुपधाव प्रकटित</p>
<p>द्युतिं हृद्याम्भोजस्तवकमुपनीयार्हणकृते ।</p>
<p>मुहूर्तेऽस्मिन्कामं सुमुखि यदि सम्पादयति ते</p>
<p>महेशोऽयं मज्जाम्यमृतजलधौ तत्स्वयमहम् ॥९२॥</p>
<p>मृषा मा त्वं वादीः कलय ललिते वल्लिपटलीः</p>
<p>समुत्फुल्लास्त्यक्त्वा मधुकरयुवा घूर्णति कुतः ।</p>
<p>सखि श्यामे सत्यं न्यपतदतुलामोद सरितो</p>
<p>भ्रमौ यन्मालत्यास्तदयमित ईष्टे न चलितुम् ॥९३॥</p>
<p>यदेत्थं संलापः प्रणयसरसीधोरणिरिव</p>
<p>श्रुती कृष्णस्यारादशिशिरयदानन्दपृषतैः ।</p>
<p>तदा श्रीराधास्यं मदिरधृतलास्यं दरदृशोर्</p>
<p>अवाप्याग्रं तस्य द्रुतमधिलतं निह्नुतिमगात॥९४॥</p>
<p>पिपासार्तौ हा मे दृगनघचकोराविह सुधाम्</p>
<p>उपेत्यमालक्ष्योन्नतविवृतचञ्चू अभवताम् ।</p>
<p>अरे धातर्धिक्त्वां वलदघ यदाभ्यां सपदि तां</p>
<p>प्रदायैवाहाषीरिति हृदि तदोचे गिरिधरः ॥९५॥</p>
<p>विमुञ्च त्वं लज्जे क्षणमपि दृशः कोणमपि मे</p>
<p>यथा ते नैवास्यं सकृदपि विलिह्यामघरिपोः ।</p>
<p>प्रसीदानन्दाभ्र त्वमपि नहि रुन्धी मम तनो</p>
<p>नमस्ते मां मा कम्पय चरणयोस्तेऽस्मि पतिता ॥९६॥</p>
<p>इति प्रेम्णा प्रोच्य स्वगतमतिधाऋष्ट्यं पुनरिदं</p>
<p>कथं कुर्यामित्थं व्यमृशदपि यावद्वरतनुः ।</p>
<p>विकृष्याल्यस्तावत्पटिमभरतो वल्लिकुहराद्</p>
<p>उपानीय प्रेष्ठाननचकितदृष्टिं व्यधुरिमाम् ॥९७॥</p>
<p>तां दृष्ट्वा सुबलस्तं प्रत्याह, उज्ज्वलनीलमणि ४.९१०—</p>
<p>स्नाता नासाग्रजाग्रन्मणिरसितपटा सूत्रिणी बद्धवेणी</p>
<p>सोत्तंसा चर्चिताङ्गी कुसुमितचिकुर स्रग्विणी पद्महस्ता ।</p>
<p>ताम्बूलास्योरुबिन्दुस्तवकितचिबुका कज्जलाक्षी सुचित्रा</p>
<p>राधालक्तोज्ज्वलाङ्घ्रिः स्फुरिति तिलकिनी षोडशाकल्पिनीयम् ॥९८॥</p>
<p>दिव्यश्चूडामणीन्द्रः पुरटविरचिताः कुण्डलद्वन्द्वकाञ्चि</p>
<p>निष्काश्चक्रीशलाकायुगवलयघटाः कण्ठभूषोर्मिकाश्च ।</p>
<p>हारास्तारानुकार भुजकटकतुलाकोटयो रत्नक्ÿप्तास्</p>
<p>तुङ्गा पादाङ्गुरीयच्छविरिति रविभिर्भूषणैर्भाति राधा ॥९९॥।</p>
<p>पद्यावली २५९—</p>
<p>भ्रूवल्लीचलनैः कयापि नयनोन्मेषैः कयापि स्मित</p>
<p>ज्योत्स्नाविच्छुरितैः कयापि निभृतं सम्भावितस्याध्वनि ।</p>
<p>गर्वाद्भेदकृतावहेलविनयश्रीभाजि राधानने</p>
<p>सातङ्कानुनयं जयन्ति पतिताः कंसद्विषः दृष्टयः ॥१००॥</p>
<p>कृष्णभावनामृतं १६.३३—</p>
<p>अपाङ्गाभ्यां यूनोर्नभसि यमुना धातृतनया</p>
<p>रसैरेकीभूता सुरसरिदुता चित्रमुदगात।</p>
<p>निमग्नौ यत्रैतद्धृदयकरिणौ द्रागुभयतः</p>
<p>प्रवाहायामास्तां विकचकमलालीक्षणततौ ॥१०१॥</p>
<p>गोविन्दलीलामृतं १९.९२९३—</p>
<p>श्रीराधिकापाङ्गविलोकनेषुणा</p>
<p>संस्पृष्टमर्मा स यथाकुलोऽभवत।</p>
<p>नान्याङ्गनाश्रेणिकटाक्षपत्रिभिः</p>
<p>सम्भिन्नसर्वावयवोऽप्यसौ तथा ॥१०२॥</p>
<p>यद्वत्सुनिर्वृतिमवाप स राधिकाया</p>
<p>वक्त्रेन्दुमन्दहसितामृतलेशसेकात।</p>
<p>तद्वन्न गोपसुदृशां वदनेन्दुवृन्द</p>
<p>प्रोद्यत्स्मितामृतझरप्रकरावगाहात॥१०३॥</p>
<p>कृष्णभावनामृतं १६.३४४०—</p>
<p>अपाङ्गाभ्यां यूनोर्नभसि यमुना धातृतनया</p>
<p>रसैरेकीभूता सुरसरिदुता चित्रमुदगात।</p>
<p>निमग्नौ यत्रैतद्धृदयकरिणौ द्रागुभयतः</p>
<p>प्रवाहायामास्तां विकचकमलालीक्षणततौ ॥१०३॥</p>
<p>ततो निष्पन्दाङ्गं रसिकमिथुनं तत्प्रियसुहृद्</p>
<p>गणो वर्त्मप्रान्तादितरजनशङ्काकुलमनाः ।</p>
<p>विकृष्यारात्तत्तत्पुरसरणिमानीय रभसात्</p>
<p>प्रबुद्धः प्रत्याशासित हृदमकर्षीत्पटिमभिः ॥१०४॥</p>
<p>जनन्या वात्सल्यं तनुमदिव पित्रोः किमसवो</p>
<p>बहिष्टाः श्रीकृष्णः स्वसदनमियायेति विदुषी ।</p>
<p>विशाखा प्राहैषीत्सपदि तुलसीमञ्जरिमथ</p>
<p>व्रजेश्वर्यै दातुं तदभिमतपीयूषबटिकाः ॥१०५॥</p>
<p>बलात्पाणिं नीव्यामहह मम धित्सत्ययमयं</p>
<p>विशाखे त्वं वीथ्यां कलयसि किमेतत्कुतुकिनी ।</p>
<p>यदुच्चैः क्रोशन्तीमपि न हि जहात्येष बत मां</p>
<p>सतीनां मूर्धन्यां तदिह कथयार्यां द्रुतमितः ॥१०६॥</p>
<p>प्रलप्यैवं राधा दरविकसिताक्षी समुदित</p>
<p>क्लमा प्रास्विन्नाङ्गी विततदवथुर्वेपथुमती ।</p>
<p>तनूं वीक्ष्य स्वीयां कुसुमशयनन्यस्तसुषमां</p>
<p>विलक्षालीराह स्मरपरिभवाद्गद्गदगिरा ॥१०७॥</p>
<p>क्व मे प्रेयान्वीथ्यां चकर किमहं निष्कुटभवं</p>
<p>किमेतद्वेश्माहो सखि गुरुपुरस्थं भवति किम् ।</p>
<p>इयं सन्ध्या प्रातः किमजनि किमहो स्विदभवन्</p>
<p>निशीथः किं निद्राम्यहह किमु जगर्मि वद तत॥१०८॥</p>
<p>त्वमारामाद्धामाम्बुजमुखि समायाः प्रियतमो</p>
<p>रहःकुञ्जे स त्वामरमयदथागात्स्वभवनम् ।</p>
<p>चिरात्खेदं पित्रोर्भृशमुपशमय्यैष्यति पुनर्</p>
<p>विधुः स त्वन्नेत्रोत्पलयुगविकाशार्थमधुना ॥१०९॥</p>
<p>यत्प्रागासीद्व्रजपुरसरोजीवनाद्विच्युतं द्राग्</p>
<p>उग्रैस्तापैर्विरहरविणोत्पादितान्तर्विदारम् ।</p>
<p>कृष्णाम्भोधे मिलति रभसादेतदानन्दधारा</p>
<p>सारैः पूर्णं त्वरितमभवत्फुल्लपङ्केरुहासाम् ॥११०॥</p>
<p>इति श्रीश्रीभावनासारसङ्ग्रहे अपराह्नलीलास्वादनं नाम</p>
<p>पञ्चमः सङ्ग्रहः ॥</p>
<p>॥५॥</p>
<p>(६)</p>
<p>षष्ठसङ्ग्रहः</p>
<p>अथ सायाह्नलीला</p>
<p>सायन्तनीं कृष्णमनोज्ञलीलां</p>
<p>स्नानाशनाद्यां हि मुहुर्विचिन्त्य ।</p>
<p>स्वभक्तमध्येऽनुकरोति नित्यं</p>
<p>तां यो मनस्तं भज गौरचन्द्रम् ॥१॥</p>
<p>गोविन्दलीलामृतं २०.१—</p>
<p>सायं राधा स्वसख्या निजरमणकृते प्रेषितानेकभोज्यां</p>
<p>सख्यानीतेशशेषाशनमुदितहृदं तां च तं च व्रजेन्दुम् ।</p>
<p>सुस्नातं रम्यवेशं गृहमनु जननी लालितं प्राप्तगोष्ठं</p>
<p>निर्व्यूढोस्रालिदोहं स्वगृहमनु पुनर्भुक्तवन्तं स्मरामि ॥२॥</p>
<p>कृष्णभावनामृतं १७.१२१—</p>
<p>द्वौ भवन्तौ विधुरतुलयत्पद्मिनीनित्यबन्धू</p>
<p>कृष्णस्तत्रावनिमयमयात्पाण्डुरं खं लघिष्टः ।</p>
<p>धातैवाप प्रथितमधिकं किन्तु मौढ्यं स एकः</p>
<p>को वा हैमं गणयति सुधीः सर्षपार्धेन सार्धम् ॥३॥</p>
<p>उद्यन्नक्तं दिवमपि जगल्लोचनानन्दधारा</p>
<p>निर्माणार्थं स्थिरचरततेः प्रेमधर्मप्रकाशी ।</p>
<p>माधुर्याब्धिर्मृदुलकिरणो गोपरार्धप्रचारी</p>
<p>हारो लोकान्तरसुतमसमानभ्रविभ्रजितश्रीः ॥४॥</p>
<p>कष्टाम्भोधेः परमतरणिभीरुहृच्चक्रवाक</p>
<p>द्वन्द्वस्यारात्करवितरणेनावनेर्भाग्यराशिः ।</p>
<p>मित्रश्चित्रातुलगुणखनिः किं गवाधीश्वराशा</p>
<p>पूर्त्यै गच्छन्हतभगदृशो हि जिहासत्ययं नः ॥५॥</p>
<p>इत्थं स्वःस्त्रीजनकलकलैर्लाघवं स्वं विवस्वान्</p>
<p>मेने श्रोत्रामृतमिव कृती यत्तदाशानुगामी ।</p>
<p>मूढाऽमंस्तात्मनि वरुणदिङ्नागरीसौभगं यन्</p>
<p>मन्ये तेनाप्रकटयदिदं हन्त मिथ्यानुरागम् ॥६॥</p>
<p>कृष्णोऽगच्छद्यदनु विशिखहर्म्यगत्रीजनेऽश्रुस्</p>
<p>तिम्यत्पुष्पाञ्जलिकिरि दरोदञ्चयन्लोचनान्तम् ।</p>
<p>स्वःसुन्दर्यः पुलकितनवोऽमंसत स्वस्वभाग्यं</p>
<p>तेन स्थाने क्वचन सुदृशां मुग्धता दोग्धि मुदम् ॥७॥</p>
<p>याते पितोर्नयनपदवीं तत्पुरान्तःप्रविष्टे</p>
<p>तद्वात्सल्यामृतजलनिधौ मज्जति श्रीमुकुन्दे ।</p>
<p>तं ज्ञात्वाक्ष्नोरविषयमभूद्भानुरङ्गारतुल्यस्</p>
<p>तत्प्राप्त्यर्थं किमनु लवणाम्बोधिमासीन्मिमङ्क्षुः ॥८॥</p>
<p>तद्विश्लेषज्वरशमलवेऽप्यक्षमा यर्ह्यभूवन्</p>
<p>गान्धर्वाया विसकिसलयोशीरचन्द्राम्बुजाद्याः ।</p>
<p>काप्यागत्य व्यधितललितादेशतस्तर्हि तस्यास्</p>
<p>तद्वृत्तान्तामृतरसपृशत्सेचनं कर्णरन्ध्रे ॥९॥</p>
<p>संज्ञां लब्ध्वा हरिणनयना सम्भ्रमादुत्थितोचे</p>
<p>तप्ताश्रान्तं श्रवनमरुभूरालि धन्या ममाभूत।</p>
<p>अस्यां स्वप्नेऽन्वभवमधुनापूर्वपीयूषवृष्टिं</p>
<p>धिन्वत्येषा तदिह सखि मां शीतलीवो भवीति ॥१०॥</p>
<p>आयातेयं सुमुखि तुलसीमञ्जरी गोष्ठराज्ञ्या</p>
<p>गेहात्सख्युस्तव यदवदद्वृत्तमस्मादजागः ।</p>
<p>इत्युक्त्वाल्या वद पुनरपीत्यम्बुजाक्ष्यादिदेश</p>
<p>प्रेयःसायन्तनगुणकथां प्राह मध्ये सभं सा ॥११॥</p>
<p>तातस्याक्ष्नोः पदमुपययावादितो गोपुराग्रे</p>
<p>कृष्णो दोर्भ्यां पुलकिततनोरुद्गृहीतोऽथ सद्यः ।</p>
<p>निष्पन्दस्योरसि चिरमयं भ्राजते स्म स्थिराङ्गः</p>
<p>कैलासान्तःसरसि विकशन्नीलपद्मं यथैकम् ॥१२॥</p>
<p>उष्णीषाग्रं दर विघटयन्नश्रुभिः सिच्यमानं</p>
<p>शीर्षं जिघ्रन्पिहितमकरोदास्यमस्य व्रजेशः ।</p>
<p>मन्ये चन्द्रं विमलशरदम्भोद आवृत्य तस्य</p>
<p>ज्योत्स्नजालैः स्वमलमकरोदात्मतापापनुत्यै ॥१३॥</p>
<p>यान्ती गेहादजिरमजिराद्गेहमायान्त्यथ या</p>
<p>शुष्यद्वक्त्रानयदतिरुजैवान्तिमं याममह्नः ।</p>
<p>सा गोष्ठेशा तरणितनये नेत्रयुग्मात्कुचाभ्यां</p>
<p>जह्नोः कन्ये असृजदिव तं प्रेक्ष्य सूनुं समीपे ॥१४॥</p>
<p>नाङ्के कर्तुं वलितजडिमा सन्नकण्ठी न वार्तां</p>
<p>प्रष्टुं नापीक्षितुमपि यदि प्राभवत्साश्रुपूर्णा ।</p>
<p>दीपावल्या कलितललितारात्रिकं राममातै</p>
<p>वास्याः क्रोढे करधृतमुपवेशयत्तर्हि कृष्णम् ॥१५॥</p>
<p>किं वात्सल्यामृतजलनिधिं जन्मभूमिं विधुस्ताम्</p>
<p>अध्यास्ताहो किमु निजखनिं प्रेममाणिक्यराजः ।</p>
<p>किं कस्तूरीद्रवचिततनोः स्नेहपीयूषपुत्र्याः</p>
<p>कुक्षेर्भूषा हरिमणिरभादर्पितः साधु धात्रा ॥१६॥</p>
<p>यावन्मामाकलय जननीत्यक्षिधारां स्वहस्ते</p>
<p>नोन्मृज्यास्याः स मुदमतनोन्नीतिहंसीतडागः ।</p>
<p>गोधूलीनां तातमधि तनुक्षालयद्भिः पयोभिः</p>
<p>स्तन्यैरेव व्यरचि रुचिरं लालनं तस्य तावत॥१७॥</p>
<p>आनन्दोर्मिष्वनुपरमणीष्वप्यमुं चेतयन्ती</p>
<p>कृत्ये प्रवर्तयदभिमते यर्हि वात्सल्यलक्ष्मीः ।</p>
<p>तर्ह्येवासौ स्वतनयतनुं पाणिनामृज्य दासीर्</p>
<p>अस्याभ्यङ्गस्वपनलपनोन्मार्जनादौ न्ययुङ्क्त ॥१८॥</p>
<p>वत्स स्वच्छप्रणय सदने वर्तते या निषण्णा</p>
<p>मन्ये नास्यां तव दरदयाप्युद्भवेदाकुलायाम् ।</p>
<p>यातस्तात स्वकुलकमल त्वं वनं यत्स्मृतेरप्य्</p>
<p>एनां सङ्गे न हतजननीमानयस्येकदापि ॥१९॥</p>
<p>अह्नि प्राप्तेऽप्युपरममिहात्यन्तदैर्घ्येऽपि जातं</p>
<p>त्वं नायासि स्वगृहमदराम्रेडितोऽपि स्वपित्रा ।</p>
<p>क्षामो व्यामोहयसि यदमून्क्षुत्पिपासासहः स्व</p>
<p>द्रष्ट्èन्बन्धूंस्तदलमसुभिर्मातुरेतैः कठोरैः ॥२०॥</p>
<p>अम्बावेहि त्वमति चटुलं प्लावितं खेलनाब्धौ</p>
<p>बालालीभिर्मम सवयसं स्वं च न स्मर्तुमीशम् ।</p>
<p>शिष्टोऽस्म्येको न यदिममितोऽवारयिष्यं तदायं</p>
<p>नैष्यत्सम्प्रत्यपि गृहमिति प्राह राज्ञीं बटुः सः ॥२१॥</p>
<p>तथ्यं ब्रूषे कथमपि न मे मन्यमाना निषेधं</p>
<p>बाला एव प्रखरनखराः प्रत्यहं बाहुयुद्धे ।</p>
<p>नीलाम्भोजादपि मृदु बलादङ्कयन्त्यस्य गात्रं</p>
<p>तत्किं कुर्वे चपलतनये नात्र कोऽप्यस्त्युपायः ॥२२॥</p>
<p>इत्थं तत्संलपितमपि तत्राहमाकर्णयन्ती</p>
<p>कृत्यं तत्कालिकमकरवं यत्तदादिष्टमिष्टम् ।</p>
<p>रोहिण्यागादथ रसवतीं पौर्णमासीकिलिम्बा</p>
<p>धात्रीगार्ग्यादिभिरपि सहालालयं सा स्वसूनुम् ॥२३॥</p>
<p>कृष्णाह्निककौमुदी ५.४८५१—</p>
<p>क्षणमजिरतले विलम्बमाना</p>
<p>व्रजपतिपत्न्यतियत्नसावधाना ।</p>
<p>सुतपरिचरणाय बालभृत्यान्</p>
<p>समुपदिदेश निसर्गचारुकृत्यान॥२४॥</p>
<p>अहरत कतमः प्रकृष्टतुष्टी</p>
<p>रसिकवरस्य विषाणवेणुयष्टीः ।</p>
<p>उदहृत वनमालिकामथान्यः</p>
<p>समकृषदाभरणानि कोऽपि धन्यः ॥२५॥</p>
<p>उदहरदवतार्य मौलिबन्धं</p>
<p>मृदुतरकञ्चुकमञ्चितप्रबन्धम् ।</p>
<p>अवयववलयादतीवसारः</p>
<p>सुरभिरजांस्यपसारयाञ्चकार ॥२६॥</p>
<p>वसनमितर आशु लम्भयित्वा</p>
<p>मुखपदपद्ममधावयन्मुदित्वा ।</p>
<p>कचभरमथ कङ्कतीमुखेन</p>
<p>प्रचुरमशूशुधदुद्यता सुखेन ॥२७॥</p>
<p>श्रीगोविन्दरतिमञ्जरी ५.५२—</p>
<p>कृतिभिरवयवोऽस्य चारुशीलैः</p>
<p>सुरभुसुरागसुपक्वदिव्यतैलैः</p>
<p>प्रणयपटुभिरभ्यमर्दि दासैर्</p>
<p>मृदुतरमानखमूर्धमन्दहासैः ॥२८॥</p>
<p>कृष्णाह्निककौमुदी ५.५३६४—</p>
<p>मसृणघुसृणगन्धसारचूर्णैर्</p>
<p>घनघनसाररजोभरेण पूर्णैः ।</p>
<p>अकृत तनुविरुक्षणं च कश्चित्</p>
<p>प्रणयविलासकलावशो विपश्चित॥२९॥</p>
<p>अकृत कचविशोधने प्रकर्षं</p>
<p>सुरभितरामलकीकषायघर्षम् ।</p>
<p>घनतरघनसारसारगन्धैर्</p>
<p>अपघनसेकमकल्पयत्कबन्धैः ॥३०॥</p>
<p>मृदुसितसिचयाञ्चलावलिभिर्</p>
<p>ममृजू रथाङ्गकमङ्गमार्जनीभिः ।</p>
<p>कचभरमपि निर्जलीचकार</p>
<p>स्तिमितपटेन निपीड्य कोऽप्युदारः ॥३१॥</p>
<p>स्तिमितवसनमाशु हापयित्वा</p>
<p>पटमपरं मृदु पीतमापयित्वा ।</p>
<p>अतिमृदुलमतीव दर्शनीयं</p>
<p>व्यधित महोरसि पीतमुत्तरीयम् ॥३२॥</p>
<p>अकृत कचकलापमम्बुरिक्तं</p>
<p>पुनरपि कङ्कतिकामुखोपरक्तम् ।</p>
<p>शिरसि च मृदुसूक्ष्मचारु शुभ्रां</p>
<p>कचभरवेष्टनिकां चकार दभ्राम् ॥३३॥</p>
<p>अलिखदलिकमध्यमत्युदारं</p>
<p>तिलकमनिन्दितगन्धगन्धसारम् ।</p>
<p>अलिपत घनसारसारिताङ्कैर्</p>
<p>वपुरघनैर्हरिचन्दनस्य पङ्कैः ॥३४॥</p>
<p>अथ मणिमयमण्डनानि गात्रे</p>
<p>न्यधित यथासमयानि चारुचित्रे ।</p>
<p>चरणयुगमकल्पयत्सुधौतं</p>
<p>मणिमयकाञ्चनपट्टिकोपनीतम् ॥३५॥</p>
<p>लघु ललितमहो विशन्स सद्म</p>
<p>प्रियसखपाण्यवलम्बिपाणिपद्मः ।</p>
<p>परिहृतमणिपादुको विनम्रः</p>
<p>पितरमवन्दत भक्तिभावकम्रः ॥३६॥</p>
<p>दृढतरमौप्गृह्य तेन हर्षे</p>
<p>प्रसरणमीयुषि शिङ्घितः स शीर्षे ।</p>
<p>अभजत वरमासनं स तेनाप्य्</p>
<p>उपविशतानुमतः शनैरनेनाः ॥३७॥</p>
<p>चिरमुपचरितः स चैवमेव</p>
<p>स्वपरिजनैर्विरराज रामदेवः ।</p>
<p>पितरमवननाम सोऽप्यमन्द</p>
<p>प्रणयवशादुपगूह्य चाननन्द ॥३८॥</p>
<p>व्रजपतितनयद्वयद्वितीया</p>
<p>शनसमयोचितपाकपालनीया ।</p>
<p>अघरिपुजननीं पुरोगमा ताम्</p>
<p>अजनि पचेति जगाद राममाता ॥३९॥</p>
<p>व्रजपतिगृहिणीङ्गितप्रणुन्ना</p>
<p>नवनवदासकदासिकाः प्रसन्नाः ।</p>
<p>व्यधिषत मणिपीठपात्रभृङ्गा</p>
<p>रकमुचितस्थलसङ्गि जातरङ्गाः ॥४०॥</p>
<p>कृष्णभावनामृतं १७.२३२५—</p>
<p>सार्धं मित्रैः सपदि विहितस्नानभूषानुलेपं</p>
<p>रामं कृष्णं बटुमपि सुखेनोपवेश्य व्रजेशा ।</p>
<p>आदाविष्टं सुरभिशिशिरं पानकं पाययित्वा</p>
<p>नानाभेदं त्रिविधमथ सा भोजयामास भक्ष्यम् ॥४१॥</p>
<p>एतद्वोऽतिप्रियमिति यदा सीधुकेल्यादि तेभ्यो</p>
<p>युष्मद्पक्वं बटकपटलं पञ्चभेदं ददौ सा ।</p>
<p>सस्नौ पञ्चेन्द्रियमपि तदैवासु तेषां प्रमोदैस्</p>
<p>तत्सौरभ्यम्रदिमसुरसाख्यानरूपामृताब्धौ ॥४२॥</p>
<p>एतद्गन्धोऽप्यनुभवपथं यस्य भाग्योदयासीत्</p>
<p>तस्मै स्वर्गो जननि किमितो रोचते वापवर्गः ।</p>
<p>धिग्धातरं यदयमुदरं नैव चक्रे विभुं मे</p>
<p>ये मा देहीत्यभिदधति तान्सागसोऽत्र ब्रवीमि ॥४३॥</p>
<p>गोविन्दलीलामृतं २०.१५—</p>
<p>हसन्तो हासयन्तस्ते मधुमङ्गलनर्मभिः ।</p>
<p>भुक्त्वा पीत्वा मुदाचम्य क्षणं तल्पे विशश्रमुः ॥४४॥</p>
<p>कृष्णाह्निककौमुदी ५.७२७४—</p>
<p>प्रथमविधृतवेशभूषणानां</p>
<p>कृतपरिवर्तनमन्यथाकृतानाम् ।</p>
<p>समयसमपरिग्रहं विधाय</p>
<p>प्रयततिरेऽङ्घ्रिसरोजधावनाय ॥४५॥</p>
<p>अथ सुखमुखवासवासितास्यः</p>
<p>स्फुरदमृतद्रवमुग्धमन्दहास्यः ।</p>
<p>सुविहितपितृमातृवन्दनान्तः</p>
<p>स बहिरभूदघमर्दनोऽङ्गनान्तः ॥४६॥</p>
<p>अमृतकरकदम्बकापवाद</p>
<p>क्षममधुराननमण्डलप्रसादः ।</p>
<p>सहचरकृतसद्गुणानुवादः</p>
<p>प्रियमणिपादुकयोपगूढपादः ॥४७॥</p>
<p>गोविन्दलीलामृतं २०.२३—</p>
<p>दासा भृङ्गारताम्बूलपात्रव्यजनपाणयः ।</p>
<p>निर्योगपाशवेत्रादिधारिणस्ते तमन्वययुः ॥४८॥</p>
<p>कृष्णाह्निककौमुदी ५.७५—</p>
<p>विदधदनुचरांससीम्नि वामं</p>
<p>भुजमपरेण करेण चाभिरामम् ।</p>
<p>प्रियसहचरदत्तनागवल्ली</p>
<p>च्छदनमदन्प्रविवेश घोषपल्लीः ॥४९॥</p>
<p>कृष्णभावनामृतं १७.२७३५—</p>
<p>इत्येतस्या मुखविधुवरादञ्चलग्रन्थितश्च</p>
<p>प्राप्तै राधा सहसवयसा प्रेयसस्तैरभीष्टैः ।</p>
<p>लीलाफेलामृतरसभरैः श्रावणीरासनीभ्यां</p>
<p>मुद्भ्यां सिक्तानकृत शिशिरान्निम्नगाभ्यामिवासून॥५०॥</p>
<p>निःसृत्यासावथ गुरुपुरादेत्य कासारतीरं</p>
<p>तत्रोद्यानान्तरगतवरक्षौममारुह्य सालिः ।</p>
<p>वक्त्रज्योत्स्नामधयदपराऽलक्षिता यन्मुरारेस्</p>
<p>तेनाविन्दन्मुदमुदयिनीं चक्षुषीमप्यपाराम् ॥५१॥</p>
<p>आस्योदञ्चत्कुटिलचिकुराच्छादकोष्णीषराजे</p>
<p>मुक्तामुक्ता दर चलति किं कानकी सूत्रपङ्क्तिः ।</p>
<p>किं वा चन्द्रोपरि घनतमोग्रासकोद्यद्द्युरत्न</p>
<p>द्योते विद्युल्लसति चपला भावलिप्रोतमूला ॥५२॥</p>
<p>धर्मध्वान्तं व्रजकुलभुवां भिन्दती स्वैर्मयूखैर्</p>
<p>एते गण्डद्वयमनुचले कुण्डले नाघशत्रोः ।</p>
<p>अग्रे स्थातुं तरणियुगलं नेशमेवाननेन्दोः</p>
<p>पार्श्वद्वन्द्वं भजति नटनैः प्रीणनार्थं यदस्य ॥५३॥</p>
<p>कन्दर्पो यत्स्वमकरयुगं कर्णबन्धं व्याधान्नो</p>
<p>विध्यन्नस्येक्षणशितशरैर्बाढमेकाग्रचित्तः ।</p>
<p>तत्रोत्तंसस्तुवदलिघटाझङ्कृतित्रस्तमेतद्</p>
<p>यत्नान्मौग्ध्यादपसृतिकृते हन्त किं वा विधत्ते ॥५४॥</p>
<p>स्वच्छं स्निग्धं नयनयुगलं प्राप ये हन्त कान्ते</p>
<p>ते तारे सम्भृतमदभरे चञ्चले द्रागभूताम् ।</p>
<p>ताभ्यां ये वाजनिषत सुतास्ते जनान्तःपुरेभ्यः</p>
<p>कृष्ट्वा कृष्ट्वा धृतिकुलवधूर्दूषयन्ते कटाक्षाः ॥५५॥</p>
<p>सर्वाशोद्यत्तरसि दृशि यद्दस्यवोऽनङ्गनद्यां</p>
<p>हर्षोत्सुक्या धृतिमदमुखाः सन्ति सञ्चारिणोऽमी ।</p>
<p>तारानाम्नीं हरिमणिमयीं नावमाश्रित्य लोलां</p>
<p>तद्रामाणां नयनवणिजां लुण्ठनायेति विद्मः ॥५६॥</p>
<p>नैतन्मन्दस्मितमुदयते शोणबिम्बाधरौष्ठात्</p>
<p>बन्धूकाभ्यां जगदलिकृते च्योतिते नो मरन्दः ।</p>
<p>लक्ष्यीभूते मम सखि दृशौ वैद्रुमस्मारयन्त्रोन्</p>
<p>मुक्तं पश्य प्रविशति बलात्किन्तु कार्पूरनीलम् ॥५७॥</p>
<p>निर्वर्ण्यैवं प्रियमुखविधुं तं ह्रियेवोर्मिमध्ये</p>
<p>हर्षाम्भोधेः सपदि विशतीं चेतयन्ती विशाखा ।</p>
<p>प्रोचे पश्य प्रिय सखी हरेर्दोहलीलां यदर्थं</p>
<p>सायं श्वश्रुगिरमतिकटुं वेत्सि पीयूषकल्पम् ॥५८॥</p>
<p>कृष्णाह्निककौमुदी ५.७६८४—</p>
<p>विकसितकुमुदेक्षणा त्वरा या</p>
<p>विगलितभास्करनिष्कशुष्ककाया ।</p>
<p>तमभजदथ सौभगादसूक्ष्मी</p>
<p>भवदनुरागरसा प्रदोषलक्ष्मीः ॥५९॥</p>
<p>परितः उपपतत्सु पक्षिलक्षेष्व्</p>
<p>अपरिमिते स्वकुलायकेलिवृक्षे ।</p>
<p>अनुभवनतलं ज्वलत्सु दीपेष्व्</p>
<p>अकिरणधूसरिते दिशां समीपे ॥६०॥</p>
<p>दिशि विदिशि रुवत्सु तर्णकेषु</p>
<p>प्रतिरुवतीषु च वत्सलासु गोषु ।</p>
<p>प्रसरति च गवां द्वितीयदोहे</p>
<p>सति सति गोपकुले निरस्तमोहे ॥६१॥</p>
<p>तमुपनतमभीक्ष्य दिव्यरूपैः</p>
<p>सुरभिरुतश्चलमङ्गलप्रदीपैः ।</p>
<p>सुरभिगृहरुचो भवन्नुलूला</p>
<p>रवरसनाचलनादिवानुकूलाः ॥६२॥</p>
<p>अथ हरिहरिदङ्गनाभिरामं</p>
<p>हरिमवलोकितुमुत्सुकेव कामम् ।</p>
<p>लघुतरमुदनीनमत्सरागं</p>
<p>हिमकिरणाननमुन्महःपरागम् ॥६३॥</p>
<p>विघटयदिव सर्वतो विसारां</p>
<p>तिमिरपटीमवगुण्ठनप्रकाराम् ।</p>
<p>मुखमिह हरिदिग्विलासवत्या</p>
<p>विधुरुदियाय चिराभिलाषवत्याः ॥६४॥</p>
<p>शशधरधवलासु तासु गोषु</p>
<p>स्फटिकघटाचटुलासु कौमुदीषु ।</p>
<p>असितखुरविषाणकान्तिभेदाद्</p>
<p>उदयति गोधनधीर्विधूतखेदा ॥६५॥</p>
<p>तुलितरजतशैलगण्डशैलः</p>
<p>सुखमकरोच्छयनं स्वतन्त्रलीलः ।</p>
<p>वृषवृषभगणस्तु तत्र सायं</p>
<p>गृहमुनिवत्स यतस्ततोऽनपायम् ॥६६॥</p>
<p>ललितमखिलगोगृहाङ्गनेषु</p>
<p>स्फटिकमहापृथुदण्डमण्डितेषु ।</p>
<p>पदकृतमणिपादुकः स गोष्ठ</p>
<p>श्रियमभिवीक्ष्य मुमोद मुद्वरिष्ठः ॥६७॥</p>
<p>कृष्णभावनामृतं १७.३६४०—</p>
<p>उत्कर्णानां धवलिशवलीत्येवमाहूयते या सा</p>
<p>गौर्हम्बेत्युदितविदितोल्लङ्घ्य सर्वाः समीपम् ।</p>
<p>आयाताश्रुस्तिमितनयनपाणिना मृष्टपृष्टा</p>
<p>कण्डूयाभिर्दरगिरिभृता प्रीणितादौ बभूव ॥६८॥</p>
<p>उद्यत्पाऋष्णिः प्रकटयुगलालम्बितष्मोधिजानु</p>
<p>न्यस्तेऽमत्रे सखि मणिमये बिम्बित श्रीमुखेन्दुः ।</p>
<p>गोतुन्दस्पृग्दरशिथिलितोष्णीषनिर्यन्मदालि</p>
<p>श्रेणिजिष्णुद्युतिमदलकस्त्यक्तलास्येक्षनाब्जः ॥६९॥</p>
<p>इष्ट्वा क्षौणीं प्रथमपयसो धारया ताभिरेव</p>
<p>द्वित्राभिः स्वाङ्गुलिकुलमथोधोन्चलीं चोन्दयित्वा ।</p>
<p>तां तेनैवान्न मदवनमत्पाणिपद्मं दधानो</p>
<p>दोहन्त्यन्तः शनशनशनद्घस्मघस्मेति घोषैः ॥७०॥</p>
<p>उद्यत्कर्णाः शशिमुखि परास्तत्र सोत्कण्ठयन्गाः</p>
<p>सद्यः प्रोद्यत्तदमलकणैश्चित्रतस्वोरुजङ्घः ।</p>
<p>ग्रीवभङ्गोदितरुचिगवा तर्णकेनापि सश्रैर्नेत्रैः</p>
<p>पीतद्युतिनवसुधो दोग्धिं दुग्ध प्रियस्ते ॥७१॥</p>
<p>मुष्णोपेहि त्वरय नय मे देहि याहीति गावो</p>
<p>नानावर्णाः परमविषदा दुह्यमानाश्च गावः ।</p>
<p>तत्रत्या या गिरिधरतनोः श्यामला याश्च गावस्</p>
<p>ता दुष्पार इह परिमिताः किं कवेर्मान्ति गावः ॥७२॥</p>
<p>गोविन्दलीलामृत २०.३२३५—</p>
<p>वत्सा निपीयोदरपूरमुच्चकैस्</p>
<p>तृप्तिं गता गोपगणा यथेप्सितम् ।</p>
<p>दुग्ध्वा निवृत्ताश्च गवां तथाप्यहो</p>
<p>नोधःपयःपूर्तिरवाप हीनताम् ॥७३॥</p>
<p>कृष्णाननाब्जार्पितनेत्रचेतसां</p>
<p>गवां स्वयं संस्रवदौधसं पयः ।</p>
<p>गोपाः स्तनाधो धृतकुम्भसञ्चयैः</p>
<p>सम्भृत्य निन्युः पुरतो व्रजेशितुः ॥७४॥</p>
<p>प्रवेश्य गोपैर्निजमातृलालितान्</p>
<p>वत्सालयं वत्सगणान्बलान्वितः ।</p>
<p>गास्ता यथास्थानमसौ निवेश्य च</p>
<p>व्रजाधिपस्यागमदन्तिकं हरिः ॥७५॥</p>
<p>प्रस्थाप्य दुग्धानि गृहं स भाविकैर्</p>
<p>गवालयद्वार्षु नियुज्य किङ्करान।</p>
<p>समं सुताभ्यां सुहृदां च सञ्चयै</p>
<p>राजा व्रजस्याव्रजदात्ममन्दिरम् ॥७६॥</p>
<p>कृष्णभावनामृतं १७.४१—</p>
<p>दुग्ध्वा कृष्णः प्रियसखदृशा सूच्यमानां कदाचित्</p>
<p>राधां याति प्रणयभरतः कर्हिचित्स्वालयाय ।</p>
<p>ग्रीष्मे सायं सरसि रसिकास्तापशान्त्यै कदापीत्य्</p>
<p>एवं लीलामृतजलनिधौ तस्य मज्जन्ति धन्याः ॥७७॥</p>
<p>इति श्रीश्रीभावनासारसङ्ग्रहे सायन्तनलीलास्वादनं नाम</p>
<p>षष्ठः सङ्ग्रहः ॥</p>
<p>॥६॥</p>
<p>ओ)०(ओ</p>
<p>(७)</p>
<p>सप्तमसङ्ग्रहः</p>
<p>अथ प्रदोषलीला</p>
<p>समुत्कण्ठासन्नाकलितहरिवार्ता बत यथा</p>
<p>भिसृत्यासौ राधा हरिमपि निकुञ्जे गतवती ।</p>
<p>तथात्मानं मत्वा कटिनिहितपाणिर्विशति च</p>
<p>स्खलन्गच्छन्गौरो नटति धृतकम्पाश्रुपुलकः ॥१॥</p>
<p>गोविन्दलीलामृतं २१.१—</p>
<p>राधां सालीगणान्तामसितसितनिशायोग्यवेशां प्रदोषे</p>
<p>दूत्या वृन्दोपदेशादभिसृतयमुनातीरकल्पागकुञ्जाम् ।</p>
<p>कृष्णं गोपैः सभायां विहितगुणिकलालोकनं स्निग्धमात्रा</p>
<p>यत्नादानीय संशायितमथ निभृतं प्राप्तकुञ्जं स्मरामि ॥२॥</p>
<p>कृष्णभावनामृतं १८.६१०—</p>
<p>अपि गुरुपुरमध्ये दृक्कबाटावरुद्ध</p>
<p>स्वतनुकनकवेश्माभ्यन्तरस्वान्ततल्पे ।</p>
<p>प्रियतममधिवेश्यारीरमद्या तदा तां</p>
<p>सुखयितुमथ राधामागतेन्दुप्रभोचे ॥३॥</p>
<p>विधुररुचिरसि त्वं यं विना हन्त राधे</p>
<p>विधुररुचिरभूत्स त्वं ऋतेऽन्यस्तथापि ।</p>
<p>भवति हृदयहारी स त्रिलोक्यास्तबाहो</p>
<p>भवति हृदयहारी भूततां लब्धमुत्कः ॥४॥</p>
<p>रचय सखि तदस्योदन्तपीयूषवृष्टिर्</p>
<p>इति रहसि विशाखा प्रार्थ्यमाना तदा सा ।</p>
<p>यदवददिदमालीसंहते रंहसारात्</p>
<p>पपुरजरतृषस्ताः कर्णपालीचकोर्यः ॥५॥</p>
<p>गिरिधरबलदेवालङ्कृतात्मद्विपार्श्वो</p>
<p>व्रजधरणीवरेण्यो भोजनायोपविष्टः ।</p>
<p>धनपतिरिव शोभामाप नन्दीश्वरान्तः</p>
<p>पुरसदसि निधिभ्यां पद्मशङ्खाभिधाभ्याम् ॥६॥</p>
<p>प्रतिरजनि निमन्त्र्यानीयमानैः सपुत्रैर्</p>
<p>हरिवदनचकोरैः सादरैरावृतोऽसौ ।</p>
<p>परित उपविशद्भिः प्रेमभूभृद्भिरुच्चैस्</p>
<p>तुहिनगिरिरिवाभान्मूर्त आनन्दपुञ्जः ॥७॥</p>
<p>गोविन्दलीलामृतं २०.४५५३—</p>
<p>तुङ्गी सुभद्रजननी जननीतिविज्ञा</p>
<p>विज्ञापिता व्रजपया परिवेशनाय ।</p>
<p>भोज्यं क्रमात्परिविवेश सरोहिणीका</p>
<p>विप्रात्मजस्वधरदेवरपुत्रकेभ्यः ॥८॥</p>
<p>सत्सौरभैः कनकवर्णघृताभिषिक्तैः</p>
<p>स्तूपीकृतैर्विविधतेमनपात्रयुक्तैः ।</p>
<p>स्थालीर्भूताः सुमृदुलैर्विशदोदनैः सा</p>
<p>सन्दानिकोपरि पुरो निदधे स्म तेषाम् ॥९॥</p>
<p>जेमत्सु तेषु परिवेशयति क्रमात्सा</p>
<p>शेषाणि भूरिविधषड्रसतेमनानि ।</p>
<p>संयावपायसलसद्बटकानपूपान्</p>
<p>सद्भाजनान्तरधृता मृदुरोटिकाश्च ॥१०॥</p>
<p>यस्य यस्य प्रियं यद्यत्तज्ज्ञात्वाथ रोहिणी ।</p>
<p>इङ्गितेन व्रजेश्वर्यास्तस्मै तत्तदसौ मुहुः ॥११॥</p>
<p>दुग्धं घनं शिखरिणीं मथितं रसालां</p>
<p>सत्षाडवं दधि घनं बहुसन्धितानि ।</p>
<p>पक्वाम्रसद्रसमपि व्रजराजराज्ञी</p>
<p>तेभ्यः क्रमेण परिवेशयति स्म शश्वत॥१२॥</p>
<p>सर्वं भोजयितुं समुत्सुकमनोवाग्दृक्प्रकाशीकृतैर्</p>
<p>गूढैर्मातृततेः स्फुटैः पितृततेः स्नेहद्रवच्चेतसः ।</p>
<p>बाष्पक्लिन्नतनोस्तदाग्रहशतैः कृष्णादयः प्रेरिताः</p>
<p>संतृप्ता अपि ते मुहुर्बुभुजिरे नान्तं मुदां चाययुः ॥१३॥</p>
<p>द्वयं व्यस्तमभूत्प्रातराशात्सायन्तनाशने ।</p>
<p>गाम्भीर्यनर्मणि बटोर्गूढता मातुराग्रहे ॥१४॥</p>
<p>अस्वाच्छन्द्यं यदपि लपितान्योन्यहासक्रियादौ</p>
<p>कृष्णादीनामभवदशने लालने चापि मातुः ।</p>
<p>प्रातर्भुक्तेस्तदपि शतधा सग्धितस्तातमुख्यैस्</p>
<p>तेषां सौख्यं तदवकलनात्कोटिधासीच्च तस्याः ॥१५॥</p>
<p>वक्त्रेन्दोः स्मितसम्पदा व्रजविधोस्तद्वाक्सुधाबिन्धुभिस्</p>
<p>तत्सौरभ्यविमिश्रदूपविसरैस्तत्तालवृन्तानिलैः ।</p>
<p>तच्छ्रीसन्ध्यामृताभिषिक्तमधुरैर्भोज्यैश्च संलेभिरे</p>
<p>ते पञ्चेन्द्रियतृप्तिजामतितमां सम्भोजनीयां मुदम् ॥१६॥</p>
<p>कृष्णाह्निककौमुदी ५.७१—</p>
<p>पृथगथ परिचारकोपनीतैर्</p>
<p>मणिकनकालुकया भृतैः सुशीतैः ।</p>
<p>अतिसुरभितैर्जलैः सरामः</p>
<p>सहजनकः ससखः स चाचचाम ॥१७॥</p>
<p>कृष्णाह्निककौमुदी ५.८९९७—</p>
<p>पितृपुरसविधे पुरं यदीयं</p>
<p>बहुमणिकाञ्चनमञ्जुरञ्जनीयम् ।</p>
<p>उपवनमभितश्च यत्र दिव्यं</p>
<p>शयनगृहादि च यत्र नव्यभव्यम् ॥१८॥</p>
<p>नवनवतरुवीर्धावलीकं</p>
<p>कुसुमितकुञ्जकुटीरनिर्व्यलीकम् ।</p>
<p>मणितटसरसीविहारिहंसं</p>
<p>यदुपवनं कलकोकिलावतंसम् ॥१९॥</p>
<p>कुसुमदलकूलावतंसमुक्ता</p>
<p>मयवलया दिवि भूसणोपरक्ताः ।</p>
<p>मलयजघनसारपङ्कदिग्धाः</p>
<p>सितसिचयाः करिदन्तपत्रमुग्धाः ॥२०॥</p>
<p>स्मितभवदशनांशुपुष्टदोषा</p>
<p>करकिरणाः प्रियसङ्गभावितोषाः ।</p>
<p>रजनिषु घनचन्द्रिकाभिरामास्व्</p>
<p>अभिसरणं रचयन्ति यत्र रामाः ॥२१॥</p>
<p>शयनसमयसेवनावलम्बैर्</p>
<p>नवनवसेवकसेविकाकदम्बैः ।</p>
<p>निरवधि परिमृष्टसिक्तकृष्णा</p>
<p>गुरुगुरुधूपसुधूपिताप्यनुष्णा ॥२२॥</p>
<p>सुरभिकुसुममालिकाकृताभिर्</p>
<p>नवनवमण्डनिकाभिरुत्तमाभिः ।</p>
<p>मणिकलसशिखालसत्पताका</p>
<p>वलिभिरपि प्रियकान्तिकन्दलीका ॥२३॥</p>
<p>विरजसगजदन्तशिल्पभाजा</p>
<p>मणिगणकाञ्चनखट्टयात्तपूजा ।</p>
<p>उपचितवपुषेव दुग्धफेनैर्</p>
<p>मृदुकशिपूत्तमसुन्दरोपधानैः ॥२४॥</p>
<p>शशधरमणिदण्डरुग्गवाक्षा</p>
<p>गतशशिरश्मिसिताभ्रधूलिलक्षा ।</p>
<p>प्रतिविलसति यत्र तल्पशाला</p>
<p>मणिमयपञ्जरमञ्जुकीरमाला ॥२५॥</p>
<p>शिशयियुरथ तद्विलोभनीयं</p>
<p>वरपुररत्नमयत्वशोभनीयम् ।</p>
<p>न्यविशत सुकुमारदासदासी</p>
<p>गणसहितोऽघनिहा महाविलासी ॥२६॥</p>
<p>कृष्णभावनामृतं १८.१५२४—</p>
<p>अधि वलभिवलक्षे सक्षणं पुष्पतल्पे</p>
<p>रहसि स हसितास्यैरावृतः स्वैर्वयस्यैः ।</p>
<p>यदवददवसादप्रस्तुतौ ते स्तुवानो</p>
<p>मधुरिमगरिमाणं श्रुयतां तच्च राधे ॥२७॥</p>
<p>सरसमनुगवीनस्यापराह्ने भवद्भिः</p>
<p>सममसममहिम्नोऽप्यञ्जसा गच्छतो याः ।</p>
<p>मम धृतिततिमद्यन्नद्य गोष्ठप्रदेशे</p>
<p>कथय सुबल ता मां मोहयित्र्यो रुचः काः ॥२८॥</p>
<p>अहह मधुरिमाब्धेः किं सुधामथ्यमानात्</p>
<p>किमिति ललितविद्युद्वीचयो वस्त्रपूताः ।</p>
<p>किमु परिमलनीवृन्मूर्तिसाम्राज्यलक्ष्म्यः</p>
<p>किमतनुविशिखानां राशयश्चम्पकानाम् ॥२९॥</p>
<p>तदुपरि घुसृणाक्तां किं सरोजं प्रफुल्लं</p>
<p>शुचिजलधिजनिर्वा क्षोभनः कश्चनेन्दुः ।</p>
<p>मणिमयमदिराभ्यां तस्य चाङ्के नटद्भ्यां</p>
<p>मम दृगुपसरन्त्येवादिता पुच्छघातैः ॥३०॥</p>
<p>किमिदमहह वस्त्वित्यूढसम्भ्रान्तिमूढे</p>
<p>तदनुभवलवस्यापंशमारब्धकामे ।</p>
<p>मयि घनजलदाल्येवावृतं सद्य एव</p>
<p>व्रततिततिषु लीनं प्रभावं तन्न लेढुम् ॥३१॥</p>
<p>सपदि नयनयुग्मोद्दिष्टवर्त्मा तदागान्</p>
<p>मम हृदयभटन्तन्मार्गणार्थं समर्थः ।</p>
<p>न पुनरयमिदानीं यत्परावर्तते तद्</p>
<p>वनभुवि कुसुमेषो बन्धमापेति बुध्ये ॥३२॥</p>
<p>अघहर भवता यालोक्यत श्लाघ्यरूपा</p>
<p>तदवधि धुतधैर्या सापि राधाधिधारा ।</p>
<p>विविधदवथुपात्री स्वाः सखी रोदयित्री</p>
<p>विलुठति गलदक्ष्नोर्धारया धौतगात्री ॥३३॥</p>
<p>अयमयमयते त्वां तन्वि धिन्वन्मुकुन्दो</p>
<p>रसनिधिरथ स क्व क्वेति संलापशेषे ।</p>
<p>प्रथमरजनिजातं ध्वान्तमालक्षयन्ती</p>
<p>शमयति रुजमस्या व्रीडयाथावृताङ्ग्याः ॥३४॥</p>
<p>इति सुबलवचोभिः कृष्णनेत्राम्बुजाभ्यां</p>
<p>प्रणयिणि पृषता द्रागानुपूर्व्या निपेतुः ।</p>
<p>हिमकरकरराजिभ्रान्तितो भूक्तपूर्वां</p>
<p>ववमतुरिव मुक्तां मञ्जुचञ्चू चकोरौ ॥३५॥</p>
<p>परिचरणपरां मां तस्थूषीं तत्र दृष्ट्वा</p>
<p>न्यदिशदयममन्दोत्कण्ठया कुण्ठितास्यः ।</p>
<p>उप सुरतरु राधा भानुपुत्र्यास्तटे माम्</p>
<p>अभिसरतु रसेनेत्याशु तां ब्रूहि गत्वा ॥३६॥</p>
<p>गोविन्दलीलामृतं २०.५७६१—</p>
<p>अथ व्रजेशा तुलसीं सहालिकां</p>
<p>कृताग्रहा भोजयितुं धनिष्ठया ।</p>
<p>अभाणि सेयं प्रथमं न राधिकां</p>
<p>विनात्ति भोज्यं न जलं पिबत्यपि ॥३७॥</p>
<p>सा श्रुत्वा स्नेहरीतिं तां प्रीताहान्नं सतेमनम् ।</p>
<p>ससखीवृन्दराधार्थमाभ्यां प्रस्थापय द्रुतम् ॥३८॥</p>
<p>ततो धनिष्ठा हरिभुक्तशेषं</p>
<p>सतेमनान्नं निभृतं निधाय ।</p>
<p>ददौ तुलस्यैततसम्पुटेऽन्यद्</p>
<p>बलाम्बया दत्तमपि स्फुटं सा ॥३९॥</p>
<p>व्रजेशा भोजयित्वादौ दासीर्दासान्सगोपकान।</p>
<p>सस्नुषाभिः सपुत्रीभिर्यातृभिः सग्धिमाचरत॥४०॥</p>
<p>अन्नमादाय यातायां तुलस्यां सुबलाय सा ।</p>
<p>धनिष्ठाख्यत्केलिकुञ्जं ददौ च वीटिका रहः ॥४१॥</p>
<p>गोविन्दलीलामृतं २१.२२०—</p>
<p>अथाययौ हरेः पिता बहिःसभां व्रजेशिता</p>
<p>निजाग्रजानुजैर्युतः सुमुत्समुद्रसम्प्लुतः ।</p>
<p>सहाखिलव्रजप्रजास्तमागमन्गुणिव्रजा</p>
<p>हरेर्विलोकनाशया समृद्धया सिताशयः ॥४२॥</p>
<p>श्रेणिमुख्यलोकविप्रगोपवृन्दसङ्गिनः</p>
<p>स्वस्वविद्ययाऽघवैरितोषणातिरङ्गिणः ।</p>
<p>आययुः स्वगीतवाद्यहास्यलास्यनन्दिनः</p>
<p>सूतवंशशंसिनृत्यगानकर्तृवन्दिनः ॥४३॥</p>
<p>ते गोपराज्ञा मिलिता यथायथं</p>
<p>सगौरवं सप्रणयानुकम्पितम् ।</p>
<p>सम्मानितास्तेन मुदान्विताः स्थिताः</p>
<p>कृष्णेक्षणोत्कण्ठितनेत्रचेतसः ॥४४॥</p>
<p>शेते सुतः श्रमभराद्विहिताशनोऽसौ</p>
<p>लोकास्तदीक्षणतृषो बत किं विधेयम् ।</p>
<p>इत्थं विचिन्तयति गोपपतावकस्मात्</p>
<p>कृष्णः स्वयं सखिकुलैः सहितः समायात॥४५॥</p>
<p>स्वान्ताम्बुधिं नेत्रचकोरवृन्दं</p>
<p>रोमौषधिश्च स्मितकैरवालीम् ।</p>
<p>सम्फुल्लयन्घोषकृतालयानम्</p>
<p>सभोदयाद्रावुदितो हरीन्दुः ॥४६॥</p>
<p>विप्रान्गुरून्स्वाञ्जलिबन्धवन्दनैः</p>
<p>समान्सखींश्च स्मितमिश्रितेक्षणैः ।</p>
<p>पाल्यांस्तथान्यान्सदयावलोकनैः</p>
<p>सम्भाष्य तान्सोऽपि विवेश सङ्गिभिः ॥४७॥</p>
<p>वेदध्वानैर्जयजयरवैः पूर्ववंश्यानुवादैस्</p>
<p>तत्तल्लीलाविरुदपठनैर्वादितैर्भूरिवाद्यैः ।</p>
<p>हर्षोद्घोषैः स्तुतिकलकलैः सङ्गतानां जनानां</p>
<p>घोषः कृष्णे व्यतनुततरां स्वस्य नाम्नो निरुक्तिम् ॥४८॥</p>
<p>व्रजेन्द्रेणेरितः क्षत्ता लोकानुत्करचालनैः ।</p>
<p>कोलाहलान्निवार्यैतान्यथास्थानं न्यवेशयेत॥४९॥</p>
<p>तेषूपविष्टेषु नृपेङ्गितेन ते</p>
<p>विचक्षणाः स्वस्वकलाः पृथक्पृथक।</p>
<p>प्रदर्शयन्तः क्रमशः कलाविदः</p>
<p>सलालसान्सभ्यजनानतोषयन॥५०॥</p>
<p>छालिक्यादिनृत्यमेकेऽन्ये लास्यं ताण्डवं परे ।</p>
<p>नृसिंहरामचरितरूपकाभिनये परे ॥५१॥</p>
<p>विद्यां वंशनटीमन्ये सूत्रसञ्चारिकां परे ।</p>
<p>नानेन्द्रजालान्यपरे निपुणाः समदर्शयन॥५२॥</p>
<p>श्रावयामासुरितरे पुण्याः पौराणिकीः कथाः ।</p>
<p>गीतानि विविधान्येके केचित्वंशानुवर्णनम् ॥५३॥</p>
<p>चतुर्विधानां विद्यानां भेदानन्ये श्रुतिप्रियान।</p>
<p>केचित्कृष्णस्य जन्मादिलीलाढ्यां विरुदावलीम् ॥५४॥</p>
<p>तेभ्यो व्रजेशादिसभासदो ददुर्</p>
<p>वासोधनालङ्करणान्यनेकधा ।</p>
<p>ते तानि कृष्णेक्षणपूर्णमानसाः</p>
<p>स्वीचक्रुराचारतया न तृष्णया ॥५५॥</p>
<p>कृष्णाननेन्दोः स्मितकौमुदीं</p>
<p>भृशं निपीय सभ्याऽक्षिचकोरसन्ततिः ।</p>
<p>वसन्त्यपि स्वाश्रुमिषादतृप्तिभाक्</p>
<p>पिबत्यहो प्रेमगतिः सुदुर्गमा ॥५६॥</p>
<p>तावद्व्रजेशाप्रहितः स रक्तकः</p>
<p>सभां समेत्याह नमन्व्रजेश्वरम् ।</p>
<p>व्रजावनीशोत्कमना व्रजेश्वरी</p>
<p>दिदृक्षते श्रीयुतभर्तृदारकम् ॥५७॥</p>
<p>ततो व्रजेन्द्रेन कृताग्रहोत्करः</p>
<p>सभ्यान्निजालोकवियोगकातरान।</p>
<p>सिन्चन्सहार्द्रस्मित वीक्ष्यणामृतैः</p>
<p>कृष्णः प्रपेद निजमातृमन्दिरम् ॥५८ ॥</p>
<p>तावागतौ समधुमङ्गलमित्रवृन्दौ</p>
<p>माता सुतावथ निवेश्य सुमृष्टवेद्याम् ।</p>
<p>दुग्धं घनं सशशिशर्करमीषदुष्णं</p>
<p>स्तन्याश्रुसिक्तसिचयालमपाययत्तौ ॥५९॥</p>
<p>ततो गते मित्रगणे निजालयं</p>
<p>सरोहिणीका जननी सुवत्सला ।</p>
<p>आनीय शय्यानिलये निजे निजे</p>
<p>बटुं बलं कृष्णमशीशयत्पृथक॥६०॥</p>
<p>कृष्णभावनामृतं १८.२६—</p>
<p>अतुलचतुरिमाणं तं जनालक्ष्यमाणं</p>
<p>गतमिव निजकान्तं विद्धि सौर्यास्तटान्तम् ।</p>
<p>त्वमपि कियदशित्वा स्वान्गुरून्वञ्चयित्वा</p>
<p>द्रुतमभिसर रागादित्युदित्वैव सागात॥६१॥</p>
<p>गोविन्दलीलामृतं २०.६२७६—</p>
<p>अथागतासौ तुलसी तदन्नं</p>
<p>सख्यै समस्तं समदर्शयत्सा ।</p>
<p>तद्गन्धवर्णानुभवेन चादौ</p>
<p>नासादृशोस्तृप्तिरभूदमूषाम् ॥६२॥</p>
<p>तद्रूपमञ्जरी नीत्वा तुलस्या भोजनालयम् ।</p>
<p>ससखीवृन्दराधायै पृथक्पात्रेष्वकल्पयत॥६३॥</p>
<p>अथाहूयाह जटिला विशाखां मत्सुतो गतः ।</p>
<p>गोशालां शयितुं भुक्त्वा भोक्तुमाह्वय मे स्नुषाम् ॥६४॥</p>
<p>साह सास्ते गृहे सुप्ता श्रान्तारण्यपरिक्रमात।</p>
<p>तत्रैवात्स्यति देह्यन्नं सा ददेऽन्नं सतेमनम् ॥६५॥</p>
<p>सापि हृष्टा तदानीय चाधाय भोजनालये ।</p>
<p>श्रीराधामेत्य तस्यै तद्वार्तामावेदयन्मुदा ॥६६॥</p>
<p>ततः समेतेत्योपविवेश भोक्तुं</p>
<p>भृङ्गारपीठालिविराजिवेद्याम् ।</p>
<p>सहालिपालिः प्रियभुक्तशेषं</p>
<p>राधा मरालीव सुधां समुत्का ॥६७॥</p>
<p>असव्ये ललिता सव्ये विशाखास्या उपाविशत।</p>
<p>पुरतः पार्श्वतश्चान्या यथास्थानं सखीततिः ॥६८॥</p>
<p>ताभ्यः परिविवेशान्नं तुलस्या रूपमञ्जरी ।</p>
<p>स्नेहेन मोहिनी यद्वद्देवताभ्योऽमृतं क्रमात॥६९॥</p>
<p>प्रणयिजनविसृष्टं श्रीहरेर्भुक्तशिष्टं</p>
<p>तदधरमधुमिष्टं तत्करेणाभिमृष्टम् ।</p>
<p>निजनिखिलगणेष्टं राधया नेत्रदृष्टं</p>
<p>मितमपि च तदासीदक्षयं बण्टनेऽन्नम् ॥७०॥</p>
<p>रमणकवलशिष्टं सन्मृणालं मराल्यः</p>
<p>किशलयकुलमेण्यः श्रीमरन्दं भ्रमर्यः ।</p>
<p>अमृतमिव चक्रोयश्चैन्दवं राधिकाद्याः</p>
<p>मुमुदुरधिकमन्नं प्रास्य कृष्णावशिष्टम् ॥७१॥</p>
<p>आचम्यास्वादयन्त्यस्ताः कृष्णताम्बूलचर्वितम् ।</p>
<p>दासीभिः सेवितास्तृप्ता पल्यङ्कासौ विशश्रमुः ॥७२॥</p>
<p>तुलसीरूपमञ्जर्यौ तत्तच्शेषान्नतेमनम् ।</p>
<p>वृन्दायै मालतीद्वारा प्रेसयामासतुर्मुदा ॥७३॥</p>
<p>ततस्ते भोजयित्वान्या वयस्या दासिका अपि ।</p>
<p>सगणैः सह संहृष्टैः स्वेशाशेषान्नमादतुः ॥७४॥</p>
<p>तत्रेष्टव्यञ्जनादीनामन्योन्यपरिवेशने ।</p>
<p>भोजनादौ तयोरासीद्व्यतिदानकलिः क्षणम् ॥७५॥</p>
<p>भुक्त्वाचम्य तदायाते राधायाश्चरणान्तिकम् ।</p>
<p>ताम्बूलचर्वितं तस्या अश्नन्त्यौ तामसेवताम् ॥७६॥</p>
<p>गोविन्दलीलामृतं २१.१०२१०६—</p>
<p>अथात्र घोषेशसुतः सवित्र्यां</p>
<p>स्वं शाययित्वा स्वगृहं गतायाम् ।</p>
<p>क्षणं स विश्रम्य बहिःस्वदासान्</p>
<p>प्रस्थाप्य गेहाच्छयनादुदस्थाम् ॥७७॥</p>
<p>कीलयित्वा पुरोद्वारं दासान्प्रस्थाप्य तद्बहिः ।</p>
<p>गन्तुमुत्कमनाः कुञ्जं पक्षद्वारेण निर्ययौ ॥७८॥</p>
<p>अनाच्छन्नं हित्वा शशिकरचितं घोषवसतेः</p>
<p>पुरद्वारं सम्भावितविविधलोकागमगमम् ।</p>
<p>सुखं पश्चात्सृत्या विटपिवृतया यामि विपिनं</p>
<p>विचार्येत्थं गन्तुं पदयुगमधाद्यर्हि स पुरः ॥७९॥</p>
<p>तदैव सा स्वे व्रजभूरतर्कितं</p>
<p>निधाय यन्त्रार्पितयानसन्निभे ।</p>
<p>मनोजवे हृत्कमले निनाय तं</p>
<p>कुञ्जालयं तन्मनसा सह द्रुतम् ॥८०॥ (युग्मकम्)</p>
<p>ज्योत्स्नापूर्णं तूर्णमुल्लङ्घ्य यत्नाच्</p>
<p>छायाच्छन्नं वर्त्म गृह्णंस्तरूणाम् ।</p>
<p>आयातोऽहं प्रेयसी सागता मे</p>
<p>किं वा नेत्थं कृष्ण आसीत्तदोत्कः ॥८१॥</p>
<p>गोविन्दलीलामृतं २.५९—</p>
<p>उत्थायाथ वराङ्गी दास्या स्थापितमग्रे ।</p>
<p>अध्यास्तासनवर्यं सा नानामणिचित्रम् ॥८२॥</p>
<p>अनुरागविहस्तचित्ता सा स्वसखीमाह, ललितमाधव १.४९—</p>
<p>महेन्द्रमणिमण्डली मदविडम्बिदेहद्युतिर्</p>
<p>व्रजेन्द्रकुलचन्द्रमाः स्फुरति को ऽपि नव्यो युवा</p>
<p>सखि स्थिरकुलाङ्गना निकरनीविबन्धार्गल</p>
<p>च्छिदाकरणकौतुकी जयति यस्य वंशीध्वनिः ॥८३॥</p>
<p>विदग्धमाधव २.४५—</p>
<p>यस्योरस्तटमण्डलं धृतिनदिरोधक्रियापण्डितं</p>
<p>वक्त्रेण्दुः कुलधर्मपङ्कजवनिसङ्कोचदीक्षाव्रति ।</p>
<p>दोर्युपौ नितरामुदञ्चितचिरव्रिडाभिदाराध्वरौ</p>
<p>हा कष्टं निखिलङ्गिला सखि दृशोर्भङ्गीभुजङ्गि तु सा ॥८४॥</p>
<p>कृष्णाह्निककौमुदी ४.३३२—</p>
<p>इन्द्रनीलमणिदर्पणदर्प</p>
<p>द्रोहदोहनमहःपरिसर्पः ।</p>
<p>कोटिचन्द्रमधुरो रविकोटि</p>
<p>ज्योतिरङ्गजितमन्मथकोटिः ॥८५॥</p>
<p>मेदुरो मृदुतरः सतरङ्गः</p>
<p>श्यामलः सततसौरभसङ्गः ।</p>
<p>आयतः शमितलोचनतापस्</p>
<p>तस्य विस्फुरति केशकलापः ॥८६॥</p>
<p>हेलया जितसुधाकरबिम्बं</p>
<p>लीलया कृतसरोरुहडिम्बम् ।</p>
<p>आस्यमस्य सुषमाकृतदास्यं</p>
<p>राजते लवणिमामृदुलास्यम् ॥८७॥</p>
<p>चञ्चलालककुलाकुलसीमा</p>
<p>चारुचित्रतिलकेन सुषीमा ।</p>
<p>तस्य सौभगसुधारसवाटी</p>
<p>भाति भालमहसः परिपाटी ॥८८॥</p>
<p>चारुचापलरुचामुपकर्त्री</p>
<p>कामकार्मुकमहः परिहर्त्री ।</p>
<p>वक्त्रपद्ममधुपावलिरूपा</p>
<p>भ्रूलतास्य वलतेऽप्रतिरूपा ॥८९॥</p>
<p>कारणेऽप्यसति कूणितकोणे</p>
<p>फुल्लकोकनदसोदरशोणे ।</p>
<p>निर्व्यलीककरुणारसपूर्णे</p>
<p>पूर्णया मदमुदा घनघूर्णे ॥९०॥</p>
<p>द्राघिमाणमनघं प्रथिमानं</p>
<p>बिभ्रती सुषमया वलमानम् ।</p>
<p>पक्ष्मभिर्घनतरैः प्रतिभाते</p>
<p>लोचने अघरिपोः शुशुभाते ॥९१॥</p>
<p>नसिकास्य तिलपुष्पसुशोभा</p>
<p>सौभगेन विहिताधिकलोभा ।</p>
<p>भात्यधोमुखमनोजनिसङ्गा</p>
<p>कीरसारपरिवारविभङ्गा ॥९२॥</p>
<p>कर्णयोर्मकरकुण्डलहेला</p>
<p>ताण्डववाहितकपोलसुखेला ।</p>
<p>वक्त्रतामरसनव्यदलाभा</p>
<p>सा द्वयी जयति तस्य सुशोभा ॥९३॥</p>
<p>लोलकुण्डलमणिप्रतिबिम्बं</p>
<p>प्रेयसीगणपणीकृतचुम्बम् ।</p>
<p>भाति मन्दहसितोन्नतिकान्तं</p>
<p>गण्डमण्डलममुष्य नितान्तम् ॥९४॥</p>
<p>सृक्कणेर्मधुरिमामृतकूपं</p>
<p>लेखया वहलयाप्रतिरूपम् ।</p>
<p>बन्धुजीवजयगर्वगरिष्ठं</p>
<p>तस्य राजतितरामधरौष्ठम् ॥९५॥</p>
<p>भाति पक्वयमजाम्बवशोभा</p>
<p>भावुकस्य चिवुकस्य सुशोभा ।</p>
<p>निम्नमध्यमधुरातिगभीरा</p>
<p>प्रेयसो लवणिमामृतधारा ॥९६॥</p>
<p>ज्योतिषा पुरुपराहतमुक्ताः</p>
<p>कुन्दकुट्मलपराभवशक्ताः ।</p>
<p>अन्तरन्तरपि शोणसुरेखा</p>
<p>निन्द्यमानशिखरौघमयूखाः ॥९७॥</p>
<p>चारुपाकिमसुदाडिमबीजाद्</p>
<p>अभ्रविभ्रमसमाहितपूजाः ।</p>
<p>चिद्विलासमहसामिव सारा</p>
<p>भान्ति तस्य दशनाः स्मितपूराः ॥९८॥</p>
<p>आननोदरमहो मधुरिम्णां</p>
<p>काचिदुद्द्युदिव दिव्यगरिम्णाम् ।</p>
<p>पद्मगर्भभवनव्यदलाभा</p>
<p>भाति तस्य रसनारुणशोभा ॥९९॥</p>
<p>अग्रतः क्रमसुशोभनपुष्टः</p>
<p>सुत्रिरेखसुषमाधिकमिष्टः ।</p>
<p>निन्दितेन्द्रमणिकम्बुरकण्ठः</p>
<p>शोभतेऽस्य दयितस्य स कण्ठः ॥१००॥</p>
<p>श्रीवधूवसतिवास्तुवरः श्री</p>
<p>वत्सकौस्तुभमहःप्रथितश्रीः ।</p>
<p>वक्षसः परिसरोऽस्य विशालः</p>
<p>शोभते मणिकवाटकरालः ॥१०१॥</p>
<p>कन्धरामधुरिमश्रुतिहेतोर्</p>
<p>निम्नमध्यमतिसद्गुणसेतोः ।</p>
<p>बाहुमूलपरिपुष्टिगरिष्ठं</p>
<p>चारु पार्श्वरुचि राजति पृष्ठम् ॥१०२॥</p>
<p>भाति तस्य तदलं गजशुण्डा</p>
<p>दण्डयोर्भवति यस्य वितण्डा ।</p>
<p>जानुबिम्बपरिचुम्बनशीलं</p>
<p>दोर्युगं मणियुगोत्तमलीलम् ॥१०३॥</p>
<p>सप्रपञ्चनखमण्डलधाम्ना</p>
<p>पञ्चशाखयुगलेन सुभूम्ना ।</p>
<p>पञ्चपञ्चमणिमण्डलचञ्चत्</p>
<p>पञ्चशीर्षभुजगाकृतिमञ्चत॥१०४॥</p>
<p>पिप्पलच्छदपरिच्छदविन्दे</p>
<p>बन्धुरत्रिवलिशालिनि तुन्दे ।</p>
<p>तस्य नाभिसरसीसरसान्ते</p>
<p>कस्य मुह्यति न धी रतिकान्ते ॥१०५॥</p>
<p>नाभिकूपविवरात्समुदीर्णा</p>
<p>चारुलोमलतिका रसपूर्णा ।</p>
<p>सा बलिक्रमपराक्रमभुग्ना</p>
<p>तस्य चेतसि न कस्य निमग्ना ॥१०६॥</p>
<p>इष्टमिष्टरुचि मुष्टिविलग्नं</p>
<p>तस्य तद्विजयतामवलग्नम् ।</p>
<p>यद्विलोक्य विहितव्यपसर्पः</p>
<p>शाम्भवस्य डमरोरपि दर्पः ॥१०७॥</p>
<p>उन्नतिअस्फिचि सवीचिमरीचि</p>
<p>स्तोमकोमलिमकेलिसमीचि ।</p>
<p>यन्नितम्बफलके सुवपञ्ची</p>
<p>स्वानजिज्जयति काञ्चनकाञ्ची ॥१०८॥</p>
<p>श्यामरामकदलीवरकाण्डे</p>
<p>पीनवृत्तघनताभिरखण्डे ।</p>
<p>कोऽभजत्तुलनयैव जुगुप्सां</p>
<p>कस्तदूरुमभि नेच्छति लिप्साम् ॥१०९॥</p>
<p>पिण्डितो मधुरिमेव न चोच्चैर्</p>
<p>मांसलं सुवलितं न च नीचैः ।</p>
<p>सम्पुटं रतिपतेरिव धाम्नाम्</p>
<p>अस्य जानु जयतान्मधुरिम्ना ॥११०॥</p>
<p>जानुतः क्षरदधोमुखधारा</p>
<p>माधुरीव परितः कृतचारा ।</p>
<p>तस्य भाति मनसोऽप्यसुलङ्घा</p>
<p>मूलतः क्रमकृशवरजङ्घा ॥१११॥</p>
<p>राजतोऽस्य घूतिके गुणसिन्धोर्</p>
<p>बुद्बुदाविव महो रससिन्धोः ।</p>
<p>कामकेलिगुलिके इव दिव्ये</p>
<p>रम्यनीपकलिके इव नव्ये ॥११२॥</p>
<p>माधुरीसरिदधोमुखधारा</p>
<p>चारुवारिरुहकान्त्यनुकारा ।</p>
<p>कौरविन्दमणिमण्डलभाभिर्</p>
<p>भूषिता नखमयूखलताभिः ॥११३॥</p>
<p>अङ्कुशध्वजसरोजयवाद्यैर्</p>
<p>लक्ष्मभिः परमलक्ष्मभिराद्यैः ।</p>
<p>रञ्जिता जयति तस्य सुषीमा</p>
<p>सा द्वयी चरणयोः सुखसीमा ॥११४॥</p>
<p>आनन्दवृन्दावनचम्पू ८.५७—</p>
<p>ईदृशा पुरुषभूषणेन या</p>
<p>भूषयन्ति हृदयं न सुभ्रुवः ।</p>
<p>धिक्तदीयकुलशीलयौवनं</p>
<p>धिक्तदीयगुणरूपसम्पदः ॥११५॥</p>
<p>जीवितं सखि पणीकृतं मया</p>
<p>किं गुरोश्च सुहृदश्च मे भयम् ।</p>
<p>लभ्यते स यदि कस्य वा भयं</p>
<p>लभ्यते न यदि कस्य वा भयम् ॥११६॥</p>
<p>मां धवो यदि निहन्ति हन्यतां</p>
<p>बान्धवो यदि जहाति हीयताम् ।</p>
<p>साधवो यदि हसन्ति हस्यतां</p>
<p>माधवः स्वयमुरीकृतो मया ॥११७॥</p>
<p>व्रीडां विलोडयति लुञ्चति धरियमार्य</p>
<p>भीतिं भिनत्ति परिलुम्पति चित्तवृत्तिम् ।</p>
<p>नामैव यस्य कलितं श्रवणोपकण्ठे</p>
<p>दृष्टः स किं न कुरुतां सखि मद्विधानाम् ॥११८॥</p>
<p>अलङ्कारकौस्तुभः ३.२१ (?)—</p>
<p>विलासचेष्टाः सखि केशिनाशिनो</p>
<p>हलाहलाभ्यः प्रदहन्ति मे मनः ।</p>
<p>कृन्तन्ति मर्माणि घूर्णा इव</p>
<p>प्रेमा विकारी हृदि हृद्व्रणो यथा ॥११९॥</p>
<p>पद्यावली १७६—</p>
<p>स्वामी कुप्यति कुप्यतां परिजना निन्दन्ति निन्दन्तु माम्,</p>
<p>अन्यत्किं प्रथतामयं च जगति प्रौढो ममोपद्रवः ।</p>
<p>आशास्यं पुनरेतदेव यदिदं चक्षुश्चिरं वर्धतां</p>
<p>येनेदं परिपीयते मुररिपोः सौन्दर्यसारं वपुः ॥१२०॥</p>
<p>पद्यावली १६५—</p>
<p>अद्य सुन्दरि कलिन्दनन्दिनी</p>
<p>तीरकुञ्जभुवि केलिलम्पटः ।</p>
<p>वादयन्मुरलिकां मुहुर्मुहुर्</p>
<p>माधवो हरति मामकं मनः ॥१२१॥</p>
<p>विदग्धमाधव १.३७—</p>
<p>एष स्थैर्यभुजङ्गसङ्घदमनासङ्गे विहङ्गेश्वरो</p>
<p>व्रिडाव्याधिधुराविधूननविधौ तन्वङ्गि धन्वन्तरिः ।</p>
<p>साध्वीगर्वभराम्बुराशिचुलुकारम्भे तु कुम्भोद्भवः</p>
<p>कालिन्दीतटमण्डलीषु मुरलीतुण्डाद्ध्वनिर्धावति ॥१२२॥</p>
<p>सङ्ग्रहकर्तुः (?)—</p>
<p>शृणु सखि गुरवोऽन्तः शेरते साम्प्रतं ते</p>
<p>सदनमनुगवां सोऽप्यस्ते दूरेऽभिमन्युः ।</p>
<p>स्मृतिमतिधृतिलज्जाः शाययित्वा स्वतल्पे</p>
<p>तदभिसर रसेन स्वप्रियं केलिकुञ्जे ॥१२३॥</p>
<p>अनुपदवनमालप्रेमसन्दर्शिताध्वा</p>
<p>कुसुमशरभटेनैवाभितः पाल्यमाना ।</p>
<p>हृदि पुनरुपगूढोत्कण्ठयान्वाचलन्ती</p>
<p>श्रमलवमपि राधे नाध्वनो ज्ञास्यसि त्वं ॥१२४॥</p>
<p>उज्ज्वलनीलमणि १५.७४—</p>
<p>इन्दुस्तुन्दिलमण्डलं प्रणयते वृन्दावने चन्द्रिकां</p>
<p>सान्द्रां सुन्दरि नन्दनो व्रजपतेस्त्वद्वीथिमुद्वीक्षते ।</p>
<p>त्वं चन्द्राञ्चितचन्दनेन खचिता क्षौमेण चालङ्कृता</p>
<p>किं वर्त्मन्यरविन्दचारुचरणद्वन्द्वं न सन्धित्ससि ॥१२५॥</p>
<p>गोविन्दलीलामृतं २१.२३—</p>
<p>श्रीराधिकाप्यशकलेन्दुकरोज्ज्वलायां</p>
<p>रात्राविहात्मरमणाप्तिसमुत्सुकासौ ।</p>
<p>सङ्केतकुञ्जगमनत्वरिता सखीभिः</p>
<p>शुक्लाभिसाररचनां चतुरा चकार ॥१२६॥</p>
<p>गोविन्दलीलामृतं २१.२५—</p>
<p>कदाचित्तामस्यामसितवसना सा मृगमदैर्</p>
<p>विलिप्ताङ्गी कालागुरुतिलकचित्रोत्पलकुलैः ।</p>
<p>कृतोत्तंसा नानासितमणिकृतालङ्कृतियुता</p>
<p>निराबाधा राधा प्रियमभिसरत्यालिसहिता ॥१२७॥</p>
<p>कृष्णाह्निककौमुदी ६.१४१९—</p>
<p>मुक्ताजालैर्वलयरसनादामहाराद्यनागः</p>
<p>क्षौमं ज्योत्स्नापटलधवलं चन्दनेनाङ्गरागः ।</p>
<p>मल्लीमालाश्चिकुरनिकरे सौरभेणातिकान्ताः</p>
<p>श्रीताडङ्काः श्रुतिकिशलयप्रान्तयोः कान्तदान्ताः ॥१२८॥</p>
<p>हंसश्येना प्रपदवसनप्रान्तभागैरकुण्ठैर्</p>
<p>आच्छन्नभ्रूनयनमहसां क्ÿप्तदीर्घावगुण्ठैः ।</p>
<p>कर्पूराणां पथि पथि रजोवर्षणेनैव नासां</p>
<p>चक्रुश्छायाविसदृशतया चित्रमेतत्तदासाम् ॥१२९॥</p>
<p>अत्यौत्सुख्यात्त्वरितगतयः श्रोणिभारप्रथिम्ना</p>
<p>मन्दं मन्दं रचितचरणक्षेपमायासभूम्ना ।</p>
<p>ज्योत्स्नाजालं रजतलतिकावाटिकेति प्रतीत्या</p>
<p>हस्तालम्बं क्वचन विदधुः श्रान्तिश्रान्त्यै सुरीत्या ॥१३०॥</p>
<p>ऊरुस्तम्भो गमनविरहं वेपथुर्गात्रलौल्यं</p>
<p>हर्षाश्रं च क्षितिपरिचयाभावतः प्रातिकूल्यम् ।</p>
<p>चक्रुस्तासां मलयजरसोल्लासनं रोमहर्षा</p>
<p>रेजुर्ज्योत्स्नाभिसरणविधौ केवलं हासवर्षाः ॥१३१॥</p>
<p>ज्योत्स्नाजाले निजनिजतनुज्योत्स्नयोल्लासयन्त्यः</p>
<p>कृत्स्ना ज्योत्स्नान्तरमिव निजप्राणनाथं प्रयान्त्यः ।</p>
<p>प्रत्यादिष्टाभिसरणपथाः स्वानुरक्त्येव दूत्या</p>
<p>नैव ज्ञाता अपि शशभृति स्वांशुजालप्रतीत्या ॥१३२॥</p>
<p>श्रोणीभारप्रथिमनि समालम्बमानं विलम्बं</p>
<p>राधा प्राणप्रियतमसखीर्दत्तहस्तावलम्बम् ।</p>
<p>मन्दं यान्ती प्रियगृहपथं दीर्घदीर्घं मृशन्ती</p>
<p>खेदस्वेदक्षुभिततनुका हन्त जग्लौ सुदन्ती ॥१३३॥</p>
<p>पद्यावली २११—</p>
<p>द्वित्रैः केलिसरोरुहं त्रिचतुरैर्धम्मिल्लमल्लीस्रजं</p>
<p>कण्ठान्मौक्तिकमालिकां तदनु च त्यक्त्वा पदैः पञ्चमैः ।</p>
<p>कृष्णप्रेमविघूर्णितान्तरतया दूराभिसारातुरा</p>
<p>तन्वङ्गी निरुपायमध्वनि परं श्रेणीभरं निन्दति ॥१३४॥</p>
<p>गोविन्दलीलामृतं २१.२६—</p>
<p>वृक्षच्छाये पथि पथि भिया वञ्चयन्ती स्वगम्यं</p>
<p>स्थानं वंशीवटविटपिनः शाखया लक्षयन्ती ।</p>
<p>न्यस्य स्वीये हृदयकमले सोह्यमाना निगूढं</p>
<p>यन्त्राकारे व्रजवनभुवा प्राप कृष्णासमीपम् ॥१३५॥</p>
<p>गोविन्दलीलामृतं २१.२८—</p>
<p>श्रीगोविन्दस्थलाख्यं तटमिदममलं कृष्णसंयोगपीठं</p>
<p>वृन्दारण्योत्तमाङ्गं क्रमनतमभितः कूर्मपीठस्थलाभम् ।</p>
<p>कुञ्जश्रेणीदलाढ्यं मणिमयगृहसत्कर्णिकं स्वर्णरम्भा</p>
<p>श्रेणीकिञ्जल्कमेषा दशशतदलराजीवतुल्यं ददर्श ॥१३६॥</p>
<p>गोविन्दलीलामृतं २१.३३३४—</p>
<p>कल्पद्रुमैर्वाञ्छितदानकल्पैर्</p>
<p>अपारिजातैरपि पारिजातैः ।</p>
<p>मन्दारवृक्षैरपि राङ्क्यदारैः</p>
<p>सन्तानकैः सम्मदतानकैश्च ॥१३५॥</p>
<p>शश्वद्धरेश्चित्तशरीरचन्दनैर्</p>
<p>यच्चन्दनैः श्रीहरिचन्दनैरपि ।</p>
<p>महावदान्यैरितरैश्च भूरुहैर्</p>
<p>व्याप्तं लताराजिविराजिताङ्गकैः ॥१३६॥</p>
<p>गोविन्दलीलामृतं २१.३७—</p>
<p>वल्ल्यः सर्वा यत्र ताः कल्पवल्ल्यो</p>
<p>वृक्षाः सर्वे कल्पवृक्षा बकारेः ।</p>
<p>गोपीनां चाभीष्टपूर्तौ समर्था</p>
<p>जात्या या ये तादृशः किन्तु तास्ते ॥१३७॥</p>
<p>गोविन्दलीलामृतं २१.४६—</p>
<p>शाला भान्ति चरास्तोये यत्र शाला स्थिरा स्थले ।</p>
<p>रोहितोऽप्सु चरस्तीरे रोहितौ च चरस्थिरौ ॥१३८॥</p>
<p>गोविन्दलीलामृतं २१.५५५९—</p>
<p>यत्कर्णहारिहारीतभरद्वाजशुकोक्तिभिः ।</p>
<p>वत्सगालवशाण्डिल्यान्वितं मुनिसदो यथा ॥१३९॥</p>
<p>श्रुतिऋतुवसुकोणैर्मण्डलाङ्गैश्च कैश्चिद्</p>
<p>विविधमणिविचित्रैर्दिक्षु सोपानयुक्तैः ।</p>
<p>गलहृदुदरनाभिश्रोणिजानूरुदघ्नैर्</p>
<p>वलितललितमूलाकुट्टिमैः सालबालैः ॥१४०॥</p>
<p>नीलरक्तमणिबद्धकुट्टिमाः</p>
<p>केचिदिन्दुमणिजालवालकाः ।</p>
<p>नीलरक्तमणिजालवालकाः</p>
<p>केऽपि चन्द्रमणिबद्धकुट्टिमाः ॥१४१॥</p>
<p>वृक्षा हैमा हरिमणिमयैः काञ्चनैरैन्द्रनीला</p>
<p>वैदुर्याभाः स्फटिकमणिजैः स्फाटिकाः पद्मरागैः ।</p>
<p>ग्लौकान्ताङ्गा मरकतमयैस्तैश्च तेऽन्ये तथान्यैर्</p>
<p>दीव्यन्त्यस्मिन्व्रततिवलयैः श्लिष्टशाखाः प्रफुल्लाः ॥१४२॥</p>
<p>हरिमणिभुवि हैमा वैद्रुमा वैद्रुमाश्च</p>
<p>स्फटिकमणिधरायां स्फाटिकाः स्वर्णभूमौ ।</p>
<p>अरुणमणिधरायां शाक्रनीलाश्च यस्मिन्</p>
<p>मरकतमणिधात्र्यां पद्मरागा विभान्ति ॥१४३॥</p>
<p>गोविन्दलीलामृतं २१.६२६४—</p>
<p>स्वभावमालाकृतिपुष्पभाजां</p>
<p>फलानि तासां रुरुचुर्लतानाम् ।</p>
<p>कुष्माण्डतुम्बीसदृशानि यत्र</p>
<p>श्रीकृष्णलीलोचितवस्तुभाञ्जि ॥१४४॥</p>
<p>कुसुमरचितशय्योल्लोचभूषोपधानैः</p>
<p>समधुचषकताम्बूलाम्बुगन्धादिपात्रैः ।</p>
<p>व्यजनमुकुरसिन्दूराञ्जनामत्र कैश्चा</p>
<p>न्वितमणिनिचितान्तर्भूमयो भूरिचित्राः ॥१४५॥</p>
<p>कुसुमितबहुवल्लीमण्डलैर्भित्तिकल्पैर्</p>
<p>उपरि च पटलाभैः श्लिष्टशाखासमूहैः ।</p>
<p>निविडदलफलानां छादिताः पादपानां</p>
<p>मणिमयगृहतूल्या यत्र कुञ्जा विभान्ति ॥१४६॥</p>
<p>गोविन्दलीलामृतं २१.६६८१—</p>
<p>कपोतपारावतकोकिलानां</p>
<p>हारीतकापिञ्जलटैट्टिभानाम् ।</p>
<p>मायूरचाकोरकचातकानां</p>
<p>चाषालिलावावलिवर्तकानाम् ॥१४७॥</p>
<p>यच्छौकशारीततिचाटकानां</p>
<p>कालिङ्गपादायुधतैत्तिरीणाम् ।</p>
<p>व्याघ्राटभाषावलिकौक्कुभानां</p>
<p>स्वनैर्विलासैः श्रुतिनेत्रहारि ॥१४८॥ (युग्मकम्)</p>
<p>विस्तीर्णा रत्नचित्रान्ता तदन्तःकनकस्थली ।</p>
<p>निकुञ्जमण्डलैः कल्पद्रुमानामस्ति वेष्टिता ॥१४९॥</p>
<p>मध्ये विचित्रमणिमन्दिरमस्ति तस्याः</p>
<p>कल्पद्रुमाङ्कमनु कुट्टिमशोभिदिक्षु ।</p>
<p>सोपानपालिललितं वलितं विदिक्षु</p>
<p>सन्तानकाद्यपरवृक्षचतुष्टयेन ॥१५०॥</p>
<p>स्वकान्तिजालायतलोलपक्षैर्</p>
<p>ऊर्ध्वक्रमात्कुञ्चितपूर्वपादैः ।</p>
<p>पश्चादधो न्यस्तदरायतान्य</p>
<p>स्वीयाङ्घ्रियुग्मार्पितदेहभारैः ॥१५१॥</p>
<p>माणिक्या नेत्रै रविकान्तगात्रैर्</p>
<p>उत्पुच्छकर्णैः कपिशोच्छटौघैः ।</p>
<p>उड्डीयमानैरिव रत्नसिंहैर्</p>
<p>यदुह्यमानं वियतीव दिक्षु ॥१५२॥</p>
<p>सुचेलतूलीषुतहेमकर्णिकं</p>
<p>खट्टायमानं मणिकान्तिकेशरम् ।</p>
<p>यस्यान्तरष्टच्छदपद्मसन्निभं</p>
<p>कृष्णस्य सिंहासनमस्ति काञ्चनम् ॥१५३॥ (सन्दानितकम्)</p>
<p>लघुरत्नालयस्वाङ्कैः कुञ्जैः कल्पलतावृतैः ।</p>
<p>अष्टभिः कल्पवृक्षाणां बहिर्यद्दिक्षु शोभितम् ॥१५४॥</p>
<p>वल्लीयुक्कल्पवृक्षाणि कुञ्जानां तद्बहिर्बहिः क्रमाद।</p>
<p>द्विगुणसङ्ख्यानां बहुभिर्मण्डलैर्वृतम् ॥१५५॥</p>
<p>भास्वता मृगपक्ष्यादिमिथुनै रत्नचित्रितैः ।</p>
<p>शून्यहेमस्थलीप्रान्तभागेन तद्बहिर्वृतम् ॥१५६॥</p>
<p>तद्बहिः कदलीषण्डैः सफलैः शीतलच्छदैः ।</p>
<p>वृतं नानाजातिभेदैः कर्पूराकरवल्कलैः ॥१५७॥</p>
<p>तद्बहिर्वेष्टितं पुष्पोद्यानेनातिप्रथीयसा ।</p>
<p>पृथक्तत्तत्पुष्पबाटीवलितेन समन्ततः ॥१५८॥</p>
<p>तद्बहिर्भूरिभेदानां नम्राणां फलभारतः ।</p>
<p>आराममण्डलैस्तैस्तैर्वेष्टितं फलभूरुहाम् ॥१५९॥</p>
<p>तयोर्मध्येऽरण्यदेवीकुञ्जदासीशतान्वितैः ।</p>
<p>सेवोपकरणागारनिकरैः परितो वृतम् ॥१६०॥</p>
<p>बहिर्बहिः क्रमात्तस्माद्वृतं तत्तल्लतायुतैः ।</p>
<p>स्वान्तरालैः पृथक्तैस्तैः श्रेणीभूतैर्द्रुमण्डलैः ॥१६१॥</p>
<p>करलभ्यहरित्पीतारुणाच्छफलगुच्छकैः ।</p>
<p>तद्बहिर्वृतकण्ठानां पूगानां मण्डलैर्वृतम् ॥१६२॥</p>
<p>गोविन्दलीलामृतं २१.८५—</p>
<p>स्वपार्श्वयोः श्रीबकुलावलिभ्यां</p>
<p>सञ्च्छादितान्यत्र चितानि रत्नैः ।</p>
<p>आमन्दिराद्यामुनतीर्थगानि</p>
<p>चत्वारि वर्त्मानि विभान्ति दिक्षु ॥१६३॥</p>
<p>गोविन्दलीलामृतं २१.९४९५—</p>
<p>कल्पद्रुमाधःस्थितरत्नमन्दिरं</p>
<p>गोपालसिंहासनयोगपीठकम् ।</p>
<p>यमागमज्ञाः प्रवदन्ति यं हरेः</p>
<p>प्रियागणः केलिनिकुञ्जमाह च ॥१६४॥</p>
<p>एवंविधं तं स्थलराजतल्लजं</p>
<p>कन्दर्पलीलासुखसत्रमन्दिरम् ।</p>
<p>गोविन्दसंस्मारकमात्मनो गुणैर्</p>
<p>वीक्ष्यापराधा ससखीततिर्मुदम् ॥१६५॥</p>
<p>कृष्णाह्निककौमुदी ६.२५२७—</p>
<p>तस्मिन्कुञ्जप्रवरसविधे रत्नवेयां प्रकृष्ट</p>
<p>ज्योत्स्नास्नानस्तिमितवपुषि स्वान्तरे सूपविष्टः ।</p>
<p>आगच्छन्तीं पुरपरिसरे प्रेयसीं सालिवृन्दां</p>
<p>प्रत्युद्गम्याभ्युपगमयितुं प्रेरयामास वृन्दाम् ॥१६६॥</p>
<p>निर्गच्छन्त्या द्रुतमथ तयालोकि पूर्द्वार एव</p>
<p>ज्योत्स्नामूर्तिर्विबुधलतिकावाटिका जङ्गमेव ।</p>
<p>तां प्रापय्योपवनलतिकां राधिकां सप्रहर्षं</p>
<p>चक्रेऽन्योन्यद्युतिवितरणेऽन्योन्यमेव प्रकर्षम् ॥१६७॥</p>
<p>चेतोमध्याद्बहिरिव गतं वीक्ष्य सा वीतबाधा</p>
<p>कृष्णं बालाग्रहमथ पुनर्लब्धबोधेव राधा ।</p>
<p>क्वाहं कस्मात्कथमहमहो केन वात्रोपनीता</p>
<p>पन्थाः को वा मम समजनीत्याममर्श प्रतीताः ॥१६८॥</p>
<p>कृष्णाह्निककौमुदी ६.२९३१—</p>
<p>सा तं दृष्ट्वा तदुपविपिनं तां निशां चन्द्रिकाभिः</p>
<p>कान्तां तां तामपि गृहततिं चारुक्ÿप्तां लताभिः ।</p>
<p>यैरानीतो गुरुगृहगुहां हापयित्वा स्वदेहस्</p>
<p>तानस्तौषीन्मनसि मुदिता विस्मृताशेषदाहः ॥१६९॥</p>
<p>अध्वश्रान्ताः सुमृदुलतनूर्माधवीमण्डपानां</p>
<p>द्वारि द्वारि प्रतिजनममूः स्थापयित्वा समानाम् ।</p>
<p>वृन्दा प्रत्यादिशदनुलतं पल्लवैर्वीजनार्थं</p>
<p>ताः कुर्वत्यस्तदथ मुदिता मेनिरे स्वं कृतार्थम् ॥१७०॥</p>
<p>यावच्छ्रान्तिं व्यपनयति सा श्रेणिरेणीक्षणानां</p>
<p>तावत्कृष्णो न खलु गतवानेव पारं क्षणानाम् ।</p>
<p>प्रत्यासन्नो ललितमुरलीपाणिरानन्दसिन्धुः</p>
<p>स्वीयं वासो व्यजनमकरोत्तास्त्रपामबबन्धुः ॥१७१॥</p>
<p>उज्ज्वलनीलमणि ११.३३—</p>
<p>अध्यासीनममुं कदम्बनिकटे क्रीडाकुटीरस्थलीम्</p>
<p>आभीरेन्द्रकुमारमत्र रभसादालोकयन्त्याः पुरः ।</p>
<p>दिग्धा दुग्धसमुद्रमुग्धलहरीलावण्यनिस्यन्दिभिः</p>
<p>कालिन्दी तव दृक्तरङ्गितभरैस्तन्वङ्गि गङ्गायते ॥१७४॥</p>
<p>उज्ज्वलनीलमणि १२.३१—</p>
<p>जङ्घे स्थावरतां गते परिहृतस्पन्दा द्वयी नेत्रयोः</p>
<p>कण्ठ कुण्ठितनिस्वनो विघटितश्वासा च नासापुटी ।</p>
<p>राधायाः परमप्रमोदसुधया धौतं पुरो माधवे</p>
<p>साक्षात्कारमिते मनोऽपि मुनिवन्मन्ये समाधिं दधे ॥१७५॥</p>
<p>आनन्दवृन्दावनचम्पू १९.५५७२—</p>
<p>अनिशमनिमिषाभ्यां लोचनाभ्यामथैका</p>
<p>मुखकमलमधूलीमापिबत्प्राणबन्धोः ।</p>
<p>अलभत न पिपासापारमेषा तदासीत्</p>
<p>इयमपि च नितान्तं पीयमानापि पूर्णा ॥१७६॥</p>
<p>तं कापि लोचनपथेन निवेश्य चित्ते</p>
<p>तेनैव निर्गमनशङ्कनतो नताक्षी ।</p>
<p>तत्कालमेव विनिमीलितलोचनैव</p>
<p>रोमाञ्चिता विधुमुखी चिरमालिलिङ्ग ॥१७७॥</p>
<p>काचित्काञ्चनमञ्जरीव विनमद्गात्री मनोरागजैर्</p>
<p>आवेगैः पृथुवेपथुर्विरुरुचे कृष्णं विलोक्याग्रतः ।</p>
<p>सङ्ग्रामोत्सवकौतुकोत्सुकतया सद्यः प्रसूनायुधो</p>
<p>गर्वेणैव चकार चम्पकधनुःकम्पस्य सम्पादकम् ॥१७८॥</p>
<p>अभ्युन्नीय परस्पराङ्गुलिदलव्यासङ्गि पाणिद्वयं</p>
<p>लीलालस्यविलुप्तये तनुलतामुल्लासयन्ती तिरः ।</p>
<p>मूर्ध्नः सीमनि मण्डलीकृतमतिस्मेरस्य हर्षोदयात्</p>
<p>वक्त्रेन्दोः परिधीचकार भुजयोर्युग्मं चकोरेक्षणा ॥१७९॥</p>
<p>वामा वामकराङ्गुलीदलयुगेनातन्वती छोटिकां</p>
<p>निर्याहीति ह्रियोऽपसारणविधेः सङ्केतमुद्रामिव ।</p>
<p>ईषन्निःसरतेव दन्तमहसा सार्धं बहिर्निःसृतौ</p>
<p>तस्या एव हि वर्त्मकल्पनकृतारम्भेव जृम्भां व्यधात॥१८०॥</p>
<p>आनीय काप्युरसि पाणिदलेन वेणीम्</p>
<p>एणीदृगुन्नतपयोधरयोर्निवेश्य ।</p>
<p>दोर्भ्यां निपीड्य निविडं विनिमीलिताक्षी</p>
<p>रोमाञ्चकञ्चुकतनूश्चिरमालिलिङ्ग ॥१८१॥</p>
<p>आघ्राय धूनितशिरः सरसं च वीक्ष्य</p>
<p>व्याधुन्वती मधुकरीं पुरतः पतन्तीम् ।</p>
<p>स्विद्यत्कपोलफलका पुलकाङ्कुरेण</p>
<p>लीलारविन्दमरविन्दमुखी चुचुम्ब ॥१८२॥</p>
<p>काचिच्चकोरनयना नयनाञ्चलेन</p>
<p>लीलाऽऽलसेन दयिताननमीक्षमाणा ।</p>
<p>आलीजनांसतटवेल्लितबाहुवल्लिर्</p>
<p>मूर्तेव सौभगमहाधनमत्तताभूत॥१८३॥</p>
<p>दोर्भ्यां लसत्कनककङ्कणझङ्कृताभ्यां</p>
<p>आमोच्य कापि कवरीं पुनराबबन्ध ।</p>
<p>ध्वान्तभ्रमादिह निलीय किमस्ति मानो</p>
<p>नो वेति तं निरसितुं तमिवान्वियेष ॥१८४॥</p>
<p>भुजाया वामायाः कलमधुरझङ्कारिवलयं</p>
<p>सलीलं धूतायाः करदलकनीयोऽङ्गुलिकया ।</p>
<p>वितन्वाना वामश्रुतिकुहरकण्डूमथ परा</p>
<p>व्यधात्कामक्रीडासमरजयघण्टाध्वनिमिव ॥१८५॥</p>
<p>करेणासव्येन प्रचलवलयालिध्वनिभूता</p>
<p>व्यधूनात्तन्वङ्गी ललितमथ लीलासरसिजम् ।</p>
<p>तदासीदेतस्याः कुसुमशरसङ्ग्रामविजयी</p>
<p>महानेवावर्तो नभसि नवलावण्यसरितः ॥१८६॥</p>
<p>मुदितमदनमोदामर्षघर्माम्बुसिक्तं</p>
<p>निजवपुरथ काचित्स्वोत्तरीयाञ्चलेन ।</p>
<p>व्यजयत कृतहेलं लीलया वीजयन्ती</p>
<p>स्मरसमरपताका मारुतेनाधुतेव ॥१८७॥</p>
<p>अन्तःप्रफुल्लदभिलाषलताततीनां</p>
<p>औत्सुक्यमारुतजवेन बहिर्विधूतैः ।</p>
<p>पुष्पैरिव स्मितभरैर्विदधे विदग्धा</p>
<p>कृष्णवलोकनमहोत्सवपुष्पवर्षम् ॥१८८॥</p>
<p>आनन्दजैर्नवकुरङ्गविलोचनाया</p>
<p>बाष्पाम्बुभिर्नयनयुग्मकमापुपूरे ।</p>
<p>कृष्णं विलोकयसि धन्यमसीति गाढं</p>
<p>प्रेम्णा द्रुतेन मनसेव तदालिलिङ्गे ॥१८९॥</p>
<p>एकां च काञ्चनमयप्रतिमायमानां</p>
<p>स्तम्भः प्रियेक्षणकृतः सहसा व्यधत्त ।</p>
<p>तामेव किं त्रिजगतीललनाललाम</p>
<p>सौभाग्यभारगरिमैव पराबभूव ॥१९०॥</p>
<p>आमूलतो मुकुलितेव कदम्बशाखा</p>
<p>काचिद्बभूव विपुलैः पुलकैः किमस्याः ।</p>
<p>बाणान्स्मरस्य विरहे हृदि सम्प्रविष्टान्</p>
<p>श्रीकृष्णचुम्बकमणिर्बहिराचकर्ष ॥१९१॥</p>
<p>अम्भःकणाकुलितकाञ्चनपद्मिनीव</p>
<p>सिष्वेद काचन चिराय चमूरुनेत्रा ।</p>
<p>प्राणाधिनाथमुखचन्द्रविलोकनेऽस्या</p>
<p>यत्स्यन्दते स्म बत मानसचन्द्रकान्तः ॥१९२॥</p>
<p>कृष्णं विलोक्य चलचारुचकोरनेत्रा</p>
<p>सञ्चारिचम्पकलतेव चिरं चकम्पे ।</p>
<p>अस्याः प्रविश्य वपुषि स्मरसिन्धुरेन्द्रो</p>
<p>हृद्भूमिकम्पमिव मत्ततया व्यधत्त ॥१९३॥</p>
<p>आनन्दवृन्दावनचम्पू १९.७४७५—</p>
<p>वेणीं विमुच्य कुटिलां निजबाहुमूले</p>
<p>काचित्कुरङ्गनयना भुजगीभ्रमेण ।</p>
<p>वित्रासविक्षुभितनेत्रमरालितभ्रूः</p>
<p>क्षिप्त्वोत्तरीयसहितामपसर्पमीये ॥१९४॥</p>
<p>अभिमुखमवलोक्य कापि भृङ्गं</p>
<p>करकमलेन सलीलमुद्धुनाना ।</p>
<p>सललितमवगुण्ठनाञ्चलेन</p>
<p>व्यधित वधूरधरौष्ठसम्पिधानं ॥१९५॥</p>
<p>भाववशीभूता पूर्वमागतमपि अनागच्छन्तमिव मन्यमानाह, सङ्ग्रहकर्तुः (?)—</p>
<p>अत्रैवावसरे व्यजिज्ञपदितस्तं रूपमञ्जर्यमूः</p>
<p>पूर्वस्याः ककुभो विधुं वनतटाद्द्रागजिहानं पुरः ।</p>
<p>सम्भ्रान्ता वृषभानुजाह सुषमापूर्णः स एवैति नः</p>
<p>शङ्के मोहयितैव मन्त्रबलभागाल्यः करोम्यत्र किम् ॥१९६॥</p>
<p>इत्युक्त्वैव शनैः ससम्भ्रमपदन्यासैः स्वमञ्जीरगीः</p>
<p>सातङ्कैव कदम्बषण्डविटपैः स्वं निह्नुवानैव सा ।</p>
<p>तिर्यग्गृइवमपाङ्गमार्गणगणं पश्चान्नुदन्त्यात्मनो</p>
<p>रक्षाव्यग्रधियेव कुब्जिततनुः सद्माविशद्वाञ्जुलम् ॥१९७॥</p>
<p>गोविन्दलीलामृतं २१.११११२०—</p>
<p>कृष्णोऽपि तासामवलोकजाता</p>
<p>नन्दोत्थभावालिविभूषिताङ्गः ।</p>
<p>कान्तावलोकोत्तरलाक्षिचेताः</p>
<p>कान्तामपश्यन्नवदत्तदालीः ॥१९८॥</p>
<p>वयस्या वः सख्यः क्व नु निजगृहे तद्विरहिताः</p>
<p>कथं यूयं प्राप्ताः कुसुममवचेतुं रविकृते ।</p>
<p>कुतस्तत्सौरभ्यं प्रसरति तदङ्गेन मिलिताच्</p>
<p>छरिरादस्माकं वितत्थमिदमस्त्वेव वितथम् ॥१९९॥</p>
<p>तां विना न वने युष्मद्गतिः सम्भाव्यते क्वचित।</p>
<p>चन्द्रमूर्तिं विनाकाशे नेक्ष्यन्ते तन्मरीचयः ॥२००॥</p>
<p>नेयं चन्द्रतनूः किन्तु श्रीरियं वृषभानुजा ।</p>
<p>यैकदेशे स्थिता व्याप्नोत्यमूं त्वां च स्वदीप्तिभिः ॥२०१॥</p>
<p>एवं नर्मालिभिस्तन्वन्वृन्दयासौ दृशेरितः ।</p>
<p>कान्ता सन्दर्शनोत्कण्ठः प्राविशत्स्वर्णमन्दिरम् ॥२०२॥</p>
<p>राधाकान्त्युच्छलत्स्वर्णगेहकान्त्याखिले कृते ।</p>
<p>पीताद्वैतेऽन्तरेऽपश्यत्सर्वं हेममयं हरिः ॥२०३॥</p>
<p>तावत्स्वकान्तिमिलनात्प्रोच्छलन्त्या च तत्त्विषा ।</p>
<p>व्याप्तं सापश्यदत्रत्यं सर्वं मरकतप्रभम् ॥२०४॥</p>
<p>पञ्चालिकान्तरेऽन्विष्य पश्यन्नपि मुहुः प्रियाम् ।</p>
<p>स्तब्धां स्वालोकमुद्भीभ्यां मेने पञ्चालिकां प्रियः ॥२०५॥</p>
<p>तां लालसा दयितसङ्गतये पुरस्ताद्</p>
<p>द्रग्वामतापसृतये च चकर्ष पश्चात।</p>
<p>तावन्मुदुत्थजडतैत्य निवार्य तां तां</p>
<p>वामा सखीव निरुरोध हरेः पुरस्तात॥२०६॥</p>
<p>तां स्प्रष्टुमुत्सुकतयेरितमन्तिकाप्तं</p>
<p>तं स्तब्धताध्वनि रुरोध बलान्मुदुत्था ।</p>
<p>तां लालसेत्य विनिवार्य हठात्प्रियां तं</p>
<p>प्रापय्य तत्करमधारयदाशु सोग्रा ॥२०७॥</p>
<p>गोविन्दलीलामृतं २२.५—</p>
<p>तत्काननं तां रजनीं प्रियास्ताः</p>
<p>कृष्णां च तां तत्पुलिनानि तानि ।</p>
<p>समीक्ष्य कृष्णो हृदि जातयाभवत्</p>
<p>स प्रेरितो रासविलासवाञ्छया ॥२०८॥</p>
<p>गोविन्दलीलामृतं २१.१२२१२७—</p>
<p>स्मेरारुणान्तकुटिलाश्रुकलाञ्चिपक्ष्म</p>
<p>हेलोल्लसच्चपललोचनमुत्स्मितार्द्रम् ।</p>
<p>कण्ठाध्वखञ्जितसहुङ्कृतिभर्त्सनोक्ति</p>
<p>प्रेक्स्यामितां मुदमवाप हरिः प्रियास्यम् ॥२०९॥</p>
<p>नासारसज्ञाश्रुतिनेत्रवर्ष्मभिर्</p>
<p>लुब्धैः स्वतत्तद्विषये प्रियौ मिथः ।</p>
<p>तौ लुण्ठयामासतुरङ्गनीवृतं प्रिया</p>
<p>छलाच्छन्नमयं बलात्स्फुटम् ॥२१०॥</p>
<p>गूढौ पुनः स्वर्णघटौ विमोषितुं</p>
<p>सरीसृपन्तं निजकञ्चुकान्तरे ।</p>
<p>कामाङ्कुशास्त्रं करतस्करं हरेः</p>
<p>करेण सारुद्ध परं न वाञ्छितम् ॥२११॥</p>
<p>इति सुमधुरलीलानन्दसिन्धौ निमग्ने</p>
<p>शिथिलिततनुचित्ते प्रेयसि प्रेयसी सा ।</p>
<p>प्रियसहनिजलीलालोकनायागताली</p>
<p>वलितमुदितवाम्या कुट्टिमं प्राप गेहात॥२१२॥</p>
<p>हरिरपि रसभङ्गैः प्रापितस्तत्समीपं</p>
<p>तदवकलनभीत्या सा निलिल्ये सखीषु ।</p>
<p>स पुनरिह विचिन्वन्तासु तां तच्छलात्ताः</p>
<p>प्रणयकुटिलदृष्टिः संस्पृशन्मोदमाप ॥२१३॥</p>
<p>यदपि हृदि विवृद्धां काञ्चिदाशान्तयोस्तां</p>
<p>न्यरुणदतिबलिष्ठा वामतैत्य प्रियायाः ।</p>
<p>तदपि सुखसमृद्धिं प्रापतुस्तावुदग्रां</p>
<p>प्रथयति हि सुखाब्धीन्वामताप्यङ्गनानाम् ॥२१४॥</p>
<p>इति श्रीश्रीभावनासारसङ्ग्रहे प्रदोषलीलास्वादनं नाम</p>
<p>सप्तमः सङ्ग्रहः ॥</p>
<p>॥७॥</p>
<p>ओ)०(ओ</p>
<p>(८)</p>
<p>अष्टमसङ्ग्रहः</p>
<p>अथ नक्तलीला</p>
<p>श्रीश्रीवासगृहे मुदा परिवृतो भक्तैः स्वनामावलीं</p>
<p>गायद्भिर्गलदश्रुकम्पपुलको गौरो नटित्वा प्रभुः ।</p>
<p>पुष्पारामगते सुरत्नशयने ज्योत्स्नायुतायां निशि</p>
<p>विश्रान्तः स शचीसुतः कृतकलाहारो निषेव्यो मम ॥१॥</p>
<p>गोविन्दलीलामृत २२.१११—</p>
<p>तावुत्कौ लब्धसङ्घौ बहुपरिचरणैर्वृन्दयाराध्यमानौ</p>
<p>प्रेष्ठालीभिर्लसन्तौ विपिनविहरणैर्गानरासादिलास्यैः ।</p>
<p>नानालीलानितान्तौ प्रणयिसहचरीवृन्दसंसेव्यमानौ</p>
<p>राधाकृष्णौ निशायां सुकुसुमशयने प्राप्तनिद्रौ स्मरामि ॥२॥</p>
<p>वृन्दा सवृन्दाथ सहालिवृन्दौ</p>
<p>वृन्दावनेशावनुनाथ्य नाथौ ।</p>
<p>तदालयालिन्दमनिन्दशोभं</p>
<p>पूर्णेन्दुकान्त्युज्ज्वलितं निनाय ॥३॥</p>
<p>सा तत्र तौ पुष्पचितान्तरायां</p>
<p>सुचीनवस्त्रास्तरणान्वितायाम् ।</p>
<p>कलिन्दकन्यानिलशीतलायां</p>
<p>न्यवीविशत्काञ्चनवेदिकायाम् ॥४॥</p>
<p>आवेशनादालिगणोपनीतैर्</p>
<p>विचित्रपुष्पाभरणैश्च नाल्यैः ।</p>
<p>ताम्बूलगन्धव्यजनैः सुतोयैः</p>
<p>सा तौ निजेशौ सगणौ सिषेवे ॥५॥</p>
<p>तत्काननं तां रजनीं प्रियास्ताः</p>
<p>कृष्णां च तां तत्पुलिनानि तानि ।</p>
<p>समीक्ष्य कृष्णो हृदि जातयाभवत्</p>
<p>स प्रेरितो रासविलासवाञ्छया ॥६॥</p>
<p>सगणोऽरण्यविहृतिश्चक्रभ्रमणनर्तनम् ।</p>
<p>हल्लीसकं युग्मनृत्यं ताण्डवं लास्यमेककम् ॥७॥</p>
<p>तत्तत्प्रबन्धगानं च सनृत्यरतिनर्मणी ।</p>
<p>जलखेलेत्यमून्येष रासाङ्गानि व्यधात्क्रमात॥८॥ (युग्मकम्)</p>
<p>ज्योत्स्नोज्ज्वलं मन्दसमीरवेल्लितं</p>
<p>स्वसङ्गमोद्दीप्तवसन्तजृम्भितम् ।</p>
<p>नृत्यन्मयूरं पिकभृङ्गनादितं</p>
<p>वनं समीक्ष्यात्र विहर्तुमैच्छत॥९॥</p>
<p>वंशीगानेन तास्वेष ज्ञापयामास वाञ्छितम् ।</p>
<p>तन्नाम्नैवानुगानेन स ताभिश्चानुमोदितः ॥१०॥</p>
<p>कानने सुधांशुकान्तिशुभ्रमञ्जुविग्रहे ।</p>
<p>पुष्पिते समस्त्वयाद्य मे प्रियालिवर्ग हे ।</p>
<p>रन्तुमत्र वाञ्छितानि चित्तवृत्तिरुद्वहेद्</p>
<p>एवमस्तु कृष्ण कृष्ण कृष्ण कृष्ण कान्त हे ॥११॥</p>
<p>उत्थितः स्वरमणीगणसङ्गी</p>
<p>वृन्दयाप्यनुगतो मृदु गायन।</p>
<p>प्रत्यगं प्रतिलतं प्रतिकुञ्जं</p>
<p>स प्रदक्षिणतया भ्रमति स्म ॥१२॥</p>
<p>आनन्दवृन्दावनचम्पू १७.१३—</p>
<p>हरिति हरिति हारी पूर्णयन्कर्णमोदं</p>
<p>मदकलकलकण्ठीकण्ठनादो जजृम्भे ।</p>
<p>सुमधुरमधुराजन्माधवीगन्धबन्धुर्</p>
<p>गतिमतनुत मन्दश्चान्दनो गन्धवाहः ॥१३॥</p>
<p>कुसुमकुलमफुल्लं मल्लिकावल्लिकानां</p>
<p>मदमधुपयुवानोऽलङ्कृतो झङ्कृतेन ।</p>
<p>उपरि परिपिबन्तो वादयन्ते स्म शङ्खान्</p>
<p>इव निविडनिदाघश्रीविहारोत्सवस्य ॥१४॥</p>
<p>सरसि सरसि सारं सारमामोदमीयुर्</p>
<p>मदकलकलहंसाः सालसाः सारसाश्च ।</p>
<p>विकचकुमुदिनीनां मण्डले गन्धलुब्धा</p>
<p>व्यधिषत रतिकेलिं चञ्चलाश्चञ्चरीकाः ॥१५॥</p>
<p>आनन्दवृन्दावनचम्पू १७.६५७८—</p>
<p>आनन्देन समन्ततो जयजयेत्युत्कीर्तितं पत्रिभिर्</p>
<p>वल्लीभिः परितः स्मितं क्षितिरुहै रोमाञ्चितं सर्वतः ।</p>
<p>अन्योन्यं प्रियसङ्कथाकुलतया संयुक्तमेणीगणैः</p>
<p>पुष्पाणां मकरन्दबिन्दुनिवहैः स्विन्नं धरण्यापि च ॥१६॥</p>
<p>समेताभिस्ताभिः सह स हरिरानन्दलहरी</p>
<p>हरिद्वृन्दाप्लावी स्मितमधुरमुग्धास्यविधुभिः ।</p>
<p>अकम्पाभिः शम्पाततिभिरिव सम्पालिततनुर्</p>
<p>धराधारो धाराधर इव नवीनो व्यहरत ॥१७॥</p>
<p>सोत्कण्ठैरुपगीयमानचरितः प्रेम्णा सुकण्ठीगणैः</p>
<p>कण्ठेनापि च वेणुनापि च कलं गायन्क्रमेणैव सः ।</p>
<p>मालामालुलितामलीन्द्रगरुतां वातैः पदालम्बिनीं</p>
<p>बिभ्राणः प्रतिभूरुहं प्रतिलतं बभ्राम दामोदरः ॥१८॥</p>
<p>चित्रैः पत्रैर्नखविदलितैः कल्पयन्पत्रलेखां</p>
<p>नानापुष्पैः स्वकरविचितैः कञ्चुलीं निर्मिमाणः ।</p>
<p>वल्लीखण्डैः स्तवकचटुलैः साधयन्नङ्गदादीन्य्</p>
<p>आसां तेनेऽलकललिततां धूलिभिः कौसुमीभिः ॥१९॥</p>
<p>हारं मल्लीकुसुमनिकरैः पत्रपाश्यां कदम्बैर्</p>
<p>उत्तंसं च स्थलसरसिजैर्गण्डशोभां च लोध्रैः ।</p>
<p>कुन्दैः कण्ठाभरणरचनां केशरैः काञ्चिमासां</p>
<p>कुर्वन्स्वीयां युगपदनघां दर्शयामास शिक्षाम् ॥२०॥</p>
<p>काचित्केशरकुट्मलं श्रवणयोः काचित्कचे केतकीं</p>
<p>काचिद्वक्षसि तस्य मल्लिकुसुमैराकल्प्य हारोत्तमम् ।</p>
<p>उष्णीषेऽकृत किङ्किरातमपरा यूथीस्रजः खण्डकैः</p>
<p>काचित्कङ्कणमङ्गदं च बकुलैः काचिच्च काञ्चीगुणम् ॥२१॥</p>
<p>तेषु चारब्धे वनविलासे निराविलासे निराकरणरणन्मदकलकलकण्ठरोलम्बलम्बमानकलझङ्कारमाधुरीधुरीणासु दिङ्मण्डलीषु मदनमदनमद्धियो धियोढकृष्णरतयो यूथश एव—</p>
<p>पुन्नागेभ्यः कनकरुचिभिश्चीयमानैः परागैर्</p>
<p>भृङ्गासङ्गादपि सुविशदां चन्द्रिकां म्लापयद्भिः ।</p>
<p>तत्राकालस्मररण इवोद्धूतधूलिप्रपूरैर्</p>
<p>झञ्झङ्कारक्षुभितवलयैरप्यधुः प्राणनाथम् ॥२२॥</p>
<p>नानापुष्पैः स्वयमवचितैः कन्दुकान्कल्पयित्वा</p>
<p>तैस्तैर्निघ्नन्युगपदभितो हन्यमानश्च ताभिः ।</p>
<p>अक्षोभेण व्यजयत वधूयूथपानां स यूथं</p>
<p>तत्पक्षीयैर्जय जय जयेत्याजगे पक्षिसङ्घैः ॥२३॥</p>
<p>दर्पोत्सेकात्सहपरिजनां राधिकां जेतुकामे</p>
<p>कृष्णे पूर्वं जितवति समं कन्दुकैरालिवृन्दम् ।</p>
<p>तस्याः कोपभ्रुकुटिकुटिलर्निर्जितेऽस्मिन्कटाक्षै</p>
<p>रेणुर्ही ही जितमिति मुहुस्तद्गणाः पक्षिसङ्घाः ॥२४॥</p>
<p>आचिन्वानां सुरभिसुरसं केशरं भृङ्गबाधा</p>
<p>वित्रस्ताक्षीं चकितचकितां पाणिपद्मं धुनानाम् ।</p>
<p>पुन्नागं यद्धरसि तदहो योग्यमेतत्तवेति</p>
<p>स्मायं स्मायं नमितवदनां स्मापयामास राधाम् ॥२५॥</p>
<p>पादाग्रेण क्षितितलमवष्टभ्य दोर्वल्लिमुच्चैर्</p>
<p>उन्नीयैकं कुसुममतुलं दूरतो हर्तुमिच्छुः ।</p>
<p>नीवीस्रंसे चकितचकिता पृष्ठमागत्य धृत्वा</p>
<p>दोर्भ्यामुत्थापयति दयिते तत्रपे तत्र राधा ॥२६॥</p>
<p>काचित्कैतवतो रजः कुसुमजं लग्नं ममाक्ष्णोरिति</p>
<p>त्रस्ता पाणिसरोरुहेण वलयक्वाणेन हाहाकृता ।</p>
<p>मार्जन्ती त्वरितं समेत्य दयितेनालोकयामीत्यलं</p>
<p>निर्भाष्याननपद्ममारुतमिषादक्ष्णोश्चिरं चुम्बिता ॥२७॥</p>
<p>हस्ताप्राप्ये कुसुमनिकरे पाणिमुल्लास्य हर्तुं</p>
<p>यां यामेषा स्फुटविटपिनां हन्त नासीत्समर्था ।</p>
<p>तस्याः सातिप्रणयभरतो हस्तशाखैव तेषाम्</p>
<p>आलीभावादिव विनमिता पाणिलग्ना बभूव ॥२८॥</p>
<p>कृष्णाह्निककौमुदी ३.४३५७—</p>
<p>मन्दारैर्हरिचन्दनैरगुरुभिः सन्तानकैश्चम्पकैः</p>
<p>पुन्नागैर्बकुलैर्बकैः कुरुवकैः कङ्केल्लिभिः केतकैः ।</p>
<p>यूथीजात्यतिमुक्तपाटलिजपाशेफालिकावल्लिभिर्</p>
<p>मल्लीभिर्मुचुकुन्दकुन्दकरुणैः सत्स्वर्णयूथ्यादिभिः ॥२९॥</p>
<p>पूगैर्दाडिमनारिकेलपनसै रम्भाभिराम्रातकैर्</p>
<p>नारङ्गै रुचकैर्मधुकशमिकाकक्कोलकुद्दालकैः ।</p>
<p>भव्यैरामलकीलवङ्गलवलीसत्कर्मरङ्गादिभिर्</p>
<p>जबीरावलिसल्लकीकरुणकैरम्लानकुब्जादिभिः ॥३०॥</p>
<p>वानस्पत्यवनस्पतिव्यतिकरैरप्राकृतैः प्राकृतैः</p>
<p>सर्वै रत्नमयालवालवलयैर्नानालतालिङ्गितैः ।</p>
<p>पुण्यारण्यवरेण्यमौलिमणिभिर्धन्यैरथान्यैर्द्रुमैर्</p>
<p>जुष्टं तद्वनमाविवेश स समं रामेण सख्युत्तमैः ॥३१॥</p>
<p>काण्डं मारकतं प्रभूतविटपाः शाखाः सुवर्णात्मिकाः</p>
<p>पत्राली कुरुविन्दकन्दलमयी प्रावालिकाः कोरकाः ।</p>
<p>पुष्पाणां निकरः सुहीरकमयो वैदूर्यकीया फल</p>
<p>श्रेणी यस्य स कोऽपि शाखिनिकरो यत्रातिमात्रोज्ज्वलः ॥३२॥</p>
<p>येषां रत्नमयालवालवलयक्रीडाद्रिनिर्यत्पयः</p>
<p>पूरेषु प्रतिबिम्बतो ह्युभयतो विस्तारवच्छ्रेणयः ।</p>
<p>ये वै चित्रपवित्रपत्रिनिकरे सर्वत्र मैत्रीजुषः</p>
<p>कामं कामदुघोऽखिलाः क्षितिरुहस्त्रैलोक्यलक्ष्मीयुषः ॥३३॥</p>
<p>नानामञ्जुलकुञ्जमण्डपकुलैर्नानामणिमन्दिरैर्</p>
<p>नानारत्नमयैर्भुवः परिसरैर्निर्यत्नरत्नाङ्कुरैः ।</p>
<p>क्वापि क्वापि वनस्थली सुललिता कृष्णाभमृत्स्नामयी</p>
<p>वैचित्री नहि तत्र धातृविहिता नित्यैव सा चिन्मयी ॥३४॥</p>
<p>बद्धा कापि वनस्थली मरकतैर्यस्यां चरन्ति ध्रुवा</p>
<p>बाष्पच्छेद्यतृणाङ्कुरभ्रमवशादेण्यो वर्ण्योत्सवाः ।</p>
<p>सिद्धान्या कुरुविन्दकन्दलकुलैर्यस्यां हिमस्यागमे</p>
<p>बालार्कद्युतितर्कतश्चमरिकाः क्रीडन्ति कालक्रमे ॥३५॥</p>
<p>विस्फारस्फटिकेन्द्रसान्द्रसरसा काचिन्निदाघातुराः</p>
<p>सेवन्ते घनचन्द्रिकाचयधिया यां संवराणां वराः ।</p>
<p>काचिन्नीलमणीन्द्रवृन्दघटिता ध्वान्तभ्रमे सङ्गते</p>
<p>यामाश्रित्य निदाघदीधितिभिया घूकाः सुखं शेरते ॥३६॥</p>
<p>वासन्ती कलिकालिमौक्तिकलता मल्लीप्रसूनाञ्चिता</p>
<p>कादम्बस्तवकस्तनाम्बुजमुखी लोध्रावतंसान्विता ।</p>
<p>दाम्ना दामनकेन बन्धमधुपश्रेणी सुवेणीप्रिया</p>
<p>लक्ष्मीस्तस्य वनस्य कृष्णमभजत्षाण्णां ऋतूनां प्रिया ॥३७॥</p>
<p>प्रालयैर्यवसाङ्कुरैर्मधुरसैर्गन्धैः प्रसूनोत्तमैः</p>
<p>श्रेण्योर्ध्वं गतयालिनां सुमुकुकैश्च्योतैः फलैः पक्त्रिमैः ।</p>
<p>पाद्यार्घ्याचमनीयगन्धसुमनोधूपप्रदीपावली</p>
<p>नैवेद्यानि ततान सा वनरुहां कृष्णार्चने मण्डली ॥३८॥</p>
<p>चञ्चद्वातगुरूपदिष्टनटना भृङ्गावलीगायनी</p>
<p>गीतार्थाभिनयोल्लसद्दलकरा दिव्याङ्गिकोल्लासिनी ।</p>
<p>आपीनस्तवकस्तनप्रकटनव्रीडातिकम्रानतिः</p>
<p>प्रोन्मीलत्कुसुमस्मिता हरिपुरोऽनृत्यल्लतानां ततिः ॥३९॥</p>
<p>तत्रैका कुसुमस्मितं दलकरेणाच्छादयद्व्रीडिता</p>
<p>हर्षास्रं मकरन्दबिन्दुभिरुदस्राक्षीत्परानन्दिता ।</p>
<p>आरौत्सीदपरापरागपटलीचीनेन पीनस्तन</p>
<p>श्रीभाजस्तवकान्विकीर्य मधुपानङ्गात्स्थिताः काश्चन ॥४०॥</p>
<p>चञ्चत्कोकिलकूजितेन मरुता लोलैर्दलैः पाणिभिस्</p>
<p>तोकोल्लासिविकासिपुष्पहसिताव्यक्ताभिराहूतिभिः ।</p>
<p>एह्येहीति मनोरथोज्ज्वलमना निःसाध्वसैवोत्सुका</p>
<p>वीक्ष्यैवाह्वयतीव कृष्णमसकृत्काचिल्लताश्रेणिका ॥४१॥</p>
<p>दार्वाघाटविरावशुष्करुदितो भृङ्गावलीभ्रूभृत</p>
<p>भ्राम्यद्भ्रूकुटिवीक्षिते सति हरौ पुष्पैः सरोषस्मितः ।</p>
<p>लोलैः पल्लवपानिभिर्नननेत्याक्षेपकारीद्विज</p>
<p>स्वानैः कल्पितभर्त्सनो विरुरुचे कश्चित्स वल्लीव्रजः ॥४२॥</p>
<p>इत्थंभावितभावभावुकवतीर्वल्लीततीर्मानयन्</p>
<p>भक्त्या पुष्पफलोपचारचतुरान्नूर्वीरुहान्नन्दयन।</p>
<p>प्रोन्मीलन्नवशाद्वलां तत इतः श्रीरत्नभूमण्डलीं</p>
<p>पद्भ्यां मेदुरयंश्चचार रसिको वृन्दावनान्तःस्थलीम् ॥४३॥</p>
<p>भागवतं १०.२९.४३४४—</p>
<p>ताभिः समेताभिरुदारचेष्टितः</p>
<p>प्रियेक्षणोत्फुल्लमुखीभिरच्युतः ।</p>
<p>उदारहासद्विजकुन्ददीधितिर्</p>
<p>व्यरोचतैणाङ्क इवोडुभिर्वृतः ॥४४॥</p>
<p>उपगीयमान उद्गायन्वनिताशतयूथपः ।</p>
<p>मालां बिभ्रद्वैजयन्तीं व्यचरन्मण्डयन्वनम् ॥४५॥</p>
<p>गोविन्दलीलामृतं २२.२८—</p>
<p>सुकण्ठीभिः कण्ठीरवमधुरमध्याभिर्</p>
<p>अभितः कलं गायन्तीभिः सरसमनुगीतामलगुणैः ।</p>
<p>स्पृशन्नङ्गान्यासां स्तवककुसुमाद्यर्पणमिषाद्</p>
<p>अकुण्ठामुत्कण्ठां निभृतरतयेऽवर्धयदयम् ॥४६॥</p>
<p>गोविन्दलीलामृतं २२.३१—</p>
<p>यद्यज्जगौ चन्द्रलतादिकं हरिस्</p>
<p>तेनैव पश्चात्प्रियया युतं हरिम् ।</p>
<p>वर्णार्थयोः क्वापि विपर्ययेण ताः</p>
<p>कृष्णस्य नाम्नाऽनुजगुः क्व चालयः ॥४७॥</p>
<p>गोविन्दलीलामृतं २२.४५५०—</p>
<p>स सुदृशां सुदृशां रुचिकृद्</p>
<p>रुचिर्विरहिता रहिता निजतारकाः ।</p>
<p>सुविदधद्विदधत्कुमुदावनम्</p>
<p>वर मुदे स मुदेति विधुर्हि नः ॥४८॥</p>
<p>इत्थं गायन्मधुरविपिनश्रीभरालोकतृप्तः</p>
<p>कान्तावल्लीरपि विरचयन्स्वाभिमर्दने फुल्लाः ।</p>
<p>भ्रामं भ्रामं भ्रमरनिकरैः स्वानुगैर्वेष्टितोऽसौ</p>
<p>ताभिर्वंशीवटविटपिनः कुट्टिमं प्राप कृष्णः ॥४९॥</p>
<p>तत्रोपविष्टः स ददर्श कृष्णां</p>
<p>स्वदर्शनानन्दविवृद्धतृष्णाम् ।</p>
<p>फेनालिहासां खगनादगानां</p>
<p>स्वसङ्गमायोत्कहृषीकवर्गाम् ॥५०॥</p>
<p>स्पर्शोत्सवयोच्छलदूर्मिहस्तां</p>
<p>लोलाब्जरक्तोत्पलफुल्लनेत्राम् ।</p>
<p>समुच्छलन्नक्रमुखोच्चनासां</p>
<p>आवर्तगर्तोत्सुककर्णपालीम् ॥५१॥</p>
<p>पुलिनानि समीक्ष्यासौ तत्र रन्तुमना हरिः ।</p>
<p>कृष्णापारं गन्तुकामः समुत्तस्थौ प्रियागणैः ॥५२॥</p>
<p>अथागतानां स्वजलान्तिकं सा</p>
<p>तेषां पदाब्जेषु तरङ्गहस्तैः ।</p>
<p>समर्प्य पद्मान्यथ तानि कृष्णा</p>
<p>तैस्तैः स्पृशन्तीव मुहुर्ववन्दे ॥५३॥</p>
<p>भागवतं १०.२९.४५—</p>
<p>नद्याः पुलिनमाविश्य गोपीभिर्हिमवालुकम् ।</p>
<p>जुष्टं तत्तरलानन्दिकुमुदामोदवायुना ॥५४॥</p>
<p>आनन्दवृन्दावनचम्पू १७.७८—</p>
<p>कह्लारोत्पलसौरभप्रणयिना वातेन सम्मार्जितं</p>
<p>कालिन्द्यैव समन्ततः स्वलहरीहस्तेन सष्कारितम् ।</p>
<p>लिप्तं पूर्णसुधाकरस्य किरणैः कर्पूरधूलिप्रभं</p>
<p>प्रेयः प्राप्य ससौरभं तत इतो बभ्राम दामोदरः ॥५५॥</p>
<p>भागवतं १०.३२.२—</p>
<p>तत्रारभत गोविन्दो रासक्रीडामनुव्रतैः ।</p>
<p>स्त्रीरत्नैरन्वितः प्रीतैरन्योन्याबद्धबाहुभिः ॥५६॥</p>
<p>भागवतं १०.२९.४६—</p>
<p>बाहुप्रसारपरिरम्भकरालकोरु</p>
<p>नीवीस्तनालभननर्मनखाग्रपातैः ।</p>
<p>क्ष्वेल्यावलोकहसितैर्व्रजसुन्दरीणां</p>
<p>उत्तम्भयन्रतिपतिं रमयाञ्चकार ॥५७॥</p>
<p>आनन्दवृन्दावनचम्पू २०.४—</p>
<p>वल्गद्वल्गुवतंसमंसविलसन्मन्दारमालं नदत्</p>
<p>काञ्चीकिङ्किणिकङ्कणादि विगलत्संव्यानकं भ्राम्यति ।</p>
<p>विष्वद्रीचिमरीचिवीचिनिचये जीमूतचक्राकृतौ</p>
<p>सर्वाः पुप्लुविरे स्थिरा नवतडिन्माला इवैणीदृशः ॥५८॥</p>
<p>आनन्दवृन्दावनचम्पू २०.१—</p>
<p>एकस्या दक्षिणांसे वरभुजवलयं वाममन्यं परस्या</p>
<p>वामांसे न्यस्य गाढं युगपदभिमुखे द्वे समाश्लिष्य कान्ते ।</p>
<p>ताभ्यां दत्तप्रवेशस्त्वरितमनुगतः पृष्ठमेकां विमुञ्चन्</p>
<p>अन्यां गृह्णन्पुरस्तात्स पुनरुपसरत्येवमेव क्रमेण ॥५९॥</p>
<p>आनन्दवृन्दावनचम्पू २०.३—</p>
<p>तस्यैव भ्रमतो जवेन सुदृशां द्वे द्वे समालिङ्गतो</p>
<p>मध्यं मध्यमनुप्रविश्य वपुषा तेनैव सा मण्डली ।</p>
<p>किं ज्योत्स्नातिमिरैः किमु स्थिरतडिन्मेधैरथो चम्पक</p>
<p>श्यामाब्जैरुत काञ्चनेन्द्रमणिभिः क्ÿप्तामजैषीत्स्रजम् ॥६०॥</p>
<p>आनन्दवृन्दावनचम्पू २०.५—</p>
<p>ह्रस्वावर्ते सरति सरसं राधिकामन्तरस्थां</p>
<p>दीर्घावर्ते निकटमयते मण्डलीस्थप्रियाणाम् ।</p>
<p>नुन्नो वेगान्मरकतमयः सूत्रबन्धप्रमुक्तो</p>
<p>लीलाचक्रीपुत इव हरिर्बिभ्रमी बम्भ्रमीति ॥६१॥</p>
<p>भागवतं १०.३३.५, ७—</p>
<p>ततो दुन्दुभयो नेदुर्निपेतुः पुण्यवृष्टयः ।</p>
<p>जगुर्गन्धर्वपतयः सस्त्रीकास्तद्यशोऽमलम् ॥६२॥</p>
<p>तत्रातिशुशुभे ताभिर्भगवान्देवकीसुतः ।</p>
<p>मध्ये मणीनां हैमानां महामरकतो यथा ॥६३॥</p>
<p>आनन्दवृन्दावनचम्पू २०.७१२—</p>
<p>मूर्ताः सङ्गीतशास्त्रोपनिषद इव ताश्चित्रमेवाविरासन्</p>
<p>आसन्ने रासलीलारहसि सहसितश्रीमुखाम्भोजकोशाः ।</p>
<p>वैणिक्यो वैणिक्यः सरसमुदभवन्मौरजिक्या समेता</p>
<p>गायन्यस्तालधारिण्यपि करकलितोपाङ्गमौपाङ्गिकी च ॥६४॥</p>
<p>वाग्गेयकारकगुणैरुपलक्षितानां</p>
<p>सङ्गीततन्त्रारहसामपि पारगाणाम् ।</p>
<p>शुद्धाङ्गशुद्धतरकर्कशमार्गलास्य</p>
<p>नेत्री व्यरोचत ततीर्वरनर्तकीनां ॥६५॥</p>
<p>गीतं द्वेधा मार्गदेशीयभेदात्</p>
<p>त्रिंशच्चत्वारश्च मार्गप्रभेदाः ।</p>
<p>तेषां तालाः पञ्च चच्चत्पुटाद्याश्</p>
<p>चत्वारिंशद्द्वौ च देश्यां प्रसिद्धाः ॥६६॥</p>
<p>थैया तथतथथैया</p>
<p>तथतथथैया तथतितथथैया ।</p>
<p>थैया तथतथथैया</p>
<p>थगथगगतत्तिथदिगणथैः ॥६७॥</p>
<p>ततश्चैनं शब्दं गृहीत्वा—</p>
<p>स्वरं लघुगुरुप्लुतद्रुतविराममात्रविधौ</p>
<p>सशब्दकमशब्दकं कलितकांस्यतालोत्तमम् ।</p>
<p>कराब्जमपसव्यसव्यत उपर्यधो निक्षिपन्त्य्</p>
<p>अथाष्टममुपारटत्किमपि तालधारिण्यसौ ॥६८॥</p>
<p>आनन्दवृन्दावनचम्पू २०.१९५०—</p>
<p>थै थै थै थै तिगडतिगथै थेति पाठानुकृत्या</p>
<p>विन्यस्यन्त्यो भुवि पदतलं दोर्लतामन्तरिक्षे ।</p>
<p>वामावर्ते सकृदथ सकृद्दक्षिणावर्त एवं</p>
<p>नृत्यन्त्यस्ता सरसमधुरं मण्डलस्था विरेजुः ॥६९॥</p>
<p>वक्त्रे गानं तदभिनयनं पाणिपद्मे पदाब्जे</p>
<p>तालो ग्रीवाभुवि विधुवनं दोलनं नेत्रयुग्मे ।</p>
<p>वामावामस्खलनवलना तारकायाः दृगन्तः</p>
<p>कृष्णे प्रेमा मनसि युगपत्तुल्यमासामथासीत॥७०॥</p>
<p>जानूत्क्षेपभुजावधूननपदन्यासैः सगर्भभ्रमैर्</p>
<p>अत्युल्लासवशाद्द्रुतेऽपि नटने सा सुभ्रुवां मण्डली ।</p>
<p>अन्तर्वर्तिमुकुन्दकान्तिलहरीसूत्रेष्विवागुम्फिता</p>
<p>नो भुग्ना न च चक्रतामुपगता सव्यापसव्यक्रमैः ॥७१॥</p>
<p>पादन्यासैः सशब्दैर्मृदुमुखरमणीनूपुरध्वानरम्यैर्</p>
<p>धीधीधीधीतधीधीत्यनुपममधुरैर्स्तालपाठैश्च मिश्रैः ।</p>
<p>सव्यासव्याङ्गदोलैः स्खलितकुचपटं मध्यभङ्गापशङ्कं</p>
<p>धुन्वाना बाहुवल्लीं ननृतुरतिमुदावर्तयोरेव तुल्यं ॥७२॥</p>
<p>वैणिक्यो वैणविक्यो मृदु मृदु ननृतुः पादविन्यासमात्रैर्</p>
<p>गायन्यस्तालधारिण्यपि किमपि तथा गीततालानुकृत्या ।</p>
<p>शब्दानुद्घाटयन्त्यो विदधुरथ तथा मौरजिक्योऽपि नृत्यं</p>
<p>देहं किं त्वेकसूत्रग्रथितमिव दधुस्ताः समं नर्तकीभिः ॥७३॥</p>
<p>वामावर्तेन कृष्णो भ्रमति यदि तदा दक्षिणावर्तरीत्या</p>
<p>तन्वङ्ग्यो मण्डलस्था विदधति नटनं सम्मुखीनाः क्रमेण ।</p>
<p>इत्थं ताः सोऽपि शश्वत्सरससकुतुकं प्रातिलोम्यानुलोम्य</p>
<p>स्वीकारेणैव नैव भ्रमिनटनकलाकेलिपारं स्म गाते ॥७४॥</p>
<p>दीपालोके प्रसरति यथा वामभागे पुरस्ताद्</p>
<p>ध्वान्तस्तोमः सरति सहसा दक्षिणेनैव पश्चात।</p>
<p>इत्यन्योन्यं प्रकटमुभयोर्व्यत्यये व्यत्ययः स्यात्</p>
<p>तासां तस्यापि च तनुमहःपूरयोस्तद्वदासीत॥७५॥</p>
<p>वाद्यादि मण्डलविलासै विलासिनीनां</p>
<p>नृत्यानुगं च हरिनृत्यसहायमासीत।</p>
<p>गानं तु भिन्नमभवत्सुदृशो जगुस्तं</p>
<p>चन्द्रादिकं स तु जगौ ललितानि चासां ॥७६॥</p>
<p>तासां तालविमोक्षनिर्भरहतिक्षोभेण निःसारिणा</p>
<p>पादाम्भोरुहशीधुनेव पुलिनं तत्सिक्तमासीदिव ।</p>
<p>यत्तादृश्यतिमात्रचित्रनटनावेगेऽपि नैकं रजो</p>
<p>धूतं किं नु रजांसि तान्यपि तदानन्देन जाड्यं ययुः ॥७७॥</p>
<p>प्रत्येकं सुदृशां कपोलफलके बिम्बोद्गतं नृत्यतः</p>
<p>श्रीकृष्णस्य वपुः सनृत्यमपि तद्ब्रूते स्म तं किञ्चन ।</p>
<p>तासामानन्दपद्मधूननविधिव्याधूतमासां यथा</p>
<p>ना ना ना सुरसा तथात्र भवतो नृत्यस्य लक्ष्मीरिति ॥७८॥</p>
<p>नृत्यन्त्यः कतिचित्सरोरुहदृशः प्रारभ्दनृत्यान्तरे</p>
<p>कृष्णालिङ्गनमङ्गलोत्सर्वनवप्रोद्भूतरोमोद्गमाः ।</p>
<p>जातोत्कण्ठमकुण्ठकण्ठकुहरं प्रोन्नीय रागान्तरं</p>
<p>गायन्ति स्म निशम्य यत्प्रमुमुहुः सङ्गीतदेव्योऽपि च ॥७९॥</p>
<p>असङ्कीर्णान्जातिश्रुतिगमकवर्गेण सरसान्</p>
<p>सगान्धारग्रामान्विशकलितभेदान्स्वरगणान।</p>
<p>समुन्निन्ये काचित्सममघभिदा तेन च मुहुः</p>
<p>पुपूजे सा साध्वित्यनुपममुदा मोदितहृदा ॥८०॥</p>
<p>सगरिमपधानिषु सकलालङ्कृतिमणिभिः सुमञ्जुलश्रुतिषु ।</p>
<p>स्वरसमुदयेषु तासां धामसु च प्रीतिमाययौ कृष्णः ॥८१॥</p>
<p>ता धिक्ता धिगिति ननाद यन्मृदङ्गस्</p>
<p>तच्छ्रुत्वा सुरपुरनर्तकीसमाजः ।</p>
<p>आश्वासं समलभत स्वकीयनिन्दा</p>
<p>वादोऽपि श्रवणरसायनः स तासाम् ॥८२॥</p>
<p>वैदग्ध्यैवास्य देव्या स्वयमिव रचितां सर्वखेदापनुत्त्यै</p>
<p>सौहित्योपायसिद्धौषधिमिव सरसां प्रेमपीयूषवर्षैः ।</p>
<p>दोर्भ्यामालिङ्ग्य राधां सतडिदिव घनो हेमवल्ल्येव रुद्धः</p>
<p>तापिञ्छः पिञ्छमौलिः सह नटनकलाकौतुकेनाननर्त ॥८३॥</p>
<p>भग्नावस्थितमन्मथेषु कलिकाकृष्टेर्मणिश्चुम्बको</p>
<p>राधा तेन समं ननर्त यदिदं तद्वीक्ष्य ताः सुभ्रुवः ।</p>
<p>तस्या लास्यकलानुकूल्यकलने जातस्पृहा अप्यमूः</p>
<p>गातुं वादयितुं तथानुनटितुं नैश्वर्यमापेदिरे ॥८४॥</p>
<p>राधाकृष्णौ स्वरौघं गरिमनिविगमं धैवतांशग्रहाभ्यां</p>
<p>आरोहेणावरोहेण च गमकमयं रम्यमुल्लासयन्तौ ।</p>
<p>तेनातेनेति नानारसमथ नटनं गानमप्यूढरागौ</p>
<p>तेनाते नेतिलोकं सरभसकुतुकोल्लासमन्योन्यजिष्णू ॥८५॥</p>
<p>तालावसानसमये करपद्मकोष</p>
<p>न्यासं हरिः प्रियतमोरसि संविधत्ते ।</p>
<p>वामेन पाणिसरसीरुहकोरकेण</p>
<p>सापि प्रियस्य विनिरस्यति बाहुदण्डम् ॥८६॥</p>
<p>पूर्वं गानाद्यकृत यदहो हन्त तस्यातिरिक्तं</p>
<p>रागं वंश्या स्वयमथ जगौ दुर्गमं गीतविद्भिः ।</p>
<p>ग्रामं गान्धारकमुपनयन्नेष तस्यानुगाने</p>
<p>गायन्यस्ताः पुनरनु ययुर्मौरजिक्यादियुक्ताः ॥८७॥</p>
<p>तन्त्रीकण्ठादिसर्वस्वरमिलनविधौ चारु सम्पन्नमात्रे</p>
<p>पङ्क्तीभूय स्थितानां कनकदलरुचां गायनीनां पुरस्तात।</p>
<p>स्थित्वा तालावसाने झटिति झणझणत्कारि सङ्गीतविद्योद्</p>
<p>गीर्णं धामेव काचिन्नटनरसकलाचार्यवर्याविरासीत॥८८॥</p>
<p>आकुञ्चज्जानु कृत्वा पृथुनि कटितटे वाममर्धेन्दुमन्यद्</p>
<p>व्याकोशं पद्मकोशं मृदुललितमथोन्नीय कुञ्चत्कफोणि ।</p>
<p>क्षीणक्षीणावलग्नं ह्रसितवलि समुच्छूनवक्षोजभारं</p>
<p>तस्थौ सव्यापसव्यस्खलदलसलसत्तारकैर्दृष्टिपातैः ॥८९॥</p>
<p>अङ्गैः प्रस्वेदमेद्यज्जतुभिरिव नवैरङ्गमङ्गं स्पृशद्भिः</p>
<p>दुःसाधां नृत्यकृद्भिर्विषमगतिभिदां हेलयोल्लासयन्ती ।</p>
<p>लीलोत्सर्पापसर्पक्रमविधुतभुजा सारणाकुञ्चनाभ्यां</p>
<p>हस्तैर्हंसास्यमुख्यैरभिनयकुशला मन्दमन्दं ननर्त ॥९०॥</p>
<p>क्षीणक्षीणोदरमतिशयस्फारवक्षोजभारं</p>
<p>पार्ष्णिद्वन्द्वोपरि परिलुठद्वेणि शाम्यद्वलीकम् ।</p>
<p>पृष्ठे भुग्ना व्यजयत करौ धुन्वती तालमोक्षे</p>
<p>स्मारं सज्जीकृतमिव धनुश्चाम्पकं व्युत्क्रमेण ॥९१॥</p>
<p>सा जानुभ्यां क्षितितलमवष्टभ्य विस्फार्य बाहू</p>
<p>वक्त्रामोदभ्रमदलिकुलं लोलहारावतंसम् ।</p>
<p>राजत्तेजः परिधि झणितालङ्कृति व्याजुघूर्णे</p>
<p>वेगक्षिप्ता कुसुमधनुषः काञ्चनी चक्रिकेव ॥९२॥</p>
<p>पादाङ्गुल्यावलम्ब्य क्षिततलमलघुस्फारवक्षोजजानुः</p>
<p>पार्ष्णिद्वन्द्वोपविष्टा ह्रसितवलि नमन्नीवि विस्तीर्णवक्षाः ।</p>
<p>अङ्गुष्ठौ बद्धमुष्ट्योः कुचभुवि करयोर्न्यस्य तालानुकृत्याऽ</p>
<p>लङ्कारात्कूजयन्ती गदति तथतथै थैतथै थैतथेति ॥९३॥</p>
<p>युक्तानां कण्ठतन्त्रीचयशुषिरघनानद्धवाद्यैकतायां</p>
<p>पश्चात्सख्यं सराजद्भुजलतमदती चारु ताम्बूलवीटीम् ।</p>
<p>भ्रश्यन्मञ्जीरबन्धे प्रणयिपरिजनोपान्तपादा समन्ताद्</p>
<p>अञ्चल्या वीज्यमाना श्वसितचलकुचा सा विशश्राम रामा ॥९४॥</p>
<p>तिर्यक्कृत्योन्नमितनमितस्फारवक्षोरुहस्फिक्</p>
<p>झञ्कुर्वद्भिः कनकवलयैर्धुन्वती पाणिपद्मे ।</p>
<p>तत्ता तत्थै तिकिडतिकिथै तालमुत्थापयन्ती</p>
<p>पर्यायेणोत्क्षिपति सुदती जानुनी दोर्लते च ॥९५॥</p>
<p>ऊर्ध्वोर्ध्वभ्रमिभिरुपर्युपर्युदीर्णैर्</p>
<p>गारिम्णां परिधिभिरुल्ललास गौरी ।</p>
<p>गायन्यादिकनलिनीवनादिवोच्चैर्</p>
<p>वात्याभिः किमपि धुता परागराजी ॥९६॥</p>
<p>तेजोवल्लीमिव तनुलतामन्तरिक्षे धुनाना</p>
<p>सेयं नानागतिमतितरां दुष्करां व्याततान ।</p>
<p>नेदं शिक्षाप्रकटनमहो किन्तु लावण्यदेव्याः</p>
<p>पादावस्या भुवि न पततः केवलं हेलयैव ॥९७॥</p>
<p>विद्युद्वल्ली यदि चिरतरस्थेयसीं निष्पयोदा</p>
<p>हस्तप्राप्या मृदुलमरुता तादृशं धूयमाना ।</p>
<p>तालोल्लासध्वननमुखरा जायते दैवयोगात्</p>
<p>तर्ह्येवासौ नटनविदुषी सोपमत्वं बिभर्ति ॥९८॥</p>
<p>नर्तित्वैवं लघुलघुपदं दोलयन्ती नितान्तं</p>
<p>तालोपान्ते कुचभरधुरा दुर्वहं पूर्वकायम् ।</p>
<p>वात्यावर्तैरिव कमलिनी हन्त हा हन्त मध्ये</p>
<p>भुग्ना मा भूदिति परिजनैः सव्यथं सा शशङ्के ॥९९॥</p>
<p>सहनर्तनगानतत्परा</p>
<p>श्रमजालस्य सुरस्य विग्रहा ।</p>
<p>श्लथमानकुचांशुका हरेः</p>
<p>पृथमंसं भुजया समग्रहीत॥१००॥</p>
<p>भागवतं १०.३३.११—</p>
<p>काचिद्रासपरिश्रान्ता पार्श्वस्थस्य गदाभृतः ।</p>
<p>जग्राह बाहुना स्कन्धं श्लथद्वलयमल्लिका ॥१०१॥</p>
<p>आनन्दवृन्दावनचम्पू २०.५१५३—</p>
<p>तमालस्य स्कन्धे श्लथपतितशाखेव पवन</p>
<p>क्लमात्खिन्नो हैमी व्रततिरिव साशोभत भृशम् ।</p>
<p>वपुष्मत्या रत्या लसदलसभावोपहतया</p>
<p>परिष्वक्तो मात्रः समघटत शृङ्गार इव सः ॥१०२॥</p>
<p>काचित्कूजितकाञ्चिकिङ्किणिरणन्मञ्जीरमान्दोलता</p>
<p>हारेण श्रवणोत्पलेन ललिता चीनाञ्चलेनापि च ।</p>
<p>कृष्णांसे कृतवामबाहुवलया लीलाविलासालसं</p>
<p>गायन्ती नटति स्म तामनुनटन्कृष्णस्तदेवाजगौ ॥१०३॥</p>
<p>कृष्णस्य पीतवसनाञ्चलमम्बुजाक्षी</p>
<p>वामेन पद्मललितेन करेण धृत्वा ।</p>
<p>शश्वत्प्रसर्पमपसर्पमईहमाना</p>
<p>नृत्यन्त्यहो तमपि नर्तयति स्म काचित॥१०४॥</p>
<p>भागवतं १०.३३.१०—</p>
<p>काचित्समं मुकुन्देन स्वरजातीरमिश्रिताः ।</p>
<p>उन्निन्ये पूजिता तेन प्रीयता साधु साध्विति ।</p>
<p>तदेव ध्रुवमुन्निन्ये तस्यै मानं च बह्वदात॥१०५॥</p>
<p>आनन्दवृन्दावनचम्पू २०.५४५९—</p>
<p>कृष्णप्रणीतमुरलीकलगानरीत्या</p>
<p>हेलावशेन लयतालसमं नटन्ती ।</p>
<p>लीलाकृतं स्खलनमस्य दृशाक्षिपन्ती</p>
<p>स्वं तालभङ्गमथ संवरयाम्बभूव ॥१०६॥</p>
<p>काञ्चिद्वीणां मधुरमृदुलं वादयन्तीं सलीलं</p>
<p>गायं गायं हरिमतिमुदा सस्मयं नर्तयन्तीम् ।</p>
<p>नान्यैर्गम्यां गतिमथ चलत्कौतुकादेव वाद्य</p>
<p>भ्रंशे सम्भालनबहुतरव्यग्रचित्तां चकार ॥१०७॥</p>
<p>श्लिष्यति काञ्चन चुम्बति, काञ्चन कस्याश्चनाधरं पिबति ।</p>
<p>नृत्यन्नेव हि कृष्णो, रमयाञ्चक्रे वधूरखिलाः ॥१०८॥</p>
<p>आसीन्न सा तत्र ननर्त नो या</p>
<p>नृत्यं च तन्नो यदकृष्णदृष्टम् ।</p>
<p>कृष्णस्य दृष्टिश्च न सा न यस्याम्</p>
<p>एकैकशः श्लेषणचुम्बनादि ॥१०९॥</p>
<p>मुक्तावलीमिव जुगुम्फ ललाटमूले</p>
<p>घर्माङ्कुरान्सहचरीव समस्तमङ्गम् ।</p>
<p>माद्वीकपीतिरिव सालसयाञ्चकार</p>
<p>श्रान्तिः कुरङ्गदृशां श्रियमापुपोष ॥११०॥</p>
<p>दधाना दोर्युग्मं भुजशिरसि पार्श्वे विलसतो</p>
<p>हरेर्लीलालस्यादकृत तनुवल्लीविवलनाम् ।</p>
<p>ध्रुवं सौभाग्यानां भरमसहमानेव कतमा</p>
<p>क्षणं विश्रामाय व्यधित दयितस्योपरि वधूः ॥१११॥</p>
<p>सङ्ग्रहकर्तुः—</p>
<p>कपोलयोः कुण्डलपद्मराग</p>
<p>मयूखबिम्बं व्रजराजसूनोः ।</p>
<p>स्वचुम्बलग्नाधररागबुद्ध्या</p>
<p>स्ववाससा लुम्पति कापि मुग्धा ॥११२॥</p>
<p>उज्ज्वलनीलमणि ११.२०—</p>
<p>असव्यं बिभ्राणा पदमधूतलाक्षारसमसौ</p>
<p>प्रयाताहं मुग्धे विरम मम वेशैः किमधुना ।</p>
<p>अमन्दादाशङ्के सखि पुरपुरन्ध्रिकलकलाद्</p>
<p>अलिन्दाग्रे वृन्दावनकुसुमधन्वा विजयते ॥११३॥</p>
<p>उज्ज्वलनीलमणि १३.२०—</p>
<p>शिथिलगतिविलासास्तत्र हल्लीशरङ्गे</p>
<p>हरिभुजपरिघाग्रन्यस्तहस्तारविन्दाः ।</p>
<p>श्रमलुलितललाटश्लिष्टलीलालकान्ताः</p>
<p>प्रतिपदमनवद्याः सिष्विदुर्वेदिमध्याः ॥११४॥</p>
<p>आनन्दवृन्दावनचम्पू २०.६१—</p>
<p>एवं तासां श्रमजलकणक्लिन्नकर्णोत्पलानां</p>
<p>मान्द्यं याते कुवलयदृशां नृत्यवेगे क्रमेण ।</p>
<p>तूष्णीकत्वं ययुरथ मणीकिङ्किणीनूपुराद्या</p>
<p>मन्ये तेषामपि समजनि श्रेयसी श्रान्तिबाधा ॥११५॥</p>
<p>उज्ज्वलनीलमणि १४.१६०—</p>
<p>उन्मीलत्कलहंसगद्गदरवा कम्पातिविक्षोभतः</p>
<p>सङ्कीर्णा पृथुरोमहर्षगतिर्बाष्पच्छटोद्गारिणी ।</p>
<p>जाड्योत्सेकपरिप्लुता कुवलयोल्लासं मुहुर्बिभ्रती</p>
<p>गोपीनामनुरागितासरिदियं रासे वितेने रसम् ॥११६॥</p>
<p>आनन्दवृन्दावनचम्पू २०.६३—</p>
<p>कृष्णाङ्गसङ्गसुखमग्नधियस्तदिच्छा</p>
<p>स्रोतोनिवेशिततनूलतिका मृगाक्ष्यः ।</p>
<p>नैवाम्बराणि कुचकञ्चुलिकाश्च केश</p>
<p>पाशांश्च हन्त विविदुः स्खलितानि तानि ॥११७॥</p>
<p>आनन्दवृन्दावनचम्पू २०.६५६७—</p>
<p>श्रान्तानां रमणकलाभिरङ्गनानां</p>
<p>स्वेदाम्भः स्मितसुभगान्मुखेन्दुबिम्बात।</p>
<p>प्रेमार्द्रः करकमलेन कोमलेन</p>
<p>प्रत्येकं हरिरपसारयाञ्चकार ॥११८॥</p>
<p>स्पर्शेन पाणिकमलस्य पुनः प्रकामं</p>
<p>स्विद्यत्सु वक्त्रकमलेषु मृगेक्षणानाम् ।</p>
<p>स्वेदापनोदकुशलो यदि नैष आसीत्</p>
<p>ता एव चेलशकलैर्ममृजुर्मुखानि ॥११९॥</p>
<p>लावण्यसारसरसानि विलासलास्य</p>
<p>वैदग्ध्यमुग्धमधुराणि तदीहितानि ।</p>
<p>कारुण्यमात्रपिशुनानि जगुः सुगीत</p>
<p>बन्धेन ता निजनिजप्रतिभाकृतेन ॥१२०॥</p>
<p>कृष्णभावनामृत १९.८०—</p>
<p>काचित्तदा वीजयति स्म भूष</p>
<p>व्यत्यासमस्यत्यपरा लिलेप ।</p>
<p>श्रीखण्डकर्पूररसैस्तदङ्गान्य्</p>
<p>एकास्ययोरर्पयति स्म वीटिम् ॥१२१॥</p>
<p>अथान्यपुलिनान्तरे रासविलासविशेषमाह, गोविन्दलीलामृत २२.५७६०—</p>
<p>वितस्तिमात्रोच्चनिखातशङ्कुग</p>
<p>त्रिनेमिचक्रोपरि राधया सह ।</p>
<p>स्थितः स मध्येऽन्यसखीगणैः क्रमाद्</p>
<p>बहिश्चकाराथ सुमण्डलत्रयीम् ॥१२२॥</p>
<p>आवृत्य पूर्णं रसधारया हरिं</p>
<p>राधोपगूढं किल मण्डलत्रयी ।</p>
<p>सुवर्णवल्ल्यञ्चितमालशाखिनं</p>
<p>स्वर्णालबालालिरिवाबभावसौ ॥१२३॥</p>
<p>आदिश्य हल्लीशककेलिरङ्गे</p>
<p>राधामुकुन्दौ ललितादिकालीः ।</p>
<p>तत्रांसविन्यस्तभुजौ मिथस्ताव्</p>
<p>अनृत्यतां लास्यविदां वरिष्ठौ ॥१२४॥</p>
<p>नृत्यन्नितम्बिनीनां तद्वैदग्ध्यपदचालनैः ।</p>
<p>कुलालचक्रवच्चक्रं भ्रमदासीत्तयोरपि ॥१२५॥</p>
<p>गोविन्दलीलामृत २२.६२—</p>
<p>लघुभ्रमच्चक्रगतेः समा तासां गतिः क्वचित।</p>
<p>क्वचिन्मन्दा क्वचिच्छीघ्रा विविधासीत्प्रिया हरेः ॥१२६॥</p>
<p>गोविन्दलीलामृत २२.६१—</p>
<p>विधाय राधां ललिताविशाखयोर्</p>
<p>मध्ये तदंसार्पितबाहुरच्युतः ।</p>
<p>गायन्स गायद्भिरलं कदाप्यसौ</p>
<p>बभ्राम नृत्यन्सह नर्तकीगणैः ॥१२७॥</p>
<p>गोविन्दलीलामृत २२.६३—</p>
<p>तासां मध्ये द्वयोर्द्वयोर्मध्ये</p>
<p>तदंसन्यस्तदोः स्फुरन।</p>
<p>सचलत्स्वर्णवल्लीनां</p>
<p>नृत्यत्तापिञ्छवद्बभौ ॥१२८॥</p>
<p>अद्भुतं मत्वा काचित्काञ्चित्प्रत्याह, उज्ज्वलनीलमणि १५.२३२—</p>
<p>हरिर्नवघनाकृतिः प्रतिवधूद्वयं मध्यतस्</p>
<p>तदंसविलसद्भुजो भ्रमति चित्रमेकोऽप्यसौ ।</p>
<p>वधूश्च तडिदुज्ज्वला प्रतिहरिद्वयं मध्यतः</p>
<p>सखीधृतकराम्बुजा नटति पश्य रासोत्सवे ॥१२९॥</p>
<p>गोविन्दलीलामृत २२.६४—</p>
<p>सोऽलातचक्रवत्क्वापि लघुगत्याभ्रमत्तथा ।</p>
<p>हित्वा मां क्वाप्यसौ नागादिति ता मेनिरे यथा ॥१३०॥</p>
<p>गोविन्दलीलामृत २२.६८६९—</p>
<p>विलस्येत्थं हरिस्ताभिश्चक्रभ्रमणनर्तनैः ।</p>
<p>रासलीलाविशेषाय चक्रादवरुरोह सः ॥१३१॥</p>
<p>स्वलहरिमृदुहस्तैः संस्कृतं कृष्ण आल्या</p>
<p>कुमुदसुरभिवातैर्मार्जितं स्फारमग्र्यम् ।</p>
<p>शशिकिरणसुधाभिः सिक्तलिप्तं स ताभिः</p>
<p>पुलिनवरमनङ्गोल्लासरङ्गाख्यमायात॥१३२॥</p>
<p>गोविन्दलीलामृत २२.७१७२—</p>
<p>परिभ्रमत्तल्ललनालिमण्डलं</p>
<p>बभौ यथा कामकुलालभूपतेः ।</p>
<p>रासादिलीलाख्यघटादिनिर्मितौ</p>
<p>सुवर्णचक्रं हरिदण्डचालितम् ॥१३३॥</p>
<p>तन्मण्डलं भाति विलाससागरे</p>
<p>रोद्धुं मनोमीनमिहैव किं हरेः ।</p>
<p>कन्दर्पकैवर्तवरप्रसारितं</p>
<p>हैमं महाजालमुरोजतुम्बिकम् ॥१३४॥</p>
<p>गोविन्दलीलामृत २२.७५७६—</p>
<p>भुजशिरसि विराजद्दोर्युगं स्वप्रियाल्याः</p>
<p>प्रचलदजयदेतन्मण्डलं कृष्णमूर्तेः ।</p>
<p>जलदशकलजालं मध्यमध्यातिराजत्</p>
<p>स्थिरतडिदुपगूढं सम्भ्रमच्चक्रवातैः ॥१३५॥</p>
<p>हरिहरिदयितानां वंशिकाकण्ठगानैर्</p>
<p>मिलितवलयकाञ्चीनूपुरालिस्वनौघैः ।</p>
<p>नटनगतिविराजत्पादतालानुगामी</p>
<p>निजवरमधुरिम्णा व्यानशेऽसौ जगन्ति ॥१३६॥</p>
<p>गोविन्दलीलामृत २२.१०१—</p>
<p>रतिलीलं त्रिभङ्गीं च चच्चरत्वारविक्रमम् ।</p>
<p>इत्यादीन्नर्तने तालान्दधुः कृष्णोऽस्य च प्रियाः ॥१३७॥</p>
<p>गोविन्दलीलामृत २३.१११—</p>
<p>अथ प्रबन्धगानं स नानातालैः पृथग्विधम् ।</p>
<p>कर्तुमारभतैताभिर्विदग्धाभिः सनर्तनम् ॥१३८॥</p>
<p>श्रीराधया नृत्यति कृष्णचन्द्रे</p>
<p>गायन्त्य आसन्ललितादयस्तदा ।</p>
<p>चित्रादयोऽन्याः किल तालधारिका</p>
<p>वृन्दादयः सभ्यतया व्यवस्थिताः ॥१३९॥</p>
<p>कृष्णे नृत्यत्येकले राधिकाद्या</p>
<p>गायन्ति स्माश्चर्यतालैर्दुरूहैः ।</p>
<p>तस्मिन्सभ्ये राधिकाद्याः क्रमेणाश्चर्यं</p>
<p>नृत्यं साङ्गहारं व्यधुस्ताः ॥१४०॥</p>
<p>रङ्गे क्रमाच्छ्रेणि तयास्थितानाम्</p>
<p>अन्तः पटत्वं नटतां गतानाम् ।</p>
<p>वीणादि वाद्यावलि धारिकाणां नाना</p>
<p>प्रबन्धादिक गायिकानाम् ॥१४१॥</p>
<p>तत घन शुषिराढ्यानद्ध कण्ठ स्वरौघे</p>
<p>मृदु विविध गतित्वेऽप्यैक्यमाप्तेऽङ्गनानाम् ।</p>
<p>तदनुग पदतालैर्भ्रुकराङ्गाक्षिचालै ननृतुर्</p>
<p>इह सकृष्णास्ताः प्रविश्य क्रमेण ॥१४२॥</p>
<p>कृष्णः श्रीमान्मुहुरिह समागत्य तासां समध्यान्</p>
<p>नानाताल क्रमवशतया चालयन्श्रीपदाब्जे ।</p>
<p>धुन्वन्प्राणी नटति निगदन्नित्थमानन्दयंस्</p>
<p>तास्तत्ता तत्थे दृगिति दृगि थै दृक्तथै दृक्तथै था ॥१४३॥</p>
<p>थोदिक्दां दां किट किट कणझें थोक्कु थो दिक्कु आरे</p>
<p>झें द्रां झें द्रां किटि किटि किटिधां झेङ्कुझें झेङ्कुझें झेम् ।</p>
<p>थोदिक्दां दां दृमि दृमि दृमि धां काङ्कुझें काङ्कुझें द्राम्</p>
<p>आगत्यैवं नटति स हरिश्चारु पाठ प्रबन्धम् ॥१४४॥</p>
<p>कूजत्काञ्ची कटकविरणन्नूपुर ध्वान रम्यं</p>
<p>पाणि द्वन्द्वं मुहुरिह नदत्कङ्कणं चालयन्ती ।</p>
<p>राधा कृष्ण द्युति घनचये चञ्चलेव स्फुरन्ती</p>
<p>नृत्यन्तीत्थं गदति तथथै थैतथै थैतथैथा ॥१४५॥</p>
<p>धां धां दृक्दृक्चङ्चङ्निनाङ्णङ्निनां णं निङां नां</p>
<p>तुत्तुक्तुङ्तुङ्गुडु गुडु गुडु धां द्रां गुडु द्रां गुडु द्राम् ।</p>
<p>धेक्धेक्धो धो किरिटि किरिटि द्रां द्रिमि द्रां द्रिमि द्राम्</p>
<p>आगत्यैवं मुहुरिह मुदा श्रीमदीशा ननर्त ॥१४६॥</p>
<p>झं झं कुर्वत्कनक बलये धुन्वती पाणिपद्मे</p>
<p>तासां मध्यात्सपदि ललिताऽप्यागता कृष्ण कान्त्या ।</p>
<p>श्यामे रङ्गे तडिदिव घने नृत्यतीत्थं वदन्ती</p>
<p>थै थै थोथो तिगड तिगथै थो तथै थो तथैता ॥१४७॥</p>
<p>दृमि दृमि दृमि धो धो मृदङ्गादि नादैः</p>
<p>कण कण कण वीणा शब्द मिश्रैर्विशाखा ।</p>
<p>नटति झणण झं झत्कार्यलङ्कार जाला</p>
<p>दृगिति द्र्गिति दृक्थै थो तथो थो ब्रुवाणा ॥१४८॥</p>
<p>गोविन्दलीलामृत २३.१५—</p>
<p>आ आ ई आति आ आति आइ अति ऽ आतिआ आति आआ आ आ</p>
<p>ज्योत्स्नोज्ज्वलाङ्गं नटदिव पुलिनं राधिके पश्य आरे ।</p>
<p>आआआ आति आ आ नटति च विपिनं मन्द वातेरितमा आ आ आ एति</p>
<p>कृष्णः पुनरिह निगदन्सालसाङ्गं ननर्त ॥१४९॥</p>
<p>गोविन्दलीलामृत २३.१९—</p>
<p>आविष्टानां गान नृत्येऽङ्गनानां</p>
<p>तत्तद्गत्याऽत्युच्छ सद्गाढ बन्धम् ।</p>
<p>नीवी वेणी कुञ्चुकादि स्वयं तत्</p>
<p>कृष्णः क्षिप्रं नृत्यमध्ये बबन्ध ॥१५०॥</p>
<p>गोविन्दलीलामृत २३.२४—</p>
<p>आस्ये गीतिस्तदभिनयनं श्रीकरे श्रीपदाब्जे</p>
<p>तालो ग्रीवा कटिषु धुवनं नेत्रयोर्दोलनं च ।</p>
<p>सव्यासव्यागमनगमनं तारकायां कटाक्षः</p>
<p>कृष्णस्याब्जे मनसिजसुखं बल्लवीनां तदासीत॥१५१॥</p>
<p>अत्यद्भुतं दृष्ट्वा काचित्काञ्चित्प्रत्याह, सङ्गीतमाधवः १८—</p>
<p>प्रथममुरलीरन्ध्रे रञ्जिताकुञ्चितबिम्बा</p>
<p>धरमिह सखि राधां भाति गायन्मुरारिः ।</p>
<p>इतरविवरचञ्चच्चारुमृद्वङ्गुलीनां</p>
<p>नखमणिरुचिवीचिर्मुद्रिकालिच्छटाभिः ॥१५२॥</p>
<p>उज्ज्वलनीलमणि १०.३४—</p>
<p>मग्ना शुभ्रे दशनकिरणे स्फाटिकीव स्फुरन्ती</p>
<p>लग्ना शोणे करसरसिजे पद्मारगीव गौरि ।</p>
<p>गण्डोपान्ते कुवलयरुचा वैन्द्रनीलीव जाता</p>
<p>सूते रत्नत्रयधियमसौ पश्य कृष्णस्य वंशी ॥१५३॥</p>
<p>गोविन्दलीलामृत २३.३०३३—</p>
<p>तालावसाने हरिरात्मपाणि</p>
<p>न्यासं प्रियावक्षसि संविधत्ते ।</p>
<p>प्रियापि सव्येन करेण तुष्टा</p>
<p>निरस्यतीशस्य करं रुषेव ॥१५४॥</p>
<p>जानुभ्यां क्षितिमालम्ब्य प्रसार्यैका ततौ भुजौ ।</p>
<p>जुघूऋने काञ्चनी वेगक्षिप्तेव स्मरचक्रिका ॥१५५॥</p>
<p>लीलोत्सर्पापसर्पाभ्यां दोःप्रसारनिकुञ्चनैः ।</p>
<p>अङ्गान्यङ्गैः स्पृशन्त्यन्या नृतिं चक्रेऽन्यदुष्कराम् ॥१५६॥</p>
<p>स्पृष्ट्वा करैकेन भुवं क्वचित्परा</p>
<p>देहं परावृत्त्य मुहुर्मुहुर्दिवि ।</p>
<p>पतन्त्यनृत्यद्भुवि सा कदाप्यसौ</p>
<p>विना तदालम्बनमम्बरे परम् ॥१५७॥</p>
<p>गोविन्दलीलामृत २३.४१—</p>
<p>शिथिलवसनकेशाः श्वासवेल्लत्कुचाग्राः</p>
<p>श्रमजलयुतभालाः सालसाङ्ग्यः क्रियासु ।</p>
<p>क्लमजनितरुचापि प्रेष्ठनेत्रातितुष्टिं</p>
<p>पुपूषुरधिकमेता रासनृत्यावसाने ॥१५८॥</p>
<p>गोविन्दलीलामृत २३.४८४९—</p>
<p>इत्थं समाप्य विविधाङ्गमनन्यसिद्धं</p>
<p>ताभिः समं सरसरासविलासनृत्यम् ।</p>
<p>प्रोद्यत्स्मरं पुनरमुं रतिकेलिनृत्यं</p>
<p>कर्तुं समुत्कमनसं हि विविद्य वृन्दा ॥१५९॥</p>
<p>हिमबालुकबालुकेऽमले पुलिने सह राधयाच्युतम् ।</p>
<p>विनिवेश्य तयोः पुरः सखीनिचयं सगणा न्यवीविशत॥१६०॥</p>
<p>आनन्दवृन्दावनचम्पू २०.८७—</p>
<p>कर्पूराभे किरणसुधया प्रोक्षिते शीतधाम्नः</p>
<p>प्रत्यमृष्टे कमलकुमुदामोदिना मारुतेन ।</p>
<p>प्रादुर्भूतः स खलु शुशुभे सैकते भानुपुत्र्याः</p>
<p>प्रत्यासन्ने सुरतसमरे वीरपानप्रमोदः ॥१६१॥</p>
<p>कृष्णाह्निककौमुदी ६.३८४८—</p>
<p>तस्मिन्न्नानामधुरिमधुराधुर्यवैदूर्यवेद्यां</p>
<p>कृत्वा चीनाम्बरविरचनां चन्द्रिकावृन्दहृद्याम् ।</p>
<p>तस्यां न्यस्य स्फटिकचषकस्तोममस्तोकमूल्यं</p>
<p>कर्तुं वृन्दारभत रभसात्पानलीलानुकूल्यम् ॥१६२॥</p>
<p>तत्रानिन्ये स्फटिकघाटितं मेध्यमाध्वीककुम्भं</p>
<p>गन्धेनान्धीकृतमधुकरं सोपदंशोपलम्भम् ।</p>
<p>कामक्रीडानिधिघटमिवापीनचीनेन गूढं</p>
<p>ग्रीवादेशे सुरभिकुसुमोद्दामदामोपगूढम् ॥१६३॥</p>
<p>तत्रागत्य प्रमुदितवधूमण्डलीमध्यवर्ती</p>
<p>दृष्ट्वा वृन्दाकृतविरचनाः कल्पितरचनाः कल्पितस्वान्तपूर्तीः ।</p>
<p>श्रीराधायाः करसरसिजं पाणिनाधृत्य धृत्या</p>
<p>मध्येऽवात्सीत्सह मणिशिलामूर्ध्नि तत्रैकमत्या ॥१६४॥</p>
<p>पर्यन्ते चोपविशति वधूमण्डले तस्य वाचा</p>
<p>पङ्क्तीभूय प्रसृमरतरेणाङ्गभासा समीचा ।</p>
<p>मूर्तिभूता इव वलयिताश्चन्द्रिकाश्चन्द्रिकानां</p>
<p>मध्ये मेध्या अथ विललसुर्मूर्तयः सुन्दरीणाम् ॥१६५॥</p>
<p>उद्यद्विद्युल्लतिक इव स स्निग्धधाराधरेन्द्रश्</p>
<p>चन्द्रज्योत्स्नावलयवलितोऽभ्राजतानन्दसान्द्रः ।</p>
<p>राधासङ्गी प्रियसहचरीमण्डलान्तःप्रसङ्गी</p>
<p>पानक्रीडोत्सवनवनवोत्साहनिर्वाहरङ्गी ॥१६६॥</p>
<p>व्रीडौत्सुक्यस्मृतिमतिधृतिक्षान्तिहर्षाभ्यसूया</p>
<p>शङ्कात्रासश्रममदमुखाः प्राभवन्नानुमेयाः ।</p>
<p>एकैकस्याः परिजनधुरां धारयन्तोऽस्वभावा</p>
<p>लब्ध्वा लब्ध्वा समयमुचितं सेवितुं सर्वभावाः ॥१६७॥</p>
<p>पानास्थानीमनु सहचरीषूपविष्टासु तासु</p>
<p>श्रीमच्चैकासनमनुसतोः प्रेयसोरग्रगासु ।</p>
<p>नानापुष्पैः स्वयमनुपमैर्गुम्फिता भृङ्गलोला</p>
<p>वृन्दा नन्दादनुजनमनुग्रीवमाधत्त मालाः ॥१६८॥</p>
<p>लोलाः कालागुरुजनिजुषो धूपधूमस्य धाराः</p>
<p>सारादारादरचयदनुक्षुण्णकर्पूरपुराः ।</p>
<p>तन्निर्दिष्टाः कुसुममकिरन्क्ष्मारुहः पावनस्य</p>
<p>प्रारम्भेऽस्मिन्स्फुरति मधुनः पानलीलोत्सवस्य ॥१६९॥</p>
<p>मल्लीपुष्पेष्वनुसृणिमुखैश्चञ्चलैश्चञ्चरीकैः</p>
<p>शङ्खाभं भं भं भमिति निनदा दध्मिरे निर्व्यलीकैः ।</p>
<p>लास्यं तेने पवनगुरुणा शैशवं शिक्षिताभिः</p>
<p>स्थाने स्थाने कुसुमलतिकामण्डलीनर्तकीभिः ॥१७०॥</p>
<p>माध्वीकेन स्फटिकचषकश्रेणिमापूरयन्त्या</p>
<p>ज्योत्स्नाजाले मिलितवपुषं तामथालक्षयन्त्याः ।</p>
<p>वृन्दादेव्याः किमिह चषकान्किं नु शून्यान्पिपर्मीत्य्</p>
<p>आसीत्तस्याः क्षणमिव तदा चित्तवृत्तौ महोर्मी ॥१७१॥</p>
<p>दिव्ये नव्ये स्फटिकपुटिके मेध्यमाध्वीकपूर्णे</p>
<p>चारु न्यस्योत्पलमुपरितः प्रस्फुरद्भृङ्गघूर्णे ।</p>
<p>वामेन शक्तरजलरुहा धुन्वती भृङ्गमन्ये</p>
<p>नाग्रे राधाव्रजपसुतयोरग्रतः सोपनिन्ये ॥१७२॥</p>
<p>आनन्दवृन्दावनचम्पू २०.८८९१—</p>
<p>प्रतिचषकं प्रतिबिम्बित</p>
<p>शशिबिम्बं विलसदुत्पलामोदम् ।</p>
<p>उपरिभ्रमदलिललितं</p>
<p>पुरतस्तासां रराज माध्वीकम् ॥१७३॥</p>
<p>आदौ पाने नयनयुगयोः शोणिमानं द्वितीये</p>
<p>वाग्वैवश्यं व्यधिकरणतां हासभीत्योस्तृतीये ।</p>
<p>द्रष्टुं पश्चाद्विहसितुमपि प्राणनाथं तथान्या</p>
<p>पानक्रीडापरिषदि दधे पातुमिच्छां न काचित॥१७४॥</p>
<p>आतन्वाने अमृतमधुनोर्व्यत्ययेनैव मैत्रीं</p>
<p>चन्द्राम्भोजे इव वदनयोर्मण्डले कारयन्तौ ।</p>
<p>अन्योन्यश्रीवदनचषकोपात्तमन्योन्यदत्तं</p>
<p>राधाकृष्णौ सममपिबतां साधरोष्ठोपदंशम् ॥१७५॥</p>
<p>आलीन्दुर्मे पिबति मधुकिं पीयतामालि सार्धं</p>
<p>स्तेनोऽयं यत्तव मुखरुचां कण्ठलग्नेन भाव्यम् ।</p>
<p>दन्तच्छेद्योऽमृतमयतया सत्यमस्यावशिष्टं</p>
<p>नो पास्यामीत्यर्थ मधुमती पाणिना मध्वपास्थत॥१७६॥</p>
<p>कृष्णाह्निककौमुदी ६.४९६९—</p>
<p>दीव्यत्तेजःपरिधि परिवेवेष्टि यावत्सखीनां</p>
<p>प्रत्येकं सा मधु सुमधुरं पानलीलोन्मुखीनाम् ।</p>
<p>तावत्तावप्युभयमधुनोऽन्योन्यमुत्सारयन्तौ</p>
<p>भृङ्गानास्तामुपरिपतितांस्तां प्रतीक्षावहन्तौ ॥१७७॥</p>
<p>निष्पण्णेऽस्मिन्मधुविभजने भाजनैस्तैरमन्दे</p>
<p>श्रीकृष्णः स्वं समधुचषकं राधिकास्यारविन्दे ।</p>
<p>पीत्वा देहि त्वमिति निगदन्सूपनिन्येऽप्रवेशात्</p>
<p>साप्याघ्राय नतमुखमुदात्कामतन्त्रोपदेशात॥१७८॥</p>
<p>तन्माध्वीकं कमलवदनावक्त्रगन्धोपलम्भाद्</p>
<p>आत्मामोदादपि सुमधुरं वल्लभो विप्रलम्भात।</p>
<p>पीत्वा पीत्वानुभवति चिरेणानुभूयानुभूय</p>
<p>स्मित्वा स्मित्वा पिबति महता कौतुकेनैव भूयः ॥१७९॥</p>
<p>सा सव्रीडस्मितमवनताधीतसत्प्रेमतन्त्रा</p>
<p>कान्तोच्छिष्टं मधु सुमधुरं पातुकामा स्वतन्त्रा ।</p>
<p>नैच्छत्पातुं स्वमधु यदि सा तद्विदित्वाघहन्ता</p>
<p>स्मित्वा प्रादादथ पिब पिबेत्यादरेणानुमन्ता ॥१८०॥</p>
<p>तत्पीत्वा स स्वमथ मधुनः पात्रमादाय पाणि</p>
<p>श्रीपर्णेनापिबदथ समाकृष्य तद्वेणुपाणिः ।</p>
<p>स्मित्वा स्मित्वा कलयति सखीमण्डले तत्र पिप्ये</p>
<p>नैतच्चित्रं भवति सुहृदां सौहृदस्याभिरूप्ये ॥१८१॥</p>
<p>भूयो वृन्दा चषकमपरं सीधुना पूरयित्वा</p>
<p>श्रीदम्पत्योर्न्यधित पुरतः स्वं मनो मोदयित्वा ।</p>
<p>आपीयान्यदथ ददतुस्तौ सखीभ्योऽल्पमल्पं</p>
<p>तास्तत्पीत्वा स्वमपि च पपुः सीधु पीयूषकल्पम् ॥१८२॥</p>
<p>एवं वृत्ते कुवलयदृशां प्रेयसश्चादिपाने</p>
<p>काचित्काचिद्विकृतिरुदगादन्तरे स्निह्यमाने ।</p>
<p>सा मर्यादाविघटनपटुर्नासहन्तानुमेया</p>
<p>शोणीभावं व्रजति नयने दृश्यमानाभ्युपाया ॥१८३॥</p>
<p>काचित्तत्र प्रथमचषकेणैव निर्व्यूढकामा</p>
<p>नैच्छत्पातुं पुनरविरतं प्रार्थ्यमानापि वामा ।</p>
<p>द्रष्टुं ताषां मदविलसितं वल्लभस्यापि विज्ञा</p>
<p>लोभाच्छोभातिशयविषयासन्दिदृक्षामनोज्ञा ॥१८४॥</p>
<p>अस्थाने ह्रीरुदितमपदं हेतुहीनो विवादस्</p>
<p>त्रासो निष्कारण उपगतो निर्निदानो विषादः ।</p>
<p>व्याहारोऽप्यन्वयविरहितो दृष्टिरुद्देशशून्या</p>
<p>तासामासीद्विसरकविधौ रीतिरेषैव धन्या ॥१८५॥</p>
<p>वाचां वर्णस्खलनबलेन चेतसामस्थिरत्वं</p>
<p>मन्दाक्षाणां समयसरणं वर्ष्मणां कम्पवत्त्वम् ।</p>
<p>बुद्धीनां च भ्रमणमसकृद्धासरोषप्रतोष</p>
<p>जाड्यं मौनं विसरकविधौ रेजिरेऽमी विशेषाः ॥१८६॥</p>
<p>ज्योत्स्नालीनं स्फटिकचषकं कायनालोकयन्ती</p>
<p>किं मे दत्तं न मधु पुरतो वृन्दयेत्यामनन्ती ।</p>
<p>जातक्रोधस्मयविहसिता स्थैर्यनिर्वेदशङ्कं</p>
<p>तस्थौ काचिन्न पिबति मधु प्रोल्लसन्मानपङ्कम् ॥१८७॥</p>
<p>आल्यः पेयं मधु कथमिदं चन्द्रमाः सम्प्रविष्टः</p>
<p>कण्ठे लग्नोऽप्यहह भविता चर्यते चेत्स दुष्टः ।</p>
<p>किञ् चोदञ्चन्मलपरिमलां प्रस्तुतात्तत्कलङ्का</p>
<p>सङ्गादस्मिन्मम सुमहती जायते दोषशङ्का ॥१८८॥</p>
<p>माध्वीकानामुपरि परितो विभ्रमद्भृङ्गमाला</p>
<p>च्छायां कल्कावलिमिव घनां वीक्ष्य काश्चिद्विलासाः ।</p>
<p>अङ्गुल्यग्रैर्ललितलुलितैर्लोडयित्वा पटान्ते</p>
<p>पूतं कृत्वा पुनरथ पपुः पानमोदे नितान्ते ॥१८९॥</p>
<p>हा कष्टं द्यौः पपपतति घूघूर्णते भूमिमीमिः</p>
<p>सख्यो मामाधधरत भो हन्त पप्पापतामि ।</p>
<p>इत्थं पानातिशयवशतः काचिदालिङ्ग्य काञ्चित्</p>
<p>स्थित्वा मन्दं न्यगददगदा जीवितास्मीति किञ्चित॥१९०॥</p>
<p>विच्छेदे प्रागभवदुभयोर्यत्तु तादात्म्यमेकं</p>
<p>तत्संस्कारे मधुमदविधावुत्थिते सातिरेकम् ।</p>
<p>कृष्णो राधायित इव भवन्हन्त कृष्णायितासौ</p>
<p>स्यातां नाम्नोर्विनिमयमयामन्त्रणे मन्दहासौ ॥१९१॥</p>
<p>राधे कृष्ण त्वमयि मम किं किङ्करी नैव नैव</p>
<p>प्राणास्त्वं मे न भवति वपुस्त्वां विना स्थातुमेव ।</p>
<p>इत्थं प्राक्संस्कृतिमतिरतेर्वैपरीत्ये स्वनाम</p>
<p>व्यत्यासेनोभयरसकथा मञ्जुलत्वं जगाम ॥१९२॥</p>
<p>कर्णे कर्णे वचनरचनैः कोमलैरर्थशून्यैर्</p>
<p>गात्रे गात्रे स्खलनलुठनैर्गाढहासेन धन्यैः ।</p>
<p>गण्डे गण्डे सरसमधुरैश्चुम्बनैश्चाभिरामाः</p>
<p>श्रीदम्पत्योर्न खलु समयास्ते भवन्यातयामाः ॥१९३॥</p>
<p>पृष्ठालम्बिन्यनयनपथे कौस्तुभे सा दयातः</p>
<p>कृष्णं राधा चकितमवदत्कौस्तुभस्ते क्व यातः ।</p>
<p>तां स प्राह त्वमिममहरः साह नाहं विशाखा</p>
<p>सोचे नाहं सुमुखि ललिता साह नाहं सुलेखा ॥१९४॥</p>
<p>इत्यन्योन्यं मधुमदमुदा कुर्वतीनां विवादं</p>
<p>मध्ये कृष्णं न्यगददपरा प्रोल्लसत्साधुवादम् ।</p>
<p>प्रत्यक्षं ते तमहरदियं धूर्त धूर्ता विलोला</p>
<p>स्वातन्त्र्येणोरसि विलसितुं वैजयन्त्येव माला ॥१९५॥</p>
<p>आं जानीमस्त्वमहर इमं कौस्तुभं हन्त माले</p>
<p>दण्ड्यासि त्वं तमुपहर मे चौरि वेगादराले ।</p>
<p>इत्याक्षिप्तस्रगुपहतितः पृष्ठतोऽसौ ललम्बे</p>
<p>कण्ठे दृष्ट्वा तमथ जहसुस्तां समेत्याविलम्बे ॥१९६॥</p>
<p>गम्भीरेऽस्मिन्मधुमदधुरा माधुरीणां प्रवाहे</p>
<p>तीव्रं स्रोतो यदि मृगदृशां मण्डली सा जगाहे ।</p>
<p>कश्चिन्मन्दं जगुरथ पराश्चाभिनिन्युस्तदर्थं</p>
<p>सर्वा एव प्रतिविदधिरे पुष्पबाणं कृतार्थम् ॥१९७॥</p>
<p>गोविन्दलीलामृत २३.५२५३—</p>
<p>कन्दर्पमाध्वीकमदाकुलाङ्गीं</p>
<p>कन्दर्पमाध्वीकमदानुशिष्टे ।</p>
<p>राधां समादाय हरौ प्रविष्टे</p>
<p>विन्यस्ततल्पं पुलिनान्तकुञ्जम् ॥१९८॥</p>
<p>कन्दर्पमदवैक्लव्याद्घूर्णपूर्णेक्षणाः सखीः ।</p>
<p>वृन्दाप्यादाय कुञ्जेषु पृथक्पृथगशाययत॥१९९॥</p>
<p>अलङ्कारकौस्तुभ ५.१५—</p>
<p>मृदुस्पन्दं लीलाकरकिशलयोत्कम्पमुदयत्</p>
<p>प्रसूनेषुक्रीडाविवशमुदितालिव्रजसुखम् ।</p>
<p>अमन्दीकुर्वाणङ्किमपि कलकण्ठध्वनिकलां</p>
<p>सिषेवे राधाङ्गं हरिरथ वसन्तानिलमिव ॥२००॥</p>
<p>अलङ्कारकौस्तुभ ५.७१—</p>
<p>आकृष्टे व्रजराजजेन वसने निर्मोचितैरायतैः</p>
<p>केशोघैर्निरवाहयं सखि तनोः सांमुख्यसङ्गोपनम् ।</p>
<p>जिह्रेमि स्मरणेऽपि तस्य यदियं कृष्णाष्टमीयामिनी</p>
<p>वासीत्सुन्दरि सम्मुखार्धतिमिरा पश्चार्धचन्द्रप्रभा ॥२०१॥</p>
<p>उज्ज्वलनीलमणि १५.२५४—</p>
<p>बलेन परिरम्भणे नखशिखाभिरुल्लेखनं</p>
<p>हठादधरखण्डने भुजयुगेन बन्धक्रियाम् ।</p>
<p>दुकूलदलने हतिः कुवलयेन कुर्वाणया</p>
<p>रतादपि सुखं हरेरधिकमादधे राधया ॥२०२॥</p>
<p>श्रीगोविन्दरतिमञ्जरी ५.९२९३—</p>
<p>राधायाः स्तनमण्डले हरिपरिरम्भोपलम्भे ध्रुवं</p>
<p>व्याप्य स्वर्णधराधरं जलधरारम्भोऽद्य भूयानभूत।</p>
<p>स्वस्थानं परिहृत्य कौस्तुभमणिव्याजेन निर्वाणदं</p>
<p>स्थातुं सम्प्रति नूनमम्बरमणिस्तत्सन्धिमभ्याविशत॥२०३॥</p>
<p>चञ्चद्बर्हकचग्रहादिसुरतावेशात्प्रियाः चुम्बतः</p>
<p>कृष्णस्याजनि दोर्लतावलयिनी वेणीविचूडामणिः ।</p>
<p>भीतासौ भुजगी भुगङ्गमभुजः पक्षोल्लसद्वायुना</p>
<p>मन्ये त्यक्तफणामणिः फनिधिया पाणिं समावेष्टयत॥२०४॥</p>
<p>अलङ्कारकौस्तुभ ५.७५—</p>
<p>श्लिष्टा श्लिष्यति गोकुलेन्द्रतनयेनाचुम्बिता चुम्बति</p>
<p>स्वच्छन्दं लिखिता नखैर्नखपदैराभूषयत्यङ्गकम् ।</p>
<p>शिक्षित्वा तत एव पुष्पधनुषः सङ्ग्रामविद्यामिमां</p>
<p>तस्य क्षोभकरी यदैष्ट तदियं विद्या गुरुक्षोभिका ॥२०५॥</p>
<p>अलङ्कारकौस्तुभ ४.२—</p>
<p>शयनसहचरीणां लोचनैरर्च्यमानान्य्</p>
<p>अथिरतिजयलक्ष्मीलक्ष्मभिः पक्ष्मलाणि ।</p>
<p>रहसि सबहुमानञ्जुम्बामानानि दृग्भ्यां</p>
<p>स्वजन इव मृगाक्षी स्वाङ्गकैः स्वाङ्गकानि ॥२०६॥</p>
<p>उज्ज्वलनीलमणि ११.१८—</p>
<p>निमीलन्नेत्रश्रीरचटुलपटीराचलमरुन्</p>
<p>निपीतस्वेदाम्बुस्त्रुटदमलहारोज्ज्वलकुचा ।</p>
<p>निकुञ्जे क्षिप्ताङ्गी शशिकिरणकिर्मीरिततटे</p>
<p>किशोरी सा तेने हरिमनसि राधा मनसिजम् ॥२०७॥</p>
<p>विशेषविहारमुक्त्वाथ सामान्यमाह, आनन्दवृन्दावनचम्पू १७.७९८७—</p>
<p>प्रेमातिशुद्धमपि केवलमेष तासाम्</p>
<p>आरञ्जयन्मदनरागरसैरशेषम् ।</p>
<p>सम्प्रार्थितानि निविडस्तनपीडनानि</p>
<p>लब्धुं सदन्तनखलेखनकौशलानि ॥२०८॥</p>
<p>मानसेऽतिसुमहानभिलाषो</p>
<p>ना न नेति वचसि प्रतिषेधः ।</p>
<p>सुभ्रुवां रतिविधिप्रतिषेधौ</p>
<p>नात्मबुद्धिविषयौ ववृताते ॥२०९॥</p>
<p>ह्रीप्रबोधनकरः कररोधः</p>
<p>कोपकल्पनमशोणकटाक्षम् ।</p>
<p>रोदनं च विगताश्रु वधूनां</p>
<p>तत्परं प्रियममन्यत कृष्णः ॥२१०॥</p>
<p>भर्त्सनं स्मितसुधाप्लुतवर्णं</p>
<p>पाणिधूननमलक्ष्यनिषेधम् ।</p>
<p>भ्रूलतासु भृकुटिः कृतकोपा</p>
<p>सर्वमन्तरनुरागमवादीत॥२११॥</p>
<p>चुम्बने विमुखताधरपाने</p>
<p>पाणिनाधरदलस्य पिधानम् ।</p>
<p>श्लेषणेऽपसृतिरित्यबलानां</p>
<p>वामतैव दयितस्य मतासीत॥२१२॥</p>
<p>द्राघीयसा सुवलितेन सुकोमलेन</p>
<p>प्रत्येकमेव तरसा भुजमण्डलेन ।</p>
<p>अन्तः प्रवेशयितुकाम इव क्रमेण</p>
<p>लीलानिधिः स रमणीगणमालिलिङ्ग ॥२१३॥</p>
<p>वामेन पाणिकमलेन विधृत्य वेणीम्</p>
<p>अभ्युन्नमय्य चिबुकाग्रमथापरेण ।</p>
<p>आलोकयन्मुकुलितेक्षणमास्यमासां</p>
<p>माध्वीकमुग्धमधुरं धयति स्म कृष्णः ॥२१४॥</p>
<p>वक्षोरुहाम्बुरुहकोरकयुग्ममासाम्</p>
<p>आसादयन्स नखलेखनलक्ष्मलक्ष्मीम् ।</p>
<p>अन्तःसमुद्यदनुरागविकारकण्डूं</p>
<p>कण्डूयनादिव पुनः प्रथयाञ्चकार ॥२१५॥</p>
<p>आताम्रकम्रमहसा नखलेखलक्ष्मी</p>
<p>लक्ष्मश्रिया शुशुभिरे सुदृशामुरांसि ।</p>
<p>अन्तर्गतैरिव चिरादनुरागबीजैर्</p>
<p>आसादिताङ्कुरदशैर्बहिरावृतानि ॥२१६॥</p>
<p>गोविन्दलीलामृत २३.५६६३—</p>
<p>निर्गतः कुञ्जनिकरात्कृष्णस्ताभिरलक्षितः ।</p>
<p>एकः सन्राधिकामागात्स्वदर्शनमृदुस्मिताम् ॥२१७॥</p>
<p>तत्रागता कुञ्जततेर्निवीता</p>
<p>दृष्ट्वा निजालीं पुरतो हसन्तीम् ।</p>
<p>यत्नावृतस्वाङ्गचयालिपालिर्</p>
<p>नम्रानना लोलदृगेतयोचे ॥२१८॥</p>
<p>यो नायकः सोऽत्र स वृन्दया मया</p>
<p>रङ्गे स्थितः क्वापि गतो न हि क्षणम् ।</p>
<p>नानर्तयद्वो रतिनर्तनेऽसकौ</p>
<p>दशेदृशी वो वपुषः कुतोऽभवत॥२१९॥</p>
<p>हरिरसन्नाह निकुञ्जरङ्गे</p>
<p>नट्यस्त्विमा मूर्तिमतोज्ज्वलेन ।</p>
<p>रत्याख्यनृत्ये रसनायकेन</p>
<p>संनर्त्तिता यत्स्फुटतत्तदङ्काः ॥२२०॥</p>
<p>कृष्णे स्वसख्यां प्रणयोद्गतेर्ष्यास्</p>
<p>ता उचुरस्मिन्रतिनृत्य एषा ।</p>
<p>त्वां नर्तयन्ती सततं गुरुस्ते</p>
<p>कर्तुं त्वया वाञ्छति नः प्रशिष्याः ॥२२१॥</p>
<p>निजेच्छया यात्र गुरूपसत्तिः</p>
<p>स्याच्छिष्यता शास्त्रमता तयैव ।</p>
<p>बलां कृता नैव ततो न शिष्या वयं</p>
<p>गुरूस्त्वं विफलः श्रमो वाम् ॥२२२॥</p>
<p>जानासि नो नो नकुलाङ्गनानां</p>
<p>वृत्तिं विशुद्धां सखि भोगिनि त्वम् ।</p>
<p>तथापि सम्पादयितुं स्वसाम्यं</p>
<p>किं खिद्यसे प्रेर्ष्य वृथा भुजङ्गम् ॥२२३॥</p>
<p>इत्थं विधाय पुरुनर्मविहारनृत्यं</p>
<p>ताभिः समं मदकरीव करेणुभिः सः ।</p>
<p>तत्तच्छ्रमापनयनाय कलिन्दपुत्र्यां</p>
<p>कर्तुं समारभत वारिविहारनृत्यम् ॥२२४॥</p>
<p>आनन्दवृन्दावनचम्पू २०.६८७६—</p>
<p>वक्त्रैरम्भोरुहवरवनं दोर्लताभिर्मृणाली</p>
<p>श्रेणिर्वक्षोरुहकलशकैश्चक्रनाम्नां समाजः ।</p>
<p>गत्या हंसीततिरतितरां हन्त जिग्ये वधूभिर्</p>
<p>भास्वत्कन्यासलिलमलसं लम्बमानाभिराभिः ॥२२५॥</p>
<p>वक्त्रैः स्वर्णसरोजमण्डलमयं नीरोपरिष्टान्नभो</p>
<p>वक्षोजैर्मदचक्रवाकमिथुनश्रेणीजुषो वीचयः ।</p>
<p>दोर्भिश्चारुमृणालवल्लिवलिता आपस्तदासन्वधू</p>
<p>वृन्दे गच्छति चित्रभानुदुहितुस्तत्कुक्षिदघ्नं पयः ॥२२६॥</p>
<p>लब्ध्वा तासां तनुपरिमलान्पद्मिनीः प्रोज्झ्य भृङ्गैर्</p>
<p>अभुद्यातैस्तरणितनयैवादरादुज्जगाम ।</p>
<p>हंसैस्तुल्योड्डयनचपलैश्चामरत्वं प्रयातैः</p>
<p>श्रान्ताः सर्वाः प्रणयरभसाद्वीजयामास सैव ॥२२७॥</p>
<p>भृङ्गैस्तासामुपरि परितो मण्डलिभूय सद्भिस्</p>
<p>तत्पर्यन्तेष्वपि विविषदां पुष्पवर्षैः पतद्भिः ।</p>
<p>नीलं वातावधुतमभितः सारिमुक्तावलीकं</p>
<p>शोभाहेतोरतनुत किमु व्योमलक्ष्मीर्वितानम् ॥२२८॥</p>
<p>अन्योन्यात्तैः करसरसिजैस्ताडयन्तीषु तोयं</p>
<p>मध्ये कृत्वा दयितमभितो मण्डलत्वं गतासु ।</p>
<p>तासूद्भूतास्तरणिदुहितु रोमहर्षा इव श्री</p>
<p>कृष्णस्योरःपरिसरमयुस्तोकातुङ्गास्तरङ्गाः ॥२२९॥</p>
<p>अन्योन्यग्रथिताङ्गुलीकलिकयोः कृत्वाम्बुपाण्योः समा</p>
<p>पीड्योच्चैर्जलयन्त्रवत्करभयोः प्रान्तेन निक्षिप्यता ।</p>
<p>धाराभिर्मुहुरायताभिरबलावृन्देन सिक्तो हरिर्</p>
<p>मन्ये ममथवारुणास्त्रमहसा मूर्तेन विद्धो बभौ ॥२३०॥</p>
<p>निःसंहारं तदिदमतनोर्वारुणास्त्रं विदित्वा</p>
<p>शक्तोऽप्यस्य प्रतिकृतिविधौ लीलया वारिमग्नः ।</p>
<p>नीविदाम्नां हरणकुतुकी तद्धृतिव्यग्रहस्तं</p>
<p>भग्नाः सर्वाः पुनरतितरामेक एवासिषेच ॥२३१॥</p>
<p>प्रत्येकं ताः सपदि पयसो द्वन्द्वयुद्धेन जित्वा</p>
<p>कृष्णेनास्मिन्पणितमखिलं हारमाकृष्य नीतम् ।</p>
<p>पृष्ठं याता लघुलघुतरां पीडयित्वास्य बाहू</p>
<p>राधा सर्वं यदि हृतवती तामधावत्तदासौ ॥२३२॥</p>
<p>आचिन्वानां कमलममलं क्वापि गाधेऽपि नीरे</p>
<p>गम्भीरत्वाभिनयचकितां शङ्कया पङ्किलाक्षीम् ।</p>
<p>दोर्भ्यां वक्षोभुवि सुनिविडापीडमुत्थाप्यमानां</p>
<p>कान्तेनैनां सरसकुतुकं ताः समीक्षम्बभूवुः ॥२३३॥</p>
<p>आनन्दवृन्दावनचम्पू २०.७८, ८०—</p>
<p>पद्मैः पद्मैः स्वयमवचितैस्तन्मृणालैर्मृणालैर्</p>
<p>लीलायुद्धं यदजनि मिथस्तत्र योषिन्मणीनाम् ।</p>
<p>तासां तस्मिन्नजनि कुतुकं पश्यतस्तत्प्रमोदात्</p>
<p>कृष्णस्यैव प्रहरणवशेनेव रुग्णं मनोऽभूत॥२३४॥</p>
<p>अलङ्कारकौस्तुभ ५.३०—</p>
<p>कृष्णे कर्षति कोकयुग्मकमियं दोर्भ्यां व्यधात्स्वस्तिकं</p>
<p>कण्ठे चारुमृणालमर्पयति सा बाहू दधे कुञ्चितौ ।</p>
<p>पद्मं जिघ्रति पाणिनास्यमवृणोदित्थं जले खेलतोर्</p>
<p>अस्पर्शा सुरतिस्तयोः प्रियसखीवृन्दस्य रस्याभवत॥२३६॥</p>
<p>अलङ्कारकौस्तुभ ५.१०५—</p>
<p>जलावगाहे च्युतमेखलायाः</p>
<p>शैवालवल्ल्येव बभौ नितम्बः ।</p>
<p>अकैतवं रूपमहेतुहार्दं</p>
<p>सर्वास्ववस्थासु सदैकरूपम् ॥२३७॥</p>
<p>काचित्सख्यधिकस्नेहा तत्खेदं दृष्ट्या तां प्रत्याह, अलङ्कारकौस्तुभ ८.१४९—</p>
<p>अलमलमभिलाषेणामुना वारिखेला</p>
<p>कुतुकिनि कमलानामाहृतेः कौतुकस्य ।</p>
<p>कलय कलितमङ्गं कण्टकैर्नाललग्नैः</p>
<p>शिव शिव परिदष्टं षट्पदेनाधरौष्ठम् ॥२३८॥</p>
<p>उज्ज्वलनीलमणि १५.२३४—</p>
<p>व्यात्युक्षीयुधि राधया घनरसैः पर्युक्ष्यमाणस्य ते</p>
<p>माल्यं भङ्गमवाप वीर तिलको यातः किलादृश्यताम् ।</p>
<p>वक्त्रेन्दौ प्रतिमाच्छलेन शरणं लब्धः सखीं कौस्तुभस्</p>
<p>तन्मा भूश्चकितो विमुक्तचिकुरं नार्दत्यसौ त्वद्विधम् ॥२३९॥</p>
<p>आनन्दवृन्दावनचम्पू २०.८१८३—</p>
<p>पद्मैः केशाभरणममलैरुत्पलैः कर्णभूषां</p>
<p>हारं कृत्वा बिसलतिकया मेखलां शैवलेन ।</p>
<p>क्रीडोपान्ते मणिमयशिरोभूषणादीनि तानि</p>
<p>प्रेम्णा नार्यो दिनमणिभुवे प्रीतिदेयानि चक्रुः ॥२४०॥</p>
<p>उल्लास्य वामकरवारिरुहेण वारि</p>
<p>झङ्कारिकङ्कणकलेन च दक्षिणेन ।</p>
<p>सन्ताड्य चारु जलमड्डुकवाद्यलीलाम्</p>
<p>आतेनुरुत्सवसमाप्तिफलामिवैताः ॥२४१॥</p>
<p>स्नानोत्तीर्णाः कनकनलिनईस्पर्धिभासो नितम्बं</p>
<p>क्रान्त्वा स्रस्तैरविरतपयोबिन्दुनिष्यन्दभाग्भिः ।</p>
<p>रेजुः केशैरथ हठहृतैराच्रु मुञ्चद्भिरुच्चैर्</p>
<p>ध्वान्तैः पृष्ठानुसरणपरैरंशुमाला इवेन्दोः ॥२४२॥</p>
<p>गोविन्दलीलामृतं २३.७२९०—</p>
<p>आलेपनालङ्करणैरमूषाम्</p>
<p>अनावृता वारिविहारधौता ।</p>
<p>क्लिन्नाम्बररोद्यत्सहजाङ्गशोभा</p>
<p>लोभाय कृष्णस्य दृशोस्तदासीत॥२४३॥</p>
<p>तासां वक्षश्चन्दनैः श्वेततोया</p>
<p>कृष्णा साम्यं गङ्गयासौ गतापि ।</p>
<p>शौरेस्तत्तत्केलिसौभाग्यलाभात्</p>
<p>ताभिः शश्वत्सुष्ठु सा तामजैषीत॥२४४॥</p>
<p>इत्थं विधायाम्बुविहारनृत्यं</p>
<p>कान्तः सकान्ताभिरवाप्ततीरः ।</p>
<p>सखीकुलैर्मार्जितकेशवर्ष्मा</p>
<p>दधार प्रत्युद्गमनीयवस्त्रम् ॥२४५॥</p>
<p>वृन्दा ताभिः समं कृष्णमानीय स्वर्णमण्डपम् ।</p>
<p>तत्पूर्वकुट्टिमे पुष्पास्तरणे तं न्यवीविशत॥२४६॥</p>
<p>ततः सवृन्दोपनिनाय वृन्दा</p>
<p>कल्पागवल्लिफलसम्पुटांस्तान।</p>
<p>पूर्णान्विचित्राम्बरभूषणानु</p>
<p>लेपाञ्जनैर्नागजवर्णकैश्च ॥२४७॥</p>
<p>तत्तन्नामाङ्कितानालीततिरादाय पेटिकान।</p>
<p>कृष्णं राधां सखीश्चामूः पृथक्पृथगभूषयत॥२४८॥</p>
<p>हरिरुज्ज्वलरसमूर्तिरतिपरिणतमूर्तयो हि राधाद्याः ।</p>
<p>विधुरयमस्य कलास्ता एकात्मनोऽपि तत्पृथग्देहाः ॥२४९॥</p>
<p>मिथःस्नेहाभ्यङ्गरम्यः सख्योद्वर्तनसुप्रभाः ।</p>
<p>तारुण्यामृतसुस्नाता लावण्यरसनोज्ज्वलाः ॥२५०॥</p>
<p>मिथःसौभाग्यतिलकाः सौन्दर्यस्थासकाञ्चिताः ।</p>
<p>अष्टाभिश्चित्रिताङ्ग्यश्च स्तम्भाद्यैर्भाववर्णकैः ॥२५१॥</p>
<p>किलकिञ्चितविव्वोकाद्युन्मादोत्सुकतादिभिः ।</p>
<p>नानाभावैरलङ्कारैः सुष्ठ्वलङ्कृतमूर्तयः ॥२५२॥</p>
<p>सुप्रियास्ताः प्रिया यद्यप्यन्तरित्थं विभूषिताः ।</p>
<p>प्रियालिभिर्बहिरपि भूषिता भूषणैर्बभूः ॥२५३॥</p>
<p>अनङ्गगुटिकां सीधुविलासं दुग्धलड्डुकम् ।</p>
<p>आनीतं रूपमञ्जर्या यद्यानि वृन्दया वनात॥२५४॥</p>
<p>फलानि रसरूपाणि मधुतुल्यरसानि च ।</p>
<p>तान्यत्त्वाचम्य ताभिः स विवेश केलिमन्दिरम् ॥२५५॥</p>
<p>तस्मिन्मुक्तचतुर्द्वारि यमुनानिलशीतले ।</p>
<p>कोटिसूर्यांशुसद्रत्नचयांशुपरमोज्ज्वले ॥२५६॥</p>
<p>मनोजकेलिनिलयेऽगुरुधूपातिसौरभे ।</p>
<p>विन्यस्तरत्नपर्यङ्के हंसतुलिकयान्विते ॥२५७॥</p>
<p>सूक्ष्माम्बरावृतावृन्तसत्पुष्पास्तरणोपरि ।</p>
<p>नानोपधानचित्रास्ते कृष्णः सुष्वाप कान्तया ॥२५८॥</p>
<p>पर्यङ्कपार्श्वस्थितखट्टिकायुगे</p>
<p>सुखं निविष्टे ललिताविशाखिके ।</p>
<p>कृष्णास्यताम्बूलसुचर्वितानने</p>
<p>ताम्बूलमास्वादयतां निजेश्वरौ ॥२५९॥</p>
<p>श्रीरूपरतिमञ्जर्यौ पादसंवाहनं तयोः ।</p>
<p>चक्रतुश्चापरा धन्या व्यजनैस्ताववीजयन॥२६०॥</p>
<p>क्षणं तौ परिचर्येत्थं निर्गताः केलिमन्दिरात।</p>
<p>सख्यस्ताः सुषुपुः स्वे स्वे कल्पवृक्षलतालये ॥२६१॥</p>
<p>कृष्णभावनामृतं २०.११२३—</p>
<p>स्वबाहुसन्दानितकण्ठया तया</p>
<p>संविश्य पर्यङ्कवरे हरौ स्थिते ।</p>
<p>तत्पादसंवाहनशर्मकर्मणां</p>
<p>तत्किङ्करीणां समपूरि वाञ्छिताम् ॥२६२॥</p>
<p>ऊर्वोः स्वयोः कनकपीठयोः क्रमान्</p>
<p>निधाय पदाम्बुरुहे निजेशयोः ।</p>
<p>द्वे दासिके तच्छयनान्तसङ्गते</p>
<p>दृग्बिन्दुभिः पाद्यमिवोपजह्रतुः ॥२६३॥</p>
<p>उद्भिन्नरोमाङ्कुरपालिरेव</p>
<p>प्रापार्घ्यतां किन्तु तयापि शङ्काम् ।</p>
<p>तन्मार्दवालोचनया दधत्यौ</p>
<p>पाण्यम्बुजैरार्चयतामिवैते ॥२६४॥</p>
<p>गन्धं तु कस्तूर्यमृतसुपङ्कैर्</p>
<p>वक्सःस्थलस्थैरुपकल्प्य सद्यः ।</p>
<p>निःश्वासधूपैर्नखरत्नदीपैर्</p>
<p>आलोक माल्यैर्धिनुतः स्म नीत्या ॥२६५॥</p>
<p>नैवेद्यतायां करकावुरोजौ</p>
<p>संस्पर्शनेनाभिमतौ विधाय ।</p>
<p>प्राणप्रदीपैः स्मितचन्द्रमिश्रः</p>
<p>निर्मञ्छनं प्रेमभरद्व्यधत्ताम् ॥२६६॥</p>
<p>हिरण्यरम्भोपरिवर्तिपल्लवेष्व्</p>
<p>आसज्य रक्तोत्पलकोरकोत्तमाः ।</p>
<p>भृङ्गालिझङ्कारभृतोऽनटन्नहो</p>
<p>तत्पादसंवाहनदम्भतोऽसकृद॥२६७॥</p>
<p>तौ वीजयन्त्यो वलयानि झङ्कृति</p>
<p>स्तुतैः प्रसूनव्यजनैः परा बभुः ।</p>
<p>मूर्तैर्यशोभिः कविवृन्दवर्णितैः</p>
<p>किं स्वैरधिन्वन्नधिपौ नटीकृतैः ॥२६८॥</p>
<p>सुवर्णवर्णाः क्रमुकेन्दुजाती</p>
<p>लवङ्गचूर्नाद्युचितांशभाजः ।</p>
<p>ताम्बूलवीटीरपरे न्यधत्तां</p>
<p>तदास्ययोः पार्श्वगते कराभ्याम् ॥२६९॥</p>
<p>यौ पूर्णचन्द्रावुदितौ निरङ्कौ</p>
<p>तदंशुपीयूषरसाभिषिक्ते ।</p>
<p>स्वपल्लवाभ्यां कलिके गृहीत्वा</p>
<p>गाङ्गेयवल्ल्यौ मुहुरीजतुः किम् ॥२७०॥</p>
<p>कन्ते दिशैताः शयनाय गन्तुं</p>
<p>घूर्णद्दृशः सम्प्रति स्विन्नगात्रीः ।</p>
<p>श्रान्तिह्पदोस्ते न शमं ययौ चेत्</p>
<p>तदर्थमेतावहमेव धास्ये ॥२७१॥</p>
<p>इत्युक्तिमात्रेण समीहितस्यै</p>
<p>वार्थस्य सिद्धिं किल ता विदुष्यः ।</p>
<p>सम्पूज्य देवाविव पूजयित्र्यस्</p>
<p>तन्मन्दिराल्लब्धवरा निरीयुः ॥२७२॥</p>
<p>निष्णात एवातनुतीर्थसरे</p>
<p>रोमाञ्चपूर्णः स्फुरितोज्ज्वलाङ्गः ।</p>
<p>स्मृत्युद्भवाशेषविशेषधर्मा</p>
<p>नुष्ठानदक्षो रभसं स भेजे ॥२७३॥</p>
<p>प्रारम्भ एवाघभिदस्तदास्या</p>
<p>ऽमृतं त्रिराचम्य त एव यासीत।</p>
<p>श्रद्धा तयैवाशु विधिर्बभूवा</p>
<p>ऽनङ्गोऽपि साङ्गो निरपायमिष्टः ॥२७४॥</p>
<p>नानोपचारान्कलयन्मुदाशा</p>
<p>बन्धं वितन्वन्नपसार्य विघ्नान।</p>
<p>स शातकुम्भातनुरत्नकुम्भे</p>
<p>कृत्वा करन्यासमुपात्तकान्तौ ॥२७५॥</p>
<p>कृष्णभावनामृतं २०.४५५१—</p>
<p>विद्युद्घनार्चिक्रमिषां यदोपरि</p>
<p>स्माराद्दधान ववलेऽवलेपतः ।</p>
<p>तदा तु जालानि सखीदृशां बलाज्</p>
<p>जालावलीं हर्षजलैः प्लुतां व्यधुः ॥२७५॥</p>
<p>बहिस्तु यन्त्रव्यजननेन दास्यस्</p>
<p>तौ वीजयाञ्चक्रुरजस्रमस्रैः ।</p>
<p>प्लुतेक्षाणाश्चुक्रुधुरप्रमेय</p>
<p>प्रेम्णे तदात्वानवलोकदीनाः ॥२७६॥</p>
<p>प्रफुल्लनीलाम्बुजसीधुचन्द्रः</p>
<p>कामं पपावित्यसहिष्णु सद्यः ।</p>
<p>तत्रत्यमिन्दिन्दिरयोर्युगं</p>
<p>किं बलात्तदीयामृतमप्यधासीत॥२७७॥</p>
<p>अभ्रान्तरुद्यच्चलसूर्यमण्डले</p>
<p>ननर्त मुक्तावलिरात्तसम्मदा ।</p>
<p>हंसावधूताः कनकावलीं श्रिता</p>
<p>वाद्यं विचित्रं रभसादवीवदन॥२७८॥</p>
<p>तत्रागत श्रीमधुसूदनोद्यद्</p>
<p>गानं श्रुतिप्रेष्ठमभूदपूर्वम् ।</p>
<p>येनैव सभ्या रसिकाङ्गवल्ली</p>
<p>द्रौत्यं दधे स्वेदमिषात्सवेपम् ॥२७९॥</p>
<p>बालास्तु कौटिल्यभृतोऽति लौल्याद्</p>
<p>इतस्ततः संसरणभजन्तः ।</p>
<p>श्रुतिप्रसक्ताः प्रतिकर्मभातास्</p>
<p>तस्थुर्मदादैन्दवमण्डलान्तः ॥२८०॥</p>
<p>अवार्यमानामृतपानदृप्तयो</p>
<p>विखण्डितस्थासकनव्यवर्मणोः ।</p>
<p>प्रयुक्तचञ्चद्भुजनागपाशयो</p>
<p>यूनोर्जिगीषा समवर्धत र्द्धिभिः ॥२८१॥</p>
<p>गोविन्दलीलामृतं १५.२६—</p>
<p>ताभ्यां तु सन्धौ विहिते तदा तयोः</p>
<p>प्रेम्णा प्रियायाः स्वकराम्बुजन्मना ।</p>
<p>उत्थाय चक्रे श्रमतोयमार्जनं</p>
<p>कैश्यालकाल्यम्बरसंवृतिं च सः ॥२८२॥</p>
<p>उज्ज्वलनीलमणि ११.४३—</p>
<p>त्वं गोविन्द मयासि किं नु कवरीबन्धार्थमभ्यर्थितः</p>
<p>क्लेशेनालमबद्ध एव चिकुरस्तोमो मुदं दोग्धि मे ।</p>
<p>वक्त्रस्यापि न माज्जनं कुरु घनं घर्मासु मे रोचते</p>
<p>नैवोत्तंसय मालतीर्मम शिरः खेदं भरेणाप्स्यति ॥२८३॥</p>
<p>सङ्ग्रहकर्तुः—</p>
<p>इति तद्वाक्सुधां पीत्वात्याग्रहं स हरिर्यदा ।</p>
<p>कृतवांस्तु तदा राधा वेशायानुमतिं ददौ ॥२८४॥</p>
<p>गीतगोविन्द १२.२५—</p>
<p>रचय कुचयोश्चित्रं पत्रं कुरुष्व कपोलयोर्</p>
<p>घटय जघने काञ्चीं मुग्धस्रजा कवरीभरम् ।</p>
<p>कलय वलयश्रेणीं पाणौ पदे मणिनूपुराव्</p>
<p>इति निगदितः प्रीतः पिताम्बरोऽपि तथाकरोत॥२८५॥</p>
<p>उज्ज्वलनीलमणि १४.१०६—</p>
<p>चित्रं चिरस्पर्शसुखाय चुचुके</p>
<p>कुर्वन्तमक्षिप्रमियं चलेक्षणा ।</p>
<p>स्विन्नाङ्गुलीकं पुलकाञ्चितश्रिया</p>
<p>सव्येन चिक्षेप कुचेन केशवम् ॥२८६॥</p>
<p>उज्ज्वलनीलमणि ५.९२—</p>
<p>मुदा कुर्वन्पत्राङ्कुरमनुपमं पीनकुचयोः</p>
<p>श्रुतिद्वन्द्वे गन्धाहृतमधुपमिन्दीवरयुग्मम् ।</p>
<p>सखेलं धम्मिल्लोपरि च कमलं कोमलमसौ</p>
<p>निराबाधां राधां रमयति चिरं केशिदमनः ॥२८७॥</p>
<p>विदग्धमाधव ७.४८—</p>
<p>नीतं ते पुनरुक्ततां भ्रमरकैः कस्तूरिकापत्रकं</p>
<p>नेत्राभ्यां विफलीकृतं कुवलयद्वन्द्वं च कर्णापितम् ।</p>
<p>हारश्च स्मितकान्तिभङ्गिभिरलं पिष्टानुपेषीकृतः</p>
<p>किं राधे तव मण्डनेन नितरामङ्गैरसि द्योतिता ॥२८८॥</p>
<p>सङ्ग्रहकर्तुः (?)—</p>
<p>सदा न त्याज्यं चेदलिकतिलकं च गर्भकमुत</p>
<p>स्खलन्नो निअरस्यान्मलयजविलेपः सशशिकः ।</p>
<p>स्थिरः कण्ठे हारः कृपणजनराश्च स्थिरतरः</p>
<p>न वा तीरे त्याजा मदनतटिनी नौरपि न वा ॥२८९॥</p>
<p>चकोरं चन्द्रो न त्यजतु यदि मेघो न करका</p>
<p>शनीः प्राणाघातौ किरतु बत चेच्चातकमुखे ।</p>
<p>तदैतान्ब्रूयास्ते विधुमुखि तुलायां समतया</p>
<p>हरिः श्लाघित्वेत्थं वृषरविस्तुआं तां रमयति ॥२९०॥</p>
<p>गोविन्दलीलामृतं २३.५४५६—</p>
<p>स्वाधीनभर्तृकावस्थां प्रापय्य राधिकां तया ।</p>
<p>सहाययौ बहिः कृष्णः स्मयन्पूर्णमनोरथः ॥२९१॥</p>
<p>तयेरितः स कुञ्जेषु प्रविश्य युगपत्पृथक।</p>
<p>स्वाधीनभर्तृकावस्थां प्रापयामास ताः सखी ॥२९२॥</p>
<p>निर्गतः कुञ्जनिकरात्कृष्णस्ताभिरलक्षितः ।</p>
<p>एकः सन्राधिकामागात्स्वदर्शनमृदुस्मिताम् ॥२९३॥</p>
<p>कृष्णभावनामृत २०.१०—</p>
<p>स्वबाहुसन्दानितकण्ठया तया</p>
<p>संविश्य पर्यङ्कवरे हरौ स्थिते ।</p>
<p>तत्पादसंवाहनशर्मकर्मणां</p>
<p>तत्किङ्करीणां समपूरि वाञ्छिताम् ॥२९४॥</p>
<p>अलङ्कारकौस्तुभः ५.२०—</p>
<p>पाययति पिबति चास्यं प्रेयसि ललिते क्व त्वमसीति ।</p>
<p>सान्द्रानन्दविनिद्रितराधा स्वप्नायितं जयति ॥२९५॥</p>
<p>अलङ्कारकौस्तुभः ५.२१—</p>
<p>अर्धाकुद्मलितानिमेषनयनं निस्पन्दतारं कियद्</p>
<p>दीर्घश्वासमलक्ष्यकण्ठनिनदं सानन्दतन्द्रायिता ।</p>
<p>कृष्णे पाययति स्वकीयमधरं प्रागे एव पीताधरे</p>
<p>किञ्चित्त्वं ललिते पिबेति किमपि स्वप्नायते राधिका ॥२९६॥</p>
<p>गोविन्दलीलामृतं २३.९१—</p>
<p>श्रीरूपमञ्जरीमुख्याः सेवापरसखीजनाः ।</p>
<p>तल्लीलामन्दिरबहिः कुट्टिमे शिश्यिरे सुखम् ॥२९७॥</p>
<p>ललितमाधव ६.४१—</p>
<p>अलिन्दे कालिन्दीकमलसुरभौ कुञ्जवसतेर्</p>
<p>वसन्तीं वासन्तीनवपरिमलोद्गारिचिकुराम् ।</p>
<p>त्वदुत्सङ्गे निद्रासुखमुकुलिताक्षीं पुनरिमां</p>
<p>कदाहं सेविष्ये किशलयकलापव्यजनिनी ॥२९८॥</p>
<p>इति श्रीश्रीभावनासारसङ्ग्रहे नक्तलीलास्वादनं नाम</p>
<p>अष्टमः सङ्ग्रहः ॥</p>
<p>॥८॥</p>
<p>ओ)०(ओ</p>
<p>उपसंहारः</p>
<p>नित्यानन्दसनातनामलनवद्वीपाभिराम प्रभो</p>
<p>भक्तोद्दामविशालकीर्तनपराद्वैतामितानन्दद ।</p>
<p>राधाभावविभावितान्तरतनो श्रीरूपचिन्तामणे</p>
<p>लक्ष्मीप्राण गदाधरप्रिय हरे विश्वम्भर पाहि माम् ॥१॥</p>
<p>यत्पादपङ्कजरजः शिरसा प्रणम्य</p>
<p>धन्या भवन्ति नितरां बहवो जगत्याम् ।</p>
<p>श्रीमत्सनातनतनुः सदयार्द्रचित्तो</p>
<p>मन्दस्य मेऽप्यनुदिनं शरणं स एव ॥२॥</p>
<p>श्रीरूपस्याङ्घ्रिपद्मं प्रणतमतिरहं नौमि भूमौ निपत्य</p>
<p>श्रीराधाकृष्णलीलामृतसलिलनिधौ मज्जिता येन लोकाः ।</p>
<p>श्रीमच्चैतन्यचन्द्रोऽप्यतिशयकृपया यत्र शक्तिं प्रकाश्य</p>
<p>श्रीमद्वृन्दावन्नीयं मधुररतिरसं दर्शयामास सर्वान॥३॥</p>
<p>श्रीचैतन्यकृपासुधाब्धिलहरीसिक्तं गभीरं गुणैः</p>
<p>श्रीरूपप्रणयप्रमोदसरसीभृङ्गादृतस्वान्तकम् ।</p>
<p>श्रीवृन्दाविपिनेश्वरीगिरिभृतोर्लीलामृतास्वादकं</p>
<p>तं श्रीमद्रघुनाथभट्टमनिशं वन्दे प्रमोदान्वितम् ॥४॥</p>
<p>श्रीमद्गोपालभट्टः प्रभुवरकरुणासागरो दीनबन्धुस्</p>
<p>तस्य श्रीपादपद्मं नतजनशरणं सर्वदाहं नमामि ।</p>
<p>श्रीमच्चैतन्यदेवः परमसदयधीः सान्द्रकारुण्ययुक्तः</p>
<p>श्रीराधाकृष्णपादाम्बुजपरिचरणं शिक्षयामास यस्मै ॥५॥</p>
<p>श्रीचैतन्यकृपासुधामयनदीवीचीभिरासिञ्चितः</p>
<p>श्रीमद्रूपसनातनप्रियतमः श्रीजीववात्सल्यवान।</p>
<p>श्रीराधासरसीतटे विनिवसन्नामामृतानन्दितो</p>
<p>यस्तं श्रीरघुनाथदासमनिशं वन्दे कृपासागरम् ॥६॥</p>
<p>श्रीमज्जीवं सदयहृदयो लोकदुर्गम्यभावो</p>
<p>भक्तेस्तत्त्वं परममतुलं सर्वशास्त्रे निगूढम् ।</p>
<p>कृष्णस्यापि प्रचुरचरितं यश्चकार प्रकाशं</p>
<p>तस्य श्रीमच्चरणयुगलं नौमि नित्यं प्रपन्नः ॥७॥</p>
<p>यः कृष्णचैतन्यकृपैकवित्तस्</p>
<p>तत्प्रेमहेमाभरणाढ्यचित्तः ।</p>
<p>निपत्य भूमौ सततं नमामस्</p>
<p>तं लोकनाथं प्रभुमाश्रयामः ॥८॥</p>
<p>यः श्रीमत्कृष्णदासः कविनृपतिवरः स्निग्धमुग्धस्वरूपः</p>
<p>श्रीमच्चैतन्यचन्द्रस्य चरितरचनाभूरिकीर्तिर्जगत्याम् ।</p>
<p>श्रीमद्वृन्दावने श्रीवृषरवितनयाकृष्णभावाब्धिमग्नो</p>
<p>वन्दे तत्पादयुग्मं सकलकुशलदं नित्यमानन्दयुक्तम् ॥९॥</p>
<p>आचार्यः श्रीनिवासः प्रभुरतिरुचिरस्तप्तकार्तस्वराभः</p>
<p>श्रीरामकृष्णनामामृतमयजलधेरूर्मिणाकृष्णजिह्वः ।</p>
<p>यः श्रीवृन्दावनीयं मधुररतिरसं दर्शयामास लोकांस्</p>
<p>तस्य श्रीमत्पदाब्जं मम कृपणमतेर्जीवनं तच्च नौमि ॥१०॥</p>
<p>श्रीकृष्णनामामृतवर्षिवक्त्र</p>
<p>चन्द्रप्रभाध्वन्ततमोभराय ।</p>
<p>गौराङ्गदेवानुचराय तस्मै</p>
<p>नमो नमः श्रीलनरोत्तमाय ॥११॥</p>
<p>श्यामानन्दमहं वन्दे प्रेमानन्दपरिप्लुतम् ।</p>
<p>यस्मै श्रीराधिका स्वीयां तुलाकोटिं ददौ मुदा ॥१२॥</p>
<p>चैतन्यचन्द्रस्य पदारविन्द</p>
<p>माध्वीकमत्तान्खलु सर्वभक्तान।</p>
<p>निपत्य भूमौ तु सकाकू नित्यं</p>
<p>नमामि दन्तैस्तृणमाददानः ॥१३॥</p>
<p>संसारदावानललीढलोक</p>
<p>त्राणाय कारुण्यघनाघनत्वम् ।</p>
<p>प्राप्तस्य कल्याणगुणार्णवस्य</p>
<p>वन्दे गुरोः श्रीचरणारविन्दम् ॥१४॥</p>
<p>(स्तवामृतलहरी १.१)</p>
<p>तस्य श्रीगुरुपादपद्ममधुनः केन स्तवे प्राभवं</p>
<p>यत्पीतं सहसैव हन्त मलिनं मच्चित्तमत्तालिनम् ।</p>
<p>संसारोग्रमतङ्गाङ्गमदिरा विस्मार्य वृन्दावने</p>
<p>राधामाधवकेलिकल्पलतिकावासे सदावीवसत॥१५॥</p>
<p>(कृष्णभावनामृत उपसंहारे २)</p>
<p>श्रीगोविन्दपदारविन्दमधुपानन्याभिलाषोज्झितान्</p>
<p>पूर्णप्रेमरसोत्सवोज्ज्वलमनोवृत्तिप्रसन्नाननान।</p>
<p>शश्वत्कृष्णकथामहामृतपयोराशौ मुदा खेलतो</p>
<p>वन्दे भागवतानिमाननुलवं मूर्ध्ना निपत्य क्षितौ ॥१६॥</p>
<p>दशमो गीतगोविन्दो रस्मामृतोज्ज्वलौ तथा ।</p>
<p>वृन्दाविपिनगोपालचम्प्वौ राधासुधानिधिः ॥१७॥</p>
<p>विदग्धललिताद्यौ च माधवौ क्रमदीपिका ।</p>
<p>पद्यावली च सङ्गीतमाधवः स्तवमालिका ॥१८॥</p>
<p>चैतन्यचरितं काव्यं श्रीचन्द्रोदयनाटकम् ।</p>
<p>चन्द्रामृतं च गोविन्दलीलामृतं स्तवावली ॥१९॥</p>
<p>दानकेलिकौमुदी च श्रीकृष्णाह्निककौमुदी ।</p>
<p>अलङ्कारकौस्तुभश्च बृहद्भागवतामृतम् ॥२०॥</p>
<p>नातकास्तु जगन्नाथवल्लभं भावनामृतम् ।</p>
<p>कृष्णकर्णामृतं वृन्दानिष्कुटशतकं तथा ॥२१॥</p>
<p>स्तवामृतलहर्याख्यं श्रीरसामृतशेषकम् ।</p>
<p>मधुकेलिवल्लरी च गोविन्दरतिमञ्जरी ॥२२॥</p>
<p>दानचिन्तामणिश्चैषां पद्यानि तु स्वतुष्टये ।</p>
<p>सङ्गृहीतानि चारूणि विज्ञेयाणि मनीषिभिः ॥२३॥</p>
<p>रचितः कृष्णदासेन श्रीगोवर्धनवासिना ।</p>
<p>केनचिदतिमुग्धेन भावनासारसङ्ग्रहः ॥२४॥</p>
<p>वसुऋषिसिन्धुरेन्दुसङ्ख्ये गोवर्धनान्तरे ।</p>
<p>फाल्गुने सितपञ्चम्यां ग्रन्थोऽयं पूर्णतां गतः ॥२५॥</p>
<p>इति श्रीपरमकरुणार्णवश्रीलनरोत्तमदासनामधेयठक्कुरमहाशय</p>
<p>भृत्यभृत्यानुभृत्यकृष्णदासेन श्रीगोवर्धनवासिना</p>
<p>रचितः श्रीश्रीभावनासारसङ्ग्रहः समाप्तः</p>
<p>]</p>

  </div>
</article>


        

        



    <aside class="card border noPrint" id="section-tree-item-kAvyam_padyam_govardhanavAsI_bhAvanAsArasangrahaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/kAvyam/padyam/govardhanavAsI/bhAvanAsArasangrahaH/">भावनासारसङ्ग्रहः </a>
            <a data-toggle="collapse" href="#section-tree-item-body-kAvyam_padyam_govardhanavAsI_bhAvanAsArasangrahaH_md" role="button" aria-expanded="false" aria-controls="section-tree-item-body-kAvyam_padyam_govardhanavAsI_bhAvanAsArasangrahaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-kAvyam_padyam_govardhanavAsI_bhAvanAsArasangrahaH_md" class="card-body p-0 collapse">
            
            <li>author: गोवर्धनवासी</li>
            
            <li>books contributor: राष्ट्रियसंस्कृतविश्वविद्यालयः, तिरुपतिः</li>
            
            <li>domain: साहित्यम्</li>
            
            <li>draft: false</li>
            
            <li>iscjklanguage: false</li>
            
            <li>language: संस्कृतम्</li>
            
            <li>serial no.: Ebharati-3173</li>
            
            <li>source_url: https://www.ebharatisampat.in/readbook3.php?bookid=NjAwNTAyNzcwNjk1NDAz&amp;pageno=MjI0MjQyNjk5NTk=</li>
            
            <li>sub-domain: पद्यम्</li>
            
            <li>title: भावनासारसङ्ग्रहः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
