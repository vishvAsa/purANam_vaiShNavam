<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | श्रीरङ्गमाहात्म्यम् Part 01</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/garuDa-purANam/shrIranga-mAhAtmyam/01/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/garuDa-purANam/shrIranga-mAhAtmyam/01/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/01/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="श्रीरङ्गमाहात्म्यम् Part 01">
  <meta property="og:description" content="श्रीः
श्रीमते रामनुजाय नमः
श्रीगारुडपुराणे श्रीरङ्गमाहात्म्य-प्रारंभः
शुक्लांबरधरं विष्णुं शशिवर्णं चतुर्भुजम् ।
प्रसन्नवदनं ध्यायेत् सर्वविघ्नोपशान्तये ॥
यस्य द्विरदवत्राद्याः पारिषद्याः परश्शतम् ।
विघ्नं निघ्नन्ति सततं विष्वक्सेनं तमाश्रये ॥
व्यासं वसिष्ठनप्तारं शक्तेः पौत्रमकल्मषम् ।
पराशरात्मजं वन्दे शुकतातं तपोनिधिम् ॥
व्यासाय विष्णुरूपाय व्यासरूपाय विष्णवे।
नमो वै ब्रह्मनिधये वासिष्ठाय नमो नमः ॥
नारायणं नमस्कृत्य नरं चैव नरोत्तमम्।
देवीं सरस्वतीं व्यासं ततो जयमुदीरयेत् ॥
श्री रङ्गनाथपरब्रह्मणे नमः
हरिः ओम्
श्रीरङ्गमाहात्म्यम् – १ (प्रथमोऽध्यायः – सूत महर्षि संवादः)
मुनयो नैमिशारण्ये सत्रं द्वादश वार्षिकम्।
समासत महात्मानो ब्रह्मण्याहित-चेतसः ॥ (१)">
  <meta property="og:locale" content="en_us">
  <meta property="og:type" content="article">
    <meta property="article:section" content="garuda-puranam">

  <meta itemprop="name" content="श्रीरङ्गमाहात्म्यम् Part 01">
  <meta itemprop="description" content="श्रीः
श्रीमते रामनुजाय नमः
श्रीगारुडपुराणे श्रीरङ्गमाहात्म्य-प्रारंभः
शुक्लांबरधरं विष्णुं शशिवर्णं चतुर्भुजम् ।
प्रसन्नवदनं ध्यायेत् सर्वविघ्नोपशान्तये ॥
यस्य द्विरदवत्राद्याः पारिषद्याः परश्शतम् ।
विघ्नं निघ्नन्ति सततं विष्वक्सेनं तमाश्रये ॥
व्यासं वसिष्ठनप्तारं शक्तेः पौत्रमकल्मषम् ।
पराशरात्मजं वन्दे शुकतातं तपोनिधिम् ॥
व्यासाय विष्णुरूपाय व्यासरूपाय विष्णवे।
नमो वै ब्रह्मनिधये वासिष्ठाय नमो नमः ॥
नारायणं नमस्कृत्य नरं चैव नरोत्तमम्।
देवीं सरस्वतीं व्यासं ततो जयमुदीरयेत् ॥
श्री रङ्गनाथपरब्रह्मणे नमः
हरिः ओम्
श्रीरङ्गमाहात्म्यम् – १ (प्रथमोऽध्यायः – सूत महर्षि संवादः)
मुनयो नैमिशारण्ये सत्रं द्वादश वार्षिकम्।
समासत महात्मानो ब्रह्मण्याहित-चेतसः ॥ (१)">
  <meta itemprop="wordCount" content="9968">
  <meta name="twitter:card" content="summary">
  <meta name="twitter:title" content="श्रीरङ्गमाहात्म्यम् Part 01">
  <meta name="twitter:description" content="श्रीः
श्रीमते रामनुजाय नमः
श्रीगारुडपुराणे श्रीरङ्गमाहात्म्य-प्रारंभः
शुक्लांबरधरं विष्णुं शशिवर्णं चतुर्भुजम् ।
प्रसन्नवदनं ध्यायेत् सर्वविघ्नोपशान्तये ॥
यस्य द्विरदवत्राद्याः पारिषद्याः परश्शतम् ।
विघ्नं निघ्नन्ति सततं विष्वक्सेनं तमाश्रये ॥
व्यासं वसिष्ठनप्तारं शक्तेः पौत्रमकल्मषम् ।
पराशरात्मजं वन्दे शुकतातं तपोनिधिम् ॥
व्यासाय विष्णुरूपाय व्यासरूपाय विष्णवे।
नमो वै ब्रह्मनिधये वासिष्ठाय नमो नमः ॥
नारायणं नमस्कृत्य नरं चैव नरोत्तमम्।
देवीं सरस्वतीं व्यासं ततो जयमुदीरयेत् ॥
श्री रङ्गनाथपरब्रह्मणे नमः
हरिः ओम्
श्रीरङ्गमाहात्म्यम् – १ (प्रथमोऽध्यायः – सूत महर्षि संवादः)
मुनयो नैमिशारण्ये सत्रं द्वादश वार्षिकम्।
समासत महात्मानो ब्रह्मण्याहित-चेतसः ॥ (१)">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/garuDa-purANam\/shrIranga-mAhAtmyam\/01\/".replace(basePath, "/");
  pageVars.pageParams = {};
  pageVars.pageSource = "garuDa-purANam\/shrIranga-mAhAtmyam\/01.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/01/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/01/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/01/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/01/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/01/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/01/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/01/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/01/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/01/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/01/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/01/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/01/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/01/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/01/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/01/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/01/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/01/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/01/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/01/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/01/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/01/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/01/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/01/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/01/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/01/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/01/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/01/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/01/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/01/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/01/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/01/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/01/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/01/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/01/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/01/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/01/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/01/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/01/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/01/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/01/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/01/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/01/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/01/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/01/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/01/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> श्रीरङ्गमाहात्म्यम् Part 01</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="श्रीरङ्गमाहात्म्यम् Part 01">श्रीरङ्गमाहात्म्यम् Part 01</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/garuDa-purANam/shrIranga-mAhAtmyam/01.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>श्रीः</strong></p>
<p><strong>श्रीमते रामनुजाय नमः</strong></p>
<p><strong>श्रीगारुडपुराणे श्रीरङ्गमाहात्म्य-प्रारंभः</strong></p>
<p>शुक्लांबरधरं विष्णुं शशिवर्णं चतुर्भुजम् ।</p>
<p>प्रसन्नवदनं ध्यायेत् सर्वविघ्नोपशान्तये ॥</p>
<p>यस्य द्विरदवत्राद्याः पारिषद्याः परश्शतम् ।</p>
<p>विघ्नं निघ्नन्ति सततं विष्वक्सेनं तमाश्रये ॥</p>
<p>व्यासं वसिष्ठनप्तारं शक्तेः पौत्रमकल्मषम् ।</p>
<p>पराशरात्मजं वन्दे शुकतातं तपोनिधिम् ॥</p>
<p>व्यासाय विष्णुरूपाय व्यासरूपाय विष्णवे।</p>
<p>नमो वै ब्रह्मनिधये वासिष्ठाय नमो नमः ॥</p>
<p>नारायणं नमस्कृत्य नरं चैव नरोत्तमम्।</p>
<p>देवीं सरस्वतीं व्यासं ततो जयमुदीरयेत् ॥</p>
<p>श्री रङ्गनाथपरब्रह्मणे नमः</p>
<p>हरिः ओम्</p>
<p>श्रीरङ्गमाहात्म्यम् – १ (प्रथमोऽध्यायः – सूत महर्षि संवादः)</p>
<p>मुनयो नैमिशारण्ये सत्रं द्वादश वार्षिकम्।</p>
<p>समासत महात्मानो ब्रह्मण्याहित-चेतसः ॥ (१)</p>
<p>तत्रान्येऽपि समागच्छन् दिग्भ्योऽपि च तपस्विनः।</p>
<p>हिमालये चान्ये विन्ध्यपर्वत-वासिनः ॥ (२)</p>
<p>सूतपुत्रो महातेजः समायाद्रौ महर्षणिः ।</p>
<p>महात्माऽतिविनीतश्च पुराणार्थ-विशारदः ॥ (३)</p>
<p>तस्मिन्नभ्यागतानां च मुनीनां भावितात्मनाम् ।</p>
<p>युगपत्संगतानां च ससमाजो महानभूत् ॥ (४)</p>
<p>तेषु सत्सु सदन्येषु सम्यक्प्रावर्तताध्वरः ।</p>
<p>कर्मान्तरे च मुनयस्सूतं प्रच्छुरादरात् ॥ (५)</p>
<p>ततस्त्वंकेषु देशेषु संगतोऽसि महामते।</p>
<p>आश्चर्याणि च दृष्टानि यदि तानि वदाद्यनः॥ (६)</p>
<p>एवं पृष्टस्तु मुनिभिस्सादरं रौमहर्षणिः।</p>
<p>प्रत्युवाच प्रहृष्टात्मा बभूव विनयान्वितः ॥ (७)</p>
<p>सूतः –</p>
<p>जनकस्य च राजर्षेरध्वरो भूरि-दक्षिणः।</p>
<p>निर्वर्तितो वसिष्ठाद्यैः मुनिभिः ब्रह्मवादिभिः॥ (८)</p>
<p>तत्र संयक्प्रवृत्ताश्च चित्राः पापहराः कथाः।</p>
<p>गुरोः संपूजितन्यैव वेदव्यासस्य सन्निधौ ॥ (९)</p>
<p>मुनीनां पृच्छतां तत्र कृष्णद्वैपायनो गुरुः।</p>
<p>पुराणं गारुडं श्रीमदाचख्यौ लोकपूजितः॥ (१०)</p>
<p>क्रतौ समाप्तसमयाद् व्यासोऽपि च यथागतम्।</p>
<p>अन्ये च मुनयस्सर्वे जग्मुः पूर्णमनोरथाः॥ (११)</p>
<p>भवंतो नैमिशारण्ये सत्रं द्वादश-वार्षिकम् ।</p>
<p>कर्तुं व्यवसितास्सर्वे इत्यश्रौषमहं तथा ॥ (१२)</p>
<p>मुनीनां संगतं श्रुत्वा सत्रेऽस्मिन् भावितात्मनाम् ।</p>
<p>इमं पुण्यं समाजं तु दिधृक्षुरहमागतः ॥ (१३)</p>
<p>मुनयः –</p>
<p>अहो सौभाग्यमस्माकं समेतानामिहाध्वरे ।</p>
<p>यतस्त्वमागतस्सूत तत्वज्ञान-निधिस्स्वयम् ॥ (१४)</p>
<p>यथा जनकराजस्य प्रवृत्तं च महाध्वरे ।</p>
<p>गरुडाख्यं पुराणं तत् तथाचक्ष्व महामते ॥ (१५)</p>
<p>त्वदुच्यमानमस्माकं पुराणं पापनाशनम्।</p>
<p>शृण्वतामिति हर्षस्यादमृतं पिबतामिव ॥ (१६)</p>
<p>इति श्रीगारुडपुराणे श्रीरङ्गमहात्म्ये प्रथमोऽध्यायः</p>
<p>श्री रङ्गमाहात्म्यम् – २ (व्यासमुनिं प्रति नागदन्तमुनेः प्रश्नः)</p>
<p>श्री रङ्गनाथपरब्रह्मणे नमः</p>
<p>सूतः-</p>
<p>नमस्कृत्याप्रमेयाय व्यासायामिततेजसे।</p>
<p>वेदार्थज्ञान-निधये तत्प्रणीतं वदामिवः॥ (१)</p>
<p>अध्वरे च सदासीनं जनकस्य महात्मनः।</p>
<p>कृतज्ञं कृतकर्माणं कृतमैत्रं कृपालयम् ॥ (२)</p>
<p>भारतामृत-संभूति भूरि-विज्ञानतोयधिम्।</p>
<p>शिष्यैः परिवृतं शश्वत्सर्व वेदार्थपारगैः ॥ (३)</p>
<p>पाराशर्यं मुनिश्रेष्ठं हिमवत्पादमाश्रिताः।</p>
<p>तीर्थानि च सुमुख्यानि पापघ्नानि नृणां क्वचित् ॥ (४)</p>
<p>सेवमाना महात्मानस्सम्यक् ध्वस्ताघ-संचयाः ।</p>
<p>अत्रिर्वसिष्ठश्शाण्डिल्यो विश्वामित्रोथ नारदः ॥ (५)</p>
<p>मार्कण्डेयस्तु जाबालिः वाल्मीकिः गौतमोऽङ्गिराः ।</p>
<p>कुम्भयोनिश्शतानीको वामदेवस्तु शौनकः ॥ (६)</p>
<p>एते चान्ये च मुनयस्तीर्थयात्राकृतश्रमाः ।</p>
<p>प्रणेमुः ऋषयस्सर्वे तं च सत्यवती-सुतम् ॥ (७)</p>
<p>परमं सर्वलोकस्य गुरुं गौरवयन्त्रिताः।</p>
<p>तदध्याशेतदा तस्थुर्मुनयश्च ससाध्वसाः ॥ (८)</p>
<p>परस्मिन् पुरुषे शश्वदनादिनिधने गुरौ ।</p>
<p>परे ब्रह्मण्यजे शान्ते परेशे परमात्मनि ॥ (९)</p>
<p>युक्तात्मानं ऋषिं दृष्ट्वा विस्मयन्तो द्विजर्षभाः।</p>
<p>अथ तानग्रतो दृष्ट्वा सर्वानृषिगणान्विभुः ॥ (१०)</p>
<p>प्रसन्नया दृशालोक्य कुत इत्यब्रवीद्गुरुः।</p>
<p>अधिकं लब्धमाश्चर्यं दर्शनं पश्चिरेप्सितम्॥ (११)</p>
<p>आपादयति मे प्रीति मत्यर्थं वस्समागमः ।</p>
<p>नूनं विपक्षवस्सर्वे कामं ब्रूत तपोधनाः॥ (१२)</p>
<p>इत्येवं समनुज्ञाता मुनयो वाचमब्रुवन् ।</p>
<p>मुनयः –</p>
<p>भवन्तं सर्ववेदार्थ-प्रदायिनमनामयम्॥ (१३)</p>
<p>प्रपन्नास्म वयं दृष्ट्वा भवद्दर्शनलालसाः।</p>
<p>श्रोतुकामा वयं त्वत्तः पुराणं गारुडं परम्॥ (१४)</p>
<p>सूतः –</p>
<p>इत्युक्त्वा मुनयस्सर्वे सादरं तपसि स्थिताः ।</p>
<p>नागदन्तं तु मुनयः प्रेरयामासुरुत्तमम्॥ (१५)</p>
<p>अथोवाच स देवर्षीन् सर्वेषां मनसीप्सितम् ।</p>
<p>विनयावनतो भूत्वा नागदन्तो महामुनिः ॥ (१६)</p>
<p>नागदन्तः –</p>
<p>तीर्थयात्रां प्रकुर्वन्तस्त्वां यता स्म वयं पुरा।</p>
<p>अध्वरे च समासीनं जनकस्य महात्मनः॥ (१७)</p>
<p>पुरा पुराणतीर्थानि कीर्तितानि महामुने।</p>
<p>तानि सर्वानि चास्माभिस्सेवितानि द्विजोत्तम॥ (१८)</p>
<p>गङ्गद्यास्सरितोयाश्च स्थानान्यापि महन्ति च।</p>
<p>वयं पुण्येषु तीर्थेषु स्थानेषु च महत्सु च॥ (१९)</p>
<p>सेव्यज्ञानाग्निनादग्ध किल्बिषाश्च महामुने।</p>
<p>गारुडाख्यं पुराणं तत्वत्तो वै भूरितेजसः ॥ (२०)</p>
<p>श्रोतुकामास्त्वदभ्याशं संगतास्तत्वतोऽधुना।</p>
<p>तस्माद्भवानपि ब्रूहि प्रसन्नेन्द्रियमानसः॥ (२१)</p>
<p>कुतो विश्वं समुद्भूतं कस्मिंस्तिष्ठति केन वै।</p>
<p>पाल्यते भूतमखिलं केन वै नाशयते पुनः॥ (२२)</p>
<p>कति भूतविशेषाश्च लोका अपि मुने वद।</p>
<p>जन्तूनां विविधोत्पत्तिस्सर्वेषां किं निबन्धना॥ (२३)</p>
<p>नियन्तृत्वनियाम्यत्वे सर्वेषां किं निबन्धने।</p>
<p>नियन्तारश्च बहव एकोवासोऽपि कः परः॥ (२४)</p>
<p>वेदेषु यत्परब्रह्म शब्देनैवाभिलप्यते ।</p>
<p>तत्किमेष यतोऽन्यो वा नियन्ता जगतो वद ॥ (२५)</p>
<p>स्थिति-संहृति-संभूति-धृति-भक्ति-कृतिष्वपि ।</p>
<p>को वाऽस्य जगतो मूलं कर्तृत्वेनोपलक्षितः॥ (२६)</p>
<p>प्रमाणं किंच लोकानामद्रिद्वीपार्णवेषु च।</p>
<p>पुण्यानि यानि तीर्थानि पुण्यस्थानानि वा भुवि ॥ (२७)</p>
<p>पुण्याश्च नद्यः पुण्यानि प्रायश्चित्तव्रतानि च।</p>
<p>सर्वमेतदशेषेण प्रब्रूतादद्य मे भवान्॥ (२८)</p>
<p>परावरज्ञो भगवान् व्यासस्सत्यवतीसुतः ।</p>
<p>इति लोको वदत्येव लोकस्सूनृतवाक् खलु॥ (२९)</p>
<p>त्वामेव हि प्रसन्ना स्मः दयां भद्रां कुरुष्व नः ।</p>
<p>इत्युदीरितमाकर्ण्य दध्यौ स भगवान् हरिम्॥ (३०)</p>
<p>परेशं परमात्मानं पुण्डरीक-निभेक्षणम्।</p>
<p>अनन्तमक्षरं श्रीशं परात्परतरं विभुम् ॥ (३१)</p>
<p>तद्गुणाविद्धहृदयो नागदन्तं पुरः स्थितम्।</p>
<p>अन्यान्यर्पिरित आसीनानभिवीक्ष्येदमब्रवीत्॥ (३२)</p>
<p>इति श्रीगारुडपुराणे श्रीरङ्गमाहात्म्ये द्वितीयोऽध्यायः।</p>
<p>श्रीरङ्गमाहात्म्यम्-३ (दक्षाध्वरे व्यासोक्त गरुडागमनम्)</p>
<p>व्यासः –</p>
<p>शृण्वन्तु मुनयस्सर्वे नागदन्तं कथां शुभाम् ।</p>
<p>पुराण संहितामाद्यां सादरं तार्क्ष्य संज्ञिताम्॥ (१)</p>
<p>पुरा दक्षाध्वरे देवाः मुनिभिस्सार्धमासत ।</p>
<p>सदस्याश्चाभवंस्तत्र बहवो नारदादयः ॥ (२)</p>
<p>वर्तमाने कृतौ तस्मिन् दक्षस्य ब्रह्मवादिनः ।</p>
<p>उद्गाता च जगौ तत्र सूत्रं सौवर्णमुच्चकैः॥ (३)</p>
<p>अथ सद्यो महाघोष आकाशे समपद्यत।</p>
<p>चचाल वसुधा चैव दिशश्चाव्याकुलीकृताः॥ (४)</p>
<p>अद्वारे वर्तमानानामृत्विजां च दिवौकसाम्।</p>
<p>ब्राह्मणानामतीवासीत् संक्षोभो गात्रवेपथुः॥ (५)</p>
<p>अथ ते शुश्रुपुर्व्योम्नि सामानि मधुरं बहु।</p>
<p>आसीदुच्चावचानां तत्सामगीत्याकुलं नभः॥ (६)</p>
<p>तदा दिशि दिशि व्योम्नि व्याजृंभत जयध्वनिः ।</p>
<p>गान्धर्वं चातिमधुरं गीतं व्योम्नि च शुश्रुषे॥ (७)</p>
<p>दिग्भ्यो विनिसृतो वातस्सुखस्पर्शो ववौ तदा।</p>
<p>सहंश्च बहुसौरभ्यं कुर्वन् सुरभितं नभः॥ (८)</p>
<p>एवं जगत्सङ्क्षुभितं कुर्वन्व्योम्नि सनातनः।</p>
<p>सुपर्णः पन्नगरिपुः वेदात्मा समदृश्यत॥ (९)</p>
<p>वक्रतुण्डो महादंष्ट्रो पीनोन्नत-भुजद्वयः।</p>
<p>सौवर्णशिखरप्रख्य-किरीटोज्वलिताननः॥ (१०)</p>
<p>विलसत्पन्नगाभोग-कुण्डलद्वय-भूषणः।</p>
<p>दामोदर-पदांभोज-किणभूषित-कन्धरः ॥ (११)</p>
<p>विलोलमृदुलस्निग्ध बाहुस्कन्ध समद्युतिः ।</p>
<p>वनमालांचितोरस्को ह्युद्दामोदर-बन्धनः ॥ (१२)</p>
<p>चलद्वलय-रत्नाग्र्य-विराजितकरांबुजः।</p>
<p>रुक्माचलसमासक्त बालातप निभाम्बरः ॥ (१३)</p>
<p>रत्नमुक्तोज्ज्वलमहाकाञ्चीदामकटिस्थलः ।</p>
<p>शिञ्जनीमापुरोद्दामभूषा जुष्टपदाम्बुजः॥ (१४)</p>
<p>स बभौ रुक्मशिखरस्सुपक्ष इव पर्वतः ।</p>
<p>सौम्यध्वरं समासाद्य तिष्ठौ गिरिरिवाक्षयः ॥ (१५)</p>
<p>पुर उत्तरवेद्यास्तु गीर्वाणगणवन्दितः।</p>
<p>तं दृष्ट्वा ऋत्विजास्सर्वे मुनयश्च दिवौकसः॥ (१६)</p>
<p>प्रणेमुस्सहितास्तत्र दृष्ट्वा तार्क्ष्यं त्रयीमयीम् ।</p>
<p>तुष्टुवुस्तं महात्मानो मुनयस्संशितव्रताः॥ (१७)</p>
<p>मुनयः –</p>
<p>त्रिवृच्छिरास्त्वं भगवान् गायत्रं तव लोचने।</p>
<p>स्तोम आत्माचले गात्रं वामदेव्यं महामते ॥ (१८)</p>
<p>बृहद्रथंतरे चोभे तव वक्षावुभावपि ।</p>
<p>छन्दांसि तव चाङ्गानि सामान्यन्यानि ते बलम्॥ (१९)</p>
<p>चितयस्तव रोमाणि दर्भाश्चैव महामते ।</p>
<p>यूपदंष्ट्रो भवान्वेदाः चत्वारः पादबाहवः॥ (२०)</p>
<p>त्रयी विद्या च ते जिह्वा दशनानि यजूंषि च।</p>
<p>सामवेदमयौ पक्षौ हृदयं ऋङ्मयं तव॥ (२१)</p>
<p>तथाऽथर्वमयं वासः कुक्षिश्चोपनिषण्मयः।</p>
<p>साम्नां गीतिश्च ते बुद्धिः वर्णोस्त्वङ्गुलयस्तथा ॥ (२२)</p>
<p>बृहत्वं ब्रह्मणश्शक्तिः सर्वाधारपरस्य या ।</p>
<p>ऋचो यजूंषि सामानि तवात्मापततां वर ॥ (२३)</p>
<p>वेदाश्च त्वं वेदमयो वेदवेद्यः परः पुमान् ।</p>
<p>वेदात्मना त्वया शश्वद्धार्यते विश्वभावन ॥ (२४)</p>
<p>जगतस्तस्थुषश्चैव त्वमेव शरणं परम् ।</p>
<p>ब्राह्मणानां विशेषेन भगवान्नः परागतिः ॥ (२५)</p>
<p>क्रतुना यज्ञपुरुषं परं विष्णुं यजामहे ।</p>
<p>त्वदधीनं जगत्सर्वं स देवासुरमानुषम्॥ (२६)</p>
<p>क्रतुर्वेदमयस्सर्वः क्रतवश्च भवान् खलु।</p>
<p>कृतार्थाश्च वयं देव कृतार्थाश्च मनोरथाः॥ (२७)</p>
<p>कृतार्थं च जगत्सर्वं स देवासुरमानुषम्।</p>
<p>कृतार्थं च जगद्विश्वं कृतार्थाश्चाध्वरः कृतः॥ (२८)</p>
<p>पाहि पाहि जगद्विश्वं पाहि यज्ञं च पाहि नः ।</p>
<p>इति स्तुतो द्विजस्तार्क्ष्यः प्रीतिमानभवद्द्विजः॥ (२९)</p>
<p>गरुडः –</p>
<p>वरं वृणुत भद्रं व इति होवाच धर्मवित्।</p>
<p>इति श्रुत्वा च मुनयो देवाश्चाध्वरसंश्रिताः।</p>
<p>नमस्तस्मै च कुर्वन्तो वव्रिरे वरमुत्तमम्॥ (३०)</p>
<p>इति श्रीगारुडपुराणे श्रीरङ्गमाहात्म्ये तृतीयोऽध्यायः</p>
<p>श्री रङ्गमाहात्म्यम् – ४</p>
<p>पुराणमुपदिश्य गरुड निर्गमन कथनम्</p>
<p>मुनयः –</p>
<p>भवान् वेदमयो देव विद्या वेदे प्रतिष्ठिता।</p>
<p>साक्षादाधारशक्तिर्हि परस्य ब्रह्मणो भवान्॥ (१)</p>
<p>सर्वतत्त्वमयश्चैव सर्वविद्यामयो भवान्।</p>
<p>त्वयि प्रतिष्ठिता विद्या वेद्यश्च भगवांस्त्वयि ॥ (२)</p>
<p>अतो विद्यामयं तत्वं परंब्रह्म सनातनम्।</p>
<p>परं तत्वं हि विदुषां चेतसामप्यगोचरः॥ (३)</p>
<p>अतस्तद्ब्रूहि सकलं त्वयि सर्वं समाहितम् ।</p>
<p>परापरं च यच्चान्यत् सर्वं त्वद्बुद्धिगोचरम्॥ (४)</p>
<p>व्यासः –</p>
<p>इत्युक्तो भगवान्तार्क्ष्यो रुक्माचलसमप्रभः।</p>
<p>उवाच मधुरं वाक्यं दिशो दश विनादयन् ॥ (५)</p>
<p>परं च यत्तथा चान्यद्यपृष्टं मुनिभिः क्रतौ ।</p>
<p>तत्सर्वं स्पष्टमप्यग्रमर्थवन्मधुरं प्रियम्॥ (६)</p>
<p>ऋषिभ्यस्सर्ववेदार्थसंश्रयं भिन्नसंशयम् ।</p>
<p>पावरज्ञो भगवान् पुराणं निर्ममे स्वयम् ॥ (७)</p>
<p>प्रोवाच सर्वं स्वांशेन पुराणार्थं कृपानिधिः ।</p>
<p>उक्त्वा ययौ महायोगी तार्क्ष्यो दृष्टपरावरः ॥ (८)</p>
<p>संस्तूयमानो गन्धर्वैः सुपर्णो हि विहायसा।</p>
<p>अथाजगामतद्यज्ञे ब्रह्मलोकपितामहः ॥ (९)</p>
<p>लोकपालैसमं सर्वैर्देवैश्चमुनिभिस्सह ।</p>
<p>यथार्हं पूजयामासुः ब्रह्माणं च जगद्गुरुम्॥ (१०)</p>
<p>सोऽपि सुश्राव संवृत्तं पुराणं तार्क्ष्यसंज्ञितम्।</p>
<p>उवाच वचनं श्रीमान् श्रुत्वा तत्कमलासनः॥ (११)</p>
<p>ब्रह्मा –</p>
<p>अष्टादशपुराणानि सेतिहासानि सर्वशः।</p>
<p>विधातुं च प्रवृत्तानि वेदार्थस्योपबृह्मणम्॥ (१२)</p>
<p>अतो वेदमयस्तार्क्ष्यो वेदवेद्यं बिभर्ति यः।</p>
<p>विश्वाधारं परंब्रह्म विश्वोद्भवलयस्थितिः ॥ (१३)</p>
<p>साक्षादाधारशक्तिर्हि परस्य परमात्मनः।</p>
<p>अक्षयो भगवान् तार्क्ष्यो देवदेवस्य वाहनम्॥ (१४)</p>
<p>अनेनाद्यपुराणाग्र्यं यदुक्तं ऋषिसत्तमाः।</p>
<p>एतदन्यपुराणेभ्यस्सर्वेभ्यः श्रेष्ठमुत्तमम् ॥ (१५)</p>
<p>युष्माभिरपि विज्ञेयममृषार्थमसंशयम् ।</p>
<p>एषो ह्यविप्लुतज्ञानस्तार्क्ष्यो विप्लुतवाक्तथा ॥ (१६)</p>
<p>ततस्तत्कृतमेतद्धि पुराणं परमं मतम् ।</p>
<p>सह्याम्नायमयो देवस्सुवर्णस्सर्वसत्तमः ॥ (१७)</p>
<p>मुनयः –</p>
<p>भगवन् काश्यपसुतो वैनतेयः पितामह ।</p>
<p>अक्षयं सत्यमेवेदं यं ब्रवीशि कथंचन ॥ (१८)</p>
<p>यो वै जगति संभूता देवमानुषपन्नगाः ।</p>
<p>पशुवृक्षादयस्सर्वे विनश्यन्ति हि कालतः॥ (१९)</p>
<p>कालवश्यमिदं सर्वं जगत्स्थावरजङ्गमम्।</p>
<p>न कश्चित्कालमत्येति कथमेतत् ब्रवीहि नः ॥ (२०)</p>
<p>ब्रह्मा –</p>
<p>एतद्धिपरमं गुह्यं सूक्ष्मं सूक्ष्मदृशामपि।</p>
<p>निर्मलज्ञानमनसामलक्ष्यं योगिनामपि॥ (२१)</p>
<p>नित्यो ह्ययं महायोगी भगवान् वेदपूरुषः ।</p>
<p>अथाप्यस्यावताराद्धि सन्ति विष्टपरक्षकाः॥ (२२)</p>
<p>नित्यस्य निरवद्यस्य निर्मलस्याक्षयात्मनः।</p>
<p>सर्वकल्याणयुक्तस्य परस्य परमात्मनः॥ (२३)</p>
<p>बह्वो विभूतयस्तस्य नित्याः कल्याणसंश्रिताः।</p>
<p>अनन्तास्त्वपरिच्छिन्नविमलाभूतिहेतवः॥ (२४)</p>
<p>कालस्तु कर्मवश्याणां परिक्षयकरः खलु।</p>
<p>कालात्मा भगवान् विष्णुः कालचक्रप्रवर्तकः ॥ (२५)</p>
<p>न तत्र कालसंस्पर्शो भगवत्यमलात्मनि।</p>
<p>अक्षय्यमखिलाधारममेयमखिलं ध्रुवम्॥ (२६)</p>
<p>परात्परतरं ब्रह्म सत्यं चैव विदुर्बुधाः ।</p>
<p>विभूतयो हरेस्तस्य विश्वस्यैव च कारणम्॥ (२७)</p>
<p>विश्वं बिभर्ति भगवान् विभूत्यंशांशयोगतः ।</p>
<p>परिपूर्णोऽपि भगवान् विष्णुः क्रीडन् स्वतस्सुखी ॥ (२८)</p>
<p>जगतामुपकाराय देवादिषु भवत्ययः ।</p>
<p>सर्वज्ञे सर्वभूतानामाधारे परमात्मनि ॥ (२९)</p>
<p>देवे जगति संभूते तथास्युस्तद्विभूतयः ।</p>
<p>लक्ष्मीद्वयं च वसुधा तथा परिजनादयः ॥ (३०)</p>
<p>देवा देवस्य देवत्वे मनुष्यत्वे च मानुषाः।</p>
<p>अन्यत्राप्यनुरूपाणि जन्मान्यपि च कुर्वते॥ (३१)</p>
<p>यथा च देवदेवस्य परस्य ब्रह्मणो हरेः।</p>
<p>केवलं त्ववतारेषु स्वेच्छा तस्य हि कारणम्॥ (३२)</p>
<p>ततो देवां च सर्वेषां स्वकीयाणां महात्मनाम्।</p>
<p>तस्मादयं च गरुडो देवदेवस्य वाहनम्॥ (३३)</p>
<p>इच्छाविहारचतुरो वैनतेयत्वमागतः।</p>
<p>अजायमानो बहुधा यथा विष्णुर्विजायते॥ (३४)</p>
<p>तथैवायमपि क्रीडन् काश्यपात्मजतां गतः।</p>
<p>एतत्कृतपुराणं च परमं तद्भविष्यति॥ (३५)</p>
<p>व्यासः –</p>
<p>इत्युक्त्वा स ययौ ब्रह्मा लोकपालैस्सहामरैः।</p>
<p>अथाध्वरसमाप्तिं तौ ऋत्विजश्चक्रुरुत्तमाम्॥ (३६)</p>
<p>एवं प्रवृत्ता मुनयस्तस्मिन् दक्षाध्वरे पुरा ।</p>
<p>यथावृत्तं पुरा तत्र स्वयोगेन गरुत्मता ।</p>
<p>तथा च वर्तयिष्यामि पुराणं वो द्विजोत्तमाः।</p>
<p>सर्वपापहरं लोके महायोगिवरैरपि।</p>
<p>ज्ञातुं वक्तुमशक्यं च नागदन्तोप्यचूचुदत् ।</p>
<p>नारायणाय विश्वाय परात्परतराय च।</p>
<p>नमस्कृत्य प्रवक्ष्यामि संहितां तार्क्ष्यसञ्ज्ञिताम्।</p>
<p>इति श्रीगारुडपुराणे श्रीरङ्गमाहात्म्ये चतुर्थोऽध्यायः ।</p>
<p>श्रीरङ्गमाहात्म्यम्-५</p>
<p>व्यासकृत भगवन् महिमानुवर्णनम्</p>
<p>परस्मात् ब्रह्मणो जातं ब्रह्मात्मकमिदं जगत्।</p>
<p>ब्रह्मण्यवस्थितं ब्रह्म सष्टृ संहतृ भोक्तृ च॥ (१)</p>
<p>ब्रह्मणा विहिता लोकाश्चतुर्दश महामुने।</p>
<p>देवमानुषभेदेन तिर्यक्स्थावरभेदतः॥ (२)</p>
<p>एवं चतुर्धा भूतानि ब्रह्मणा विहितानि वै।</p>
<p>तेषां प्रसूति वैषम्यं निजकर्मनिबन्धनम्॥ (३)</p>
<p>तत्र तत्रोच्चनीचेषु तत्तत्कर्मोपपादितम्।</p>
<p>एकमेवपरं ब्रह्म सर्वभूतनियन्तृ च॥ (४)</p>
<p>हरौ परस्मिन् पुरुषे सर्वकारणकारणे।</p>
<p>सर्वेश्वरे हरौ विष्णौ तस्मिन्नारायणाह्वये॥ (५)</p>
<p>परब्रह्मेति शब्दोऽयं भगवत्येव पठ्यते ।</p>
<p>वेदे भूरिप्रयोगाच्च गुणयोगाश्च शार्ङ्गिनि ॥ (६)</p>
<p>तस्मिन्नेव ब्रह्मशब्दो मुख्यवृत्तो महामते ।</p>
<p>तस्य सर्वप्रयोगेषु प्रसिद्धिरपि तादृशि॥ (७)</p>
<p>बृहत्वात् बृह्मणत्वाच्च ब्रह्मेति प्रोच्यते बुधैः।</p>
<p>भगवानिति शब्दश्च षड्गुणैरभिधानतः॥ (८)</p>
<p>विशधात्वर्थनाम्ना च व्यप्तथात्वर्थशब्दतः।</p>
<p>नारायणत्वनिर्वाहाद् रूढ्या भास्करशब्दवत्॥ (९)</p>
<p>एतत्सर्वं श्रुतिप्रोक्तं कल्पते पुरुषोत्तमे।</p>
<p>हृषीकेश निरुक्त्या चाप्यधोक्षजनिरुक्तितः ॥ (१०)</p>
<p>अच्युतः परमात्मेति नारायण इतीरितः।</p>
<p>विष्णुरेव परं ब्रह्म भगवानिति शब्द्यते॥ (११)</p>
<p>गुणयोगाद्धि सर्वत्र ब्रह्मशब्दः प्रयुज्यते।</p>
<p>ब्रह्मत्वं ब्रह्मणत्वं च परस्मिन्नेव युज्यते॥ (१२)</p>
<p>यस्मिन् प्रयुज्यमाने तु गुणयोगस्सुपुष्कलः।</p>
<p>तत्रैव मुख्यवृत्तोऽयम् अन्यत्र ह्युपचारतः॥ (१३)</p>
<p>तत्परं ब्रह्म ब्रह्मेति नामनी शाश्वते हरौ।</p>
<p>एतत्समासतः प्रोक्तं व्यासतस्तदिदं शृणु॥ (१४)</p>
<p>इति श्रीगारुडपुराणे श्रीरङ्गमाहात्म्ये पञ्चमोऽध्यायः</p>
<p>श्रीरङ्गमाहात्म्यम् – ६</p>
<p>जगत्सृष्ट्यादि क्रम प्रदर्शनम्</p>
<p>व्यासः-</p>
<p>नमः परावरेशाय व्यक्ताव्यक्तस्वरूपिणे ।</p>
<p>सदसद्रूपिणेऽचिन्त्य ज्ञानानदामलात्मने॥ (१)</p>
<p>नारायणः परं ज्योतिः परमात्मा सनातनः ।</p>
<p>विश्वदृग्विश्वगोप्ता च विश्वभोक्ता च शाश्वतः॥ (२)</p>
<p>विश्वेश्वरो विश्वमूर्तिर्विश्वात्मा विश्वभावनः।</p>
<p>सर्वभूतसुहृच्छान्तः सर्वभूतानुकम्पनः॥ (३)</p>
<p>सर्वेश्वरेश्वरस्सर्वः सर्वात्मा सर्वतः परः।</p>
<p>आदिकर्तादितस्सर्वं मनसा निर्ममे पुरा॥ (४)</p>
<p>ततः पुरुषमव्यक्तं शक्त्याविष्टं प्रसूय च।</p>
<p>स सन्निधानसंयोगान्नानार्थ प्रसवोन्मुखम्॥ (५)</p>
<p>नानाभूतानिनानासं सर्गकाले ससर्ज ह ।</p>
<p>कालो हि नित्यः कालात्मा सर्वभूतेश्वरो हरिः॥ (६)</p>
<p>तमसस्तु महान् जातस्त्वहंकारस्ततो भवत्।</p>
<p>त्रेधाभवदहंकारो गुणयोगादयं मुने॥ (७)</p>
<p>वैकारिकस्तैजसश्च भूतादिश्च यथाक्रमम्।</p>
<p>तस्मादाकाशतन्मात्रभूतादेरभवत्स्वयम्॥ (८)</p>
<p>ततस्त्वभवदाकाशस्स शब्दगुण उच्यते।</p>
<p>आकाशात्स्पर्शतन्मात्रा तस्माद्वायुरभूत्तदा ॥ (९)</p>
<p>तस्माद्वायुस्तु तन्मात्रात्ततो वायुरजायत ।</p>
<p>वायोस्पर्शगुणात्तस्मात्तेजश्च समुपद्यते ॥ (१०)</p>
<p>तन्मात्रात्तत उत्पन्नं तेजोरूपगुणं मतम् ।</p>
<p>ज्योतिषो रस तन्मात्रा तत आपोऽभवन्मुने॥ (१०)</p>
<p>तस्मादपाञ्चतन्मात्रात्तत आपोऽभवन्मुने।</p>
<p>अद्भ्योरसगुणेभ्यस्तु गन्धमात्राप्यजायत॥ (११)</p>
<p>ततस्समभवद्धात्री सापि गन्धगुणा मता।</p>
<p>भूतसृष्टिरिति प्रोक्ता मुनिभिर्वेदपारगैः॥ (१२)</p>
<p>तेभ्यस्तदण्डमभवत् सङ्गतेभ्यस्तु तत्क्षणात्।</p>
<p>अण्डं च तत्सहसा वृद्धं कालेन महता मुने॥ (१३)</p>
<p>तस्माद्भूतपतिर्देवो विष्णुरव्यक्त मूर्तिमान्।</p>
<p>व्यक्तस्वरूपो भगवान् ब्रह्माणमसृजत्स्वयम्॥ (१४)</p>
<p>परब्रह्मात्मको ब्रह्म प्रजानां पतिरव्ययः ।</p>
<p>तच्छक्त्याविष्टशक्त्यात्मा ससर्जादौ प्रजापतीन्॥ (१५)</p>
<p>ब्रह्मणः परिवर्तन्ते मनवस्तु चतुर्दश।</p>
<p>अहन्यहनि साहस्रं युगानां तदहर्विदुः॥ (१६)</p>
<p>तदा मनुविपर्यासे शक्रादीनां विपर्ययः।</p>
<p>तथाप्रति विपर्यासो देवादीनां महामते॥ (१७)</p>
<p>मानान्यन्यानि सर्वेषां सूर्यादीनां तथैव च।</p>
<p>प्रजानां पतयश्चैव ब्रह्मणाहितशक्तयः॥ (१८)</p>
<p>प्रजास्समसृजन् सर्वाः स्वकर्मानुगुणाकृतीः।</p>
<p>वृत्तिमुच्चावचां नीतास्स्वकर्मानुविधानतः ॥ (१९)</p>
<p>देवत्वेन मनुष्यत्व-तिर्यत्व-स्थावरत्वतः ।</p>
<p>कर्मानुविद्धास्स्वां योनि सेवमाना हि जन्तवः ॥ (२०)</p>
<p>प्रसादाद्धि मुनिश्रेष्ठ ईशितुस्सर्वदेहिनः।</p>
<p>कर्मणां विलयं कृत्वा यान्ति विष्णोः परं पदम्॥ (२१)</p>
<p>लभ्यते तत्प्रसादस्तु स्वधर्माचारकोविदैः।</p>
<p>नृभिश्शास्त्र पराधीनैः विष्ण्वाराधनचिन्तकैः॥ (२२)</p>
<p>एवं कर्मस्वभावोत्थं भुञ्जते जन्मनः फलम्।</p>
<p>जन्तवस्तु स्वगेहस्था यथाप्ता धूमकेतुना॥ (२३)</p>
<p>कर्मणां लयमायान्ति नारायणपरायणाः।</p>
<p>अन्यथा न लयं यान्ति स्वच्छायातिक्रमे यथा॥ (२४)</p>
<p>एवमेव प्रवर्तते रजस्सत्वादिसंश्रिताः।</p>
<p>प्रजास्समभिवर्तन्ते लीयन्ते च दिनात्यये॥ (२५)</p>
<p>इत्येवं भूतसङ्घोऽयं तमस्येव प्रवर्तते।</p>
<p>अथ वैकारिकं सत्वं तैजसं राजसं स्मृतम् ॥ (२६)</p>
<p>तत्र वैकारिकाद्देवा दश चैकादशं मनः।</p>
<p>वदन्ति तेजसानीति केचित्कर्मेन्द्रियाणि तु।</p>
<p>श्रोत्रं त्वक्चक्षुरेवाथ नासिका जिह्वया सह ॥ (२७)</p>
<p>ज्ञानेन्द्रियाणि पञ्चैतान् येषां शब्दादयो गुणाः।</p>
<p>वाक्करोपस्थपाय्वङ्घ्रीत्येवं कर्मेन्द्रियाणि च॥ (२८)</p>
<p>विसर्गशिल्पगत्युक्ति कर्म तेषां च कथ्यते ।</p>
<p>मनस्संकल्परूपं च विकल्पात्मकमिष्यते॥ (२९)</p>
<p>व्यवसायात्मिका बुद्धिरिति बुद्धिस्समीरिता ।</p>
<p>इत्येवं ब्रह्मणा स्रष्टं जगत्स्थावरजङ्गमम् ॥</p>
<p>तत्तु संक्षेपतः प्रोक्तं किमन्यच्छ्रोतुमिच्छसि॥ (३०)</p>
<p>इति श्रीगारुडपुराणे श्रीरङ्गमाहात्म्ये षष्ठोऽध्यायः।</p>
<p>श्रीरङ्गमाहात्म्यम्-७</p>
<p>नागदन्तस्य व्यासेन भूगोलवर्णनम्</p>
<p>नागदन्तः –</p>
<p>भुवः प्रमाणमधमे वक्तुमर्हस्यशेषतः।</p>
<p>अद्रि द्वीप समुद्राणां विशेषं च महामुने॥ (१)</p>
<p>व्यासः –</p>
<p>विभूतिं ब्राह्मणः कैश्चिदृषिभिर्देवदानवैः।</p>
<p>न शक्यमखिलं वक्तुं तत्संक्षेपतश्शृणु॥ (२)</p>
<p>भूमिस्तु नवधाभिन्ना वर्षभेदेन वै मुने।</p>
<p>भूयोभूस्सप्तधा भिन्ना द्वीपभेदात्तपोधन॥ (३)</p>
<p>जंबूःप्लक्षश्शाल्मलिश्च कुशक्रौञ्चौ तथैव च ।</p>
<p>शाकस्तु पुष्करश्चैव सप्तद्वीपास्तथोदिताः॥ (४)</p>
<p>लवणेक्षुसुरासर्पिर्दधिदुग्धजलार्णवैः।</p>
<p>जंबूप्लक्षादयो द्वीपास्सप्तभिस्सप्त संवृताः॥ (५)</p>
<p>भारतं वै किंपुरुषं हरिवर्षं तथैव च।</p>
<p>इलावृतं च भद्राश्वं केतुमालं तथैव च॥ (६)</p>
<p>रम्यं हिरण्मयं तद्वदुत्तरं चैव तेन च।</p>
<p>नवधा भारतं वर्षं पुनरेवाभवन्मुने॥ (७)</p>
<p>एवं तु नवधा भिन्ना वर्षभेदेन वै द्विज।</p>
<p>लक्षयोजन विस्तारो जंबूद्वीप इहोच्यते॥ (८)</p>
<p>तस्य द्विगुणमिच्छन्ति प्लक्षद्वीपं प्रमाणतः ।</p>
<p>तस्य द्विगुणविस्तारश्शाल्मलस्य च कथ्यते॥ (९)</p>
<p>तस्य द्विगुणमित्येव तस्य तस्य यथाक्रमम्।</p>
<p>एवं प्रमाणमित्युक्तं द्वीपानां च यथाक्रमम्॥ (१०)</p>
<p>पंचाशत्कोटिविस्तारा सर्वा वसुमती मता।</p>
<p>सप्त तेस्तु सहस्राणिकोटिरूर्ध्वं प्रकीर्तिता॥ (११)</p>
<p>अधस्ताद्दश साहस्रं तलादिषु च कथ्यते।</p>
<p>अतलं वितलं चैव नितलं च गभस्तिमत् ॥ (१२)</p>
<p>महातलं च सुतलं पातालं चैव सप्तमम्।</p>
<p>इति प्रत्येकमेकं तु दशसाहस्रविस्तृतम्॥ (१३)</p>
<p>भुवोऽधः परिमाणेन कथ्यते लोकसप्तकम्।</p>
<p>शेषाख्यब्रह्मणश्शक्तिः अधस्तान्मुनिसत्तम ॥ (१६)</p>
<p>रौद्राधारयते धात्रीं साद्रिद्वीपवनार्णवाम्।</p>
<p>भुवोमानमधो लोका सप्त ते परिकीर्तिताः॥ (१७)</p>
<p>तिग्मांशोःकेतवस्त्विन्दो यावद्भान्ति महामुने ।</p>
<p>तावती भूमिरुदिता तावद्विस्तारितं नभः ॥ (१८)</p>
<p>भुवो योजनलक्षे तु भानोर्बिम्बमथोपरि।</p>
<p>तावता शशिनस्तस्माद् द्विगुणं तस्य मण्डलम् ॥ (१९)</p>
<p>ततस्तु तावति बुधः तस्मात्काव्यस्तु तावति ।</p>
<p>ततस्तु तावता भौमः तावत्तस्माद्बृहस्पतिः॥ (२०)</p>
<p>एतावति ततस्सौरिर्लक्षे सप्तर्षयस्ततः ।</p>
<p>ज्योतिश्चक्रस्य कूटस्य एकलक्षे ध्रुवस्थितिः ॥ (२१)</p>
<p>त्रैलोक्यमेतदेतस्मान्महःकोट्युपरिस्थितम् ।</p>
<p>ततः कोटिद्वयादूर्ध्वं जनोलोकस्तथोपरि॥ (२२)</p>
<p>चतुर्गुणास्तपोलोके षड्गुणात्सत्यमिष्यते।</p>
<p>वाताधीनगतं सत्वं मुने यावति वर्तते॥ (२३)</p>
<p>तावद्भूरिति विख्याता भुवो भूभास्वदन्तरम्।</p>
<p>तिग्मांशुध्रुवयोरन्तः सुपरित्यभिधीयते॥ (२४)</p>
<p>महोजनस्तपस्सत्यमिति सप्त प्रकीर्तिताः ।</p>
<p>एवं तवोदिता लोकाः पातालाद्याद्यश्चतुर्दश॥</p>
<p>विस्तारोऽण्डस्य कथितो लोकानां च प्रमाणतः॥ (२५)</p>
<p>ततोऽण्डभित्या सकलं समावृतं दशोत्तरेणावृतमंभसा बहिः।</p>
<p>कृशानुनागन्धमहेनतद्बहिः नभो ह्यहङ्कारमहद्भिरेधितैः ॥ (२६)</p>
<p>ततः प्रधानेन समासमावृतं मुने समस्तमेतन्महदादिसंज्ञितम्।</p>
<p>ततश्च दिक्कालविशेषणादिभिः स्वरूपतो नावधिमेत न क्षयम्॥ (२७)</p>
<p>अनाद्यनन्तं त्वधमूलसंज्ञितं तदक्षरेणावृतमव्ययात्मना ।</p>
<p>वृतौ च शक्त्या परमापरेशितुः प्रधानतत्वं पुरुषश्च वै मुने॥ (२८)</p>
<p>ततस्तु सा शक्तिरनन्तसद्गुणैः विनाश वृद्धिक्षय जन्मवर्जिते ।</p>
<p>सुभद्रदेहोत्तम सत्वसंश्रिते विशुद्धविज्ञानविधौ हरौ स्थिता ॥ (२९)</p>
<p>सृजत्यजो विश्वममोघवाञ्छितस्थितिं विधत्ते विलयं गुणाश्रयः ।</p>
<p>गुणादिकक्षेमकरश्शुभालयः प्रजापतिर्विश्वपतिर्जनार्दनः॥ (३०)</p>
<p>परः पराणां परमः परेश्वरः प्रजापतीनां पतिरादिपूरुषः ।</p>
<p>न तत्समोवाप्यधिकोऽपि दृश्यते न तत्परं ब्रह्म यतोऽखिलं मुने॥ (३१)</p>
<p>इतीव सर्वामरमौलिलोल लसत् सगुद्धामपराग संभृतः ।</p>
<p>भृशं क्वणन्नूपुरमञ्जुसत्पदं परस्य विष्णोर्महिमा मयोदितः॥ (३२)</p>
<p>इति श्रीगारुडपुराणे श्रीरङ्गमाहात्म्ये सप्तमोऽध्यायः।</p>
<p>श्रीरङ्गमाहात्म्यम् – ८</p>
<p>पुण्यतीर्थप्रशंसा</p>
<p>नागदन्तः –</p>
<p>भुवि पुण्यानि तीर्थानि यानि क्षेत्राणि वा मुने।</p>
<p>श्रोतुमिच्छामि तत्सर्वं ममाचक्ष्वच पृच्छतः॥ (१)</p>
<p>व्यासः –</p>
<p>नमस्कृत्याप्रमेयाय शार्ङ्गिणे सत्कथामिमाम्।</p>
<p>शृणु वक्ष्यामि देवर्षे नारायणगुणाश्रयाम्॥ (२)</p>
<p>सुपवित्रं परं विष्णो मंगलायतनं मुने।</p>
<p>साभारती महापुण्या या हरिस्तुतिसंश्रिता॥ (३)</p>
<p>तच्छिरस्तत्पदांबोजयुगलौ प्रणतौनतम् ।</p>
<p>तौ करौ हरिमुद्दिश्य याभ्यामेवाञ्जलिः कृतः ॥ (४)</p>
<p>तावेव पादौयाभ्यांतत्पूजाद्यर्थंतु गंयते ।</p>
<p>तन्मनस्तत्पदस्मर्तृ बुद्धिस्सानिश्चयात्मिका॥ (५)</p>
<p>ज्ञानं तु तद्गुणालविस्मृतिस्तद्गुणलोलुपा ।</p>
<p>यत्र सन्निहितो विष्णु नक्षत्रं पुण्यलक्षणम्॥ (६)</p>
<p>तत्पादरेणु संस्पृश्य पवित्रांबोनिमज्जनम्।</p>
<p>तीर्थस्नानं महत्पुण्यं तदंबस्तीर्थमुत्तमम्॥ (७)</p>
<p>बहुनात्र किमुक्तेन भगवत्स्पर्शसंभवः ।</p>
<p>तत्स्पर्शनं भवस्तस्य तस्य स्पर्शन् प्रसक्तितः॥ (८)</p>
<p>इति साक्षात्प्रणाड्या वा यस्य तत्स्पर्शसंभवः ।</p>
<p>सतो वाप्यसतो वापि तत्पवित्रतमं मतम्॥ (९)</p>
<p>सर्वपुण्यमयोदेव सर्वतीर्थमयो हरिः।</p>
<p>सपवित्रं परं गुह्यमित्याहं गृत्सयो मलाः॥ (१०)</p>
<p>गुणत्रयात्मकं सर्वं गुणावै दोषभूमयः ।</p>
<p>गुणाश्रमभूतेषु कुतस्तेषु पवित्रता॥ (११)</p>
<p>स्मृतिमात्राघनाशेन पवित्रेण च शार्ङ्गिणा।</p>
<p>यया कया च विधया संबन्धस्स तु पावनः॥ (१२)</p>
<p>तदा हि गङ्गातोयस्य विष्णुपादाब्जजन्मनः।</p>
<p>सर्वस्य सर्वपापानि लीयन्ते स्पर्शमात्रतः ॥ (१३)</p>
<p>सरस्वतीसरिच्छ्रेष्ठा यामुनातीर्थ शालिनी।</p>
<p>पद्मिनी पद्मनाभार्हा कावेरी सरितां वरा॥ (१४)</p>
<p>अन्याश्च नद्यस्तत्स्पर्शात्पावनं भोवहामुने।</p>
<p>तस्मात्पातकिनोऽप्यासां विशुध्यन्त्यंभसा भुवि ॥ (१५)</p>
<p>मुकुन्दध्यान तन्नाम कीर्तन्तस्तत्क्रियादिभिः।</p>
<p>तद्वृत्तेस्तकथालापैस्तत्समाहितसंश्रयैः॥ (१६)</p>
<p>तत्स्थान संश्रयात्तस्य पुण्यतीर्थावगाहनात् ।</p>
<p>तन्नामश्रवणाद्भक्तै स्तद्विश्वगुणचिन्तनात् ॥ (१७)</p>
<p>मुच्यंते पातकैस्सद्यो महापातकिनोऽपि च।</p>
<p>शौरि प्रणामावसतं शिरो येषां करोज्ज्वलौ ॥ (१८)</p>
<p>मनस्तद्गुणरक्तं च तेषामभ्यर्णसंश्रयात्।</p>
<p>तदाश्रितस्याश्रमणात्तस्य तस्यापि तस्य च ॥ (१९)</p>
<p>संसेवनान्नरा लोके मुच्यन्ते सर्वपातकैः।</p>
<p>स हि पातकिनां पुंसां सर्वेषां च महामुने॥ (२०)</p>
<p>वैकुण्ठस्मरणादन्यद्विद्यते पापनाशकृत्।</p>
<p>अनन्तानन्तसंभूतिप्रदा श्रीपरमेष्टिनः॥ (२१)</p>
<p>स्मृतिस्सर्वस्य लोकस्य एष शास्त्रविनिर्णयः।</p>
<p>इति श्रीगारुडपुराणे श्रीरङ्गमाहात्म्ये अष्टमोऽध्यायः।</p>
<p>श्रीरङ्गमाहात्म्म्यम्-९</p>
<p>गङ्गादि पुण्यतीर्थ माहात्म्यम्</p>
<p>नागदन्तः –</p>
<p>भगन्या मम प्रोक्ता गंगाद्या सरितस्त्वया।</p>
<p>तासां पुण्यतमालोके पुण्यतीर्थजलाश्रयाम् ॥ (१)</p>
<p>यामुत्कृष्टां विदुः प्राज्ञास्तां प्रब्रूहि महामते ।</p>
<p>व्यासः-</p>
<p>विष्णुपादाब्ज संभूति समुच्छित गुणाश्रयाम् ॥ (१२)</p>
<p>अघौघविध्वंसकरीं वाञ्चितार्थप्रदायिनीम्।</p>
<p>सुरासुरमनुष्येषु विश्रुतोचितसत्कथाम्॥ (१३)</p>
<p>आहुर्गङ्गां सरिच्छ्रेष्ठां मुनयस्तीर्थवित्तमाः।</p>
<p>प्रयागाद्यानि तीर्थानि तस्यां यानि हसन्ति वै ॥ (१४)</p>
<p>तान्यहं न प्रसंख्यातुं शक्तोऽस्मि विमलानि वै ।</p>
<p>सर्वार्तिशमनि प्रोक्ता यमुना तीर्थशालिनी ॥ (१५)</p>
<p>तस्यां स नित्यं वसति भगवान् देवकीसुतः।</p>
<p>तस्यास्तीरेमुनेद्यापि दृश्यते तत्पदावलिः॥ (१६)</p>
<p>सेविता सा सरिच्छ्रेष्ठा निरस्ताशेषकल्मषैः ।</p>
<p>मुमुक्षुभिर्मुनिगणैः कृष्ण चेष्टानुरागिभिः॥ (१७)</p>
<p>ससूक्ष्मिसिकतोधामराभिश्चन्द्रगौरकैः।</p>
<p>शश्वत्पुष्पफलोपेतैः शाखिभिस्तीरजैः श्रिता॥ (१८)</p>
<p>बहूनि सन्ति तीर्थानि तस्यां तानि शृणुष्व मे।</p>
<p>मधुरातीर्थममलं पापज्ञं लोकसत्कृतम्॥ (१९)</p>
<p>यत्र कृष्णस्तु गोपालैः शमं क्रीडितवान्जले।</p>
<p>तत्र स्नात्वा नरो ब्रह्मन् मुच्यते सर्वपातकैः॥ (२०)</p>
<p>भगिन्या मम प्रोक्ता गंगाद्या सरितस्त्वया ।</p>
<p>तासां पुण्यतमां लोके पुण्यतीर्थजलाश्रयाम्॥ (२१)</p>
<p>यामुत्कृष्टां विदुः प्राज्ञास्तां प्रब्रूहि महामते।</p>
<p>व्यासः-</p>
<p>विष्णुपादाब्ज संभूति समुच्छ्रित गुणाश्रयाम्॥ (२२)</p>
<p>त्रिरात्रमुषितस्तत्र यथाहारो जितेन्द्रियः।</p>
<p>निहरं तं जले कृष्णं ध्यात्वा मुक्तो भवेन्नरः ॥ (२३)</p>
<p>तत्रस्नात्वा च या नारी सा पुत्रं लभते शुभम्।</p>
<p>तत्समीपे तु तीर्थं तत्पुण्डरीकमिति श्रुतम्॥ (२४)</p>
<p>यत्र गोवर्धनधरः श्रान्तिं कृष्णो व्यपानुदत् ।</p>
<p>तत्र स्नात्वा हृषीकेशं वश्यमेकोपवासतः॥ (२५)</p>
<p>कालिंदी ह्रदमासाद्य विष्णुतीर्थमनुत्तमम्।</p>
<p>दृष्ट्वा स्नातो नरश्शुद्धिर्देव देवप्रसादतः ॥ (२६)</p>
<p>गोपालतीर्थमासाद्य स्नात्वा शुद्धो भवेन्नरः।</p>
<p>यत्र गोपालकैस्सार्धं चिक्रीडोत्तम पूरुषः ॥ (२७)</p>
<p>ततो गोवर्धने तीर्थे स्नात्वा तु पुरुषोत्तमम्।</p>
<p>पायसेनार्चयेन्मर्त्यो विष्णुसायुज्यमाप्नुयात्॥ (२८)</p>
<p>ततस्तु गोमतीतीर्थं गोह्रदं गोधनं प्रियम्।</p>
<p>वत्सधेनुं वत्सपालं कृष्णधेनुं सुवर्णकम्॥ (२९)</p>
<p>यामुनं कृष्णवसनम् कृष्णनाभं पुराणगम्।</p>
<p>एवमादीनि तीर्थानि मङ्गलानि बहून्यपि॥ (३०)</p>
<p>सेवमानो नरश्शुद्धो विष्णुसायुज्यमाप्नुयात्।</p>
<p>तदा पुण्यतमां लोके कीर्तयिष्यामि तां शृणु॥ (३१)</p>
<p>इति श्रीगारुडपुराणे श्रीरङ्गमाहात्म्ये नवमोऽध्यायः।</p>
<p>श्रीरङ्गमाहात्म्यम्- १०</p>
<p>श्रीगारुडपुराणे श्रीरङ्गमाहात्म्ये</p>
<p>निखिल नदीभ्यो कावेरीसरय्वोः आधिक्यवर्णनम्</p>
<p>व्यासः –</p>
<p>नदी सरस्वती नामा सद्यः पापहराशुभा।</p>
<p>प्रच्छन्ना च प्रकाशा च देशभेदेन सा स्मृता॥ (१)</p>
<p>सा हि साक्षात्सरस्वत्या ब्रह्मपत्न्या द्विजोत्तम।</p>
<p>समस्त वागदीशाया मूर्तिर्नद्यात्मिका परा॥ (२)</p>
<p>तस्या प्लक्षवनोद्धाल परिसारक वादयः।</p>
<p>सन्ति तीर्थ विशेषास्तु सर्व पाप हराद्विज॥ (३)</p>
<p>स्नानश्राद्धोपवासादि तेष्वनुष्ठितमादरात् ।</p>
<p>अनन्तफलमाम्नातं शमनं केशवे यथा॥ (४)</p>
<p>तत्प्रकाश प्रदेशाच्च परिसारक संज्ञिता।</p>
<p>आम्नायजं साचिरं हि पवित्रं ज्ञानमुत्तमम्॥ (५)</p>
<p>तीर्थसेवाभ्यसना प्रीता देवीसरस्वती।</p>
<p>प्रयच्छेद्वाच ममलां बुद्धिंसूक्ष्माकपि द्विज॥ (६)</p>
<p>सर्वासां सरितामेतास्तिस्त्रः श्रेष्ठतमामताः ।</p>
<p>उत्पत्ति प्रभृति प्राज्ञा तासामपि च जाह्नवी॥ (७)</p>
<p>सरसामपि सर्वेषामपि श्रेष्ठं विप्रसरोद्वयम्।</p>
<p>उत्तरा पथगं शुद्धं पुष्कराख्यं महासरः॥ (८)</p>
<p>दक्षिणापथगं चन्द्रसरसञ्ज्ञं च पावनम्।</p>
<p>स्मृतिकीर्तनमात्रं च ययोस्सर्वाघमार्जनम्॥ (९)</p>
<p>उत्पत्युत्तर कालं तु कारणैः कैश्चनै द्विज ।</p>
<p>सरव्याख्या नदीश्रेष्ठा कावीरी च सरिद्वरा ॥ (१०)</p>
<p>अवापसर्वतीर्थेभ्यः श्रैष्ठ्यमेतन्नदी द्वयम् ।</p>
<p>नागदन्तः-</p>
<p>कैःकारणैर्महादिख्यमवापै तन्नदी द्वयम्॥ (११)</p>
<p>तद्वदस्व महाप्राज्ञ परं कौतूहलं हि नः।</p>
<p>व्यासः-</p>
<p>कोसलाख्ये जनपदे प्रसिद्धा सरयू नदी॥ (१२)</p>
<p>अयोध्या नगरी पुण्या ध्यानस्तोत्राऽघनाशिनी।</p>
<p>मनुना निर्मिता पूर्वं विभूषयति तत्तटम् ॥ (१३)</p>
<p>तस्यं दशरथाद्राज्ञो दशग्रीव वधार्थिभिः ।</p>
<p>ब्रह्माद्यैरर्थितो विष्णुरंशांशेनावतीर्णवान्॥ (१४)</p>
<p>तस्य रामाभिधानस्य जगन्नाथस्य शार्ङ्गिणः ।</p>
<p>लक्ष्म्यंशां सात्समुद्भूता सीतायुक्तस्य नित्यशः ॥ (१५)</p>
<p>स्वयमाप्लावनाद्विप्र चिरकालं जगत्पते ।</p>
<p>श्रीरङ्गाख्यं महद्धाम चिर संश्लेषतोऽपि च॥ (१६)</p>
<p>गङ्गादिभ्योऽपि तीर्थेभ्यः सरयू श्रेष्ठतां गता।</p>
<p>तस्माच्छ्राद्धादिकं तस्यां स्नानं चापि कृतं मुने॥ (१७)</p>
<p>पुनाति सर्वपापेभ्यः सरव्यां यज्ञ कर्म वै ।</p>
<p>सा च सर्वसरिद्भ्योऽपि पुष्करात्सरसोऽपि च॥ (१८)</p>
<p>सा पवित्रतमाह्यासीत् सरयू सरितां वरा।</p>
<p>अनन्तरं शृणुष्वत्वं कावेरीमपि पावनीम्॥ (१९)</p>
<p>सर्व तीर्थाग्र्यतां प्राप्तां सिद्धगंधर्व सेविताम्।</p>
<p>सर्वपापहरां शश्वत् सर्वपातकनाशनीम्॥ (२०)</p>
<p>सर्वतीर्थवहां पुण्यां सर्वकामप्रदायिनीम्।</p>
<p>तत्तीरसौख्यत्सौगन्ध्या त्तच्छैत्यत्तत्प्रियत्वतः॥ (२१)</p>
<p>रक्षसाभ्यर्थितश्चापि तदन्यत्र निनीषता।</p>
<p>कावेरीं नजहौ रङ्गी कीर्तिलक्ष्मीं यथात्मवान्॥ (२२)</p>
<p>तस्माद्विभीषणान्नीतं धाम श्रीरङ्गसंज्ञितम् ।</p>
<p>तत्समीपे निविष्टं वै ततस्सा सरितां वरा॥ (२३)</p>
<p>सर्वातिशायिनी दिव्या सर्व सौख्य प्रदायिनी।</p>
<p>गङ्गादिभ्योऽपि चाधिख्यं प्राप्ताजन्तून् पुनाति वै ॥ (२४)</p>
<p>तद्धामोभयतो गच्छेत् परिरभ्य सरिद्वरा ।</p>
<p>यथा पतिं चिरप्राप्तं भुजाभ्यां प्रियमंगना॥ (२५)</p>
<p>तत्संश्लेषादि संप्रीत्या तच्छ्रद्धा दर्शने न च ।</p>
<p>यस्माच्छतां न प्रजहौशेष शायि जगत्पतिः॥ (२६)</p>
<p>ततस्सा सर्व तीर्थेभ्यः श्रेष्ठतामगमन्नदी।</p>
<p>कावेर्यागमनादूर्ध्वं चन्द्रतीर्थं सापि च॥ (२७)</p>
<p>यस्माद्वयं संमिलितं तस्माच्छ्रेष्ठा सरिद्वरा ।</p>
<p>अन्येभ्योऽखिल तीर्थेभ्यो नगदन्ताधिका ह्यभूत्॥ (२८)</p>
<p>सनन्दनाद्या मुनयो भगवध्यानबृह्मिताः।</p>
<p>रङ्गभ्यर्णं समागत्य चकृस्ते काङ्क्षितां स्थितिम्॥ (२९)</p>
<p>ततः स्थिरप्रतिष्ठायै जङ्गमत्वं विहाय वै ।</p>
<p>स्थावरत्वेन वर्तन्ते तत्र रङ्गसमीपतः ॥ (३०)</p>
<p>परितस्सर्वतीर्थानि सेवते तां नदीं सदा ।</p>
<p>देवासुर मनुष्याश्च गन्धर्वासुर राक्षसाः॥ (३१)</p>
<p>तथा स्थानं समागम्य स्वं समर्थं च लेभिरे।</p>
<p>सरिद्वरां तु कावेरीं यामाहुः ऋषयोमलाः॥ (३२)</p>
<p>आसमुद्रात्तु भयतः पुण्यक्षेत्रजलाशयाम्।</p>
<p>पुण्यशीलैस्सुकृतिभिः द्विजैरुभयतश्रिताम्॥ (३३)</p>
<p>अस्यास्तीरे तु यावन्ति पुण्यक्षेत्राणि नामतः।</p>
<p>पुण्यतीर्थानि यान्येव प्राधान्येन शृणु द्विज ॥ (३४)</p>
<p>स्वर्ग द्वारमिति ख्यातं स्थानं देवनिषेवितम्।</p>
<p>तत्र स्नात्वा नरः कुर्वन् देवर्षि पितृपूजनम्॥ (३५)</p>
<p>पित्रादिभ्यो त्रयं दत्तं तदक्षय्यं मुने भवेत्।</p>
<p>आराधितो हरिस्तत्र भुक्तिं मुक्तिं प्रयच्छति॥ (३६)</p>
<p>तिलदानं भवेत्सस्तंगोदानं चात्र वैद्विज।</p>
<p>यतःकुतश्चित् पुण्याद्धि तुष्यन्त्यत्रसुरादयः॥ (३७)</p>
<p>भवता तत्र गन्तव्यं संसाराब्धिं तितीर्षुणा।</p>
<p>ततः पुरस्ताद्ब्रह्मर्षे पुण्डरीकमिति स्मृतम्॥ (३८)</p>
<p>तत्र पातकिनः सर्वे स्नात्वा शुध्यन्ति तत्क्षणात्।</p>
<p>प्रसन्नो भगवांश्चापि ददाविष्टमधोक्षजः॥ (३९)</p>
<p>वटस्तिष्ठति तत्रैव बहुशाखासु विस्तृतः ।</p>
<p>तत्र पुण्यो महानस्ति कुशलो नाम पर्वतः॥ (४०)</p>
<p>नारायणस्तमध्यास्ते तं याति शरणार्थिनः ।</p>
<p>तस्मिंश्चैव गिरौ पुण्ये पुरा देवो वृषध्वजः ॥ (४१)</p>
<p>तपश्चचार बहुलं ब्रह्महत्यापनुत्तये ।</p>
<p>तस्य प्रसन्नो भगवान् व्यनुदत्पातकं हरिः ॥ (४२)</p>
<p>अद्यापि शौरिः सर्वेषां पातकानि व्यपोहति ।</p>
<p>सहसा तत्र गन्तव्यं मुनिभिश्चारु रुक्षुभिः ॥ (४३)</p>
<p>ततश्च पूवं भगवान् तीर्थं वकुल संज्ञितम् ।</p>
<p>पुरा शक्र स्तपश्चक्रे तत्र वर्षगणान् बहून्॥ (४४)</p>
<p>निश्रीकश्रीसमाराध्य विमलामाप्तवांच्छ्रियम्।</p>
<p>एवमुक्तं च देवर्षे तीर्थ जातं समासतः।</p>
<p>अति प्रधानं यच्छ्रुत्वा सर्वपापैः प्रमुच्यते॥ (४५)</p>
<p>इति श्रीगारुडपुराणे श्रीरङ्गमाहात्म्ये दशमोऽध्यायः।</p>
<p>श्रीरङ्गमाहात्म्यम्-११</p>
<p>अनन्तशय्या महिमानुवर्णनम्</p>
<p>नागदन्तः –</p>
<p>विभीषणेन चानीतं महद्धामेति संश्रुतम्।</p>
<p>कवेरकन्यका तीरे यत्र तद्विस्तरा द्विज ॥ (१)</p>
<p>व्यासः –</p>
<p>यत्तीर्थमुक्तं भवतो महावकुलचिङ्घितम्।</p>
<p>तत्पुरस्ताद्दक्षिणतोऽनन्तशय्येति विश्रुता ॥ (२)</p>
<p>तत्र विन्दन्ति सुधियः पुरुषार्थां समाहिताः।</p>
<p>यस्मिन्नित्यं सन्निधत्ते सक्षान्नारायणोऽव्ययः ॥ (३)</p>
<p>यत्रांभस्पर्शमात्रेण यान्ति पापक्षयं नराः ।</p>
<p>भद्रं भद्रप्रदं पुण्यं तीर्थानामुत्तमं विदुः ॥ (४)</p>
<p>पवित्रं परमं पुण्यं देशोऽयं सर्वकामधुक् ।</p>
<p>यस्मिन् वासरमात्रेण वासं विदधतां नृणाम्॥ (५)</p>
<p>भवेत्तु योऽन्वये तेषां भवः क्वचन विद्यते।</p>
<p>भवान्वया विनश्येयुः लोभमोहादयो द्विज॥ (६)</p>
<p>यत्रदेवास्तपोयोगात्सिद्धाश्च परमर्षयः ।</p>
<p>स्तंभगुल्मलताघाता स्थावरत्वमुपाश्रिताः॥ (७)</p>
<p>यत्रच्छदन विच्छेद मात्रेणापि द्विजोत्तम।</p>
<p>ब्रह्महत्या समं पापमधिकं प्राप्नुयान्नरः॥ (८)</p>
<p>यत्र पीडाधिकं किञ्चिद्बालक्रीडादिगोचरम्।</p>
<p>कुर्वन्तः प्रपतन्त्येव सद्यस्सुकृतिनोऽपि च॥ (९)</p>
<p>अद्यापि खलु दृश्यन्ते जन्तवोऽत्र विचक्षणाः।</p>
<p>ज्ञानशक्तिसमायुक्ताः क्रिमिकीटादयोऽपि च॥ (१०)</p>
<p>सिंह व्याघ्र मृगव्यालवन्तिनो हरिणास्तथा।</p>
<p>मूषिका विषमार्जारास्सन्ति सत्वादिकास्त्विह॥ (११)</p>
<p>प्रव्याहरन्तो मधुरां वाणीं कर्णसुखावहम् ।</p>
<p>न तत्रवसतां पीडा क्षुत्पिपासादिजाधुना॥ (१२)</p>
<p>नाधिव्याध्यादिकावापि न जरावाविवेकिता।</p>
<p>त्रैकाल्य ज्ञान संपन्ना स्सर्वकाम विवर्जिताः ॥ (१३)</p>
<p>सर्वभूतदयायुक्ता स्सर्वदा सत्यसंश्रिताः।</p>
<p>सर्वज्ञास्सत्व संपन्ना स्सर्वदुःख विवर्जिताः ॥ (१४)</p>
<p>उत्पन्न ज्ञान वैराग्यास्सत्कृत्यां नियताशयाः।</p>
<p>बहुत्वाद्धैर्य संपन्ना श्शीतोष्णादि सहिष्णवः॥ (१५)</p>
<p>ब्रह्मण्यो ब्रह्मणीरताः ब्रह्मण्या हितचेतसः ।</p>
<p>ब्रह्मभाव समासार संसार कृत्यवर्जिताः॥ (१६)</p>
<p>परानुषक्त सद्भावाः परतन्त्राः परेप्सवः ।</p>
<p>परेण तेजसा युक्ताः परध्यानोपबृंहिताः॥ (१७)</p>
<p>परस्परमतिस्निग्धाः परस्परमतन्द्रिताः।</p>
<p>परस्परं भावयन्तः परस्परहितैषिणः ॥ (१८)</p>
<p>परस्परप्रणयनाः परस्परसमप्रियाः।</p>
<p>निर्ममानिष्कृया नित्या निर्विण्णा निष्परिग्रहः॥ (१९)</p>
<p>नित्यशुद्धाः नित्यतृप्ताः निर्विकारा निरामयाः।</p>
<p>निस्तंद्रयो निराहाराः निरवद्या निराशिषः॥ (२०)</p>
<p>निराकुला निराक्रोशा निर्द्वन्द्वा निर्विकल्पकाः।</p>
<p>समचित्तास्समधियः समर्थास्समदृष्टयः ॥ (२१)</p>
<p>समाक्षास्समसंकल्पा स्समभोगास्समप्रियाः ।</p>
<p>समसत्वास्सकृता स्समसंस्कार कारिणः ॥ (२२)</p>
<p>समलीलास्सम हिताः समांसास्सम निश्चयाः ।</p>
<p>सुस्निग्धास्सुप्रसन्नाक्षा स्सौवेषास्सुकृत प्रियाः ॥ (२३)</p>
<p>सुनामान स्सुवदनास्सुमुखा स्सुस्मिताननाः।</p>
<p>देवासुर मनुष्याद्या स्सर्वभूत दयालवः ॥ (२४)</p>
<p>चरन्ति तत्र विविधा विमलाकृतयो मुने।</p>
<p>अप्युन्मत्तः प्रशांतिस्स्यात् बधिरोऽपि सबोधवान्॥ (२५)</p>
<p>खलोऽपिस्स्यान्मृदुर्दातश्चपलस्स्याज्जितेन्द्रियः।</p>
<p>मूडस्स्याद्बुद्धिमान्सद्यः कृशाङ्गस्थूलतामियात्॥ (२६)</p>
<p>संशयात्तमतिश्च स्यात्सद्यो वै च्छिन्न संशयः।</p>
<p>नास्तिको ह्यास्तिकस्स स्यात्कृतघ्नस्साधुकर्मकृत्॥ (२७)</p>
<p>यत्र प्रवेशमात्रेण सन्तस्स्युः पापनिश्चयाः।</p>
<p>अनादि निधनस्स्स्रष्टा देवेशो रङ्गधामनि॥ (२८)</p>
<p>शयानो नजहू यत्र वासे तृष्णां समार्जिताम्।</p>
<p>तत्र रक्षः पुराधाम जगत्यर्थे समानयत्॥ (२९)</p>
<p>इति श्रीगारुडपुराणे श्रीरङ्गमाहात्म्ये एकादशोऽध्यायः।</p>
<p>श्रीरङ्गमाहात्म्यम्-१२</p>
<p>सुबोध सत्य नाम्नोः मुनयोः कथा</p>
<p>नागदन्तः –</p>
<p>तत्राश्चर्याणि वृत्तानि देशे यानि द्विजर्षभ।</p>
<p>तानि मे वद भूयोपि परं कौतूहलं हिनः ॥ (१)</p>
<p>व्यासः –</p>
<p>सः शृणुष्वेदं पुरा वृत्तममस्मिन्मुनिवराखिलम्।</p>
<p>सुबोधस्य च सत्यस्य शृण्वतामघनाशनम् ॥ (२)</p>
<p>शक्तेः पुत्रस्य सच्चिष्यौ मुनीमतिमतां वरौ ।</p>
<p>सुबोधसत्यनामानौ नारायणपरायणौ॥ (३)</p>
<p>महात्मानौ जितक्रोधौ वीतरागौ विमत्सरौ ।</p>
<p>दृढव्रतौ सदाचारौ दान्तौ दृष्टपरावरौ॥ (४)</p>
<p>चेरतुश्च तपस्सिद्धौ गंगाद्वारमुपागतौ।</p>
<p>अखण्डिताशामाशंक्य तयोस्तपसि तिष्ठतोः ॥ (५)</p>
<p>व्यचरं स्तपसो विघ्नं तयोराखण्डलादयः।</p>
<p>ऊर्ध्वां पर्यटतां तौ तु तीर्थानि विविधानि च॥ (६)</p>
<p>कदाचित्तावृषीब्रह्मं स्तद्देशं चाभ्यगच्छताम्।</p>
<p>सुपुण्यं शेषशयनं निवासं परमेष्ठिनः॥ (७)</p>
<p>तावेत्यवसतां तत्र सुचिरं तपसि स्थिरौ।</p>
<p>कवेरकन्यापूतांभः क्षपिता शेषपातकौ॥ (८)</p>
<p>तत्पवित्रोदपानाच्च तपस्संसिद्धिमावतुः।</p>
<p>सरिद्वरायाः कावेर्यास्तोय संस्पर्शमात्रतः॥ (९)</p>
<p>भवन्ति पूतपाप्मानस्तिर्यंचोऽपि भुवि द्विज।</p>
<p>किंपुनर्मर्त्ययोस्तत्र तत्पानाच्च निमज्जनात्॥ (१०)</p>
<p>पुण्यक्षेत्रनिवासाच्च शाश्वती सिद्धिरित्यपि।</p>
<p>अथ प्रभातवेलायां तावृषी मुनिपुङ्गवौ ॥ (११)</p>
<p>कवेरकन्यकातीरं स्नानार्थं समगच्छताम्।</p>
<p>व्यतीतायां निशायां तु सतोयं तामपश्यताम्॥ (१२)</p>
<p>जलोर्मिमीलिनीं दृष्ट्वा पदं विस्मयमावतुः ।</p>
<p>क्वचिच्च विपुलावर्ता समुन्मीलितपादपाम् ॥ (१३)</p>
<p>प्लवैस्तीररुहैर्यातैर्जङ्गत्वमुपागताम् ।</p>
<p>कदंबसूनस्तबक निकरभ्रमरोत्कराम् ॥ (१४)</p>
<p>अरालबहुलोद्दाम सुकेशां प्रमदामिव ।</p>
<p>अशोकसारस्तबक परागावृति पिञ्जराम्॥ (१५)</p>
<p>काश्मीर चन्दनक्षोद मण्डितांगां वधूमिव।</p>
<p>जलप्रवाह संलीन स्वल्पान्त पुलिनस्तनाम्॥ (१६)</p>
<p>ईषत्सञ्जात विलसत्कुचयुग्मामिवाबलाम्।</p>
<p>तीरावसक्त शैवालपटलाच्छादिदोदकाम्॥ (१७)</p>
<p>हरित क्षौम वसनां वनितामिव चाशुगाम्।</p>
<p>प्लवत्फुल्लाब्ज निकरां निमीलत्कुमुदोत्कराम्॥ (१८)</p>
<p>विकसद्वत्रनयनां साट्टहासामिवांगनाम्।</p>
<p>स्वोर्मिबाहु परामृष्ट पतत्पृथुनगां शुकाम्॥ (१९)</p>
<p>प्रियोपगूहनोन्मत्तदयितां शयितामिव।</p>
<p>कूजत्सारस कादंब कारण्डन निषेविताम्॥ (२०)</p>
<p>मकरन्दरसपानोद्यत्प्रगीतां प्रमदामिव।</p>
<p>चलोर्मि भङ्ग विक्षोभ व्यालोल शबरीकुलाम्॥ (२१)</p>
<p>निशामुखे तु पूर्वे तु विन्यस्तां स्नान शाटिकाम् ।</p>
<p>कमण्डुल्वादिकं सर्वं तत्तोयेन हृतं क्षणात्॥ (२२)</p>
<p>विलोक्य विस्मिताक्षौ तु तस्थतुस्तत्र सत्तमौ ।</p>
<p>चिरं ध्यात्वा तु तावेवं मेनाते पुरुषर्षभौ॥ (२३)</p>
<p>सरिद्वारा भीमवेगा दुस्तरा दुर्ग्रहाश्रया ।</p>
<p>यद्येधिता जत्सद्यः सर्वं संप्लावयिष्यति ।</p>
<p>तस्मादेतच्छमोपायो विधेयादो विधिक्रमात् ॥ (२४)</p>
<p>इति श्रीगारुडपुराणे श्रीरङ्गमाहात्म्ये कावेरी वर्णनं नाम द्वादशोऽध्यायः ।</p>
<p>श्रीरङ्गमाहात्म्यम्-१३</p>
<p>सुबोधाय भगवदाविर्भावः तत्प्रशंसा च</p>
<p>नागदन्तः –</p>
<p>अथ सत्यो विमृश्यैतद्दद्यौ ब्रह्मपरं मुने।</p>
<p>मङ्गलायतनं श्रीमद्विष्णोख्यं मुनिसत्तम॥ (१)</p>
<p>सुबोधस्तु नदीक्षोभं दृष्ट्वा तत्तीरसंस्थितः।</p>
<p>इयं सरिद्वरा सद्यो जगद्वै प्लावयिष्यति॥ (२)</p>
<p>अत्र प्रतिविधानं तु कर्तव्यं जीविलेप्सुभिः।</p>
<p>यया कया च विधया परिहार्यमितीव हि॥ (३)</p>
<p>इति मत्वा च तत्तोयं पातुमेवोपचक्रमे।</p>
<p>स्थित्वा मुहूर्तं तस्यां वै सुबोधो बुद्धिसत्तमः ॥ (४)</p>
<p>करेणापस्समाहृत्य दिशस्सर्वान्विलोकयत्।</p>
<p>तं दृष्ट्वा विबुधास्सर्वे किं किमत्यब्रुवन्मुने ॥ (५)</p>
<p>विपर्यस्तं जगदृष्ट्वा विधिर्वै व्यधितो भवत्।</p>
<p>आखण्डलः खण्डिताशो दृष्ट्वा विप्रं प्रविष्यते ॥ (६)</p>
<p>ततो वियत्यसंदिग्धा गंभीरा वागजायत।</p>
<p>माकार्षीर्माचमामेति श्रुत्वा वः प्राक्षिपत् द्विजः॥ (७)</p>
<p>शीतलात्यन्तमधुरा प्रशांतोदक वाहिनी ।</p>
<p>इयं सरिद्वरा ब्रह्मन् प्रजा वै धारयिष्यति ॥ (८)</p>
<p>अन्यच्च शृणु तत्तीरे सन्निधत्ते जनार्दनः।</p>
<p>विश्रुतं शेषशयनं धामतश्शेष शायिनः॥ (९)</p>
<p>ब्रह्मन् ब्रह्माण्डमध्यस्थं पदं तद्ब्रह्मणो विदुः।</p>
<p>असार सार संसार तापतप्ताश्रयं महत् ॥ (१०)</p>
<p>श्रीमच्छ्रीरङ्गमित्याहुः तच्छेषशयनं बुधाः।</p>
<p>श्रीनिवासस्य या पत्नी तया समनुरुज्यते॥ (११)</p>
<p>श्रीनम्ररंगमिति यत् श्रीरङ्गमिति शब्द्यते।</p>
<p>तद्दक्षिण तटे सिद्धं तस्याः श्रैष्ठ्यं च तत्कृतम्॥ (१२)</p>
<p>व्यासः –</p>
<p>इत्युक्त्वा विररामाशु भूतमन्तर्हितं वचः।</p>
<p>अथोवाच च तं विप्रं प्रार्थ्यतां यत्तवेप्सितम्॥ (१३)</p>
<p>सुबोधस्तु वचः श्रुत्वा केवलं तद्वियद्गतम्।</p>
<p>अहो केनेति केनेति संभ्रमाद्विस्मितो भवत्॥ (१४)</p>
<p>पुनश्चोवाच भगवान्विस्मितेनान्तरात्मना।</p>
<p>स्पष्टाक्षरमसंदिग्धं दिशो दश निनादयन् ॥ (१५)</p>
<p>यस्त्वेदमवदत्तन्तु न पश्यामि वचः श्रुतम्।</p>
<p>विभ्रमोयमधस्वप्नः किंवा भ्रान्तिर्ममाप्यभूत् ॥ (१६)</p>
<p>वदन्नन्तर्हितो देवः को भवान्नः प्रसीदतु ।</p>
<p>व्यासः –</p>
<p>इति श्रुत्वा महाबुद्धेर्भगवान् सर्वलोककृत् ॥ (१७)</p>
<p>व्याजहार गभीरं तद्वचस्त्वंतर्हितो हरिः ।</p>
<p>श्री भगवान् –</p>
<p>विप्र विप्र महाबुद्धे प्रसादस्ते मया कृतः॥ (१८)</p>
<p>यद्यदिष्टं प्रयच्छामि प्रियतां तत्तवाधुना।</p>
<p>सुबोधः –</p>
<p>यदि प्रसन्नो भूतेश प्रत्यक्षो भव भद्रद ॥ (१९)</p>
<p>त्वां च वेदितुमिच्छामि कस्त्वमित्यपि तद्वद।</p>
<p>श्री भगवान् –</p>
<p>भूतेश्वरं च मां विद्धि भूतानां प्रभवाप्ययम्॥ (२०)</p>
<p>अधारभूतं विश्वस्य तवानुग्रहकाम्यया।</p>
<p>तव संदर्शयिष्यामि स्वरूपं भूतभावनम्॥ (२१)</p>
<p>अभक्तानां च दुर्दर्शं यतितामपि सुव्रत।</p>
<p>व्यासः –</p>
<p>इत्युक्त्वा सर्वभूतेशो भूतानामादिरव्ययः।</p>
<p>दर्शयामास विप्राय स्वरूपं सर्वरूपधृत्॥ (२२)</p>
<p>योगिध्येयं परमममलं व्यापकं व्याप्यविश्वम्</p>
<p>श्रीमद्वाहादशशतयुतं कौस्तुभोद्भास्करस्कम् ।</p>
<p>श्रीवत्साद्यैः स्फुरदुरुचलत्कुण्डलोद्धामहारम्</p>
<p>लोलत्काञ्ची कनकवसनं रूपमाविर्बभूव॥ (२३)</p>
<p>भूताधारं भुवनभवनं भूधराभं प्रभूतम्</p>
<p>दांतं शान्तं कमलनिकरोद्भासिनीलाचलाभम्।</p>
<p>विश्वत्राणं विलसितदृशं दीपितं चारुहासम्</p>
<p>लक्ष्मीवासं बहुलललितोद्दामवक्षश्रियाढ्यम्॥ (२४)</p>
<p>दृष्ट्वा तटित्पुञ्ज पिनद्धनीलघनाकृतिश्याम मुदारसत्वम्</p>
<p>रूपं परं सर्वगुणाश्रयं तद्विजोप्यति प्रीतमनाबभूव।</p>
<p>तुष्टाववाग्भिःप्रणयप्रगल्भ श्रुते प्रियादात पदाक्षराभिः</p>
<p>विनम्रकायः करपङ्कजाभ्यां कृतांजलि स्निग्ध मनास्सुबोधः॥ (२५)</p>
<p>नमामि सर्वेश्वर सर्वभूत प्रियप्रणामा वसतार्तिहस्तः</p>
<p>परावरात्मन् मधुहन्प्रसीद समस्तकल्याण गुणाश्रयेश।</p>
<p>जगत्प्रविष्टं तव वक्रमध्ये दृशाप्रविष्टावदचंद्रसूर्यौ</p>
<p>भुजप्रविष्टाः ककुभोऽखिलास्ते श्रुतिप्रविष्टं च नभश्च नाभौ ॥ (२६)</p>
<p>सभूत संघात वनाद्रिनिम्नगा सतोय तद्वीप गुणावृता तथा</p>
<p>धरानिविष्टा तव पादमूले चराचरं विश्वमिदं त्वयीश।</p>
<p>त्वमग्निरापः पवनोऽनिलस्त्वं नभो मनो बुद्धिरहंकृतिस्त्वम्</p>
<p>महान्प्रधानं पुरुषः परस्त्वं परात्परं ज्योतिरपित्वमेव ॥ (२७)</p>
<p>अगोचरं यद्वचसामनादि विधातृविश्वस्य च भूतभर्तृन्</p>
<p>अनन्तमक्षय्यमजन्त्वरूपमनाश्रयं त्वं तत्परमं त्वमेव ।</p>
<p>तवेशलीलाश्रयं वस्तु चैतत्समस्तकार्याप्रभवं प्रधानम्</p>
<p>पराचया सत्वमयी प्रधाना तवामला भोगनिबंधनासा॥ (२८)</p>
<p>नमन्ति ये तापक पाद पंकजं तवस्तवप्रोद्यत मानसानराः</p>
<p>तरन्ति ते संसृतिमोहमाशु वै व्रजंति ते त्वत्पदमस्त बंधनाः।</p>
<p>क्वपुण्डरीकोरु सरोमुखं ते क्व च प्रसन्नामल नेत्रयुग्मम्</p>
<p>क्व वक्त्र वक्षः करणाभि पादयुग्वपुः क्व पद्मोत्करषण्डकाननम्॥ (२९)</p>
<p>कथं सुपश्यामि परात्परं त्वां कथं सुकृत्वाकिमहं व्रजामि</p>
<p>विलोकयात्मानममित्र घातिन्प्रसन्नलोलत्सघृणे न चक्षुषा ।</p>
<p>मयि प्रसन्नो भगवानधीश्वरः पतिः पराणामपि सत्यविक्रमः</p>
<p>करोति मे निर्वृतिमुग्रकर्मणः समस्तलोकप्रभवाप्यमो महान्॥ (३०)</p>
<p>भुवि प्रशस्तानि च यानि तीर्थान्यायान्तु सद्यस्सुसरिद्वरायाम्</p>
<p>पिबंति ये तीर्थमुदारदर्शनास्तरन्तु संसारमसारसारम्।</p>
<p>तपश्च तप्तं यदुतात्र दत्तं हुतं च यत्कर्म कृतं मनुष्यैः</p>
<p>समग्रमेतद्भगवन्प्रसादाद्भवत्वसंते प्रणतिश्च तेषाम्॥ (३१)</p>
<p>व्यासः –</p>
<p>इतीदमुक्त्वा विरराम वाक्यं कृतांजलिर्नम्रशिरास्सुबोधः।</p>
<p>उपादशौरि मधुरार्थ वाक्यं स्वरेणमेघस्वन सन्निभेन॥ (३२)</p>
<p>इति श्रीगारुडपुराणे श्रीरङ्गमाहात्म्ये त्रयोदशोऽध्यायः।</p>
<p>श्रीरङ्गमाहात्म्म्यम्-१४</p>
<p>भगवता श्रीरङ्गविमानाऽऽगमन कथनम्</p>
<p>श्री भगवान् –</p>
<p>सुबोधयत्प्रार्थितमद्य वै यथा त्वया तथैवास्त्वधरस्तमादरात् ।</p>
<p>समस्ततीर्थान्यधनं तु वै नृणां कृतं च यद्दत्तमिहस्तु चाक्षयम्॥ (१)</p>
<p>अवैहि मां विप्र परात्परंत्वमनन्तमाद्यं पुरुषप्रधानम् ।</p>
<p>समस्तभूतार्थिहरं सुरेशं प्रभुं च नारायणमप्रमेयम् ॥ (२)</p>
<p>मद्दण्डमण्डाद्बहिरप्यतः परं प्रधानपुंसः परमं च तत्पदम् ।</p>
<p>ततः पराशक्तिरमेयरूपा ममेयमात्मा जगतां नियंत्री॥ (३)</p>
<p>समस्तकर्ता च समस्तपाता समस्तभोक्ता च समस्तमेव ।</p>
<p>अहं समस्तः परमास्ति योगिनां सगोचरस्सूक्ष्मदृशां कथंचन॥ (४)</p>
<p>हिताय विश्वस्य मुनेशयानः पयोँबुधौ भद्रमहं करोमि।</p>
<p>समस्तमक्ष्णां विधिशंकरेंद्र मुनीश्वराणां सलिलेचराणाम् ॥ (५)</p>
<p>पुराविधिर्दुष्करमुग्ररूपं तपस्समातिष्ठददृश्यरूपः।</p>
<p>परं च दद्यौ पुरुषं पुराणमयतोखिलं यत्रलयं च विश्वम्॥ (६)</p>
<p>सपुण्डरीको करचारुदर्शनं प्रतप्तकार्तस्वरवाससं प्रभुम् ।</p>
<p>शतह्रदानद्ध घनप्रकाशं परस्य रूपं सहसा ददर्श ॥ (७)</p>
<p>प्रणम्य बद्धांजलिरग्र्यमग्र्यः प्रसीद देवेत्यसकृद्वचोऽब्रवीत्।</p>
<p>तथाब्रुवन्तं च हिरण्यगर्भं प्रियं वरं ते प्रियतामितीर्थम्॥ (८)</p>
<p>अथाह वेदः पुरुषोत्तम त्वं कुरुष्व मद्रूपमिदं तवाद्यम्।</p>
<p>यथाहृदिस्थं भगवप्रसादात्समस्तमक्ष्णामनिशं परेश॥ (९)</p>
<p>अथ प्रसन्नोऽहमवेक्ष्य वेधसं वचो ब्रुवं श्रीमदुदारमद्भुतम्।</p>
<p>अनेन रूपेण सतामदृश्योऽप्यतीव दृश्यस्तव संभवामि ॥ (१०)</p>
<p>अथासनस्थेन सहस्रमूर्ध्ना महोरगेणासकृतासु शय्या।</p>
<p>पुरा जगत्स्रष्टु मुदारकीर्तिनाप्यनंत शय्या शयिना महामुने॥ (२०)</p>
<p>तव प्रियेष्ठं तु विधे विधातुं त्वदर्धमेवाहमितश्शयिष्ये।</p>
<p>त्वमद्य पद्मासन संयुतात्मवान् कुरुष्व संराधनमादरान्मम ॥ (२१)</p>
<p>इदं च धाम प्रियमस्मदिच्छया स्वसंभवद्दर्शितमंबुजासन।</p>
<p>श्रियायुतं श्रीमदिदं तु वै जगद्विभूतिमद्रंगमुदाहरिष्यति ॥ (२२)</p>
<p>इदं जगज्जन्मलयेप्यनाकुलं सदा मया यच्छयितं च शाश्वतम्।</p>
<p>गृहाण तद्धाम सदान्यपूजनं कुरुष्व चेत्येवमुदीरितं मया ॥ (२३)</p>
<p>विधिश्च तत्प्राप्य परं च धाम तत्स्वयं तदाराधन माचचार ह ।</p>
<p>ततो मनुःप्राप्य विरिचिनात्तदा सचापि पुत्राय ददौ प्रसादितः ॥ (२४)</p>
<p>ततस्तदिक्ष्वाकु कुलेऽवतारितं चिरं च राजप्रवरैश्च पूजितम्।</p>
<p>स्वयं क्रमादेत्य तु रंगधाम तत्प्रपूजयामास स लक्ष्मणाग्रजः॥ (२५)</p>
<p>स राघवो धाम तदात्मनोदिकं विभीषणाय प्रियकारणा ददौ ।</p>
<p>स तद्गृहीत्वा समयान्नदीस्तटं प्रियं सरश्च पद्मोत्करषण्डमण्डितम्॥ (२६)</p>
<p>सुशीतलं वृक्षचयैस्समावृतं विलोक्य देशस्सहसेप्सितो मया।</p>
<p>विधाय पूजां विधिवत्सुपुष्कलां विमानमुद्धर्तुमितो महात्मा॥ (२७)</p>
<p>विभीषणस्तन्न शशाक धर्मवित्ततो धरण्यां स पपात दुःखितः।</p>
<p>तदार्तमुद्वीक्ष्यतमब्रुवं वचस्सुखंप्रयाहि त्वमितो विभीषण॥ (२८)</p>
<p>तत्राहमभ्येत्य नदीतटे त्वां प्रतीक्षमाणस्सुसुखं शयानः।</p>
<p>सचाप्यगाद्राक्षस वंशवर्धनो गते च लङ्कामभिवीक्ष्य तं प्रियम्॥</p>
<p>मम च शश्वयितं त्वमानुषं भवांश्च मां पश्यतु रङ्गधामनि॥ (२९)</p>
<p>इति श्रीगारुडपुराणे श्रीरङ्गमाहात्म्ये चतुर्दशोऽध्यायः ।</p>
<p>श्रीरङ्गमाहात्म्यम्- १५</p>
<p>श्रीगारुडपुराणे श्रीरङ्गमाहात्म्</p>
<p>श्रुत भगवद्वचनेन सुबोधेन श्रीरङ्गस्य गमनम्</p>
<p>श्री भगवान् –</p>
<p>इयं सरिद्वै तरुषण्डमण्डिता समुद्रगाच्छोंदवहा मयेप्सिता</p>
<p>नृणामघौघक्षपणक्षमा सदा प्रभूतभूतिमर्पोह्य संस्थिता।</p>
<p>न पानयस्या मुनिनामधेयं सतां मनस्सर्वगुणाश्रयं खलु</p>
<p>पयो विगाहस्व पिब त्व मादरात्कुरुष्व पूजां मम रङ्गधामनि ॥ (१)</p>
<p>व्यासः –</p>
<p>इतीदमुक्त्वा विरराम भूयो महान्महार्थानुगतं वचःप्रियम्।</p>
<p>सुबोधनामापि सुविस्मिताननो ययौ महद्धाम सरंगशब्दितम् ॥ (२)</p>
<p>आश्चर्यमिदमाख्यानं पुरावृत्तं स्वयंभुवा।</p>
<p>पठतां शृण्वतां चैव दीर्घमायुः प्रयच्छति॥ (३)</p>
<p>यस्त्वे तत्कीर्तयेद्भक्त्या नरः पर्वणि पर्वणि।</p>
<p>स वंद्योऽपि लभेत्पुत्रं श्रुत्वा योषित्सु तं लभेत्॥ (४)</p>
<p>ब्रह्मचारी पठंस्त्वेतत्क्षिप्रं स्याद्वेदपाठगः।</p>
<p>गृहस्थस्तु पठेद्यस्तु क्षिप्रं वै बंधुमान् भवेत्॥ (५)</p>
<p>वसस्थोऽपि महाद्धे क्षिप्रं स स्याज्जितेन्द्रियः।</p>
<p>परिव्राड्यस्तु पठति पुण्यमाख्यानमुत्तमम्॥ (६)</p>
<p>सर्वावरुणतो मुक्तो विष्णुसायुज्यमाप्नुयात्।</p>
<p>राजस्य श्रद्धयायुक्त श्रुत्वैतत्पुण्य सम्भवम्॥ (७)</p>
<p>एकातपत्रां पृथिवीं कृत्वा राज्यं सभोक्ष्यति।</p>
<p>वैश्योऽपि श्रद्धया शृण्वनिदमाख्यानमुत्तमम्॥ (८)</p>
<p>समृद्धिमिष्टामतुलां शाश्वतीमाप्नुयाद्भुवि ।</p>
<p>शूद्रोऽपि शृण्वन् सुभगस्समृद्धिस्सुखमाप्नुयात् ॥ (९)</p>
<p>य इदं पुण्यमाख्यानं शृणुयात्तस्य नश्यति ।</p>
<p>कोटिजन्मार्जितं पापं तूलपुञ्जी यथाऽनलः ॥ (१०)</p>
<p>इति श्रीगारुडपुराणे श्रीरङ्गमाहात्म्ये पञ्चदशोऽध्यायः ।</p>
<p>श्रीरङ्गमाहात्म्यम्-१६</p>
<p>सनत्कुमार तपोभीत देवकृत भगवत् स्तुतिः</p>
<p>व्यासः –</p>
<p>अन्यच्च शृणु देवर्षे भूयिष्ठं धर्मसंहितम्।</p>
<p>पुष्करिण्यां पुरावृत्तमाख्यानं मुनिभिश्श्रुतम्॥ (१)</p>
<p>सनत्कुमारो भगवान् ययौ पुष्करिणीं पुरा।</p>
<p>तपश्चचारतस्यां वै वाय्वाहरो जितेन्द्रियः॥ (२)</p>
<p>तस्यर्षेर्जपतां श्रेष्ठ तपस्तप्तप उत्तमम्।</p>
<p>तत्रासन् बहवो विघ्नास्ताननाधृत्य यत्नतः॥ (३)</p>
<p>उग्रं तपस्समासाय तस्थौ पञ्चाग्निमध्यगः ।</p>
<p>तपसा तस्य तप्तांग श्शक्रो ब्रह्माणमब्रवीत्॥ (४)</p>
<p>शक्रः –</p>
<p>सनत्कुमारस्तपसा भस्मसात्कुरुते जगत्।</p>
<p>यया हि क्षोभितस्तत्र गंधर्वाप्सरसाङ्गणैः ॥ (५)</p>
<p>विभ्रमैर्विविधैश्चापि मलयाचलवायुना।</p>
<p>चचाल मनस्तस्मात्तपसस्तवसान्निधैः ॥ (६)</p>
<p>उग्रस्वरूपी भगवान् साक्षादन्तकसन्निभः ।</p>
<p>क्षणं तिष्ठति चेल्लोकान् भस्मीभूतान् करिष्यति ॥ (७)</p>
<p>तपसा च सुतिग्मेन लोकोद्वेगकृता पुनः।</p>
<p>यद्यदिच्छति धर्मात्मा शक्र त्वं वा ततोऽधिकम्॥ (८)</p>
<p>अन्यच्च लभतां सर्वे लोकास्सन्तु गतप्यथाः।</p>
<p>ब्रह्मन्नाचक्ष्व किं कुर्मस्त्वां प्रपन्नभिया वयम्॥ (९)</p>
<p>इत्येवमुक्त्वा ब्रह्माणं मघवानप्युपारमत्।</p>
<p>पिनाकी तु जगामाथ तत्क्षणाद्ब्रह्मणस्सभाम्॥ (१०)</p>
<p>पृष्ट्वाभ्यर्ण स्थितं शक्रममरांस्तान् शेषतः।</p>
<p>किमागमन कार्यं इति होवाच दुर्जटी॥ (११)</p>
<p>शूलिनोक्तास्सुरास्सर्वे शक्राद्या वाचमब्रुवन्।</p>
<p>सभां च ब्रह्मणः प्राप्तं शूलिनं च प्रजापतिम्॥ (१२)</p>
<p>किं संज्ञातं भगवता त्रैलोक्यं भस्मसात्कृतम्।</p>
<p>सनत्कुमार तपसा नजानीमस्तदीप्सितम्॥ (१३)</p>
<p>त्रैलोक्याधिपत्यं वाऽन्यत्वा लभतां स्वयम्।</p>
<p>लोकाविषण्णास्सीदंति तेन देव द्विजन्मना ॥ (१४)</p>
<p>व्यासः –</p>
<p>इति नानाविधानर्थान् जगाद त्रिदशाधिप ।</p>
<p>तेषां तद्वचनं श्रुत्वा शक्रादीनां दिवौकसाम् ॥ (१५)</p>
<p>उवाच सर्वस्रष्टारं कथमेतत्किमित्यपि।</p>
<p>किमत्रकृत्यं किं कृत्वा लोकास्ते सुखमाप्नुयुः ॥ (१६)</p>
<p>भवस्य वचनं श्रुत्वा त्रिदशानां च पश्यताम् ।</p>
<p>विमृश्य स समीक्ष्येनमुवाच कमलासनः॥ (१७)</p>
<p>ब्रह्मा –</p>
<p>जानाम्यहं पुरा शक्र मुनि कालाग्निवर्चसम् ।</p>
<p>अशक्यं प्रतिसन्धानं कर्तुमन्यैर्मयापि वा॥ (१८)</p>
<p>सनत्कुमारो भगवान् सर्वं वेदशुभाशुभम्।</p>
<p>अद्यात्म पदपदमन्विच्छन् यति ते मुनिसत्तमः॥ (१९)</p>
<p>वयं सर्वे परं यामः तदर्थं गरुडध्वजम्।</p>
<p>सह्यस्माभिः परं शक्यं पदं प्रापयितुं भव॥ (२०)</p>
<p>सर्वैश्शक्यं परं प्राप्तुं प्रसन्ने शार्ङ्गधन्वनि।</p>
<p>नेतरेषां प्रसदनाद् भव नास्त्यत्र संशयः॥ (२१)</p>
<p>व्यासः –</p>
<p>ततः स्वर्गौकसन्सर्वे भशुक्रपुरोगमाः।</p>
<p>प्रजापतिं पुरस्कृत्य जग्मुः क्षीरनिधेस्तटम्॥ (२२)</p>
<p>ततः प्राञ्जलयस्सर्वे भवन्तं सुरेश्वराः।</p>
<p>तुष्टुवुः पुण्डरीकाक्षं शरण्यं शरणार्थिनः॥ (२३)</p>
<p>ब्रह्मा –</p>
<p>नमो भगवते तस्मै शान्तायामित तेजसे।</p>
<p>पराय परमेशाय परमेष्ठ्यात्मने नमः ॥ (२४)</p>
<p>शान्तानन्दविभूत्येकनिधये परमात्मने ।</p>
<p>नमः परापरेशायं परमाचिन्त्य रूपिणे ॥ (२५)</p>
<p>आदिकर्त्रा नमस्तुभ्यं विश्वभोक्त्रे परात्मने।</p>
<p>विश्वसृष्टा पुराणात्मा विश्वभोक्ता निरंजनः ॥ (२६)</p>
<p>विश्वं बिभर्ति भगवान् येन येन चराचरम्।</p>
<p>विश्वप्रतिष्ठा भगवान् विश्वात्मा विश्वसंभवः ॥ (२७)</p>
<p>त्वमेवाहं भवश्शक्रस्त्वमेवान्यच्चराचरम्।</p>
<p>त्वत्तो विश्वमिदं देव पाल्यते प्रियते त्वया॥ (२८)</p>
<p>तवरूपमिदं सर्वं विश्वमूर्तेः परात्मनः।</p>
<p>तव विश्वसृजो वेदास्संकल्पस्थिति हेतवः॥ (२९)</p>
<p>समस्तकर्मभोक्ता त्वं कर्ता कारयितात्मवान्।</p>
<p>उरुगायस्य ते लोकास्त्रयः क्रान्तास्त्रिभिः क्रमैः॥ (३०)</p>
<p>यत्पदं सूरिभिर्मृग्यं तद्धाम परमं तव ।</p>
<p>त्वं सर्ववचसां वाच्यस्त्वं वैदसतः परः॥ (३१)</p>
<p>त्वमीशस्सर्वभूतानामस्माकं त्वं परागतिः।</p>
<p>पाहि पाहि जगन्नाथ पाहिनश्शरणागतान्॥ (३२)</p>
<p>सर्वज्ञस्सर्वगोयस्मात्सर्वं जानासि नः क्षमम्।</p>
<p>व्यासः –</p>
<p>इत्युक्त्वा भगवान् ब्रह्म प्रहृष्टानान्तरात्मना॥ (३३)</p>
<p>प्रणयन् देव देवेशं विरराम सनातनम् ।</p>
<p>अथ प्रणम्य भगवान् देवदेवमनामयम् ॥ (३४)</p>
<p>अल्पाक्षरमसंदिग्धं शूली वचनमब्रवीत् ।</p>
<p>शङ्करः –</p>
<p>परत्वात्परमात्वाद्वैशिष्ट्याद्वैश्व रूप्यतः ॥ (३५)</p>
<p>सर्वाय सर्वरूपाय स सर्वव्यापिने नमः ।</p>
<p>अदृश्यायाप्रमेयाय सदसद्व्यक्तिहेतवे॥ (३६)</p>
<p>महाविभूतयोऽचिन्त्य षाड्गुण्यनिधये नमः।</p>
<p>पाहि विप्र तपः क्रौर्यभीतानेतान्सुरान्गुरो॥ (३७)</p>
<p>शरणं त्वां प्रपन्नोश्च भगवान् देवरक्षक।</p>
<p>विभूति भूतयोः कृष्णा तवसर्वेश्वरावयोः॥ (३८)</p>
<p>ब्रह्मणो ममचाप्यद्य दर्शयात्मानमेव च।</p>
<p>व्यासः-</p>
<p>इत्युक्ते शूलिनस्तोत्रे गंभीरार्थेऽल्पशब्दके॥ (३९)</p>
<p>उवाचानन्तरं वाक्यं शक्रः श्लक्ष्णतरं लघु।</p>
<p>इन्द्रः-</p>
<p>जानन्नपि न जानाति पदंश्च न वदत्यपि॥ (४०)</p>
<p>प्रजापतिः पशुपतिः पश्यन्नपि न पश्यति।</p>
<p>परस्मात्परमं यस्य वपुर्विश्वं चराचरम्॥ (४१)</p>
<p>तस्मै संपूर्णकामाय परस्मै ब्रह्मणे नमः।</p>
<p>ज्ञानानंदमयं यस्य स्वरूपं नित्यरूपिणः॥ (४२)</p>
<p>तस्मै परापरेशाय नमश्शान्तविभूतये ।</p>
<p>तपसा चातितीव्रेण लोकोद्वेगवता पुनः ॥ (४३)</p>
<p>यद्यदिच्छति धर्मात्मा शक्र त्वं वा ततोऽधिकम् ।</p>
<p>अद्यैव लभतां कामं लोकास्संतु गतव्यथाः ॥ (४४)</p>
<p>इति श्रीगारुडपुराणे श्रीरङ्गमाहात्म्ये षोडशोऽध्यायः</p>
<p>श्रीरङ्गमाहात्म्यम् – १७</p>
<p>व्यासः –</p>
<p>एवं स्तुतस्स भगवानुत्फुल्लकमलेक्षणः।</p>
<p>क्षीराब्धेरुद्गतश्श्यामः श्यामीकृत दिगन्तरः॥ (१)</p>
<p>चन्द्रांशुगरैः कल्लोलैस्तदैवाभाति नीलितः।</p>
<p>चलच्छन्द्राशु सन्नद्ध नभो निभ इवार्णवः॥ (२)</p>
<p>ददृशुः कृष्णमीशाद्रेरुपरिस्थमिवांबुदम्।</p>
<p>तटिन्नद्धमिवानं भूषणैर्भूषितं सुराः॥ (३)</p>
<p>प्रबुद्धकमलाभाक्षं चलत्कुण्डलमण्डितम्।</p>
<p>सहस्रांशु सहस्राभं किरीटधरमच्युतम्॥ (४)</p>
<p>हरिहर चलद्वक्षस्फुरच्छ्रीवत्सकौस्तुभम्।</p>
<p>स्फुरदंगद सन्नद्ध बाहु परिगमद्भुतम्॥ (५)</p>
<p>शङ्खचक्रधरं देवं दृष्ट्वा देवाश्च विस्मिताः।</p>
<p>तुष्टुवुः पुण्डरीकाक्षं वाग्भिररग्र्याभिरच्युतम्॥ (६)</p>
<p>देवाः –</p>
<p>नमस्ते पुष्कराक्षाय नमः पुष्करनाभये।</p>
<p>नमः परावरेशाय नमस्ते परमात्मने ॥ (७)</p>
<p>नमस्ते विश्वमूर्ताय चतुर्मूर्ताय ते नमः।</p>
<p>अमूर्ताय नमस्तुभ्यं एकमूर्ताय विष्णवे॥ (८)</p>
<p>सद्रूपाय नमस्तुभ्यं सुसद्रूपाय शार्ङ्गिणे ।</p>
<p>नमः प्रधानरूपाय भद्ररूपाय ते नमः॥ (९)</p>
<p>नमोऽहङ्कृतिरूपाय त्रिधा भिन्नाय विष्णवे।</p>
<p>नमो बुद्धीन्द्रियग्रामस्वरूपायामलात्मने॥ (१०)</p>
<p>नमश्शब्दस्वरूपाय स्पर्शरूपाय विष्णवे।</p>
<p>रूपरूपाय हरये रसरूपाय ते नमः॥ (११)</p>
<p>नमो गन्धस्वरूपाय नमस्ते जगदात्मने।</p>
<p>हिरण्यगर्भरूपाय नमश्शंकररूपिणे ॥ (१२)</p>
<p>विष्णवे वासुदेवाय नमोऽनन्तस्वरूपिणे।</p>
<p>चराचरस्वरूपाय नारसिंहस्वरूपिणे॥ (१३)</p>
<p>नमो वराहरूपाय मत्स्यरूपाय विष्णवे।</p>
<p>नमस्ते कूर्मरूपाय वामनाय नमो नमः॥ (१४)</p>
<p>नमो राघवरूपाय नमः कृष्णाय जिष्णवे।</p>
<p>नमस्ते कल्किरूपाय नमः परशुधारिणे॥ (१५)</p>
<p>विशुद्धज्ञानरूपाय नमोऽनन्तविभूतये ।</p>
<p>सूरिभिर्दृश्यरूपाय ज्ञानानंद स्वरूपिणे ॥ (१६)</p>
<p>व्यासः –</p>
<p>इति स्तुतो हरिस्तत्र देवानुच्छेरुवाच ह ।</p>
<p>प्रसन्नया दृशालोक्य जगद्विस्मापयन्निव ॥ (१७)</p>
<p>श्रीभगवान् –</p>
<p>किमर्थमागता यूयं को वा नोऽभूदुपद्रवः ।</p>
<p>के यूयं कुत आयातः क्षिप्रं प्रब्रूत मा चिरम् ॥ (१८)</p>
<p>जगत्सन्दुक्षयन्तीं तां वाणीं श्रुत्वा तु शार्ङ्गिणः ।</p>
<p>प्रणयोवाच च ब्रह्म प्रश्रयात्साद्वसान्वितः ॥ (१९)</p>
<p>ब्रह्मा –</p>
<p>अहं ब्रह्मा त्वयं शूलि भगवन्मघवानयम्।</p>
<p>इमे देवा वयं सृष्टास्त्वया पुष्टाश्च केशवः ॥ (२०)</p>
<p>ऋषिस्तप्त तपादेव तिग्मे तपसि च स्थितः ।</p>
<p>सनत्कुमारस्तपति न विद्मस्तस्य चेप्सितम्॥ (२१)</p>
<p>यदिष्टं भगवत्कर्तुं न शक्ता स्म वयं प्रभो।</p>
<p>दह्यन्ते तपसा तस्य प्रायो लोकास्तु सर्वशः॥ (२२)</p>
<p>तदर्थं शार्ङ्गिणं प्राप्ता वयं त्वां भक्तवत्सलम्।</p>
<p>लोकवृत्तमिदं देव प्रमाणं त्वमतः परम्॥ (२३)</p>
<p>व्यासः –</p>
<p>इत्युक्तो भगवान् विष्णुः ब्रह्मणाव्यक्तजन्मना।</p>
<p>स्थितमुग्रे च तपसि प्रभविष्णुः परा गतिः।</p>
<p>चिन्तयानो मुनिः धीमान् प्रजहास भृशं हरिः॥ (२४)</p>
<p>इति श्रीगारुडपुराणे श्रीरङ्गमाहात्म्ये सप्तदशोऽध्यायः।</p>
<p>श्रीरङ्गमाहात्म्यम्-१८</p>
<p>सनत्कुमाराय उपाध्यायरूपेण भगवदाविर्भावः</p>
<p>श्री भगवान् –</p>
<p>जानाम्यह्यृषेस्तय वाञ्च्छितं च सुदुर्लभम्।</p>
<p>तत्तु सर्वं विधास्यामि यूयं यात यथागतम्॥ (१)</p>
<p>मम दृष्टिपथं यातः कश्चिदेव हि पद्मज ।</p>
<p>आर्तिं स याति परमामृद्धिं विंदति च ध्रुवम्॥ (२)</p>
<p>किमुत त्वादृशानां हि सर्वं संवत्स्यतेतराम्।</p>
<p>अस्माकमन्तरं तावन्न विजानन्ति केचन॥ (३)</p>
<p>व्यासः –</p>
<p>इत्युक्त्वाऽन्तर्दधे विष्णुः तेऽपि जग्मुर्यथा गतम्।</p>
<p>कृतार्थतां कीर्तयन्तः स्वात्मानः कृष्णदर्शनात्॥ (४)</p>
<p>अहो रूपमहो रूप महो कान्तिरियं हरेः ।</p>
<p>अहो नयन लक्ष्मीर्नो मनो हरति संततम्॥ (५)</p>
<p>अहो सुमुग्ध मधुर प्रियेक्षणमिति स्म ह।</p>
<p>इत्थं देवः प्रजल्पन्तो ययुर्ब्रह्मा पुरागमाः॥ (६)</p>
<p>भगवानपि देवर्षे यया यत्रर्षिसत्तमः।</p>
<p>हरिरध्यानको भूत्वा सहशिष्यैर्मनोरमैः ॥ (७)</p>
<p>शङ्खं चक्रं गदां पद्मं मुसलां शार्ङ्गधन्वनः।</p>
<p>तथा शार्ङ्ग्यसि वज्राद्याश्शेषः पतगरागथा ॥ (८)</p>
<p>एते शिष्यमहात्मानो बभूवुः क्रीडितो हरेः।</p>
<p>सर्वे कृष्णाजिनधराः वटवो मधुरस्वराः॥ (९)</p>
<p>सर्वे पद्मपलाशाक्षा नीलकुञ्चितमूर्धजाः।</p>
<p>पादं पादमधीयाना सूक्तं सूक्तं च सुस्वराः॥ (१०)</p>
<p>क्वचित्सामानि गायन्तो वेदवेद्यं तमस्वयुः।</p>
<p>स्वतेजसा महाबुद्धे विश्वमाप्यायन्मुहुः ॥ (११)</p>
<p>अनुजग्मुश्च ते सर्वे गुणैस्तस्य वशीकृताः ।</p>
<p>वेदा विग्रह संतश्च चत्वारस्समनुद्रुताः ॥ (१२)</p>
<p>शास्त्राण्यपि च सर्वाणि स्वरूपाणि च भेजिरे।</p>
<p>सनन्दनाद्या मुनयस्सिद्धगन्धर्वचारणाः ॥ (१३)</p>
<p>निभृतां तर्हि तास्सर्वे हरिमेवानु सुस्रुवुः।</p>
<p>दृष्ट्वा स पुण्डरीकाक्षं ध्वजं च मधुरा कृतीम् ॥ (१४)</p>
<p>क्वचित्पादं क्वचिच्छार्थं क्वचित्सूक्तं तथैव च ।</p>
<p>क्वचित्साधूनि मधुरमुच्चनीचप्रभेदतः॥ (१५)</p>
<p>एवं प्रव्याहरं तं तं वेदान् शिष्यगणान्प्रति।</p>
<p>मुनि र्मतिमतां श्रेष्ठस्समुत्तस्थौ कृतांजलिः॥ (१६)</p>
<p>उवाच च महाबुद्धिः दृष्ट्वा तं विस्मितेक्षणः।</p>
<p>सनत्कुमारः –</p>
<p>कोऽयं कोऽयमितीवासौ सौम्यगात्रश्शुभेक्षणः॥ (१७)</p>
<p>क इमे पटवस्तस्य शिष्याः पद्मनिभेक्षणाः।</p>
<p>इत्येवं वदतस्तस्य मुनेरभ्यासमन्वगात्॥ (१८)</p>
<p>उपाद्यायो महामायो मनसामप्यगोचरः।</p>
<p>पुनः प्रोवाच भगवान् समालोक्यद्विजोत्तमः॥ (१९)</p>
<p>मुह्यमानस्समृद्धार्थमात्मानमवशो मुनिः।</p>
<p>अनङ्गो वासवो वापि विष्णुर्वा पुरुषोत्तमः॥ (२०)</p>
<p>कथमासीदयं लोके कावस्य पितरो भुवि ।</p>
<p>इहागच्छति मां विप्रो लक्ष्मीं कृत्य विलोकयन्॥ (२३)</p>
<p>इच्छा विचार चतुरः किं सुवास्य चिकीर्षितम् ।</p>
<p>व्यासः –</p>
<p>इत्येवं संशयानन्तं सर्वस्य प्रियदर्शनः ॥ (२४)</p>
<p>मुनि प्रोवाच भगवान् साक्षाल्लक्ष्मी महीपतिः।</p>
<p>इति श्रीगारुडपुराणे श्रीरङ्गमाहात्म्ये अष्टादशोऽध्यायः ।</p>
<p>******</p>
<p>श्रीरङ्गमाहात्म्यम्-१९</p>
<p>उपाध्याय सनत्कुमार संवादः</p>
<p>श्री भगवान्-</p>
<p>ऋषे कस्त्वं तपस्याग्रे वर्तमानस्सुदारुणे।</p>
<p>किमुद्दिश्य तपश्चैतत्किंवास्य फलमादिश॥ (१)</p>
<p>सनत्कुमारः –</p>
<p>सनत्कुमारं मां विद्धि तपश्चर्यार्थमास्थितम्।</p>
<p>आराध्यश्चैह तपसा देवो नारायणः प्रभुः॥ (२)</p>
<p>तद्दीप्तिरेव तपसः फलं चैव मयादृतम्।</p>
<p>कस्त्वमत्यद्भुताकारः किमर्थं कुत आगतः॥ (३)</p>
<p>ब्रूहि मे सकलं ब्रह्मन् त्वद्दर्शनहतेन नः।</p>
<p>व्यासः –</p>
<p>इत्युक्तः प्राह मधुरमुपाध्यायोऽब्जलोचनः॥ (४)</p>
<p>मेघस्तनित गंभीरमर्धगर्भं प्रियं वचः ।</p>
<p>श्री भगवान् –</p>
<p>अहं महानुपाध्यायो मुने दैवादुपागतः॥ (५)</p>
<p>प्रयोजनं मयान्यच्च सत्वदभ्युदयं विना।</p>
<p>सनत्कुमारः-</p>
<p>कृतः कृतार्थो भगवान् इहाद्य तव दर्शनात्॥ (६)</p>
<p>कृतार्थं च तपस्तप्तं सिद्धाश्चापि मनोरथाः।</p>
<p>विष्णुर्वा वासवो वा त्वं पिनाकी वाथ तत्वतः॥ (७)</p>
<p>त्वं च वेदितुमिच्छामि तथेमानपि मानद।</p>
<p>प्रव्याहरंतो मधुरं वेदान् स्वध्याय शीलिनः॥ (८)</p>
<p>कृष्णाजिनधरास्सर्वे ये च त्वां पर्युपासते।</p>
<p>श्री भगवान् –</p>
<p>नाहं शक्रो न शर्वो वा नान्यः किंचित्तु पूरुषः ॥ (९)</p>
<p>अहं तु सहसा प्राप्तो लोकार्ती क्षपणः क्षमः।</p>
<p>इमे शिष्या महाबुद्धे पटनस्सामगा मम ॥ (१०)</p>
<p>अहं तावदुपाध्यायसर्वेषां च सनातनः।</p>
<p>सनत्कुमारः –</p>
<p>अदृष्टपूर्वस्सौम्याङ्गः साक्षाद्विष्णुरिवापरः॥ (११)</p>
<p>प्रीणयन्दर्शनेनैव तद्भावान्यदिहागतः।</p>
<p>त्वं च वेदितुमिच्छामि त्वच्छिष्यांश्च मनोरमान्॥ (१२)</p>
<p>कस्त्वं क्व च निवासस्ते भवान् कस्य परिग्रहः।</p>
<p>जन्मवाते कुलीकेऽस्मिन् किं तेनाब्रवीहि मे॥ (१३)</p>
<p>श्री भगवान्-</p>
<p>अहं वसामि सर्वत्र न माता न पिता मम ।</p>
<p>बंधुर्नापि मे जन्म नामजात्याधयोऽपि च ॥ (१४)</p>
<p>इमे च वटवास्सर्वे संभूतास्त्वन्निमित्ततः।</p>
<p>किं ज्ञातेन ममा वाते प्रष्टव्यं यच्च तच्छृणु॥ (१५)</p>
<p>समस्तवस्तु महान् विप्र! तव वेदेषु लक्ष्यते।</p>
<p>प्रष्टव्यं किंचिदस्त्यत्र तत्प्रति ब्रूहि मे लघु॥ (१६)</p>
<p>किं कार्यं सर्ववर्णानां किं वाच्यं सर्वदा नृणाम्।</p>
<p>किं चक्षुस्सर्वजन्तूनां किमेकं सर्वदा बहु॥ (१७)</p>
<p>वर्तते किमनाधारं प्रभूतं वाऽल्पकिंच किम्।</p>
<p>सदसत्किमतोस्यत्किं किमहं बहु जन्मना ॥ (१८)</p>
<p>केनस्विद्वर्तते विश्वं जगदेतच्चराचरम्।</p>
<p>एतस्माद्वेदय ब्रह्मन् जानीषेयदिचेच्छसि॥ (१९)</p>
<p>सर्वे सर्वं विजानन्ति मुनयश्चेति न श्रुतम्।</p>
<p>सनत्कुमारः-</p>
<p>त्वं वैजगत्सृष्टिकरो भवान्नरायणोऽव्ययः॥ (२०)</p>
<p>अनुग्रहार्थं भूतानामवतीर्णोसि भूतले।</p>
<p>भवितव्यं तु तेनैव चतुर्वेदस्त्वर्थसंग्रहः॥ (२१)</p>
<p>कार्येन न पृच्छता नूनं हरिणा परमेष्ठिना।</p>
<p>यत्पृष्ठं भवता ब्रह्मन् दुज्ञेयं जानतामपि॥ (२२)</p>
<p>ज्ञातुं वा प्रतिवक्तुं वा तन्न शक्यं मयोदितः ।</p>
<p>त्वमेव सर्वं जानीषे सर्वत्र कुशलो भवान्॥ (२३)</p>
<p>यथा पृष्ठं त्वया ब्रह्मन्तथा वद महामुने ।</p>
<p>अहमध्यात्मचित्तस्सन्निह वर्ते द्विजोत्तम ॥ (२४)</p>
<p>तद्वक्तुमागतः किं त्वं भगवन्मय्यनुग्रहात् ।</p>
<p>यदि प्रसन्नो भगवान् प्रतिवक्तुं त्वमर्हसि॥ (२५)</p>
<p>आश्चर्यं हि द्विजश्रेष्ठ शिष्याश्च सदृशास्तव।</p>
<p>श्री भगवान्-</p>
<p>बाढं परिहर्तव्या वै जगदेतच्चराचरम्॥ (२६)</p>
<p>भवतस्तेजसा तप्तं विधातुं प्रियमात्मनः।</p>
<p>अभ्यर्थितस्सुरगणैः द्रष्टुं त्वामागतोऽस्म्यहम्॥</p>
<p>तद्ब्रवीम्यधुना पूर्वं मदुक्तं दुर्वचं वचः ॥ (२७)</p>
<p>इति श्रीगारुडपुराणे श्रीरङ्गमाहात्म्ये एकोनविंशोऽध्यायः</p>
<p>*****</p>
<p>श्रीरङ्गमाहात्म्यम्-२०</p>
<p>सनत्कुमाराय उपाध्यायकृत तत्वोपदेशः</p>
<p>श्रीभगवान् –</p>
<p>धर्मः कार्योऽनिशं सर्वे स्वसंस्कारानुसारिभिः।</p>
<p>सर्वेषां सूनृतं वाच्यं सर्वदा सु विजानिताम्॥ (१)</p>
<p>आदित्यश्चक्षुर्भूतानां शक्त्याविष्टस्तदव्यया।</p>
<p>प्रधानमेकं त्वं विद्धि कार्यरूपं स चा बहु॥ (२)</p>
<p>आधारं हि स ब्रह्माहं बृहत्वाल्पं च तन्मतम्।</p>
<p>यथा न कार्यः क्षमता कुणपस्सह्यनात्मनः ॥ (३)</p>
<p>तथा विश्वप्रवृत्तिर्हि तदधीनेति वै ध्रुवम् ।</p>
<p>तेनाविष्टोज्वलत्यग्निस्तथा वायुस्तथा रविः ॥ (४)</p>
<p>सर्वं जगच्छेष्टयति परमात्मा परः पुमान् ।</p>
<p>नियच्छन् स्ववशे देवस्त्वेतरं सकलं मुने॥ (५)</p>
<p>परमे व्योम्नि भगवान् सुखमास्ते स्वतस्सुखी।</p>
<p>यच्छ यच्छोर्जितं दृष्टं त्वया वस्तु मुने स्थितम् ॥ (६)</p>
<p>तत्तद्विद्धि महाबुद्धे विष्णुशक्त्या विजृंभणम्।</p>
<p>एकस्य वस्तुनस्तावत् बहुत्वं न विरुध्यते॥ (७)</p>
<p>कार्यकारणभावाद्धि दृश्यते च विभिन्नता।</p>
<p>छिन्नस्यैव तरोर्मूला द्विरूढास्तरवो परे॥ (८)</p>
<p>अङ्गप्रत्यङ्गभेदोऽपि यथैकस्मिंस्तु दृश्यते।</p>
<p>तथा विन्यासवैषम्यं बहुनां न तु भेदकम्॥ (९)</p>
<p>एकत्वप्रतिवत्तौ हि जात्यादिः खलु कारणम्।</p>
<p>तद्भेदाद्वस्तुभिन्नं स्यात्सजातिर्येन भेदधीः॥ (१०)</p>
<p>तथाप्याकृतिवैषम्याद्बहुत्वमपि युज्यते।</p>
<p>तथैकत्वमतिस्तेषु कारणप्रतिपत्तितः॥ (११)</p>
<p>सर्वाधारं परं ब्रह्म सत्यस्याधारसंभवः ।</p>
<p>असंभवादशक्यत्वादन्यस्यादेय संश्रयात्॥ (१२)</p>
<p>परमं ब्रह्मणोऽत्यल्पं चिदचिन्नकुरुबकम् ।</p>
<p>तदल्पादल्पकं तस्य कथमाधार इष्यते ॥ (१३)</p>
<p>एकस्य वस्तुनो ब्रह्मन् महत्वं स्वल्पदापि च।</p>
<p>तत्संकोचविकासाभ्यामुपपन्नतरं भवेत्॥ (१४)</p>
<p>अचिन्त्यशक्तियुक्तस्य परस्य ब्रह्मणो मुने।</p>
<p>बहुधा किमवस्थानं नैरपेक्ष्यान्न संभवेत् ॥ (१५)</p>
<p>सदक्षरमिति प्रोक्तमसत्क्षरमितीरितम्।</p>
<p>ब्रह्मनि क्षरणायोगादसतोऽन्यत्स्फुटं भवेत् ॥ (१६)</p>
<p>सर्वसामान्यमुक्तत्वात् सजातीयस्य वर्जनात्।</p>
<p>अनिर्देश्यविशेषत्वात्कल्याणानन्दसंश्रयात्॥ (१७)</p>
<p>सतोऽप्यस्यदिति ज्ञेयं तद्धि वाचामगोचरम्।</p>
<p>ब्रह्मादि परिणामेषु ह्यात्मतद्वश्यतामियात्॥ (१८)</p>
<p>असकृद्विज्ञायमानोऽपि न तद्वश्यः परः पुमान्।</p>
<p>नन्वेच्छया विर्भवतो ब्रह्मणो जन्म पश्यता॥ (१९)</p>
<p>रामोपेन्द्रादिरूपेण तस्मात्तद्बहुजन्मकम्।</p>
<p>अनाविशी च रक्षायै जगतां लीलयापि च॥ (२०)</p>
<p>परस्य सर्वशक्तित्वादजातो जात इष्यते।</p>
<p>अल्पश्चैव शुद्धश्च तस्माद्ब्रह्मजमुच्यते॥ (२१)</p>
<p>अजायमानो बहुधा विजायत इति श्रुतिः।</p>
<p>ब्रह्मन्शक्तिसमावेशं जगतोऽस्याधुना शृणु॥ (२२)</p>
<p>नियच्छन् स्ववशे चैतत्स्वेतरं सकलं मुने।</p>
<p>परमे व्योम्नि भगवान् समासीनः स्वतस्सुखी॥</p>
<p>तस्मात्स्पष्टमसंदिग्धं प्रकाश्योत्तरमीरितम् ॥ (२३)</p>
<p>इति श्रीगारुडपुराणे श्रीरङ्गमाहात्म्ये विंशोऽध्यायः ।</p>
<p>***</p>
<p>श्रीरङ्गमाहात्म्यम्-२१</p>
<p>उपाध्यायेन ज्ञानस्य प्रकर्ष कथनम्</p>
<p>सनत्कुमारः –</p>
<p>त्वयोदितमुपाध्याय सर्वसञ्छिन्नसंशयम्।</p>
<p>वेद्यं वेदविदां श्रेष्ठ वेदान्तपरिनिष्ठितम्॥ (१)</p>
<p>नानाशापाशयुक्तेऽस्मिन् शोकमोहमहाग्रहौ।</p>
<p>तापत्रयोर्मिनिकरा काममीनमहोरगे॥ (२)</p>
<p>विषयार सरिद्वेग महावर्ते भवार्णवे।</p>
<p>निमज्जतोन वै पारं कदाचिदपि पश्यतः ॥ (३)</p>
<p>श्रान्तस्य ममाधीनस्य जीर्णस्य च भवे भवे ।</p>
<p>नानादुःख प्रवाहेषु परितस्तस्य शीर्यतः॥ (४)</p>
<p>भूतानि भो विजयतो जन्तोः पीडां प्रकुर्वतः।</p>
<p>सदा पश्यस्य सततं नानाजन्म परिग्रहे॥ (५)</p>
<p>जातस्य म्रियतश्शश्वत्पुनर्गर्भमुपेयुषः।</p>
<p>इष्टस्य विप्रयागाच्छ विपरीतस्य योगतः॥ (६)</p>
<p>जन्मना गर्भवासाच्च जरया मरणादपि।</p>
<p>अपत्यमित्रभार्यार्थगृहक्षेत्राद्यलाभतः॥ (७)</p>
<p>तथा मानावमानाभ्यां परितापभयेन च।</p>
<p>आध्यात्मिकादिना चैव दुःखमेवोपगच्छतः ॥ (८)</p>
<p>का गतिः किं नु गत्वाहं तरेयमशुभास्पदम् ।</p>
<p>भवजं बालगर्ततदनाद्यज्ञानसंभवम् ॥ (९)</p>
<p>श्री भगवान् –</p>
<p>एतदज्ञानतिमिरं ज्ञानाञ्जनशलाकया।</p>
<p>मनो नेत्रगतं नृणां तयैवाप्यपनीयते॥ (१)</p>
<p>ज्ञानमेव परं विद्धि ज्ञानमेव परं धनम्।</p>
<p>ज्ञानी सर्वमवाप्नोति ज्ञानमेव परं सुखम्॥ (२)</p>
<p>ज्ञानादात्यन्तिकी शुद्धिरिष्यते नान्यतः क्वचित्।</p>
<p>ज्ञानादन्यत्र सर्वेषां नशुद्धिर्नसुखं भवेत्॥ (३)</p>
<p>अतस्त्वं ज्ञानपदवीमधिरोहयतात्मवान्।</p>
<p>तेन दुःखतरं कृच्छ्रं तरिष्यसि भवार्णवम्॥ (४)</p>
<p>अनात्मन्यात्मविज्ञानं मूलंभवतरोर्मुने।</p>
<p>छित्वा तदात्मविज्ञानाद्योगी निर्वाणमृच्छति॥ (५)</p>
<p>ज्ञानमेवाक्षरं सत्यमन्यत्सर्वं मृषात्मकम्।</p>
<p>एवं ज्ञात्वाऽपरं मुक्त्वा परं योगी प्रपद्यते॥ (६)</p>
<p>इति श्रीगारुडपुराणे श्रीरङ्गमाहात्म्ये एकविंशोऽध्यायः।</p>
<p>** ****</p>
<p>श्रीरङ्गमाहात्म्यम्-२२</p>
<p>उपाध्यायेन अध्यात्मविषयज्ञान कथनम्</p>
<p>सनत्कुमारः –</p>
<p>अध्यात्मनिरतस्यैव त्वरते मे मनोमहात्।</p>
<p>अध्यात्मविषयां वाणीं श्रोतुं श्रुतिमतां वर ॥ (१)</p>
<p>आकिञ्चनस्य मे ब्रह्मन् सनातं जीवितं कृतम् ।</p>
<p>त्वया पुरुषसारेण कारुण्यामृतसिन्धुना॥ (२)</p>
<p>श्रीभगवान्-</p>
<p>अतस्सर्वं प्रवक्ष्यामि यद्भूयं श्रोतुमिच्छसि।</p>
<p>गोपनीयं सदासद्भिः शृणुष्वैकमहामुने ॥ (३)</p>
<p>आध्यात्ममिति यज्जज्ञानमात्मानमधि तिष्ठति।</p>
<p>आध्यात्मविद्याविदुषां प्रीतिर्येषां महामुने॥ (४)</p>
<p>योगं युञ्जीत सततम् योगेनात्मानमश्नुते।</p>
<p>संसार विषवृक्षस्य योगो हि परमौषधम्॥ (५)</p>
<p>योगमातिष्ठ भगवान्नारुरुक्षुस्तपोधन।</p>
<p>योगं विना न ते शुद्धिर्गर्हसत्कर्म संज्ञितम्॥ (६)</p>
<p>प्रकृत्यात्माप्यशठो भूत्वा शास्त्रेष्वास्तिक्यमा व्रज।</p>
<p>विधानाचोदितं कर्म सत्यभेधाः कथंचन॥ (७)</p>
<p>आसनं च स्वस्तिकादिष्वेतेष्वन्यतमं व्रज।</p>
<p>विविक्तसेवी लघ्वाशी भवेताः त्वमतंद्रितः ॥ (८)</p>
<p>विषयेभ्यस्समाहृत्य शब्दैरेवेन्द्रियाणि च।</p>
<p>आत्मा संदर्शयित्वाथ मनस्तत्र निवेशय॥ (९)</p>
<p>महदादि विशेषां तान् नेति नेति व्यपोह्य च।</p>
<p>तत्तत्स्वभावं संमृश्य शाश्वते तु मनो नय॥ (१०)</p>
<p>अल्पाशी शास्त्रनिरतो निर्ममस्त्वं सदा भव ।</p>
<p>आत्मानममलं शुद्धं सदैवात्मानि भावय॥ (११)</p>
<p>शुभाश्रयं परं ब्रह्म स्मृत्वा तत्र स्थितिं कुरु ।</p>
<p>शुभाश्रये परिष्वक्तं मनः कृत्वा सुखीभव॥ (१२)</p>
<p>शश्वद्विकारनिर्मुक्तं ध्वस्तकर्मावलोकनम्।</p>
<p>विशोकं विगतक्लेशं परं विज्ञानशब्दितम् ॥ (१३)</p>
<p>सततं भावयागादात्मानं द्रक्ष्यसे ततः।</p>
<p>सुखहेतुं परं विद्धि प्रतिष्ठां चामृतस्य च॥ (१४)</p>
<p>सर्वावरणनिर्मुक्तमात्मतत्वं परात्परम्।</p>
<p>यदे तदुक्तं विमलमात्माख्यं परमं विभुम् ॥ (१५)</p>
<p>परस्य ब्रह्मणो रूपं तस्य तत्परमं पदम्।</p>
<p>इत्येवं कथितो ब्रह्मन्नध्यात्म विषयामतिः॥</p>
<p>स कस्मैचिदिदं ब्रूयादमित्राय कदाचन ॥ (१६)</p>
<p>इति श्रीगारुडपुराणे श्रीरङ्गमाहात्म्ये द्वाविंशोऽध्यायः।</p>
<p>******</p>
<p>श्रीगारुडपुराणे श्रीरङ्गमाहात्म्ये</p>
<p>श्रीरङ्गमाहात्म्यम्-२३</p>
<p>उपाध्यायेन भगवत्स्वरूप कथनम् तिरोभावनं च</p>
<p>सनत्कुमारः –</p>
<p>भगवंस्तत्वतो ब्रूहि परब्रह्माश्रयाम् कथाम् ।</p>
<p>भवान् सर्वं विजानीति त्वयि सर्वं प्रतिष्ठितम्॥ (१)</p>
<p>कथं तदवगच्छामः कथं प्राप्ति कथंचन।</p>
<p>विज्ञाय ते कथं केन कस्मिन्नित्यं प्रतिष्ठितम्॥ (२)</p>
<p>एतदाचक्ष्व भगवन् विस्तरेण मनो मुने।</p>
<p>दुर्वच वदतां श्रेष्ठ त्वं हि विज्ञान जन्मभूः ॥ (३)</p>
<p>श्रीभगवान् –</p>
<p>वदामि त्वयि कारुण्यात्सर्वेषामप्यगोचरम् ।</p>
<p>ज्ञातुं वक्तुं तथा श्रोतुमशक्यं भुवि केनचित् ॥ (४)</p>
<p>विज्ञातपरतत्वानां श्रीमतां श्रुतिशालिनाम्।</p>
<p>सौभाग्य संपद्युक्तानां जिज्ञासा जायते मुने॥ (५)</p>
<p>परस्मिन् ब्रह्मणि ब्रह्मन् तथा जिज्ञासितं त्वया ।</p>
<p>जानाम्यहं मनूचानं त्वमद्य प्रियवादिनम् ॥ (६)</p>
<p>अप्यतीन्द्रियमेवार्थं ज्ञानं ज्ञेयं परात्परम् ।</p>
<p>उपदेक्ष्यामि तत्सर्वं संक्षेपेण तवाधुना ॥ (७)</p>
<p>वेदवेद्यं परं ब्रह्म विदुर्वेदान्तवादिनः ।</p>
<p>अमृतस्य प्रतिष्ठा हि वेदस्सत्यस्य चानघ॥ (८)</p>
<p>भक्तिनम्रशिरोभिस्तत्प्राप्यते योगिभिर्द्विज ।</p>
<p>कल्याणानन्द संपूर्ण कल्याणाश्रय मव्ययम्॥ (९)</p>
<p>भद्रसेतुं परं ब्रह्म विश्वाधारं विदुर्बुधाः ।</p>
<p>सर्वभूतान्तरात्मस्थमिति जानीहि सत्तम॥ (१०)</p>
<p>स्वकर्मणा विशुद्धेन चेतसा तत्समश्नुते ।</p>
<p>नित्यं प्रतिष्ठितं ब्रह्म परमे व्योम्नि शाश्वते ॥ (११)</p>
<p>तच्च वै सूरिभिर्दृश्यं नान्यैरप्यसदाश्रयैः ।</p>
<p>ज्ञानं ज्ञेयं परं विद्धि ब्रह्मानंदमयं महत् ॥ (१२)</p>
<p>ज्ञानिनस्तत्र ज्ञात्वा प्राप्नुवन्ति परां गतिम् ।</p>
<p>इति संक्षेपतः प्रोक्तं परब्रह्माश्रयं पदम् ॥ (१३)</p>
<p>विस्ताराद्ब्रह्मणो वक्तुं विभूतिं नेशते सुराः ।</p>
<p>व्यासः –</p>
<p>इत्येवमुक्त्वा भगवानुपाध्यायो महामुने॥ (१४)</p>
<p>सनत्कुमारं धर्मज्ञं तत्रैवान्तरधीयत।</p>
<p>तस्मिन्नन्तर्हिते ब्रह्मन् स शिष्ये शार्ङ्गधन्वनि॥ (१५)</p>
<p>मुनिस्संतापमगमत्परं विश्लेषसंभवम्।</p>
<p>अप्युक्तवन्तं तत्वार्थं चिरस्य समुपस्थितम् ॥ (१६)</p>
<p>मुने मतिमतां श्रेष्ठो मुनिस्तन्मावजज्ञवान्।</p>
<p>सनत्कुमारो भगवान् पुष्करिण्यामुपावसत्।</p>
<p>स्मरं स्तप्तमनास्तत्र स शिष्यं वै द्विजं मुने॥ (१७)</p>
<p>इति श्रीगारुडपुराणे श्रीरङ्गमाहात्म्ये त्रयोविंशोऽध्यायः।</p>
<p>****</p>
<p>श्रीरङ्गमाहात्म्यम्-२४</p>
<p>ब्रह्म सनत्कुमार संवादः</p>
<p>व्यासः –</p>
<p>अथ पद्मासनस्तत्र ह्याजगाम यदृच्छया ।</p>
<p>दृष्ट्वा सनत्कुमारस्तु पितरं त्वमभ्यवादयत्॥ (१)</p>
<p>सापि सर्वं पुरावृत्तं द्विजवर्येण धीमता।</p>
<p>स शिष्येण समासेन ब्रह्मणश्चावदत्पुरः ॥ (२)</p>
<p>सनत्कुमारः –</p>
<p>अध्यात्मविषयं ज्ञानं धर्मश्चापि प्रदर्शितः।</p>
<p>अन्यच्छ द्विजवर्येण स शिष्येण महात्मना । (३)</p>
<p>सहसान्तर्दधे देवि प्रस्तद्विस्मोपयति प्रभो।</p>
<p>भवन्तं तं तु पृच्छामि कोसाविति पितामह॥ (४)</p>
<p>व्यासः –</p>
<p>इत्युक्तस्तु स्मितं कृत्वा ब्रह्म प्राह स सादरम्।</p>
<p>सनत्कुमारं भगवान् ऋषिणां शृण्वतां मुने॥ (५)</p>
<p>ब्रह्मा –</p>
<p>कृतार्थस्त्वं द्विजश्रेष्ठं विद्धि नारायणं प्रभुम्।</p>
<p>अनन्तभोगे सुसुखं शयनं रङ्गधामनि॥ (६)</p>
<p>यः पूर्वं तव विज्ञानमध्यात्मगतमुक्तवान्।</p>
<p>यस्य प्रसादात् त्वं ब्रह्मन्नद्राक्षीस्तमतीन्द्रियम्॥ (७)</p>
<p>तं विद्धि रङ्गधामानं शिष्यास्तस्या युधानि हि।</p>
<p>स हि स्वल्पमपि त्वस्य विभूते ज्ञानदृष्टयः॥ (८)</p>
<p>द्रष्टा रोनवयं सान्ये किंपुनस्त्वद्वदो मुने।</p>
<p>तमदृश्यं च भूतानामप्रमेयमनौपमम्॥ (९)</p>
<p>तवसौभाग्य संपत्या सहसा दृष्टवानपि।</p>
<p>पुनर् द्रक्ष्यसि धर्मज्ञ सततं रङ्गधामनि॥ (१०)</p>
<p>पुष्करिण्यां वसन् ब्रह्मन् कालेकालेतु सादरम्।</p>
<p>नियंयचात्मनात्मानं सदा तत्र प्रबुद्धधीः ॥ (११)</p>
<p>शृणु तीर्थस्य माहात्म्यमस्य श्रुतिमतां वर ।</p>
<p>यस्मिन् विश्वादिको विष्णुः प्रतितिष्ठत्यहर्निशम्॥ (१२)</p>
<p>इति श्रीगारुडपुराणे श्रीरङ्गमाहात्म्ये चतुर्विंशोऽध्यायः</p>
<p>श्रीरङ्गमाहात्म्यम्-२५</p>
<p>ब्रह्मरचित चन्द्रपुष्करिणी महिमानुवर्णनम्</p>
<p>व्यासः –</p>
<p>तत्रैव मुक्तो भगवानुवाच प्राञ्जलिस्थितः ।</p>
<p>ब्रूहि तीर्थस्य माहात्म्यमस्य श्रुतिमतां वर ॥ (१)</p>
<p>अथोवाच पुनर्ब्रह्मस्पष्टार्थं तं मुनिं प्रति।</p>
<p>त्रैलोक्यस्योपकाराय मुनीनां शृण्वतामपि॥ (२)</p>
<p>ब्रह्मा –</p>
<p>पुष्करिण्याश्च माहात्म्यं शृणुष्वावहितो मुने।</p>
<p>यस्य स्मरणमात्रेण नरः पापात्प्रमुच्यते ॥ (३)</p>
<p>परं हि सर्वतीर्थानां ज्ञानतीर्थं महामुने।</p>
<p>ज्ञानेन हि नृणां लोके शुद्धिरात्यन्तिकी मता॥ (४)</p>
<p>यथा समिद्धो दहति कृशानुःकाष्ठसंचयम्।</p>
<p>ज्ञानाग्निस्सर्वकर्माणि तथा निर्दहति द्विज॥ (५)</p>
<p>ज्ञानेन सिद्धिमाप्नोति विद्यते न हि तत्समम् ।</p>
<p>सर्वेषामीश्वर ज्ञानान्मुक्तिरव्यभिचारिणी॥ (६)</p>
<p>येषां परावरं ज्ञानं जायते भुवि वै नृणाम्।</p>
<p>ते महान्तो महात्मानो महत्वं ज्ञानहेतुकम्॥ (७)</p>
<p>ज्ञानी तु मुख्यस्सर्वेषामपि जात्यावरो हि सन्।</p>
<p>परापरत्वं गुणतो ज्ञानं हि महतां गुणः॥ (८)</p>
<p>न च देवादिभेदोऽपि ज्ञानेन मुनिसत्तम।</p>
<p>समानमात्मना यूपं तद्विद्धि ज्ञानशब्दितम् ॥ (९)</p>
<p>ज्ञानमेव सदन्यत्तु निखिलं नाशयुग्द्विज ।</p>
<p>ब्रह्मशब्दाभिधेयं तदात्मा ज्ञानमिति श्रुतिः ॥ (१०)</p>
<p>तस्य प्रकृतिसङ्गाद्धि तिरोभाव महि वै।</p>
<p>स्वयं पवित्रो विमलोऽप्यात्मा ज्ञानमयो विभुः ॥ (११)</p>
<p>शुभेतरस्य संयोगादशुभत्वमियादजः।</p>
<p>परिणामादिरहितः प्रकाशगुणको विभुः॥ (१२)</p>
<p>निर्गुणो निर्मलो नित्यो ज्ञानमात्मस्वतस्सुखी।</p>
<p>प्रधनं च जडं विद्धि क्षयिष्णु त्रिगुणात्मकम् ॥ (१३)</p>
<p>अचेतनमसच्छेदं तदा सर्वाशुभाश्रयम्।</p>
<p>कर्माणि विविधानीह पुण्यपापात्मकानि वै॥ (१४)</p>
<p>कृतानि क्रियमाणानि सर्वेषामपि देहिनाम्।</p>
<p>देशकालप्रभेदेन देहभेदेन वै मुने॥ (१५)</p>
<p>तत्तकर्माणि कर्तॄणां फलमुत्पादयन्ति हि।</p>
<p>भोक्तव्यं तच्च सर्वेषां देवादीनां द्विजोत्तम॥ (१६)</p>
<p>कर्मणां च फलं तत्तद्देशकालोपलक्षितम् ।</p>
<p>आत्मशुद्धिप्रकाशात्मा तद्विपर्यायधर्मिणी॥ (१७)</p>
<p>विलक्षणा चानित्या च प्रकृतिस्त्रिगुणात्मिका।</p>
<p>आत्मशुद्धोऽप्यशुद्धस्स्यात् अशुचि द्रव्यसेवया॥ (१८)</p>
<p>तत्संगमः कर्मकृतं सर्वेषामात्मनां मुने।</p>
<p>उदयास्तमनयोगेन ह्यक्षय्या कर्मसंततिः॥ (१९)</p>
<p>कारणं कार्यमन्योन्यं मुने बीजाङ्कुरौ यथा ।</p>
<p>अनादिवासना ह्यस्य हेतुः कर्मकृतौ द्विज ॥ (२०)</p>
<p>प्राप्यनाना विधां योनिविवशो वर्तते विभुः ।</p>
<p>भुङ्क्ते निशं सुखं दुःखं तत्तत्कर्मोपलक्षितम्॥ (२१)</p>
<p>एवं प्रकृति संगत्य मलरूपस्य देहिनः ।</p>
<p>कर्माण्यस्योप चिन्वन्ति शुभान्येवाऽशुभानि च॥ (२२)</p>
<p>तत्कर्म कण्टकोच्छेदो नान्यज्ञानासिना विना।</p>
<p>ज्ञाननिष्पत्तये पुंसां यज्ञ दान व्रतादयः॥ (२३)</p>
<p>इदं कुर्यादिदं नेति शास्त्रेष्वेव प्रदर्शितम्।</p>
<p>यज्ञादीनि च कर्माणि यानि शास्त्रोदितानि वै॥ (२४)</p>
<p>देवतायै परस्यैतदिति मत्वा कृतानि च।</p>
<p>भवेयुस्तानि भद्राणि नोचेन्मोघ फलानि हि॥ (२५)</p>
<p>ज्ञानानामीश्वरज्ञानं परं विद्धि भवार्तिहृत्।</p>
<p>ज्ञानशब्दस्य वाच्यं तदन्यदज्ञान मिष्यते॥ (२६)</p>
<p>हन्ति बोधप्रकाशात्मा बाह्यमाभ्यन्तरं तमः।</p>
<p>तस्माच्छास्त्रं तदुत्पत्ति प्रकारान् विदधाति हि॥ (२७)</p>
<p>यज्ञदानतपो योग प्रायश्चित्त व्रतानि च।</p>
<p>निवासः पुण्यतीर्थेषु पुण्यक्षेत्रगतिस्तथा॥ (२८)</p>
<p>व्रतोपवासतीर्थानि प्रायश्चित्तात्मकानि च।</p>
<p>कुर्वन्त्यपतितं ब्रह्मन् देहिनां पापकर्मणाम्॥ (२९)</p>
<p>देहिनः क्षीणपापस्य सम्यग्ज्ञानं च जायते।</p>
<p>नृणामुत्पन्नबोधानां सर्वार्तिरपि नश्यति॥ (३०)</p>
<p>परं हरेः स्मृतिः ब्रह्मन् निष्कृतिस्सर्वदेहिनाम्।</p>
<p>तद्वन्दनं स्तुतिः पूजा कीर्तनश्रवणादयः॥ (३१)</p>
<p>तन्नामकीर्तनात्तस्य पुण्यक्षेत्रस्य संगमात् ।</p>
<p>सर्वस्य सर्व पापाणि लयं यान्ति न संशयः॥ (३२)</p>
<p>उत्पादयति तद्ज्ञानं पुण्यतीर्थस्य सङ्गमः।</p>
<p>तीर्थानामुत्तमं तीर्थं ज्ञानतीर्थं परं विदुः ॥ (३३)</p>
<p>अतो ज्ञानाय भगवन् प्रयतं ते विपश्चितः।</p>
<p>त्वमपि ज्ञान सिद्ध्यर्थं तपोनिष्ठां कुरु द्विज॥ (३४)</p>
<p>देवानां प्रवरो विष्णुः गङ्गा च सरितां वरा।</p>
<p>तीर्थानामुत्तमं तीर्थं तथा पुष्करिणी मता॥ (३५)</p>
<p>दर्शनादंभसः पानात्सेवनात्तन्निमज्जनात्।</p>
<p>कीर्तनात्तत्र गमनात् श्रवणात् स्पर्शनादपि॥</p>
<p>सर्वदा सर्वभूतानि या पावयति भूतले ॥ (३६)</p>
<p>इति श्रीगारुडपुराणे श्रीरङ्गमाहात्म्ये पंचविंशोऽध्यायः ।</p>
<p>श्रीरङ्गमाहात्म्यम्-२६</p>
<p>कस्यचित् शूद्रस्य कथा</p>
<p>व्यासः –</p>
<p>सनत्कुमारो भगवान् पुनः प्रोवाच सादरम्।</p>
<p>ब्रह्माणं लोककर्तारं पुष्कलार्थमिदं वचः॥ (१)</p>
<p>सनत्कुमारः –</p>
<p>ब्रूहि मे भगवन् भूयः पुष्करिण्या जगद्गुरो ।</p>
<p>माहात्म्यं श्रोतुमिच्छामि त्वत्तः कमलसंभव॥ (२)</p>
<p>ब्रह्मा –</p>
<p>शृणु वक्ष्यामि धर्मज्ञ! पुष्करिण्याश्रयां कथाम् ।</p>
<p>यं श्रुत्वा सर्व पापेभ्यो मुच्यंते भुवि मानवाः॥ (३)</p>
<p>जगत्पवित्रं परमं जगन्मङ्गलदाय च ।</p>
<p>श्रीमत्पुष्करिणीतीर्थं तीर्थानां परमं स्मृतम्॥ (४)</p>
<p>शुद्धात्मानो जितात्मानो भक्तिमन्तः परात्मनि।</p>
<p>अस्यां स्नात्वा च पीत्वा च रमंति विरमंति च॥ (५)</p>
<p>स्नात्वा जितन्ते मन्त्रेण देवेशं स्तौति यो नरः।</p>
<p>सर्व पापविनिर्मुक्तो विष्णुसायुज्यमाप्नुयात्॥ (६)</p>
<p>अक्षय्यं च भवेद्दत्तं समृद्धिश्च सफला भवेत्।</p>
<p>कृतान्यत्रप्रतादीनि स्वल्पस्य हि महंति च॥ (७)</p>
<p>पितृभ्यो दत्तमक्षय्यं भवेदत्र न संशयः।</p>
<p>स्नानमात्रेण शुद्ध्यन्ति महापातकदूषिताः॥ (८)</p>
<p>अल्पायासेन भगवन्नरास्वर्गमवाप्नुयुः।</p>
<p>ब्रह्मन्पुष्करिणी स्नानं ब्रह्महत्यां व्यपोह्यति॥ (९)</p>
<p>कृतघ्नोऽपि विशुध्येत किं पुनस्त्वितरे जनाः।</p>
<p>अत्र वासरमात्रेण तपस्तप्तं कृतं च यत्॥ (१०)</p>
<p>कल्पकालकृतं पुंसां भवेदत्र न संशयः ।</p>
<p>वेदपादमधीयानः सर्वाध्ययनभाग् भवेत् ॥ (११)</p>
<p>शुक्लपक्षे तु पंचम्यां नरः पूर्वमुपोषितः ।</p>
<p>स्नात्वा सभार्यो विप्रेभ्यस्तिलं दद्याद्धृतान्वितम् ॥ (१२)</p>
<p>घृतपात्रत्रयं पूर्णं तिलपात्र त्रयं च यः।</p>
<p>मागधप्रस्थमानेन मितं दद्यात्सुवर्णकम्॥ (१३)</p>
<p>स पुत्राल्लभते क्षिप्रं परमायुश्च विन्दति ।</p>
<p>अथवा केवलं दानं तिलानामुत्तमं स्मृतम्॥ (१४)</p>
<p>घृतं वा केवलं दद्यात् नरो नारी सुतार्थिनी।</p>
<p>निष्कमात्रं सुवर्णस्य दद्यादामय शान्तये॥ (१५)</p>
<p>स्नात्वा प्रतिकृतिं दद्याद्गृहीतो राजयक्ष्मणा।</p>
<p>जातरूपमयीं चित्रां सदृशीमात्मनस्तनुम्॥ (१६)</p>
<p>विप्राय श्रुतवर्याय दद्याद्दक्षिणया सह।</p>
<p>स्वजन्मव्रुषे ततस्स्नायात्सद्य स्वस्थो भवेन्नरः ॥ (१७)</p>
<p>अतिप्रशस्तं गोदानं पुष्करिण्यां महामुने।</p>
<p>धेन्वां यावन्ति रोमाणि तावन्त्यब्दशतानि च॥ (१८)</p>
<p>स्वर्गे निवासस्तस्यस्याद्विपुला श्रीर्भवेदिह।</p>
<p>मानसक्षेत्रयोगे तं यस्नायादब्दमात्रतः ॥ (१९)</p>
<p>अश्वमेधादिकं पुण्यं लभतेनात्र संशयः।</p>
<p>अस्यां पर्वणि यस्स्नातः पातकादीन्व्यपोह्यति॥ (२०)</p>
<p>स्वजन्मक्षेत्रे तु राजन्य स्नात्वाप्नोत्यखिलां महीम्।</p>
<p>शुक्लपक्षे तु पंचम्यां स्नात्वोपोष्य दिनत्रयम्॥ (२१)</p>
<p>दिनत्रयं पयः पीत्वा हविष्याशी दिनत्रयम् ।</p>
<p>स्नायात्त्रिसंध्यं यस्तस्य पापं नश्यति वै द्विज ॥ (२२)</p>
<p>ज्वरगुल्म-प्लीह-शूल-कुष्ठरोगाद्युपद्रवः ।</p>
<p>गच्छंति स्नान मात्रेण स्नानं विददतां नृणाम्॥ (२३)</p>
<p>दुष्कृतान्यप्सु नश्यंति यथा लवणराशयः।</p>
<p>कृतघ्नश्च सुरापश्च ब्रूणहा गुरुतल्पगः ॥ (२४)</p>
<p>परम पुमांसं यो द्वेष्टी पतितो वेददूषकः।</p>
<p>एतेषां पुष्करिण्यां तु स्नानं निष्कृतिरुच्यते॥ (२५)</p>
<p>स हि पापीयसां पुंसां गोविंदस्मरणं विना।</p>
<p>निष्कृतिः पुष्करिण्यास्तु स्नानं तेषां तथोदितम्॥ (२६)</p>
<p>पञ्चतीर्थाधिपतयो दिक्षु मध्ये व्यवस्थिताः।</p>
<p>पुष्करः पुष्कराक्षश्च कुमुदः काल एव च॥ (२७)</p>
<p>सुप्रतीक इति ख्यातः तीर्थं रक्षंति तेऽनिशम्।</p>
<p>तेन तीर्थस्य रक्षार्थं विधात्रा परिकल्पिताः॥ (२८)</p>
<p>पूर्वं तत्प्रीणनं कृत्वा पश्चात्स्नानादि कारयेत्।</p>
<p>इन्दुना च यतो जुष्टं सरः पर्वणि पर्वणि॥ (२९)</p>
<p>चंद्रपुष्करिणीत्येवं नाम लोकेषु जृंभते।</p>
<p>तस्यां स्नात्वा महद्धाम याहि तत्र रमस्व च॥ (३०)</p>
<p>मा कृदास्तपसा लोकान् समुद्विग्नान्महामुने।</p>
<p>सिद्धार्थोऽसि कृती चासीन्निवासात्सरितस्तटे॥ (३१)</p>
<p>शान्तो दान्तो भवद्ब्रह्मन् पुष्कलार्थोऽसि शाश्वतः ।</p>
<p>व्यासः-</p>
<p>इत्युक्त्वा प्रियया ब्रह्म लोकपालैस्सु पूजितः ॥ (३२)</p>
<p>संस्तूयमानो मुनिभिः गंधर्वैस्सहितोमुने।</p>
<p>सनत्कुमारो भगवान् सोपि तत्रावसत्सुखी॥ (३३)</p>
<p>त्रिसंध्यं पुष्करिण्यां तु स्नात्वा नियतमानसः ।</p>
<p>इदं च पुण्यमाख्यानं कीर्तयेद्यो नरो भुवि ॥ (३४)</p>
<p>सर्वपापविनिर्मुक्तो ब्रह्मगच्छेत्सनातनम्।</p>
<p>य इदं श्रावयेद्विद्वान् श्राद्धादिषु च कर्मसु॥ (३५)</p>
<p>पितृभ्यो दत्तमक्षय्यं भवेत्तस्य न संशयः।</p>
<p>राजस्य सार्वभौमस्स्याद्वैश्योपि धनवान्भवेत्॥</p>
<p>शृण्वन्छूद्रोऽपि बहुलां धरायामृद्धिमश्नुते॥ । (३६)</p>
<p>इति श्रीगारुडपुराणे श्रीरङ्गमाहात्म्ये षड्विंशोऽध्यायः।</p>
<p>******</p>
<p>श्रीरङ्गमाहात्म्यम्-२७</p>
<p>यमकिंकर भूतेश्वर संवादः</p>
<p>व्यासः –</p>
<p>अन्यच्च शृणु देवर्षे पुरावृत्तमसंशयम्।</p>
<p>धर्मार्थसहितं युक्तं परं निश्रेयसं नृणाम्॥ (१)</p>
<p>कश्चिच्चतुर्थ परः पथिकानर्थलिप्सया ।</p>
<p>हत्वादाय च तद्वित्तमश्नुते चाघसंचयम् ॥ (२)</p>
<p>शूद्रेण निधनं नीताः बहवो ब्राह्मणादयः।</p>
<p>गावश्च सकलानीताः क्षयं समुमुदेचिरम् ॥ (३)</p>
<p>अथ कालेमहती च गते मतिमतां वर।</p>
<p>स पापः पथिकान् हन्तुं मार्गमाश्रित्य तस्थिवान्॥ (४)</p>
<p>ययौ महान् द्विजः कश्चित् शूद्रं पुरुषघातिनम्।</p>
<p>उपाक्रामत तं हन्तुं रिक्तहस्तं स पापकृत् ॥ (५)</p>
<p>मा मेत्युवाच तं विप्रो भयावाकुलितेन्द्रियः।</p>
<p>वृधा वधेन किं कार्यं केवलं विद्धि मां नरम्॥ (६)</p>
<p>तमब्रवीद् द्विजं शूद्रः कुत आयासि तद्वद।</p>
<p>बृहच्छरीरस्सहसा केवलत्वं द्विजाधम॥ (७)</p>
<p>जातस्वेदोभयाद्ब्रह्मन् द्विजस्संजातवेपथुः।</p>
<p>शूद्रं हन्तारमासाद्य दीनो वचनमब्रवीत्॥ (८)</p>
<p>ब्राह्मणः –</p>
<p>भुवः प्रदक्षिणं कुर्वन् तीर्थानि परितो व्रजन्।</p>
<p>ततः पुष्करिणी तीर्थं शनैस्संगतवानहम्॥ (९)</p>
<p>प्रणम्य पुण्डरीकाक्षं शयानं रङ्गधामनि।</p>
<p>कृत्वा पुष्करिणी स्नानं स्वदेशं यामि भद्रद ॥ (१०)</p>
<p>व्यासः –</p>
<p>पुण्येन द्विजवर्येण सह संभाषणान्मुने।</p>
<p>पापीयसां वरिष्ठोऽपि सहसाबुद्धिमाप सः ॥ (११)</p>
<p>तत्त्यज व्यवसायं च परहिंसात्मकं मुने।</p>
<p>तदा कृत्वाञ्जलिं शूद्र उच्छैर्वचनमब्रवीत्॥ (१२)</p>
<p>शूद्रः –</p>
<p>क रंगधाम भगवन् किं वा पुष्करिणी मुने।</p>
<p>किं नु पापीयसां पुंसां मादृशानामगोचरम् ॥ (१३)</p>
<p>वदाखिलं द्विजश्रेष्ठ! पुण्यशीलोऽसि मे मतः।</p>
<p>सुखं प्रियो हि भगवन् सुखं याहि सुखं त्विह॥ (१४)</p>
<p>व्यासः –</p>
<p>इत्याकर्ण्य द्विजस्तस्य जहौ मरणनिश्चयम् ।</p>
<p>स्थिरगात्र स्थिरमति जिजो विगतवेपथुः ॥ (१५)</p>
<p>शूद्रमत्युग्रकर्माणं वचसा परिसान्त्वयन्।</p>
<p>व्याजहार पुनर्वाक्यमर्थवन्मधुरं हितम्॥ (१६)</p>
<p>ब्राह्मणः –</p>
<p>सौम्यगात्रो भवानद्य स्निग्धं त्वयि मनो मम।</p>
<p>कुरु प्रसादं धर्मज्ञं मयि तापन्नरोत्तम॥ (१७)</p>
<p>यथार्थं संप्रवक्ष्यामि यदि ते श्रवणे मतिः।</p>
<p>विशेषेण त्वयापृष्टं तथैवैकमना शृणु॥ (१८)</p>
<p>विश्रुतं शेषशयनं तद्रङ्गमिति शब्दितम् ।</p>
<p>यत्र शेते महाबाहुः पुष्कराक्षः परः पुमान् ॥ (१९)</p>
<p>तदभ्यासे महत्तीर्थं श्रीमत्पुष्करिणीति च।</p>
<p>तत्र स्नात्वा विशुध्यन्ते महापातकिनो ध्रुवम्॥ (२०)</p>
<p>अयं पन्था महाबुद्धे योजनार्थेन संहितः।</p>
<p>तस्मादित स्त्वयप्याशु याहि निर्विघ्नमद्य हि ॥ (२१)</p>
<p>व्यासः –</p>
<p>इत्युक्त्वाथ ययौ क्षेत्रं द्विजो मतिमतां वरः।</p>
<p>स्वं देशं तद्भयाद्भूयस्तं शूद्रमवलोकयन्॥ (२२)</p>
<p>इति श्रीगारुडपुराणे श्रीरङ्गमाहात्म्ये सप्तविंशोऽध्यायः ।</p>
<p>******</p>
<p>श्रीरङ्गमाहात्म्यम्-२८</p>
<p>यमकिंकर भूतेश्वर संवादः-२</p>
<p>व्यासः –</p>
<p>सोऽपि जातसुनिर्वेदः प्रीतस्तब्ध इवाभवत्।</p>
<p>महत्संभाषणाद्ब्रह्मन् पापस्य क्षयमेयिवान्॥ (१)</p>
<p>अथ श्रुत्वा वचस्तस्य गन्तुमैच्छद् द्विजस्य हि।</p>
<p>विहाय चोग्रकर्माणि साधुकर्म चकार वै॥ (२)</p>
<p>अथ गच्छति काले तु समायात्सरितस्तटम् ।</p>
<p>पापराशौ क्षयं नीते स्वयमेव प्रबुद्धधीः॥ (३)</p>
<p>तीर्थान्तिकं शनैर्यातो द्विजं वाख्यान्महामुने।</p>
<p>आयुः परीक्षयादस्य कालस्थं जगृहे पथि॥ (४)</p>
<p>दृष्ट्वा वैवस्वत प्रेष्यान् भयाच्छापि प्रविव्यथे।</p>
<p>सद्यः प्रयुक्तो विधिना यातना परिपीडितः॥ (५)</p>
<p>यत्र पुष्करिणीतीर्थं रङ्गधामं च सुस्थितम्।</p>
<p>द्वित्रिगव्यूतिदेशं हि परितस्तस्य रक्षिणः॥ (६)</p>
<p>भूतेश्वरा महात्मानो महातेजस्समावृताः।</p>
<p>दिव्यशक्तिसमाविष्टा बहवो दण्डपाणयः ॥ (७)</p>
<p>रक्षति स्म सदायुक्ता नृशिंसास्तिग्मतेजसः ।</p>
<p>गजाननाया चत्वारस्तथा दिक्षु चतुर्षु च ॥ (८)</p>
<p>विष्वक्सेनाज्ञया पांति मुख्यास्ते सरितस्तटम् ।</p>
<p>तथा ते रक्षणस्तत्र स्वदेशे यम किंकरैः ॥ (९)</p>
<p>पीड्यमानं नरं दृष्ट्वा निजघ्नुर्यमकिङ्करान् ।</p>
<p>पद्भिर्गदाभिर्मुसलैर्मुष्टिभि र्वज्रसन्निभैः ॥ (१०)</p>
<p>अनुद्धृत्य च ते सर्वे किंकरां स्तानताडयन्।</p>
<p>पलायनपरास्सर्वे तैश्चापि भृशपीडिताः ॥ (११)</p>
<p>अन्योन्यं प्रपतन्तस्ते दुद्रुवुर्यमकिंकराः ।</p>
<p>द्रुतं द्रवंतस्ते सर्वे नानाताडनपीडिताः॥ (१२)</p>
<p>स गद्गदमथोचुस्तान् के यूयमिति चासकृत्।</p>
<p>अथाब्रुवन् रक्षिणस्तान्मामाद्रवत किङ्कराः॥ (१३)</p>
<p>अस्मिन् शृणुत भद्रं वो मुहूर्त तिष्ठता शुभाः।</p>
<p>व्यासः –</p>
<p>इति तेषां वचश्रुत्वा दूरं याताश्च किंकराः॥ (१४)</p>
<p>भीतभीताश्च ते सर्वे कथंचित्संप्रतस्थिरे।</p>
<p>तान्प्रत्यूचुर्महात्मनो विष्णुभूतेश्वरा मुने॥ (१५)</p>
<p>वाक्यमर्थवदव्यग्रं स्पष्टाक्षरमथोच्छकैः।</p>
<p>विष्णुभूतेश्वराः –</p>
<p>अत्र रक्षा विधानार्थं भूतेश्वरविनिर्मिताः॥ (१६)</p>
<p>बहवः कृतकर्माणो रक्षामस्सरितस्तटम्।</p>
<p>सर्वे सुकृतवेषाश्च सर्वे वै दण्डपाणयः॥ (१७)</p>
<p>सर्वे सर्वत्र कुशलान् सर्वे भूतभयंकराः ।</p>
<p>वयं भूतेश्वरप्रेष्यास्तत्समादेशवर्तिनः ॥ (१८)</p>
<p>तस्मादनिमिषा रक्षामस्य देशस्य कुर्महे ।</p>
<p>देवासुरमनुष्याद्यैः गंधर्वोरगराक्षसैः॥ (१९)</p>
<p>दुष्प्रवेशो ह्ययं देशः प्रसह्यापि सुरद्विषाम् ।</p>
<p>अस्मच्छंदमविज्ञाय न वायुर्वातनो रविः ॥ (२०)</p>
<p>नाना भूतेश्वराणां हि प्रभावो दुर्वचः खलु।</p>
<p>पुष्पाण्युन्मीलयन्नत्र वर्णाग्राणि विचालयन्॥ (२१)</p>
<p>वाति मन्दाऽनिलो मन्दं सर्व सत्वानि वर्धयन्।</p>
<p>चरन्ता लोकमात्रेण यत्र मार्ताण्डरश्मयः॥ (२२)</p>
<p>न म्लानायनतापाय प्रभवंति हि कस्यचित्।</p>
<p>तपसस्तपसोयोगादत्र चन्द्रायते दिवा॥ (२३)</p>
<p>हिमांशु र्हिमविश्लेषादत्र सूर्यायते निशि।</p>
<p>निरामयाश्च निद्र्यंद्वा मनुष्याः पक्षिणस्तथा॥ (२४)</p>
<p>अत्र वृक्षा निराबाधास्संवर्तुकुसुमान्विताः।</p>
<p>बुद्धिमन्तो महात्मानस्तिर्यंचोऽप्यत्र संश्रिताः॥ (२५)</p>
<p>भवन्ति दुष्टसत्वानि शान्तान्यत्र प्रवेशनात्।</p>
<p>देशोऽयं रङ्गनाथस्य तेजसा सम्यगेधितः॥ (२६)</p>
<p>अत्र रङ्गं महद्धाम किं वा श्रुतिपथं गतम्।</p>
<p>अतोऽत्र सुष्ठु न कृतं युष्माभिः पुरुषाधमैः॥ (२७)</p>
<p>यदस्मिन् पुरुषे पीडा ह्यजानद्भिर्नियोजिता ।</p>
<p>के यूयमुग्रकर्माणो मूढाः कस्य परिग्रहः॥ (२८)</p>
<p>दिव्यदेशमिमं प्राप्तं बाधन्ते नितरां च ये।</p>
<p>न तु युष्मादृशानां हि देशोऽयं क्रूरकर्मणाम् ॥ (२९)</p>
<p>दान्तानां सत्वशीलानां योगिनाममलात्मनाम्।</p>
<p>स्वानुकूलमिमं देशं विमलोद वहं नदीम् ॥ (३०)</p>
<p>निधाय भगवान् शेते दयिते रङ्गधामनि।</p>
<p>न लोकपालानेन्द्रो वा न शर्वो जातु नाऽमराः॥ (३१)</p>
<p>प्रसह्य प्रविशन्त्यत्र प्रणताः प्रत्युपासते।</p>
<p>दुष्प्रवेशो ह्ययं देशो युष्माकं खलु जातु चित्॥ (३२)</p>
<p>अस्माकमयमुद्देशः पुण्यः पुण्यजनाश्रयः।</p>
<p>युष्माभिर्निहतस्त्वत्र पीडितश्च भृशं त्वयम्॥ (३३)</p>
<p>अस्मिन्युष्मत्कृता पीडा यासान्मा सुप्रयोजिता।</p>
<p>आगस्त्वतिबलानस्मान् परिभूय नवं कृतम्॥ (३४)</p>
<p>ननः परिभवं कृत्वा क्षणं स्थास्यति वासवः।</p>
<p>बलीयसां हि बलिनस्ताननाधृत्य नः कृतः॥ (३५)</p>
<p>के यूय मागता ह्यद्य क्षिप्रं प्रब्रूत मा चिरम्।</p>
<p>इत्युक्ताः किंकरास्सर्वे प्रत्यूचुर्जातविस्मयाः॥</p>
<p>रक्तनेत्रान्महाकायान् विष्णोः पारिषदेश्वरान्॥ (३६)</p>
<p>इति श्रीगारुडपुराणे श्रीरङ्गमाहात्म्ये अष्टाविंशोऽध्यायः ।</p>
<p>श्रीरङ्गमाहात्म्यम्-२९</p>
<p>यमकिंकर भूतेश्वर संवादः – ३</p>
<p>किंकराः –</p>
<p>वयं वैवस्वत प्रेष्यास्तद्भूभङ्गानुवर्तिनः।</p>
<p>लोकपालस्य देवस्य सर्वस्यान्तकरस्य च॥ (१)</p>
<p>आदेशवर्तिनस्सर्वे सह्यस्याज्ञा वयं परैः।</p>
<p>मत्वा तं सर्वभूतात्मा धर्मराजं तु धार्मिकम्॥ (२)</p>
<p>प्रजातकरणे पूर्वं नियुङ्क्ते स्म परः पुमान्।</p>
<p>चतुर्विधानिभूतानि यान्ति तस्य वशं प्रभोः॥ (३)</p>
<p>कुशला सकुलानन्तकर्मबन्ध नियन्त्रिताः।</p>
<p>प्रजा स्सर्वास्समभ्येत्य तदादिष्ठां गतिं गताः॥ (४)</p>
<p>तन्नियोगाच्च सर्वत्र प्रजाः कालोपलक्षिताः।</p>
<p>सत्याज्ञस्य वयं शश्वन्नयामस्तस्य संनिधिम् ॥ (५)</p>
<p>कालो हि ग्रसते सर्वं कालः क्षपयति प्रजाः।</p>
<p>कालवश्यमिदं सर्वं न कालस्यास्य वश्यता॥ (६)</p>
<p>कालात्मा भगवान्विष्णुः कालचक्रप्रवर्तकः।</p>
<p>अतः कालात्क्षयं प्राप्त मिमं प्रापयितुं यमम्॥ (७)</p>
<p>समवेता वयं सर्वे प्राप्ता वै पुरुषाधमम्।</p>
<p>वयं पापीयसां पुंसां भवामः क्रूरदर्शनाः॥ (८)</p>
<p>भीषणाभयदास्तेषां बाधां कुर्मस्तरां पथि।</p>
<p>सौम्यः पथ्यकृतश्चैव वयं वै प्रियकारिणः॥ (९)</p>
<p>सतां पुण्यकृतां चैव पथि पूजां प्रकुर्महे ।</p>
<p>अनेन च कृतं पापं पुण्यं किञ्चिन्न विद्यते॥ (१०)</p>
<p>अयं शूद्राधमो हन्ता ब्राह्मणानां गवामपि।</p>
<p>नृशंसस्यास्य पापस्य पापस्यान्तो न विद्यते॥ (११)</p>
<p>अतः पापं ग्रहीत्वैनं यास्यामोन्तकसन्निधिम्।</p>
<p>तदप्रतिहताज्ञस्य यमस्याज्ञा मनाहताम्॥ (१२)</p>
<p>तां मोघां कुर्वतां तेषां विनाशो भवति ध्रुवम्।</p>
<p>यमस्याज्ञां पुरस्कृत्य गताः पापं प्रपीडितुम्॥ (१३)</p>
<p>पलायिता विघ्नताश्च भवद्भिः पीडिता भृशम्।</p>
<p>अयं पुण्यकृतां देशः पापः पापीयसामयम्॥ (१४)</p>
<p>तं नयामो वयं देवं विघ्नं नाचरतामलाः।</p>
<p>चतुर्विधानां भूतानां यमोदेवः परागतिः॥</p>
<p>सुकृतामप्ययं पन्था येन यान्ति यमान्तिकम्॥ (१५)</p>
<p>इति श्रीगारुडपुराणे श्रीरङ्गमाहात्म्ये एकोनत्रिंशोऽध्यायः</p>
<p>******</p>
<p>श्रीरङ्गमाहात्म्यम्-३०</p>
<p>यमकिंकर भूतेश्वर संवादः – ४</p>
<p>व्यासः –</p>
<p>किंकराणां वचः श्रुत्वा विष्णुभूतेश्वरेश्वराः।</p>
<p>तान् प्रत्यूचुर्महात्मान स्सस्मिता यमकिंकरान्॥ (१)</p>
<p>भूतेश्वराः-</p>
<p>कालोपलक्षितं सर्वं नियच्छति यमो जगत्।</p>
<p>इति सुष्ठु च सर्वेषां गतिरेवेत्यपेशलम्॥ (२)</p>
<p>ये कर्मफलभोक्तारस्तेषां पन्थास्त्वयं भटाः ।</p>
<p>ये भजन्ति महात्मानो विष्णुं च पुरुषोत्तमम्।</p>
<p>सर्वबन्धविनिर्मुक्ता स्तेषां पन्थास्सु पूजितः॥ (३)</p>
<p>सद्रीचीनो ह्ययं पन्था वैष्णवानां च नान्यगः।</p>
<p>उद्वाहन्तः परांभक्तिं येन यान्ति हरेः पदम्॥ (४)</p>
<p>अत्र प्रविष्ठा भुवि ये कृतघ्नाः पापिनस्तथा।</p>
<p>तेषा मात्यन्तकीशुद्धिं स्वयमेव ह्युपस्थिता॥ (५)</p>
<p>यथाग्निस्पर्शमात्रेण कलङ्गं हन्ति धातुजम् ।</p>
<p>तथायं पापहृद्देशस्सकाशाच्छार्ङ्गधन्वनः॥ (६)</p>
<p>देशोऽयं सर्वभूतानां पापराशीन् व्यपोहति।</p>
<p>यस्मिन् सौख्यात्स शेते स्म रंगधाम्नि परः पुमान्॥ (७)</p>
<p>वासं विदधतामत्रभूतानां च महात्मनाम्।</p>
<p>प्रवेशस्संभवेदत्र जन्मादिषु न कस्यचित् ॥ (८)</p>
<p>तेषामजस्रं सुलभश्शयानो रङ्गराट् स्वयम्।</p>
<p>यमस्य हि नियंता च कालचक्रप्रवर्तकः ॥ (९)</p>
<p>सर्वेशस्सर्वभूतात्मा स हि सर्वं स चक्रभृत्।</p>
<p>तस्य सर्वात्म भूतस्य दयितं सरितस्तटम्॥ (१०)</p>
<p>न ह्यत्र कालसंस्पर्शस्तस्मा ध्यानयथागतम्।</p>
<p>कालोपलक्षितेष्वेव शासनं तस्य वर्तते॥ (११)</p>
<p>तेषु प्रवर्ततां कामं नात्रकालः क्षयंकरः।</p>
<p>आकुलेऽपि जगत्यस्मिन् देशो ह्ययमनाकुलः॥ (१२)</p>
<p>सर्वशक्तिमयं धाम सर्वतीर्थमयं सरः।</p>
<p>सर्व पुण्यमयो देशस्सर्वदेवमयो हरिः॥ (१३)</p>
<p>यथाग्निस्पर्शमात्रेण सर्वदोषान् व्यपोह्यति।</p>
<p>तथायमपि पापानां विलयं कुरुतेऽनिशम्॥ (१४)</p>
<p>अयं शूद्रोऽपि पापीयान् पुण्यदेशसमाश्रयात्।</p>
<p>तीर्थाभ्यर्ण समायोगात्क्षिप्रं शुद्धो भविष्यति॥ (१५)</p>
<p>अन्यथाऽप्येनमादाय न शक्यं गन्तुमञ्जसा ।</p>
<p>ततोऽस्मान् बलिनो मत्वा द्रुतं द्रवति किंकराः॥ (१६)</p>
<p>इति श्रीगारुडपुराणे श्रीरङ्गमाहात्म्ये त्रिंशोऽध्यायः।</p>
<p>***</p>
<p>श्रीरङ्गमाहात्म्यम्-३१</p>
<p>यमस्य किंकराणां संवादः</p>
<p>व्यासः –</p>
<p>इत्युक्ताः किंकरास्सर्वे दुद्रुवुः भयविह्वलाः।</p>
<p>विहाय पतितं शूद्रं सोऽप्युत्तस्थौ यथा वृषः॥ (१)</p>
<p>विमलस्सत्वसंपन्नस्सहसा शुद्धमानसः।</p>
<p>तं च पस्पर्शिरे सिद्धा मा भैषीरिति चाब्रुवन्॥ (२)</p>
<p>तान्ववंदेथ शिरसा शूद्रोऽपि स्वयमुत्तमः।</p>
<p>सोऽपि पुष्करिणीं गत्वा तत्र स्नात्वा च कामतः॥ (३)</p>
<p>तत्रासीनान् ऋषीन् दृष्ट्वा सर्वांस्तानभ्यवादयत्।</p>
<p>तैस्समेतो महद्धाम्नि भगवन्तं ददर्श सः ॥ (४)</p>
<p>विष्वक्सेनस्तु तं दृष्ट्वा प्रणामानतकन्दरम्।</p>
<p>आनन्दाश्रु परिक्लिन्नं सौम्यगात्रं कृताञ्जलिम्॥ (५)</p>
<p>तेषामनुचरं चक्रे भूतेशानां च रक्षिणाम्।</p>
<p>अथ वैवस्वत प्रेष्याः कथंचिच्च भृशातुराः॥ (६)</p>
<p>प्रययुस्तत्क्षणं क्षुण्णास्स गद्गदमथाब्रुवन् ।</p>
<p>किंकराः –</p>
<p>सर्वाप्रतिहताज्ञस्य तवाज्ञा वितधीकृता॥ (७)</p>
<p>वयं च व्रीलितास्सर्वे विष्णुभूतेश्वरैः प्रभो।</p>
<p>तव देव समादेशात्सर्वपातकदूषितम्॥ (८)</p>
<p>शूद्रमानयितुं स्वामिन्नितः क्षिप्रं गता वयम्।</p>
<p>तं गृहीतुं समारब्धान् रक्षिणोऽस्मांश्च ताडयन्॥ (९)</p>
<p>अतीव बलिनः क्रुद्धा भृकुटी कुटिलाननाः।</p>
<p>पीड्यमाना वयं सर्वे जानुभिर्मुष्टिभिस्तथा॥ (१०)</p>
<p>विहाय तं च पतितं त्वां प्रपन्ना वयं प्रभो।</p>
<p>व्यासः –</p>
<p>इति श्रुत्वा वचस्तेषां यमश्रवणतापनम्॥ (११)</p>
<p>उवाच भृशरुष्टस्तान् स्फुरिताधरपल्लवः।</p>
<p>यमः –</p>
<p>केन केन च केनैव ममाज्ञा वितधीकृता ॥ (१२)</p>
<p>सर्वस्यान्तकरस्येह सर्वस्यैवानुशासिनः ।</p>
<p>इत्युक्त्वा तु यमो भूयश्चिन्तयामास बुद्धिमान् ॥ (१३)</p>
<p>प्रजज्ञे स यथावृत्तमत्र भूतेश्वरैः कृतम् ।</p>
<p>सद्यश्शिरो ननामास्य अंजलिं चक्रतुः करौ ॥ (१४)</p>
<p>विभीषणेन चानीतं रङ्गधाम तदा स्मरन् ।</p>
<p>ततः पुष्करिणीतीर्थं सस्मराः सरितस्तटे ॥ (१५)</p>
<p>परितस्तस्य देशस्य माहात्म्यमुपजग्मिवान्।</p>
<p>अपश्यच्छेतसा देवं शयानं रङ्गधामनि ॥ (१६)</p>
<p>भूतेशानुचरं शुद्धं पुरा शूद्रं विवेद सः।</p>
<p>ततस्तु सकलं दृष्ट्वा मनसा तान् यमो ब्रवीत्॥ (१७)</p>
<p>शृण्वतामपि सर्वेषां वाक्यमर्थवदुत्तमम्।</p>
<p>यमः –</p>
<p>अयुक्तं खलु युष्माकं इममर्थं विजानताम्॥ (८)</p>
<p>नावज्ञा विष्णुभूतेषु न पीडा तत्परिग्रहे।</p>
<p>न तत्समीपे युष्माकं गतिरित्यपि न श्रुतम्॥ (९)</p>
<p>तथापि तत्कृतं मौढ्या युष्माभिस्तत्फलं त्विदम्।</p>
<p>परितो योजनार्धं तु रङ्गधाम्नि महोदयः॥ (१०)</p>
<p>देशोऽयं सर्वतीर्थानामाश्रयः श्रमनाशनः।</p>
<p>वसन्ति तत्र भूतानि स्थावरादीनि यानि च॥ (११)</p>
<p>ज्ञानशक्तियुतान्येव तानि सर्वाणि किंकराः।</p>
<p>दयितं सरितस्तीरं तस्य वै रङ्गशायिनः॥ (१२)</p>
<p>तस्य देशस्य रक्षार्थं विधात्रा च विनिर्मितम् ।</p>
<p>रक्षिणां शतसाहस्रमेवं प्रतिदिशं कृतम्॥ (१३)</p>
<p>कलाकाष्ठामयः कालस्सर्वभूतक्षयात्मकः ।</p>
<p>न जातु कुरुते तत्र लयं सत्वस्य कस्यचित् ॥ (१४)</p>
<p>तृणगुल्मलतादीनां स्वेच्छा तत्र हि कारणम् ।</p>
<p>शरीरसंग्रहत्यागे स्वकर्मात्र न कारणम्॥ (१५)</p>
<p>अहं तु कर्मवश्यानां नियन्ता स महात्मनाम्।</p>
<p>तत्र नित्यानि भूताध्यक्षो सुशान्ति हि ॥ (१६)</p>
<p>तस्मात्तत्र न गन्तव्यं युष्माभिर्जीवितेप्सुभिः।</p>
<p>तथा च बलिनोमत्तो विष्णुभूतेश्वरेश्वराः॥ (१७)</p>
<p>इति श्रीगारुडपुराणे श्रीरङ्गमाहात्म्ये एकत्रिंशोऽध्यायः</p>
<p>श्रीरङ्गमाहात्म्यम्-३२</p>
<p>यमकृत श्रीरङ्गमहिमानुवर्णनम् – १</p>
<p>व्यासः –</p>
<p>इत्युक्त्वा विररामाथ धर्मराजोऽपि किंकराः।</p>
<p>कृत प्रांजलयस्सर्वे वैवस्वतमथा ब्रुवन् ॥ (१)</p>
<p>किंकराः –</p>
<p>केनानीतं महद्दाम नदीतीरे महात्मना ।</p>
<p>अहो सुमहिमा तस्य कथंचिदिति कथ्यताम्॥ (२)</p>
<p>व्यासः –</p>
<p>किङ्कराणां वचश्श्रुत्वा धर्मराजो महान् विभुः ।</p>
<p>ध्यात्वा मुहूर्तं धर्मात्मा जगाद मधुरं वचः॥ (३)</p>
<p>यमः –</p>
<p>ऋषिभ्यस्समवेतेभ्यो धर्मविद्भ्यो नदीतटे ।</p>
<p>पुरा विभीषणेनोक्तं वचः शृणुत भद्रदम्॥ (४)</p>
<p>मुनयो राक्षसश्रेष्ठं नदीतीरे यथागतम्।</p>
<p>पुष्पाणि च विचिन्वन्तं दृष्ट्वा पप्रच्छुरुत्तमम्॥ (५)</p>
<p>मुनयः –</p>
<p>यथानीतं पुरा त्वत्र रङ्गधाम महद्यशः।</p>
<p>त्वया महात्मना विष्णोस्तथा वद विभीषण॥ (१०)</p>
<p>यमः –</p>
<p>तथैवं श्रूयतां तेषां मुनीनां भावितात्मनाम्।</p>
<p>विभीषणश्च धर्मात्मा श्रुत्वा वाक्यं जगाद ह॥ (११)</p>
<p>किंकराः –</p>
<p>किमर्थमागतो देव राक्षसेन्द्रो नदी तटम्।</p>
<p>मुनिभिस्संगमो वास्य कथं स्यादिति तद्वद॥ (१२)</p>
<p>यमः –</p>
<p>पुरा स लेभे रघुवंशवर्धनात् वपुष्मतामुत्तमपूरुषात्स्वयम्।</p>
<p>विभीषणस्स्वस्य कुलस्य भूषणं प्रियं महद्धाम तदित्यपि श्रुतम्॥ (१३)</p>
<p>स तद्गृहीत्वा विपुलं समभ्यगात् कवेरकन्यापुलिनं विभीषणः।</p>
<p>प्रियं प्रियज्ञस्तरुषण्डमण्डिते न्यवेशयेत्तत्र सुरैस्सुपूजितम्॥ (१४)</p>
<p>अथोसपर्यां विधिवद्विधातुं प्रसूनकार्थं विचरन् ददर्श सः।</p>
<p>समस्त तीर्थायतनं सरोवरं समस्तपापक्षय दक्षमक्षयम्॥ (१५)</p>
<p>जगत्पवित्रं मुनिसंघसेवितं सरश्च दृष्ट्वा सहसा समेयिवान्।</p>
<p>विभीषणो धर्मभृतां वरिष्ठश्चतुर्भिरन्यैः परिचारकैर्वृतः॥ (१६)</p>
<p>सरो निषण्णाङ्गतकल्मषान्मुनि सुदार सत्वानमलाशयावसौ ।</p>
<p>स्तव प्रणामांजलिभिर्विलोक्यतां प्रपूजयामास च राक्षसेश्वरः ॥ (१७)</p>
<p>अथोचुरन्वीक्ष्य परं समागतं विभीषणं विस्मय चारु दृष्टयः ।</p>
<p>कृतांजलिं किं गमनेन चात्र मनीषितं किं कुत इत्यपि द्विजाः॥ (१८)</p>
<p>अथाऽब्रवीत्तान् परिसांत्वयन् वचस्सुपुष्कलार्थं गतकल्मषान्मुनीन्।</p>
<p>विभीषणोऽयं सदयं वदन्तु मां सतां मनसस्वधनाकुलं खलु॥ (१९)</p>
<p>इति ब्रुवाणं सहसामृदूत्तमं वचः प्ररूढं मुनयो मनस्विनम्।</p>
<p>समुत्पतन्तं सहसासमीक्ष्य तं मुदान्विता स्तं परिरेभिरे तदा॥ (२०)</p>
<p>तपस्विनस्सानुनयं प्रियं वचः प्रियं प्रियज्ञास्त्वाभिनंद्य सत्कृतम्।</p>
<p>तमूचुरुच्चैरतिविस्मितेक्षणाः कुतो भवान् किं पर इत्यनाकुलम्॥ (२१)</p>
<p>भवन्तमासाद्य मनांसि नः प्रियं प्रयान्ति सद्यस्तु यथाकृतं त्वया।</p>
<p>सुरद्विषः प्रद्विषतश्च तापसान्वधे च यत्नं चरतोग्रजन्मनः॥ (२२)</p>
<p>श्रुतं तदास्माभिरतीव सत्कृतं तव प्रियोदारमुदग्रचेष्टितम्।</p>
<p>रघूत्तमो लक्ष्मण पूर्वजस्त्वयं शशंस सत्कर्म जनस्य संसदि॥ (२३)</p>
<p>यमः –</p>
<p>अथैव मुक्तः परमं वचोऽब्रवीत् कृतः कृतार्थो मुनिभिश्च पूजितः।</p>
<p>कृताञ्जलिस्मेरमुखान् समागतान् प्रियं वदान्वाक्यविदो महामुनीन् ॥ (२४)</p>
<p>इति श्रीगारुडपुराणे श्रीरङ्गमाहात्म्ये द्वात्रिंशोऽध्यायः ।</p>
<p>श्रीरङ्गमाहात्म्यम्-३३</p>
<p>यमकृत श्रीरङ्गमहिमानु वर्णनम् – २</p>
<p>विभीषणः –</p>
<p>समस्तलोकनाथेन राघवेन महात्मना।</p>
<p>रावणो निधनं नीतो भवद्भिरिति तच्छ्रुतम्॥ (१)</p>
<p>सर्वलोकशरण्येन कृतज्ञेन महात्मना ।</p>
<p>अभिषिक्तोऽस्मि रामेण लङ्कायामिति तच्छ्रुतम्॥ (२)</p>
<p>तस्मिन्विनिहते क्रूरे स सुते क्षुद्रराक्षसे।</p>
<p>सुहृद्भिस्सह दुर्दशो राघवस्स्वां पुरीं ययौ॥ (३)</p>
<p>दृष्ट्वा तु भरतं दीनं राघवस्तु कृतांजलिम्।</p>
<p>तस्य व्यपानुदद्दुःखं चिरस्य भ्रातृवत्सलः॥ (४)</p>
<p>सुग्रीवोऽपि जितारिः तं सुहृद्भिस्सह सादरम्।</p>
<p>राघवं मुनिभिस्सार्धं वसिष्ठस्य मतेन च॥ (५)</p>
<p>अमात्यमन्त्रिप्रवरैः अन्यैः जनपथैस्सह ।</p>
<p>सुहृद्भिर्नागरैः पौरैः रामप्रियचिकीर्षिभिः॥ (६)</p>
<p>जगतामुपकाराय कपीन्द्रस्त्वभ्यषेचयत्।</p>
<p>तदाभिषिक्ते नृपता रामे धर्मभृतां वरे॥ (७)</p>
<p>सर्वाः प्रकृतयो विप्राः लक्ष्मणं लक्ष्मिवद्धनम्।</p>
<p>युवराजममन्यस्त स च नैवाकरोत्प्रभुः॥ (८)</p>
<p>बहुशः प्रतिषिद्धे तु लक्ष्मणेनाभिषेचने ।</p>
<p>भरतस्तु ययौ योगं यौवराज्ये द्विजोत्तमाः ॥ (९)</p>
<p>ततो रघुवर श्रीमान् रामो रमयतां वरः ।</p>
<p>भूषणानि विचित्राणि वासांसि विमलान्यपि ॥ (१०)</p>
<p>रत्नानि च परार्थानि माल्यानि रुचिराणि च ।</p>
<p>प्रददौ वानरेन्द्राणां कामतः कमलेक्षणः॥ (११)</p>
<p>अलं लब्ध्वा धनान्यस्माद्वानरामुदिता भृशम्।</p>
<p>ययुः प्रणाम्य संहृष्टाः कृतार्थान्ते यथा गतम् ॥ (१२)</p>
<p>सुग्रीवस्तु तथा सर्वैस्सत्कारैरपि सत्कृतः।</p>
<p>मानितः पूजितस्तेन रामेण परिसान्त्वितः॥ (१३)</p>
<p>कृच्छ्राद्विसृज्य सुहृदं प्रययौ स यथा गतम्।</p>
<p>वानरेन्द्रेभिः निर्व्याते रामो मामित्युवाच ह॥ (१४)</p>
<p>सर्वधर्मभृतां श्रेष्ठो मेघगंभीरनिस्वनः।</p>
<p>यावद् भवति भूरेषा चन्द्रादित्यौ नभस्थले॥ (१५)</p>
<p>तावद्दत्तं तवाक्षय्यं लङ्कैश्वर्यमिदं मया।</p>
<p>गच्छ लङ्कापते लङ्कां कृतार्थस्ससुहृज्जनः॥ (१६)</p>
<p>तत्र भुङ्क्ष्य यथाकामं राज्यमक्षय्यभूतिदम्।</p>
<p>प्रियस्य प्रियकामेन मयैतत्प्रियकारिणः ॥ (१७)</p>
<p>श्रीमद्रंगमिति ख्यातं मया दत्तं तवाधुना।</p>
<p>एतद्धि परमं धाम पुरा पद्मासनस्तु वै॥ (१८)</p>
<p>महता तपसा युक्तो लेभे स सुप्रसादतः।</p>
<p>लब्ध्वा विमानं तरसा ब्रह्म लोके पितामहः ॥ (१९)</p>
<p>तमाराधयितुं देवं तत्र पूजां चकार सः ।</p>
<p>वेदास्तथेप्सितानर्थान् स्तुत्वे तद्धाम चाप्तवान्॥ (२०)</p>
<p>ततस्तु मनुना लब्धं तस्मादिक्ष्वाकुराप सः ।</p>
<p>इक्ष्वकोस्तु सुतैरेतत्पूर्वेक्षे मनुराजभिः॥ (२१)</p>
<p>पूजितं तत्क्रमाल्लब्ध्वा तद्योगान्मय सङ्गतम्।</p>
<p>महद्भूषणमेतद्वै इक्ष्वाकूणां कुलस्य नः॥ (२२)</p>
<p>बहुमानात्सुहृद्येण प्रणयात्प्रियकरिणः।</p>
<p>ददामि तव तद्धाम जीवितं त्वात्मनो यथा॥ (२३)</p>
<p>प्रदत्तं भवनं लोके ग्रहणास्मद्धनं महत्।</p>
<p>तत्राराधननीचास्व वृणीष्व प्रियमात्मनः॥ (२४)</p>
<p>आनीय तत्सु संहृष्टो लङ्कायां त्वं रमस्व है।</p>
<p>इत्युक्त्वा मां महातेजाः ददौ तद्धाम चात्मनः॥ (२५)</p>
<p>निधाय मूर्ध्नि तन्न्यस्थं राघवस्य च शासनात्।</p>
<p>लङ्कां प्रति प्रयातोऽस्मि तदैवं हि द्विजोत्तमाः॥ (२६)</p>
<p>सरिद्वरेयं प्रथिता कवेरतनया भुवि ।</p>
<p>दृष्टा स्पृष्टा च पीता च स्मृता सा पापनाशिनी॥ (२७)</p>
<p>तस्यास्तु पुलिनं शुद्धं विजनं मुनिसेवितम्।</p>
<p>रमणीये तु तद्देशे निधाय भगवन्मयम्॥ (२८)</p>
<p>विमलं तपतां श्रेष्ठास्तस्मिन् श्रीरङ्गशब्दितम् ।</p>
<p>प्राप्तस्सपर्या समय इति पुष्पार्थमागतः॥ (२९)</p>
<p>दृष्ट्वा भवन्तस्संसिद्धा स्सिद्धार्था मे मनोरथाः ।</p>
<p>एतद्वः कथितम् पूर्वम् यदस्माभिर्विचेष्टितम्॥ (३०)</p>
<p>यमः –</p>
<p>विभीषणवचश्श्रुत्वा मुनयो वीतकल्मषाः।</p>
<p>संहृष्ट मनसस्सर्वे पुनस्तं परिरेभिरे॥ (३१)</p>
<p>इति श्रीगारुडपुराणे श्रीरङ्गमाहात्म्ये त्रयस्त्रिंशोऽध्यायः।</p>
<p>श्रीरङ्गमाहात्म्यम्-३४</p>
<p>यमकृत श्रीरङ्गमहिमानु वर्णनम्-३</p>
<p>यमः –</p>
<p>अथ सौ मुनिभिस्सार्धं पुष्पान्याहृत्य कामतः।</p>
<p>पुष्करिण्यां तथा स्नात्वा रंगधामाभ्युपेयिवान्॥ (१)</p>
<p>विविशुर्मुनयस्सर्वे कृतप्रांजलयोऽग्रतः।</p>
<p>तत्र प्रणम्य मुनयः तुष्टुवू रंगशायिनम्॥ (२)</p>
<p>अथ रक्षश्चिरं पूजां भक्त्या परिसमाप्य च।</p>
<p>आरेभेद् तदुद्धर्तुं न शशाक विभीषणः॥ (३)</p>
<p>मुनयो विस्मितास्तास्थुरार्तं दृष्ट्वा विभीषणम्।</p>
<p>तद्धामोद्धरणारंभवैयर्थ्यं श्रान्तमानसः॥ (४)</p>
<p>विषसाद परिश्रांतो विललाप निशाचरः।</p>
<p>परिम्लान मुखश्श्रीमान् अश्रुपातपरिप्लुतः॥ (५)</p>
<p>तमार्तं पतितं भूमौ विलपवन्तमनाथवदत्।</p>
<p>स तं विभीषणं दृष्ट्वा रंगधामा जगाद है॥ (६)</p>
<p>श्रीभगवान्-</p>
<p>सुप्रसन्नो ह्ययं देशः सुप्रसन्नजला नदी ।</p>
<p>अतश्शयिष्ये सुचिर मत्रैवाऽहं विभीषण ॥ (७)</p>
<p>समक्षं सर्वभूतानां लोकानां हितकाम्यया।</p>
<p>त्वं प्रयाहि प्रियं कुर्वन् लङ्कां प्रति विभीषण॥ (८)</p>
<p>प्रकरिष्यन्प्रियां भूरि पूजां लङ्कापते मम।</p>
<p>रमस्व त्वं सुखं गत्वा समृद्धज्ञातिबान्धवः॥ (९)</p>
<p>प्रियोऽसि मम भद्रं ते माविषादे मनः कृथाः।</p>
<p>यमः –</p>
<p>इत्युक्तस्स पपाताथ रंगनाथ पदान्तिके॥ (१०)</p>
<p>पतितं पादमूले तं शरण्यश्शरणागतम्।</p>
<p>उत्तिष्ठोत्तिष्ठ वत्सेति सस्मितं प्राह तं हरिः ॥ (११)</p>
<p>उत्थाय पूर्ववृत्तान्तं राक्षसः प्राह तं हरिम्।</p>
<p>विभीषणः –</p>
<p>रामो वैकुण्ठयात्रायां जातुविश्लेषमूर्छितम्॥ (१२)</p>
<p>सान्त्वयन् प्राह भगवाननुगन्तुं कृतत्वरम्।</p>
<p>श्री रामः –</p>
<p>लङ्कां प्रयाहि मद्दत्तां ममाज्ञां परिपालय॥ (१३)</p>
<p>राज्यं प्रशादिधर्मेण मत्कैङ्कर्यमिति स्मरन्।</p>
<p>अन्ते मद्भक्तियोगेन संसाराब्धिं तरिष्यसि ॥ (१४)</p>
<p>विभीषणः –</p>
<p>विना त्वदर्चनं स्वामिन्नाहं मुक्तिं च कामये।</p>
<p>ममापराधं सकलं क्षांत्व मां रक्ष राघव ॥ (१५)</p>
<p>इत्यश्रुनेत्रो दुःखार्तो रामपादाम्बुजद्वयम्।</p>
<p>पुनः पुनः प्रणम्याह रक्ष मां शरणागतम्॥ (१६)</p>
<p>ततस्तद्भक्तिमद्वै तां दृष्ट्वा प्राह विचिन्तयन्।</p>
<p>श्री रामः-</p>
<p>मदात्मकमिदं राजन् श्रीरङ्गं प्रणवाकृति ॥ (१७)</p>
<p>विमाने ह्यत्र भवान् ममात्मैव श्रियः पतिः ।</p>
<p>शेते श्रीरंगशायीति शेषपर्यंक ईश्वरः ॥ (१८)</p>
<p>इदमेव महात्मानं श्रद्धाभक्तिपुरस्सरम्।</p>
<p>मामेव सततं ध्यात्वा पूजयस्व विमुक्तये ॥ (१९)</p>
<p>इत्याज्ञप्तोहमीशेन रामेण सु महात्मना ।</p>
<p>ब्रवीषि त्वं च मामेवं किं करोमि हतोऽस्म्यहम्॥ (२०)</p>
<p>यमः –</p>
<p>इति श्रुत्वाऽथ भगवान् दुःखार्तस्य वचोऽमलम्।</p>
<p>सस्मितं सान्त्वयं प्राह परिष्वज्य च तं हरिः ॥ (२१)</p>
<p>हरिर्भक्तपराधीनो विससर्ज विभीषणम्।</p>
<p>इत्युक्तः प्रययौ श्रीमान् लंकां प्रति विभीषणः॥ (२२)</p>
<p>प्रकरिष्यन्प्रियं भूरि रंगिणो विभृशातुरः ।</p>
<p>पश्यन्नाराम संवीतं देशं शीतोदकान्वितम्॥ (२३)</p>
<p>अद्यापि सु सुखं शेते रङ्गधामनि रङ्गराट्।</p>
<p>अतो दिव्यो ह्ययं देशः सर्वबाधाविवर्जितः ॥ (२४)</p>
<p>तथा दिव्या सरिच्छ्रेष्ठा दिव्यं तत्तीर्थमुत्तमम् ।</p>
<p>न हि तत्र कदाचिद्वस्संदेश श्शुभमिच्छताम् ॥</p>
<p>प्रभवामि ततोऽन्यत्र नियन्तुं सर्वदा प्रजाः ॥ (२५)</p>
<p>इत्येवमुक्त्वा विरराम देवो यमो महार्थं मधुराक्षरं परम्।</p>
<p>हितं हितज्ञा यमकिंकराश्च ते वचस्तदाकर्ण्यभयं भृशं ययुः॥ (२६)</p>
<p>अथैव माख्यानमिदं मयोदितं शुभाश्रयं श्रीमदुदारमद्भुतम्।</p>
<p>नरस्त्वजस्रं बहुजन्म संचितं ब्रुवंस्तदेन स्सहसा व्यपोहति॥ (२७)</p>
<p>इदं च शृण्वन्पुरुषस्तु सादरं न याति यांयक्ष यमक्षयं सुधीः।</p>
<p>वदं च मायात्परमस्य संयतः पुराणपुंसस्सहसास्तद् बन्धनः॥ (२८)</p>
<p>इति श्रीगारुडपुराणे श्रीरङ्गमाहात्म्ये चतुस्त्रिंशोऽध्यायः।</p>
<p>श्रीरङ्गमाहात्म्म्यम्- ३५</p>
<p>चन्द्रस्य शापागमन कथा</p>
<p>नागदन्तः –</p>
<p>यदुक्तं भगवन् चन्द्रपुष्करिण्यां च पर्वसु ।</p>
<p>स्नायादिति मुने ब्रूहि तत्तस्य तु कथं श्रुतम् ॥ (१)</p>
<p>व्यासः –</p>
<p>दक्षस्य चात्मजाः पूर्वमुपयेमे स चन्द्रमाः।</p>
<p>तासां सोमः परां मत्वा बहुमेने स रोहिणीम्॥ (२)</p>
<p>अन्यारुदन्त्यः पितरं प्रोचुश्चन्द्रव्यतिक्रमम्।</p>
<p>वयं त्वयेत्थं वै दत्तास्स न पश्यति नः पितः॥ (३)</p>
<p>स चन्द्रो रोहिणीसक्तो न वेत्यस्मान् कदाचन।</p>
<p>व्यासः –</p>
<p>इति तासां वचश्श्रुत्वा स दक्षश्चन्द्रमाह्वयत्॥ (४)</p>
<p>तमुवाच भृशं तप्तस्तासामर्थे प्रजापतिः।</p>
<p>दक्षः –</p>
<p>मा मैवं साहसं कार्षीस्समावृत्तिस्तवोचिता॥ (५)</p>
<p>अन्यथा ते कृतं पापं महत्स्याद्रोहिणीप्रिय।</p>
<p>तुभ्यं कन्या मया दत्ताः पुरा वै सप्तविंशतिः॥ (६)</p>
<p>त्वदधीनात्मभोगा हि सर्वास्तत्सांयमावह।</p>
<p>अतोऽन्यथा च सीचेन्महान्स्यात्ते व्यतिक्रमः॥ (७)</p>
<p>गम्यतां काममित्युक्त्वा तांश्चन्द्रं विससर्ज है।</p>
<p>व्यासः –</p>
<p>चन्द्रोऽपि रोहिणीसक्तो यथा पूर्वमवर्तत॥ (८)</p>
<p>पुनश्च पितरं गत्वा प्रोचुस्तत्पापकर्शिताः ।</p>
<p>मामेति चोक्तो बहुशो दक्षेणैवाप्यथोडुपः॥ (९)</p>
<p>चचार विषमन्तासु तमाहूया शपत्पिता ।</p>
<p>दक्षः –</p>
<p>चापल्याद्बहुशोऽप्युक्तो यन्नकार्षीर्वचो मम॥ (१०)</p>
<p>क्षयार्तो भव शीतांशो ह्यधर्मिष्ठेषु न क्षमा।</p>
<p>व्यासः –</p>
<p>स शापाभिभवात्सद्यो भृशार्तो भयविह्वलः॥ (११)</p>
<p>हतप्रभो गतमतिः कृशगात्रोभवच्छशी।</p>
<p>तदभ्याशात्तु निर्गच्छं स्तदा पुष्करिणीमिमाम्॥ (१२)</p>
<p>समेत्य शापमोक्षार्थं चचारात्र तपो महत्।</p>
<p>विगाह्य सलिलं स्थित्वा दशवर्षाणि पंच च॥ (१३)</p>
<p>महान्तं कालमेवासौ तीर्थापः प्रविशन्मुने।</p>
<p>मुहूर्तमिव शीतांशु व्यनयत्कालमत्र सः॥ (१४)</p>
<p>आरिराधयिषुर्देवमच्युतं पुष्करेक्षणम्।</p>
<p>विकसत्पुष्कराण्यस्मात्समाहृत्य दिने दिने॥ (१५)</p>
<p>तत्तीरे दशवर्षाणि पूजयामास चन्द्रमाः।</p>
<p>पूजितस्तेन देवेशः तस्य प्रत्यक्षतां ययौ॥</p>
<p>तप स्ततिभिरर्घ्याभिस्तुष्टाव मधुसूदनम्॥ (१६)</p>
<p>इति श्रीगारुडपुराणे श्रीरङ्गमाहात्म्ये पंचत्रिंशोऽध्यायः।</p>
<p>******</p>

  </div>
</article>


        

        



    <aside class="card border noPrint" id="section-tree-item-garuDa-purANam_shrIranga-mAhAtmyam_01_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/01/">श्रीरङ्गमाहात्म्यम् Part 01 </a>
            <a data-toggle="collapse" href="#section-tree-item-body-garuDa-purANam_shrIranga-mAhAtmyam_01_md" role="button" aria-expanded="false" aria-controls="section-tree-item-body-garuDa-purANam_shrIranga-mAhAtmyam_01_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-garuDa-purANam_shrIranga-mAhAtmyam_01_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: श्रीरङ्गमाहात्म्यम् Part 01</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
