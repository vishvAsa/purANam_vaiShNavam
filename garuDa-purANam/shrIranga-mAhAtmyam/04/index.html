<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | श्रीरङ्गमाहात्म्यम् Part 04</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/garuDa-purANam/shrIranga-mAhAtmyam/04/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/garuDa-purANam/shrIranga-mAhAtmyam/04/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/04/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="श्रीरङ्गमाहात्म्यम् Part 04">
  <meta property="og:description" content="श्रीरङ्गमाहात्म्यम् Part 04
श्रीरङ्गमाहात्म्यम्–१ ०२
राजानं प्रति पक्षीकृत तत्वोपदेशः
मार्कण्डेयः –
अथालक्ष्य नृपश्रेष्ठ भूपतिं विनयान्वितम् ।
शुश्रूषुमनघं दीनं तमुवाच द्विजोत्तमः ॥ (१ )
पक्षी –
कस्त्वं यस्तत्व नियतां श्रोतुं स्पृहयसे भुवि ।
वाणीं परमनिर्वाणसुखक्षेमवहामिमाम्॥ (२)
राजा –
सोमवम्शे समुत्पन्नः क्षत्रियोत्तम भूषिते ।
अयं जयधरो नाम सुतः कीर्तिधरस्य हि ॥ (३)
कृत्वा पुष्करणी स्नानं रङ्गधामाऽभिवन्द्य च ।
प्रयतो दैवसंगत्या भवतालब्ध संगमः॥ (४)
कृतार्थः क्षीणपापश्च भवताद्य द्विजोत्तम ।
तव संदर्शनात्पूर्वे यांस्यति सुगतिम्मम ॥ (५)
घर्मार्तैरिव शीताम्शुः क्षुधार्तैरिव भोजनम् ।
जिज्ञासुना मया लब्धो भवान् देवैरिवाऽमृतम् ॥ (६)">
  <meta property="og:locale" content="en_us">
  <meta property="og:type" content="article">
    <meta property="article:section" content="garuda-puranam">

  <meta itemprop="name" content="श्रीरङ्गमाहात्म्यम् Part 04">
  <meta itemprop="description" content="श्रीरङ्गमाहात्म्यम् Part 04
श्रीरङ्गमाहात्म्यम्–१ ०२
राजानं प्रति पक्षीकृत तत्वोपदेशः
मार्कण्डेयः –
अथालक्ष्य नृपश्रेष्ठ भूपतिं विनयान्वितम् ।
शुश्रूषुमनघं दीनं तमुवाच द्विजोत्तमः ॥ (१ )
पक्षी –
कस्त्वं यस्तत्व नियतां श्रोतुं स्पृहयसे भुवि ।
वाणीं परमनिर्वाणसुखक्षेमवहामिमाम्॥ (२)
राजा –
सोमवम्शे समुत्पन्नः क्षत्रियोत्तम भूषिते ।
अयं जयधरो नाम सुतः कीर्तिधरस्य हि ॥ (३)
कृत्वा पुष्करणी स्नानं रङ्गधामाऽभिवन्द्य च ।
प्रयतो दैवसंगत्या भवतालब्ध संगमः॥ (४)
कृतार्थः क्षीणपापश्च भवताद्य द्विजोत्तम ।
तव संदर्शनात्पूर्वे यांस्यति सुगतिम्मम ॥ (५)
घर्मार्तैरिव शीताम्शुः क्षुधार्तैरिव भोजनम् ।
जिज्ञासुना मया लब्धो भवान् देवैरिवाऽमृतम् ॥ (६)">
  <meta itemprop="wordCount" content="8451">
  <meta name="twitter:card" content="summary">
  <meta name="twitter:title" content="श्रीरङ्गमाहात्म्यम् Part 04">
  <meta name="twitter:description" content="श्रीरङ्गमाहात्म्यम् Part 04
श्रीरङ्गमाहात्म्यम्–१ ०२
राजानं प्रति पक्षीकृत तत्वोपदेशः
मार्कण्डेयः –
अथालक्ष्य नृपश्रेष्ठ भूपतिं विनयान्वितम् ।
शुश्रूषुमनघं दीनं तमुवाच द्विजोत्तमः ॥ (१ )
पक्षी –
कस्त्वं यस्तत्व नियतां श्रोतुं स्पृहयसे भुवि ।
वाणीं परमनिर्वाणसुखक्षेमवहामिमाम्॥ (२)
राजा –
सोमवम्शे समुत्पन्नः क्षत्रियोत्तम भूषिते ।
अयं जयधरो नाम सुतः कीर्तिधरस्य हि ॥ (३)
कृत्वा पुष्करणी स्नानं रङ्गधामाऽभिवन्द्य च ।
प्रयतो दैवसंगत्या भवतालब्ध संगमः॥ (४)
कृतार्थः क्षीणपापश्च भवताद्य द्विजोत्तम ।
तव संदर्शनात्पूर्वे यांस्यति सुगतिम्मम ॥ (५)
घर्मार्तैरिव शीताम्शुः क्षुधार्तैरिव भोजनम् ।
जिज्ञासुना मया लब्धो भवान् देवैरिवाऽमृतम् ॥ (६)">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/garuDa-purANam\/shrIranga-mAhAtmyam\/04\/".replace(basePath, "/");
  pageVars.pageParams = {};
  pageVars.pageSource = "garuDa-purANam\/shrIranga-mAhAtmyam\/04.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/04/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/04/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/04/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/04/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/04/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/04/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/04/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/04/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/04/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/04/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/04/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/04/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/04/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/04/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/04/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/04/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/04/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/04/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/04/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/04/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/04/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/04/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/04/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/04/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/04/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/04/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/04/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/04/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/04/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/04/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/04/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/04/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/04/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/04/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/04/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/04/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/04/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/04/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/04/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/04/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/04/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/04/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/04/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/04/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/04/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> श्रीरङ्गमाहात्म्यम् Part 04</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="श्रीरङ्गमाहात्म्यम् Part 04">श्रीरङ्गमाहात्म्यम् Part 04</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/garuDa-purANam/shrIranga-mAhAtmyam/04.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>श्रीरङ्गमाहात्म्यम् Part 04</strong></p>
<p><strong>श्रीरङ्गमाहात्म्यम्–१</strong> <strong>०२</strong></p>
<p><strong>राजानं</strong> <strong>प्रति</strong> <strong>पक्षीकृत</strong> <strong>तत्वोपदेशः</strong></p>
<hr>
<p><strong>मार्कण्डेयः</strong> <strong>–</strong></p>
<p>अथालक्ष्य नृपश्रेष्ठ भूपतिं विनयान्वितम् ।</p>
<p>शुश्रूषुमनघं दीनं तमुवाच द्विजोत्तमः ॥ (१ )</p>
<p>पक्षी –</p>
<p>कस्त्वं यस्तत्व नियतां श्रोतुं स्पृहयसे भुवि ।</p>
<p>वाणीं परमनिर्वाणसुखक्षेमवहामिमाम्॥ (२)</p>
<p>राजा –</p>
<p>सोमवम्शे समुत्पन्नः क्षत्रियोत्तम भूषिते ।</p>
<p>अयं जयधरो नाम सुतः कीर्तिधरस्य हि ॥ (३)</p>
<p>कृत्वा पुष्करणी स्नानं रङ्गधामाऽभिवन्द्य च ।</p>
<p>प्रयतो दैवसंगत्या भवतालब्ध संगमः॥ (४)</p>
<p>कृतार्थः क्षीणपापश्च भवताद्य द्विजोत्तम ।</p>
<p>तव संदर्शनात्पूर्वे यांस्यति सुगतिम्मम ॥ (५)</p>
<p>घर्मार्तैरिव शीताम्शुः क्षुधार्तैरिव भोजनम् ।</p>
<p>जिज्ञासुना मया लब्धो भवान् देवैरिवाऽमृतम् ॥ (६)</p>
<p>मार्कण्डेयः –</p>
<p>तस्य तद्वचनं श्रुत्वा द्विजस्तमभिवन्द्य च ।</p>
<p>जगाद व्यक्तमधुरं वचः परममञ्जसा॥ (७)</p>
<p>पक्षी –</p>
<p>श्रूयतामिदमायुष्मन् दुर्ज्ञानं योगिनामपि ।</p>
<p>परात्परतरं तत्वं गुह्याद्गुह्यतरं नृप ॥ (८)</p>
<p>नमः परावरेशाय ज्ञानज्ञेयाय विष्णवे ।</p>
<p>अज्ञानतिमिरघ्नाय नमो ज्ञानप्रदायिने ॥ (९)</p>
<p>विश्वास्पदाय विश्वाय सदसद्व्यक्तिहेतवे।</p>
<p>नमस्सर्वान्तरस्थाय सर्वज्ञाय नमो नमः ॥ (१ ०)</p>
<p>सर्वकल्याणपूर्णाया हंसश्शुचिषदे नमः ।</p>
<p>नमः परमहम्साय मुकुन्दाय नमो नमः॥ (१ १ )</p>
<p>देवकीनेत्रसंपूर्णमहानन्दाय जिष्णवे।</p>
<p>त्रिविक्रमाय शान्ताय वासुदेवाय ते नमः॥ (१ २)</p>
<p>नमस्कृत्य प्रवक्ष्यामि विद्यां परमिकां तव ।</p>
<p>जनार्दनं भूतपतिम् गुरूणां परमं गुरुम्॥ (१ ३)</p>
<p>आत्मा नित्यः परश्शुद्धो विभुज्ञानमयोऽमलः ।</p>
<p>व्यापी ध्रुवो क्षयश्शान्त श्शोकमोहाद्यसंयुतः॥ (१ ४)</p>
<p>सद्ब्रह्म परमं ज्ञेयमजमक्षयमव्ययम् ।</p>
<p>ज्ञानमानन्दमचलममेयं शाश्वतं परम् ॥ (१ ५)</p>
<p>ज्ञानं ज्ञेयमजं गुह्यं सन्मात्रममृतं विभुम् ।</p>
<p>सुसूक्ष्ममव्ययं नित्यं निर्गुणं सन्निरञ्जनम्॥ (१ ६)</p>
<p>अनित्यमितरत्सर्वम् अध्रुवं नश्वरं महत् ।</p>
<p>हेयकरमसत्सारमसत्यमशुभं नृप ॥ (१ ७)</p>
<p>अज्ञं जडमसन्मूढं क्षयिष्णु त्रिगुणात्मकम् ।</p>
<p>पञ्चभूतात्मकं देहं ह्यसारमशुभास्पदम्॥ (१ ८)</p>
<p>मांसपूयास्थिविण्मूत्रमज्जासृक्स्नायुसंचयम्।</p>
<p>अस्मिन् दोषकरे प्राज्ञः कः कुर्यादात्मशेमुषीम् ॥ (१ ९)</p>
<p>असहेव ह्यसद्राजन् सत्सदेव नचाऽन्यथा ।</p>
<p>अतस्मिन् तन्मतिर्यातु सा च विभ्रम इष्यते ॥ (२०)</p>
<p>शुद्धस्य चात्मनस्तस्मिन् अहंकारश्च तत्कृतः।</p>
<p>यदहंकारयुक्तस्य ममतानर्थसम्भवः ॥ (२१ )</p>
<p>अहङ्कारममत्वाभ्यां सम्सारस्तु प्रवर्तते ।</p>
<p>आत्मनो द्वन्द्वहीनस्य गृहक्षेत्रादिवस्तुषु ॥ (२२)</p>
<p>तृष्णा च जायते नित्यं तेषु तेष्वप्यनाहता ।</p>
<p>तृष्णाकशाभिघातेन पीड्यते चाऽनिशं स्वयम् ॥ (२३)</p>
<p>अतृप्तो ह्यफलो हि स्यात्सर्वदा सर्वदा स्वपरिग्रहे ।</p>
<p>आर्जने रक्षणे तेषामायासश्च भ्रमो महान् ॥ (२४)</p>
<p>तस्य क्षये व्यये चैव ध्रुवं दुःख समागमः।</p>
<p>सुभगोमत्सुतश्चायं सुकुमारी च मे सुता॥ (२५)</p>
<p>भार्या मे सुभगा चेयं वर्तते महती मम ।</p>
<p>गृहादिकं सुपुष्टं मे दासीदासकसङ्कुलम् ॥ (२६)</p>
<p>अहो! देहस्य लावण्यं सदाचाहमहो अहम् ।</p>
<p>इत्यहङ्कारसंमोहो मूढान्तःकरणो नृप॥ (२७)</p>
<p>देहे देहाभिमानेन केवलं वर्तते यथा।</p>
<p>संसारविषवृक्षस्य कर्मबीजं शुभाशुभम् ॥ (२८)</p>
<p>कर्मणां च परिष्वङ्गो ह्यनाधिस्तस्य चात्मनः।</p>
<p>देव-तिर्य-ङ्मनुष्यादिशरीरग्रहणं नृप ॥ (२९)</p>
<p>अरूपस्यात्मनो नित्यं कर्मबन्धनहेतुकम् ।</p>
<p>कर्माणि विविधो निष्टाऽन्यनिष्टान्यपि सेवते ॥ (३०)</p>
<p>तत्तद्देहानुगुण्येन भोगेच्चापि च तत्कृता।</p>
<p>शुभं चाप्यशुभं कर्म द्विविधं च समीरितम्॥ (३१)</p>
<p>शुभं कृत्वाशुभं भुङ्क्ते पापं कृत्वाशुभेतरत् ।</p>
<p>बन्धस्य चास्याऽनादित्वादानन्त्यं कर्मणामपि॥ (३२)</p>
<p>कर्तारं कर्मचान्वेति वत्सो धेनुं यथा नृप ।</p>
<p>कर्माण्यनुभवेनैव विनश्यन्ति च देहिनाम्॥ (३३)</p>
<p>यदनेन कृतं कर्म शुभं वा यदि वाऽशुभम् ।</p>
<p>फलं तस्य च भोक्तव्यं देशकालोपलक्षितम्॥ (३४)</p>
<p>न चातिक्रमितुं शक्यमपि चैतत्स्वयं भुवा ।</p>
<p>कर्मवश्यमिदं विश्वं जगदेतच्चराचरम्॥ (२५)</p>
<p>कर्मणा क्षीयते सर्वं कर्मणा वर्धते पुनः ।</p>
<p>उच्चावचप्रभेदेन देहिनोऽस्य विशां पते ॥ (२६)</p>
<p>देहग्रहस्तथा शक्तिरुपलद्धिश्च कर्मणा ।<br>
स्वरूपतो न वैषम्यमात्मनो हि यतस्ततः ॥ (२७)</p>
<p>विशेषास्सकलाश्चास्य कर्मसंगोपलक्षिताः ।</p>
<p>कस्यचित्कर्मणो योगात् देवत्वं व्रजति स्वयम्॥ (२८)</p>
<p>एव मात्मा मनुष्यत्वं तथा तिर्यत्त्वमित्यसौ ।</p>
<p>तत्र तत्रोच्च नीचत्वं कर्मणा सर्वमश्नुते ॥ (२९)</p>
<p>स्थावरत्वं तथैवात्मा कर्मणा प्राप्यते वशः ।</p>
<p>एक एव क्वचिन्माता क्वचित्पुत्रश्च जन्मवान् ॥ (३०)</p>
<p>क्वचित्कर्ता च केषांचित् क्वचिन्मित्रं क्वचिद्रिपुः ।</p>
<p>स्वामी भृत्य इति ह्येव संज्ञानं त्वमुपैति सः॥ (३१)</p>
<p>प्रकारभेदात् सर्वेषा मेकस्मिन्नेव जन्मनि ।</p>
<p>गोत्वाऽश्वत्व मनुष्यत्व महिषत्वादि लक्षितम्॥ (३२)</p>
<p>तनुत्वेन गृहीतं स्यात् सर्वमेतत् नृपात्मनः ।</p>
<p>ननाम जातिर्नाऽन्ये च विशेषास्सन्ति हि स्वतः॥ (३३)</p>
<p>प्रकाशात्मा च चिन्मात्रो निर्गुणो निर्मलोऽव्ययः ।</p>
<p>एको निरञ्जनो नित्यो आत्मा शास्त्रेषु गीयते ॥ (३४)</p>
<p>एवं स्वतो निर्मलोऽपि कर्मणा संगतो भवेत् ।</p>
<p>अस्य ह्येवं प्रकाशत्वं कर्मणा च तिरोहितम्॥ (३५)</p>
<p>अतस्सर्वत्र राजेन्द्र मनुष्यत्वादि विभ्रमः।</p>
<p>तत्तद्देहानुगुण्येन भोगेच्छां वहति स्वयम्॥ (३६)</p>
<p>भुक्त्वैवानुगुणान् भोगान् यतते तेष्वहर्निशम् ।</p>
<p>दिव्यदेहं समुत्सृज्य मानुषं तु तथा व्रजेत् ॥ (३७)</p>
<p>विराजत्यनुरूपेण सुखोत्साहमेतत् नृप।</p>
<p>तदप्युत्सृज्य तिर्यक्त्वमुपेत्यापि तथा भवेत्॥ (३८)</p>
<p>तत्र तत्र च भोग्यं च शक्तिज्ञानं विलक्षणम् ।</p>
<p>तथापि सूकरादिभ्यो मर्त्यानां च विलक्षणम् ॥ (३९)</p>
<p>तेभ्यो विलक्षणोऽत्यर्थं देवानां भोग सम्भवः।</p>
<p>यज्जातीयं वपुः प्राज्ञो गृह्णाति च यथा नृप॥ (४०)</p>
<p>तथा तादृक्स्वमात्मानं मन्यते ज्ञान मोहितः ।</p>
<p>जन्मान्तरानुभूतं तदखिलं विस्मरत्यसौ॥ (४१)</p>
<p>एवं कर्मावृतियुतो ह्यात्मा कार्पासबीजवत् ।</p>
<p>स एव मोहजालेन वर्तते च नृपोत्तम॥ (४२)</p>
<p>नाना मोहमनोवृत्ति सक्तं तत्सकलं जगत्।</p>
<p>प्रवर्तयति विश्वात्मा वशी नारायणोऽव्ययः ॥ (४३)</p>
<p>लीलास्थानमिदं विद्धि परस्य परमात्मनः।</p>
<p>जगद्विश्वं महाराज शिशोः क्रीडनकं तथा ॥ (४४)</p>
<p>तत्संकल्प समुद्भूतं जगद्विश्वं चराचरम्।</p>
<p>न तद्वश्यः परः पुंसामेकोऽनन्तस्स ईश्वरः ॥ (४५)</p>
<p>स ह्यानन्दमयः श्रीमान् हेयसङ्गविवर्जितः ।</p>
<p>सर्वकल्याण संयुक्तः सर्वात्मा सर्वविद्वशी ॥ (४६)</p>
<p>शतानन्द परानन्द विभूत्येक पराश्रयः।</p>
<p>जगतस्तस्थुषश्चैव प्रभुः नेता सनातनः ॥ (४७)</p>
<p>कर्ता धाता विधाता च सर्वेषां पतिरीश्वरः ।</p>
<p>सर्वशक्तिस्स ईशानः सर्वज्ञः सर्वकृत्स्वयम् ॥ (४८)</p>
<p>अनादिनिधनः स्रष्टा विष्णुर्विश्वदृगव्ययः ।</p>
<p>नानाकर्मभवक्षेत्रभोक्तृवर्गसमन्वितम्॥ (४९)</p>
<p>तत्तत्कर्मानुगुण्येन विश्वमेतन्नियच्छति।</p>
<p>सर्वदा सर्वभूतेषु तिष्ठतस्तस्य चेशितुः ॥ (५०)</p>
<p>न कर्मणापरिष्वङ्गः पद्मपत्रस्यवाम्भसा ।</p>
<p>तथा च सर्वभूतानि तेषुतेष्वप्यवस्थितः ॥ (५१)</p>
<p>चेष्टास्वपि च सर्वासु नियोजयति केशवः ।</p>
<p>तत्तकर्मफलप्राप्तिः तत एव नरोत्तम ॥ (५२)</p>
<p>पुरुषार्थकरी शक्तिः पुरुषार्थान् हि देहिनाम्।</p>
<p>नानाकर्म महागर्त परिभ्रममुपेयुषः ॥ (५३)</p>
<p>क्षेत्रज्ञस्येश्वर ज्ञानात् शुद्धिरात्यन्तिकी मता ।</p>
<p>देहिनः कर्मबद्धस्य निमग्नस्य भवार्णवे॥ (५४)</p>
<p>वैकुण्ठस्मरणादन्यत् परित्राणं न जातुचित्।</p>
<p>अतस्तद्गुण विज्ञानात्तद्रूपस्मरणादपि ॥ (५५)</p>
<p>तन्नाम कीर्तनात्सद्यो मुक्तिं यान्ति नरा भुवि ।</p>
<p>ज्ञानादेव निवृत्तिस्यात् कर्मणामस्य देहिनः ॥ (५६)</p>
<p>ज्ञानाग्निस्सर्वकर्माणि दहत्येव न संशयः ।</p>
<p>भूयिष्ठाज्ञानतिमिरं मनो नेत्रगतं नृणाम्॥ (५७)</p>
<p>व्यपनीय सुखं गच्छेत् ज्ञानाञ्जनशलाकया।</p>
<p>कायिकी वाचिकी वृत्तिः मानसी यस्य नित्यशः॥ (५८)</p>
<p>नियता प्रवरे पुंसि तस्य मुक्तिः करे स्थिता ।</p>
<p>अन्तवन्ति फलान्यस्य सावधानीह कर्मणाम् ॥ (५९)</p>
<p>नित्यं च निरवद्यं च सन्तो ज्ञानफलं विदुः ।</p>
<p>कालो हि क्षपयत्याशु नृणामायूंषि भूमिप ॥ (६०)</p>
<p>अतो निश्रेयसं कर्म सद्यः कुर्वीत चात्मवान्।</p>
<p>क्षणात्क्षरण भूयिष्ठं मन्वानो देहमित्यपि॥ (६१)</p>
<p>यते त श्रेयसे नित्यं यतात्मा बाल्य एव तत् ।</p>
<p>यद्युज्ज्वलनकल्पैव देहिनां देह संस्थितिः॥ (६२)</p>
<p>तापत्रयाभितप्तस्य शनैः क्षयमुपेयुषः ।</p>
<p>बाल्ये क्रीडारतिस्तस्य यौवने विषयस्स्पृहा ॥ (६३)</p>
<p>अशक्तो जरया देहि तृष्णारोगपरो यतः ।</p>
<p>अतो यते तमतिमा नात्मनो बन्धमुक्तये ॥ (६४)</p>
<p>अपायबहुलं चाल्पं दुःखसम्भिन्नमेव च ।</p>
<p>कर्मणः फलमिच्छन्ति सततं हीनबुद्धयः ॥ (६५)</p>
<p>हेयाकरमसद्विश्वं कर्मणः फलमित्यपि ।</p>
<p>प्रज्ञया धृतसंकल्पः कृतिनस्तन्न मन्वते ॥ (६६)</p>
<p>यत्र गत्वा नशोचन्ति नरोगो नाऽशुभानि च ।</p>
<p>तदेव परमं प्राप्तुं यतेत मतिमान्नरः ॥ (६७)</p>
<p>अशोकमनवद्यं च भद्रसेतुः परात्परम्।</p>
<p>ध्यायतां च तथाभावं परं ब्रह्म प्रयच्छति ॥ (६८)</p>
<p>यतेतद्ब्रह्म परमं प्राप्तुं निश्चितधीरिह।</p>
<p>नियतात्मा व्रती शुद्धो ब्रह्मगच्छेन्न संशयः॥ (६९)</p>
<p>इति प्राणान् वशीकुर्वन् तपसा नियमेन च ।</p>
<p>अवाप्य चेतसश्शुद्धिं दान्तश्शान्तो विचक्षणः ॥ (७०)</p>
<p>प्रविलीय शुभं चेतः परस्मिन्नपि वस्तुनि।</p>
<p>ध्वस्तपापमतिः प्राज्ञो योगीनिर्वाणमृच्छति॥ (७१)</p>
<p>संसारसर्पदष्टस्य योगो हि परमौषधम् ।</p>
<p>योगेन मोहकलिलं व्यपनीय प्रसीदति ॥ (७२)</p>
<p>प्रसन्न चेतसा राजन्! सकलं लक्षितं भवेत् ।</p>
<p>योगिनश्चेतसः शश्वत् प्रसादं समुपेयुषः ॥ (७३)</p>
<p>वैराग्यलक्षणासम्पद्भूयसी व्यवतिष्ठते।</p>
<p>वैराग्यं नाम राजेन्द्र नराणां परमं सुखम् ॥ (७४)</p>
<p>विपश्चिद्रिपुमूर्तीयं कामं क्रोधञ्च भूमिप ।</p>
<p>वैराग्यनाम्ना त्वसिना जयेदिति च मे मतिः ॥ (७५)</p>
<p>चिरन्तनौ रिपुजेयौ कामक्रोधौ तथानृप।</p>
<p>येनेमौ विजतौ लोके सोव्यवश्च चिरं सुखी॥ (७६)</p>
<p>विरक्तश्च जगच्चैव द्वावेतौ तु लयाधृतौ ।</p>
<p>विरक्तो हि गरीयांश्च सर्वस्मादिति मे मतिः॥ (७७)</p>
<p>तस्माद्वैराग्यसम्पत्यै यतेत मतिमान्नरः ।</p>
<p>तेनासद्व्यपनीयाशु सुखं गच्छेत्सनातनम्॥ (७८)</p>
<p>अतस्त्वेतत्प्रशंसन्ति वैराग्यमपि योगिनः ।</p>
<p>संसाराग्नि प्रतप्तानां तद्धि श्रेयः परं मतम् ॥ (७९)</p>
<p>तपस्तीव्रं च कुर्वाणा योगिनो दृढनिश्चयाः।</p>
<p>वैराग्यलक्षणां सिद्धिं प्रार्थयन्ते विपश्चितः ॥ (८०)</p>
<p>वर्तमानेषु सर्वत्र विरक्तेषु नरेष्वपि ।</p>
<p>न लेपः कर्मणामत्र पद्मपत्रेष्विवाम्भसः ॥ (८१)</p>
<p>वैराग्याल्लभते योगं स्वाविष्कारोपलक्षणम् ।</p>
<p>तेन सर्वपरिक्लेशानतीत्य परमश्नुते ॥ (८२)</p>
<p>नित्यं स्वाध्यायनिरतो नित्यमाचार्यसम्मतः।</p>
<p>सत्यार्जव दयाऽहिंसा क्षमायुक्तोऽनसूयकः ॥ (८३)</p>
<p>इन्द्रियाणि समाहृत्य विषयेभ्यस्तु चेतसा ।</p>
<p>ब्रह्म ध्यायन् सदासीत तदभ्यासरतिर्यतः ॥ (८४)</p>
<p>एवं चाऽहरहः कुर्वन् योगी नियतमानसः ।</p>
<p>कालात्कर्मावृतिं त्यक्त्वा निर्वाणमपि स व्रजेत् ॥ (८५)</p>
<p>यत्र गत्वा न शोचन्ति योगिनो ध्वस्तबन्धनाः ।</p>
<p>ज्ञान ज्ञेयं विदुर्ब्रह्म तद्विष्णोः परमं पदम्॥ (८६)</p>
<p><strong>इति</strong> <strong>श्रीगारुडपुराणे</strong> <strong>श्रीरङ्गमाहात्म्ये</strong> <strong>द्व्यधिकशततमोऽध्यायः</strong> <strong>।</strong></p>
<p><strong>श्रीरङ्गमाहात्म्यम्–१०३</strong></p>
<p><strong>परब्रह्मस्वरूपोपदेशः</strong></p>
<p>पक्षी –</p>
<p>अथ तद्ब्रह्म परमं सर्वशक्तिमयं विदुः।</p>
<p>परं परस्मात्परमम् नित्यं व्यापकमक्षयम् ॥ (१)</p>
<p>समस्त हेय रहितं परमानन्द लक्षणम्।</p>
<p>स्थूलात्स्थूलतरं नित्यं गरीयोऽपि गरीयसाम् ॥ (२)</p>
<p>अनिर्देश्यं विशेषेण परं ब्रह्माभिदं विभु ।</p>
<p>निर्गुणं निर्मलं शान्तम् सत्यं सदसतः परम् ॥ (३)</p>
<p>अजं सर्वगतं शुद्धम् सर्वाधारं सनातनम् ।</p>
<p>विश्वं यतश्च तत्सर्वम् धाम धाम्नां परात्परम् ॥ (४)</p>
<p>नियन्तृ भोक्तृ सर्वस्य कर्तृ कारयितृ प्रभुम् ।</p>
<p>ज्ञातृ ज्ञेयं परं ज्ञानम् स्रष्टृ संहर्तृ देशिकम्॥ (५)</p>
<p>अनौपम्यमनिर्देश्यं सर्वाधारमजं विभुम् ।</p>
<p>भद्रसेतुं परं शान्तं निरवद्यं निरञ्जनम् ॥ (६)</p>
<p>कल्याणगुणसम्पन्नं सम्पूर्णसर्वशक्तिमत् ।</p>
<p>सर्वाद्भुतं परं ज्योतिः परतत्वं परात्परम्॥ (७)</p>
<p>सर्वायतसमव्यक्तममृतं विश्वभावनम् ।</p>
<p>अमोघमचलं नित्यं वचसां वाच्यमुत्तमम्॥ (८)</p>
<p>नित्यं योगिवरैर्ध्येयं सदा दृश्यं च सूरिभिः ।</p>
<p>प्राप्यं च परमज्ञानैर्भक्तिनम्रात्ममानसैः ॥ (९)</p>
<p>नारायणाह्वयं श्रीमत्सर्वविद्याश्रयं शुभम् ।</p>
<p>संसारार्णवमग्नानां परित्राणं च तद्विदाम् ॥ (१०)</p>
<p>तत्संस्मृति सुधा सर्वं तापं क्षपयति क्षणात्।</p>
<p>सर्वैर्नः क्षपणं तस्य नाम स्वस्त्ययनं मतम् ॥ (११)</p>
<p>तद्ज्ञानी सर्वकर्माणि भस्मसात्कुरुतेऽनिशम् ।<br>
एवमेतत्परंब्रह्म विष्ण्वाख्यमिति ये विदुः ॥ (१२)</p>
<p>कृतिनस्ते महात्मानः संसारं च तरन्ति ते।</p>
<p>करुणापूर्णमुदितं यद्ब्रह्म परमं नृप ॥ (१३)</p>
<p>सर्वकल्याणसंपूर्णं स्वयं सदसतः परम् ।</p>
<p>ज्ञायते तत्परं ब्रह्म देहादिषु च देहिवत् ॥ (१४)</p>
<p>भूतानामुपकाराय स्वेच्छा तत्र च कारणम् ।</p>
<p>अतीतं सर्ववचसां मनसामप्यगोचरम् ॥ (१५)</p>
<p>अदृश्यं योगिभिश्शुद्धैः ध्वस्तक्लेशैरकल्मषैः ।</p>
<p>सर्वं सामान्यनिर्मुक्तं सर्वस्माच्छविलक्षणम्॥ (१६)</p>
<p>अप्राप्यं तु यतो राजन् सुलक्षमिति चेतसा ।</p>
<p>विना तत्संश्रयं लोके संसारोच्छेदलक्षणा ॥ (१७)</p>
<p>न विमुक्तिश्च सर्वेषां योगिनामपि मानद ।</p>
<p>परं मुकुन्दविज्ञानं संसार क्षपणक्षमम्॥ (१८)</p>
<p>विश्वोत्पत्तिलयत्राणकारणं परमं नृप।</p>
<p>तदेव च ब्रह्मपरं शक्यं नान्येन केनचित् ॥ (१९)</p>
<p>स्रष्टा नारायणो नित्यं सृज्यं च सकलं च यत्।</p>
<p>पाता नारायणः पाल्यमितरश्चाऽखिलं नृप॥ (२०)</p>
<p>संहर्ता केशवः साक्षात्संहार्यं चेतरत्तदा ।</p>
<p>तत्कार्ये सर्वकर्तृत्व शक्तियोगो न विद्यते॥ (२१)</p>
<p>निर्वाणमपि राजेन्द्र तस्मादेवेति निश्चितम् ।</p>
<p>कर्मबद्धतया सान्निर्वाणं प्राप्यते नरैः ॥ (२२)</p>
<p>अन्योन्यकर्मणा बद्धो न बन्धाव नयक्षमः।</p>
<p>अन्यत्र वासुदेवाद्धि नाऽन्यतो मुक्तिरित्यपि॥ (२३)</p>
<p>सर्वज्ञस्सर्वशक्तिश्च सर्वबन्धविवर्जितः।</p>
<p>विष्णुरेवस्वतस्सिद्धः क्षमा भूयिष्ठ इत्यपि॥ (२४)</p>
<p>तत एव नृणां लोके पुरुषार्थस्तु नान्यतः ।</p>
<p>पुरन्दरादीनाराध्य पुरुषाः प्राप्नुवन्ति हि॥ (२५)</p>
<p>देश काल परिच्छिन्नां गतिं निर्वाणलक्षणाम् ।</p>
<p>तत एव परिच्छिन्नगतिर्निर्वाणलक्षणा ॥ (२६)</p>
<p>अतस्तत्संश्रयप्राप्त्यै करुणापूर्णमानसः ।</p>
<p>मनसामप्यलक्ष्यत्वात् स्वयं निर्मलचेतसाम्॥ (२७)</p>
<p>चेतोभिर्विषयीकर्तुं सुलभत्वमियात्स्वयम् ।</p>
<p>ततस्तत्सदृशाकारग्रहणेन करोति तत् ॥ (२८)</p>
<p>सजातीयेषु सर्वेषां सुखं स्यात्करणाग्रहः।</p>
<p>अतस्तत्सजातीनां सदृशीमात्मनस्तमम् ॥ (२९)</p>
<p>बिभ्रद्देवादिभूतेषु स्वेच्छया भवति स्वयम् ।</p>
<p>तत्तद्देहाऽनुरूपाणि कर्माणि च करोत्यजः ॥ (३०)</p>
<p>कान्ति लावण्य सुभगं वपुर्वै कान्तिमार्जितम् ।</p>
<p>प्रकाशते महायोगी भक्तानुग्रहकाम्यया ॥ (३१)</p>
<p>एवमित्थं स भगवान् सन्निधत्ते स्वयं विभुः ।</p>
<p>इति यो वेद मतिमान् स तत्पुरुषमृच्छति ॥ (३२)</p>
<p>पापाभिभवसङ्गत्या न केषांचिदियं मतिः ।</p>
<p>पापानि क्षपयंत्याशु कृतिनो योगिनो भुवि ॥ (३३)</p>
<p>पुण्यक्षेत्रे निवासाच्च पुण्यतीर्थस्य सेवया।<br>
भगवान् रमते यत्र तत्क्षेत्रं पुण्यलक्षणम् ॥ (३४)</p>
<p>तीर्थं च तत्प्रसक्तं तदित्येव मुनयो विदुः ।</p>
<p>श्रीमत्पुष्करिणी तीर्थं तीर्थानामुत्तमं विदुः ॥ (३५)</p>
<p>एतत्क्षेत्रं महत्पुण्यं सर्वकल्मषनाशनम् ।</p>
<p>भगवान् रमते त्वत्र रङ्गधामा स्वयं हरिः ॥ (३६)</p>
<p>सन्तोऽनन्तभवारब्धपापानि क्षपयन्ति हि ।</p>
<p>वसामि नियतो राजन्! रमणीये नदीतटे ॥ (३७)</p>
<p>एतद्रङ्गमिति ख्यातं सर्वश्रुतिपथं गतम् ।</p>
<p>एतच्छ तीर्थमतुलं श्रीमत्पुष्करिणीति च ॥ (३८)</p>
<p>इयं च सर्वभूतानां सर्वकल्मषनाशिनी।</p>
<p>परं पवित्रमतुला कावेरीति च विश्रुता॥ (३९)</p>
<p>अत्र सिद्धामहात्मानो मुनयः क्षीणकल्मषाः ।</p>
<p>अपास्य भवसंतापं शुद्धिमात्यन्तिकीङ्गताः ॥ (४०)</p>
<p>बहवो ब्राह्मणाश्चाऽत्र राजानश्चाऽतिधार्मिकाः ।</p>
<p>वैश्याश्च पूतपाप्मानः शूद्राश्च शुभदर्शनाः ॥ (४१)</p>
<p>स्वं स्वं कर्म च कुर्वाणा वीतरागतया नृप ।</p>
<p>पुरुषार्थानभीप्संतः परां सिद्धिमवाप्नुवान्॥ (४२)</p>
<p>अतः श्रीमन् महद्धाम श्रीरङ्गमिति विश्रुतम् ।</p>
<p>निश्रेयसार्थं राजेन्द्र! तदेतत्संश्रयामहे ॥ (४३)</p>
<p>एतत्प्रपद्यमानानां नराणां च नराधिप ।</p>
<p>अतृप्तिर्मनसः खेदो जायते न हि जातुचित् ॥ (४४)</p>
<p>अत्र प्रवृत्तमतुलमाख्यानं मुनिभिः श्रुतम्।</p>
<p>सर्वपुष्टिप्रदं पुण्यं तच्छृणुष्व नराधिप ॥ (४५)</p>
<p>पुरा प्रभाकरो नाम गर्गगोत्रसमुद्भवः ।</p>
<p>ब्रह्मचारी जितक्रोधो यतवाक्कायमानसः ॥ (४६)</p>
<p>तपस्वी सत्यवाक् शुद्धः तेजस्वी चरितव्रतः।</p>
<p>योगदृष्ट्या महाबुद्धिः सर्वप्रत्यक्षदर्शवान्॥ (४७)</p>
<p>नियमेन च संयुक्तः सर्वाशाखास्वधीतवान्।</p>
<p>तदभ्यासरतिर्योगी विचचार महीतले ॥ (४८)</p>
<p>परमायुश्च तपसा सम्प्राप्य नियमेन च।</p>
<p>वेदानधिजगौ सर्वान् युक्तः प्रोत्साह सम्पदा ॥ (४९)</p>
<p>सकलाध्ययनं कर्तुमानन्त्यान्न श्शाक सः।</p>
<p>श्रुतिस्तापदनन्ता वै वेदाहीति हि संमता॥ (५०)</p>
<p>अतो नेश्वरविज्ञानपरिमाणं स्फुरत्यपि ।</p>
<p>असिद्धाग्रहणात्तावन्नेश्वरस्यानभिज्ञता ॥ (५१)</p>
<p>अधीयानोऽपि सततं दुष्पारस्यागमां बुधेः ।</p>
<p>न पारं प्राप्तवान् राजन् न कर्माम्बुनिधे रिव ॥ (५२)</p>
<p>तपश्चकार भगवान् सकलाऽध्ययनेच्छया।</p>
<p>दशवर्षाणि वाय्वाशी तस्थौ पञ्चाग्नि मध्यगः॥ (५३)</p>
<p>निरुच्छ्वासस्तथा पञ्चवर्षाणीति च न श्रुतम् ।</p>
<p>स्वदक्षिणपदाङ्गुष्ठ स्थित्या संवत्सरत्रयम् ॥ (५४)</p>
<p>इत्थं प्रकुर्वतस्तस्य सततं तप उत्तमम्।</p>
<p>समुत्तस्थौ महानग्निर्भस्मीकुर्वन् दिशो दश ॥ (५५)</p>
<p>समुद्विग्नास्ततो देवाः तपसा भावितात्मनः।</p>
<p>चक्रुश्च तपसो विघ्नान् बहुधाऽत्र नरोत्तम ॥ (५६)</p>
<p>स्वयोगमहिमप्राप्त स्थिरचित्त गतिस्त्वयम्।</p>
<p>सर्वविघ्नमनाधृत्य सुखं तस्थौ महामतिः ॥ (५७)</p>
<p>ततः स्वर्गौकसस्सर्वे तपसा तप्तचेतसः।</p>
<p>पुरन्दरं पुरस्कृत्य ययुः पद्मासनं नृप॥ (५८)</p>
<p>ऊचुश्च तपसा वृद्धिं द्विजेन्द्रस्य महात्मनः ।</p>
<p>विनाशं चैव लोकानां परितापं च सर्वशः॥ (५९)</p>
<p>देवाः –</p>
<p>ब्रह्मन्! द्विजवरः कश्चित् कालाऽनल समप्रभः ।</p>
<p>तिग्मेन तपसालोकान् दहति स्म स निर्घृणः ॥ (६०)</p>
<p>प्रतप्तमभवन् विश्वं तपसा भावितात्मनः।</p>
<p>तच्छ संज्ञायतेऽस्माभिः द्विजो यदभिवाञ्छति॥ (६१)</p>
<p>पक्षी –</p>
<p>समाकर्ण्य वचः तेषां ब्रह्मलोक पितामहः ।</p>
<p>निर्ययौ यत्र स मुनिः सुरसङ्घैस्समावृतः ॥ (६२)</p>
<p>स चोर्ध्वबाहुः द्युतिमानचलः काष्ठसन्निभः ।</p>
<p>तस्थौ ब्रह्मसमाकाङ्क्षान् प्रतप्ताऽङ्गारसन्निभः ॥ (६३)</p>
<p>तमुवाच जगत्स्रष्टा प्रभाकरमृषीं तदा ।</p>
<p>शृण्वतां सर्व देवानां दिशस्सन्नादयन्निव॥ (६४)</p>
<p>ब्रह्मा –</p>
<p>प्रीतोऽस्मि तपसा ब्रह्मन् सम्यक्तप्तेन भूयसा।</p>
<p>प्रभाकर द्विज श्रेष्ठ! ब्रूहि यत्तेऽभि वाञ्छितम् ॥ (६५)</p>
<p>प्रभाकरः –</p>
<p>इच्छामि वेदानखिलानधिगन्तुमहं प्रभो ।</p>
<p>अतस्तीव्रेण तपसायुक्तात्माहमिह स्थितः ॥ (६६)</p>
<p>ब्रह्मा –</p>
<p>अल्पमायुश्च मर्त्यानां शक्तिं चापि तथा विदुः।</p>
<p>अनन्ता भगवन्वेदाः कथमेतद्भविष्यति॥ (६७)</p>
<p>प्रभाकरः –</p>
<p>तपोगतिर्हि भूतानां तप एव परायणम् ।</p>
<p>तपसा निर्जितालोकाः तपसानिर्वृतिं गताः॥ (६८)</p>
<p>तपसा पूतपाप्मानो निर्वाणं परमं गताः।</p>
<p>तपसा परमायुश्च शक्तिं चाऽपि तथाप्नुयुः ॥ (६९)</p>
<p>ब्रह्मा –</p>
<p>तपसा विजता लोकाः तपपुण्यास्सनातनाः।</p>
<p>तानिर्मासु समृद्धार्थान् सुखं भुङ्क्ष्वेह मा नद ॥ (७०)</p>
<p>प्रभाकरः –</p>
<p>न चाऽहं कामये लोकान् ह्यहं गतिमुत्तमम् ।</p>
<p>वेदजातं च सकलमध्येतुं कामये प्रभो ॥ (७१)</p>
<p>पक्षी</p>
<p>समाकर्ण्य वचस्तस्य द्विजवर्यस्य धीमतः ।</p>
<p>न चैतद्वेद्यमित्युक्त्वा तत्रैवाऽन्तरधीयत॥ (७२)</p>
<p><strong>इति</strong> <strong>श्रीगारुडपुराणे</strong> <strong>श्रीरङ्गमाहात्म्ये</strong> <strong>त्र्यधिकशततमोऽध्यायः</strong> <strong>।</strong></p>
<p><strong>श्रीरङ्गमाहात्म्यम्–</strong> <strong>१०४</strong></p>
<p><strong>ब्रह्मप्रभाकरद्विजसंवादः</strong></p>
<p>पक्षी-</p>
<p>अथ द्विजवरो राजन् यथात्मा दृढनिश्चयः ।</p>
<p>पुनस्तपस्समास्थाय भूयस्तस्थौ महामतिः ॥ (१)</p>
<p>ततस्समुत्थितो वह्निर्ज्वलन् ब्रह्म तपोमयः ।</p>
<p>ददाह लोकानखिलान् स देवासुर पन्नगान् ॥ (२)</p>
<p>अभ्युपेत्य च तं विप्रं पुनश्चोच्चैः प्रजापतिः ।</p>
<p>अब्रवीच्च यदिष्टं ते वरं तद्वियतामिति ॥ (३)</p>
<p>पुनश्चोवाच तं विप्रो ब्रह्माणमभि पूज्यते ।</p>
<p>इच्छामि सकलान्वेदान् अद्येतुमिति सादरम्।</p>
<p>निशम्य तद्वचः स्थैर्यं भगवान् कमलासनः॥ (४)</p>
<p>तन्नशक्यं तवेत्युक्त्वा तत्रैवान्तरधीयत।</p>
<p>सोऽप्यतिष्ठद्यथापूर्वमुग्रे तपसि संयतः॥ (५)</p>
<p>सन्निम्येन्द्रियग्रामं समाधिः नियमश्शुचिः ।</p>
<p>अथोवाच पुनः तत्रैवान्तर्हित स्स्वयम्॥ (६)</p>
<p>प्रभाकरं द्विजं राजन् तपसा ध्वस्तकिल्बिषम् ।</p>
<p>ब्रह्मा –</p>
<p>भो भो विप्र नृशंसन्ते कृत्यं यच्च चिकीर्षसि ॥ (७)</p>
<p>भस्मीभूता इमे लोकाः तपसा तप सुव्रत।</p>
<p>कर्मणा हि जगत्सर्वं प्रतिबद्ध प्रकाशते ॥ (८)</p>
<p>अविवेकाल्प शक्तिश्च नष्टस्मृति रसङ्गतः ।</p>
<p>अनन्तशाखिनो वेदाः अध्येतुं सकला इह ॥ (९)</p>
<p>कथमत्यल्पसत्वेन त्वया शक्या वद द्विज।</p>
<p>विरम त्वं ततो घोरात्तपस श्शान्तिमानसः ॥ (१०)</p>
<p>निरुद्विग्नः तत स्सर्वे लोकास्संतु गतव्यधाः ।</p>
<p>पक्षी –</p>
<p>इत्याकर्ण्य द्विजो वाणी गम्भीरं च वियद्गताम् ॥ (११)</p>
<p>मुनिस्सन्तोषमतुलं समपद्यत भूपते ।</p>
<p>अथोवाच वचो धीमान् समुद्वीक्ष्य च तां दिशम् ॥ (१२)</p>
<p>वाणी तु वदतां श्रेष्ठ यतो निस्सरतिस्स्वयम् ।</p>
<p>ब्राह्मणः –</p>
<p>योऽब्रवीति वियन्ममध्ये स्वयमन्तर्हितो वचः॥ (१३)</p>
<p>नमो दृश्यस्वरूपाय तस्मै देवाय वेधसे।</p>
<p>तपसा विन्दते लोका नमलानपि पूरुषः ॥ (१४)</p>
<p>तपसा परमिच्छन्ति निर्वाणमपि शाश्वतम् ।</p>
<p>पाप्मानं क्षपयन्त्वाशु तपसा भुवि मानवाः॥ (१५)</p>
<p>तपसा चैहिकं सिद्धिं विपुलामपि विन्दति ।</p>
<p>लभन्ते च सुतादीन् तान् तपसा मर्त्यजातयः॥ (१६)</p>
<p>अक्षयं च धनं चापि तपस्यन्तो नरा भुवि ।</p>
<p>अत स्संपत्स्यतेऽस्माकं तपसा भावितात्मनाम् ॥ (१७)</p>
<p>अपि सर्वं सुदुष्ट्रामिति मेधीयते मतिः।</p>
<p>यतेंद्रियस्य सततं तिग्मे तपसि तिष्ठतः ॥ (१८)</p>
<p>युक्ताचारस्य तस्यैव किं नाम च सुदुर्लभम् ।</p>
<p>पक्षी –</p>
<p>इति श्रुत्वा वचस्तस्य द्विजस्य कमलासनः॥ (१९)</p>
<p>तूष्णीं भूतो नृपश्रेष्ठ जगाम भवनं स्वकम् ।</p>
<p>अथ पञ्चाग्निमध्यस्थो भास्करं च प्रभाकरः॥ (२०)</p>
<p>तपसा तोषयामास नियतश्शान्तमानसः ।</p>
<p>विवस्वानपि सन्तुष्टस्तपसा भूयसा मुनेः ॥ (२१)</p>
<p>किरीटकुण्डलस्रग्वी तस्यान्तिकमुपागमत् ।</p>
<p>नभसस्तु विनिर्यान्तमादित्यमपि पश्यताम्॥ (२२)</p>
<p>नराणामपि चक्षूंषि ह्यस्पुटंश्च सहस्रधा ।</p>
<p>समायातं स तिग्मांशुं द्विजस्तमनपायिनम्॥ (२३)</p>
<p>दृष्ट्वा प्रभारं राजं स्तुष्टाव प्रयतस्स्वयम् ।</p>
<p>नमो भगवते तुभ्यं भास्करायाऽमलात्मने॥ (२४)</p>
<p>लोक दृष्टप्रभावाय नमस्ते सर्वसाक्षिणे ।</p>
<p>प्ररूढमपि लोकस्थं बाह्यमाभ्यन्तरं तमः॥ (२५)</p>
<p>प्रभो करशतैः कृत्स्नं शश्वत् क्षपयते नमः।</p>
<p>नमोस्त्वानन्दरूपाय नमस्ते चात्मयोनये ॥ (२६)</p>
<p>नमस्सत्यस्वरूपाय नमस्ते ब्रह्ममूर्तये ।</p>
<p>अज्ञानतिमिरघ्नाय नमो ज्ञानप्रदायिने ॥ (२७)</p>
<p>सर्व भूतान्तरस्थाय नमस्ते लोकचक्षुषे।</p>
<p>विद्याधीशाय शुद्धाय गोत्रे गोपतये नमः ॥ (२८)</p>
<p>पक्षी –</p>
<p>इति स्तुतो रविः प्रीतः प्रभाकरमिदं वचः।</p>
<p>तमुवाच द्विजश्रेष्ठं दिशोदश विनादयन् ॥ (२९)</p>
<p>आदित्यः –</p>
<p>परितुष्टोऽस्म्यहं ब्रह्मन् स्तोत्रेणाऽनेन सुव्रत ।</p>
<p>ईप्सितं ते वरं दद्मि व्रियतां तत्त्वयाऽधुना ॥ (३०)</p>
<p>ब्राह्मणः –</p>
<p>भगवन्नहमध्येतुं वेदानप्यखिलानिह।</p>
<p>सुसंवृत्तस्तथैवास्तु प्रसादात्तेऽखिलात्मनः॥ (३१)</p>
<p>पापं विनाशयत्येव पुरुषार्थं च देहिनाम् ।</p>
<p>अतः पापक्षये मे स्यात् प्रसादादीश्वरस्य ते ॥ (३२)</p>
<p>आदित्यः –</p>
<p>तपसा ध्वस्तपापास्य ज्ञानवैराग्यजन्मनः ।</p>
<p>मत्प्रसादाद द्विजश्रेष्ठ सर्वं सम्पत्स्यते तव ॥ (३३)</p>
<p>ब्राह्मणः –</p>
<p>प्रब्रूहि भगवन्नद्य कर्मसाक्षिन् जगद्गुरो।</p>
<p>पापानि क्षपयंत्याशु नरा ये न च तद्भुवि ॥ (३४)</p>
<p>आदित्यः –</p>
<p>शृणु यज्ञेन दानेन तपसा तीर्थसेवया ।</p>
<p>अनेक जन्म संसिद्धमेनः क्षयति द्विज ॥ (३५)</p>
<p>ब्राह्मणः –</p>
<p>ब्रूहि कीदृग्विधो यज्ञो दानं वा भगवंस्तपः ।</p>
<p>कानि तीर्थान्यहं विद्यां यच्छ्रेयः तद्वदस्व मे॥ (३६)</p>
<p>आदित्यः –</p>
<p>कायिकं वाचिकं चैव मानसं च त्रिधा मतम् ।</p>
<p>यज्ञो दानं तपश्चैव तत्र तत्र शृणुष्व मे ॥ (३७)</p>
<p>कायिकं विहितं कर्म तद्बुद्युपहितं द्विज।</p>
<p>वाचिकं तु द्विजश्रेष्ठ जपयज्ञं प्रचक्षते॥ (३८)</p>
<p>विदुर्ज्ञानमयं यज्ञं मानसं तद्विदो जनाः।</p>
<p>अहर्ले च सुवर्णादि दानं तत्कायिकं मतम् ॥ (३९)</p>
<p>आर्तानामभयं ह्येतत् दानं तद्वाचिकं स्मृतम् ।</p>
<p>विद्या स्वाद्याययोर्दानं तद्दानं मानसं द्विज ॥ (४०)</p>
<p>अहिंसाब्रह्मचर्यादि तपः कायिकमुच्यते।</p>
<p>वाचिकं सत्यवचनम् भूतद्रोहविवर्जितम् ॥ (४१)</p>
<p>मानसं मनसश्शान्तिः सर्ववैराग्यलक्षणा ।</p>
<p>तीर्थं च द्विविधं प्रोक्तं स्थावरं जङ्गमं त्विति ॥ (४२)</p>
<p>एकान्तिनः सदायुक्ताः परध्यानोपबृंहिताः।</p>
<p>शीलवंतो दयावन्तो ज्ञानिनस्तत्वदर्शिनः ॥ (४३)</p>
<p>त एव जङ्गमं तीर्थं परं चाहुर्महर्षयः ।</p>
<p>पुष्करादीनि पुण्यानि सरांसि च महामते॥ (४४)</p>
<p>पुण्याश्च नद्यो गङ्गाद्यास्तदैतत्स्थावरं मतम् ।</p>
<p>तीर्थानामपि सर्वेषां मता पुष्करिणी परा॥ (४५)</p>
<p>ते प्रशस्ततरास्सिद्धा एतस्मिन्निवसन्ति ये।</p>
<p>श्रीमद्रङ्गमितिख्यातं तदभ्याशे प्रतिष्ठितम्॥ (४६)</p>
<p>यत्र शेते परःपुंसाम् लोकानुग्रहकाम्यया।</p>
<p>यदिष्ठा शाश्वतीसिद्धिस्तपः पुष्करणीं द्विज ॥ (४७)</p>
<p>अधुना व्रज भूयिष्ठं व्रजतन्ते तपः फलम् ।</p>
<p>तत्रैव क्षपणं कृत्वा सिद्धिं प्राप्य च भूयसीम् ॥ (४८)</p>
<p>प्रतिलभ्य च कामांस्त्वमिष्टाङ्गतिमवाप्स्यसि ।</p>
<p>सुनेत्र इति ख्यातः तत्र पक्षी महाबलः॥ (४९)</p>
<p>स ब्रह्मणा दत्तवरो वेदाप्त्यै स महामतिः ।</p>
<p>तदासीद्विदुषां श्रेष्ठस्सदाऽध्यात्मपरायणः ॥ (५०)</p>
<p>चिरन्तनो महायोगी तत्वज्ञान निधिस्स्वयम् ।</p>
<p>समाकृतिभिरन्यैश्च सेवितस्समबुद्धिभिः ॥ (५१)</p>
<p>रङ्गनाथमभिध्यायन् वसतिस्म नदी तटे ।</p>
<p>तं प्रणम्य च विज्ञानं ज्ञेयं पृच्छ स वक्ष्यति ॥ (५२)</p>
<p>ब्राह्मणः –</p>
<p>कथं स पक्षि तां प्राप्त ईदृशो लोकपूजितः ।</p>
<p>नादे च त्वं प्रपद्यन्ते महान्तो यान्ति चोच्चताम्॥ (५३)</p>
<p>आदित्यः –</p>
<p>सर्वतोऽपि द्विजश्रेष्ठ वपुर्गृहन्ति साधवः ।</p>
<p>महान्तोऽपि महाभागाः स्वेच्छा तत्र हि कारणम् ॥ (५४)</p>
<p>अयं चिक्लीतमो नाम मनस्वी सत्यवाग् ऋजुः ।</p>
<p>ऊर्ध्वरेतो महाभागो योगी दृष्टपरावरः॥ (५५)</p>
<p>तपसा तोषयामास नारायणमनामयम्।</p>
<p>सन्निधत्ते स भगवान् तस्य देवो जनार्दनः॥ (५६)</p>
<p>स च वाग्भिः प्रसन्नाभिस्तुष्टाव मधुसूदनम् ।</p>
<p>तत्प्रणामाञ्जलिपरो भक्तिभारावनामितः ॥ (५७)</p>
<p>परिपूर्णोऽखिलाधारस्तस्य तुष्टः श्रियः पतिः ।</p>
<p>वृणीष्वेति वरं विप्रं प्रोवाच पुरुषोत्तमः॥ (५८)</p>
<p>स च वव्रे महायोगी सर्वान् वेदानहं प्रभो ।</p>
<p>अवगन्तुमिहेच्छामि त्वत्प्रसादादिति द्विजः ॥ (५९)</p>
<p>स च प्रोवाच भगवान् सर्वप्राणभृतां वरः ।</p>
<p>पुराणपुरुषश्रेष्ठः सर्वेषां पतिरीश्वरः॥ (६०)</p>
<p>वेदाश्च सकला ब्रह्मन् तपस्सिद्धा भवन्तु ते ।</p>
<p>शक्तिश्च भूयसी विप्र मत्प्रसादाद्भविष्यति॥ (६१)</p>
<p>अन्यच्च शृणु विप्रर्षे वचस्त प्राप्तये परम् ।</p>
<p>विद्याऽधिदैवतं देवीमाऽऽराधय सरस्वतीम् ॥ (६२)</p>
<p>प्रदास्यति स्वयं तुष्टा तच्छक्तिं च सरस्वती।</p>
<p>विदुषां त्वां श्रेष्ठतमः कृतार्थस्त्वं भविष्यसि ॥ (६३)</p>
<p>इत्युक्त्वा देवदेवेशः तत्रैवाऽन्तरधीयत।</p>
<p>स विप्रः पूजयामास ततो देवीं सरस्वतीम् ॥ (६४)</p>
<p>देवी प्रत्यक्षतां मातः तपसा तुष्टमानसा।</p>
<p>वरं वृणीष्वेति मुनिं प्रोवाचेदं सरस्वती ॥ (६५)</p>
<p>स होवाच महाभागः प्रणम्य च सरस्वतीम् ।</p>
<p>सर्व विद्या विशालाक्षी प्रसादादाप्नुयामिति॥ (६६)</p>
<p>देवी तथेति चाभाष्य पुनर्विप्रं जगाद सा।</p>
<p>इमे पतङ्गाश्चत्वार उद्गिरन्ति यथा मिषम्॥ (६७)</p>
<p>तच्च त्वं शकुनिर्भूत्वा भक्षयाशु महामते ।</p>
<p>इत्युक्त्वाऽन्तर्दधे देवी सर्वलोकेषु पूजिता ॥ (६८)</p>
<p>संस्तूयमाना देवैश्च सिद्धगन्धर्वचारणैः।</p>
<p>अथाजग्मुर्द्विजश्रेष्ठ चत्वारोः पक्षिणो नृप ॥ (६९)</p>
<p>श्वेतश्यामस्तथा कृष्णः पीतकश्च महामते ।</p>
<p>तस्यांतिकमुपागम्य ते सर्वे किञ्चिदामिषम्॥ (७०)</p>
<p>उद्गीर्य निर्ययुस्तस्माद्यथाकामं यथागतम्।</p>
<p>सोऽपि देवी वचस्मृत्य स्वयं पक्षी बभूव ह ॥ (७१)</p>
<p>तदामिषमुपादाय पक्षी सर्वमभक्षयत् ।</p>
<p>ततश्च वेदान् सकलान् ज्ञातवान् बहु शाखिनः॥ (७२)</p>
<p>सर्वभूतवरज्ञश्च सर्वस्मात्प्रवरो भवत् ।</p>
<p>एवमेव चिरं कालं तत्संगात् पतगस्स्वयम्॥ (७३)</p>
<p>वेदानवाप्तवान् पूर्वं सकलानपि सुव्रतः ।</p>
<p>विष्णुशक्तिप्रणुन्नायाः सरस्वत्याः प्रसादतः॥ (७४)</p>
<p>वेदैकवेद्यो भगवान् सर्ववेदमयोऽच्युतः।</p>
<p>तल्लाभस्वत एव स्यादित्येषा निश्चिता मतिः॥ (७५)</p>
<p>उपायमात्रं भगवान् तत्वतस्त्वेतद ब्रुवन् ।</p>
<p>अत स्त्वं शकुनिं गत्वा सुखपृच्छमनोगतम् ॥ (७६)</p>
<p>अचिराल्लप्स्यते तस्मात्सर्वमेतद् द्विजोत्तम।</p>
<p>ब्राह्मणः –</p>
<p>एतत्त्वं पक्षिणो ब्रूहि किमर्थं तावदामिषम्॥ (७७)</p>
<p>तपस्वी नियताहारः तदुच्छिष्टमभक्षयत् ।</p>
<p>आदित्यः –</p>
<p>वेदाश्च ते महाभाग पतंगाकृतये मुने॥ (७८)</p>
<p>सर्वं विद्यामयं विद्धि ह्यामिषंत द्विजोत्तम ।</p>
<p>पततामामिषरुचि स्तेषामित्यभवत् सुखम् ॥ (७९)</p>
<p>अतो देवास्स्वयं तस्मै वेदांश्च समुपादिशन्।</p>
<p>तस्य वै देवदेवस्य विष्णोश्शक्ति प्रचोदिताः॥ (८०)</p>
<p>पक्षी –</p>
<p>इत्युक्त्वा च द्विजश्रेष्ठमारुरोह दिवं नृप।</p>
<p>पश्यतां सर्व भूतानां भास्करो भगवान्विभुः ॥ (८१)</p>
<p>स च प्रभाकरो राजन्नागच्छत् तीर्थमुत्तमम्।</p>
<p>यत्र चिक्लीतयो राजन् न्यवसत्प्तगाकृतिः॥ (८२)</p>
<p>विख्यातं त्रिषुलोकेषु श्रीमत् पुष्करिणीति च।</p>
<p>सर्वपापक्षयकरं सर्व सौख्यप्रदं नृणाम् ॥ (८३)</p>
<p>मुनिः प्रभाकरो राजन् तमभ्येत्य च पक्षिणम्।</p>
<p>चिक्लीतमं महाभागमभ्यवन्दत सादरम्॥ (८४)</p>
<p>तमपृच्छन् महायोगी सर्वमेतन् मनोगतम्।</p>
<p>भास्करस्य वचस्सत्यं विनयेन ससाध्वनः ॥ (८५)</p>
<p>सोऽप्युवाच महातेजाः सुनेत्रः पतगोत्तमः।</p>
<p>आत्मप्रयत्न बाहुल्यं वेदाप्त्यै स महामतिः ॥ (८६)</p>
<p>भगवन्तम द्विजश्रेष्ठ नारायणमनन्यधीः ।</p>
<p>शरणं सर्वभावेन गच्छ त्वं पुरुषोत्तमम् ॥ (८७)</p>
<p>स पूजितश्च संतुष्टो जगतां पतिरीश्वरः।<br>
त्वया भक्तिमता देवः प्रसीदति न संशयः ॥ (८८)</p>
<p>तस्मिन् प्रसन्ने किं नाम दुर्लभं भुवि वै नृणाम् ।</p>
<p>परमात्मनि देवेशे जगद्धातरि निर्मले॥ (८९)</p>
<p>इत्याकर्ण्य वचस्सोपि ब्राह्मणस्तु प्रभाकरः ।</p>
<p>उत्तमां भक्तिमास्थाय तं प्रपेदेऽच्युतं प्रभुम् ॥ (९०)</p>
<p>तुष्टाव च महाबुद्धिर्वाचा मधुरया नृप।</p>
<p>ननाम शिरसा देवं भक्तिभावयुतेन च॥ (९१)</p>
<p>कराभ्यामञ्जलिं चक्रे प्रहृष्टस्तेन कातरः ।</p>
<p>मनसा विमलेनैव दद्यौ ब्रह्ममयं हरिम् ॥ (९२)</p>
<p>एवमेकाग्रधीस्तस्थौ द्विजः पुष्करिणी तटे ।</p>
<p>शान्तश्च नियमैर्युक्तो यत वाक्संयतेन्द्रियः॥ (९३)</p>
<p>इन्द्रनीलाचलप्रख्यस्तटिन्नद्ध इवांबुदः ।</p>
<p>आविर्बभूव भगवान् पीताम्बरधरो हरिः ॥ (९४)</p>
<p>रङ्गधामा परं धाम तस्य वै ब्राह्मणस्य हि ।</p>
<p>अभूतपूर्वं रूपं तं समालक्ष्य जनार्दनम्॥ (९५)</p>
<p>विस्मिताक्षश्च सहसा बभूव नरसत्तम ।</p>
<p>जगाद जगतामीशो दिशस्सन्नादयन् गिरा॥ (९६)</p>
<p>वत्स ब्रूहि यदिष्टं ते तव दास्येऽपि दुर्लभम् ।</p>
<p>शान्तस्य यतचित्तस्य भक्तस्य च विशेषतः ॥ (९७)</p>
<p>स मूर्धस्यञ्जलिं कृत्वा तमर्थं च प्रभाकरः।</p>
<p>न्यवेदयज्जगद्धात्रे मनोगतमखण्डितम्॥ (९८)</p>
<p>समाकर्ण्य वचस्तस्य भगवान् भूतभावनः ।</p>
<p>उवाच मधुरं वाक्यं तत्तथैव भवत्विति॥ (९९)</p>
<p>भूयश्चोवाच तं विप्रं देवो विश्वदृगव्ययः ।</p>
<p>अनन्ता ह्यभवन् वेदामर्त्यानामायुरल्पकम्॥ (१००)</p>
<p>शक्तिश्चाऽल्पीयसी नातः कश्चित्साकल्य मर्हति ।</p>
<p>पुंसां न नैष्टिकी शक्तिः पापकर्माभियोगतः ॥ (१०१)</p>
<p>अत्र पापक्षयं कृत्वा शुद्धिं परमिकां गतः ।</p>
<p>तथानन्तभवारब्धपापविध्वंसनं महत् ॥ (१०२)</p>
<p>तीर्थमेतत्समाख्यातं सर्वैर्नः क्षपणः क्षमम्।</p>
<p>त्वमप्यत्राऽवगाहस्व तीर्थेऽस्मिन् मुनिसत्तम॥ (१०३)</p>
<p>शुद्धिमात्यन्तकीं प्राप्य सर्वान् वेदानवाप्स्यसि ।</p>
<p>संशुद्धिमात्मनो लब्ध्वा तीर्थस्नानाद् द्विजोत्तम ॥ (१०२)</p>
<p>अथाप्तवेदसर्वस्वः तीर्थस्नानात्समाहितः।</p>
<p>सुनेत्राह्वयमासाद्य ब्रूह्येतत् पक्षिपुङ्गवम् ॥ (१०३)</p>
<p>तेन मत्तः पुरा प्राप्ता वेदाश्च सकलाद्विज ।</p>
<p>स वक्ष्यति च ते सर्वान्वेदान् मच्छक्तिचोदितः ॥ (१०४)</p>
<p>इत्युक्त्वाऽन्तर्ददे राजन् विष्णुः कारणपूरुषः ।</p>
<p>सोऽपि द्विजवरं श्रेष्ठं ब्राह्मणं स्तमुपागमत् ॥ (१०५)</p>
<p>तत्तस्मै सर्वमाचख्यौ सुनेत्राय यथोदितम् ।</p>
<p>सुनेत्रश्च द्विजश्रेष्ठं तीर्थं स्नानमकारयत्॥ (१०६)</p>
<p>ततस्समन्त्रकास्नानात् सहसा शुद्धमापसः।</p>
<p>पूजां चक्रे गुरोस्तस्य बह्वीमपहतन्मयः॥ (१०७)</p>
<p>तथाभूतं च तं दृष्ट्वा मुमुदे पक्षि पुङ्गवः।</p>
<p>द्विजमध्यापयामास सर्वान् वेदानिति श्रुतम् ॥ (१०८)</p>
<p>सकृद्वचनमात्रेण वेदानधिजगौ मुनिः।</p>
<p>प्रतिभास्यन्ति ते वेदा इति तद्वचनान्मुने ॥ (१०९)</p>
<p>विष्णोर्वेदमयस्यैव प्रसादादमलात्मनः।</p>
<p>तीर्थस्नानहता शेषकिल्बिषत्वात्स्वयं नृप ॥ (११०)</p>
<p>अनन्ताऽपि ते वेदाः तस्य सिद्धा महात्मनः ।</p>
<p>एवमस्मिन् द्विजस्तीर्थे वेदान् सर्वानवाप्य च॥ (१११)</p>
<p>काले कर्मक्षयं कृत्वा परांसिद्धिमितोगतः।</p>
<p>चत्वारस्तस्य शिष्याश्च बभूवुः शिष्टसम्मताः ॥ (११२)</p>
<p>अयं सुवर्णबिंदुश्च ताम्रचूडश्च भूपते ।</p>
<p>बृहन्मतिरितिख्याताः तस्य शिष्य महात्मनः॥ (११३)</p>
<p>अयं सुदर्शनो नाम तत ऋग्वेदमाप्तवान् ।</p>
<p>सुवर्णबिन्दुकस्तस्मात् यजुर्वेदमधीतवान्॥ (११४)</p>
<p>ताम्रचूडश्च सामानि ह्यथर्वच बृहन्मतिः।</p>
<p>चतुर्णामपि चैतेषामन्या शाखाश्च ताः स्मृताः॥ (११५)</p>
<p>एते तु गुरुपूजार्थं पतङ्गत्वमुपाश्रिताः।</p>
<p>एते मुनिकुमाराश्च वेदाध्ययनशीलिनः ॥ (११६)</p>
<p>मत्पूजार्थं च ते सर्वे विगत्वं च संश्रिताः।</p>
<p>एतत्क्षेत्रं महत्पुण्यं सर्व किल्बिषनाशनम्॥ (११७)</p>
<p>तीर्थं चैव नृपश्रेष्ठ नित्यं लोकसुपूजितम्।</p>
<p>इति मत्वा नदीतीरमुपाश्रित्य वसाम्यहम्॥ (११८)</p>
<p>सर्व वाङ्मनसाऽतीतमगम्यं योगिनां च यत् ।</p>
<p>तत्परंब्रह्म परमं देवो नारायणोऽव्ययः ॥ (११९)</p>
<p>समक्षं सर्वलोकानां लोकाऽनुग्रहकाम्यया ।</p>
<p>योगनिद्रा परश्शेते दयिते रङ्गधामनि॥ (१२०)</p>
<p>तत्प्राणामप्रराजन् तद्ध्यानाऽमृतजीवनः ।</p>
<p>तत्पदाम्बोरुहच्छायामुपाश्रित्य वसाम्यहम्॥ (१२१)</p>
<p>संसारकर्दमाङ्गविमुक्तिमपि चेच्छताम्।</p>
<p>मुनीनामारुरुक्षाणां योगिनामपि भूपते॥ (१२२)</p>
<p>अयं पुण्यस्समुद्देश आर्तानामपि सौख्यदः ।</p>
<p>देशोऽयं सर्वभूतेभ्यः सर्वान्कामान्प्रवर्षति ॥ (१२३)</p>
<p>अपि पापीयसां पुंसां तीर्थस्नानं च कुर्वताम्।</p>
<p>पापानि क्षपयात्याशुः तीर्थमेतन् महामते॥ (१२३)</p>
<p>सन्ति तीर्थवरे पुण्ये भद्रे भद्रप्रदे शुभे ।</p>
<p>समाहिताश्च मुनयो बहवश्चा तपोधनाः॥ (१२४)</p>
<p>पापानिक्षपयंतश्च रङ्गध्यानमुपागताः ।</p>
<p>सर्वबन्ध विनिर्मुक्ताः परां सिद्धिमितो गताः॥ (१२५)</p>
<p>अतः पुण्यमिमं देशं उपाश्रित्य वसाम्यहम्।</p>
<p>एतत्क्षेत्रं महत्पुण्यं एतन्नाम परं धनम् ॥ (१२६)</p>
<p>एतत्परायणं गुह्यमेतन्नः परमा गतिः।</p>
<p>इमे च शाखिनस्सर्वे तृणगुल्मलतादयः ॥ (१२७)</p>
<p>पुण्योपचय मुक्तानां महर्षीणां च मूर्तयः ।</p>
<p>य इमे कृमिकीडाश्च मक्षिकाश्च सरीसृपाः॥ (१२८)</p>
<p>तत्तत्संस्थानसंयुक्ता योगिनः पर्युपासते।</p>
<p>अतश्चैतन् महाप्राज्ञ मयापि न समुज्झितम् ॥ (१२९)</p>
<p>सिद्धैश्च योगिभिः पूर्वैः वसाम्येभिस्समसुखम् ।</p>
<p>त्वया पुष्करिणीस्नानं कुर्वताविमलात्मना ॥ (१३०)</p>
<p>कुलं च पूजितं सम्यक् पितरस्तेऽपि पूजिताः ।</p>
<p>पुण्याश्च विजिता लोकाः प्राप्तमायुः परां सुखम् ॥ (१३१)</p>
<p>मार्कण्डेयः –</p>
<p>इत्याकर्ण्य वचस्तस्य शकुनेर्भावितात्मनः ।</p>
<p>मेने कृतार्थमात्मानं राजा सुप्रीतमानसः ॥ (१३२)</p>
<p>ववन्दे पतगं मूर्ध्ना तेन चाभिप्रसादितः ।</p>
<p>अनुज्ञातस्तदाशीर्भिर्वर्धितश्च विनिर्ययौ ॥ (१३३)</p>
<p>सोऽप्येवं सुसमृद्धार्थो राजाराष्ट्रं स्वकं व्रजन् ।</p>
<p>विभाति रथमारूढः पौर्णमास्यां यथा शशि॥ (१३४)</p>
<p>सराष्ट्रं ब्रह्मभूयिष्ठं सद्वर्तिनयुतं नृपः।</p>
<p>पालयामास विधिवत् सुसमृद्धमनामयम्॥ (१३५)</p>
<p>तस्य पुत्रशतं जज्ञे राज्ञो जयधरस्य च ।</p>
<p>रूपलावण्यसुभगं बलवीर्यार्थसंयुतम्॥ (१३६)</p>
<p>पुत्रैश्च मुमुदे राजा सुवेषैर्मृष्टकुण्डलैः ।</p>
<p>इयाज स बहून् यज्ञान् ददौ च सुमहद्धनम्॥ (१३७)</p>
<p>बुभुजे सर्वभोगांश्च दिवि देवपतिर्यथा।</p>
<p>एवं सद्धर्मभूयिष्ठं राज्यं कृत्वा महामतिः ॥ (१३८)</p>
<p>सुते राज्यं विनिक्षिप्य गतिमिष्टाम विन्दत।</p>
<p>त्वं च शस्तकुले जातो राजप्रवर भूषिते ॥ (१३९)</p>
<p>आदित्य इव तेजस्वी प्रियकृच्च शशांकवत्।</p>
<p>गाङ्गोहद इवाक्षोभ्यो ह्यजेयस्सानुमानिव ॥ (१४०)</p>
<p>कृतार्थस्त्वं नरश्रेष्ठ याहि पुस्करिणीमितः ।</p>
<p>तीर्थस्नानाद पानश्च तत्र भूरिद तद्धनम्॥ (१४१)</p>
<p>पुत्रपौत्रादिकामृद्धिं अचिरात्प्राप्स्यसे ध्रुवम्।</p>
<p>व्यासः</p>
<p>इत्युक्त्वा स मुनिः श्रीमान् मार्कण्डेयो महातपाः ॥ (१४२)</p>
<p>राज्ञा च मुनिभिस्सर्वैः सशिष्यः पूजितो भृशम् ।</p>
<p>वर्धयित्वाऽऽ शिषस्सर्वास्सजगाम यथागतम् ॥ (१४३)</p>
<p>सोऽपि हृष्टमना राजा विधिवद्भूरिदक्षिणम् ।</p>
<p>समाप्य स वनं तेभ्यो ब्राह्मणेभ्यो ददौ धनम् ॥ (१४४)</p>
<p>स बन्धुश्च सदारश्च ययौ पुष्करिणीं नृपः।</p>
<p>तत्र स्नात्वा युतं श्रीमान् स वत्सानां गवां ददौ ॥ (१४५)</p>
<p>रङ्गधाम समभ्येत्य प्रणम्य च यथाविधि।</p>
<p>तत्रत्यानमलान् वृद्धान् अभिवाद्य महामतिः ॥ (१४६)</p>
<p>निर्जगाम मुनिश्रेष्ठ प्रतिपन्नमनोरथः ।</p>
<p>स्वराष्ट्रमभिगम्योच्छैः पालयामास स प्रजाः ॥ (१४७)</p>
<p>कालेन तस्य राज्ञस्तु पुत्रा द्वादश सम्मताः।</p>
<p>भास्करप्रतिमालोके बभूवुस्तुल्यवर्चसः ॥ (१४८)</p>
<p>ते विजह्रूर्यथाकामं युवानो मृष्टकुण्डलाः ।</p>
<p>जरया चातिपन्नश्च तान् दृष्ट्वा मुमुदे नृपः ॥ (१४९)</p>
<p>स्वांसस्थां पश्चिमां ज्ञात्वा कृत्यं च प्रविचिन्त्य च।</p>
<p>सुतेषु राज्यं निक्षिप्य वनमेव जगाम वै॥ (१५०)</p>
<p>स तत्रानशनं कृत्वा तिग्मेन तपसान्वितः ।</p>
<p>तत्यज देहं धर्मात्मा राजर्षिः सोमकाह्वयः॥ (१५१)</p>
<p>इति ते पुण्यमाख्यानं मयोक्तं मुनिसत्तम ।</p>
<p>सर्वपुष्टिप्रजननं सर्वसौख्यप्रदं भुवि ॥ (१५२)</p>
<p>सर्वार्तिशमनं श्रीमत्सर्वपाप प्रणाशनम् ।</p>
<p>य इदं पुण्यमाख्यानं श्राद्धादिषु च कर्मसु ॥ (१५३)</p>
<p>कीर्तयेदक्षयफलं कुरुते तस्य तद्ध्रुवम् ।</p>
<p>आख्यानं श्रावयेन्नित्यं यो वा पर्वणि पर्वणि॥ (१५४)</p>
<p>पूजितस्तस्य पितरः प्रविशन्ति स्वयं भुवि ।</p>
<p>स्वजन्मर्क्षे परं चायुर्विन्दतेऽस्य च कीर्तनात् ॥ (१५५)</p>
<p>अनपत्या च या नारी पुण्यमाख्यानमुत्तमम्।</p>
<p>उपोषिता तु संश्राव्य सुतं विन्दत्यनामयम्॥ (१५६)</p>
<p>राजा विजयमन्विच्छन् श्रुत्वा च जयमाप्नुयात् ।</p>
<p>ब्राह्मणो ब्रह्मचारी च यतवाक्कायमानसः॥ (१५७)</p>
<p>समभ्यस्य समाख्यानं विद्याभूयिष्ठतां व्रजेत् ।</p>
<p>ज्वरार्तस्यापि तप्तस्य जीर्णस्य च गतायुतः ॥ (१५८)</p>
<p>आख्यानश्रवणात्सद्यः तच्छान्तिस्स्यादनाहता ।</p>
<p>नारी सुती परिक्लिष्टा श्रवणाच्च द्विजोत्तम ।</p>
<p>निराभादा च सहसा सूयते चाऽचिरात्सुखम् ॥ (१५९)</p>
<p><strong>इति</strong> <strong>श्रीगारुडपुराणे</strong> <strong>श्रीरङ्गमाहात्म्ये</strong> <strong>चतुरधिकशततमोऽध्यायः।</strong></p>
<p><strong>श्रीरङ्गमाहात्म्यम्–१०५</strong></p>
<p><strong>सुमन्तु</strong> <strong>सुनन्दोपाख्यानम्</strong></p>
<p>नागदन्तः –</p>
<p>सुवर्चला धर्मवरः स पुन्नाग मुपाश्रितः ।</p>
<p>कर्मणो निलयं कृत्वा परं निर्वाणमाप्तवान्॥ (१)</p>
<p>स कथं योगपदवी मास्थितो योगसत्तमः ।</p>
<p>कथं वात्यन्तिकलयः कर्मणां तस्य चाभवत्॥ (२)</p>
<p>व्यासः –</p>
<p>शृणु तत्र महाबुद्धे पुण्यमाख्यानमुत्तमम्।</p>
<p>ऋषिभिर्बहुधा शश्वत् श्रुतं योगपरायणैः॥ (३)</p>
<p>सुमन्तुश्च सुनन्दश्च मुनीमतिमतां वरौ ।</p>
<p>गौतमस्य पुरा शिष्यौ बभूवतुरनिन्दितौ॥ (४)</p>
<p>अधीयानौ च सततं साङ्गान् वेदांश्च सत्तम ।</p>
<p>यदृच्छया महात्मानौ वसिष्ठमुपजग्मतुः ॥ (५)</p>
<p>सोऽप्यधीतेषु वेदेषु तावपृच्छन् महामतिः।</p>
<p>किमधीताश्च सकलास्साङ्गवेदा यथाविधि॥ (६)</p>
<p>युवाभ्यां च कुमाराभ्यामधीतं किञ्चिदुच्यताम् ।</p>
<p>एवमुक्ता वसिष्ठेन कुमारौ मुनिसत्तम ॥ (७)</p>
<p>अवोचतुर्यथायोगमधीतं तावशङ्कितौ ।</p>
<p>सूक्तानि कानिचिच्छ्रुत्वा ताभ्यामुक्तानि वै मुनिः॥ (८)</p>
<p>साधुसाध्वित्यथाहोच्छैर्वचसा तौ प्रहर्षयन् ।</p>
<p>ततश्च मुनिमुख्यौ तौ शिष्यत्वेनोपगृह्य च ॥ (९)</p>
<p>वेदांश्च सरहस्यांश्च स्वयमध्यापयन् मुनिः ।</p>
<p>ततः काले बहुतिथे गते मुनि कुमारक॥ (१०)</p>
<p>वसिष्ठस्य सकाशाच्च वेदार्थान् ताववाप्य च ।</p>
<p>मुनिना चाभ्यनुज्ञातौ गौतमं तावगच्छताम् ॥ (११)</p>
<p>तौ चिक्षे प्रोषितौ दृष्ट्वा स्वशिष्यौ गौतमो मुनिः ।</p>
<p>क्व गतौ क्व गतौ चेति भर्त्सयंस्तावुवाच ह॥ (१२)</p>
<p>निवसञ्च वसिष्ठस्य सकाशे मुनिसत्तमौ ।</p>
<p>वेदावाप्तिं च सकलामूचतुश्च ततो मुने ॥ (१३)</p>
<p>गौतमश्च वचश्श्रुत्वा रुषाविष्टो बभूव ह ।</p>
<p>स भयाय च लोकानामवस्थित इवान्तकः ॥ (१४)</p>
<p>उवाच भ्रुकुटीं कृत्वा दिदक्षन्निव चक्षुषा ।</p>
<p>मत्तो वेदानधीयानौ पुरा संयग्यथाविधि॥ (१५)</p>
<p>मामतिक्रम्य सहसा गुरुमन्यं च संश्रितौ ।</p>
<p>अयुक्ताचार चपलौ पिशाचत्वं भवेत्तु वाम्॥ (१६)</p>
<p>व्यासः –</p>
<p>एवमेव तयोश्शापमुत्ससर्ज महात्मनोः।</p>
<p>क्रोधाऽनल विदीप्ताङ्गो गौतमो मुनिसत्तमः ॥ (१७)</p>
<p>तौ शुद्धौ भावकर्माणौ चानुग्राह्य कदाचन।</p>
<p>कृशांगौ वेपिताङ्गौ च मुनिवर्यौ कृताञ्जलिः ॥ (१८)</p>
<p>दृष्ट्वा वाच वचश्शान्तः कृपावान्मुनिसत्तमः ।</p>
<p>गौतमः –</p>
<p>यदा संजातहर्षश्च मुनिवर्यः पराशरः ॥ (१९)</p>
<p>अभ्यागत्य महायोगी युवयोरन्तिकं स्वयम्।</p>
<p>उपदेक्ष्यति सोऽध्यात्मं शापस्यान्तस्तदा भवेत् ॥ (२०)</p>
<p>ततो युक्तसमाचारौ शीलवृत्तगुणान्वितम् ।</p>
<p>कीर्तिमन्तौ महात्मानौ गतिमिष्टां गमिष्यथः ॥ (२१)</p>
<p>पराशरस्य च मुनेर्महायोगी परस्य च ।</p>
<p>सकाशाच्च भवत्वेतदुभयोर्नात्र संशयः ॥ (२२)</p>
<p>इत्युक्त्वा विररामाथ गौतमस्यस्त मानसः।</p>
<p>संशान्तपरमव्यग्रविकास्सम्बभूव ह ॥ (२३)</p>
<p>तौ च तच्छापवेगेन पिशाचौ च बभूवतुः ।</p>
<p>दर्शनीयतमौ सद्यस्सहसा सुभयंकरौ ॥ (२४)</p>
<p>दीर्घकायौ पिङ्गकेशौ पिङ्गाक्षौ च पृथूदरौ ।</p>
<p>दीर्घदंष्ट्रदीर्घभुजौ कृशा धमनि संयुतौ ॥ (२५)</p>
<p>व्यात्ताननौ विरूपाक्षौ बृहत्कण्ठौ दिगम्बरौ।</p>
<p>वित्रासयन्तौ भूतानि गतिनिप्रेक्षणादिभिः ॥ (२६)</p>
<p>क्रूराकृतियुतौ चापि ह्यभूतां शान्तमानसौ ।</p>
<p>उभौ कुशलकर्माणौ सर्वत्र विगतस्पृहौ॥ (२७)</p>
<p>गङ्गाद्वारमुपागम्य निवासं तत्र चक्रतुः ।</p>
<p>तौ परस्परमासाद्य वेदाध्ययनतत्परौ ॥ (२८)</p>
<p>ऊषतस्सुचिरं कालं विमृश्य मुनिसत्तमौ ।</p>
<p>नास्तान्तयोः क्षुत्पिपासे नान्यः पीडाश्च दारुणाः ॥ (२९)</p>
<p>स्वाध्यायैकसुधापानपुष्टगात्रौ बभूवतुः ।</p>
<p>न तन्द्रिनतयोर्लज्जा न स्वप्नोऽपि महामते ॥ (३०)</p>
<p>वेद पादपसच्छायां संश्रितौ तस्थुस्सुखम् ।</p>
<p>स्नायन्तौ सन्ध्ययोश्चैव स्तववन्तौ परंतपौ ॥ (३१)</p>
<p>परं पुमांसं जगतामर्चयन्तौ हरिं मुदा।</p>
<p>ध्यायन्तौ परमात्मानं यजन्तौ मुनिसत्तमौ ॥ (३२)</p>
<p>अजहद्बोधविभवौ कुर्वन्तौ विविधाः कथाः ।</p>
<p>स्वकीयैरप्यनालक्ष्यौ निवृत्तौ सम्बभूवतुः ॥ (३३)</p>
<p>अहन्यहनि पश्यन्तो मुनयः पुष्पसञ्चयान् ।</p>
<p>गङ्गाकूले च सर्वत्र बभूवुर्जातविस्मयाः॥ (३४)</p>
<p>शुश्रुवे वेदघोषश्च तयोर्दिशि दिशि स्वयम्।</p>
<p>एवमेव चिरं कालमुषित्वा मुनिसत्तमौ ॥ (३५)</p>
<p>काले गते दैवयोगाच्चन्द्रपुष्करिणीं गतौ ।</p>
<p>तौ तत्र सुचिरं कालमूषतुर्जातविस्मयौ ॥ (३६)</p>
<p>गर्हयन्तौ स्वकं रूपं तत्र वासविशङ्गया।</p>
<p>गर्हमाणौ निजाकारमदृश्यावूषुतस्सुखम् ॥ (३७)</p>
<p>अथ काले गते तत्र ययौ चापि पराशरः।</p>
<p>शिष्यैः परिवृतो विद्वान् वेदो विग्रहवानिव॥ (३८)</p>
<p>द्रष्टा च सर्वशास्त्राणां सर्वधर्मप्रवर्तकः ।</p>
<p>सूक्ष्मदर्शी महायोगी तत्वज्ञाननिधिस्स्वयम् ॥ (३९)</p>
<p>सर्वज्ञस्सर्वधर्मश्च सर्वज्ञानप्रवर्तकः ।</p>
<p>स्वयोगमहिमप्राप्त-परावरविदर्शनः॥ (४०)</p>
<p>सदाचारस्य धर्माणां कर्ता च परमार्थवितः ।</p>
<p>आदित्य इव तेजस्वी पुण्यकीर्तिस्सतां वरः ॥ (४१)</p>
<p>विजितक्रोधहर्षश्च धर्मज्ञः प्राज्ञ सम्मतः ।</p>
<p>वृद्धोपसेवी धृतिमान् गुरुश्च जनको मम ॥ (४२)</p>
<p>ततः पुष्करिणीतीरनिषण्णाः परमर्षयः ।</p>
<p>तमायान्तं तदालक्ष्य समुत्तस्थुर्मुदान्विताः ॥ (४३)</p>
<p>तान् दृष्ट्वा स मुनिर्धीमान् तीर्थवर्यनिरासिनः ।</p>
<p>मुमुदे परमायत्तान् मुनीन्वृद्धानकल्मषान्॥ (४४)</p>
<p>अथाश्रमेषु धर्मेषु तपस्सु च यतव्रतः ।</p>
<p>पृष्ट्वा कुशलमव्यग्रं निषसाद द्विजैस्सह॥ (४५)</p>
<p>अथ सन्ध्यां समापेदे पश्चिमां मुनिसत्तमः ।</p>
<p>क्षपा प्रादुरभूद्भुत मोहिनी तमसान्विता ॥ (४६)</p>
<p>ततः पुष्करिणीं जग्मुः द्विजः सन्ध्यामुपासितुम्।</p>
<p>कृतोदकाः कृतजपा मुनयस्स पराशरः॥ (४७)</p>
<p>नाना पुष्पोपहारैश्च संगतं सरितस्तटम् ।</p>
<p>ददृशुश्चित्रितपथं सद्भिरघूषितं द्विज॥ (४८)</p>
<p>केनेदमिति मन्वानाः सर्वे तस्थुश्च विस्मिताः।</p>
<p>शुश्रुवे मधुरस्तत्र वेदानां विनदो महान् ॥ (४९)</p>
<p>त्राहि त्राहि मुकुन्देश गोविन्द पुरुषोत्तम ।</p>
<p>सर्वान्तरात्मन् भगवन् भगवन्नित्येवं तत्र शुश्रुवे ॥ (५०)</p>
<p>पश्यद्भिस्तत्र मुनिभिःन च कश्चिदलक्ष्यत ।</p>
<p>अथ दिव्येन भगवान् चक्षुषा ददृशे मुनिः ॥ (५१)</p>
<p>पिशाचाकृतिनौ या तु चरन्तौ मुनिबालकौ ।</p>
<p>ताभ्यां कृतमिदं सर्वं परिपूजादिकं बहु ॥ (५२)</p>
<p>ताभ्यामधीत वेदाभ्यामुत्थितोऽध्ययनध्वनिः ।</p>
<p>इति प्रजज्ञे भगवान् तत्सर्वं च पराशरः ॥ (५३)</p>
<p>कथयामास तत्सर्वं ऋषिभ्यो ह्येवमित्यपि।</p>
<p>तावप्याहूय भगवान् दिव्यज्ञानोपलक्षिता॥ (५४)</p>
<p>उवाच किं नु युवयोः हर्षाणां दूषितं वपुः ।</p>
<p>आर्यवृत्तिरतावेम स्वाध्याय निरत तथा ॥ (५५)</p>
<p>विरुद्धमेतद्भवति यन्विरुद्ध समागमः।</p>
<p>द्वयोस्त्वस्य दृशी प्रज्ञा चेष्टितानि तथाऽन्यथा ॥ (५६)</p>
<p>ज्ञातव्यं यदिवाशक्यं ममै तद्वदता मिह ।</p>
<p>व्यासः –</p>
<p>भावि विज्ञानवृत्तान्तौ शापान्ताया गतो मुनिः॥ (५७)</p>
<p>यश्चोक्तो गुरुणापूर्व मृषिरेष पराशरः।</p>
<p>आख्याति स्वयमाख्यातिं यश्चेष ज्ञानतेजसा ॥ (५८)</p>
<p>आदित्य इव ऋक्षाणामित्येवमवधार्यतौ ।</p>
<p>प्रणतौ तौ तदभ्याशे समेत्य मुनिसत्तमम्॥ (५९)</p>
<p>ववन्दाते महात्मानौ भगवन्तं पराशरम् ।</p>
<p>ऊचतुश्च तदा सर्वं शापव्याजञ्च सर्वशः॥ (६०)</p>
<p>श्रुत्वा तयोस्तद्वचनं भगवान् सर्वधर्मवित्।</p>
<p>उवाच प्रधितं वाक्यं ततो वासिष्ठ नन्दनः ॥ (६१)</p>
<p>पराशरः –</p>
<p>भवद्भ्यां न मनस्तापः कार्यस्सर्वत्र सर्वदा ।<br>
यतो भवन्ति भूतानां कर्मिणामाधयस्स्वयम्॥ (६२)</p>
<p>हेयेन कर्मवश्यस्तु कर्मणा हीयते सदा ।</p>
<p>कुशलेस्तेधते चास्य वृद्धिह्रासो न च स्वतः ॥ (६३)</p>
<p>नित्यो निरञ्जनश्चात्मा निरवद्यस्स्वतस्सुखी ।</p>
<p>प्रकाशात्मा परं जोतिः सर्वव्यापी विभुर्ध्रुवम् ॥ (६४)</p>
<p>नाना देहग्रहं चासौ कुरुते विवशस्स्वयम्।</p>
<p>देवादिस्थावरान्तं च गुणमुख्यं तु मायया ॥ (६५)</p>
<p>तत्तद्रूपमुपेत्याशु तत्तद्भवति च स्वयम् ।</p>
<p>भोगबुद्धिस्तथा वीर्यमहंकारोऽस्य तादृशः ॥ (६६)</p>
<p>देवादिषु च रूपेषु निस्स्वभावोऽपि सन्विभुः ।</p>
<p>कर्मणान्तमितप्रज्ञस्तत्र तत्र प्रनृत्यति ॥ (६७)</p>
<p>देवो भूत्वा तदा दिव्यानात्मभोगांश्च वाञ्छति ।</p>
<p>स एव मनुजो भूत्वा मानुषानेव चेच्छति॥ (६८)</p>
<p>वराहमृगसंस्थान संस्थितोऽपि तथैव हि।</p>
<p>तत्तद्रूपान्विता शक्तिः प्रज्ञायोगस्सु पुष्कलः॥ (६९)</p>
<p>न तु स्वरूपमन्यांश्च पुरुषार्थंश्च पश्यति ।</p>
<p>एवमेवैष कालेषु सर्वेषु पुरुषस्सदा ॥ (७०)</p>
<p>कर्मकोशात्तदा प्रज्ञश्चक्रवत्परिवर्तते।</p>
<p>यदा सालम्बनश्चात्मा विष्णुना परमेष्ठिना ॥ (७१)</p>
<p>तदा तु भवति प्राज्ञो मुक्तये नात्र संशयः ।</p>
<p>न हि तस्मात्परित्राणमन्यद्भवति केशवात् ॥ (७२)</p>
<p>परस्मात्सर्वभूतानां संसारान्तरवर्तिनाम्।</p>
<p>कर्मसन्ततिविच्छेदो ज्ञानेनैव प्रसिद्ध्यति ॥ (७३)</p>
<p>नान्येन कर्मणा चेति सर्वेषां नैष्ठिकी मतिः ।</p>
<p>तच्च सालम्बनं ज्ञानं यत्परं चावलम्बते॥ (७४)</p>
<p>आत्यन्तिकं च विलयं कर्मणां च करोति तत् ।</p>
<p>परमात्मागुणालंबिज्ञानमेव च नान्यतः॥ (७५)</p>
<p>इति यो वेदसकलं कर्मणा च तरत्यसौ।</p>
<p>यो न वेदप्रजत्येष कर्मणासोऽप्यधो गतिम् ॥ (७६)</p>
<p>प्रविश्य ज्ञाननिष्ठायां मोक्षायैव च कर्मणा ।</p>
<p>यतितव्यं भवद्भ्यां च सर्वेषां सापरा गतिः॥ (७७)</p>
<p>तस्य पापक्षयात्पुंसां तरणं च भवेदिह।</p>
<p>पापक्षयश्च भवति तीर्थस्नानजपादिभिः ॥ (७८)</p>
<p>निगृह्य चेन्द्रियग्रामं शान्तेन मनसात्मवान् ।</p>
<p>ब्रह्मध्यायी तु तरति योगेनाशुभवार्णवम् ॥ (७९)</p>
<p>ध्यातं च परमं भावं प्रापयत्यत्र नानृतम्।</p>
<p>भवाग्निमपि संशाम्य योगी योगांभसाव्ययम्॥ (८०)</p>
<p>प्राप्नोति परमावस्थां यतो नावर्तते पुनः ।</p>
<p>यस्य चैवंविधा निष्ठा सर्वत्रैवं प्रदीपिता ॥ (८१)</p>
<p>न तस्य जन्मतापाय दीनता चोच्चनीचता ।</p>
<p>सुखप्रतिष्ठां विन्दन्ति ज्ञानिनस्तत्वदर्शिनः ॥ (८२)</p>
<p>आज्ञा अपि गता देवीं योनिं ते दुःखभागिनः।</p>
<p>अतो देहं च विवशं मांससृक्पूयविण्मयम् ॥ (८३)</p>
<p>शरीरमिह संप्रेक्ष्य सुखप्रेक्षा कथं भवेत् ।</p>
<p>नश्वरेषु च दीनेषु सुतादिषु च वा कथम् ॥ (८४)</p>
<p>तत्तद्विनाशे च परं सुखेन परितप्यते।</p>
<p>अहंकार ममत्वोग्रग्राहग्रस्तोऽल्पचेतनः ॥ (८५)</p>
<p>प्राक् स्वीकृतं च सर्वेषां कर्मचास्ति शुभाशुभम्।</p>
<p>तद्धेतुकश्च सर्वेषां सुखदुःख समागतः ॥ (८६)</p>
<p>जायापत्य सुताप्तादिसंज्ञा मायान्तिकस्य चित् ।</p>
<p>देहिनस्ते यथा यान्ति कर्मणोच्चावचां गतिम्॥ (८७)</p>
<p>स्वकर्मफलभोगार्थं व्रजतो वा तथा गतान् ।</p>
<p>दृष्ट्वा पुत्रादिकान् देहि हा मृता इति तप्यते ॥ (८८)</p>
<p>अहो सुतादिकान् सर्वान् प्रतप्यति न हृष्यति ।</p>
<p>अन्येषां जन्ममरणे संभूते चापि कर्मणा ॥ (८९)</p>
<p>अन्यस्य दुःखं सौख्यं वा स्यात्तत्राप्यभिमानिनः ।</p>
<p>अतो दुःखात्मके त्वेते इति ज्ञात्वा समाहितः ॥ (९०)</p>
<p>अहंकारममत्वे च समुत्सृज्य च दूरतः ।</p>
<p>आस्थाय परमं योगं ततो निर्वाणमेष्यति ॥ (९१)</p>
<p>विदुषां नात्र निर्वेदो देहेऽस्मिन् दुःख जन्मनि।</p>
<p>तस्मिन्नुच्चवचमतिः प्रतीतज्ञानचक्षुषाम्॥ (९२)</p>
<p>युवयोरपि हि ज्ञानं तावदस्तीति मे मतिः।</p>
<p>आचारश्च समीचीनो रूपमात्रं विनिन्दितम् ॥ (९३)</p>
<p>मत्सन्निधानप्रभवा बुद्धिश्चास्तु सदामला ।</p>
<p>यया कर्मानृतिं त्यक्त्वा मुक्तिं यान्ति च योगिनः ॥ (९४)</p>
<p>सर्वत्रैव सुखं चास्तु युवयोश्शान्तयोरपि ।</p>
<p>न चात्र प्रतिवक्तव्यं शिष्यौ हि परमौ युवाम् ॥ (९५)</p>
<p>द्विजः काश्यपदायादस्सुवर्चल इति श्रुतः ।</p>
<p>स च संजातनिर्वेदस्समेष्यति महामुनिः॥ (९६)</p>
<p>युवयोरंतिकंमान्यस्स च मे प्रियकृत्तमः ।</p>
<p>मयोपदिष्टं सकलं योगमार्गमिहैव तु ॥ (९७)</p>
<p>तस्मै सर्वं समाख्याय गतिमिष्टां समेष्यथः ।</p>
<p>तावत्तु ध्रियितां कालं युवाभ्यां निन्दितं वपुः ॥ (९८)</p>
<p>एवं कृते मत्प्रियं स्याद्धर्मस्याद्युवयोरपि ।</p>
<p>व्यासः –</p>
<p>इति श्रुत्वा ततो वाणीं धर्मार्थसहितां हिताम् ॥ (९९)</p>
<p>मुदा परमया युक्तावूचतुर्मुनिपुङ्गवौ।</p>
<p>कृतार्थं जन्मसंजातं कृतार्थाः पितरस्त्विह॥ (१००)</p>
<p>भवान्तरे वा देवस्य किंस्विदेतद्विचेष्टितम् ।</p>
<p>यद्गुरूणामपि गुरुस्सर्वेषामपि योगिनाम् ॥ (१०१)</p>
<p>स्वयमेव समेत्यापि विज्ञानं समुपादिशत् ।</p>
<p>जन्मना वाप्ययुक्तं स्यात् कर्मणा च तथा भुवि ॥ (१०२)</p>
<p>क्रूराभ्यां च विशेषाभ्यामावाभ्यां अप्यचिन्तितम् ।</p>
<p>यथा नियुक्तं गुरुभिः तथैव क्रियते ध्रुवम्॥ (१०३)</p>
<p>तावत्स्थातव्यमावाभ्यां प्रतीक्ष्यश्च सुवर्चलः ।</p>
<p>व्यासः –</p>
<p>इत्येवं पिशाचाभ्यामुक्तो वासिष्ठनन्दनः ॥</p>
<p>तथेत्युक्त्वा च तौ विप्रौ जगाम च यथा गतम् ॥ (१०४)</p>
<p><strong>इति</strong> <strong>श्रीगारुडपुराणे</strong> <strong>श्रीरङ्गमाहात्म्ये</strong> <strong>पञ्चाधिकशततमोऽध्यायः॥</strong></p>
<p><strong>श्रीरङ्गमाहात्म्यम्–</strong> <strong>१०६</strong></p>
<p><strong>काश्यप</strong> <strong>सुवर्चलयोःकथा</strong></p>
<p>व्यासः –</p>
<p>अथ काली बहुतिथेगते गतिमतां वरः ।</p>
<p>वृद्धःकाश्यपदायादो बभूव च सुवर्चलः ॥ (१)</p>
<p>अध्येतव्यं च सकलं तेनाधीतं महात्मना ।</p>
<p>श्रुतानि सर्वशास्त्राणि न तृप्तिर्मनसो मया ॥ (१)</p>
<p>तं दृष्ट्वा जनकः पुत्रं सर्वत्रविगतस्पृहम्।</p>
<p>गतव्यथं निरुत्साहं दान्तं शान्तं सुवर्चलम् ॥ (२)</p>
<p>पिता च पुत्रकायाहि ब्रूहि वत्स यथातथम् ।</p>
<p>कुतस्तपेन संजाता वितृप्तिर्मनसस्सुत ॥ (१३)</p>
<p>वृद्धस्य मम दीनस्य जातस्त्वमसि पुत्रक।</p>
<p>सुसमग्रं विभूतिं च पश्यतां निजसम्भवाम्॥ (१४)</p>
<p>अनपत्येन पृथिवीं चिरं पर्यटता मया ।</p>
<p>इष्टां गतिमनासाद्य भ्रमता च ततस्ततः॥ (१५)</p>
<p>सत्वं कथंचित्संप्राप्तो यज्ञदानशतैरिह।</p>
<p>नैजं च वैभवं पश्ये क्षेत्रारामसमृद्धिमत् ॥ (१६)</p>
<p>दासदासीशतयुतं सम्पन्नबहुदां भवम् ।</p>
<p>शयनासनवस्त्राणि भूषणानि महन्ति च ॥ (१७)</p>
<p>पर्याप्तमेतद्गार्हस्त्यं त्वं च भुज्वा यथा सुखम्।</p>
<p>प्राप्तोऽस्मि पश्चिमां काष्ठां दशां वत्स सुवर्चला ॥ (१८)</p>
<p>तव संदर्शनेनैव सततं धारयाम्यहम् ।</p>
<p>रूपलावण्यसुभगमरोगत्वं च मानद ॥ (१९)</p>
<p>पश्यतो भूयसी जाता मनसो निर्वृतिर्मम ।</p>
<p>आस्व तिष्ठ यथाकामं गच्छत्वं च ममाग्रतः ॥ (२०)</p>
<p>अलं शोकेन सुभग स्वात्मनो नाशकारिणा ।</p>
<p>ऐहिकामुष्मिकाणां च सिद्धिं नाशयतात्मवान्॥ (२१)</p>
<p>मातेयं वत्स कल्याणी सत्वत्पार्श्वमुपाश्रिता ।</p>
<p>मुञ्चत्यश्रूणि नेत्राभ्यामेनां त्वं चाभिनन्दय॥ (२२)</p>
<p>मुनिप्रवरसंघैश्च पूजितं च कुलं तव ।</p>
<p>बाला कान्तिमती युक्ता युक्तवेषा सु मध्यमा ॥ (२३)</p>
<p>गृहं च तव भूयिष्ठं सर्वकल्याणसंयुतम् ।</p>
<p>दासदासीबहुगणो विधे तव पुत्रक ॥ (२४)</p>
<p>भूषणानि विचित्राणि वासांसि विविधान्यपि।</p>
<p>मया त्वदर्थं सकलमाहितं शुभदर्शनम् ॥ (२५)</p>
<p>अधीतस्सकला वेदा श्रोतव्यं च श्रुतं त्वया ।</p>
<p>लौकिकं वैदिकं चास्य ज्ञातं ज्ञेयं महामते ॥ (२६)</p>
<p>प्रशस्ते ब्राह्मणकुले जातोऽसि मम पुत्रक।</p>
<p>धर्माविरुद्धं ह्येतत्ते भोगजातमिह स्थितम् ।</p>
<p>चतुर्णामाश्रमाणां हि गार्हस्त्यं श्रेष्ठमुच्यते॥ (२७)</p>
<p>ज्ञातं च विधिना सम्यगुक्तेन च रता त्वया ।</p>
<p>इदानीं तव चायुष्मन्मध्यमं वर्तते वयः॥ (२८)</p>
<p>ऋणानि त्रीण्यपाकृत्य प्राविश्य च तपोवनम् ।</p>
<p>मुनिर्भूत्वा ततो गच्छेस्त्वं वै मोक्षं च शाश्वतम् ॥ (२९)</p>
<p>एष एव सतां पन्थाः सोश्नुते सुखमिच्छतः ।</p>
<p>अन्यथा वर्तमानस्तु दुःखी च निरयं व्रजेः ॥ (३०)</p>
<p>ऋषीन् संतोषयायुष्मन् स्वाध्यायनियमेन च ।</p>
<p>पितॄंश्च पुत्रसंपत्या देवान्यज्ञेन पुत्रक॥ (३१)</p>
<p>पूर्वकैस्सेवितं मार्गं सत्यभेदाः कथंचन ।</p>
<p>युक्ताचारस्य मर्त्यस्य कीर्तिश्चायुश्च वर्धते ॥ (३२)</p>
<p>तस्य देवाः प्रसीदन्ति तृप्यन्ति पितरस्तथा ।</p>
<p>वृद्धा ते जननी चेयमहं च प्रियदर्शन॥ (३३)</p>
<p>कर्तव्यं च तदायुष्मन्नावयोः परिपालनम्।</p>
<p>कुतस्ते शोक सलिलं सञ्जातं मानसं सुत ॥ (३४)</p>
<p>प्रियदारस्य पुष्टस्य श्रोत्रियस्य विशेषतः।</p>
<p>इह चामुत्रचायुष्मन् सर्वत्रापि महामते ॥ (३५)</p>
<p>शोकस्थानं न पश्यन्ति एतत्तु न कथंचन ।</p>
<p>तस्मादुत्तिष्ठ भुङ्क्त्वेमान् भोगान् मा विप्रियं कृथाः ॥ (३६)</p>
<p>न लङ्घनीयं वचनं पित्रोस्तव विशेषतः ।</p>
<p>पित्रोः प्रियं च कुर्वाणाः ते परां गतिमाप्नुयुः ॥ (३७)</p>
<p>पुत्राणां च परो धर्मः पितुर्वचनपालनम्।</p>
<p>पितरं चैव तं विद्धि प्राज्ञस्यापि सुतस्य च॥ (३८)</p>
<p>कानिचिद् ब्रूहि वाक्यानि पसह्य मां प्रियदर्शन।</p>
<p>सां त्वपूर्वं बहूक्तत्वान्मया च सुखमिच्छता॥ (३९)</p>
<p>न शृणोषि वचः किञ्चिन्न करोषि च किंचन ।</p>
<p>श्रुतं चेत् क्रियतामद्य ह्येषधर्मस्सनातनः ॥ (४०)</p>
<p>तस्मिंश्च साधु वचने मा माशंकाम् प्रियं कृथाः ।</p>
<p>व्यासः –</p>
<p>इत्युक्तवति धर्मिष्ठे काश्यपे प्राज्ञसत्तमे॥ (४१)</p>
<p>पितरी प्रीतयुक्ते च तत्समाहृतचेतसि।</p>
<p>ज्ञानी परवरज्ञश्च तत्पुत्रश्च सुवर्चलः॥ (४२)</p>
<p>सर्वत्र निस्पृहश्शान्तो नैष्कर्म्यं परमास्थितः।</p>
<p>पितुर्वचनमव्यग्रं श्रुत्वा सर्वं विमृश्य च ॥ (४३)</p>
<p>वचस्त्वसारभूयिष्ठं मन्यमानो महामतिः ।</p>
<p>अनाधृत्य च तत्सर्वं पितुः कोलाहलं द्विज॥ (४४)</p>
<p>तूष्णीं भूत्वा महायोगी पितरं वाक्यमब्रवीत् ।</p>
<p>सुवर्चलः –</p>
<p>श्रुतं च तत्वं भवतो वचनं सकलं पितः ॥ (४५)</p>
<p>किन्तु निस्सारमेवैतदित्येवमवधारितम्</p>
<p>तापत्रयाभितप्तस्य निबन्धस्य च कर्मणा ॥ (४६)</p>
<p>सदा परवशस्यास्य किं नामेह सुखं भवेत्।</p>
<p>अज्ञानतिमिरग्रस्तचेतसो नष्टमेधसः ॥ (४७)</p>
<p>अवितृप्तस्य कामेषु किं नामेन सुखं भवेत् ।</p>
<p>तृष्णा ज्वराभितप्तस्य जीर्यतश्च प्रतिक्षणम् ॥ (४८)</p>
<p>देहिनश्च पलस्यास्य किं नामेह सुखं भवेत् ।</p>
<p>क्रोधमोहमहागर्त परिभूतिमुपेयुषः ॥ (४९)</p>
<p>परिश्रान्तस्याधीनस्य किं नामेह सुखं भवेत् ।</p>
<p>क्षुत्पिपासाजरारोगप्रसक्तार्तिमतस्सदा॥ (५०)</p>
<p>क्षणक्षरणरूपस्य किं नामेह सुखं भवेत्।</p>
<p>नानाविषयभोगार्तियुक्तस्येन्द्रियघातुकैः॥ (५१)</p>
<p>तृष्णाकशाहतस्यास्य किं नामेह सुखं भवेत्।</p>
<p>प्रविष्ट स्वस्वरूपस्य गुणमय्यातु मायया। (५२)</p>
<p>बोधप्रभावाभावस्य किं नामेह सुखं भवेत् ।</p>
<p>अतस्मिन् तदहंकारकर्दमान्तर्निमज्जतः ॥ (५३)</p>
<p>आशाग्रहग्रहीतस्य किं नामेह सुखं भवेत् ।</p>
<p>ममत्वावृतिसंवृत्तनानाविभ्रमसंततेः ॥ (५४)</p>
<p>अस्तुबुद्धेर्हताशस्य किं नामेह सुखं भवेत् ।</p>
<p>गर्भवासऽनलज्वाला जरामरणवर्तिनः ॥ (५५)</p>
<p>सदाऽवशस्य तप्तस्य किं नामेह सुखं भवेत् ।</p>
<p>याम्यक्रकचनिर्भेद विभिन्नाङ्गस्य देहिनः ॥ (५६)</p>
<p>मृतिधर्मयुतस्यास्य किं नामेह सुखं भवेत् ।</p>
<p>इष्टदार सुत क्षेत्र पितृमातृमयामिह ॥ (५७)</p>
<p>कल्पनामधिरूढस्य किं नामेह सुखं भवेत् ।</p>
<p>गर्भेति दुःखं जनने बाल्येत्यर्थमुपेयुषः॥ (५८)</p>
<p>भोगज्वरेण जरया किं नामेह सुखं भवेत् ।</p>
<p>असत्सु सत्यादिषु भावेषु लाभालाभान्वपेक्षया ॥ (५९)</p>
<p>प्रीत्यप्रीतिविदधतः किं नामेह सुखं भवेत् ।</p>
<p>प्रयत्नार्जितवित्तस्य प्रसह्याहरणं प्रति ॥ (६०)</p>
<p>चोराद्यैः शोचतो नित्यं किं नामेह सुखं भवेत् ।</p>
<p>ममत्वातिशयादन्यसुखदुःख समन्वयम्॥ (६१)</p>
<p>स्वस्मिन् भावयतोजस्रम् किं नामेह सुखं भवेत् ।</p>
<p>उपद्रव शतैश्शश्वत् परिक्षयमुपेयुषः ॥ (६२)</p>
<p>विभवस्येच्छतो वृद्धिं किं नामेह सुखं भवेत्।</p>
<p>कर्मपादपकान्तारे त्वज्ञानतिमिरावृते ॥ (६३)</p>
<p>तापगर्ते निपततः किं नामेह सुखं भवेत् ।</p>
<p>व्रजतो गर्भवासार्ति मरणानि निरन्तरम् ॥ (६४)</p>
<p>नानारोग हतस्यास्य किं नामेह सुखं भवेत्।</p>
<p>स्वाम्यं भावयतः प्रेष्यान् सुप्रपन्नानुपेक्षतः॥ (६५)</p>
<p>शरणं स्मेरवदनान् किं नामेह सुखं भवेत् ।</p>
<p>पूयविण्मूत्रभूयिष्ठे जरारोगप्रपीडिते॥ (६६)</p>
<p>देहे प्रीतिं विदधतः किं नामेह सुखं भवेत् ।</p>
<p>शोकमोहमहाग्राहे कामपङ्के भवार्णवे॥ (६७)</p>
<p>विषयेष्वतिमानस्य किं नामेह सुखं भवेत् ।</p>
<p>अनर्थं सन्ततं वीक्ष्य नित्यं चाऽशुभमात्मनि ॥ (६८)</p>
<p>अपि तस्मिन् स्पृहयतः किं नामेह सुखं भवेत्।</p>
<p>अनन्तपुण्यनिचयं भावुकं तु भवार्णवे॥ (६९)</p>
<p>अपश्यतो निवसतः किं नामेह सुखं भवेत् ।</p>
<p>त्यक्त्वा देहमिमंदेहि कथं भूत्वा कथं भवेत् ॥ (७०)</p>
<p>अजानतस्तदित्येवं किं नामेह सुखं भवेत् ।</p>
<p>ज्ञानं ज्ञेय मजं गुह्यं परमानन्दलक्षणम्॥ (७२)</p>
<p>अजानतः परं ब्रह्मा किं नामेह सुखं भवेत् ।</p>
<p>यतो यत्र च यद्विश्वं तत्परं ब्रह्म यस्य च ॥ (७३)</p>
<p>न बुद्धिगोचरं तस्य किं नामेह सुखं भवेत् ।</p>
<p>यत्र गत्वा न शोचन्ति न क्षीयन्ते परं च यत् ॥ (७४)</p>
<p>पृष्ठतः कृतसत्यस्य किं नामेह सुखं भवेत्।</p>
<p>नाना विषयसंमोहे मज्जतस्तु भवार्णवे॥ (७५)</p>
<p>वैराग्यं नेच्छतस्तस्य किं नामेह सुखं भवेत् ।</p>
<p>मायातिमिरविध्वस्तविवेकविभवस्य च॥ (७६)</p>
<p>अनासादित योगस्य किं नामेह सुखं भवेत् ।</p>
<p>तृष्णा मोहामहापङ्कपरिवर्तितचेतनः॥ (७७)</p>
<p>अदृष्टज्ञान तीर्थस्य किं नामेह सुखं भवेत् ।</p>
<p>सत्यज्ञानामलानन्द लक्षितं ब्रह्म शाश्वतम्॥ (७८)</p>
<p>एकं निरञ्जनं शुद्धं सदसद्व्यक्तिकारणम् ।</p>
<p>तदेव परमार्थं च सर्वमन्यत् मृषात्मकम्॥ (७९)</p>
<p>अशाश्वते ह्यनालंबे देहादौ निर्वृतिः कुतः।</p>
<p>पुत्र पश्चन्न भार्यार्थ सुहृद्बन्धुमयस्य च ॥ (८०)</p>
<p>अनन्तविभ्रमस्यास्य अविद्या बीजमुच्यते ।</p>
<p>अतो ह्यनादौ संसारे बहुदुःखाकरे शुभे ॥ (८१)</p>
<p>पश्यन् शोचामि तान् मर्त्यान् तत्र प्रीतिं च कुर्वतः ।</p>
<p>अविद्यातिमिरस्रस्तमानसानां च जायते॥ (८२)</p>
<p>अभद्रे भद्र संरक्तिरसत्ये सत्यधीरिह।</p>
<p>तन्मूलोयं सुखी दुःखी धन्य इत्यादि विभ्रमः ॥ (८३)</p>
<p>नाऽयं सुखी न दुःखी च न धन्यो नापि वै कृशः ।</p>
<p>ज्ञानन्दमयो ह्यात्मा तादृशोऽपि न चार्हति॥ (८४)</p>
<p>नायं सुतो न च पिता न बंधुरपि कस्य चित् ।</p>
<p>न मित्रं न रिपुस्स्वामी न कश्चित्कस्यचित् स्वयम्॥ (८५)</p>
<p>विशेषा भ्रममूला हि निर्विशेषस्य वस्तुनः ।</p>
<p>चिदानंदमयोऽनन्त आत्मा सर्वत्र गीयते ॥ (८६)</p>
<p>तद् ज्ञानादशुभात्सद्यो विमुक्तिस्स्यादनाहता।</p>
<p>एतदेव परं सत्यमितोऽन्यत्सकलं मृषा॥ (८७)</p>
<p>यो वेत्ति चैवमात्मनं स कदाचिन्न शोचति ।</p>
<p>स स्यादशोच्यः प्राज्ञावान् शोच्यं च सकलेतरत् ॥ (८८)</p>
<p>सत्यं निरञ्जनं शुद्धं निर्मलं ब्रह्म शाश्वतम्।<br>
सदालक्षयतस्तस्य चेतसा शोच्यता कुतः ॥ (८९)</p>
<p>ज्ञानमेव परं तीर्थं ज्ञानमेव परं तपः।</p>
<p>ज्ञानमेव सुखं प्रोक्तं ज्ञानमेव परं धनम्॥ (९०)</p>
<p>ज्ञानमेवपरं लब्ध्वा तरन्ति दृढबुद्धयः ।<br>
ज्ञानेन लभते मर्त्यान् द्विजवर्य गतिं भुवि ॥ (९१)</p>
<p>ज्ञानी न शोच्यतां याति तदन्यो नीचतां व्रजेत् ।</p>
<p>ज्ञानी पुनाति सकलं जगत्स्थावरजङ्गमम् ॥ (९२)</p>
<p>संज्ञा नाद परं किञ्चित् पवित्रमिह विद्यते ।</p>
<p>अतस्सर्वत्र सततं ज्ञानमेवाऽभि कामये ॥ (९३)</p>
<p>य ज्ञानं सकलं हन्ति बाह्यमाभ्यन्तरं तमः ।</p>
<p>यत्र गत्वा न शोचंति योगिनो ध्वस्तकिल्बिषाः ॥ (९४)</p>
<p>तदध्यात्म पदं शश्वदभिवाञ्छति मे मनः ।</p>
<p>येन कर्म महायन्त्रं सम्यग्विच्छिद्य योगिनः॥ (९५)</p>
<p>निर्वाणं परमं यान्ति मुनयः संयतेन्द्रियाः ।</p>
<p>तेन चाऽव्याहतामृद्धिं प्राप्नुवन्ति द्विजर्षभाः ॥ (९६)</p>
<p>वैराग्यं परमं श्रेयो वैराग्यं परमं सुखम् ।</p>
<p>वैराग्यं च हितं शश्वत् वैराग्यं परमौषधम्॥ (९७)</p>
<p>तापत्रयोर्मिकलिलमुग्रं संसारसागरम् ।</p>
<p>वैराग्यं परमासाद्य प्रतरन्ति महर्षयः ॥ (९८)</p>
<p>वहन्ति पूतपाप्मानो वैराग्यश्रियमार्जताम् ।</p>
<p>तपसा भावितात्मानो ब्रह्मणा सुदृढव्रताः ॥ (९९)</p>
<p>वैराग्यरथमारूढास्सर्वत्र स्तुतसत्क्रियाः ।</p>
<p>पुरुषाः पूर्णकामाश्च चरन्ति ह्यधिराजवत्॥ (१००)</p>
<p>वैराग्य प्रभवात् नृणां पुरुषार्थार्थसम्पदः ।</p>
<p>आमुष्मिकफलं चापि वैराग्याल्लभते जनः॥ (१०१)</p>
<p>अतो वैराग्ययुक्तास्स्युः दुःखापत्ततितीर्षवः।</p>
<p>तत्र श्रेयश्च तपसा लभते नाऽत्र संशयः ॥ (१०२)</p>
<p>तपसा च नियच्छन्ति करणानि च सर्वशः।</p>
<p>बीजं हि पुरुषार्थानामिन्द्रियाणां हि निग्रहः ॥ (१०३)</p>
<p>जितेन्द्रियस्य सकलं जितं भवति वै जगत्।</p>
<p>अतस्तन्निग्रहः कार्यः शाश्वतीं भूतिमिच्छता॥ (१०४)</p>
<p>तदर्थं व्रतसङ्कल्पं कुर्वीत नियतात्मवान्।</p>
<p>उपवास जपध्यान तीर्थस्नानादिकैरपि॥ (१०५)</p>
<p>कुर्वीत नियताहारो ह्यात्मशुद्धिकरीं क्रियाम् ।</p>
<p>नाऽहं सुतो न च पिता भवान्तच्छ्रयतामिह ॥ (१०६)</p>
<p>एको व्यापी नित्यशुद्धो निर्गुणो निर्मलो विभुः ।</p>
<p>परमार्थं च सान्निध्यं ज्योतिरात्मा महामते ॥ (१०७)</p>
<p>इतोऽन्यत्सकलं सत्यमसत्यमिति निश्चयः।</p>
<p>असद्धेयमनालंबि क्षयिष्ण्वनियतं जडम् ॥ (१०८)</p>
<p>मांसविण्मूत्र रुधिर मज्जास्थि स्नायु संयुतम्।</p>
<p>तच्छरीरमिति ज्ञेयं सर्वदोषाश्रयं त्वसत्॥ (१०९)</p>
<p>आत्माभिमानं च जडे तस्मिन् कुर्वन्त्यसाधवः।</p>
<p>कामक्रोधवशास्तेऽपि विनष्टा यान्त्यधोगतिम् ॥ (११०)</p>
<p>तच्छरीरं च नयतः पित्रोर्वै शुक्लशोणिते ।</p>
<p>तच्छरीरं ग्रहच्चापि जन्तूनां कर्महेतुकः ॥ (१११)</p>
<p>शरीरारम्भहेतुत्वात्पितराविति तद्वचः।</p>
<p>सुतादि व्यवहारोस्य शरीरत्व निबन्धनः ॥ (११२)</p>
<p>अतो न कस्यचित्पुत्रो न पिता न रिपुस्सुहृत् ।</p>
<p>शुद्धो निरञ्जनो व्यापी ह्यात्मा सर्वत्र गीयते ॥ (११३)</p>
<p>अनित्यस्य च नित्यस्य चेतनस्य जडस्य च ।</p>
<p>एकस्य चाप्यनेकस्य समलस्याऽमलस्य च ॥ (११४)</p>
<p>अविक्रियस्य सततं विकुर्वाणस्य चाऽनिशम् ।</p>
<p>देहस्य चात्मनोऽप्येवं स्पष्टं भेदनिदर्शनम् ॥ (११५)</p>
<p>तयोरैक्याभिमानेन वर्तते भवसङ्कटे।</p>
<p>लोभमोहहृतज्ञानाः शरीरेन्द्रियमानिनः ॥ (११६)</p>
<p>अत्स्मिंस्तदहंकारतिमिराक्रान्तचेतसः ।</p>
<p>वृथारम्भानरायान्ति संसारस्य च बीजताम् ॥ (११७)</p>
<p>ज्ञात्वा तदशुभं सद्यस्त्यजन्ति च नरोत्तमाः।</p>
<p>निर्वाणपरमा यान्ति समतां ब्रह्मवादिनः ॥ (११८)</p>
<p>अहंकारेण सकलमिष्टमित्येव निश्चितम् ।</p>
<p>रागद्वेषौ ततस्सिद्धौ द्वाभ्यां वृतमिदं जगत्॥ (११९)</p>
<p>रागद्वेषौ जितौ येन तेनेदं सकलं जितम्।</p>
<p>देहिनां च रिपू विद्धि रागद्वेषौ चिरन्तनौ ॥ (१२०)</p>
<p>अन्तःप्रविष्टौ सहजौ नृशंसौ दुष्प्रपूरकौ ।</p>
<p>तौ विजित्य महात्मानो ज्ञानिनो ज्ञानतेजसा ॥ (१२१)</p>
<p>निर्वृतिं परमां लब्ध्वा प्रभवन्ति च मुक्तये ।</p>
<p>तथा यतेत मतिमान्यथा स्यान्निर्वृतिः परा॥ (१२२)</p>
<p>योगेन लभ्यते सा तु न ततोऽन्यकेनचित्।</p>
<p>योगिनः परमृच्छन्ति तद्विष्णोः परमं पदम् ॥ (१२३)</p>
<p>आर्तानां परमन्त्राणां विष्णुरेवेति निश्चितम्।</p>
<p>शुद्धेन मनसा वाचा कायेन नियमेन च॥ (१२४)</p>
<p>ध्यानेन नियताचारयुक्तायुक्तदृढव्रताः।</p>
<p>व्रजन्ति पूतपाप्मानो नियतान्वैष्णवं पदम्॥ (१२५)</p>
<p>मातापितृसुतभ्रातृभार्यास्सन्ति च मायया।</p>
<p>न खल्वभिभवन्त्वेषामसतां संगयोगतः॥ (१२६)</p>
<p>तस्माद्योगोऽत्र जिज्ञास्यः प्रयत्नेन विचक्षणैः ।</p>
<p>भवतापप्रतप्तानां योगो हि परमौषधम् ॥ (१२७)</p>
<p>योगं च ज्ञानिनो नित्यं परिप्रश्नेन सेवया ।</p>
<p>उपदेक्ष्यन्ति ते तात तपसा भावितात्मनः ॥ (१२८)</p>
<p><strong>इति</strong> <strong>श्रीगारुडपुराणे</strong> <strong>श्रीरङ्गमाहात्म्ये</strong> <strong>षडधिकशततमोऽध्यायः</strong> <strong>।</strong></p>
<p><strong>श्रीरङ्गमाहात्म्यम्–</strong> <strong>१०७</strong></p>
<p><strong>तीर्थयात्रागतसुवर्चलेन</strong> <strong>सह</strong> <strong>सुमन्तु</strong> <strong>सुनन्दयोः</strong> <strong>संवादः</strong></p>
<p>व्यासः –</p>
<p>इत्युक्त्वा मुनिशार्दूलो विरराम समाधिमान्।</p>
<p>प्रशान्तात्मा महातेजाः पित्रोरपि गतस्पृहः॥ (१)</p>
<p>पापक्षयार्थं नियतस्तीर्थयात्रा चकार सः ।</p>
<p>ददृशे तीर्थनिरतान् समुनीनूर्ध्वरेतसः ॥ (२)</p>
<p>तपसा तत्परिक्लेशान् ज्ञातज्ञेयानकल्मषान् ।</p>
<p>तानभ्येत्याभिवाद्योच्छैः निर्वेदादिदमब्रवीत्॥ (३)</p>
<p>सुवर्चलः-</p>
<p>अहो नु भगवन्तोऽत्र प्रहृष्टाश्चाभिलक्षिताः ।</p>
<p>हिताहितज्ञानविधः मया निर्विण्णचेतसा॥ (४)</p>
<p>तापत्रयाभिभूतस्य पुरुषस्य विपश्चितः ।</p>
<p>न लक्षयोऽहं निर्वेदं विनागतिमिह क्वचित् ॥ (५)</p>
<p>गर्भे निवासा जननं शिशुत्वमति कुत्सितम् ।</p>
<p>तत्र तराभिभवनं व्याध्यादिभिरनेकधा ॥ (६)</p>
<p>युवत्वे स्थविरत्वे च सततं दुःख भाजने ।</p>
<p>पुनश्च मरणं दुःखं नरकं च पुनर्भवम् ॥ (७)</p>
<p>एवं चिन्तयता नित्यं संसारान्तरवर्तिनाम् ।</p>
<p>विनिन्दितमवस्थानं जन्तूनां शोकवर्धनम् ॥ (८)</p>
<p>जायते ह्रीश्च निर्वेदः कुतस्तुष्टिः कुतस्सुखम्।</p>
<p>अज्ञानदुहमर्त्यानां कामक्रोधभयात्मनाम् ॥ (९)</p>
<p>विषयाहत चित्तानां जायते च सुखोदयः।</p>
<p>असत्स्वपि च सद्बुद्ध्या दुःखेषु सुखसंविदा॥ (१०)</p>
<p>अनित्ये नित्यबुद्ध्या च निरयंयान्त्यचेतसः ।</p>
<p>नित्या नित्यविभागज्ञाः श्रीमन्तो मतिशालिनः ॥ (११)</p>
<p>सदा जातसुनिर्वेदाः संसाराब्धिं तितीर्षवः।</p>
<p>ऊर्ध्वं गच्छन्ति तपसा संयुक्ताः परमर्षयः ॥ (१२)</p>
<p>स हि विज्ञानिनां पन्थास्सदा सद्भिश्च सम्मतः ।</p>
<p>अस्थाने भवतां तुष्टिः कथ्यतां यदि शक्यते ॥ (१३)</p>
<p>मुनयः –</p>
<p>आश्चर्यं तत्र भवतो वेद्यस्यार्थस्य संग्रहः।</p>
<p>बुद्धेर्बोधावलंबी स्यात् पशुत्वं च प्रकाशितम्॥ (१४)</p>
<p>ज्ञानैकनिधयस्सन्तः सतां बुद्धिरचञ्चला।</p>
<p>सदैकवस्तुविषया कथं बुद्धिः प्रमाद्यति॥ (१५)</p>
<p>सदसद्गोचरा बुद्धिः सर्वत्र चलनात्मिका ।</p>
<p>बाह्यर्थैकप्रसक्ताय साविनाशफलामतिः ॥ (१६)</p>
<p>सदेकविषयं ज्ञानं जायते यस्य सुस्थिरम्।</p>
<p>कुतस्तस्यापि निर्वेदः तृप्तस्यात्मनात्मनि ॥ (१७)</p>
<p>परावरप्रसक्ताधीर्यस्य निर्वेदसम्भवः ।</p>
<p>स च योगाग्निना दग्ध सञ्चितक्लेशसञ्चयः ॥ (१८)</p>
<p>निर्वाणं परमंसद्यः प्राप्नोत्यपि न संशयः।</p>
<p>यस्य बाह्यार्थविषयं ज्ञानं प्रत्याहृतं न च ॥ (१९)</p>
<p>रागादि दूषितं चेतस्तस्य वै न प्रसीदति ।</p>
<p>न च किञ्चित्करो योगो विषयाहृतचेतसः ॥ (२०)</p>
<p>विषयप्रवणं चेतः कदाचिन्न प्रसीदति ।</p>
<p>तेष्वथाभिरुचिं तस्य कुरुते विषयस्पृहा॥ (२१)</p>
<p>नोप भोगाच्छमं यान्ति कामसंगाः कथंचन।</p>
<p>बह्विन्धन इवारण्ये कृशानुर्वर्धतेऽधिकम्॥ (२२)</p>
<p>जगत्यामपि यत्किञ्चित् भोग्यजातं स्त्रियादिकम् ।</p>
<p>दृष्टमात्रं च तत्सर्वं ममस्यादित्यपेक्षते॥ (२३)</p>
<p>यद्भाव्यं कर्मणा तद्धि भोग्यत्वेनाकल्पते ।</p>
<p>स सर्वमिति सर्वस्य नन्वेच्छा तत्र कारणम्॥ (२४)</p>
<p>हतः क्रोधेन तीव्रेण विषयाऽनलजन्मना ।</p>
<p>उपर्युपरि संवृद्धकामचण्डानिलाहतः ॥ (२५)</p>
<p>दुःखपङ्केशयो नित्यमतृप्तस्स च वर्तते।</p>
<p>परावरविभागज्ञो यस्तु पश्यति चेतसा॥ (२६)</p>
<p>हेयाकारमसारं च संसारं न तु शोचति ।</p>
<p>ध्रुवं विषयमात्मानं जानतो ज्ञानचक्षुषा॥ (२७)</p>
<p>सहसा जायते चेतो विषयेषु पराङ्मुखम् ।</p>
<p>निर्वेदः स्वयमायाति तमहहंकारवर्जितम् ॥ (२८)</p>
<p>चरत्यभ्युपदेशाद्धि सर्वत्र विगतस्पृहः ।</p>
<p>ततः प्राप्तसदाचारं शुश्रूषुमनहंकृतिम् ॥ (२९)</p>
<p>उपदेश्यमथान्वीक्ष्य प्रज्ञामुपदिशन्ति च ।</p>
<p>आचार्याद्योगसर्वस्वमवाप्य स्थिरधीः स्वयम्॥ (३०)</p>
<p>यथोक्तं यतते तेन प्राप्नोत्यपि च निर्वृतिम् ।</p>
<p>संप्राप्तयोगसिद्धेन पूर्वं तत्त्वात्मदर्शनात् ॥ (३१)</p>
<p>न किञ्चिद्दृश्यते कार्यं तेन वै सकलं कृतम्।</p>
<p>आत्मारामस्सदा पूर्णः सुखमात्यन्तिकीं गतः ॥ (३२)</p>
<p>कुतस्तस्यापि निर्वेदः सदानन्दमयस्य च।</p>
<p>वयमाचार्यसम्पत्या लब्ध्वा योगधनं द्विज॥ (३३)</p>
<p>सिद्धिं प्राप्ताश्च नो ब्रूहि निर्वेदाश्रयणं कुतः।</p>
<p>इत्येवं ब्रुवतां तेषां मुनीनां भावितात्मनाम् ॥ (३४)</p>
<p>श्रुत्वा वचो महायोगी जगादपुनरात्मवान्।</p>
<p>सुवर्चलः –</p>
<p>श्राविता संयमास्सर्वे ध्वस्तमेव मनोगतम्॥ (३५)</p>
<p>तिमिरं भवतां वाक्यश्रवणाद्भावितात्मनाम् ।</p>
<p>येनाप्तःपरमांसिद्धिं भवन्तो योगवित्तमाः ॥ (३६)</p>
<p>उपायं तस्य योगस्य ब्रुवन्तः मुनिसत्तमाः ।</p>
<p>मुनयः –</p>
<p>पिशाचाकृतिनौ विप्राः अस्माकं गुरुसत्तमौ ॥ (३७)</p>
<p>पराशरस्य सच्छिष्यौ मुनी पुष्करिणीं गतौ ।</p>
<p>तत्सकाशाद्वयं सर्वे लब्ध्वा योगधनं द्विज ॥ (३८)</p>
<p>कृतार्थस्त्वं महाबुद्धे स्वयं पुष्करिणीं व्रज।</p>
<p>सुमन्तुश्च सुनन्दश्च इत्येवं श्रुतिपथं गतौ ॥ (३९)</p>
<p>गुरुशापप्रसंगेन पिशाचत्वमुपागतौ ।</p>
<p>पुन्नागतीर्थनिलयौ सर्वभूतसुखावहौ ॥ (४०)</p>
<p>गूहमानौ स्वकं रूपं सर्वभूतानुकम्पया ।</p>
<p>तौ गत्वा संशयं पृच्छेर्योगं चैव महामते ॥ (४१)</p>
<p>ततौ विधित तत्वार्थौ यथावदुपदेक्ष्यतः।</p>
<p>व्यासः –</p>
<p>इत्येवमृषिभिः प्रोक्तः सर्वतत्वार्थदर्शिभिः ॥ (४२)</p>
<p>सुवर्चलोऽपि धर्मात्मा वैराग्यपरमो मुनिः ।</p>
<p>जगाम सहसा तत्र यत्र तौ मुनिसत्तम ॥ (४३)</p>
<p>संवृतौ मुनिभिस्सिद्धैः बहुभिर्विमलाशयैः ।</p>
<p>तीर्थस्नानहता शेषकर्मसंततिभिर्द्विजैः ॥ (४४)</p>
<p>परमं पुरुषं देवं ध्यायद्भी रङ्गशायिनम्।</p>
<p>तद्ध्यानामृत संधानसुपुष्टांगोरुविग्रहैः ॥ (४५)</p>
<p>एकाग्रमतिभिस्सिद्धैः ब्रह्मध्यानपरायणैः।</p>
<p>योगिभिस्थिरसंकल्पैः नासाग्रन्यस्तलोचनैः॥ (४६)</p>
<p>परावरविभागज्ञैः तृणीकृतजगत्त्रयैः ।</p>
<p>लब्धलक्षपदैरन्तसर्वभेदावलम्बनैः ॥ (४७)</p>
<p>वीतरागभयक्रोधैः निरवद्यैर्यतात्मभिः ।</p>
<p>निर्मलैर्निरहंकारैर्निर्लज्जैर्निष्परिग्रहैः॥ (४८)</p>
<p>क्वचिद्वेदानधीयानैः क्वचिदध्यापकैरपि।</p>
<p>क्वचित्सामानि गायद्भिः क्वचिद्ध्यानपरायणैः ॥ (४९)</p>
<p>क्वचित्सपर्यानिरतैः क्वचित्सवनसंश्रितैः ।</p>
<p>क्वचिदाख्यानकुशलैः क्वचिद्रूपपरायणैः ॥ (५०)</p>
<p>क्वचित्सवन संयुक्तैः क्वचिद्वन्दन तत्परैः ।</p>
<p>क्वचिज्जय जगन्नाथ रङ्गनाथ जगन्मय॥ (५१)</p>
<p>इति नामानि मधुरं व्याहरद्भिर्द्विजातिभिः।</p>
<p>सालतालधवाऽश्वत्थवकुलाद्यैर्महीरुहैः ॥ (५२)</p>
<p>वट पुन्नाग पनसकर्णिकाराम्रचम्पकैः।</p>
<p>बदरी बिल्वतिंदूक कपित्थासन केसरैः ॥ (५३)</p>
<p>पताक धात्री जम्बूक प्रियंगु कुटजैरपि ।</p>
<p>अशोक रम्भा लिकुच तांबूली पूगवेतसैः ॥ (५४)</p>
<p>मधूकोदुम्बरांकोल बीजपूरारुणैरपि ।</p>
<p>स्निग्ध कण्ठैश्च मधुरं कूजद्भिः कोकिलैरपि॥ (५५)</p>
<p>नृत्यन्मयूरनिवहैः भृङ्गसङ्घैर्मनोहरैः।</p>
<p>वल्लुव्याहर कुशलैः सुरक्त चरणाननैः॥ (५६)</p>
<p>हंसकारण्डवगणैः भ्रमत्सारसराजिभिः ।</p>
<p>तीर्थं च प्रविगाहद्भिः उत्तरद्भिर् द्विजोत्तमैः॥ (५७)</p>
<p>उपस्थानपरैरूध्वबद्धहस्तैरतन्द्रिभिः ।</p>
<p>योगोभिश्शुद्धसत्वैश्च सदा ध्यानपरायणैः ॥ (५८)</p>
<p>शीलवृद्धैर्वयोवृद्धैः क्षत्रियैः शान्तमानसैः।</p>
<p>वैश्यैर्निरस्तशीलैश्च शूद्रैरुचितवृत्तिभिः ॥ (५९)</p>
<p>नानापक्षिगणैर्जुष्टं नानामृगगणैरपि ।</p>
<p>नानभूतगणैर्जुष्टं प्रशान्तात्माभि रर्चितम् ॥ (६०)</p>
<p>यदभ्याशे महद्धाम रङ्गधाम परं विभु ।</p>
<p>तत्तीर्थपरमागत्य भगवान् स सुवर्चलः ॥ (६१)</p>
<p>ववन्दे च समस्तां स्तान् स्वयं मुनिगणानपि ।</p>
<p>तत्र पुन्नागतीर्थं तदभ्युपेत्य महामतिः॥ (६२)</p>
<p>पिशाचच्छद्म वेषे तु चरन्तौ मुनिसत्तमौ ।</p>
<p>स ददर्शमाहात्मानौ गृहयन्तौ स्वकं वपुः ॥ (६३)</p>
<p>सदादूतयनः पङ्कौ वेदाद्ययनतत्परौ।</p>
<p>विवेकैः सततो दृष्ट्वा प्रययौ सन्तत व्रतौ॥ (६४)</p>
<p>तौ दृष्ट्वा समायान्तमभ्यर्णं मुनिसत्तमम् ।</p>
<p>जुगूहतू स्वकं रूपमन्योन्यं मुनिसमौ ॥ (६५)</p>
<p>तावपश्यन्महात्मानाऽवतिष्ठ दुर्मना मुनिः।</p>
<p>अभितस्तत्र स मुनिः विचचार दिदृक्षया ॥ (६६)</p>
<p>विषण्णवदनो धीमान् भगवान् स सुवर्चलः।</p>
<p>उवाच वदनं वीक्ष्य महता च स्वरेण च ॥ (६७)</p>
<p>सुवर्चलः –</p>
<p>यदधीतं च यद्दत्तं हुतं तप्तं मयापि यत् ।</p>
<p>तदिदं सफलं सर्वमस्तु मे गुरुसन्निधौ ॥ (६८)</p>
<p>यद्यस्ति गुरुदेवत्वं यद्यस्ति सुकृतं मम ।</p>
<p>सत्येन तेन गुरवः प्रसीदं त्विह सांप्रतम् ॥ (६९)</p>
<p>अन्तरात्मा च भूतानां साक्षात्वेन व्यवस्थितः ।</p>
<p>इति सत्येन गुरवो दर्शनं यान्तु ते मम॥ (७०)</p>
<p>व्यासः –</p>
<p>इति श्रुत्वा मुनिवरौ तद्दर्शनमगच्छताम्।</p>
<p>पिशाचविहिताकारौ पूज्यौ निन्दितदर्शनौ ॥ (७१)</p>
<p>तौ दृष्ट्वा स महात्मानौ मुनी मतिमतां वरौ ।</p>
<p>सादरं नमनं चक्रे ताभ्यां तत्र सुवर्चलः॥ (७२)</p>
<p>यथा प्रकाशतां यातौ भुवि चन्द्रदिवाकरौ ।</p>
<p>युवां च खलु सर्वत्र तथा शश्वत्प्रकाशितौ ॥ (७३)</p>
<p>मुनी –</p>
<p>आचक्ष्व मुनि शार्दूल यदर्थं त्वमिहागतः ।</p>
<p>जानीहि प्राप्तमेवैतद्विशेषादावयोर्गतम्॥ (७४)</p>
<p>सुवर्चलः-</p>
<p>सत्यमेतन्महाभागौ मन्ये तत्प्राप्तमित्यपि।</p>
<p>सिन्धुतीरगतस्सालो न शोषमुपयास्यति ॥ (७५)</p>
<p>तापत्रयोर्मुनिकरे भवाब्धौ विषयाम्भसि।</p>
<p>क्रोधमोहमहामीने लोभग्राहसमाकुले॥ (७६)</p>
<p>अपारे दुस्तरे दुर्गे नानापाशसुयन्त्रिते।</p>
<p>ममत्वग्राहतप्तेऽस्मिन् न क्वचित्पारमेयुषः ॥ (७७)</p>
<p>विस्पष्टजीविताशस्य विधात्रा हृतचेतसः।</p>
<p>चपलस्याऽल्पसत्वस्य हीनबुद्धेर्लघीय सः ॥ (७८)</p>
<p>धर्माय नादपेतस्य कृत्याकृत्यमजानतः ।</p>
<p>असत्कर्मरतस्योच्छैर्विपरीतार्थग्रन्थिनः ॥ (७९)</p>
<p>दीपो बृहद्भवन्तौ मे इति मत्वाह मागतः ।</p>
<p>यत्कारणोऽथ यद्ज्ञात्वा वाचयत् प्रलपन्नहम् ॥ (८०)</p>
<p>परित्राणं च विन्देयं भव तापत्रयातुरः ।</p>
<p>चिन्तयन्नुदरेवासं तथा योनिविनिर्गमम्॥ (८१)</p>
<p>मलपङ्कमयीशय्यां संसीदामि दिवाऽनिशम्।</p>
<p>अतः प्रपन्नं भवतोस्सकाशं समुपाश्रितम्॥ (८२)</p>
<p>चिन्तानलविदीप्तं मां भवन्तौ त्रातुमर्हथः ।</p>
<p>भवोरगविदष्टस्य ज्ञानं हि परमौषधम् ॥ (८३)</p>
<p>तदर्थ्येहमुपैम्यद्य युवां हि ज्ञान जन्मभूः।</p>
<p>अतश्शान्तिं न गच्छामि मनसः कामगस्य च ॥ (८४)</p>
<p>नानाविषय सक्तस्य दुर्निवारगतेरिह।</p>
<p>मनसश्शान्तिमापन्नं सर्वत्र विगतस्पृहम् ॥ (८५)</p>
<p>ज्ञान वैराग्य सम्पन्नं सुखिनं ब्रुवते जनाः ।</p>
<p>व्यासः –</p>
<p>एवं ब्रुवति धर्मिष्ठे मुनिश्रेष्ठे सुवर्चले॥ (८६)</p>
<p>सुमन्तुर्वदतां श्रेष्ठो जगाद परमं वचः ।</p>
<p>सुमन्तुः –</p>
<p>सत्यमेतन्महाभाग निर्वेदत्वमिहागतः॥ (८७)</p>
<p>श्रेयोऽर्थी चात्मनो भूत्यै भूयस्सन्तापकर्शितः।</p>
<p>श्रूयतां वचनं श्रेयो मनसो मोहशान्तये ॥ (८८)</p>
<p>उदीर्णताप संसार मलप्रक्षालनाय च ।</p>
<p>अनादिकर्ता भगवान् विश्वस्यात्मा भुवि ध्रुवम् ॥ (८९)</p>
<p>सर्वज्ञस्सर्वदर्शी च वशी नारायणोऽव्ययः ।</p>
<p>सर्वानन्दमयः श्रीमान् सर्वाधारस्सनातनः ॥ (९०)</p>
<p>विश्वस्य जन्मनिलयस्थितिकर्ता जगत्पतिः ।</p>
<p>निजकर्मावृतियुतं जन्तुमुच्चावचं द्विज॥ (९१)</p>
<p>अन्तप्रज्ञं च विवशं गुणमय्यातु मायया ।</p>
<p>नानादेहनिपातं च नानादुःखाश्रयं ययौ ॥ (९२)</p>
<p>नानापाशाश्रयं चेदौ निर्ममे पुरुषोत्तमः।</p>
<p>तत्प्रभावानुगुण्येन वर्तन्ते सर्वजन्तवः॥ (९३)</p>
<p>न हि शक्यमपीशानैः सर्वैस्तदतिवर्तितुम् ।</p>
<p>देवत्वं व्रजति ह्येषः क्वचित्तिर्क्यत्त्वमेव च ॥ (९४)</p>
<p>पुनस्स एव व्रजति मनुष्यत्वमथेतरत् ।</p>
<p>स्थावरत्वमथान्यच्च तथा परवशो ह्ययम्॥ (९५)</p>
<p>भोगबुद्धिस्तथा शक्तिस्तथोत्साहस्तथा सुखम्।</p>
<p>तत्तद्देहानुगुण्येन जायतेऽस्य च तत्क्षणात्॥ (९६)</p>
<p>तत्तद्बुद्धिश्च सर्वेषां देवादीनां विलक्षणा ।</p>
<p>क्रोध लोभौ च तृष्णा च मोहश्चास्य प्रवर्तते॥ (९७)</p>
<p>अतृप्तस्सर्वकामेषु नित्यं चरति निस्पृहः।</p>
<p>स्वतो दुःखविहीनस्य नित्यस्यैवाव्ययस्य च॥ (९८)</p>
<p>तस्य प्रकाशरूपस्य सुखं दुःखं न चत्मनः ।</p>
<p>कर्मबन्धनहेतुस्तु नानादेहेषु संस्थितिः ॥ (९९)</p>
<p>तत्र तत्राभिमानश्च तत्तद्भोगेच्छया सह।</p>
<p>कर्मणा च प्रसुप्तस्य स्वभावाश्च निरंजनः ॥ (१००)</p>
<p>देवमानुषपश्वादिष्वहं बुद्धिः प्रवर्तते ।</p>
<p>तत्तन्मानावमानाभ्यामनिशं पीड्य तेजसः ॥ (१०१)</p>
<p>तापत्रयसमुत्थेन दुःखेन च सदा वशः।</p>
<p>ततश्च कालो ग्रसति व्याघ्रः पशुमिव स्वयम्॥ (१०२)</p>
<p>प्रमत्तमिन्द्रियारामां ममतागर्तसंयुतम् ।</p>
<p>मरणे च तथा पीडां भूयसीमस्य देहिनः ॥ (१०३)</p>
<p>निरयेषु च संवेशं गर्भेशयनमात्मनः।</p>
<p>विवाहमपि भार्याया अवशस्य च दारुणम्॥ (१०४)</p>
<p>स्मरन् जन्मानितस्यास्मिन् पातितानिमलाशये।</p>
<p>जठराऽनलतप्तांगो मातुरास्ते तदा स्वयम्॥ (१०५)</p>
<p>ततो निष्क्रियमाणस्य योनिद्वारमुपेयुषः ।</p>
<p>प्रसूत्यनिलनुन्नांगो निर्याति सह वेदनः ॥ (१०६)</p>
<p>बहिः पतनमात्रे तु प्रज्ञया परिवर्जितः।</p>
<p>मलपङ्के वशं शेते सदानिष्टनिवारणे ॥ (१०७)</p>
<p>तत्र व्याधिसमुत्थानं बहुशस्त्वसुवर्तनम् ।</p>
<p>एवं नयति बाल्येऽपि कौमारेऽपि च तत्समः ॥ (१०८)</p>
<p>तथावस्तान्तरं प्राप्तो युवा कामैश्च दह्यते ।</p>
<p>संप्राप्य पश्चिमावस्थां जरया परिपीड्यते॥ (१०९)</p>
<p>ततश्च दुःखमभ्येत्य नारकं दुःखमश्नुते।</p>
<p>पुनश्च गर्भपतनं भ्रमत्येव च चक्रवत् ॥ (११०)</p>
<p>अतस्सर्वास्ववस्थासु दुःखमेवोपलक्षये।</p>
<p>सर्वत्र वर्तमानस्य ह्यवितृप्तस्य देहिनः॥ (१११)</p>
<p>श्रेयस्सु विमुखस्येह पापेष्वभिरतस्य च।</p>
<p>तस्य मोहाद्गतः कालोऽप्यनन्तोऽनन्तजन्मनः ॥ (११२)</p>
<p>जने भवन्त्यश्रेयांसि सदोद्वेगकराणि हि ।</p>
<p>कामादिषु च संसक्तं तच्चलंचानुगच्छति॥ (११३)</p>
<p>उपकारि भवत्येतद्भ्राम्य भोगप्रवर्तने ।</p>
<p>अपकारि सदा चास्यात्सद्यादनिपुणे जने ॥ (११४)</p>
<p>जन्तवश्श्रियमिच्छन्ति तदुपायं न केचन ।</p>
<p>सततं चापि भूयन्ते सदा धर्मविदो जनाः ॥ (११५)</p>
<p>एकस्य कामिनो नालं त्रैलोक्यमपि सुव्रत ।</p>
<p>इन्द्रियार्थेषु संसक्तं मनो यस्य च न स्पृह॥ (११६)</p>
<p>भूयो भूयो विवृद्धं च कामिनं तं नयेदथः ।</p>
<p>कामकर्दमसंमर्दं शश्वन्मलिन मानस ॥ (११७)</p>
<p>क्षालयेत्सम्यगात्मानं सम्यग्ज्ञानजलेन च ।</p>
<p>तपसा भावितात्मानो ज्ञानेनैव भवार्णवम् ॥ (११८)</p>
<p>अथ वै देहिनामन्तर्यदाज्ञानं प्ररोहति।</p>
<p>तदा पश्यति चात्मानं स्वयं शोच्यमथोगतम् ॥ (११९)</p>
<p>तदानीं क्षीयते तस्य बाह्येषु विमुखं मनः ।</p>
<p>सर्वत्र निस्पृहं शान्तमनिद्रमनिवारितम् ॥ (१२०)</p>
<p>चेतसा स कथं पश्यन् स्वात्मानं नानुशोचति ।</p>
<p>विसृज्य सकलं ज्ञानं तेजसा ममतास्पदम्॥ (१२१)</p>
<p>नियम्य चेन्द्रियग्रामं वरते वनगोचरः।</p>
<p>अतस्सर्वत्र संसारभेषजं ज्ञानमेव हि ॥ (१२२)</p>
<p>ज्ञानमेव परं मृग्यं ज्ञानमेव परं धनम्।</p>
<p>ज्ञानेन सन्तारयत्येव दुःखाक्रान्तमशाश्वतम्॥ (१२३)</p>
<p>संसारगर्तमत्येति ज्ञानेनैवानु पश्यति ।</p>
<p>सुवर्चलः –</p>
<p>तरन्ति येन ज्ञानेन योगिनो दुस्तरं द्विज ॥ (१२४)</p>
<p>संसारसागरं घोरं तन्मयाचक्ष्व पृच्छतः ।</p>
<p>मुनिः</p>
<p>योगेन शान्तिमिच्छन्ति यतयो ब्रह्मवादिनः ॥ (१२५)</p>
<p>योगाद्भवति विज्ञानं तपसा चोर्ध्वरेतसाम्।</p>
<p>ब्रह्म ज्ञानं च परमं भवत्यपि च मुक्तये॥ (१२६)</p>
<p>इन्द्रियाणि नियाम्यैव मनसश्शान्तिमेव च ।</p>
<p>कृत्वा तपश्च मुनयो निरवद्यं व्रजन्ति हि ॥ (१२७)</p>
<p>सुवर्चलः –</p>
<p>योगस्वरूपं परमं प्रब्रूहि मुनिसत्तम ।</p>
<p>अनन्यचेतसे मह्यं मुह्यते श्रियमुत्तमम्॥ (१२८)</p>
<p>मुनिः –</p>
<p>हन्त सर्वं प्रवक्ष्यामि शृणु त्वं मुनिसत्तम ।</p>
<p>शान्ताय मम भक्ताय प्रपन्नाय विशेषतः ॥ (१२९)</p>
<p>रहस्यमेतत्परमं सर्वसंसारनाशनम् ।</p>
<p>विज्ञानममलं शुद्धं श्रुतिमस्तकसंस्थितम् ॥ (१३०)</p>
<p>सर्वदुःखप्रशमनं सर्वशान्तिकरं परम् ।</p>
<p>तापत्रयमहातापप्रणाशनमनामयम् ॥ (१३१)</p>
<p>योगज्ञानं प्रवक्ष्यामि तदिहैकमनाः शृणु ।</p>
<p>अष्टाङ्ग परमं योगं ब्रुवते योगवित्तमाः ॥ (१३२)</p>
<p>यमश्च नियमश्चैव तृतीयं चासनं मतम् ।</p>
<p>प्राणायामस्तदा तत्र प्रत्याहारश्च पञ्चमः ॥ (१३३)</p>
<p>धारणा च तथा ध्यानं समाधिश्चेति संग्रहः ।</p>
<p>अनृशंस्यमनालस्यं वैराग्यं चार्जवं परम् ॥ (१३४)</p>
<p>आचापल्यं धृतिस्सर्वं ज्ञेयं चेति यमं विदुः ।</p>
<p>शौचमाहारनियमामौनिः ममत्वमसंगता॥ (१३५)</p>
<p>क्षान्तिक्षमा दमस्तुष्टिरित्यष्टौ नियमाः स्मृताः।</p>
<p>आसनं स्वस्तिकादीनि तदभिज्ञाः प्रचक्षते ॥ (१३६)</p>
<p>वाङ्मनश्चरतो वायोरेकत्र नियमश्शनैः ।</p>
<p>चलस्य मनसस्थित्यै प्राणायामश्च तद्विदुः ॥ (१३७)</p>
<p>इन्द्रियाणां च सर्वेषां प्रत्याहारस्तु पण्डितैः ।</p>
<p>धारणा नाम मनसो लक्ष्ये ब्रह्मणि संस्थितिः ॥ (१३८)</p>
<p>संशीलनं च मनसस्तत्र ध्यानं पुनः पुनः ।</p>
<p>तदेकरसतापत्तिं समाधिं ब्रुवते जनाः ॥ (१३९)</p>
<p>इत्येवं मुनिभिः प्रोक्तो योगस्संक्षेपतो मुने।</p>
<p>मयाऽप्युक्तो महाबुद्धे योग एष सनातनः॥ (१४०)</p>
<p>अनादिवासनादुष्टं मनस्सुमलिनं यतः ।</p>
<p>अतो योगस्सदुष्प्रापस्सहसाऽकर्मणा द्विज॥ (१४१)</p>
<p>तपसा नियमेनापि व्रतस्नानादिकैरपि।</p>
<p>मनसः क्षालनादेव योगसिद्धिं लभेतेह॥ (१४५)</p>
<p>पापानां कर्मणां चाहुः नाशस्सम्पद्यते नृषु ।</p>
<p>वैकुण्ठस्मरणात् सद्यः पवित्रं भगवान्यतः॥ (१४६)</p>
<p>यन्नामकीर्तनात्सद्यस्सर्वपातकिनो द्विज।</p>
<p>विशुद्धं परमं प्राप्य प्रभवन्त्यपि मुक्तये॥ (१४७)</p>
<p>मनः प्रसन्नता न स्याद् गोविन्द स्मरणं विना ।</p>
<p>नावगच्छति धातुस्थं विधूमाग्निरिवानामलम् ॥ (१४८)</p>
<p>देहिनामल्प बुद्धित्वात्करणायत्तचेतसाम्।</p>
<p>निर्मलज्ञानभूयिष्ठं न शक्तिं ब्रह्म वीक्षितुम्॥ (१४९)</p>
<p>अशक्तो भास्करं द्रष्टुं यथाबालो वियद्गतम् ।</p>
<p>दवीयो ब्रह्म सर्वेषां चेतसां च तथा द्विज ॥ (१५०)</p>
<p>अतिप्ररूढं बाह्यार्थे इन्द्रियासंगतं मनः ।</p>
<p>तेभ्यो हि विच्युतिर्नेहस्नान्यत्र च लक्षणम्॥ (१५१)</p>
<p>बाह्यवृत्तेरनादित्वान्मनसो वदतां वर ।</p>
<p>प्रवेशोद्यततस्तस्य परस्मिन्नहि शक्यते॥ (१५२)</p>
<p>अतो हि मनसश्शुद्धिमादौ कुर्याद्विचक्षणः ।</p>
<p>कर्मणां विलयेनैव ह्यात्मनश्शुद्धिरिष्यते ॥ (१५३)</p>
<p>प्राचीनं कर्मविज्ञानादशेषं प्रविलीयते।</p>
<p>श्रेयसां हि परं श्रेयो लाभानां परमोत्तमम्॥ (१५६)</p>
<p>विज्ञानं सर्वजन्तूनां धनानां च परं धनम्।</p>
<p>ज्ञानोदयश्च सर्वेषां वैकुण्ठाङ्घ्रिव्यपाश्रयात्॥ (१५७)</p>
<p>सानुरागेण मनसा वाचापि मनसोऽपि च ।</p>
<p>कर्मणा भूयसा चैव तत्समाश्रयणं बुधैः ॥ (१५८)</p>
<p>कार्यं कार्यविदां श्रेष्ठ स प्रसीदत्यधोक्षजः ।</p>
<p>प्रसन्ने सति तस्मिंश्च परस्मिन् परमात्मनि ॥ (१५९)</p>
<p>अनन्तार्पितदेहस्य सर्वं स्वस्त्ययनं भवेत्।</p>
<p>नातदर्हस्य तद्दृश्यं तेजसोऽपि शुभाश्रयम्॥ (१६०)</p>
<p>कर्मपाशावृतत्वाश्च आत्मा त्वंतर्हितो हि नः ।</p>
<p>अन्ये तु शुद्धिविरहन्नार्हः पद्मोद्भभवादयः॥ (१६१)</p>
<p>अतो निर्दोषमक्लिष्टं कल्याणगुणसागरः।</p>
<p>शुभाश्रयं परं मृग्यं ब्रह्म तद्योगतेजसा ॥ (१६२)</p>
<p>ब्रह्मणा च विनिष्पन्नध्यानेनैव सदा सुखम् ।</p>
<p>यजन्तो योगिनो नित्यं प्राप्नुयुः श्रेयमुत्तमम् ॥ (१६३)</p>
<p>एवमुक्तं परं श्रेयः प्रपन्नस्य च ते मया ।</p>
<p>यथार्हवृत्तिस्तं योगं कुरुष्वाप्येग्रमानसः ॥ (१६६)</p>
<p>श्रेयः कामयमानस्य विघ्नानामयुतं भवेत्।</p>
<p>गोविन्दस्मरणं तस्य शोषकर्म न संशयः ॥ (१६७)</p>
<p>दुरितानि बहून्यस्मिन् विघ्नानं च शतं बहु ।</p>
<p>अरिष्टं शमयेत्सर्वं सकृद्गोविन्द संस्मृतिः ॥ (१६८)</p>
<p>सत्यं संश्रयतो नित्यं कर्मणा मनसा गिरा।</p>
<p>कल्याणानि भवन्त्यस्य मुक्तिरस्य फलं मतम् ॥ (१६९)</p>
<p>सर्ववाङ्मनसो लक्ष्यो येषां च स्मृतिगोचरः।</p>
<p>स्वयं भवेत्स विश्वात्मा जगतामीश्वरेश्वरः ॥ (१७०)</p>
<p>भूयांसस्ते महात्मानः श्रीमतां किं न सेत्स्यति ।</p>
<p>वैकुण्ठचरणांभोजशरणागतिरुत्तमा ॥ (१७१)</p>
<p>असारमन्यत्सकलं मनसापि न लक्ष्यते ।</p>
<p>तत्स्मृतिज्वलनज्वालादग्दानिष्ट च यस्स्वयम्॥ (१७२)</p>
<p>प्राप्नुयात्स विशुद्धात्मा तमेव परमां गतिम् ।</p>
<p>इति ते गुह्यमाख्यातं ज्ञानमात्माविशुद्धये॥ (१७३)</p>
<p>कुरुष्वे तद्यथा योगं किमन्यच्छ्रोतुमिच्छसि।</p>
<p>सुवर्चलः –</p>
<p>कृतार्थं मे मुनेः जातं कृतार्थोऽहं कृतस्त्वया॥ (१७४)</p>
<p>कृतार्थाः पितरस्सर्वे यन्मामेवं ब्रवीषि भो ।</p>
<p>नूनं सुष्ठु कृतं कर्म विद्यते मम दुर्लभम् ॥ (१७५)</p>
<p>यद्भवन्तमिहासाद्य श्रेयो मां प्रापयेदलम् ।</p>
<p>दुर्लभः परमो योगो मनसापि यतात्मनाम् ॥ (१७६)</p>
<p>जितेन्द्रियाणां शुद्धानामभूरि विज्ञानसम्पदाम् ।</p>
<p>क्रोधमोहमहागर्तपरिवर्तश्रमेण ह ॥ (१७७)</p>
<p>अवशेचेन्द्रियग्रामे कथं सुक्रियते मया ।</p>
<p>मुनिः –</p>
<p>पापेन कर्मणा तात मानसं मलिनं भवेत् ॥ (१७८)</p>
<p>प्रयतस्व महाबुद्धे त्वमद्यतदुपक्षये।</p>
<p>पापक्षयश्च भवति सर्वेषामपि सुव्रत ॥ (१७९)</p>
<p>तीर्थस्नानात्तदादानात् पुण्यक्षेत्रनिषेवणात्।</p>
<p>तीर्थानामुत्तमं तीर्थं चन्द्रपुष्करिणीसरः ॥ (१८०)</p>
<p>एतत्क्षेत्रं परं विद्धि यत्र श्रीरङ्गशब्दिते ।</p>
<p>बहवः क्षीणकर्माणो मुनयस्संश्रितव्रताः॥ (१८१)</p>
<p>कर्मणां विलयं कृत्वा परां सिद्धिमितो गताः।</p>
<p>क्षत्रिया ध्वस्तकर्माणो बहवो लोकविश्रुताः॥ (१८२)</p>
<p>योगेन भूयसीं सिद्धिमिह प्राप्ता महामुने।</p>
<p>वैश्यास्स्वधर्मनिरताः शूद्राश्चान्ये च संश्रिताः ॥ (१८३)</p>
<p>भक्तिमन्तः परामृद्धिमिह प्राप्ता द्विजोत्तमाः ।</p>
<p>त्वमप्यस्मिन् महाबुद्धे स्नानादिकमतः कुरु॥ (१८४)</p>
<p>व्यपोह्य सर्व कर्माणि गतिमिष्टामवाप्स्यसि ।</p>
<p>व्यासः –</p>
<p>इत्युक्तो भगवान् तत्र न्यवसत्स सुवर्चलः ॥ (१८५)</p>
<p>पुण्ये श्रीरङ्गराजस्य रंगधामनि सादरम्।</p>
<p>निरेनास्सततं योगात्तदभ्यासरतिर्द्विजः॥ (१८६)</p>
<p>शुनकैस्सर्वकर्माणि क्षपयित्वा महामतिः ।</p>
<p>मनसा कर्मणा वाचा युक्तं कर्मसमाचरन् ॥ (१८७)</p>
<p>स्तवप्रणामासु ध्यानैः सततं रङ्गधामनि।</p>
<p>महान्तं कालमासाद्य भगवद्ध्यान बृंहितः॥ (१८८)</p>
<p>शुभाऽशुभात्मकं कर्म योगेनाशु व्यपोह्य च ।</p>
<p>विनिष्पन्नसमाधिश्च परं निर्वाणमाप्तवान् ॥ (१८९)</p>
<p>तौ च बुद्धिमतां श्रेष्ठौ पिशाचाकृतिनौ मुने।</p>
<p>तस्मिन् तीर्थवरे पुण्ये निवासं चक्रतुस्स्वयम्॥ (१९०)</p>
<p>उपेत्यमुनि शापान्तं कर्मणां च परिक्षयम् ।</p>
<p>आगच्छतां महात्मानौ निर्वाणपरमां गतिम् ॥ (१९१)</p>
<p><strong>इति</strong> <strong>श्रीगारुडपुराणे</strong> <strong>श्रीरङ्गमाहात्म्ये</strong> <strong>सप्ताधिकशततमोऽध्यायः।</strong></p>
<p><strong>श्रीरङ्गमाहात्म्यम्–</strong> <strong>१०८</strong></p>
<p><strong>एतत्फलश्रुतिः</strong></p>
<p>एतत्पुण्यमुपाख्यानं परं निश्रेयसां नृणाम् ।</p>
<p>सर्व दुःखप्रशमनं सर्वसिद्धिकरं भुवि॥ (१)</p>
<p>यस्त्वेतत्कीर्तयेन्नित्यं श्रुत्वा पर्वणि पर्वणि ।</p>
<p>पूतपाप्मा जयेत्सर्वं ब्रह्मा चैति सनातनम्॥ (२)</p>
<p>यस्त्वैतच्छ्रावयेन्नित्यं श्राद्धादिषु च कर्मसु ।</p>
<p>पितृभ्यो दत्तमक्षय्यं भवेत्तत्र न संशयः ॥ (३)</p>
<p>य इदं परमाख्यानं पठति श्रद्धयान्वितः।</p>
<p>स वाजिमेधस्य फलं प्राप्नुयात्पुरुषो मुने॥ (४)</p>
<p>इति सकल जगत्प्रसूतिहेतोः अखिल जगच्छरणस्यतस्य पुंसः ।</p>
<p>चरितमखिलमादिपुरुषस्य क्षपयति कल्मषमाशु शृण्वतां च ॥ (५)</p>
<p><strong>इति</strong> <strong>श्रीगारुडपुराणे</strong> <strong>श्रीरङ्गमाहात्म्ये</strong> <strong>अष्टाधिकशततमोऽध्यायः।</strong></p>
<p><strong>इति</strong> <strong>श्री</strong> <strong>गारुडपुराणान्तर्गत</strong> <strong>श्रीरङ्गक्षेत्रमाहात्म्यं</strong> <strong>सम्पूर्णम्</strong> <strong>।</strong></p>
<p><strong>सर्वं</strong> <strong>श्रीरङ्गनाथार्पणमस्तु</strong></p>
<hr>

  </div>
</article>


        

        



    <aside class="card border noPrint" id="section-tree-item-garuDa-purANam_shrIranga-mAhAtmyam_04_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/04/">श्रीरङ्गमाहात्म्यम् Part 04 </a>
            <a data-toggle="collapse" href="#section-tree-item-body-garuDa-purANam_shrIranga-mAhAtmyam_04_md" role="button" aria-expanded="false" aria-controls="section-tree-item-body-garuDa-purANam_shrIranga-mAhAtmyam_04_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-garuDa-purANam_shrIranga-mAhAtmyam_04_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: श्रीरङ्गमाहात्म्यम् Part 04</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
