<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | श्रीरङ्गमाहात्म्यम् Part 03</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/garuDa-purANam/shrIranga-mAhAtmyam/03/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/garuDa-purANam/shrIranga-mAhAtmyam/03/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/03/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="श्रीरङ्गमाहात्म्यम् Part 03">
  <meta property="og:description" content="श्रीरङ्गमाहात्म्यम् – Part 03
श्रीरङ्गमाहात्म्यम्– ७१
कदम्बतीर्थ कदंबवृक्ष माहात्म्यम्
भरद्वाजः
सुमहानुच्छ्रितस्कंधः पादपः पर्वतोपमः।
आरात्संदृश्यते यस्तु मुनिसंघैर्निषेवितः ॥ (१)
तथा मंदानिलो वाति दिव्यगंधवहाश्शुभः ।
श्रूयते च महान् घोषोह्याम्नायानामतोऽपि च॥ (२)
तत्राश्चर्यं महद्ब्रह्मन्नस्तीति प्रतिभाति मे।
आचक्ष्वैतद्गुरो सर्वं विस्तरेण महाद्भुतम्॥ (३)
वाल्मीकिः –
कदंबतीर्थं तद्विद्धि कदंबमुरुशाखिनम् ।
पादपं पर्वताकारं तपस्विजनसंश्रयम्॥ (४)
तत्र या तप्यमधुना मामन्वे हि महामुने ।
यत्र गत्वा नरश्शुद्धो वैष्णवं पदमृच्छति॥ (५)
इत्युक्त्वा प्रययौ श्रीमान् वाल्मीकिर्वेदवित्तमः।
भरद्वाजो महाबुद्धि र्गुरुमन्वसरत्तदा ॥ (६)
व्यासः –
कदंबतीर्थं भगवान् वेदो विग्रहवानिव।">
  <meta property="og:locale" content="en_us">
  <meta property="og:type" content="article">
    <meta property="article:section" content="garuda-puranam">

  <meta itemprop="name" content="श्रीरङ्गमाहात्म्यम् Part 03">
  <meta itemprop="description" content="श्रीरङ्गमाहात्म्यम् – Part 03
श्रीरङ्गमाहात्म्यम्– ७१
कदम्बतीर्थ कदंबवृक्ष माहात्म्यम्
भरद्वाजः
सुमहानुच्छ्रितस्कंधः पादपः पर्वतोपमः।
आरात्संदृश्यते यस्तु मुनिसंघैर्निषेवितः ॥ (१)
तथा मंदानिलो वाति दिव्यगंधवहाश्शुभः ।
श्रूयते च महान् घोषोह्याम्नायानामतोऽपि च॥ (२)
तत्राश्चर्यं महद्ब्रह्मन्नस्तीति प्रतिभाति मे।
आचक्ष्वैतद्गुरो सर्वं विस्तरेण महाद्भुतम्॥ (३)
वाल्मीकिः –
कदंबतीर्थं तद्विद्धि कदंबमुरुशाखिनम् ।
पादपं पर्वताकारं तपस्विजनसंश्रयम्॥ (४)
तत्र या तप्यमधुना मामन्वे हि महामुने ।
यत्र गत्वा नरश्शुद्धो वैष्णवं पदमृच्छति॥ (५)
इत्युक्त्वा प्रययौ श्रीमान् वाल्मीकिर्वेदवित्तमः।
भरद्वाजो महाबुद्धि र्गुरुमन्वसरत्तदा ॥ (६)
व्यासः –
कदंबतीर्थं भगवान् वेदो विग्रहवानिव।">
  <meta itemprop="wordCount" content="10631">
  <meta name="twitter:card" content="summary">
  <meta name="twitter:title" content="श्रीरङ्गमाहात्म्यम् Part 03">
  <meta name="twitter:description" content="श्रीरङ्गमाहात्म्यम् – Part 03
श्रीरङ्गमाहात्म्यम्– ७१
कदम्बतीर्थ कदंबवृक्ष माहात्म्यम्
भरद्वाजः
सुमहानुच्छ्रितस्कंधः पादपः पर्वतोपमः।
आरात्संदृश्यते यस्तु मुनिसंघैर्निषेवितः ॥ (१)
तथा मंदानिलो वाति दिव्यगंधवहाश्शुभः ।
श्रूयते च महान् घोषोह्याम्नायानामतोऽपि च॥ (२)
तत्राश्चर्यं महद्ब्रह्मन्नस्तीति प्रतिभाति मे।
आचक्ष्वैतद्गुरो सर्वं विस्तरेण महाद्भुतम्॥ (३)
वाल्मीकिः –
कदंबतीर्थं तद्विद्धि कदंबमुरुशाखिनम् ।
पादपं पर्वताकारं तपस्विजनसंश्रयम्॥ (४)
तत्र या तप्यमधुना मामन्वे हि महामुने ।
यत्र गत्वा नरश्शुद्धो वैष्णवं पदमृच्छति॥ (५)
इत्युक्त्वा प्रययौ श्रीमान् वाल्मीकिर्वेदवित्तमः।
भरद्वाजो महाबुद्धि र्गुरुमन्वसरत्तदा ॥ (६)
व्यासः –
कदंबतीर्थं भगवान् वेदो विग्रहवानिव।">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/garuDa-purANam\/shrIranga-mAhAtmyam\/03\/".replace(basePath, "/");
  pageVars.pageParams = {};
  pageVars.pageSource = "garuDa-purANam\/shrIranga-mAhAtmyam\/03.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/03/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/03/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/03/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/03/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/03/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/03/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/03/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/03/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/03/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/03/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/03/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/03/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/03/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/03/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/03/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/03/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/03/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/03/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/03/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/03/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/03/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/03/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/03/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/03/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/03/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/03/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/03/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/03/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/03/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/03/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/03/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/03/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/03/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/03/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/03/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/03/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/03/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/03/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/03/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/03/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/03/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/03/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/03/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/03/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/03/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> श्रीरङ्गमाहात्म्यम् Part 03</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="श्रीरङ्गमाहात्म्यम् Part 03">श्रीरङ्गमाहात्म्यम् Part 03</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/garuDa-purANam/shrIranga-mAhAtmyam/03.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>श्रीरङ्गमाहात्म्यम् – Part 03</strong></p>
<p><strong>श्रीरङ्गमाहात्म्यम्–</strong> <strong>७१</strong></p>
<p><strong>कदम्बतीर्थ</strong> <strong>कदंबवृक्ष</strong> <strong>माहात्म्यम्</strong></p>
<p>भरद्वाजः</p>
<p>सुमहानुच्छ्रितस्कंधः पादपः पर्वतोपमः।</p>
<p>आरात्संदृश्यते यस्तु मुनिसंघैर्निषेवितः ॥ (१)</p>
<p>तथा मंदानिलो वाति दिव्यगंधवहाश्शुभः ।</p>
<p>श्रूयते च महान् घोषोह्याम्नायानामतोऽपि च॥ (२)</p>
<p>तत्राश्चर्यं महद्ब्रह्मन्नस्तीति प्रतिभाति मे।</p>
<p>आचक्ष्वैतद्गुरो सर्वं विस्तरेण महाद्भुतम्॥ (३)</p>
<p>वाल्मीकिः –</p>
<p>कदंबतीर्थं तद्विद्धि कदंबमुरुशाखिनम् ।</p>
<p>पादपं पर्वताकारं तपस्विजनसंश्रयम्॥ (४)</p>
<p>तत्र या तप्यमधुना मामन्वे हि महामुने ।</p>
<p>यत्र गत्वा नरश्शुद्धो वैष्णवं पदमृच्छति॥ (५)</p>
<p>इत्युक्त्वा प्रययौ श्रीमान् वाल्मीकिर्वेदवित्तमः।</p>
<p>भरद्वाजो महाबुद्धि र्गुरुमन्वसरत्तदा ॥ (६)</p>
<p>व्यासः –</p>
<p>कदंबतीर्थं भगवान् वेदो विग्रहवानिव।</p>
<p>सशिष्यस्सह सागच्छत्पुण्यं पुण्यजनाश्रयम् ॥ (७)</p>
<p>समायांतं मुनिं दृष्ट्वा मुनयो वीतकल्मषाः ।</p>
<p>उत्पुल्लत्योत्पुल्लत्य संहृष्टास्तमेवासु ववंदिरे॥ (८)</p>
<p>वाचा मधुरया कांश्चित्परिष्वंगेन चापरान् ।</p>
<p>करस्पर्शेन चाप्यन्यान् वृद्धान् संदर्शनेन च॥ (९)</p>
<p>तांस्तां श्चकार सुप्रीतान् प्रियज्ञो भगवान् मुदा ।</p>
<p>न तैस्समं समागत्य कदंबमुरुशाखिनम्॥ (१ ०)</p>
<p>निषसादासने शुभ्रे वाल्मीकिर्मुनिभिर्युतः ।</p>
<p>निर्वृत्तक्रतु भूयिष्टं तीर्थं दृष्ट्वा महामतिः ॥ (१ १ )</p>
<p>गौतमं परिपप्रच्छ वृद्धं च तपसां निधिम् ।</p>
<p>वाल्मीकिः –</p>
<p>मुने किमयमुद्देशो याज्ञीयैस्समलंकृतः ॥ (१ २)</p>
<p>राजभिस्तत्र निर्वृत्ताः कृतवो भूरिदक्षिणाः ।</p>
<p>यूपेस्तत्र प्रकाशंते चितयश्च चकासति ॥ (१ ३)</p>
<p>पर्यंत पात्रकलशावेदिरद्य चकास्ति हि ।</p>
<p>गौतमः –</p>
<p>मिथिलाधिपतिः श्रीमान् विदेहो मुनिसत्तम ॥ (१ ४)</p>
<p>इयाज मुनिभिस्सार्धं सक्रतून् भूरि दक्षिणान्।</p>
<p>वाल्मीकिः –</p>
<p>आम्नायघोषस्सुमहान् जृंभते च दिशो दश॥</p>
<p>आश्चर्यमेतद्भगवन् केनेदमिति मे वद॥ (१ ५)</p>
<p><strong>इति</strong> <strong>श्रीगारुडपुराणे</strong> <strong>श्रीरङ्गमाहात्म्ये</strong> <strong>एकसप्ततितमोऽध्यायः</strong> <strong>।</strong></p>
<p><strong>श्रीरङ्गमाहात्म्यम्–</strong> <strong>७२</strong></p>
<p><strong>जनक</strong> <strong>यज्ञवाटप्रविष्टेन</strong> <strong>शुना</strong> <strong>हविरादि</strong> <strong>दूषणम्</strong></p>
<p>गौतमः –</p>
<p>शृणुष्व भगवन्नत्र पुरावृत्तं महामुने ।</p>
<p>यजतस्तु विदेहस्य यज्ञवाटे महात्मनः ॥ (१ )</p>
<p>विधिवद्याजयामासु राजानं मुनयोऽ मलाः।</p>
<p>अर्थिनां प्रददौ राजा भूरिद्रविणमक्षयम्॥ (२)</p>
<p>एवं समृद्धिजुष्टे तु यजमाने च राजनि।</p>
<p>प्रेक्षकाणां मुनीनां च परिषद्विमलाभवत्॥ (३)</p>
<p>अथर्त्विजस्तदाश्रांताः कुर्वन्तस्सवनं निशिश ।</p>
<p>श्रपयित्वा पुरोडाशमवशास्सुषुवुर्मुने॥ (४)</p>
<p>अन्ये च सुषुवस्सर्वे प्रेक्षका मृष्टभोजनाः।</p>
<p>अनावृतं यज्ञवाटं श्वागच्छत निवारितः ॥ (५)</p>
<p>पीत्वा दधिघृतं तत्र होमार्थं पात्रसंचितम् ।</p>
<p>पुरोडाशादिकं चान्यज्जिघ्रन् संचार्य निर्भयः ॥ (६)</p>
<p>इतस्ततस्ततो गत्वा दुद्राव स बहिस्स्वयम् ।</p>
<p>अथ प्रबुद्धास्ते सर्वे सहसा तत्र ऋत्विजः॥ (७)</p>
<p>नवजज्ञस्तदानन्ते सर्वे दूषितं तद्धविश्शुना ।</p>
<p>अवशिष्टं घृतं चापि दधि चैवावशेषितम् ॥ (८)</p>
<p>पुरोडाशादिकं सर्वं रक्षितं च यथा पुरा।</p>
<p>कर्मशेषं च ते कर्तुमारभन्ताथ ऋत्विजः ॥ (९)</p>
<p>अशुचिद्रव्य यजन प्रवृत्ता मन्त्रराशयः ।</p>
<p>ऋग्यजुस्सामवेदाश्च सर्वे तत्र जगृहिरे ॥ (१ ०)</p>
<p>अथ याज्ञिकमाहूय काश्यपं वृद्धमब्रुवन् ।</p>
<p>मन्त्राश्च विस्मृतास्सर्वे कथं कर्तव्यमित्यपि॥ (१ १ )</p>
<p>सोऽ प्यब्रवीद्भीति भीतः प्रयोगो मम विस्मृतः ।</p>
<p>मत्तः प्रवृत्ताः क्रतवो गण्यंते न हि केनचित् ॥ (१ २)</p>
<p>स्वभ्यस्तापि सदा विद्या विस्मृता केन हेतुना।</p>
<p>न केवलं मंत्रभागो विस्मृतोद्यधुना मम ॥ (१ ३)</p>
<p>अन्यत्सर्वं च विभ्रष्टं यच्छादीतं पुरा मया।</p>
<p>कथं कृत्वोपवेष्यामि संजातं बुद्धिजं तमः ॥ (१ ४)</p>
<p>गौतमः –</p>
<p>इत्युक्तवति धर्मिष्ठे वृद्धे काश्यप नामनि।</p>
<p>सदस्यां च समाहूय धारयन्तो हवींषि च॥ (१ ५)</p>
<p>पप्रच्छुनमनसो राज्ञस्तस्य तथार्त्विजः ।</p>
<p>के ते मन्त्राः प्रयोक्तव्याः प्रयोगाश्चापि कः कथम्॥ (१ ६)</p>
<p>अस्माकं विस्मृतं सर्वं यूयं प्रब्रूत मा चिरम् ।</p>
<p>तेप्यूचुश्च न जानीमः किमेतत्कथमित्यपि॥ (१ ७)</p>
<p>सर्वप्रयोगकुशलाः ह्यनूचानान्महामुनीन् ।</p>
<p>स्तब्धान् राजा समालक्ष्य कथं केनेति चाब्रवीत्॥ (१ ८)</p>
<p>ऋत्विजः –</p>
<p>न विद्मोपयमेतद्धि राजन् केन कथं त्विति ।</p>
<p>श्रेयसो बहुविघ्नस्स्यादित्येषा लौकिकी श्रुतिः॥ (१ ९)</p>
<p><strong>इति</strong> <strong>श्रीगारुडपुराणे</strong> <strong>श्रीरङ्गमाहात्म्ये</strong> <strong>द्विसप्ततितमोऽध्यायः</strong> <strong>।</strong></p>
<p><strong>श्रीरङ्गमाहात्म्यम्–७३</strong></p>
<p><strong>मुनिगणसहित</strong> <strong>राजकृत</strong> <strong>कदंबपूजनम्</strong></p>
<p>राजा –</p>
<p>एवं स्थिते तु कः कुर्यादस्माकं बुद्धिदीपनम् ।</p>
<p>संयजामि कथं किं वा किं कृत्वा नस्सुखं भवेत्॥ (१ )</p>
<p>ब्राह्मणः –</p>
<p>महते दैवतायेदं श्रपितं हविरुत्तमम् ।</p>
<p>तमेव संश्रयामोऽ द्य नारायणमनामयम्॥ (२)</p>
<p>अपाकरोति दिनकृद्बहिष्ठं हित मा भुवि ।</p>
<p>अन्तस्थमविभूतानां तमोनाशयतेच्युतः ॥ (३)</p>
<p>सर्वगस्सर्वभूतेशः सर्वभूतहृदि स्थितः ।</p>
<p>अभ्यन्तरस्य तमसश्चेत्ता नारायणः परः॥ (४)</p>
<p>गौतमः –</p>
<p>इत्युक्तस्तु तदा राजा मुनिभिश्च समावृतः ।</p>
<p>तस्थौ तु ध्यान संयुक्तो गोविन्दे सक्तमानसः॥ (५)</p>
<p>निश्शब्द निष्क्रियाश्चासीद्यज्ञवाटगतो जनः ।</p>
<p>यथा भित्तिषु चित्रस्थाने गतेन च सर्पति।</p>
<p>अथाजगाम यः कश्चिन्मुनिर्दृष्टपरावरः ॥ (६)</p>
<p>शिष्यैः परिवृतो धीमान् वेदानध्यापयन् मुने।</p>
<p>यज्ञवाटं समासाद्य सोऽ पश्यद् ध्यानतत्परान् ॥ (७)</p>
<p>ऋत्विजो ब्राह्मणांश्चैव यजमानं च केवलम् ।</p>
<p>तानपप्रच्छ भगवान् किमिदं विघ्नितः क्रतुः॥ (८)</p>
<p>असमाप्तक्रिया यूयमासीना ध्यानतत्पराः ।</p>
<p>प्रारब्धं च समाप्यैव योगं कुर्वंति साधवः ॥ (९)</p>
<p>वृथासनेन किंकार्यं समापय तपः क्रतुम्।</p>
<p>गौतमः –</p>
<p>इति द्विजवचश्श्रुत्वा मुनयस्त्वब्रुवन्वचः॥ (१ ०)</p>
<p>ब्रह्मन्न विद्मः केनेति मन्त्रजातं च विस्मृतम्।</p>
<p>प्रयोगश्च महाबुद्धे बुद्धिरस्तं गता च नः॥ (१ १ )</p>
<p>ज्ञानं ज्ञेयं परंब्रह्म तदर्थं समुपास्महे ।</p>
<p>इति श्रुत्वा वचस्तेषां निभृतं प्रजहास च॥ (१ २)</p>
<p>मुनिर्मुनीनां मन्वानस्संधानं मनसो महान् ।</p>
<p>अब्रवीच्च द्विजश्रेष्ठो मुनिस्संनादयन् दिशः॥ (१ ३)</p>
<p>स्पष्टाक्षरमसन्दिग्धं महार्थं मधुरं प्रियम्।</p>
<p>द्विजः –</p>
<p>केनचित्कारणेनात्र भवितव्यं द्विजोत्तमाः ॥ (१ ४)</p>
<p>यद्विघ्नितमभूत्कर्म क्रियमानं च भद्रदम् ।</p>
<p>अयं च पादपोलोके पूजितस्सर्वकामधुक् ॥ (१ ५)</p>
<p>जानंस्तिष्ठत्ययं साक्षी विश्रान्तेषु भवत्स्वपि ।</p>
<p>न केवलं मनुष्याद्या भवेयुस्साक्षिणो भुवि ॥ (१ ६)</p>
<p>येषां च तत्वविज्ञाने सामर्थ्यं ते च साक्षिणः ।</p>
<p>नो चेत्तु नृषु लोकेषु ज्ञानिनो ह्येव साक्षिणः॥ (१ ७)</p>
<p>देवत्वं वा मनुष्यत्वं साक्षी कृत्येन कारणम्।</p>
<p>यस्य संशयितार्थस्य स्थावरस्य नरस्य च॥ (१ ८)</p>
<p>यथार्थज्ञानसामर्थ्यं तं च वै साक्षिणो विदुः ।</p>
<p>मनुष्येष्वेव नियतं प्रायिकं त्वितरेषु तत् ॥ (१ ९)</p>
<p>अतस्तज्ञान सामर्थ्यं साक्षित्वे कारणं विदुः ।</p>
<p>अयं च पादपोलोके पूजितो मुनिभिस्सदा ॥ (२०)</p>
<p>सर्वं जानाति सर्वात्मा ह्यस्मिन् वसति सर्वदा।</p>
<p>एवं पृच्छत केनेति मुनयः पूजितं भृशम् ॥ (२१ )</p>
<p>वदत्ययं विघ्नहेतुं ततो वः क्रियतां क्रतुः ।</p>
<p>गौतमः –</p>
<p>इति श्रुत्वा मुनिगणो राजा च भृशहर्षितः ॥</p>
<p>कदंबं पूजयामासुः भक्ष्यैर्भोज्यैस्सुपुष्कलैः ॥ (२२)</p>
<p><strong>इति</strong> <strong>श्रीगारुडपुराणे</strong> <strong>श्रीरङ्गमाहात्म्ये</strong> <strong>त्रिसप्ततितमोऽध्यायः</strong></p>
<p><strong>श्रीरङ्गमाहात्म्यम्–७४</strong></p>
<p><strong>मुनिकृत</strong> <strong>कदंबतरु</strong> <strong>प्रार्थनम्</strong></p>
<p>वाल्मीकिः –</p>
<p>कोऽ यं मुनिवरो ब्रह्मन् किं प्रभावो वदस्व मे ।</p>
<p>यस्याचार्यवरिष्ठस्य चरितं लोकपूजितम् ॥ (१ )</p>
<p>गौतमः –</p>
<p>शृणु त्वं मुनिशार्दूल तं मुनिप्रवरं परम् ।</p>
<p>यस्मादवाप्तं सकलं यत्र जातं द्विजन्मभिः ॥ (२)</p>
<p>परं च पुरुषं विद्धि नारायणमनामयम्।</p>
<p>केवलं रङ्गधामानं कर्माप्त्यर्थं समागतम्॥ (३)</p>
<p>अथ पूजामलञ्चक्रुः पुष्कलामृत्विजस्तरोः ।</p>
<p>इच्छाविहारचतुरो भगवान् मुनिवेषधृत्॥ (४)</p>
<p>तमाविवेश सहसा कदंबमरुशाखिनम्।</p>
<p>पादपाग्रं समारुह्य बुभुजे भगवान् स्वयम् ॥ (५)</p>
<p>द्विजादिभिरुपानीतं भक्ष्यं भोज्यं च भूरितम् ।</p>
<p>भूरि प्रदेयं तरवे भूरि चेत्यब्रवीत्स्वयम् ॥ (६)</p>
<p>तत्पुरस्सुसमासीनो रङ्गराद्वानकारयत्।</p>
<p>राजा समानयामास भक्ष्यभोज्यादिकं बहु ॥ (७)</p>
<p>ऋत्विजोप्यमलात्मानः सादरं सुसमाहिताः ।</p>
<p>सर्वं निवेदयामासुस्तरवे ब्रह्ममूर्तये ॥ (८)</p>
<p>मूत्र्यन्तरेण प्रोत्साहमकरोत्पूजनाविधौ ।</p>
<p>निवेदितं च बुभुजे पादपात्मा परस्स्वयम् ॥ (९)</p>
<p>समाप्य विधिवत्पूजां चक्रुस्तत्र प्रदक्षिणम्।</p>
<p>प्रणामं च मुदायुक्ताः तुष्टुवुस्तापसास्तरुम्॥ (१ ०)</p>
<p>ब्राह्मणाः –</p>
<p>नमः कदंब वृक्षाय नमस्सर्वाश्रयाय च ।</p>
<p>सकलार्ति विनाशाय नमो ब्रह्मात्मने नमः ॥ (१ १ )</p>
<p>पाहि पाहि च राजानं यजमानं सुधार्मिकम् ।</p>
<p>अस्मान् पाहि क्रतून् पाहि पशून् पाहि तरूत्तम ॥ (१ २)</p>
<p>गौतमः –</p>
<p>इति स्तुतो हरिस्तेस्तु वृक्षाग्रे समवस्थितः ।</p>
<p>अदृश्यास्तानुवाचोच्छैर्दिशोदश विनादयन् ॥ (१ ३)</p>
<p>श्री भगवान् –</p>
<p>स्तुतस्सुपूजितश्चास्मि भक्तिनम्रात्मभिर्द्विजैः ।</p>
<p>वरं वृणुत भद्रं वः प्रयच्छामि यथेप्सितम्॥ (१ ४)</p>
<p>ब्राह्मणाः –</p>
<p>वयं पुरुषमीशानं नारायणमनामयम् ।</p>
<p>तमाराधयितुं देवं प्रवृत्ता यज्ञ कर्मणा ॥ (१ ५)</p>
<p>अयं विदेहो नृपतिर्यजमानोऽ तिधार्मिकः ।</p>
<p>वयं निवृत्तकामस्य कुर्वन्तो यज्ञमृत्विजः ॥ (१ ६)</p>
<p>अध्वरे क्रियमाणेऽ स्मिन्नृचस्सामयजूंषि च।</p>
<p>सर्वाणि समगृहन्त प्रयोगश्चापि विस्मृतः ॥ (१ ७)</p>
<p>वयं सर्वे त्वनूचानाः तथाऽ प्येवमभूच्च नः ।</p>
<p>केनेदं युगपद् ज्ञातमस्माकमिति नो वद ॥ (१ ८)</p>
<p>प्रयच्छ वेदान् सकलानस्मभ्यं पादपोत्तम।</p>
<p>प्रयोगो नस्स्मृतिं यातु निर्विघ्नो भवतु क्रतुः॥ (१ ९)</p>
<p><strong>इति</strong> <strong>श्रीगारुडपुराणे</strong> <strong>श्रीरङ्गमाहात्म्ये</strong> <strong>चतुस्सप्ततितमोऽध्यायः</strong> <strong>।</strong></p>
<p><strong>श्रीरङ्गमाहात्म्यम्–७५</strong></p>
<p><strong>तरु</strong> <strong>बोधित</strong> <strong>मन्त्र</strong> <strong>विस्मरण</strong> <strong>हेतुः</strong></p>
<p>तरुः –</p>
<p>युष्मात्सु सत्सु श्रान्तेषु शुना स्पृष्टमिदं हविः।</p>
<p>अन्यद्धृतादिकं सर्वं स्वपत्सु युगपद् द्विजाः॥ (१ )</p>
<p>शुचिना यजमानेन शुचिभिर्द्रव्यसञ्चयैः ।</p>
<p>ऋत्विग्भिश्शुचिभिर्यज्ञैः क्रियमाणैः प्रसीदति॥ (२)</p>
<p>यज्ञेश्वरो यज्ञपुमानिति वेदविदां स्थितिः।</p>
<p>इज्यस्सर्वत्र शुचिना पवित्रं भगवान् हरिः ॥ (३)</p>
<p>शुचयस्तं भावयन्तो यज्ञेन तपसा धिया।</p>
<p>प्राप्नुवन्ति पदं तस्य यद्वै पश्यन्ति सूरयः ॥ (४)</p>
<p>अतस्त्वेतद्धविश्चान्यदपहाय द्विजोत्तमाः ।</p>
<p>शुचिना हविषा यूयं समापयत चाध्वरम्॥ (५)</p>
<p>स्मृतिं प्रयान्तु वो मन्त्रा ऋचस्सामयजूंषि च ।</p>
<p>अशुचिद्रव्ययजनात्संजाता वेदविस्मृतिः॥ (६)</p>
<p>अभ्यस्तापि सदा विद्या शुचिभिर्धार्यते यतः ।</p>
<p>अतश्शुचिभिरेवायं युष्माभिः क्रियतां क्रतुः॥ (७)</p>
<p>प्रायश्चित्तं च विधिवत् तत्कुरुतात्र समाहिताः ।</p>
<p>अनेन यजमानोऽ पि प्राप्नोति गतिमुत्तमम् ॥ (८)</p>
<p>गौतमः –</p>
<p>इत्युक्त्वा विररामाथ पादपात्मा परः पुमान् ।</p>
<p>तेऽ पि संप्राप्तविद्याश्च तदा चक्रुः क्रतुं द्विजाः ॥ (९)</p>
<p>ततस्सर्वे मुनिगणा राजा च मुदितो भृशम्।</p>
<p>आगत्य मुनिमभ्येत्य तं च सम्यगपूजयन् ॥ (१ ०)</p>
<p>तत्र प्रीतं मुनिवरं पप्रच्छुर्मुनयोमलाः ।</p>
<p>प्रणतास्त्वञ्जलिं तस्मै प्रकुर्वन्तो महात्मने॥ (१ १ )</p>
<p><strong>इति</strong> <strong>श्रीगारुडपुराणे</strong> <strong>श्रीरङ्गमाहात्म्ये</strong> <strong>पञ्चसप्ततितमोऽध्यायः</strong> <strong>।</strong></p>
<p><strong>श्रीरङ्गमाहात्म्यम्</strong> <strong>–</strong> <strong>७६</strong></p>
<p><strong>ब्राह्मणस्तुत</strong> <strong>मुनिना</strong> <strong>स्ववृत्तस्य</strong> <strong>कथनम्</strong></p>
<p>ब्राह्मणाः –</p>
<p>मनांसि नो नामकृतानि निर्मलान्यथो कृतं तत्तमसो निबर्हणम्।</p>
<p>भवन्तमासाद्य वयं भवामः मुमूर्षवस्त्वास्य गतं यथामृतम्॥ (१ )</p>
<p>मृदूत्तमप्रेक्षितमेत्यनस्तवं स्मृतिं च मन्त्रास्सहसा च सङ्गताः।</p>
<p>विभाति लक्ष्मीस्तव गात्रसंगता परस्य पुंसो वपुषो यथा पुरा ॥ (२)</p>
<p>यदा समन्वेति भवानिहाध्वरं तदासरम्यः प्रतिभाति नोऽ ध्वरः ।</p>
<p>ऋचोऽ थ सामानि यजूंषि चाप्यलं भवान्महानुत्तमपूरुषः किल ॥ (३)</p>
<p>कुतः कथं किं गमने मनीषितं किमध्वरध्वंसनशान्तये महान्।</p>
<p>विहाय वर्त्मानुगतः कृतात्मा मनस्सुपूर्णं हि यथातथा नरः ॥ (४)</p>
<p>मुनिः –</p>
<p>अथोचिवांस्तत्र भवांस्तदात्मवान् समेयिवानस्मिनकार्यवानहम् ।</p>
<p>अनाथवान् सज्जनवान् सुवृत्तवान् क्रतु नृपस्येत्यनुजग्मिवानिति ॥ (५)</p>
<p>इह खलु न हि जातुविघ्नयुक्तस्सवनसमाप्तिकरो नरः क्वचित्स्यात्।</p>
<p>तमिममहमिहाध्वरं विधातुं सकलमुपैमि नृपान्तिकंमुनीन्द्राः ॥ (६)</p>
<p>सपदि विविधभोग सारजुष्टो प्रजतु नृपोस्तकलङ्कमानसोऽ द्य।</p>
<p>अहमपि सहसा समेमिधिष्ण्यं तदपि जनेष्वखिलेषु विश्रुतं च ॥ (७)</p>
<p>सुरवरनिकरैस्सुपूजितं तत् मनुजवरैरपि रङ्गनामधेयम् ।</p>
<p>तपसि नियतवृत्तिध्वस्तपापा शयानां विमलगतिषु निष्ठा शाश्वती वोऽमलानाम् ॥ (८)</p>
<p>मनसि गतमनल्पं यत्तपस्सञ्चितं तद्भवतु सकलमेतद्भद्रमुच्चैर्मुनीनाम्॥</p>
<p>गौतमः –</p>
<p>इति शुभमभिधाय स्निग्धगंभीरनादो वचनमपि महात्मा संवृतस्तैर्मुनीन्द्रैः ॥ (९)</p>
<p>चतुर वदनकांतिस्स्वं ययौ धाम रङ्गम् मुनिवरगणसेव्यं तीर्थवर्यं वरेण्यम्।</p>
<p>पुरुषवरमतीव स्नेहवर्त्मास्थितानां सुलभमपि महात्मन् योगिनामप्यलक्ष्यम् ॥ (१ ०)</p>
<p>अगणित महिमानं शाश्वतं रङ्गनाथं कमलनयनकान्तं तं प्रजग्मुर्मुनीन्द्राः ।</p>
<p>सपदि मुकुलिताक्षस्सत्वतो ध्यानयुक्ताः मनसि विमलसारे भावितं तद्विजाग्र्याः॥ (१ १ )</p>
<p>पथिगतमदलाभं तं प्रयान्तं च दृष्ट्वा प्रणति निभृतगात्रास्त्वञ्जलिं ते प्रचक्रुः।</p>
<p>अतिसुरभितकाष्ठामण्डलो मण्डनार्हः प्रतिपदमदलां तां चालयन् चारुनेत्रः॥ (१ २)</p>
<p>दिशि दिशि बहुलोर्जन्नीलधाराधराभो विलसितमुरुगायो रङ्गधामा ययौ च ।</p>
<p>इह खलु भगवान् स्तान्ः रङ्गशायी मुनीन्द्रान् जिगमिषुरभिनन्द्यस्वं विमानं च तेषाम् ॥ (१ ३)</p>
<p>वरमपि च ददौस्याद्वेदघोषाश्रयोऽ यं मुनिजनसुखसेव्यो देश एवं सदेति ।</p>
<p>गौतमः –</p>
<p>इह तु बहुविधोऽ यं श्रूयते वेदघोषस्सकलमुनिजनार्हस्तोयवानेष देशः ॥ (१ ४)</p>
<p>तरुरपि निजभूरिच्छायया संश्रितानां श्रमभरमपनुद्य स्वार्थमुच्छैर्ददाति ।</p>
<p>इति भगवति पूज्येत्वागते चारुबुद्धौ प्रियतममिव मन्ये जीवितं चात्मनोऽ पि ॥ (१ ५)</p>
<p>कृशमपि ममगात्रं संगमाते सुपुष्टं भवति हि गतसस्यं वर्षसंगात्सजीवम् ।</p>
<p>किमिह तव विधास्ये किं च कृत्वा प्रियं ते भवति हि जनवासः पुण्यकी र्त्याश्रयोयम् ॥ (१ ६)</p>
<p>तव पदयुगसङ्गात्पूर्णकामश्च शश्वद्दिनकर करसङ्गान्मेदिनी वा कलङ्का।</p>
<p>व्यासः –</p>
<p>अथ मुनिरपि शोर्चस्निग्धगम्भीरभावां श्रुतिसुखपदवर्णां स्पष्टमाकर्ण्य वाणीम्॥ (१ ७)</p>
<p>वयमपि तदिहोच्चैस्तद्वचोम्भः प्रपूतास्त्वतुलममलनिष्ठाः पूजितास्सस्मिताश्च ।</p>
<p>इह खलु मुनिसेव्यं तीर्थवर्यं कदम्बं बहुभवकृतमेनस्संगमाद्धंति चेति॥ (८)</p>
<p>श्रुतिपथगतमेतत्पापविध्वंसदक्षं मुनिगणसमवेतस्संश्रयामीह तीर्थम् ।</p>
<p>इह मुनिचटुवत्र प्रोद्गिरद्वेदनादं मधुकरनिकराणां गीतमुच्छेः प्रवृत्तम् ॥ (९)</p>
<p>निज शुकमुखसर्पत्तद्वचश्राव्यमेतत्कलकलमतिरक्तं श्रोतुमैच्छन्मनो मे ।</p>
<p>सकलविषयसंगेष्वद्य वैतृष्ण्यमेतत्प्रसृजति चिरसेव्यं तीर्थमक्ष्णोर्मुनीन्द्राः ॥ (१ ०)</p>
<p>नयनविषयमासीद्ब्रह्मतीर्थप्रभावाद्दिनमिह निवसेद्यस्संजहात्येव जन्म ।</p>
<p>विहितमिह विधात्रा जन्मसंतानसंगात्प्रचुरभवभयार्तिन् ध्वांतनष्टद्युतीनाम् ॥</p>
<p>सुखमिदमिह वासं कुर्वतां चापिलोके शरणमपि भवाब्धौ मज्जतामेवतीर्थम् ॥ (१ १ )</p>
<p>व्यासः –</p>
<p>इत्थं समादिश्य वचो महात्मा मुनिं भरद्वाजमुदारकीर्तिः।</p>
<p>वाल्मीकिरप्युत्तममत्र तीर्थं जगाम बिल्वाख्यमितो मुनीन्द्रः॥ (१ २)</p>
<p><strong>इति</strong> <strong>श्रीगारुडपुराणे</strong> <strong>श्रीरङ्गमाहात्म्ये</strong> <strong>षट्सप्ततितमोऽध्यायः</strong> <strong>।</strong></p>
<p><strong>श्रीरङ्गमाहात्म्यम्–७७</strong></p>
<p><strong>बिल्वतीर्थ</strong> <strong>माहात्म्यम्</strong></p>
<p>व्यासः –</p>
<p>स तेन सार्धं प्रवरो मुनीनां भावितात्मनाम् ।</p>
<p>भरद्वाजेन भगवान् वाल्मीकिः प्रययौ मुनिः ॥ (१ )</p>
<p>बिल्वाख्यतीर्थमतुलं यत्र बिल्वो महान् स्थितः ।</p>
<p>क्रोशमण्डलविस्तारस्तपस्वीजनसंश्रयः ॥ (२)</p>
<p>तत्र देवास्सगन्धर्वास्सिद्धाश्च सहचारणैः ।</p>
<p>पूजयन्तः परामृद्धिं प्राप्नुवन्ति श्रियं मुदा॥ (३)</p>
<p>सौभाग्यंसंपद्युक्ता ये पृथिव्यां कीर्तिवर्द्धनः ।</p>
<p>तत्र राजश्रियं प्राप्तास्सर्वलोकमहेश्वरीम्॥ (४)</p>
<p>भ्रष्टश्रीकस्तु मघवान् तत्र तेपे महत्तपः ।</p>
<p>तत्राऽऽराध्य श्रियं लेभे त्रिलोकपरवैभवाम्॥ (५)</p>
<p>पुरा मैत्रीति विख्याता ब्रह्मज्ञा ब्रह्मवादिनी ।</p>
<p>योगाग्निनास्तु कलुषा तत्र प्राप्ता वरं मुने ॥ (६)</p>
<p>गार्गी च ब्राह्मणी तत्र निर्वाणं परमं गता।</p>
<p>आर्षिर्षेणः परां प्राप्तस्तपसा शुद्धिमात्मनः॥ (७)</p>
<p>यं यं काममभीप्सन्ति देवमर्त्याऽन्यजातयः ।</p>
<p>बिल्वं व्रजंतस्सुधियस्तं तं विन्दन्ति वै ध्रुवम् ॥ (८)</p>
<p>वालखिल्या महात्माना दन्तोलूखलिनश्च ये।</p>
<p>वैखानसाश्च ये चान्ये बिल्वच्छायां व्रजन्ति ते॥ (९)</p>
<p>अद्यापि ब्राह्मणो वेदिर्यूपस्तत्र प्रकाशते ।</p>
<p>तत्राख्यानं पुरावृत्तं शृणुष्व मुनिसत्तम ॥ (१ ०)</p>
<p>सर्वपापहरं पुण्यं शृण्वतां कीर्तिवर्धनम्।</p>
<p>सोमको नाम राजर्षिः बलवान् दिक्षु विश्रुतः ॥ (१ १ )</p>
<p>शशासनोऽ पि पृथिवीं सप्तद्वीपार्णवाकुलाम् ।</p>
<p>तपसा ब्रह्मचर्येण दमेन नियमेन च॥ (१ २)</p>
<p>विश्रुतस्त्रिषु लोकेषु शीलेन श्रुतिसंपदा ।</p>
<p>इयाज स बहून् यज्ञान् नियमाद्भूरिदक्षिणान्॥ (१ ३)</p>
<p>बहुप्रशस्तपात्रेषु धनानि प्रददौ नृपः ।</p>
<p>अरिराधयिषुर्देवमीशानं जगतः पतिम्॥ (१ ४)</p>
<p>नारायणमणीयांसं परमात्मानमच्युतम् ।</p>
<p>विधायोपरि तं राजा बाह्यकर्मसु संयतः॥ (१ ५)</p>
<p>तत्सपर्याविधौ श्रीमान्कालं निन्ये महामतिः।</p>
<p>अतिथ्यभ्यागतादीना मार्तानामर्थिनां द्विज ॥ (१ ६)</p>
<p>तत्कर्मपूरयत्येव यद्यत्कामयते च यः ।</p>
<p>एवमादि नृपो विद्वान् न्याय्यं कर्म सदाकरोत् ॥ (१ ७)</p>
<p>तं च पश्यन् जनस्सर्वः स्नेहात्प्रियमुदे चिरम्।</p>
<p>पर्जन्यामिव वर्षं तमातपार्ता इव प्रजाः ॥ (१ ८)</p>
<p>स्वदर्शनाज्जगद्दृष्टं चकारादितरां तदा ।</p>
<p>समध्यन्निव शीतांशुश्चालयन् लोलमंबुधिम्॥ (१ ९)</p>
<p>एवं वर्तयतस्तस्य राज्ञः कुशलकर्मणः।</p>
<p>षष्टिर्वर्षाण्यतीतानि दिनमात्राणि सुव्रत ॥ (२०)</p>
<p><strong>इति</strong> <strong>श्रीगारुडपुराणे</strong> <strong>श्रीरङ्गमाहात्म्ये</strong> <strong>सप्तसप्ततितमोऽध्यायः</strong> <strong>।</strong></p>
<p><strong>श्रीरङ्गमाहात्म्यम्–७८</strong></p>
<p><strong>सोमकनाम्ना</strong> <strong>राज्ञमुनीन्</strong> <strong>प्रति</strong> <strong>स्वस्यापुत्रत्वहेतुप्रश्नः</strong></p>
<p>व्यासः –</p>
<p>अथ राजा समोपेदे चिन्तां बहुविदां तदा ।</p>
<p>वयः परिणतिं दृष्ट्वा भूतानां च गतागती॥ (१ )</p>
<p>इयासुर्नृप मुख्याश्च पुण्यलोकान् स्वकान् बहून्।</p>
<p>ब्राह्मणांश्च तपस्सिद्धान् वीतरागान्विमत्सरान् ॥ (२)</p>
<p>ऋत्विक्पुरोहिताचार्यान् समाहूय तपस्विनः ।</p>
<p>ससत्कृत्य च तान् सर्वान् यथायोगं यथावयः ॥ (३)</p>
<p>उवाच वाक्यं वाक्यज्ञो जीमूत इव नादयन् ।</p>
<p>लौकिकं वैदिकंयत्तद्बोद्धव्यं मनुजैरिह ॥ (४)</p>
<p>अन्यच्च सर्वं जानंति भवन्तश्श्रुतिशालिनः ।</p>
<p>कर्तारस्सर्वधर्माणां यूयमार्येषु सत्तमाः॥ (५)</p>
<p>शिष्यवत्सुतवच्चापि युष्माभिः पालिता वयम् ।</p>
<p>इष्टाश्च बहवो यज्ञा वित्तं दत्तं मया बहु ॥ (६)</p>
<p>अध्येतव्यमधीतं च श्रोतव्यं च श्रुतं मया ।</p>
<p>इष्टापूर्तं च सुकृतम् गुरवश्च सुपूजिताः ॥ (७)</p>
<p>प्रजानियच्छता शश्वत्प्रबुद्धेन हितैषिणा ।</p>
<p>राज्यं च सुतवत्पृष्टं मया च परिरक्षितम्॥ (८)</p>
<p>प्रत्यक्षमेतद्भवतामनृतं नात्र किञ्चन।</p>
<p>बलेन शत्रवाणांतद्वैरं निर्यापितं मया ॥ (९)</p>
<p>कृता वसुमतीपूर्णा सर्वत्र निरुपद्रवा।</p>
<p>पुण्योत्सव समायुक्ता मयाऽ प्येतच्च सूनृतम्॥ (१ ०)</p>
<p>तस्माच्छद्विपदां मुख्याः कुशलं कर्म कुर्वतः।</p>
<p>अपत्यलाभो नैवासीत प्रकारैरपि मे द्विजाः ॥ (१ १ )</p>
<p>तदर्थमिष्टं दत्तं च हुतं च बहुशो मया ।</p>
<p>तदाप्यसिद्धिरित्यत्र किमन्यद्भागधेयतः ॥ (१ २)</p>
<p>शास्त्रवर्त्मन् स्थिता सा तु सिद्धिरव्याकुलामता ।</p>
<p>तदलाभो मयैवेति किमन्यद्भागदेयतः ॥ (१ ३)</p>
<p>महान् विनिस्सृतःकालो वर्तते पश्चिमा दशा।</p>
<p>आशाहृतं मनो नासं नियन्तुमहमीश्वरः॥ (१ ४)</p>
<p>किन्नुकृत्यमिहस्थेन मयापत्यमविन्दता।</p>
<p>पुत्रिणां सफलो यत्नः परो रौद्राय कर्मणे ॥ (१ ५)</p>
<p>अनावृता भविष्यन्ति लोकाः पुत्रवतां सताम् ।</p>
<p>नापुत्रिणां परो लोक इति शास्त्रविदां स्थितिः॥ (१ ६)</p>
<p>अहं तु भवतां शिष्यः प्रेष्यश्च मुनिसत्तमाः।</p>
<p>रक्षणीय इति ज्ञात्वा दयां कुरुत मा चिरम् ॥ (१ ७)</p>
<hr>
<p><strong>इति</strong> <strong>श्रीगारुडपुराणे</strong> <strong>श्रीरङ्गमाहात्म्ये</strong> <strong>अष्टसप्ततितमोऽध्यायः।</strong></p>
<p><strong>श्रीरङ्गमाहात्म्यम्–७९</strong></p>
<p><strong>यज्ञकरणे</strong> <strong>मुनिकृत</strong> <strong>राज</strong> <strong>नियोगः</strong></p>
<p>व्यासः –</p>
<p>इति राज्ञो वचश्श्रुत्वा ब्राह्मणा वीतमत्सराः ।</p>
<p>सत्कृत्य तद्वचस्सर्वे तं प्रत्यूचुर्मनस्विनः ॥ (१ )</p>
<p>आत्मा सत्यः परश्शुद्धो विभुस्सर्वगतो ध्रुवः ।</p>
<p>अन्यद्विनाशि देहादिप्राकृतं तज्जडात्मकम्॥ (२)</p>
<p>तथा प्रकृतिसंगोऽ स्य कर्मबन्धनहेतुकः ।</p>
<p>अनन्त्यात्कर्मणोऽ प्यस्य देहसंत्यं च तत्कृतम्॥ (३)</p>
<p>परस्परस्य वैषम्यात्तद्भेदस्तत्वतो भवेत् ।</p>
<p>देशकालस्वरूपोत्थपरिणामविशेषवत्॥ (४)</p>
<p>कर्मणां फलमिच्छन्ति कर्माणि फलवन्त्यपि।</p>
<p>प्रसूयकर्मस्वफलं तदानीमेव नश्यति ॥ (५)</p>
<p>नान्यथा कर्माणां नाशः केनचित्कस्यचित्क्वचित्।</p>
<p>असंख्येयानि जन्मानि प्रगृहीतानि देहिनाम् ॥ (६)</p>
<p>तत्तज्जन्मकृतं देहि न जहाति शुभाशुभम् ।</p>
<p>देहेन च कृतं कश्चिन्न विजानाति सांप्रतम् ॥ (७)</p>
<p>पूर्वक्षण प्रवृत्तस्य न क्षणान्तरसंस्मृतिः।</p>
<p>जन्मव्यवहितज्ञाने कुतश्शक्तिश्शरीरिणाम् ॥ (८)</p>
<p>अतस्तवानपत्यत्वं भवान्तरकृतं प्रभो ।</p>
<p>कार्ये क्षणात्कारणस्य ह्यास्तिताननिवारिता ॥ (९)</p>
<p>यथा कृशानुर्दहति नृपैधांसि समेदितः।</p>
<p>तदा च कुशलंकर्म भस्मसात्कुरुते शुभम् ॥ (१ ०)</p>
<p>असिद्धेर्यतमानानां महान्स्याच्च फलोदयः ।</p>
<p>नोचेत्संशयितासिद्धिः नराणां भाग्यसंक्षयात्॥ (१ १ )</p>
<p>राजा –</p>
<p>कथं च वर्तमानानामपत्यमिह चैष्यति ।</p>
<p>किमत्रकृत्यं धर्मज्ञास्तद्ब्रूत मम माचिरम् ॥ (१ २)</p>
<p>ब्राह्मणाः –</p>
<p>परं पुमांसं राजानः क्रतुभिर्भूरिदक्षिणैः।</p>
<p>इष्ट्वा च लब्धान्विविधान् कामानिह मनोगतान् ॥ (१ ३)</p>
<p>मान्धाता नाम राजर्षिः त्रिषु लोकेषु विश्रुतः ।</p>
<p>समाराध्य च गोविन्दं संप्राप गतिमुत्तमाम्॥ (१ ४)</p>
<p>दुन्धुमारश्च राजर्षीन् लेभे पुत्रशतं पुरा।</p>
<p>अनेन नियमेनैव तपसानसनेन च ॥ (१ ५)</p>
<p>दिलीपस्तु महायज्ञे समाराध्य च केशवम् ।</p>
<p>ऐश्वर्यं बहुसंप्राप्य लेभे पुत्रशतं च सः॥ (१ ६)</p>
<p>सगरो नाम राजर्षीन् दिक्षु सर्वासु विश्रुतः ।</p>
<p>पुत्राणां बहुसाहस्रं प्राप्तं तेन महात्मना ॥ (१ ७)</p>
<p>तथा दशरथो राजा महान् राजर्षिसत्तमः ।</p>
<p>यज्ञदानतपोयोगैरर्चितः पुरुषोत्तमः ॥ (१ ८)</p>
<p>स्वयं पुत्रत्वमापेदे तस्य राज्ञस्स ईश्वरः ।</p>
<p>जनको नाम राजर्षिः तत्त्वज्ञान निधिस्स्वयम्॥ (१ ९)</p>
<p>ऐश्वर्यममलं प्राप्य योगिनां गतिमाप्तवान्।</p>
<p>एवमेव हि राजानस्समुत्थितगुणाश्रयाः ॥ (२०)</p>
<p>ऐश्वर्यमक्षयं प्राप्ता गतिं ते यज्ञवैभवात्।</p>
<p>विभूतिरुत्तमा तेषां कीर्तिश्चैव सनातनी॥ (२१ )</p>
<p>अपत्यमिष्टमोजश्च एषां तुष्टो जनार्दनः ।</p>
<p>कुले महति संभूतो राजा त्वं प्रबलो बली॥ (२२)</p>
<p>समाराधय गोविन्दं पुत्रकामसमृद्धये।</p>
<p>विश्वेषामपि देवानां विश्वकर्मप्रवर्तकः॥ (२३)</p>
<p>इष्टं ददाति भगवान् सम्यगभ्यर्चितस्त्वया ।</p>
<p>बहुविघ्नायुतानीति भद्रकर्माणि नश्श्रुतम्॥</p>
<p>अद्यैव संप्रवर्त्यन्तां त्वया यज्ञादिकाः क्रियाः ॥ (२४)</p>
<p>व्यासः –</p>
<p>इति मुनिवचनं निशम्य राजा दयितमंन्त्रिदशाधिपप्रभावः ।</p>
<p>तनयमपि गुणान्वितं मनोज्ञं शुभमतिसुलभं सुखेन मेने॥ (२५)</p>
<p><strong>इति</strong> <strong>श्रीगारुडपुराणे</strong> <strong>श्रीरङ्गमाहात्म्ये</strong> <strong>एकोनाशीतितमोऽध्यायः</strong> <strong>।</strong></p>
<p><strong>श्रीरङ्गमाहात्म्यम्–८०</strong></p>
<p><strong>यज्ञशालां</strong> <strong>प्रति</strong> <strong>मार्कण्डेयाऽऽगमनम्।</strong></p>
<p>व्यासः –</p>
<p>अथ राजा बहुविधा यज्ञदानाधिकाः क्रियाः।</p>
<p>कारयामास विधिवत् ब्राह्मणैर्वेदपारगैः॥ (१ )</p>
<p>सत्रे तु क्रियमाणेऽस्य राजर्षेरमित प्रभाः।</p>
<p>दिग्भ्यो विनिर्गतास्सर्वे मुनयस्तं दिदृक्षवः ॥ (२)</p>
<p>अथाजगाम भगवान् मार्कण्डेयो महातपाः ।</p>
<p>शिष्यैः परिवृतो धीमान् महाराज दिदृक्षया ॥ (३)</p>
<p>मुनिं दृष्ट्वा समुत्तसौ राजा सर्वे तथार्त्विजः ।</p>
<p>निषसादासने पूर्वं निषेदुरितरे तथा ॥ (४)</p>
<p>राजा सत्कारयामास मुनिमर्घ्यादिभिः क्रमात् ।</p>
<p>सुसत्कृते मुनौ तस्य शिष्यान् सम्यगपूजयत्॥ (५)</p>
<p>ततस्तेषूपविष्टेषु मार्कण्डेयं नृपोत्तमः ।</p>
<p>कुशलं परिपप्रच्छ शिष्याश्रमतपस्सु च ॥ (६)</p>
<p>स चापि नगरेकोशे भृत्ये राष्ट्रे च राजनि।</p>
<p>कुशलं पृष्टवान् धीमान् पुरोधसि महामुनिः ॥ (७)</p>
<p>राजा –</p>
<p>स भवान् क्वचित्संसिद्धः कुतो वा गम्यतेऽ धुना।</p>
<p>तीर्थयात्रापरः कश्चिदिति राजा जगाद ह॥ (८)</p>
<p>निशम्य तद्वचो राज्ञो मार्कण्डेयो महातपाः।</p>
<p>उवाच मधुरं वाक्यं पुरोधा वासवं यथा ॥ (९)</p>
<p>मार्कण्डेयः –</p>
<p>आश्रमो हिमवत्पार्श्वे मम सत्सु च विश्रुतः।</p>
<p>यदृच्छयागतं राजन् तीर्थानि व्रजता मया ॥ (१ ०)</p>
<p>स चावाञ्छितवान् प्राज्ञः आर्यवृत्तेषु संमतः ।</p>
<p>कुशली सत्वसंपन्नः इति त्वां ब्रुवते जनाः ॥ (१ १ )</p>
<p>अनपत्यस्ततो राजा यजते पुत्रलिप्सया ।</p>
<p>इति वाचो हि लोकेऽ स्मिन् तदर्थमहमागतः॥ (१ २)</p>
<p>अपत्यार्थं महाराज यजतो ददतस्तव।</p>
<p>न चासीत्सिद्धिरित्यत्र किमन्यद्भागधेयतः॥ (१ ३)</p>
<p>पापकर्माभिभवति शुभानां कर्मणां फलम्।</p>
<p>यच्च यच्चाऽधिकं राजन् शुभं कर्माथवाऽशुभम् ॥ (१ ४)</p>
<p>तद्धितस्य फलं तद्वन्निरुणद्धि न संशयः ।</p>
<p>सत्यवादि हि शास्त्रं तदिति बुद्धिर्विनिश्चिता ॥ (१ ५)</p>
<p>कृतन्त्ववश्यं भोक्तव्यं कत्रा नान्य व्यतिक्रमः ।</p>
<p>तत्कथं त्वमपत्यार्थमास्सेकस्य मते नृप॥ (१ ६)</p>
<p>शास्त्रहीनापराबुद्धिर्नास्त्येव तव जातुचित् ।</p>
<p>सर्वं शास्त्रपराधीनं इति वै विदुषां स्थितिः ॥ (१ ७)</p>
<p>नो चेत्सर्वविपर्यासस्सर्वधर्मक्षयो भवेत् ।</p>
<p>तत्पावनानि कर्माणि दानानि च महामते ॥ (१ ८)</p>
<p>प्रशस्तानि च तीर्थानि क्षेत्राणि च शुभानि च।</p>
<p>त्वया संश्रयणीयानि कुर्वता ह्येनसः क्षयम्॥ (१ ९)</p>
<p>मनोरथास्ते सकला भविष्यन्ति शुभाश्रयात् ।</p>
<p>राजा-दत्तं बहुविधं वित्तमिष्टं च बहुदक्षिणम् ॥ (२०)</p>
<p>प्रजास्संवर्धितास्सर्वा मया पुत्रार्थिना मुने ।</p>
<p>अथ शस्तानि तीर्थानि क्षेत्राण्यायतनानि च॥</p>
<p>मयाप्याश्रयणीयानि तान्याचक्ष्व महामते ॥ (२१ )</p>
<p><strong>इति</strong> <strong>श्रीगारुडपुराणे</strong> <strong>श्रीरङ्गमाहात्म्ये</strong> <strong>अशीतितमोऽध्यायः</strong> <strong>।</strong></p>
<p><strong>श्रीरङ्गमाहात्म्यम्–८१</strong></p>
<p><strong>राजानं</strong> <strong>प्रति</strong> <strong>मार्कण्डेयोक्त</strong> <strong>तीर्थाष्टक</strong> <strong>माहात्म्यम्</strong></p>
<p>व्यासः –</p>
<p>एवमुक्तस्तु भगवान् मार्कण्डेयो महातपाः।</p>
<p>वचनं वक्तुमारेभे राजानं संप्रहर्षयन् ॥ (१ )</p>
<p>मार्कण्डेयः –</p>
<p>शृणुष्वावहितो राजन् वक्ष्यामि हितमुत्तमम् ।</p>
<p>क्षेत्राणां च वरं क्षेत्रं तीर्थानां प्रवरं भुवि ॥ (२)</p>
<p>प्रशस्तानि च तीर्थानि दृष्टानि बहुशो मया ।</p>
<p>क्षेत्राणि च महाबुद्धे मृत्युमुग्रं तितीर्षुणा ॥ (३)</p>
<p>मम मृत्युभयं तीव्रं क्षपितं राजसत्तम ।</p>
<p>क्षेत्रपुण्यतमे पूर्वं यस्मिन् श्रीरङ्गशब्दिते ॥ (४)</p>
<p>तत्रपुष्करिणी तीर्थं सर्वपापप्रणाशनम्।</p>
<p>तत्र स्नात्वा नरश्शुद्धः सर्वान् कामानवाप्नुयात्॥ (५)</p>
<p>केसरं तीर्थमतुलं तस्य वै पश्चिमोत्तरे ।</p>
<p>कदंबमुत्तरे तस्य आम्रं प्रागुत्तरे नृप ॥ (६)</p>
<p>बिल्वतीर्थं तु पूर्वेऽ स्मिन् जम्बूः प्राग्दक्षिणे तटे ।</p>
<p>दक्षिणप्राक्तु पालाशमश्वत्थं दक्षिणे तटे ॥ (७)</p>
<p>तत्पश्चिमे तु पुन्नागं क्रमेणैव विदुर्बुधाः।</p>
<p>पुष्करिण्यास्तटे राजन् तीर्थाण्यष्टौ शुभानि च ॥ (८)</p>
<p>श्रीमत्पुष्करिणीतीर्थमेभिस्तीर्थस्समन्वितम्।</p>
<p>सर्वपापहरं नृणां सर्वसिद्धिप्रदं भुवि॥ (९)</p>
<p>तापत्रय प्रतप्तानां नृणां शान्तिकरं परम् ।</p>
<p>योगाग्निदग्धकर्माणो मुनयो वीतमत्सराः ॥ (१ ०)</p>
<p>पुष्करिण्यां च संसक्तास्सिद्धिं च परमांगताः।</p>
<p>पुन्नागतीर्थे भगवान् सुवर्चल इति श्रुतिः॥ (१ १ )</p>
<p>ज्ञानाग्निदग्धकर्मा च पुरा निर्वृतिमाप्तवान् ।</p>
<p>भार्गवस्तारको नाम मुनिस्तप्त तपो नृप ॥ (१ २)</p>
<p>भवार्तिमपनीयासौ केसरे निर्वृतिं ययौ ।</p>
<p>सुकीर्तिरिति तत्रैव वैदेहो मिथिलाधिपः॥ (१ ३)</p>
<p>स्वकर्मपचितं कृत्वा निर्वाणं परमं ययौ।</p>
<p>रुक्मदृष्टिरिति ख्यातो गर्गगोत्रसमुद्भवः ॥ (१ ४)</p>
<p>कदंबमाश्रित्य ययौ अक्षरं ब्रह्मसंज्ञितम्।</p>
<p>काश्यपस्त्वाम्रमासाद्य ह्यमृतत्वमविन्दत ॥ (१ ५)</p>
<p>तेपे पशुपतिस्तत्र ब्रह्महत्यापनुत्तये।</p>
<p>कुमारस्तत्र तपसा देवसेनाग्रणीरभूत् ॥ (१ ६)</p>
<p>वकुलं तीर्थमासाद्य ब्राह्मणा वसुधाधिपाः ।</p>
<p>सर्वान् कामानवप्योच्चैर्निर्वृतिं परमां ययुः ॥ (१ ७)</p>
<p><strong>इति</strong> <strong>श्रीगारुडपुराणे</strong> <strong>श्रीरङ्गमाहात्म्ये</strong> <strong>एकाशीतितमोऽध्यायः</strong></p>
<p><strong>श्रीरङ्गमाहात्म्यम्–८२</strong></p>
<p><strong>जयधर</strong> <strong>राजचरितम्</strong></p>
<p>मार्कण्डेयः –</p>
<p>श्रूयतां च पुरावृत्तमघौघक्षपणक्षमम्।</p>
<p>मनः प्रह्लाद जननं शृण्वतामघनाशनम् ॥ (१ )</p>
<p>सोमवंशोद्भवो राजन् राजा जयधरो महान् ।</p>
<p>हृत श्रीब्राह्मण क्रोधाद्राजा कृच्छ्रगतो भवत् ॥ (२)</p>
<p>अप्राप्य चण्डान् नृपतिः ब्राह्मणानप्यबाधत ।</p>
<p>राजक्रोधानलात्तप्ताः कृशाश्च परिपीडिताः ॥ (३)</p>
<p>तद्राष्ट्रान्निर्ययौ राजन् ब्राह्मणाः ब्रह्मवर्धनाः।</p>
<p>राज्यं तच्छूद्रभूयिष्ठमासीत्स्वाध्याय वर्जितम् ॥ (४)</p>
<p>उपद्रव शतैर्युक्तं क्षुत्ताप भयपीडितम्।</p>
<p>दृष्ट्वाधिव्याधिसंयुक्तं स राजापि ह्यतप्यत ॥ (५)</p>
<p>राज्ञः पुत्रशतं राजन्नुपसर्गान्ममार च।</p>
<p>प्रकीर्णकेशा व्याप्तास्याः मातरो रुरुदुर्भृशम्॥ (६)</p>
<p>पुत्रशोकपरीतांगो विललाप महीपतिः।</p>
<p>भरद्वाजस्य शिष्यस्तु तस्य चासीत्पुरोहितः ॥ (७)</p>
<p>तस्मिन्काले महाराज वाल्मीकिर्मुनिसत्तमः ।</p>
<p>पुष्करिण्यास्तटे शुभ्रे सशिष्यो वसति स्म ह ॥ (८)</p>
<p>तं चापि वन्दितुं शिष्यस्तस्यर्षेर्भावितात्मनः ।</p>
<p>भरद्वाजो महाबुद्धिर्जगाम मुनिमर्चितुम् ॥ (९)</p>
<p>सगच्छन्नेव भगवांस्तद्द्राष्टं प्रविवेश ह ।</p>
<p>राज्ञः प्रवृत्तिमूर्तिं च तस्य शिष्यो महामतिः॥ (१ ०)</p>
<p>पुरोधस्सर्वमाचष्ट भरद्वाजाय पार्थिव।</p>
<p>श्रुत्वा तु तद्वचस्तथ्यं मूर्तियुक्तं महामुनिः ॥ (१ १ )</p>
<p>भरद्वाजो महाराज कृपया पर्यतप्यत ।</p>
<p>गुरवे सर्वमाचख्यौ तस्मै वाल्मीकये मुनिः॥ (१ २)</p>
<p>स तु तद्वचनं श्रुत्वा परं हृदयतापनम् ।</p>
<p>कृपां चकार वाल्मीकि राज्ञो राष्ट्रस्य वत्सलः ॥ (१ ३)</p>
<p>तद्राष्ट्रावासिनो विद्वान्सर्वानाहूय सादरम् ।</p>
<p>इदं जगाद भगवान् वाल्मीकिरतुलप्रभः ॥ (१ ४)</p>
<p>युष्मत्कोपप्रभावाच्च राजा कृशतरः कृतः।</p>
<p>युष्माभिर्वर्जितं राष्ट्रं नष्टप्रायमभूद्द्विजाः ॥ (१ ५)</p>
<p>रिक्तं ज्योतिर्गणैश्शुभ्रैरंतरिक्षमिवाप्रियम्।</p>
<p>आहुर्वर्ज्यानि चैतानि सदा धर्मार्थदर्शिभिः ॥ (१ ६)</p>
<p>तद्विनष्टमभूद्राज्यं विप्रकोपप्रपीडितम् ।</p>
<p>राज्ञस्तु दुष्कृतिर्मूलमपसर्गस्य चास्य हि॥ (१ ७)</p>
<p>धर्मार्थकाममोक्षाणाम् चतुर्णामपि सत्तमाः।</p>
<p>राजानं कारणं प्राहुः पुरुषार्थविदो जनाः॥ (१ ८)</p>
<p>राजा प्रतिष्ठा धर्माणां राजमूलमिदं जगत् ।</p>
<p>राजमूला हि वै वर्णा राजमूलास्सदाश्रमाः ॥ (१ ९)</p>
<p>गवां च ब्राह्मणानां च प्रतिष्ठा शाश्वती नृपः ।</p>
<p>राज प्रतिष्ठा वै विप्रा इति धर्मविदां स्थितिः॥ (२०)</p>
<p>ब्रह्मक्षत्रंमहाभागास्तथैवान्योन्यसंगतम् ।</p>
<p>तस्माद् भवन्तस्संसिद्धाः कोपं संशमयन्त्विह॥ (२१ )</p>
<p>रक्षणीयं भवद्भिस्तद्राष्ट्रं राजक्षमापरैः ।</p>
<p>यदि वो मद्वचो ग्राह्यमेवं कुरुत सत्तमाः ॥ (२२)</p>
<p>मार्कण्डेयः –</p>
<p>इति श्रुत्वा वचो राजन्महर्षेर्भावितात्मनः ।</p>
<p>प्रहृष्टवदनास्सर्वे तथा चक्रु चिजर्षभाः।</p>
<p><strong>इति</strong> <strong>श्रीगारुडपुराणे</strong> <strong>श्रीरङ्गमाहात्म्ये</strong> <strong>द्व्यशीतितमोऽध्यायः</strong></p>
<p><strong>श्रीरङ्गमाहात्म्यम्–८३</strong></p>
<p><strong>बिल्वतीर्थे</strong> <strong>गन्धर्वकृत</strong> <strong>श्रीशाराधनम्</strong></p>
<hr>
<p>मार्कण्डेयः –</p>
<p>अथ भूमिपमादाय स द्विजं मुनिसत्तम।</p>
<p>प्रययौ बिल्वकं यत्र बिल्वो यत्र महान् स्थितः ॥ (१ )</p>
<p>समागतं मुनिं दृष्ट्वा मुनयो हृष्टमानसाः।</p>
<p>कृतार्थं मन्यमानास्ते स धर्मां वाचमब्रुवन्॥ (२)</p>
<p>वयं भवामस्सिद्धार्थाः कृतार्था नो मनोरथाः।</p>
<p>भगवत्यागते तीर्थे तत्वज्ञाननिधौ स्वयम् ॥ (३)</p>
<p>इत्याकर्ण्य वचस्तेषां वाल्मीकिर्मुमुदे चिरम्।</p>
<p>मुनीनां तत्र सिद्धानां तीर्थांबुः क्षपितेनसाम् ॥ (४)</p>
<p>अथान्तरिक्षे संवृत्तं दिव्यं गीतं सशुश्रुवे ।</p>
<p>बिल्वमूले ददर्शोच्चैः पुष्पवर्षं निपातितम् ॥ (५)</p>
<p>मनोहरं महाभागस्तत्र गन्धवहो ववौ ।</p>
<p>वादित्राणि विचित्राणि शुश्रुवे गगने शुभे ॥ (६)</p>
<p>एवमेव महाभाग सन्ध्ययोरुभयोरपि ।</p>
<p>दृश्यन्ते स्म महातीर्थे मङ्गलानि बहून्यपि ॥ (७)</p>
<p>दृष्ट्वा सविस्मिताक्षो भूद्वाल्मीकिस्सनृपो मुनिः ।</p>
<p>भूयश्च चिन्तयामास किमेतदिति सत्तमः ॥ (८)</p>
<p>सनत्कुमारोभगवानाजगाम यदृच्छया ।</p>
<p>तस्मिन्स्तीर्थवरे पुण्ये सह शिष्यैर्मनोरमैः॥ (९)</p>
<p>तौ परस्परसंगत्या परिष्वक्तौ महामुनी ।</p>
<p>मुनिभिस्सत्कृता राजन् प्रश्रान्तौ च निषेदतुः ॥ (१ ०)</p>
<p>अथाब्रवीद्भरद्वाजो मुनिं दृष्ट्वा परावरम् ।</p>
<p>सनत्कुमारं मन्वानः किमेतदिति भूपते ॥ (१ १ )</p>
<p>भरद्वाजः –</p>
<p>उपविष्टेषु गुरुषु संगीतमिह सुश्रुतम् ।</p>
<p>वादित्राणि विचित्राणिपुष्पवर्षं च पातितम् ॥ (१ २)</p>
<p>ऐश्वर्यमेतद्युगपदस्माभिरुपलक्षितम् ।</p>
<p>पृच्छतो ब्रूहि मे सत्यं किमेतदिति सत्तम॥ (१ ३)</p>
<p>सनत्कुमारः –</p>
<p>शृणु तत्वं भरद्वाज यदि ते श्रवणे मतिः।</p>
<p>अत्र गंधर्वपतिना यद्वृत्तं तत्पुरा मुने ॥ (१ ४)</p>
<p>गंधर्वो वासवसखश्चित्रसेन इति श्रुतिः ।</p>
<p>स तु क्षीभः क्षितिं गत्वा चचार प्रमादान्वितः॥ (१ ५)</p>
<p>निर्झरेषु च रम्येषु वनेषु मधुगन्धिषु ।</p>
<p>प्रियाभिरसुरक्ताभिश्चिक्रीडानुचरैस्समम् ॥ (१ ६)</p>
<p>गंधर्वेण प्रमत्तेन रंगाभ्यर्णमुपेयुषा ।</p>
<p>श्रीमतो महतो धाम्नश्चायातेन च लंघिता॥ (१ ७)</p>
<p>तस्य व्यतिक्रमात्सद्यश्चिक्षिपु र्देशरक्षिणः ।</p>
<p>गन्धर्वः पतितश्चायं बहि ग्रीपे महामते ॥ (१ ८)</p>
<p>देवराजस्य वचनाद्दुष्कृतस्य गरीयसः ।</p>
<p>चचार निष्कृतिं सोऽ पि तपस्तीर्थनिषेवया ॥ (१ ९)</p>
<p>आसेवमानस्तीर्थानि क्षेत्राणि विदुषां वर ।</p>
<p>ययौ पुष्करिणीतीर्थं ततश्शुद्धो बभूव ह ॥ (२०)</p>
<p>श्रोत्रानुकूलैर्हृद्यैश्च संगीतैर्मधुरैरिह ।</p>
<p>दिव्यगांधर्व संगीत्या रङ्गिणं समतोषयत्॥ (२१ )</p>
<p>ततस्तुतोष भगवान् रङ्गधामा महात्मने ।</p>
<p>ततः कृतार्थो निर्वृत्तो गंधर्वाणामभूत्पतिः ॥ (२२)</p>
<p>अथैनं सहसा ब्रह्मन् परिवप्रुर्वियद्गतम् ।</p>
<p>भास्वराणि विमानानि गंधर्वाश्शरदस्तदा ॥ (२३)</p>
<p>शुक्लपक्षे तु पञ्चम्यां गन्धर्वा प्रिययान्विताः ।</p>
<p>बिल्वतीर्थे श्रियं देवीं समाराध्य श्रियः पतिम् ॥ (२४)</p>
<p>अवापुः परमां सिद्धिं देवैरपि स दुर्लभाम्।</p>
<p>पञ्चमी चाद्य संप्राप्ता गंधर्वास्सपरिच्छदाः।</p>
<p>पूजार्थमिह संप्राप्तास्तत्कृतोद्य महान्महः ॥ (२५)</p>
<p><strong>इति</strong> <strong>श्रीगारुडपुराणे</strong> <strong>श्रीरङ्गमाहात्म्ये</strong> <strong>त्र्यशीतितमोऽध्यायः</strong> <strong>।</strong></p>
<p><strong>श्रीरङ्गमाहात्म्यम्–८४</strong></p>
<p><strong>बिल्वमूले</strong> <strong>सर्वाभीष्टप्रद</strong> <strong>पञ्चमी</strong> <strong>व्रत</strong> <strong>विधिः</strong></p>
<p>भारद्वाजः –</p>
<p>आचक्ष्व मे विधिं ब्रह्मन् पञ्चम्याः परमे व्रते।</p>
<p>तस्येह महिमायाश्च सर्वान्कामान् प्रवर्षति ॥ (१ )</p>
<p>सनत्कुमारः –</p>
<p>शृणु वक्ष्यामि भगवन् पञ्चम्याः परमं व्रतम्।</p>
<p>यस्य श्रवणमात्रेण नरः पापात् प्रमुच्यते ॥ (२)</p>
<p>श्रवणेन यदा युक्ता शुक्लपक्षे तु पञ्चमी ।</p>
<p>अथवा मार्गशीर्षे तु शुक्लपक्षे तु पञ्चमी ॥ (३)</p>
<p>उत्तरफल्गुणी यस्यामिन्दुवारसमागमः ।</p>
<p>आरभेत नरस्तस्यां व्रतं पूर्वमुपोषितः ॥ (४)</p>
<p>चतुर्थ्यां विधिना स्नातो ब्रह्मचारी जितेन्द्रियः।</p>
<p>धृतिमान् धृतसंकल्पो भवेन्नियतमानसः ॥ (५)</p>
<p>ततः काल्यं समुत्थाय भवेन्नियतमानसः।</p>
<p>धृतसंकल्पया पत्न्या कुर्याद्वृक्षस्य चार्चनम्॥ (६)</p>
<p>बिल्वमूले ततः कुर्याद्वेदिं पुष्पाक्षतैर्युताम् ।</p>
<p>स्थापयेत्कलशानष्टौ तस्यामष्टसु दिक्षु च॥ (७)</p>
<p>तन्मध्ये बिल्वमूले तु स्थापयेद्वै महाघटम् ।</p>
<p>सौवर्णं राजतं ताम्रं मूर्तिकं वा शुभान्वितम् ॥ (८)</p>
<p>वस्त्रयुग्मेन सञ्छन्नं नवरत्नसमन्वितम् ।</p>
<p>कलशांश्च तथाकुर्यात्तीर्थोदकसमन्वितान्॥ (९)</p>
<p>दूर्वा स मधुपर्णी च श्रीलता पङ्कजं सितम्।</p>
<p>एकपत्रमपामार्गं तुलसीजातिरित्यपि॥ (१ ०)</p>
<p>बिल्वाम्रतालदिन्दूकधात्रीरंभाफलान्यथ।</p>
<p>जम्बूपनसजातानि बुद्धिश्शक्तिस्सरस्वती॥ (१ १ )</p>
<p>श्रद्धा लक्ष्मीधृतिस्तुष्टिः पुष्टिरित्येव शक्तयः ।</p>
<p>एलासर्षप तक्कोल तिलकचूरपद्मकम् ॥ (१ २)</p>
<p>लोध्रमांससमायुक्तानिति सर्वान्विनिक्षिपेत् ।</p>
<p>पूर्वादीशानपर्यन्तं कलशेषु महामते॥ (१ ३)</p>
<p>मध्यमे तु क्षिपेत्सर्वं दूर्वादिकमुदीरितम् ।</p>
<p>अथ तत्र श्रियं देवीमष्टशक्तिसमन्विताम् ॥ (१ ४)</p>
<p>श्रीबीजेन समाह्वाय तत्र पूजानि साधयेत् ।</p>
<p>एवं सर्वत्र शक्तीनां बीजेनावाहनं विदुः ॥ (१ ५)</p>
<p>स्वनामाद्यक्षरं बीजमनुस्वार समन्वितम् ।</p>
<p>तत्र तत्र च तत्पूजां विधिना सम्यगाचरेत् ॥ (१ ६)</p>
<p>श्रीलताजातिवकुलैर्नन्द्यावर्तप्रसूनकैः ।</p>
<p>एकपत्रैस्सितांभोजैर्मल्लिकाकुसुमाऽक्षतैः ॥ (१ ७)</p>
<p>श्रीसूक्तेन श्रियं देवीमर्चयेत्तदृचा सुधीः ।</p>
<p>गुडान्नपायसाऽपूपमुद्गान्नदधिसंयुतैः॥ (१ ७)</p>
<p>शाल्यान्नक्षीरमधुरैश्श्रियन्देवीं समर्चयेत् ।</p>
<p>एवं कृत्वा यथायोगं ततस्संवृणुयाद्वरम्॥ (१ ८)</p>
<p>देवीपद्मपलाशाक्षि नमस्ते श्रीधरप्रिये।</p>
<p>सिद्धार्थं मां कुरुष्व त्वं व्रतेनानेन सुव्रते ॥ (१ ९)</p>
<p>जिह्मश्रियेऽमृतकरे पद्मवासे सरस्वति ।</p>
<p>सिद्धार्थं मां कुरुष्व त्वं व्रतेनानेन सुव्रते॥ (२०)</p>
<p>श्रद्धे श्रद्धात्वमीशाने सत्वानि कुरुषे वशे।</p>
<p>सिद्धार्थं मां कुरुष्व त्वं व्रतेनानेन सुव्रते॥ (२१ )</p>
<p>धूम्ये मादधती धात्रीं मलरे दिव्य शुशुभे ।</p>
<p>सिद्धार्थं मां कुरुष्व त्वं व्रतेनानेन सुव्रते॥ (२२)</p>
<p>सतां दोषदितां पुष्टिं ददासि कमले अमले।</p>
<p>सिद्धार्थं मां कुरुष्व त्वं व्रतेनानेन सुव्रते॥ (२३)</p>
<p>संधुक्षयसि संस्पृष्टं मङ्गलायतनं जगत्।</p>
<p>सिद्धार्थं मां कुरुष्व त्वं व्रतेनानेन सुव्रते॥ (२४)</p>
<p>इति मन्वीत सकलास्संपूर्णा मे मनोरथाः।</p>
<p>इन्दिरायाः प्रसादेन व्रतेनाऽपित्वहं सुखी ॥ (२५)</p>
<p>ततःपरिसमाप्त्यैवं श्रियः पूजां समाहितः।</p>
<p>मध्यमस्य समीपे तु महान्तं स्थापयेद्धटम्॥ (२६)</p>
<p>तस्मिन्नावाहयेद्देवं श्रीधरं श्रीपतिं प्रभुम् ।</p>
<p>वस्त्रयुग्मेन संच्छन्नं सर्वरत्नसमन्वितम्॥ (२७)</p>
<p>निधाय विधिना कुम्भं तत्र पूजां समाचरेत् ।</p>
<p>अथवा स्थापिते पूर्वे देवमावाह्य साधयेत्॥ (२८)</p>
<p>समाप्य विधिवत्पूजां ततश्च वृणुयाद्वरम् ।</p>
<p>भगवन् श्रीपते श्रीश श्रीनिवास जगन्मय॥ (२९)</p>
<p>प्रसादात्तव ते सन्तु सम्पूर्णा मे मनोरथाः।</p>
<p>अथ संपूजयेद्विद्वान् ब्राह्मणान् वेदपारगान्॥ (३०)</p>
<p>नवकं मिथुनं कृत्वा तत्तन्मन्त्रेण कारयेत् ।</p>
<p>तेभ्यो दद्याद्यथायोगं भूषणादि धनं बहु ॥ (३१ )</p>
<p>वर्धितस्तत्तदासीभिर्विसृज्य द्विजसत्तमान्।</p>
<p>तत्र त्रैलोक्यपालानां बलिं दिक्षु विनिक्षिपेत् ॥ (३२)</p>
<p>उपवासश्च कर्तव्यस्सहवध्वावरेण च ।</p>
<p>पाषण्डादिभिरालापो न कर्तव्यः कदाचन ॥ (३३)</p>
<p>यदि स्यात्पतनं गच्छेन्निरये चाप्यधोमुखः।</p>
<p>वृथाजल्पपरो न स्यात् वृथारंभो वृथा मतिः ॥ (३४)</p>
<p>न स्वपेच्च दिवारात्रं नाद्यादपि च किंचन।</p>
<p>न क्रीडानोपहासश्च समिधो भूषणं क्वचित् ॥ (३५)</p>
<p>श्रीधराय नमो नित्यं श्रियै नम इतीरयन्।</p>
<p>एवमेव दिनं नीत्वा ततष्षष्ट्यां समाहितः ॥ (३६)</p>
<p>समभ्यर्च्य श्रियं देवीं तथा देवं यथा पुरा।</p>
<p>ब्राह्मणान् भोजयेत्पश्चाद्विधिवत्सपरिग्रहान्॥ (३७)</p>
<p>दत्वा धनादिकमथ स्नायात्कुम्भोदकेन च।</p>
<p>पत्न्या सह हविश्शेषं ततो भुंजीत वाग्यतः ॥ (३८)</p>
<p>दद्यादार्तदरिद्रेभ्यो योषिद्भिश्चाऽन्नमुत्तमम् ।</p>
<p>गुरवे दक्षिणां दद्यात्पितृभ्यश्च स्वधामपि॥ (३९)</p>
<p>बिल्वं च दृष्ट्वा प्रणमेत्तं प्रदक्षिणतो व्रजेत् ।</p>
<p>न कुर्यात्ताडनं तस्य तथा पादाभिमर्शनम्॥ (४०)</p>
<p>न लंघयात्तच्छायां नाद्यात्तस्य फलादिकम् ।</p>
<p>प्रशस्तं बिल्वपत्राणां धारणं मूर्ध्नि नित्यशः ॥ (४१ )</p>
<p>शतपत्रं चैकपत्रं श्रीलताकुसुमान्यपि।</p>
<p>दूर्वाश्च जातिकुसुमतिलसर्षपतण्डुलान्॥ (४२)</p>
<p>शिरसा धारयेन्नित्यं श्रियमिच्छन्ननाकुलाम् ।</p>
<p>आयुर्विद्यां श्रियं तुष्टिमारोग्यं कान्तिमुत्तमाम् ॥ (४३)</p>
<p>सौभाग्यं क्षेत्रसंप्राप्ति व्रतेनाप्नोति मानवः ।</p>
<p>विंदते व्रतकृद्राजा राज्यश्रियमनुत्तमाम्॥ (४४)</p>
<p>वैश्यश्चलभते वित्तं शूद्रस्सुखमाप्नुयात् ।</p>
<p>कन्या च लभते सौम्यं पतिं हृदयहर्षणम् ॥ (४५)</p>
<p>वन्द्या चाऽभिमतं पुत्रं वित्तवन्तं न संशयः ।</p>
<p>योषित्परममाङ्गल्यं प्राप्नुयाद्व्रतसंपदा ॥ (४६)</p>
<p>अपत्यं प्रार्थयेत्तावत्पूजाकाले सुतार्थिनी ।</p>
<p>पायसेन श्रियं देवीं देवेशं च समर्चयेत् ॥ (४७)</p>
<p>श्रियं कामयमानस्य पूर्वोक्तविधिनार्चनम्।</p>
<p>सौभाग्यमिच्छता कार्यं घृतान्नेन समर्चनम् ॥ (४८)</p>
<p>हविश्च फलमूलाभ्यां कार्यं राज्ञश्रियोर्थिना।</p>
<p>विद्यार्थिना च देयानि हवींषि मधुरोल्बणम्॥ (४९)</p>
<p>आयुष्कामेन शुचिना पयसा कार्यमर्चनम् ।</p>
<p>एवमेव च वर्षान्तमनुतिष्ठेत्तु पञ्चमीम्॥ (५०)</p>
<p>अथवा सकृदुक्तेन विधिना कार्यमिष्यते।</p>
<p>अथ यावत्फलप्राप्तिकार्यमेतद्वतं मतम् ॥ (५१ )</p>
<p>सर्वं भाग्यवशादेव फलं भुङ्क्ते नरो भुवि ।</p>
<p>तद्योगात्तत्क्षणात्तावदचिरं स्याच्छिरं फलम्॥ (५२)</p>
<p>अपि च क्षीणभाग्यानामसतामपि संपदः ।</p>
<p>भवेयुस्सर्वसत्वानां व्रतेनाऽनेन वै ध्रुवम् ॥ (५३)</p>
<p>एवमुक्तेन विधिना व्रतं च व्रतिनां वर ।</p>
<p>सर्वसिद्धिकरं पुंसामुक्तमेतन्महामते ।</p>
<p><strong>इति</strong> <strong>श्रीगारुडपुराणे</strong> <strong>श्रीरङ्गमाहात्म्ये</strong> <strong>चतुरशीतितमोऽध्यायः</strong> <strong>।</strong></p>
<p><strong>श्रीरङ्गमाहात्म्यम्–८५</strong></p>
<p><strong>आरोग्यस्वस्त्यादि</strong> <strong>हेतु</strong> <strong>षष्टीव्रते</strong> <strong>चक्रादि</strong> <strong>पूजा</strong></p>
<p>सनत्कुमारः –</p>
<p>अथ षष्ठ्यां तु राजन्य समुपोष्य यथाविधि ।</p>
<p>चक्राब्जमण्डलं कृत्वा कर्णिकायां सुदर्शनम् ॥ (१ )</p>
<p>दलेषु लोकपालानामायुधानि समर्चयेत् ।</p>
<p>स्वान्यायुधानि पुरतः प्रतिष्ठाप्य सुपूजितम् ॥ (२)</p>
<p>रक्तचंदनसिद्धार्थैः रक्तपद्माङ्कुरैरपि।</p>
<p>रक्तवस्त्र सुगन्धाढ्यै भूषणादिभिरर्चयेत्॥</p>
<p>अपूपादि फलसंयुक्तं गुडान्नं च निवेदयेत् ॥ (३)</p>
<p>सुदर्शन महाभाग ज्वालाव्याप्तदिगंतर ।</p>
<p>दैत्यारि चक्रोन्मथन विद्विषो मे निबर्हय ॥ (४)</p>
<p>अनिशं लोकपालानां सम्यक् प्रहरणान्यपि।</p>
<p>अभयं विजयं युद्धे मङ्गलं प्रदिशन्तु नः॥ (५)</p>
<p>यथा विष्णुः परं पुंसां यथा लक्ष्मीश्च योषिताम्।</p>
<p>तथा चाऽस्त्रवरं चक्रं कुर्यान्मे विजयं सदा ॥ (६)</p>
<p>चक्रप्रतिमरूपाढ्यान्यंशुमंति शुभान्यपि ।</p>
<p>आयुधानि समाप्तानि भवन्तु मम सर्वदा ॥ (७)</p>
<p>मत्तमातङ्गनिकरं रथवाजियुतं मम ।</p>
<p>हृष्टपुष्टपदात्योघं बलं रक्ष सुदर्शन ॥ (८)</p>
<p>इति संप्रार्थ्य तद्भूमौ लभते तत्तथा ध्रुवम्।</p>
<p>ततश्च पुरतो वृत्तं मण्डलं कारयेत्सुधीः ॥ (९)</p>
<p>तत्तण्डुलेन धान्येन तिलबीजेन पूरयेत् ।</p>
<p>अव्रणान् वस्त्रसञ्च्छन्नान् सर्वौषधिसमन्वितान् ॥ (१ ०)</p>
<p>संस्थापयेच्चतुर्दिक्षु कलशांश्चतुरस्तथा ।</p>
<p>मध्ये सर्वौषधीयुतं सर्वरत्नसमन्वितम् ॥ (१ १ )</p>
<p>वस्त्रयुग्मेन सञ्छन्नं कुम्भं तत्र निधाप्य च ।</p>
<p>तस्मिन्नावाहयेद्देवं सुदर्शनमनन्यधीः ॥ (१ २)</p>
<p>शङ्खं च नन्दकं चैव शार्ङ्गं कौमोदकीं तथा ।</p>
<p>न्यसेत्प्राच्यादि दिक्ष्वेवं तत्र तत्र च पूजयेत् ॥ (१ ३)</p>
<p>पायसं च गुडान्नं च मुद्द्रान्नं दधिसंयुतम् ।</p>
<p>निवेदयेद्यथायोगं मध्यमे सकलं मतम्॥ (१ ४)</p>
<p>अथवा मध्यकुम्भे तु पूज्या वै पञ्चहेतयः।</p>
<p>बहिस्तु लोकपालानामायुधानि न्यसेद्बुधः ॥ (१ ५)</p>
<p>तदग्रे महतीं यष्टिं पीतकौशेयसंवृताम्।</p>
<p>संस्थाप्य तार्क्ष्यसंस्थानं ध्वजमग्रे निबध्य च ॥ (१ ६)</p>
<p>तार्क्ष्यं संपूजयेत्पश्चाद्गन्धपुष्पादिभिः क्रमात् ।</p>
<p>अपूपफलमूलान्नं भूरी तत्र निवेदयेत् ॥ (१ ७)</p>
<p>प्रदक्षिणनमस्कारस्तोत्रालापादि कारयेत्।</p>
<p>घनं घनानां पटलं द्रावयत्यनिलो यथा॥ (१ ८)</p>
<p>तथा च मयि विद्विष्टान्विद्रावय तु पक्षिराट्।</p>
<p>इति संप्रार्थ्य विधिवत्पूजां परिसमाप्य च॥ (१ ९)</p>
<p>लोकपालबलिं दद्यात्कृसरान्नेन साधकः ।</p>
<p>तदग्रे च समानीय सौवर्णं सिंहविष्टरम्॥ (१ ०)</p>
<p>तस्मिन् नृपं समारोप्य सर्वालङ्गारसंयुतम् ।</p>
<p>सौदर्शनेन मन्त्रेण मध्यमेनाऽभिषेचयेत् ॥ (१ १ )</p>
<p>अन्यैश्च तत्तन्मन्त्रेण सिद्धमन्त्रः पुरोहितः।</p>
<p>ततो नीराजनविधिरलङ्गारसमर्पणम् ॥ (१ २)</p>
<p>सौवर्णं पात्रमानीय तस्मिन्नेव सुदर्शनम् ।</p>
<p>तन्मन्त्रेण समावाह्य गन्धपुष्पादिनाऽर्चयेत् ॥ (१ ३)</p>
<p>वर्तिं सिद्धार्थसंयुक्तां रक्तवस्त्रेण वेष्टिताम्।</p>
<p>प्रज्वाल्य तत्र संस्थाय पूजां कुर्याद्यथाविधि ॥ (१ ४)</p>
<p>मूर्ध्नि त्रिः परिवर्त्याथ प्राच्यां योषिद्विनिक्षिपेत्।</p>
<p>आयुधानां प्रधानस्य हेतिराजस्य मन्त्रतः ॥ (१ ५)</p>
<p>तत्तन्मन्त्रेण वा कुर्याद्वाहनादि समर्पणम् ।</p>
<p>ततश्च भूषणादीनामेष एव विधिस्स्मृतः ॥ (१ ६)</p>
<p>युद्धारम्भे महोत्पाते परसेनाप्रपीडने।</p>
<p>राज्यभ्रंशे परिक्लेशे शोकव्याद्ध्यादि पीडने ॥ (१ ७)</p>
<p>इष्टदारवियोगे च सुतनाशे बलक्षये।</p>
<p>स्नानमेवं प्रकुर्वीत शुक्लषष्ट्यां समाहितः ॥ (१ ८)</p>
<p>निमित्ते लक्षिते वास्याज्जन्मर्क्षेषु त्वयं विधिः ।</p>
<p>तार्क्ष्यध्वजं च स्म्पूज्य युद्धारम्भे च भूपतिः॥ (१ ९)</p>
<p>रणप्रवेशं कुर्वीत सध्वजो जयमावहेत् ।</p>
<p>ध्वजस्य चलनादादौ फलाफलविनिश्चयः॥ (२०)</p>
<p>जयं प्राक्कलनादाहुर्दक्षिणे तु पराजयम् ।</p>
<p>पश्चिमे सैन्यमरणमुत्तरे स्वपलायनम् ॥ (२१ )</p>
<p>आग्नेय्यामधिपो नश्येन्नैर्ऋत्यां बलनाशनम्।</p>
<p>वायव्यां वाजीमरणमैशान्यां गजसंक्षयः ॥ (२२)</p>
<p>अस्पन्धिते स्वभावस्स्याद्युद्धन्त्यैतत्परीक्षणम् ।</p>
<p>छिन्ने ध्वजे स्वमरणं यष्टिच्छेदे परस्य च॥ (२३)</p>
<p>तत्क्षणं च स्वदेहस्य विद्यादेवं विचक्षणः ।</p>
<p>आदौ सर्वं परीक्ष्यैव कुर्वीत रणपण्डितः॥ (२४)</p>
<p>कार्यान्तरेप्येवमेव भावाभावविनिश्चयः ।</p>
<p>ब्राह्मणैस्स्वस्तिवचनं पश्चाद्ब्राह्मणभोजनम्॥ (२५)</p>
<p>एवं कृत्वा ततः कुर्यात्पूजां चैव परेऽहनि ।</p>
<p>विभवे तु ततः कुर्याद्दर्शनं बान्धवैस्सह ॥ (२६)</p>
<p>गुरवे दक्षिणां दद्यादृत्विग्भ्यो भूरिदक्षिणाः।</p>
<p>वित्तशाठ्यं न कुर्वीत यावद्व्रतसमापनम् ॥ (२७)</p>
<p>न ब्रूयादनृतं कुर्याद्ब्रह्मचर्यस्य रक्षणम्।</p>
<p>एतत्स्वस्त्वयनं प्रोक्तं सर्वरोगविनाशनम् ॥ (२८)</p>
<p>सर्वदुःखप्रशमनं सर्वस्य विजयावहम्।</p>
<p>एतद्व्रतं पुष्टिकरं शृण्वतां कुर्वतामपि ॥ (२९)</p>
<p>एतत्सर्वाधिकारं स्याद्राज्ञां श्रेयो ददात्यलम्।</p>
<p>षष्टिव्रतं तवाख्यातं सप्तम्यामपि तच्छृणु॥ (३०)</p>
<p><strong>इति</strong> <strong>श्रीगारुडपुराणे</strong> <strong>श्रीरङ्गमाहात्म्ये</strong> <strong>पञ्चाशीतितमोऽध्यायः</strong> <strong>।</strong></p>
<p><strong>श्रीरङ्गमाहात्म्यम्–८६</strong></p>
<p><strong>मांगल्याभिलाषी</strong> <strong>स्त्रीजनकार्य</strong> <strong>सप्तमीव्रते</strong> <strong>चक्रादिपूजा</strong></p>
<p>सनत्कुमारः –</p>
<p>माङ्गल्यश्रियमिच्छन्ति मङ्गलायतनं हरिम् ।</p>
<p>अर्चयेद्वनिता देवं सप्तम्यां समुपोषिता ॥ (१ )</p>
<p>मण्डलं चतुरश्रं च विधायाऽक्षतसंयुतम्।</p>
<p>तस्मिन्नावाहयेद्देवं श्रीशमिन्दिरया सह ॥ (२)</p>
<p>पङ्कजैर्जातिकुसुमैर्नन्द्यावर्तप्रसूनकैः।</p>
<p>एकपत्रैर्बिल्वदलैर्दूर्वाकेसरतण्डुलैः ॥ (३)</p>
<p>शर्करामधुसंयुक्तपायसेन समर्चयेत् ।</p>
<p>मृण्मयं राजतं ताम्रं सौवर्णं च चतुष्टयम्॥ (४)</p>
<p>पात्रमव्रणमच्छिद्रं द्रोणपूर्णं च कारयेत् ।</p>
<p>मधुना पयसा दध्ना घृतेन परिपूरितान्।</p>
<p>स्थापयेत्कलशान् तत्र मृण्मयांश्च विचक्षणः॥ (५)</p>
<p>चतुःप्रस्थप्रमाणेन सम्मितान् वस्त्रसंयुतान् ।</p>
<p>लवणं च तिलं चैव हरिद्राचूर्णधान्यकम्॥ (६)</p>
<p>मृत्ताम्रराजतेष्वेव शातकुम्भेषु वापयेत् ।</p>
<p>स्थापयेत्कलशानग्रे पात्राण्यपि महामतिः ॥ (७)</p>
<p>योषितः पूजयेदष्टौ सपुत्राःपतिदेवताः ।</p>
<p>सर्वमङ्गलसंयुक्तास्सर्वाभरणभूषिताः॥ (८)</p>
<p>ताभ्यो दद्याद्यथायोगं मङ्गलार्थं विचक्षणा ।</p>
<p>तास्तथा भोजयेत्तासां दक्षिणां च प्रदापयेत् ॥ (९)</p>
<p>ततश्च सन्निधौ तासां प्रार्थयीत श्रियः पतिम् ।</p>
<p>माङ्गल्यं परमं देहि मङ्गलायतलोचन॥ (१ ०)</p>
<p>इन्दिरे कान्तनयने श्रीकान्तनयनप्रिये।</p>
<p>श्रीप्रदे श्रीलताश्लेष प्रियोदरभुजद्वये॥ (१ १ )</p>
<p>माङ्गल्यं परमं देहि मङ्गलायतलोचने।</p>
<p>अथ ताभिश्च वनिता योषद्भिः कृतमङ्गला ॥ (१ २)</p>
<p>अनुज्ञया हरेः पूजां समाप्य विसृजेच्च ताः ।</p>
<p>आचार्यदक्षिणां दद्याद्ब्राह्मणेभ्यो धनं बहु॥ (१ ३)</p>
<p>संकल्पादौ विधिं तस्यास्सुतो वा जनकोऽ पि वा।</p>
<p>कुर्वीत श्वशुरो भ्राता गुरुर्वा नवतिः क्वचित् ॥ (१ ४)</p>
<p>कार्यः पूजाविधिरयं मन्त्रेणाष्टाक्षरेण च।</p>
<p>अष्टम्यां च ततः कुर्यात् पूर्ववद्देवपूजनम् ॥ (१ ५)</p>
<p>इष्टाभिस्सह योषिद्भिः कुर्यान्मन्त्रेण पारणम्।</p>
<p>उपवासश्च कर्तव्यः पतिनापि सुतार्थिना॥ (१ ६)</p>
<p>अष्टम्यां पारणं कुर्याद्दद्याद्ब्राह्मणभोजनम् ।</p>
<p>आचार्यदक्षिणां दद्यात् व्रतं चैव समापयेत्॥ (१ ७)</p>
<p>एतदारोग्यजनकमायुष्करसुपावनम्।</p>
<p>माङ्गल्यप्रभवं स्त्रीणां पुत्रपौत्रप्रदं नृणाम्॥ (१ ८)</p>
<p>सुतार्थिनी सुतं विन्देदायुश्चापि तदर्थिनी ।</p>
<p>मङ्गलं परमिच्छन्ति व्रतेनानेन चाप्नुयात् ॥ (१ ९)</p>
<p>पुंसामपि यशः कीर्तिं बलमायुः प्रयच्छति।</p>
<p>राज्ञमायुर्द्विजाग्र्याणां विद्यां च विपुलामपि ॥ (२०)</p>
<p>वैश्यानां विपुलां पुष्टिं शूद्राणां च सुखं भवेत् ।</p>
<p>व्रतमेतत् सदा कार्यमात्मनो जयमिच्छता॥ (२१ )</p>
<p>युद्धादि चेहमानानामादौ कार्यमिदं व्रतम्।</p>
<p>कन्यकापि पतिं विन्देत्कुर्वती व्रतमुत्तमम्॥ (२२)</p>
<p>एवमेतद्धि सम्प्रोक्तं सप्तमीव्रतमुत्तमम् ।</p>
<p>सर्वपुण्यप्रदं नृणां सर्वपुष्टिप्रदं भुवि ॥ (२३)</p>
<p><strong>इति</strong> <strong>श्रीगारुडपुराणे</strong> <strong>श्रीरङ्गमाहात्म्ये</strong> <strong>षडशीतितमोऽध्यायः</strong> <strong>।</strong></p>
<p><strong>श्रीरङ्गमाहात्म्यम्–८७</strong></p>
<p><strong>शत्रुनाशेच्छावता</strong> <strong>राज्ञाकार्यमष्टमीव्रतविधिः</strong></p>
<p>सनत्कुमारः –</p>
<p>अथाऽष्टमीव्रतं ब्रह्मन् प्रोच्यमानमिदं शृणु।</p>
<p>भव विध्वंसनं नृणां सर्वार्तिहरणं परम्॥ (१ )</p>
<p>राजा वा राजपुत्रो वा य इच्छेद्रिपुनाशनम्।</p>
<p>स चाप्यष्टम्यास्तु सुस्नातो ह्युपवासं प्रकल्पयेत् ॥ (२)</p>
<p>कुर्यादष्टदलं पद्मं तण्डुलैर्वा प्रसूनकैः ।</p>
<p>कर्णिकायामथाशानां नरसिंह्माकृतिं स्मरेत्॥ (३)</p>
<p>उग्ररूपं महादंष्ट्रं गम्भीरध्वनिगर्जितम् ।</p>
<p>बृहद्रजततुङ्गाद्रि प्रवराभ तनुद्युतिम् ॥ (४)</p>
<p>चलत्करालकुटिलभ्रूभङ्गनिहिताहितम् ।</p>
<p>रक्तान्तवृत्तज्वलित स्फुरद्दल विलोचनम्॥ (५)</p>
<p>दम्ष्ट्राप्रान्तविनिष्ठ्या तज्वाला तप्तदिगन्तरम्।</p>
<p>नखराग्रविनिर्भिन्न वैरिवक्षस्थलान्तरम् ॥ (६)</p>
<p>दैत्योरस्थलविक्षोभ क्षतजाक्त कराम्बुजम्।</p>
<p>रक्तपुष्पैर्गुडान्नेन फलमूलेन चार्चयेत् ॥ (७)</p>
<p>तत्सकाशे महाकुम्भमव्रणं भारसंमितम् ।</p>
<p>तीर्थोदकेन शुचिना गन्धयुक्तेन पूरितम् ॥ (८)</p>
<p>वस्त्रयुग्मेन सञ्छन्नं कुशकूर्चैस्समन्वितम्।</p>
<p>सर्वौषधिसमायुक्तं सर्वरत्नसमन्वितम् ॥ (९)</p>
<p>धान्यपूगेऽथवाश्वेत तण्डुले स्थापयेत्सुधीः ।</p>
<p>दिक्ष्वेव कलशानष्टौ नववस्त्रयुतानपि॥ (१ ०)</p>
<p>ततः पूर्वादियोगेन स्थापयेदेकमग्रतः।</p>
<p>द्वारप्रदेशे संस्थाप्य कलशानां द्वयं द्वयम् ॥ (१ १ )</p>
<p>द्वारपालान् प्रतिष्ठाप्य कलशेषु बहिः क्रमात् ।</p>
<p>रथाङ्गं पाञ्चजन्यं च शार्ङ्गं नन्दकमेव च॥ (१ २)</p>
<p>स्मरेत्प्राचीनपर्यन्त कलशेषु यथाक्रमम्।</p>
<p>शरांश्च मुसलं वज्रं स्मरेत्कोणेषु वै गदाम्॥ (१ ३)</p>
<p>अनन्तरं च वै तार्क्ष्य वेदात्मानं च संस्मरेत् ।</p>
<p>अथ मध्ये महाकुम्भे नरसिह्मं च संस्मरेत् ॥ (१ ४)</p>
<p>तत्र तत्र च तन्नाम्ना पूजयेत्सुसमाहितः ।</p>
<p>रक्तानुलेपनैः पुष्पैः फलमूलैस्समर्चयेत् ॥ (१ ५)</p>
<p>तत्र तत्र च तन्मन्त्रं जपेदष्टसहस्रकम् ।</p>
<p>अष्टोत्तरसहस्रं वा शतं वापि स्वशक्तितः ॥ (१ ६)</p>
<p>नृसिह्मैकाक्षरं मन्त्रं जपेद्वानुष्टुभं परम् ।</p>
<p>जपान्ते कल्पयेत्कुण्डमग्रतः शास्त्रसम्मतम् ॥ (१ ७)</p>
<p>हस्तायामनुविस्तारं योनिनाभिसमन्वितम्।</p>
<p>चतुर्मेखलकं वा स्यात्त्रिमेखलकमेव वा ॥ (१ ८)</p>
<p>उन्मत्तपुष्पसदृशं योनिनालं विदुर्बुधाः ।</p>
<p>एवं कृत्वा ततः कुर्यात्समिद्धं जातवेदसम्॥ (१ ९)</p>
<p>तन्मध्ये संस्मरेदुग्रं नरसिह्मतमं हरिम् ।</p>
<p>सुदर्शनाद्यायुधानि यथास्थानं च संस्मरेत् ॥ (२०)</p>
<p>विधायाग्निप्रतिष्ठानं प्रणवेनैव मन्त्रवित् ।</p>
<p>आदौ कुण्डं च संशोध्य कुर्यादग्नि निमन्त्रणम्॥ (२१ )</p>
<p>पश्चादग्निं परिस्तीर्य प्रागग्रैश्च कुशैरपि ।</p>
<p>ततस्संसाद्य पात्राणि प्रोक्षणीं च प्रकल्पयेत् ॥ (२२)</p>
<p>प्रणीतामपि संसाद्य कुर्यात्तत्परिषेचनम् ।</p>
<p>संसाद्य होमद्रव्याणि कुण्डस्यैवाऽपसव्यतः ॥ (२३)</p>
<p>विधायाज्यस्य संस्कारं परिधीनं परिधाय च ।</p>
<p>विधायेध्ममथाघारवाज्यभागौ तथैव च ॥ (२४)</p>
<p>देवतावाहनं पश्चात् हविषश्च समर्पणम् ।</p>
<p>आयुष्कामश्चदूर्वाभिः श्रीकामो बिल्वसम्भवैः ॥ (२५)</p>
<p>आरोग्यकामोऽपामार्गेः तिलैर्वापि विभीतकैः ।</p>
<p>मृत्योर्विजयमन्विच्छन् मध्वक्तश्च गुलादिभिः ॥ (२६)</p>
<p>पुष्पैश्च चम्पकदलैः धनार्थी जातिसम्भवैः ।</p>
<p>शत्रोर्मरणमाकाङ्क्षन् अक्षतैर्वा विभीतकैः ॥ (२७)</p>
<p>पश्वर्थी लवणैषी सर्षपैस्समरीचकैः ।</p>
<p>तुषैर्वा निम्बपत्रैर्वा तद्दलेनाभिसाधयेत्॥ (२८)</p>
<p>उन्मत्तकैस्तथोन्मादे मोहनेस्तम्बनेऽपि च ।</p>
<p>बीजैस्तत्तत्फलैर्वापि तत्काष्ठज्वलिताऽनले॥ (२९)</p>
<p>अब्जैश्च श्रियमन्विच्छन् श्रियमव्याकुलां यदि।</p>
<p>इतरैः कुसुमैश्चापि तत्पत्रैरक्षतैरपि ॥ (३०)</p>
<p>तद्वीजैरङ्गुरैश्चापि मध्वक्तैश्च स तण्डुलैः ।</p>
<p>चन्दनक्षोदसंसिक्तैरुत्पलैः कुमुदैरपि ॥ (३१ )</p>
<p>तथा चन्दनकाष्ठेन गव्येन पयसापि च ।</p>
<p>एकपत्रैः परां पुष्टिं सह देव्याप्यरोगताम्॥ (३२)</p>
<p>धान्यैरायुस्तथायोग्यमक्षतैः कदलीफलैः ।</p>
<p>यं यं कामयते मन्त्री तेन तेनैव साधयेत् ॥ (३३)</p>
<p>साधारणो विधिरयं लभते वाञ्छितं ततः ।</p>
<p>जुहुयाद्दशसाहस्रं सहस्रं वा यथा विधि॥ (३४)</p>
<p>यावत्साध्यनगरीषुस्त्वं ततस्संख्या निदर्शनम् ।</p>
<p>अथ देवस्य पुरतस्साध्यं कृत्वासने स्थितम्॥ (३५)</p>
<p>कुम्भतोयेन कलशैः मन्त्रेणैवाऽभिषेचयेत् ।</p>
<p>दक्षिणां गुरवे दत्वा कुर्याद्ब्राह्मणभोजनम् ॥ (३६)</p>
<p>युद्धारम्भे जनक्षोभे राष्ट्रनाशेऽरिपीडने ।</p>
<p>भये व्याधिपरिक्लेशे स कुर्यादष्टमी व्रतम्॥ (३७)</p>
<p>विद्यार्थी विद्यामतुलां श्रियंचायुश्च विन्दति।</p>
<p>यद्यदिच्छति तत्तस्य पुष्णात्येतद्व्रतं वरम् ॥ (३८)</p>
<p><strong>इति</strong> <strong>श्रीगारुडपुराणे</strong> <strong>श्रीरङ्गमाहात्म्ये</strong> <strong>सप्ताऽशीतितमोऽध्यायः</strong> <strong>।</strong></p>
<p><strong>श्रीरङ्गमाहात्म्यम्–८८</strong></p>
<p><strong>सुभगवति</strong> <strong>कामायाः</strong> <strong>नवमीव्रत</strong> <strong>विधिः</strong></p>
<p>अतः परं शृणुष्व त्वं नवमीव्रतमुत्तमम् ।</p>
<p>मङ्गलं परमं स्त्रीणां सर्वपाप प्रणाशनम् ॥ (१ )</p>
<p>नद्यां समुद्रगामिन्यां नवम्यां स्नानमाचरेत् ।</p>
<p>शुचौ तत्पुलिने तीरे सिकता समलंकृते ॥ (२)</p>
<p>वसुदेवसुतं कृष्णं गोपीजननिषेवितम्।</p>
<p>वनमालां चितोरस्कं वन्यपुष्पैरलङ्कृतम् ॥ (३)</p>
<p>बर्हिपत्रकृता पीडं पीतकौशेयवाससम् ।</p>
<p>समानवेषैरतुलैः क्रीडद्भिरितरेतरम् ॥ (४)</p>
<p>वृतं गोपकुमारैश्च नीलकुञ्चितमूर्धजैः।</p>
<p>ध्यात्वा देवपतिं विष्णुम् सर्वलोकेश्वरेश्वरम्॥ (५)</p>
<p>वन्यपुष्पैश्च बहुभिः पायसेन समर्चयेत् ।</p>
<p>फलमूलैश्च गन्धाढ्यैश्शुचिभिश्च यथाविधि ॥ (६)</p>
<p>सुभगं पतिमिच्छन्ती कन्यका वृणुयाद्वरम्।</p>
<p>गोपीजनमनःकान्त गोविन्द गरुडध्वज ॥ (७)</p>
<p>वरं प्रयच्छ सुभगम् सुवेषं दयितं मम ।</p>
<p>ततस्तु सर्पिषापूर्णं हरिद्राचूर्णपूरितम् ॥ (८)</p>
<p>कुलाङ्गनाभ्यस्तद् दद्यात् पात्रं बीजप्रपूरितम् ।</p>
<p>पायसेन घृतान्नेन भोजयेताश्च सादरम्॥ (९)</p>
<p>तासां पतिभ्यश्च पृथग्दद्याद्देवमनन्यधीः ।</p>
<p>दशम्यामर्चनं कृत्वा विघसाशन भोजना॥ (१ ०)</p>
<p>गुरवे च वरं दत्वा तथा ब्राह्मण तर्पणम् ।</p>
<p>एवं माङ्गल्यजननं नवमीव्रतमुत्तमम्॥ (१ १ )</p>
<p>एतत्स्वस्त्ययनं स्त्रीणामुक्तं सर्व सुखप्रदम् ।</p>
<p>भ्राता पितापि वा कन्यार्थं व्रतमेतत्समाचरेत् ॥ (१ २)</p>
<p>अङ्गनानां व्रतं चैतत्कुर्वतीनां श्रियः पतिः ।<br>
पतिर्विश्वस्य भगवान् सर्वान् कामान्प्रवर्षति ॥ (१ ३)</p>
<p>यं यं कामयते कामी यः कश्चिदपि तस्य तम् ।</p>
<p>अलं ददाति भगवानर्थितः किमुयोषिताम् ॥ (१ ४)</p>
<p>परिपूर्णो हि भगवान् स्निग्धैर्यत्किञ्चिदर्पितम्।</p>
<p>सापेक्षश्च तदा दत्ते तेभ्यः प्रीतो ददात्यलम्॥ (१ ५)</p>
<p><strong>इति</strong> <strong>श्रीगारुडपुराणे</strong> <strong>श्रीरङ्गमाहात्म्ये</strong> <strong>अष्टाशीतितमोऽध्यायः</strong> <strong>।</strong></p>
<p><strong>श्रीरङ्गमाहात्म्यम्–८९</strong></p>
<p><strong>आयुरारोग्यकामी</strong> <strong>दशमीव्रतम्</strong></p>
<p>सनत्कुमारः –</p>
<p>अथ त्वं शृणु विप्रर्षे दशमीव्रतमुत्तमम् ।</p>
<p>सर्वरोगार्तिशमनं सर्वपुष्टिप्रदं परम् ॥ (१ )</p>
<p>व्रतमेतन्महाबुद्धे कार्यमारोग्यमिच्छता।</p>
<p>सर्वेण कार्यमेतद्धि लिप्सता जीवितं चिरम्॥ (२)</p>
<p>उपवासश्च कर्तव्यो नवम्यां तु फलाप्तये ।</p>
<p>दशम्यां तु कृतस्नानो मङ्गलायतनं हरिम्॥ (३)</p>
<p>देवमिन्दिर मासार्धं ध्यात्वा च जगतीपतिम्।</p>
<p>वैनतेयभुजासक्तं वनमालाविभूषितम् ॥ (४)</p>
<p>शङ्खचक्र गदापद्म शार्ङ्गसिधरमच्युतम् ।</p>
<p>फलैश्च मधुरैः पुष्पैः पायसेन समर्चयेत्॥ (५)</p>
<p>अग्रतस्थापयेत्कुम्भं तीर्थतोयेन पूरितम्।</p>
<p>अस्मिन्नावाहयेत्पञ्च चक्रादीन्यायुधान्यपि ॥ (६)</p>
<p>पूजयेद्रक्तपुष्पैश्च गुडान्नेन समाहितः ।</p>
<p>द्रोणमात्र तिलेनाब्जम् कारयेदजिनोपरि॥ (७)</p>
<p>तस्मिन्नष्टदलं पद्मं सौवर्णं च निधाय च ।</p>
<p>मनष्षष्टानीन्द्रियाणि प्राणं बुद्धिं दलेष्वथ॥ (८)</p>
<p>कर्णिकायां तथाकालं क्रमेणैवं समर्चयेत्।</p>
<p>अनामयानीन्द्रियाणि प्राणस्य चिरसंस्थितिः ॥ (९)</p>
<p>अनाकुला च मे बुद्धिस्स्युर्निरुपद्रवाः ।</p>
<p>मनसा कर्मणा वाचा मया जन्मनि जन्मनि ॥ (१ ०)</p>
<p>संचितं क्षपयत्वे नः कालात्मा भगवान् हरिः।</p>
<p>इत्येवं प्रार्थनां कृत्वा देवदेवस्य चाग्रतः॥ (१ १ )</p>
<p>दरिद्राय सपुत्राय श्रोत्रियाय द्विजन्मने।</p>
<p>इष्टापूर्तविधिज्ञात्वा दद्यात्सर्वमतन्द्रितः ॥ (१ २)</p>
<p>गुरवे दक्षिणां दद्याद्ब्राह्मणेभ्यश्च भोजनम् ।</p>
<p>आचार्यस्साधकं पश्चात् स्नापयेत्कुम्भवारिणा ॥ (१ ३)</p>
<p>अवशिष्टेन चान्नेन गुर्वनुज्ञापुरस्सरम् ।</p>
<p>ब्राह्मणैस्सह भुञ्जीत यजमानो द्विजोत्तमैः॥ (१ ४)</p>
<p>जहत्याधिकृतां पीडां स्वप्नोत्थामपि सत्तमः।</p>
<p>व्रतेनानेन वै विन्देत्सकृत्सिद्धेन संयुतः॥ (१ ५)</p>
<p>पुत्र पौत्र सुहृद्वन्धु पश्वादीन्यपि नित्यशः।</p>
<p>अनपत्यस्सुतं विन्देद्दीर्घमायुश्च विन्दति ॥</p>
<p>अन्तरामरणं जह्यात् स्नानादारोग्यमृच्छति ॥ (१ ६)</p>
<p><strong>इति</strong> <strong>श्रीगारुडपुराणे</strong> <strong>श्रीरङ्गमाहात्म्ये</strong> <strong>एकोननवतितमोऽध्यायः</strong> <strong>।</strong></p>
<p><strong>श्रीरङ्गमाहात्म्यम्–९०</strong></p>
<p><strong>विष्णुसायुज्य</strong> <strong>कामीकार्य</strong> <strong>मेकादशीव्रतम्</strong></p>
<p>सनत्कुमारः –</p>
<p>अथ मुक्तिप्रदं ब्रह्मन् शृणुष्व एकादशीव्रतम् ।</p>
<p>सर्वपापहरं नृणां सर्वसिद्धिप्रदं भुवि ॥ (१ )</p>
<p>तापत्रय महागर्तं भवाब्धिं सन्ति तीर्षवः।</p>
<p>एकादशीव्रतपराः प्रापुः पारमनुत्तमम्॥ (२)</p>
<p>इयमेकादशी ब्रह्मन् तिथीनामुत्तमा तिथिः ।</p>
<p>जनानां क्षीणभाग्यानामघौघक्षपणे क्षमा ॥ (३)</p>
<p>वैष्णवैकादशी चेयं द्वादशी च तथा तिथिः ।</p>
<p>भवद्वान्त क्षयकरी सर्वार्तिशयनी शुभा ॥ (४)</p>
<p>सर्वसौख्यप्रदे पुण्ये सर्वकामप्रदे तिथी।</p>
<p>दशम्यां विधिनास्नायाद्दन्तशोधनपूर्वकम् ॥ (५)</p>
<p>एकभुक्ते च निरतो ब्रह्मचारी भवेच्छुचिः ।</p>
<p>एकादश्यां ततस्त्रातः कृतपौर्वाह्निकक्रियः ॥ (६)</p>
<p>मन्त्रेण नियमं कुर्यादादावेकादशी तिथेः ।</p>
<p>एकादश्यामहं किञ्चिदनश्नन् पुरुषोत्तम॥ (७)</p>
<p>भोक्ष्ये परेऽहनि श्रीमन् पाहि मां शरणागतम् ।</p>
<p>इत्थं सङ्कल्प्य मन्त्रेण कुर्वीत नियमानपि ॥ (८)</p>
<p>वाङ्मनःकायसंशुद्धिर्नियमः पर इष्यते ।</p>
<p>कर्म सन्त्विन्द्रियाणां च तदा रागादि वर्जनम् ॥ (९)</p>
<p>वित्तशाठ्यं न कुर्वीत न स्तब्धो न मृषां वदेत् ।</p>
<p>न जातुचिद्वृधाकुर्यान्न वाचा मनसा स्मरेत्॥ (१ ०)</p>
<p>न च कुर्याद्वृथाऽऽलापं न निद्रां न शयीत सः।</p>
<p>न तन्द्रां न च वाणिज्यं नाऽसत्कर्म समाचरेत् ॥ (१ १ )</p>
<p>न स्मरेन्मनसा कामं योषिद्वादमपि त्यजेत् ।<br>
न पारुष्यं न च क्रोधं न पीडां नापि पैशुनम् ॥ (१ २)</p>
<p>पाषण्डपतिताऽऽलापं न कुर्यान्नापि जिताम् ।</p>
<p>नोदक्यया न हीनेन न शूद्रेण समं वदेत् ॥ (१ ३)</p>
<p>मौनी स्वाध्यायनिरतो देवपूजनमुत्सुकः ।</p>
<p>परेशं परमात्मानं भक्त्या संपूजयेद्धरिम् ॥ (१ ४)</p>
<p>एकान्तिनोऽ पि ये युक्ताः भगवद्ध्यानतत्पराः।</p>
<p>भक्तिनम्रा महात्मानः तानप्येवं समर्चयेत् ॥ (१ ५)</p>
<p>विविक्तवासीनस्वप्नो निवसेत्स तु संगतः।</p>
<p>केशवादीनि नामानि सदा सङ्गीर्तयेदपि ॥ (१ ६)</p>
<p>स्वाध्याय निरतो योगी रात्रावपि च न स्वपेत् ।</p>
<p>एवं नीत्वा दिनं भद्रं ततस्स्नात्वा परेऽहनि ॥ (१ ७)</p>
<p>सम्यगभ्यर्चयेद्विष्णुं विधियुक्तं विचक्षणः।</p>
<p>पूजान्ते च तदात्मानं श्रीधराय समर्पयेत् ॥ (१ ८)</p>
<p>अनन्तभवसंसिद्ध पाप प्रग्रथितं मनः ।</p>
<p>ज्ञानादपास्त तिमिरं व्रतेन कुरु मेऽ च्युत ॥ (१ ९)</p>
<p>इत्यनेनैव मन्त्रेण कुर्याद्व्रतसमापनम् ।</p>
<p>गुरूनपि प्रणम्येवं प्रार्थयीत विचक्षणः॥ (२०)</p>
<p>वैष्णवेभ्यः प्रदातव्यं भोजनादि च कामतः ।</p>
<p>भूषणं वस्त्रमाल्यादि यथा विभवमादरात् ॥ (२१ )</p>
<p>पश्चाद्भुञ्जीत विधिवत्स सुहृद् ज्ञाति बान्धवः ।</p>
<p>गुरवे दक्षिणां दद्याद्व्रतमेवं समापयेत् ॥ (२२)</p>
<p>एकादशी प्रधानं चेत् द्वादश्यां तु समापनम् ।</p>
<p>द्वादशी च प्रधानं चेत् त्रयोदश्यां तु पारणम् ॥ (२३)</p>
<p>एकादशी तु दशमी कलामात्र समन्विता।</p>
<p>उपवासफलं हन्ति यथाग्निस्तृणसंचयान्॥ (२४)</p>
<p>अतः परिहरेद्विद्वान्दशमी योगमादितः ।</p>
<p>एवमुक्तेन विधिना तिथिद्वयमलोकयन् ॥ (२५)</p>
<p>समाप्य कृतसङ्कल्पो विष्णुसायुज्यमाप्नुयात्।</p>
<p>यस्त्विदं न वृथा कुर्यात्तिथिद्वयसमापनम्॥ (२६)</p>
<p>पुनाति सोऽ पि तत्सर्वं यावदा सप्तमं कुलम्।</p>
<p>व्रतमेतन्महाबुद्धे सर्वपापहरं नृणाम्॥ (२७)</p>
<p>एतत्कृत्वा महात्मानो वैष्णवं पदमाप्नुयुः।</p>
<p>ये च पातकिनो लोके तिथिद्वयविधेस्तथा॥ (२८)</p>
<p>तेऽपि गच्छन्ति विमलामात्मशुद्धिकरीं गतिम् ।</p>
<p>भवे भवे प्रतप्तानां व्रजतामप्यधोगतिमम् ॥ (२९)</p>
<p>जन्तूनां पापसंगोऽ पि सर्वेषां मोहकारणम् ।</p>
<p>यथाऽनलो धातुमलं यथा च तिमिरं रविः ॥ (३०)</p>
<p>तथा नाशयते सर्वं पापमेतद्व्रतं मुने।</p>
<p>पतिं च लभते नारी सुतं विन्दन्ति कामदम्॥ (३१ )</p>
<p>श्रियं च लभते लोलां चिरमायुश्च विन्दति।</p>
<p>मनः प्रसादं शान्तिं च विद्यामप्यतुलां भुवि ॥ (३२)</p>
<p>योगिनामतुलामृद्धिं व्रतमेतत्प्रयच्छति ।</p>
<p>अनन्तोऽ प्यमलास्सन्तस्सम्यताश्चा जितेन्द्रियाः ॥ (३३)</p>
<p>तिथिद्वय विधानज्ञाः मुनयास्तां गतिं गताः ।</p>
<p>वेदव्रतविहीनानां कुर्वतां वेदविप्लवम्॥ (३४)</p>
<p>असतां त्यक्तधर्माणां तथा पाषण्डिनामपि ।</p>
<p>द्विषतां ब्राह्मणान् वेदान् पितरं दैवतं गुरून् ॥ (३५)</p>
<p>एतेषां नियमस्थोऽ पि सङ्गमाच्यपते नरः।</p>
<p>पाषण्डिभिस्सहालापात्पतत्येव न संशयः ॥ (३६)</p>
<p>एकादशीव्रतपरो यत्नतस्तांश्च वर्जयेत्।</p>
<p>तिथिद्वयविधिद्ब्रह्मन्नुत्तमो वैष्णवः स्मृतः॥ (३७)</p>
<p>एकादशी पापहरा द्वादशी सर्वकामदा।</p>
<p>उभौ तिथिपरौ नॄणां सदाऽक्षयफलप्रदौ ॥ (३८)</p>
<p>इति श्रीगारुडपुराणे श्रीरङ्गमाहात्म्ये नवतितमोऽध्यायः ।</p>
<p>श्रीरङ्गमाहात्म्यम्-९१</p>
<p>देवव्रताय मैत्रेय भोदित एकादशी माहात्म्यम्</p>
<p>एकादश्यां महायोगी देवव्रत इति श्रुतः ।</p>
<p>यथा परां गतिं प्राप्तस्तथा त्वमपि तच्छ्रुणु॥ (१ )</p>
<p>पुष्करेण्य वसद्धीमान् तीर्थवर्ये महामतिः ।</p>
<p>न सम्प्राप्य मनश्शुद्धिं सत्सदे न सः क्षयम्॥ (२)</p>
<p>स भूत्वा लब्धनिर्वेदस्सर्वत्र विगतस्पृहः ।</p>
<p>पराशरस्य सच्छिष्यं मैत्रेयं समुपासदत् ॥ (३)</p>
<p>तं दृष्ट्वा तु कृशं दीनं देवव्रतमुदारधीः।</p>
<p>मैत्रेयः किं भवान् धीन इत्यपृच्छद्विजोत्तमम् ॥ (४)</p>
<p>देवव्रतः –</p>
<p>शोच्यांत्सर्वासहं पश्यन् शोच्यं पश्याम्यहं च माम् ।</p>
<p>यः पश्यन्तं सदा शोच्यमात्मानं च न शोचति ॥ (५)</p>
<p>मैत्रेयः –</p>
<p>प्रशस्ते हि कुले जन्म सर्वसम्पद्गुणान्विते।</p>
<p>प्रकृत्या रमणीयश्च कुतस्त्वं शोच्यतां गतः ॥ (६)</p>
<p>देवव्रतः –</p>
<p>अहो नु भगवानाह विलपन्तं सुसंयतम् ।</p>
<p>मत्वैतान्कृपणान्भोगान् मन्वानं मामचेतसम्॥ (७)</p>
<p>मांसासृक्पूयविण्मूत्रस्नायिसङ्गवपुर्गतौ।</p>
<p>गर्भवासेथवातद्वत्संगमे शोच्यता कुतः॥ (८)</p>
<p>मैत्रेयः –</p>
<p>वचनं साधु भद्र त्वं साधुनिर्वेदमागतः ।</p>
<p>साधु युक्तं वदाम्यद्य साधुवृत्तस्य ते मुने॥ (९)</p>
<p>देवव्रतः –</p>
<p>तदाचक्ष्व महाबुद्धे यत्र गत्वा न शोचति ।</p>
<p>यच्छ्रुत्वा मरणं मोहं न मनस्तापमृच्छति ॥ (१ ०)</p>
<p>यदविज्ञाय भगवन् शोकमोहभयाकुलः।</p>
<p>न तृप्तमुपगच्छामि सदा सर्वत्र सत्तम ॥ (१ १ )</p>
<p>तापत्रयमहागर्तपरिवृत्तिश्रमातुरम्।</p>
<p>नानाशापाशबद्धं सज्जगत्कष्टमतीव हि ॥ (१ २)</p>
<p>तस्मादुत्तरणोपायं प्रब्रूहि मुनिसत्तम ।</p>
<p>त्वं प्रसन्नाय वै मह्यं भक्ताय भगवन् गुरो ॥ (१ ३)</p>
<p>मैत्रेयः –</p>
<p>आत्मा नित्यः परंज्योतिरप्रमेयो निरञ्जनः ।</p>
<p>ज्ञानानन्दमयो ब्रह्मन् ध्वस्तशोकमलोऽमलः ॥ (१ ४)</p>
<p>असद्धेयाकरं विप्र प्रधानं त्रिगुणात्मकम् ।</p>
<p>कार्यकारणभूतानां कारणं त्वक्षरात्मकम्॥ (१ ५)</p>
<p>अनयोरुभयोर्विद्वन् पश्यैतन्महदन्तरम् ।</p>
<p>परस्परविरोधश्च प्रकाशतमसोरिव ॥ (१ ६)</p>
<p>तथा विधातुः करणान्नानाकर्म नियन्त्रितः।</p>
<p>नैकभावं गतो ह्येष गुणमय्या तु मायया॥ (१ ७)</p>
<p>अस्य प्रकृतिसङ्गाद्धि देहादिष्वात्मविभ्रमः।</p>
<p>जातोऽ हं सुख्यहं दुःखी कृशोऽहं स्थूल इत्यपि ॥ (१ ८)</p>
<p>मम पुत्रः प्रियो नष्टो मम क्षेत्रा ह्यहो बहु ।</p>
<p>इति भेदसमुत्थानं दुःखजालमुपैति सः ॥ (१ ९)</p>
<p>एकस्सम्परिपूर्णोपि ह्यात्मा द्वन्द्वविवर्जितः ।</p>
<p>नाना संस्थानवन्नित्यं नानाहंकृतिमोहनम् ॥ (२०)</p>
<p>क्रीडापदं हरेरेतज्जगद्विश्वं महात्मनः ।</p>
<p>बुद्ध्या प्रवर्तन्त्सर्वं सर्गस्थितिलयात्मकम् ॥ (२१ )</p>
<p>उपासीनः परो भाति परमव्योमशब्दिते ।</p>
<p>देव मानुष पश्वादिष्वखिलेषु सुसंस्थितः ॥ (२२)</p>
<p>कर्मावृतियतोऽ न्यश्च ह्यात्म कार्पासबीजवत् ।</p>
<p>यां यां योनिं प्रविशति देही कर्मनियन्त्रितः ॥ (२३)</p>
<p>तां तामवस्थां सम्प्राप्य तादृशं मन्यते स्वयम् ।</p>
<p>यत्र देवत्वमापन्नस्तदहंकारकारितम्॥ (२४)</p>
<p>तादृशं कुरुते कर्म भोगेच्छा तादृशी तदा ।</p>
<p>स्थावरत्वे च तिर्यक्त्वे मनुष्यत्वे च तादृशम् ॥ (२५)</p>
<p>तत्तज्जात्यनुकूलानि कर्माणि कुरुते वशः ।</p>
<p>लभ्यते च तथा भोगैस्तत्तज्ञानसमन्वितः ॥ (२६)</p>
<p>नित्यं निरञ्जनश्शुद्धो नित्यानन्दमयो विभुः।</p>
<p>शुभेतरं च नित्यं च हेयं परवशं जडम् ॥ (२७)</p>
<p>देहं कर्मपरिष्वङ्गाचात्मानं मन्यते तथा ।</p>
<p>अथ कर्म महाग्राह जिह्वामध्य ग्रहं द्विज ॥ (२८)</p>
<p>आत्मानमुद्धरेत्प्राज्ञः छित्वा ज्ञानासिना रिपुम् ।</p>
<p>नानाघपाशबहुलम् कामगर्तसमन्वितमम् ॥ (२९)</p>
<p>अहंकारतमोऽ प्यूढमादिकण्ठकसञ्चयम् ।</p>
<p>भृशमिन्द्रियसञ्चारकशाघातशतायुतम्॥ (३०)</p>
<p>वैराग्यरथमास्थाय ज्ञानदीप समन्वितः ।</p>
<p>सम्सारमृत्युर्मे तु योगी चरति निर्भयः ॥ (३१ )</p>
<p>अतः कर्मक्षयः कार्यः क्षेमप्राप्तिं च लिप्सता ।</p>
<p>तपसस्संग्रहेणैव तत्क्षयं कर्तुमर्हसि ॥ (३२)</p>
<p>वैराग्यमनहंकारश्शौचमिन्द्रिय निग्रहः ।</p>
<p>आम्नायाभ्यसनं दानं तथा कामविशोषणम्॥ (३३)</p>
<p>आहार नियमं मौनमिति सन्तन्तपो विदुः ।</p>
<p>तपसाचाप्यनल्पेन क्षेममृच्छति वै ध्रुवम् ॥ (३४)</p>
<p>अतः कुरुष्व सततं तपस्सञ्चयमात्मवान्।</p>
<p>व्रतोपवासनिरतस्तीर्थानि व्रज सत्तम ॥ (३५)</p>
<p>देवव्रतः –</p>
<p>उपवासव्रतं ब्रूहि कस्मिन् मासे दिने द्विज।</p>
<p>कस्यां तिथौ वा नियमः कथम्कार्यो विजानता॥ (३६)</p>
<p>मैत्रेयः –</p>
<p>श्रूयतां विप्र सकल उपवास विधिः परः ।</p>
<p>यस्य श्रवणमात्रेण नरः पापात्प्रमुच्यते॥ (३७)</p>
<p>मार्गशीर्षे सिते पक्षे दशम्यां प्रयतस्थितः ।</p>
<p>एकादश्यामुपोष्यैव द्वादश्यां पारणं चरेत्॥ (३८)</p>
<p>एकादश्यां शुचिर्भूत्वा नियमानपि धारयेत् ।</p>
<p>नियच्छेत्प्रथमं वाचं करणानि समाहितः॥ (३९)</p>
<p>हरेः पूजा नमस्कार नामसङ्कीर्तनादिभिः।</p>
<p>तत्कथालाप चतुरैस्समाननियमैस्सह ॥ (४०)</p>
<p>अनिद्रस्त्यक्तशयनो निशायामप्यतन्द्रितः।</p>
<p>दिनशेषं नयेदेवं ततः काल्ये समाहितः॥ (४१ )</p>
<p>प्रविगाह्यनुतीर्थाम्बस्सर्वत्राप्यग्रमानसः ।</p>
<p>समाप्यविधिवत्पूजां देवदेवस्य शार्ङ्गिणः ॥ (४२)</p>
<p>द्विजार्तीन्व्रतसम्पन्नान् विष्णु भक्तांश्च पूजयेत् ।</p>
<p>गुरवे दक्षिणां दत्वा कुर्याद्व्रतसमापनम्॥ (४३)</p>
<p>नियमानुत्सृजेत्पश्चात् त्रयोदश्यां महामुने।</p>
<p>एवमेव ततः कुर्याद्यावदब्दसमापनम् ॥ (४४)</p>
<p>तदा सम्पूजयेद्विद्वान् विष्णुभक्तान्यथोदितम् ।</p>
<p>व्रतमेतन्नरः कुर्वन् सर्वपाप प्रणाशनम्॥ (४५)</p>
<p>सर्वबन्ध विनिर्मुक्तो विष्णुसायुज्यमाप्नुयात्।</p>
<p>सनत्कुमारः –</p>
<p>एवमुक्त्वा तु मैत्रेयो देवव्रतमिदं परम् ॥ (४६)</p>
<p>पूजितस्तेन मुनिना निर्जगाम यथा गतम्।</p>
<p>देवव्रतः परो योगी यथोक्तमकरोद्वतम् ॥ (४७)</p>
<p>दूतपापो जितक्रोधस्सिद्धिं परमिकामयात् ।</p>
<p>एवमेतन्मया प्रोक्तं ब्रह्मन्नेकादशी व्रतम् ॥ (४८)</p>
<p>सर्वपापहरं पुण्यं शश्वत् क्षेमकरं नृणाम्।</p>
<p>श्रीरङ्गराज पादाब्जं शिरसा वचसा वहे ।</p>
<p>मनसापि सदायच्च मणिनूपुरमण्डितम् ॥ (४९)</p>
<p><strong>इति</strong> <strong>श्रीगारुडपुराणे</strong> <strong>श्रीरङ्गमाहात्म्ये</strong> <strong>एकनवतितमोऽध्यायः</strong> <strong>।</strong></p>
<p>श्रीरङ्गमाहात्म्यम् – ९२</p>
<p>द्वादशी व्रतेन कुशलस्य राज्ञस्स्वर्ग गतः</p>
<p>सनत्कुमारः –</p>
<p>द्वादश्यां तु महाबुद्धे पुराकृतमिदं शृणु ।</p>
<p>द्वादशीव्रतसिद्धेन राज्ञा कुशलकर्मणा ॥ (१ )</p>
<p>कुशलो नाम राजर्षीन् सूर्यवश समुद्भवः ।</p>
<p>द्वादशीव्रतसम्पत्त्या नीतस्वर्गं महीपतिः ॥ (२)</p>
<p>सतस्सौधर्मराजस्य नित्यं प्राणसमस्सखा ।</p>
<p>गतो वैवस्वतं लोकं कदाचित्कुशलो नृपः॥ (३)</p>
<p>सख्युः प्रियं कर्तुकामस्स्यन्दनेनावभासितः।</p>
<p>दृष्ट्वा वैवस्वतो राजा राजानं कुशलाह्वयम् ॥ (४)</p>
<p>परिष्वज्यमहाबुद्धे नृपस्यैवासनं ददौ ।</p>
<p>आसीनस्तु यमाभ्याशे ददर्श विविधाः प्रजाः॥ (५)</p>
<p>यातनाभिश्चसंयुक्ताः विविधाभिस्सहस्रशः।</p>
<p>भूपतिस्तु कृपाविष्टो दृष्ट्वा भीतिं ययौ भृशम्॥ (६)</p>
<p>संप्रवेपितसर्वाङ्गस्त्रासात्संक्षुभितेन्द्रियः।</p>
<p>धीनो गद्गदभाषी च स चचाल वरासनात् ॥ (७)</p>
<p>तमार्तं पतितं दृष्ट्वा भयात्प्रव्यधितेन्द्रियम्।</p>
<p>प्रियं सखायं नृपतिं धर्मराजोऽब्रवीदिदम्॥ (८)</p>
<p>यमः –</p>
<p>कुतो वा त्वं ससम्मोहः किं तेऽ द्य भयकारणम् ।</p>
<p>तत्सर्वं ब्रूहि राजर्षे विशेषान्मम सन्निधौ ॥ (९)</p>
<p>राजा –</p>
<p>दृष्ट्वै मायातनास्सर्वाः विनीताश्च प्रजास्वकाः।</p>
<p>उद्विघ्नं हृदयं मेऽद्य भीतभीतोऽभवं सखे ॥ (१ ०)</p>
<p>यमः –</p>
<p>अहो कुमारबुद्धिस्त्वं केवलं नृपसत्तम।</p>
<p>लोककर्मविधिस्तावत्त्वया वै पृष्ठतः कृतः ॥ (१ १ )</p>
<p>राजा कथमेतद्भवेदद्य खिन्नानामपि बुद्धिमन् ।</p>
<p>समक्षमतितप्तानां प्रजानामनिवारणम्॥ (१ २)</p>
<p>यमः –</p>
<p>अहो सुविस्मृता तावद्धातुः कृतिरनाहता ।</p>
<p>येन त्वया कृतं कष्टं तं चाराधितुमिच्छता॥ (१ ३)</p>
<p>अचलो जातुसङ्कल्पो न कश्चिच्छलितुं क्षमः ।</p>
<p>पापानां कर्मणां व्युष्टिरियं धात्रा विनिर्मिता॥ (१ ४)</p>
<p>शुभानां कर्मणाम्व्युष्टिस्स्वर्गश्च परिकल्पितः ।</p>
<p>न शक्यमन्यथाकर्तुमचलं हि विधेर्बलम् ॥ (१ ५)</p>
<p>पापिनं पापिगतिषु यथायोगं क्षिपाम्यहम्।</p>
<p>शुभेषु शुभकर्माणं का तत्र परिवेदना ॥ (१ ६)</p>
<p>राजा –</p>
<p>बह्वीभिश्च तथोग्राभिर्यातनाभिश्च पीडिताः ।</p>
<p>एते कीदृग्विदं पापं कुर्वते स्म नरा भुवि ॥ (१ ७)</p>
<p>यमः –</p>
<p>गुरुदेवद्विजातींश्च द्विषन्तो वेददूषकाः ।</p>
<p>ये कृतघ्ना दुराचाराः ये च पातकिनो भुवि ॥ (१ ८)</p>
<p>तेषां विधातृविहितो दण्डोऽ यं नृपसत्तम।</p>
<p>कुर्वतां वर्णसाङ्कर्यमाश्रमाणां च भूपते ॥ (१ ९)</p>
<p>धर्माणां नियमानां च गतिरेषा सनातनी ।</p>
<p>कर्मिणां हि नृणां लोके शुभाशुभरतात्मनाम्॥ (२०)</p>
<p>विस्मृताच्युतनाम्नां तु शासने हरिणा स्थितः ।</p>
<p>ततश्च पापिनां पापम् पुण्यं पुण्यकृतामपि ॥ (२१ )</p>
<p>विज्ञाय तान्नियच्छामि तत्तत्कर्म च तत्फलम् ।</p>
<p>मया साम्यं समास्थाय स्थेयं जीवितुमिच्छता॥ (२२)</p>
<p>विधात्राज्ञासमीचीनो दण्डपातो मम ध्रुवम् ।</p>
<p>यतो रौरवे रौद्रे यातनां प्रापिता मया॥ (२३)</p>
<p>तेषां पुण्यलवः कश्चिद्विद्यते न क्वचिन्नृप ।</p>
<p>अतः पापीयसीं कष्टां गतिं प्रापुरिमाः प्रजाः ॥ (२४)</p>
<p>अहमस्मि महाराजन् प्रभुस्तन्निवर्तने ।</p>
<p>सर्वत्र सर्वदा सर्वे स्वकृतं ह्युपभुज्यते॥ (२५)</p>
<p>नाऽल्पाऽल्पमपि राजेन्द्र कृतं लोपयितुं क्षमः।</p>
<p>शुभाशुभात्मकं कर्म कर्तारमभिगच्छति॥ (२६)</p>
<p>अधो नयति चात्मानमुच्चैर्नयति च स्वयम् ।</p>
<p>एवं स्थिते तु राजेन्द्र तत्र कापरिदेवना॥ (२७)</p>
<p>राजा –</p>
<p>ज्ञायते यदि सर्वेषां भवता यच्छुभाऽशुभम्।</p>
<p>विद्यते तच्छुभं कर्म ममतावद्वदाखिलम्॥ (२८)</p>
<p>यमः –</p>
<p>भवान् पुण्यनिधिश्श्रीमान् पुण्यकीर्तिश्शुभाश्रयः।</p>
<p>लोकत्रयं जितं शश्वद्भवता पुण्यसञ्चयैः ॥ (२९)</p>
<p>व्रतानां च महाभाग द्वादशी व्रतमुत्तमम् ।</p>
<p>त्वया संवत्सरं चैव द्वादशी समुपोषिता ॥ (३०)</p>
<p>तया भवान्तरारब्धं किल्बिषं क्षपितं तव।</p>
<p>निर्व्याजमपरिच्छिन्नं तस्यां पुण्यकृतं नृप॥ (३१ )</p>
<p>राजा –</p>
<p>तैलकुम्भप्रतप्तानां प्रजानां च जनाधिप ।</p>
<p>यावता पुण्यभागेन दुःखस्योपशमो भवेत्॥ (३२)</p>
<p>तावद्दंशं प्रदास्यामि मामके पुण्यसञ्चये।</p>
<p>प्रजानां यातनास्सर्वाः नश्यन्तु मम पश्यतः ॥ (३३)</p>
<p>यमः –</p>
<p>एकोपवासतस्तस्य द्वादश्यां तव यत्फलम् ।</p>
<p>तद्वदस्व महाभाग पर्याप्तं तद्यदीच्छसि॥ (३४)</p>
<p>राजा –</p>
<p>द्वादशीव्रतसंवृद्धं पुण्यं दत्तं मया विभो।</p>
<p>व्रतस्याद्यैव पुण्येन संसिद्धिं लभतां जनाः ॥ (३५)</p>
<p>सनत्कुमारः –</p>
<p>उक्तमात्रे तथा राज्ञा धर्मराजस्य सन्निधौ ।</p>
<p>विमानवरमारूढा ययुस्स्वर्नारका जनाः ॥ (३६)</p>
<p>देवगन्धर्व सङ्घैश्च संस्तुतावन्दि वन्दिताः ।</p>
<p>भ्राजयन्तो दिशस्सर्वा ययुः पुण्यम् गतिं तथा ॥ (३७)</p>
<p>स तान् दृष्ट्वा माहाराजो विस्मयं परमं गतः ।</p>
<p>मुदा परमया युक्तः कृतार्थस्समपद्यत ॥ (३८)</p>
<p>कृतार्थं च नरश्रेष्ठं दृष्ट्वा वैवस्वतो मुने ।</p>
<p>उवाच भगवान् देवो राजानं संप्रहर्षयन्॥ (३९)</p>
<p>यमः –</p>
<p>राजन् हि दृष्टःपरमः प्रभावः परमेष्ठिनः।</p>
<p>भवोद्भव महादुःख भेषजस्य च शार्ङ्गिणः ॥ (४०)</p>
<p>तादृगेव नरेन्द्रेन्द्र विष्णोराराधनात्मकम् ।</p>
<p>कुरुष्व सादरं कर्म माप्रशस्तं चिरं कृथाः॥ (४१ )</p>
<p>सनत्कुमारः –</p>
<p>इत्येवमुक्तो नृपतिः धर्मराजेन सम्भृतः ।</p>
<p>संशाम्यनारकं दुःखं स्वपुरं प्रययौ नृपः॥ (४२)</p>
<p>इत्येतद्व्रतमाख्यातं सर्वपापप्रनाशनम्।</p>
<p>सर्वदोषप्रशमनं शृण्वतां पापनाशनम्॥ (४३)</p>
<p>तिथिद्वयमिदं कुर्वन् नरश्शुद्धोजितेन्द्रियः ।</p>
<p>पूतपाप्माऽमले लोके जायते योगिनां कुले॥ (४४)</p>
<p>तद्वैष्णवकुले जन्म सुराणामपि दुर्लभम् ।</p>
<p>स भूत्वा सुकुले प्राज्ञो विष्णुसायुज्यमाप्नुयात्॥ (४५)</p>
<p>सकृत्करणमात्रेण व्याधयस्स्वस्य सम्भवाः ।</p>
<p>विनाशं यान्ति ते वारि यथा लवणराशयः॥ (४६)</p>
<p>लीयन्ते सर्वपापानि व्रतसंयोगमात्रतः।</p>
<p>यथा दिनकरस्पर्शाद्धिमजालघनावृतिः॥ (४७)</p>
<p>वन्द्याऽपि व्रतसम्पत्त्या लभते पुत्रमुत्तमम्।</p>
<p>विद्यार्थी परमां विद्यां जयार्थी लभते जयम् ॥ (४८)</p>
<p>वित्तमायाश्श्रियं पुष्टिमारोग्यं बलमुत्तमम् ।</p>
<p>यशोवैराग्यमतुलं व्रतेनाप्नोत्यसंशयः॥ (४९)</p>
<p>संवत्सरव्रतमिदं यः कुर्याद्धृढनिश्चयः।</p>
<p>सर्वावरणनिर्मुक्तो वरं निर्वाणमृच्छति ॥ (५०)</p>
<p>इति ते गुह्यमाख्यातं सर्वसिद्धिकरं व्रतम् ।</p>
<p>यज्ञात्वाच्च नरः पुण्यां गतिमेष्यत्यनाकुलाम्॥ (५१ )</p>
<p><strong>इति</strong> <strong>श्रीगारुडपुराणे</strong> <strong>श्रीरङ्गमाहात्म्ये</strong> <strong>द्विनवतितमोऽध्यायः</strong> <strong>।</strong></p>
<p><strong>श्रीरङ्गमाहात्म्यम्–९३</strong></p>
<p><strong>पुत्रकामी</strong> <strong>कार्य</strong> <strong>त्रयोदशी</strong> <strong>व्रतविधिः</strong></p>
<p>सनत्कुमारः –</p>
<p>अथ स्वस्त्ययनं पुम्सां शृण्वतामघ नाशनम्।</p>
<p>त्रयोदश्याम्महाबुद्धे व्रतमेतन्निशामय॥ (१ )</p>
<p>नवनीतं नवं गव्यं रजतांशु समप्रभम्।</p>
<p>कपित्थफलमात्रं तत्समादाय सुसंयतः॥ (२)</p>
<p>रौप्यताम्रमये पात्रे सौवर्णेवाऽथ मृण्मये।</p>
<p>सुवर्णनवनीतं च निक्षिपेत्प्राङ्मुखश्शुचिः ॥ (३)</p>
<p>स्नात्वाऽथकृतजप्यश्च शुभ्रांबरधरस्स्वयम् ।</p>
<p>मण्डलं पुष्पनिकरैरक्षतैर्वा प्रकल्प्येत् ॥ (४)</p>
<p>तस्मिन्नष्टदलं पद्मं कारयेत्कुसुमोत्करैः ।</p>
<p>तत्र लक्ष्मीपतिं देवं लक्ष्म्यायुक्तस्तु विद्यया ॥ (५)</p>
<p>कर्णिकायां समावाह्य दलेष्वावाहयेदथ।</p>
<p>शक्तिरष्टसु तन्मन्त्रैद्र्यारपालांस्तु बाह्यतः॥ (६)</p>
<p>विधाय देवयजनं स्वाधुमूलफलान्वितम् ।</p>
<p>तदग्रे तत्समानीय नवनीतं नवं शुचि॥ (७)</p>
<p>द्विधाकृत्यदेकैकम् मन्त्रेणैवाभिमन्त्रयत्।</p>
<p>मन्त्रः –</p>
<p>पुरुषः पूर्णकामश्च हरिर्भद्रन्तनोतु नः ॥ (८)</p>
<p>योषिद्वरा सदा लक्ष्मीर्मङ्गलं दिशतु स्वयम् ।</p>
<p>एवं कृत्वा ततः पत्नन्यै दद्यादेकैकमग्रतः ॥ (९)</p>
<p>पूर्वं पुंलक्षितं पिण्डमितरं च तथापरम्।</p>
<p>प्राश्याचम्यस्थितां पत्नीं प्रयतो ह्यभिमन्त्रयेत्॥ (१ ०)</p>
<p>सदान्तरात्मभूतानामनादिनिधनोऽ च्युतः ।</p>
<p>सपरः परमा शक्त्या कुक्षिं रक्षतु ते सदा ॥ (१ १ )</p>
<p>सर्वपुष्टिप्रदा नित्यं सर्वार्तिशमनी तव।</p>
<p>लक्ष्मीः कुक्षिगतं गर्भम् रक्षता दक्षतः श्रिया ॥ (१ २)</p>
<p>सर्वार्तिक्षयदक्षाणि दिव्यशक्तियुतान्यपि।</p>
<p>त्वां रक्षन्तु सदा विष्णोस्सर्वप्रहरणान्यपि॥ (१ ३)</p>
<p>तदा दिक्पतयस्सर्वे रक्षन्तु गृहदेवताः ।</p>
<p>वास्तुसंस्थानसंयुक्तास्सर्वे रक्षन्तु सर्वदा ॥ (१ ४)</p>
<p>इति कृत्वा ततः कुर्यात् ब्राह्मणानां च तर्पणम् ।</p>
<p>गुरवे च परं दत्वा नियमान् परिपालयेत्॥ (१ ५)</p>
<p>वध्वा सहोपवस्तव्यम् तद्दिनं प्रयतात्मना ।</p>
<p>चतुर्दश्यां तु सुमनाः कृतपूजाविधिश्शुचिः॥ (१ ६)</p>
<p>ब्राह्मणान् भोजयित्वा तु तद्वाच गुरुदक्षिणाम् ।</p>
<p>भुञ्जीत ब्राह्मणैस्सार्धम् नियमांश्चत्यजेत्ततः ॥ (१ ७)</p>
<p>एवं कुर्वन्नरश्शुद्धो बह्वपत्यं च विन्दति।</p>
<p>वन्द्याऽपि लभते पुत्रं मनोनयननन्दनम्॥ (१ ८)</p>
<p>कन्यकापि पतिम् विन्देद्व्रतेनानेन सुव्रता ।</p>
<p>मङ्गलं परमं प्राप्य दीर्घमायुश्च विन्दति ॥ (१ ९)</p>
<p><strong>इति</strong> <strong>श्रीगारुडपुराणे</strong> <strong>श्रीरङ्गमाहात्म्ये</strong> <strong>त्रिनवतितमोऽध्यायः</strong> <strong>।</strong></p>
<p><strong>श्रीमते</strong> <strong>रामानुजाय</strong> <strong>नमः</strong></p>
<p><strong>श्रीरङ्गमाहात्म्यम्–९४</strong></p>
<p><strong>रोगनाशक</strong> <strong>चतुर्दशीव्रत</strong> <strong>क्रमः</strong></p>
<p>सनत्कुमारः –</p>
<p>अथोत्तमं व्रतं ब्रह्मन् परमं शृणु भद्रदम् ।</p>
<p>चतुर्दश्यां महाभाग सर्वरोगार्ति शान्तये ॥ (१ )</p>
<p>ज्वरमूलप्लीहगुल्म कुष्टाऽतिसारसंयुतैः ।</p>
<p>मर्त्या नित्यमिदं कार्यम् तदार्तिव्यपनुत्तये॥ (२)</p>
<p>स्नात्वा तु कृतसङ्गल्पः सर्वकामविवर्जितः ।</p>
<p>आदित्यमुपतिष्ठेत गायत्रीं च जपेन्मुहुः ॥ (३)</p>
<p>उदयात्पूर्वमारभ्य यावदस्तङ्गतो रविः ।</p>
<p>निराहारो जितक्रोध उपतिष्ठेत्समाहितः ॥ (४)</p>
<p>रवावस्तङ्गते देवमर्चयेत्पुरुषोत्तमम् ।</p>
<p>उपोष्य विधिवत्स्नात्वा तथा पर्वणि सुव्रतः॥ (५)</p>
<p>अर्चयित्वा यथायोगं परमात्मानमच्युतम् ।</p>
<p>गायत्रीमभ्यसे त्तत्र देवदेवस्य सन्निधौ ॥ (६)</p>
<p>सहस्रं दशसाहस्रम् शतम्वापि स्वशक्तितः ।</p>
<p>अथ त्रपुमयं पात्रम् मृण्मयं वा समानयेत्॥ (७)</p>
<p>घृतेन पूर्णं तत्कृत्वा पञ्चप्रस्थमिते न च।</p>
<p>सुवर्णं रजतं मुक्तां रत्नानि च तिलानथ॥ (८)</p>
<p>अन्तर्निधाय तत्कुर्यान्नववस्त्रद्वयान्वृतम्।</p>
<p>स्थापयित्वा तु तस्याग्रे पूजनान्ते महामतिः ॥ (९)</p>
<p>तत्र मार्ताण्डमावाह्य सम्पूज्य च यथाविधि।</p>
<p>प्रदक्षिण नमस्कारस्तोत्रालापैर्मुदा युतः ॥ (१ ०)</p>
<p>स्थिरप्ररूढतिमिरनिर्भेदे चतुरप्रभ ।</p>
<p>नानाव्याधिसमुद्भुता मूर्ति संहर भास्कर ॥ (१ १ )</p>
<p>पुष्कराक्षश्च भगवान् सर्वान्तस्समवस्थितः ।</p>
<p>परमात्मा च हृद्रोगम् व्यपोहतु ममाच्युतः ॥ (१ २)</p>
<p>इत्यनेनैवमन्त्रेण स्तुत्वावासो निवर्त्य च।</p>
<p>आत्मानं दर्शयेत्तत्र यथा सुस्पष्टलक्षितम्॥ (१ ३)</p>
<p>विप्राय वेदविदुषे दरिद्राय च दापयेत् ।</p>
<p>गुरवे दक्षिणां दत्वा कुर्याद्ब्राह्मणभोजनम् ॥ (१ ४)</p>
<p>भुञ्जीत ब्राह्मणैस्सार्धमुत्सृजेन्नियमानपि ।</p>
<p>एवं कुर्वन्नरो लोके सर्वरोगविवर्जितः॥ (१ ५)</p>
<p>सौम्य गात्रप्रवृद्ध श्रीश्चिरमायुश्च विन्दति ।</p>
<p>यथाम्भः शमयेदग्निं समिद्धमपि कामतः ॥ (१ ६)</p>
<p>तथा व्रतमिदं ब्रह्मन् रोगाग्निं शमयेदिह ।</p>
<p>नानाव्याधि भृशार्तानां नराणामपि सुव्रत ॥</p>
<p>तत्र पापशमोपायो व्रतादन्यो न विद्यते ॥ (१ ७)</p>
<p><strong>इति</strong> <strong>श्रीगारुडपुराणे</strong> <strong>श्रीरङ्गमाहात्म्ये</strong> <strong>चतुर्नवतितमोऽध्यायः</strong></p>
<p><strong>श्रीरङ्गमाहात्म्यम्–९५</strong></p>
<p><strong>आयुःप्रदव्रतविधिः</strong></p>
<p>सनत्कुमारः –</p>
<p>अथ पर्वणि यत्कृत्यं तच्छृणुष्व महामते ।</p>
<p>यद्ज्ञात्वा चात्मनः क्षान्तिं सुखं भूतिं च विन्दति॥ (१ )</p>
<p>तत्पर्वणिकृतं तावच्छुभं वा यदि वाऽशुभम् ।</p>
<p>षष्टिवर्षसहस्राणि तत्फलं भुञ्जते नरः ॥ (२)</p>
<p>दयितं जीवितं पुंसां सर्वेषामपि संमतम् ।</p>
<p>आयुषस्तुक्षयप्राप्तिपरिक्लेशयुता नराः॥ (३)</p>
<p>अतस्तच्छान्तिजननमायुःप्रदमनाकुलम् ।</p>
<p>सर्वसौख्यप्रदं भद्रं तादृग्व्रतमिहोच्यते॥ (४)</p>
<p>चतुर्दश्यां शुचि स्नात्वा दन्तदावनपूर्वकम् ।</p>
<p>चरित्रब्रह्मचर्यश्च यतवाक्काय मानसः ॥ (५)</p>
<p>सर्वाण्यपि तथा भूत्वा देवपूजां समाचरेत् ।</p>
<p>मण्डलं चतुरश्रं तु कारयेत्कुसुमाक्षतैः॥ (६)</p>
<p>तस्मिन् श्रीशं श्रियं देवीमर्चयेत् कुसुमाहितः।</p>
<p>बृहस्तं पयसा पूर्णं गव्येन स्थापयेद्धटम् ॥ (७)</p>
<p>चतुरस्तोयपूर्णाश्च कलशान् स्थापयेत्क्रमात् ।</p>
<p>मध्यदावाहयेत्पञ्च चक्रादीन्यायुधान्यपि ॥ (८)</p>
<p>इन्द्रियाणि तथा पञ्चबुद्धिं प्राणं तथा मनः ।</p>
<p>न्यसेदेतानि पूर्वादि कलशेषु चतुष्वपि ॥ (९)</p>
<p>सर्वापद्भ्योनकास्मृत्योरादिव्याधिभयापि ।</p>
<p>रक्षस्तु नस्सदा विष्णोर्भयेभ्यः पञ्चहेतु यः ॥ (१ ०)</p>
<p>इन्द्रियाणि च रक्षस्तु बुद्धिं प्राणं मनश्च नः ।</p>
<p>अवस्तु सर्वदापद्भ्यो मङ्गलं प्रदिशस्तु नः ॥ (१ १ )</p>
<p>इति मन्त्रेणचाऽभ्यर्च्य समिद्धीऽग्नौ यथा विधि ।</p>
<p>षड्भिर्मन्त्रैस्तु जुहुयात्संस्कृते तु यथाविधि॥ (१ २)</p>
<p>तिलेनाऽक्षतयुक्तेन त्रिमध्वक्तेन सम्यतः ।</p>
<p>मन्त्रः अनाम यायिपूर्णाय विमलायाच्युताय च ॥ (१ ३)</p>
<p>मृत्यवे कालरूपाय एतेमन्त्रस्तथा च षट्।</p>
<p>तथैवाऽऽयुधमन्त्रेण प्राणानां मन्त्रकैरपि॥ (१ ४)</p>
<p>हुत्वा तु पुरुषायेति तच्छेषेण बलिं क्षिपेत्।</p>
<p>अथासनस्थितं साध्यं कृत्वाचार्यस्तदग्रतः ॥ (१ ५)</p>
<p>अभिषेकं ततः कुर्यात्पयसा तज्जलेन च ।</p>
<p>कुटुम्बिने दरिद्राय निष्कमात्रं च हाटकम् ॥ (१ ६)</p>
<p>तिलान्नलवणादीनि दद्याद्विप्रशताय च ।</p>
<p>पूर्णकुम्भं तथाचाऽष्टौ हरिद्राचूर्ण संयुतान् ॥ (१ ७)</p>
<p>बीजपूर्णांस्तु कलशान् लवणेन प्रपूरितान्।</p>
<p>चतुरश्चतुरो दद्याद्योषिद्भ्यः परमायुषे॥ (१ ८)</p>
<p>गुरवे च वरं दत्वा कृत्वा ब्राह्मणतर्पणम्।</p>
<p>उपवासविधानेन दिनशेषं नयेत्सुधीः ॥ (९)</p>
<p>तदन्तरे च दिवसे कुर्याद्भगवदर्चनम्।</p>
<p>बान्धवैस्सह भुञ्जीत नियमांश्च विसर्जयेत्॥ (१ ०)</p>
<p>एवं पर्वणि यः कुर्याच्चिरञ्जीवी भवेत्स च।</p>
<p>मृत्युं जित्वा समाप्नोति दीर्घमायुर्महामतिः ॥ (१ १ )</p>
<p>सर्वव्याधिसमुत्थाने सर्वदुःखान्वये सति।</p>
<p>स्नानं पर्वणि यः कुर्यात्तच्छान्तिं सोश्नुते परम्॥ (१ २)</p>
<p><strong>इति</strong> <strong>श्रीगारुडपुराणे</strong> <strong>श्रीरङ्गमाहात्म्ये</strong> <strong>पञ्चनवतितमोऽध्यायः</strong> <strong>।</strong></p>
<p><strong>श्रीरङ्गमाहात्म्यम्–९६</strong></p>
<p><strong>सम्पत्कर</strong> <strong>प्रतिपद्व्रत</strong> <strong>विधानम</strong></p>
<p>सनत्कुमारः</p>
<p>अथ त्वं प्रतिपत्कृत्यं शृणु सम्पत्करं व्रतम् ।</p>
<p>यत्कुर्वाण श्रियं विन्देद्दुर्लभाममरैरपि ॥ (१ )</p>
<p>शालितण्डुल संसिद्धे मण्डले चतुष्के ।</p>
<p>श्रीशं श्रियमथावाह्य पूजयेच्च ततः परम् ॥ (२)</p>
<p>अप्रच्छन्नदलैः पद्मैः अयुतैस्तं प्रपूजयेत् ।</p>
<p>सहस्त्रैर्वा यथायोगं पयसा पायसेन च॥ (३)</p>
<p>ततश्च विधिनाऽभ्यर्च्य पार्श्वे देवीं सरस्वतीम् ।</p>
<p>अग्रतः पूजयेदिन्दुं गुरुम्पश्चादनन्य धीः॥ (४)</p>
<p>परिवारनियोगेन तांश्च सत्कारयेदथ।</p>
<p>मन्त्रः –</p>
<p>मम विद्यां प्रदिशतु देवो वागीश्वरो हरिः ॥ (५)</p>
<p>विद्याधिदेवता देवी विद्यां दिशतु मे रमे।</p>
<p>सरस्वती प्रदिशतु वाक्सिद्धिमतिशायिनीम्॥ (६)</p>
<p>शीतांशुरपि मे पुष्टिं सर्वभोगप्रपूरणीम्।</p>
<p>इत्येवं कारयेत्सत्यं प्रसन्नाः पूजितो गुरुः॥ (७)</p>
<p>विधिना चोपवासस्तु कारयेन्नियमान्वितम्।</p>
<p>समभ्यर्च्य द्वितीयायां देवदेवं श्रियः पतिम्॥ (८)</p>
<p>भुञ्जीत पायसान्नेन शुचिराचार्यसन्निधौ ।</p>
<p>आचार्याय परं दत्वा कार्यं तत्प्रीणनं पुनः ॥ (९)</p>
<p>अनधीतमनारब्धं तदानीमारभेत्ततः।</p>
<p>विद्याप्रदो विभुर्नित्यं गुरुर्दैवतमित्यपि॥ (१ ०)</p>
<p>तन्मुखाद्धि सदा स्वस्य निश्श्रेयसः समागमः ।</p>
<p>सदा तदुक्तकारीस्यान्न स्यात्तच्चासनातिगः ॥ (१ १ )</p>
<p>तिष्ठेत्तिष्ठत्सुगुरुषु न चासीततदग्रतः ।</p>
<p>न शयीत तथासीने कुर्वीत वचनान्यपि॥ (१ २)</p>
<p>न लङ्घनीयं वचनं गुरोः कृच्छ्रगतेन च।</p>
<p>निवेद्य गुरवे सर्वं कुर्यादादौ हिताहितम्॥ (१ ३)</p>
<p>ईषद्गुर्वपराधेन सुखं भद्रं च नश्यति।</p>
<p>पूर्वोत्थायी सदाचस्याद्विघ्ननाशी भवेदपि॥ (१ ४)</p>
<p>शयनानि च वस्त्रादि तदीयं न पदा स्पृशेत् ।</p>
<p>नोपयुञ्जीत तच्छायां लङ्घयेत न च क्वचित् ॥ (१ ५)</p>
<p>अभिवाद्य प्रियं ब्रूयात्समक्षमपि चाऽर्चितम् ।</p>
<p>गुरुपत्नी समक्षं तु वर्तितव्यं यथागुरौ ॥ (१ ६)</p>
<p>तत्पुत्रादिषु वर्तेत हितकारि प्रियं वदः ।</p>
<p>पितृवद्वृत्तिरुदिता पितृहीने च तत्सुते ॥ (१ ७)</p>
<p>तत्र वै रक्षणीयास्याद्गुरुपत्नी विशेषतः ।</p>
<p>तत्कन्यां च वरे शिष्यः सदृशे प्रतिपादयेत् ॥ (१ ८)</p>
<p>अनपत्यामृता सा चेद्गुरुपत्नी च केवलम् ।</p>
<p>अपत्यकृत्यं तत्कुर्याच्छिष्यश्रेयः परं हि तत् ॥ (१ ९)</p>
<p>लभते शिष्यः पुत्रांशं तस्य शिष्टधनादिकम् ।</p>
<p>एवमाचार्यनिष्ठस्तु मतिमान् प्राज्ञसत्तमः ॥ (२०)</p>
<p>उत्पन्नज्ञानवैराग्यो दीर्घमायुरवाप्य च ।</p>
<p>यशश्चविपुलं लब्ध्वा सदाचारप्रवर्तनः ॥ (२१ )</p>
<p>पुत्र पौत्र श्रियो जुष्टः पुण्यां गतिमवाप्नुयात् ।</p>
<p>दद्यात्फलानि विप्रेभ्यो ह्यक्षतानि बहून्यपि ॥ (२२)</p>
<p>कदली चूत पनस सम्भवानि शुभान्यपि ।</p>
<p>एवं समापयेन्विद्वान् विद्याव्रतमनन्यधीः ॥</p>
<p>समस्तविद्यानिपुणो वैष्णवं पदमृच्छति ॥ (२३)</p>
<p><strong>इति</strong> <strong>श्रीगारुडपुराणे</strong> <strong>श्रीरङ्गमाहात्म्ये</strong> <strong>षण्णवतितमोऽध्यायः</strong> <strong>।</strong></p>
<p><strong>श्रीगारुडपुराणे</strong> <strong>श्रीरङ्गमाहात्म्ये</strong></p>
<p><strong>श्रीरङ्गमाहात्म्यम्–९७</strong></p>
<p><strong>विद्याप्रदद्वितीयाव्रतविधिः</strong></p>
<p>सनत्कुमारः –</p>
<p>अनन्तरं द्वितीयायां यत्कार्यं तच्छ्रुणुष्व मे।</p>
<p>विद्याप्रदं महापुण्यं बुद्धि प्रभवदोषहृत् ॥ (१ )</p>
<p>सुस्नातः कृतजप्यश्च कृतपौर्वाह्निकी क्रियः।</p>
<p>ब्रह्मचारी जितक्रोधो यतवाक्कायमानसः॥ (२)</p>
<p>मण्डलं चतुरश्रं तु कुर्यात्तच्छ्वेततण्डुलैः।</p>
<p>तन्मध्येऽष्टदलं पद्मं विधाय कुसुमोत्करैः ॥ (३)</p>
<p>कर्णिकायां श्रियं देवीं पद्महस्तां हरिप्रियाम् ।</p>
<p>पद्मासनां पद्मनेत्रां पद्मकिञ्जल्कसन्निभाम् ॥ (४)</p>
<p>सरस्वती रतिर्भूतिर्दान्तिः कान्तिश्च संसतिः।</p>
<p>मैत्रीं विद्येति विख्याता दिव्यास्ताह्याऽष्टशक्तयः॥ (५)</p>
<p>ताः दलेषु यथायोगं न्यसेदष्टसुयोजिताः।</p>
<p>तत्तदाद्यर्णयोगेन पूजादिक्रमयोगतः ॥ (६)</p>
<p>प्रज्ञा मेधा प्रभा सत्या छाया कीर्तिः क्षमा दया।</p>
<p>श्वेताकृष्णा तथाश्यामा रक्ता दिग्देवतास्स्मृताः ॥ (७)</p>
<p>न्यसेत्प्रज्ञां तु पूर्वस्यां मेधां दक्षिणतस्तथा।</p>
<p>प्रतीच्यां च प्रभां सत्यामुत्तरस्यामिति क्रमात् ॥ (८)</p>
<p>स्मरन् विदिक्षु छायाद्यामिश्रवणैः पृथक्पृथक् ।</p>
<p>नन्दो दक्षोऽरुणस्सिद्ध इति दिक्पतय स्मृताः ॥ (९)</p>
<p>विशिखो विश्वकृच्छण्डदण्डाः कोणाधिपास्मृताः।</p>
<p>द्वारपाला बहिश्चाऽष्टौ दिक्षु वै द्वन्द्वशः स्थिताः ॥ (१ ०)</p>
<p>वक्रतुण्डो महादंष्ट्रो नीलजिह्वो महाशिराः।</p>
<p>क्रोधेक्षणे दीप्तमुखो दीप्ताक्षः काल इत्यपि॥ (१ १ )</p>
<p>शङ्खपद्मनिधिं दिक्षु पङ्गजोपरि संस्मरेत् ।</p>
<p>क्रतुर्मुनिर्विभुश्शम्बुश्चत्वारः पूर्वतः स्मृताः ॥ (१ २)</p>
<p>अत्रिः द्युम्नः कपिः काण्ड इति दक्षिणे स्थिताः ।</p>
<p>वसिष्ठो वामदेवश्च जीवितश्च पराशरः ॥ (१ ३)</p>
<p>शाण्डिल्यः कासरः कान्तो मैत्र इत्यपि विश्रुताः।</p>
<p>एवमादिषु संयुक्तं मण्डलं कारयेत्सुधीः॥ (१ ४)</p>
<p>चन्दनाऽगरुधूपेन श्वेतपुष्पैस्समर्चयेत् ।</p>
<p>पायसं च पयश्शुद्धं निवेद्य च यथोदयम्॥ (१ ५)</p>
<p>श्रीपद्मकुसुमैश्श्वेततण्डुलैस्स तिलैस्तथा ।</p>
<p>फलपुष्पैस्तथा बिल्वैः नन्द्यावर्तप्रसूनकैः ॥ (१ ६)</p>
<p>जाती केतकपुष्पैश्च मल्लिका चम्पकोद्भवैः।</p>
<p>श्रीबीजेन यथायोगं तां यजेदीश्वरीं श्रियम् ॥ (१ ७)</p>
<p>शक्तिश्च तत्तन्मन्त्रेण सर्वत्रैवं विधिः स्मृतः ।</p>
<p>प्रातरेव विधिःकार्यो नाऽपराह्णे कदाचन ॥ (१ ८)</p>
<p>एवमभ्यर्च्य विधिना देवीं शक्त्यादिसंयुताम्।</p>
<p>संस्नापयेत्तु क्षीरेण स्तोत्रालापादि कारयेत् ॥ (१ ९)</p>
<p>श्रीसूक्तेनाऽन्यसूक्तैश्च वैष्णवैश्चैव कीर्तयेत् ।</p>
<p>एवं समाप्य विधिवत्सपर्यामप्यनन्यधीः ॥ (२०)</p>
<p>गां भूमिं घृतकुम्भञ्च गुरुभ्यः प्रतिपादयेत्।</p>
<p>लाजपूर्णानि पात्राणि तिलपूर्णानि पञ्च च॥ (२१ )</p>
<p>हरिद्राचूर्णपूर्णानि योषिद्भ्यः प्रतिपादयेत् ।</p>
<p>दद्यात्कुटुम्बिने हेमरत्नानि विविधानि च ॥ (२२)</p>
<p>अथ विद्याप्रदं शिष्यं आचार्यमभिवाद्य च ।</p>
<p>देहि विद्यां प्रपन्नाय प्रार्थयीत विचक्षणः॥ (२३)</p>
<p>एवमभ्यर्थितः पूर्वमाचार्यो देविसन्निधौ।</p>
<p>विद्यामुपदिशेत्तस्मै शिष्याय व्रतचारिणे॥ (२४)</p>
<p>दानानामुत्तमं दानं विद्यादानं विदुर्बुधाः ।</p>
<p>विद्यानां च परा विद्या ब्रह्मविद्या समीरिता॥ (२५)</p>
<p>आहुस्समस्तविद्यानां श्रियं विद्याऽधिदैवतम् ।</p>
<p>विद्या सरस्वती इत्येतैश्चेऽवगीयते ॥ (२६)</p>
<p>यथा गरिष्ठो भूतानां विष्णोः कारणपूरुषः।</p>
<p>यथा च योषित्प्रवरा परमा पङ्कजालया॥ (२७)</p>
<p>वायुर्बलवतां श्रेष्ठो यथा ज्योतिष्मतां रविः ।</p>
<p>जलाशयानां प्रवरो यथायं सरिताम्पतिः ॥ (२८)</p>
<p>तथा विद्याप्रदश्श्रेष्ठो गरीयांश्च गरीयसाम्।</p>
<p>सम्पूज्यश्चापि सर्वत्र यश्च विद्यां प्रयच्छति॥ (२९)</p>
<p>इहामुत्र सुरक्षेममाहुर्विद्याधनं धनम्।</p>
<p>विद्यया मूलया युक्तो विमुक्तिं याति संयमी ॥ (३०)</p>
<p>विद्यया च सुखं गच्छेद्विद्यया च पराङ्गतिम् ।</p>
<p>विद्या प्रतिष्ठा भूतानां विद्यावांश्चैव दैवतम् ॥ (३१ )</p>
<p>इति विद्याप्रदं शिष्यो जानीयाद्दैवतं परम्।</p>
<p>स हि सर्वासु चापत्सु परित्राणममुष्य च॥ (३२)</p>
<p>तस्मादाचार्यनिर्देशं नातिवर्तेत जातुचित् ।</p>
<p>आचार्याऽधीनमात्मानं नियच्छेदात्मवान् स्वयम् ॥ (३३)</p>
<p>तद्वदाचार्यपुत्रे च वृत्तिस्स्यात्तत्समन्वये।</p>
<p>एवं कृत्वा समारम्भं विद्यां यो वाऽधिगच्छति ॥ (३४)</p>
<p>तं विद्या स्वयमेवाशु वृणुयान्नात्र संशयः ।</p>
<p>विद्याधिदेवता लक्ष्मीस्ताऽमृतेन तु कस्यचित् ॥ (३५)</p>
<p>तदन्वयस्तद्वियोगे विनाशं स्वयमृच्छति ।</p>
<p>विद्या वियुक्तं यद्वस्तु तदसत्यतदोऽन्यथा ॥ (३६)</p>
<p>विद्यायोगस्सतां यस्य मतो वैशेषिको गुणः ।</p>
<p>तस्मादेवं प्रकुर्वीत विद्यायागम् विचक्षण॥ (३७)</p>
<p>पराऽपरविभागज्ञो विद्ययाऽमृतमश्नुते।</p>
<p>इति द्वितीया नियमो विद्याधिगमकारणम् ॥</p>
<p>संयगुक्तो मया ब्रह्मन् येन पारं गमिष्यति ॥ (३८)</p>
<p>यो विद्ययानाकुलभूतिमिच्छैः प्राप्तुं पदं वा परमस्य पुंसः ।</p>
<p>इच्छेत् द्वितीयो नियमः प्रभावं प्राप्तात्मविद्यः परमं समेति ॥ (३९)</p>
<p><strong>इति</strong> <strong>श्रीगारुडपुराणे</strong> <strong>श्रीरङ्गमाहात्म्ये</strong> <strong>सप्त</strong> <strong>नवतितमोऽध्यायः॥</strong></p>
<p><strong>श्रीरङ्गमाहात्म्यम्–९८</strong></p>
<p><strong>ग्रहपीडादिहर–तृतीयव्रतम्</strong></p>
<p>सनत्कुमारः –</p>
<p>तृतीयायां महाभाग कर्तव्यं त्वमतः शृणु ।</p>
<p>एषोऽ नन्तभवारब्धं क्षणेन क्षपितुं द्विज ॥ (१ )</p>
<p>ग्रहपीडादिकैरन्यैः उपसर्गैः प्रपीडितः।</p>
<p>तस्याश्शान्तिं प्रकुर्वीत यतवाक्कायमानसः ॥ (२)</p>
<p>मण्डलं चतुरश्रं तु कुर्यादब्जप्रसूनकैः।</p>
<p>तत्राब्जमण्डलं कुर्यात्तस्मिंश्च तिलतण्डुलैः॥ (३)</p>
<p>तत्र चाऽऽवाहयेद्देवं नरसिंहाकृतिं विभुम् ।</p>
<p>प्रसन्नमधुरोदार वीक्षण क्षपितार्तिकम् ॥ (४)</p>
<p>अशेषभयविध्वंसचतुरेण करेण च ।</p>
<p>अभयं भयतप्तानां ददानम् ददतां वर ॥ (५)</p>
<p>प्रसन्नार्तिमृषा तत्र प्रसादं परमेण च ।</p>
<p>वदनेन लसत्कान्ति नयनेन विराजितम्॥ (६)</p>
<p>विपक्षपक्षो विदलचतुरो दत्तबाहुकम् ।</p>
<p>विद्युन्मालावृतोत्तुङ्गरजताद्रिमिवाऽपरम् ॥ (७)</p>
<p>किरीटहारकेयूर वनमाला विभूषितम् ।</p>
<p>शङ्खचक्रगदाशार्ङ्ग नन्दकाद्यैरलङ्कृतम् ॥ (८)</p>
<p>जातिप्रसूनकैश्चित्रैः सिताम्भोजैरखण्डकैः ।</p>
<p>साक्षतैर्मल्लिकाभिश्च नन्द्यावर्तप्रसूनकैः ॥ (९)</p>
<p>अक्षतैर्बिल्वपत्रैश्च तत्फलैश्च तदङ्करैः।</p>
<p>तिलैस्सतण्डुलैः शुद्धैः तुलसीश्रीलतांकुरैः ॥ (१ ०)</p>
<p>नीलोत्पलैः कुवलयैः कुमुदोत्पलकेसरैः।</p>
<p>काश्मीरचन्दनक्षोद कर्पूराऽगरु मिश्रितैः ॥ (१ १ )</p>
<p>पायसाऽपूपभक्ष्याद्यैः गुडान्नैर्मधुरोल्बणैः ।</p>
<p>श्राव्यगीतवरैश्चारु नृत्तवाद्यप्रदर्शनैः ॥ (१ २)</p>
<p>प्रदक्षिण नमस्कार स्तोत्राद्यैर्भक्तिभावितैः ।</p>
<p>सम्यगभ्यर्च्य देवेशं विधिदृष्टेन वर्त्मना॥ (१ ३)</p>
<p>नानौषधिसमायुक्तं नानातीर्थोदकान्वितम् ।</p>
<p>नानारत्नसमायुक्तं नानाकुसुमसंश्रितम् ॥ (१ ४)</p>
<p>नानाबीजो परीक्षिप्तं नानावस्त्रसमन्वितम् ।</p>
<p>नाना कूर्चयुतं पूर्णकुम्भं संस्थापयेद्बुधः ॥ (१ ५)</p>
<p>तस्मिन्नावाहयेद्देवं सुदर्शनमनन्यधीः ।</p>
<p>पूर्वोक्तेनैव मार्गेण सम्यगभ्यर्च्य शक्तितः ॥ (१ ६)</p>
<p>पूर्वादि क्रमयोगेन संस्थाप्य चतुरो घटान्।</p>
<p>कोणेषु च तथान्येषु क्रमादेतांश्च सम्स्मरेत् ॥ (१ ७)</p>
<p>नन्दकं मुसलं पद्मं गदां शार्ङ्गं च शङ्खकम्।</p>
<p>शरांश्च शक्तिमित्येवं तद्बाह्येऽ पि तथैव च ॥ (१ ८)</p>
<p>लोकपालप्रतिष्ठानं कृत्वा सर्वत्र पूजयेत् ।</p>
<p>यथा च मध्यकुम्भे च तथान्येष्वप्यलङ्कृतम् ॥ (१ ९)</p>
<p>एवं समाप्य विधिवत् पूजां तत्र विचक्षणः ।</p>
<p>जपेद्दशसहस्रं च सुदर्शनमनन्यधीः ॥ (२०)</p>
<p>जपेत्सहस्रमप्यत्र प्रतिकुम्भं विचक्षणः ।</p>
<p>अथ कुण्डप्रतिष्ठानं अग्न्याधानं यथाविधि॥ (२१ )</p>
<p>विधाय संस्कृते चाऽग्नौ जुहुयात्सर्वशान्तये ।</p>
<p>त्रिमध्वक्तैस्तिलैश्शुद्धैराज्येन पयसापि च ॥ (२२)</p>
<p>श्रीलताकुसुमैः पर्णैः बिल्वपत्र प्रसूनकैः।</p>
<p>दूर्वाङ्गुरैः श्रीमधुकैः बजतण्डुल सर्षपैः ॥ (२३)</p>
<p>आयुष्कामस्तु दूर्वाभिः श्रीकामो बिल्वसम्भवैः ।</p>
<p>सौभाग्यकामो लक्ष्मीर्वा श्रीलतापर्णसूनकैः ॥ (२४)</p>
<p>आरोग्यकामी पयसा गव्येनाम्लेन वा तिलैः ।</p>
<p>पुष्टितामस्त्वपामार्गैरपमृत्युं गुलूचिभिः ॥ (२५)</p>
<p>पद्मश्चाव्याहता लक्ष्मीः पुष्टिश्च कुमुदैरपि ।</p>
<p>चन्दनक्षोदसंयुक्तेरायुर्नीलोत्पलैरपि ॥ (२६)</p>
<p>जातीपुष्पैर्धरालाभो नन्द्यावर्तप्रसूनकैः ।</p>
<p>एकपत्रैस्सितैः पद्मैः राजराजत्वमृच्छति ॥ (२७)</p>
<p>रजतं मल्लिकाद्यैश्च सुवर्णं पङ्गजोद्भवैः ।</p>
<p>दध्याज्यतण्डुलाद्यैश्च तत्तल्लाभो भविष्यति॥ (२८)</p>
<p>एतेष्वन्यतमद्रव्यैः यं यं कामयते च यः।</p>
<p>दशसाहस्रहोमेन तं तं विन्दत्यसंशयः ॥ (२९)</p>
<p>होमस्य द्विगुणं प्राहुः तर्पणं मन्त्रनिश्चयाः ।</p>
<p>ततश्च द्विगुणं प्राहुः जपं चैव यथाक्रमम् ॥ (३०)</p>
<p>स योगारम्भसमये नियमान् परिपालयन् ।</p>
<p>यत्नं चाहरहः कुर्वन्नुक्तकालं समापयेत् ॥ (३१ )</p>
<p>हविष्याशी जितक्रोधो यतवाक्कायमानसः।</p>
<p>नित्यं त्रिषवणस्नायी सदाचाररतो मुनिः॥ (३२)</p>
<p>न चाऽनृतकथोऽ नग्निः ब्रह्मचारी जितेन्द्रियः।</p>
<p>मौनी विमत्सरो नित्यं स्वाध्यायनिरतश्शुचिः॥ (३३)</p>
<p>अनग्निमान् महापापी फलस्य गुरुलाघवम् ।</p>
<p>मत्वा भवेच्छ नियमी चासमाप्तेः प्रयत्नतः॥ (३४)</p>
<p>तथा संख्या समुत्कर्षः फलगौरवहेतुकः ।</p>
<p>अयुतं च परं चाहुः तद्वृत्तिस्तत्फलानुगा ॥ (३५)</p>
<p>कृत्वैवं सम्यगाचार्यः समासीनं च पार्थिवम् ।</p>
<p>मध्यमं कुम्भमादाय स्नापयेद्देवसन्निधौ ॥ (३६)</p>
<p>सुदर्शन महाज्वाल ज्वाला व्याप्तदिगन्तर।</p>
<p>त्रायस्व चैनमापद्भ्यो भद्रं प्रतिदिशेति वै॥ (३७)</p>
<p>अन्यैरपि यथायोगं कुर्यात्तस्याऽभिषेचनम्।</p>
<p>तत्तन्मन्त्रेण चाचार्यः तत्समक्षं महामते ॥ (३८)</p>
<p>दैतेय निकरा भोगशैल निर्भेद दीक्षित।</p>
<p>पद्मासन मनोनन्द त्राह्येनमपि नन्दक॥ (३९)</p>
<p>विपक्षकाय मथनः त्वगस्त्याद्याविलानन।</p>
<p>कमलाकान्त धार्यत्वं पाह्येनं मुसलायुध ॥ (१ ०)</p>
<p>विश्वोद्भवलयत्राणलीलस्य परमात्मनः ।</p>
<p>लीलारविन्दसुभग पाह्येनमपि पङ्कज ॥ (१ १ )</p>
<p>कौमोदकी गदा सास्मै देवी दिशतु मङ्गलम् ।</p>
<p>या मुकुन्दकरांभोज विलसद्भूषणाय ते ॥ (१ २)</p>
<p>स्वविष्पारहृताशेषरक्षो दनुजजीवन ।</p>
<p>एनसो रक्ष साध्वेनं विष्णोश्शार्ङ्ग धनुर्वर ॥ (१ ३)</p>
<p>दैत्य सीमंतिनी गर्भनिर्भेद चतुरस्वन।</p>
<p>अपत्वत्यन्त वक्राब्ज मधुपर्णस्तु शंकराट्॥ (१ ४)</p>
<p>दैत्यरक्षोऽ धिप प्राणवसा रुधिरभोजनाः ।</p>
<p>एनं सर्वत्र रक्षन्तु शार्ङ्गपाणेश्शरोत्कराः॥ (१ ५)</p>
<p>अराति हेतिप्रमुख शक्तिविक्षेपणक्षमा ।</p>
<p>आपद्भ्यो रक्षतादेनं शक्तिश्रीशवरायुधम्॥ (१ ६)</p>
<p>एवं स्नात्वाऽहतैर्वस्त्रैर्भूषणाद्यैरलङ्कृतः ।</p>
<p>कृतनीराजनविधिः दद्याद्विप्राय दक्षिणाम् ॥ (१ ७)</p>
<p>गुरवे च परं दत्वा बन्धुभ्यो भूषणादिकम् ।</p>
<p>अन्यच्छापि तदर्थिभ्यो दद्याद्भूरि यथोदयम् ॥ (१ ८)</p>
<p>द्विजैराचारनिरतैः स्नापितो मङ्गलाकृतिः।</p>
<p>तिल चन्दन लाजाब्ज श्वेतसर्षप तण्डुलैः ॥ (१ ९)</p>
<p>ब्राह्मणैः स्वस्तिवचनमाशीर्भिरपि कारयेत्।</p>
<p>कूर्चोदकेनचाचार्यः कुर्याद्भद्भवचः कृती॥ (२०)</p>
<p>आयुश्च विपुलं देयं श्रियं च विपुलां भुवि ।</p>
<p>अक्षय्यमपि चारोग्यं मनश्शान्तिं समर्थताम् ॥ (२१ )</p>
<p>विद्यामनाकुलां बुद्धिं रागाद्यैरप्यनाहताम् ।</p>
<p>स्वाधिक्यं तु तथात्यर्थप्रियं दिशतु मङ्गलम्॥ (२२)</p>
<p>स्वस्ति चास्तु शिवं चास्तु भद्रमस्तु सदा तव।</p>
<p>आपद्भ्यश्च भयेभ्यश्च रक्षतु त्वां श्रियः पतिः ॥ (२३)</p>
<p>इति रक्षाविधिं कृत्वा लोकपाल बलिं क्षिपेत्।</p>
<p>पूर्वत्र तण्डुलैः कार्यं कृसरान्नेन दक्षिणे॥ (२४)</p>
<p>पश्चिमे पायसेनैव शुद्धान्नेन तथोत्तरे ।</p>
<p>कोणेषु सक्तुभिः कुर्यात् गुडमिश्रैस्ततोबलिम्॥ (२५)</p>
<p>सर्वार्थं च बलिं दद्यात्सर्वेभ्यो वै महामतिः ।</p>
<p>इति शान्तिप्रदं प्रोक्तं तृतीयायां महामते ॥ (२६)</p>
<p>सर्वदुःखप्रशमनं सर्वरोगविनाशनम्।</p>
<p>सर्वसौख्यप्रदं नॄणां सर्वकामफलप्रदम्॥ (२७)</p>
<p>सर्वार्तिशमनं धन्यं सर्वपापप्रणाशनम् ।</p>
<p>यस्त्वेतत्कुरुते मर्त्यः श्रद्धाभक्तिसमन्वितः ॥ (२८)</p>
<p>स सर्वार्तिविनिर्मुक्तः शान्तिमाप्नोति नैष्ठिकीम्।</p>
<p>दुस्वप्ने चाऽऽमयग्रासे ग्रहपीडाद्युपप्लवे ॥ (२९)</p>
<p>विषादे विनिपाते च पुत्रार्तौ च धनक्षये।</p>
<p>राज्यनाशे धनक्षोभे दुर्भिक्षे शत्रुपीडने ॥ (३०)</p>
<p>ज्वराऽक्षिरोगातिसारप्लीहकुष्ठभगंधरैः ।</p>
<p>क्षयाऽपस्मारिणाद्यैश्च तीव्रदुःखान्वये सति ॥ (३१ )</p>
<p>स्नानमेतत्प्रकुर्वीत ज्ञात्वैतद्बुद्धिमान्नरः ।</p>
<p>जन्मव्रुषे वा तृतीयायां निमित्तेनमुपस्थिते॥ (३२)</p>
<p>व्रतमेत त्प्रकुर्वीत नात्रकार्यविचारणा।</p>
<p>तत्सन्निपातमालक्ष्य तत्तत्सूचकदर्शनः ॥ (३३)</p>
<p>शान्तिः पुरस्तात्कुर्वीत प्राज्ञा सारस्तु पूरुषः ।</p>
<p>युक्ताचारस्तु पुरुषः प्रज्ञावान् शास्त्रवित्तमः॥ (३४)</p>
<p>अप्युपद्रव साहस्रमतीत्य सुखमेधते ।</p>
<p>शास्त्रं च वत्सलतरं मातृवत्पितृवत्ततः ॥ (३५)</p>
<p>यदनन्तभवारब्धं नृणां कर्म समुद्भवम् ।</p>
<p>प्रदश्य तत्क्षमोपायमेनः क्षपयति स्वयम्॥ (३६)</p>
<p>अतः शास्त्रपराधीनः पुरुषोऽमुत्र जन्मनि ।</p>
<p>युक्तः कर्मावृतीन्त्यक्त्वा निर्वाणमपि गच्छति॥ (३७)</p>
<p>अज्ञातपुरुषार्थानां शास्त्रमुद्वर्तिनामपि ।</p>
<p>स्वानुकूलपदप्राप्तिमर्थं च विदधात्ययम्॥ (३८)</p>
<p>विश्वोद्भव लय त्राण लीलस्य परमात्मनः।</p>
<p>जन्तुःप्रसक्तकारुण्य पुष्टिं शास्त्रविदुर्बुधाः ॥ (३९)</p>
<p>तस्माच्छास्त्रपराधीनः सर्वापद्भ्यः प्रमुच्यते ।</p>
<p>शास्त्रमुत्सृज्य नियमान् पालयन्नप्यधो व्रजेत् ॥ (४०)</p>
<p>कानिचिद्विदधच्छास्त्रं कानिचित्प्रतिषिध्य च।</p>
<p>धर्माद्यवस्ताभेदेन सर्वेषां तत्परायणम्॥ (४१ )</p>
<p>आध्यात्मिकादौ संप्राप्ते परितापत्रये नरः।</p>
<p>अतन्द्रितः प्रस्तुतया नित्यं स्नानं समाचरेत् ॥ (४२)</p>
<p>ग्रहणे चाऽयने प्राप्ते यस्स्नायादुक्तवर्त्मना ।</p>
<p>ब्रह्महत्यासमं पापं व्यपोह्य सुखमश्नुते ॥ (४३)</p>
<p>यस्तु स्नायात् स्वजन्मर्क्षे मन्त्रेणैव विचक्षणः ।</p>
<p>सोऽ न्तरामरणं हित्वा परमायुश्च विन्दति॥ (४४)</p>
<p>आयूंषि क्षपयन्त्याशु नृणां पापानि सर्वदा ।</p>
<p>यत्तदायुः प्रतिष्ठानं कार्यं जीवितुमिच्छता॥ (४५)</p>
<p>पुरुषार्थसमापत्तिर्जीवितामेव हि ध्रुवम् ।</p>
<p>अतस्तत्सिद्धये प्रोक्तं शान्तिस्नानं द्विजोत्तम ॥ (४६)</p>
<p>यदिदं जीवितं नृणां सर्वेषामपि तन्मतम् ।</p>
<p>अर्थिनां तच्छिरं चायुः व्रतमेतत्प्रयच्छति॥ (४७)</p>
<p>इत्येतच्च पुरा प्रोक्तं ब्रह्मणाव्यक्तजन्मना ।</p>
<p>भृग्वादिभ्यो मया चात्र व्रतमेतत्समीरितम् ॥ (४८)</p>
<p>इत्येवं शृणुयान्नित्यमनसूयुर्घृढव्रतः।</p>
<p>सर्वपापविनिर्मुक्तः सर्वलोकेषु पूज्यते ॥ (४९)</p>
<p><strong>इति</strong> <strong>श्रीगारुडपुराणे</strong> <strong>श्रीरङ्गमाहात्म्ये</strong> <strong>अष्टनवतितमोऽध्यायः।</strong></p>
<p><strong>श्रीरङ्गमाहात्म्यम्–९९</strong></p>
<p><strong>गजाऽश्वरोगहर</strong> <strong>चतुर्थीव्रतक्रमः</strong></p>
<p>सनत्कुमारः –</p>
<p>अथ राजा प्रकुर्वीत चतुर्थ्यां गजवाजिनाम् ।</p>
<p>शान्तिमामय तप्तानां तदुत्पातोदये सति ॥ (१ )</p>
<p>कबलानि च नादत्ते यदा चाश्रूणि मुञ्चति ।</p>
<p>शब्दश्च प्राप्तनिर्वेदः करी स्यान्मद वर्जितः ॥ (२)</p>
<p>निही गतिरत्यर्थं परिक्षीणमथो द्विपः।</p>
<p>विमनास्त्रन्तसर्वज्ञः सदा नष्टपराक्रमः ॥ (३)</p>
<p>नष्टशोभस्सदा भीतो नष्टसंज्ञोरुपोज्झितः।</p>
<p>नानाव्याधिसमुत्थाभिः पीडाभिः पीडितो यदा॥ (४)</p>
<p>अरिष्टोपनि पातेषु तथोत्पातभयेषु च।</p>
<p>तदाशान्तिं प्रकुर्वीत गजरक्षापरो नृपः॥ (५)</p>
<p>स्थापयेच्च ततः कुम्भानष्टावष्टासु दिक्षु च।</p>
<p>अर्चयेत् प्रधानकुम्भेषु नरसिह्माकृतिं हरिम्॥ (५)</p>
<p>शङ्खचक्र गदाशार्ङ्ग वज्रासि शरशक्तयः।</p>
<p>पूर्वादि क्रमयोगेन ध्यातव्यः कलशेष्वपि॥ (६)</p>
<p>बहिश्शक्रादि दिक्पालान् तत्र तत्र च सम्स्मरेत् ।</p>
<p>सम्स्पृशन् मध्यकुम्भं च जपेद्दशसहस्रकम्॥ (७)</p>
<p>अथ राजा समाविष्टे स्वास्तीर्णे सिमविष्टरे ।</p>
<p>कुम्बोदकेन देवाग्रे तन्मन्त्रेणाभिषेचयेत् ॥ (८)</p>
<p>पर्यन्तकलशश्चापि नृपं पश्चाद्गजादिकम्।</p>
<p>कृत्वा तु वाचयेत्पश्चाद्ब्राह्मणैराशिषो बहु ॥ (९)</p>
<p>दक्षिणामल्यलं दद्यादृत्विग्भ्यो गुरवे नृपः।</p>
<p>पूर्वं स्नानाऽवशिष्टेन कुम्भतोयेन मन्त्रवित् ॥ (१ ०)</p>
<p>गजशालां च सम्प्रोक्ष्य वाजिशालां तथैव च ।</p>
<p>एवमेव मुनिश्रेष्ठ तीर्थवृत्तमनुत्तमम् ॥ (१ १ )</p>
<p>सर्वदुःखावहं नृणां सर्वकाम फलप्रदम् ।</p>
<p>सर्वपुष्टिप्रजननं सर्वशान्तिकरं परम्॥ (१ २)</p>
<p>तिथिष्वपि च सर्वासु तत्तद्व्रतमुदीरितम् ।</p>
<p>स्नेहात्तच्चापि विस्रंभान्मुनिवर्य तवोदितम् ॥ (१ ३)</p>
<p>तस्मिंस्तीर्थवरे वृत्तमिदमाख्यानमुत्तमम्।</p>
<p>पुरा श्रुतं मुनिगणैः महाभागैरकल्मषैः॥ (१ ४)</p>
<p>पापक्षयकराण्येवं व्रतानि भगवन् मया।</p>
<p>तवोदितानि सर्वाणि नृणां श्रेयस्कराणि च ॥</p>
<p>इति ते गुह्यमाख्यातं गुह्याद्गुह्यतरं मया ॥ (१ ५)</p>
<hr>
<p><strong>इति</strong> <strong>श्रीगारुडपुराणे</strong> <strong>श्रीरङ्गमाहात्म्ये</strong> <strong>एकोनशततमोऽध्यायः॥</strong></p>
<p><strong>श्रीरङ्गमाहात्म्यम्</strong> <strong>–</strong> <strong>१</strong> <strong>००</strong></p>
<p><strong>पूर्वोक्तव्रताचरणेन</strong> <strong>जयधरस्य</strong> <strong>पुत्रशत</strong> <strong>लाभः</strong></p>
<p>मार्कण्डेयः –</p>
<p>इति श्रुत्वा भरद्वाजो वाल्मीकेस्तस्य पश्यतः ।</p>
<p>सनत्कुमारं पूजार्हं तत्रैवाऽपूजयत् स्वयम् ॥ (१ )</p>
<p>वाल्मीकिरपि तेजस्वी दृष्ट्वा परमयोगिनम् ।</p>
<p>सनत्कुमारं तं गत्वा प्राशंसत महामुनिम्॥ (२)</p>
<p>राजानं कारयामास व्रतानि स पुरोहितः ।</p>
<p>यथोक्तं तु समादिश्य नियमस्थं नरोत्तमम्॥ (३)</p>
<p>व्रतप्रभावाद्राजेन्द्र राजा जयधरस्तदा ।</p>
<p>सर्वापद्भ्यो विमुक्तश्च सोऽभूत् पूर्णमनोरथः॥ (४)</p>
<p>स समग्रां समृद्धार्थं पालयामास मेदिनीम्।</p>
<p>राष्ट्रम् अर्थसंयुक्तं सर्वकामसमृद्धिमत् ॥ (५)</p>
<p>विगतार्तिभयं श्रीमत्तस्य राज्ञो बभूव ह ।</p>
<p>तस्य पुत्रशतं जज्ञे बलवीर्यर्तिसंयुतम्॥ (६)</p>
<p>तेषां पुत्रैश्च पौत्रैश्च नृपस्तु मुमुदे चिरम् ।<br>
अथ राजा समृद्धार्थो रङ्गधामाऽभिवन्दितुम् ॥ (७)</p>
<p>महोद्योगं चकारोच्छैः स निर्वृत्तमनोरथः ।</p>
<p>सबलस्सानुयात्रश्च स पुरोधा महाबलः ॥ (८)</p>
<p>बिल्वकं तीर्थमासाद्य वाल्मीकिं प्रयतो मुनिम्।</p>
<p>शिष्यैर्भरद्वाजमुखैर्बहुभिश्च समावृतम्॥ (९)</p>
<p>ववन्दे लब्धविभवस्तत्समीपान्वयान् भुवि ।</p>
<p>वाल्मीकिस्तु नृपं दृष्ट्वा तीर्थस्नानार्थमागतम्॥ (१ ०)</p>
<p>कुशल प्रश्नमकरोद्वले कोशे पुरोधसि ।</p>
<p>तीर्थं च ददृशे राजा प्रशस्तं बिल्व संज्ञितम्॥ (१ १ )</p>
<p>स्नानप्रवृत्तैर्मुनिभिः सुस्नातैरपि संवृतम्।</p>
<p>अवगाहद्भिरन्यैश्च ध्यायद्भी रङ्गशायिनम्॥ (१ २)</p>
<p>ऋचस्सामानि गायद्भिः स्तोत्राऽऽलापपरैःक्वचित्।</p>
<p>क्वचित्फुल्लाब्ज निकरैः पूजयद्भिर्हरिं परम् ॥ (१ ३)</p>
<p>वीतरागभयः क्रोधैः योगिभिश्शान्तमानसैः ।</p>
<p>रङ्गध्यानभवानन्द सुपुष्टां गोरुविग्रहैः ॥ (१ ४)</p>
<p>तद्गुणस्मरणानन्द पूर्णांबुनिधिसम्श्रितैः ।</p>
<p>तद्ध्यानामृतसंपूर्णमनसाचलसुस्थितैः ॥ (१ ५)</p>
<p>तत्कथालाप कुशलैः तद्वन्दनपरैर्वृतम् ।</p>
<p>सात्वतैः सत्वनिरतैः पञ्चकालरतैरपि॥ (१ ६)</p>
<p>स्वयं पुष्करणीस्नानं चक्रे राजा महीपतिः ।</p>
<p>विमलाभून्मतिस्तस्य तीर्थस्नानं प्रकुर्वतः ॥ (१ ७)</p>
<p>सर्वार्तिशयनं श्रीमघौघक्षपणक्षमम् ।</p>
<p>स्नात्वा ववन्देऽथ मुनिं निषण्णं तीर्थसन्निधौ ॥ (१ ८)</p>
<p>कृताञ्जलिपुटो राजा वाल्मीकिं च मुनिं नृपः ।</p>
<p>एवं स्नात्वा नृपश्रेष्ठो रङ्गधाम समभ्यगात्॥ (१ ९)</p>
<p>तत्र तैः मुनिभिस्सर्वैः योगिभिः विमलाशयैः ।</p>
<p>पुरोधसा च संयुक्तो राजा च त्वरयान्वितः ॥ (२०)</p>
<p>तान् रङ्गधामनिलयान् पुरुषान् ध्वस्तबन्धनान्।</p>
<p>सौम्यवेषान् सदाचारान् सर्वकल्याण संश्रयान्॥ (२१ )</p>
<p>तत्सपर्या समारम्भ प्रवृत्ताचल मानसान्।</p>
<p>संहृष्टवदनोद्दामकुण्डलादि विभूषणान्॥ (२२)</p>
<p>दृष्ट्वा राजा ददौ तेभ्यो भूषणादीनि सर्वशः।</p>
<p>सोऽन्तः प्रविश्य सर्वत्र प्रणम्य स महामतिः ॥ (२३)</p>
<p>दिव्यशक्तिमयं धाम ददर्श स महाबलः ।</p>
<p>अथ राजा मुनिश्रेष्ठं कण्वं च ददतां वरम्॥ (२४)</p>
<p>नृपः पप्रच्छ राजेन्द्र बहूनां श्रृण्वतामपि ।</p>
<p>राजा –</p>
<p>एतद्धि परमं धाम सर्वलोकेषु विश्रुतम् ॥ (२५)</p>
<p>अक्षय्यमचलं नित्यं सर्वशक्तिमयं त्विति ।</p>
<p>कालवश्यमिदं सर्वं न कालः कालमन्वयत् ॥ (२६)</p>
<p>तस्मादेतन्मुनिश्रेष्ठ! तन्मे ब्रूहि यथातथम् ।</p>
<p>कण्वः –</p>
<p>कलाकाष्ठा निमेषादिकालः क्षपयति प्रजाः॥ (२७)</p>
<p>न च कश्चित्तमत्येति तत्र सर्वं प्रलीयते।</p>
<p>तथापि सर्वभूतात्मा सर्वस्सर्वेश्वरो हरिः॥ (२८)</p>
<p>कालमत्यर्थमभ्येति तथाऽन्यो वा जगत्पतिः।</p>
<p>तद्विभूत्यंश योगेन कालस्तत्र न विद्यते॥ (२९)</p>
<p>कालस्य च तदान्यस्य सर्वस्य जगतः प्रभुः ।</p>
<p>एतद्धि ब्रह्मणोदत्तं वरं तस्य स्वयंभुवा ॥ (३०)</p>
<p>आराधितं चिरं कालं सप्रीतो मनवे ददौ ।</p>
<p>महता तपसा राजन् तस्मादिक्ष्वाकुराप्तवान् ॥ (३१ )</p>
<p>अनादि निधनं सृष्ट्वा प्रजापति पतिर्हरिः।</p>
<p>शेषाख्यमेतद्राजेन्द्र विद्धि धाम सनातनम्॥ (३२)</p>
<p>सर्वभूतसुहृच्छान्तो रामश्चाक्लिष्टचेष्टितः।</p>
<p>स चापि स्वपुरे राजा ह्येतद्भक्त्या त्वपूजयत्॥ (३३)</p>
<p>विभीषणः परं मित्रं रामस्यासीत्स राक्षसः।</p>
<p>रावणावरजश्रीमान् सर्वश्रुतिपथं गतः॥ (३४)</p>
<p>तस्मै प्रीतमना रामः सुहृदे मित्रवत्सलः ।</p>
<p>आत्मनोऽ प्यधिकं धाम दयितं दत्तवान् पुरा ॥ (३५)</p>
<p>सोऽतिहृष्टमनो राजन् तदादाय च निर्ययौ ।</p>
<p>अतिप्रशस्तं विपुलं रमणीयमिदं पुनः॥ (३६)</p>
<p>नदीतीरं समालक्ष्य तत्पूजार्थं विचक्षणः ।</p>
<p>अवतार्य च तद्धाम चक्रे पूजादिकं बहु ॥ (३७)</p>
<p>कृत्वा पुष्करिणी स्नानं तत्रत्यानभिवाद्य च।</p>
<p>इयेष गन्तुं मनसा लङ्कामेव विभीषणः॥ (३८)</p>
<p>न चैच्छद्रङ्गधामा तदन्यत्र गमनं नृप।</p>
<p>नृणां भाग्यप्रकर्षाच्च देशस्य गुणवत्तया॥ (३९)</p>
<p>यदेतत्परमं धाम स एष भगवानपि ।</p>
<p>तप उत्कर्षविद्वस्त पापान्धतमसैरपि॥ (४०)</p>
<p>निगृहीतेन्द्रियग्राम विमलाचल मानसैः।</p>
<p>स्वयोगमहिमप्राप्तज्ञानदृष्टपरावरैः ॥ (४१ )</p>
<p>योनिभिर्धृतसङ्कल्पैः प्रवृत्त नियमैरपि ।</p>
<p>लक्षीकर्तुमशक्यं तु परं यस्य परेशितुः ॥ (४२)</p>
<p>रङ्गधामा परे धाम्नि रमते तत्र सदा प्रभुः ।</p>
<p>मार्कण्डेयः-</p>
<p>रङ्गनाथं तथा राजन् राजा सुप्रीत मानसः ॥</p>
<p>प्रणामादि चकारोच्छेस्तोत्राऽऽलापमथाकरोत् ॥ (४३)</p>
<p><strong>इति</strong> <strong>श्रीगारुडपुराणे</strong> <strong>श्रीरङ्गमाहात्म्ये</strong> <strong>शततमोऽध्यायः</strong> <strong>।</strong></p>
<p><strong>श्रीरङ्गमाहात्म्यम्–१</strong> <strong>०१</strong></p>
<p><strong>जयधर</strong> <strong>राजपक्षिणोः</strong> <strong>संवादः</strong></p>
<hr>
<p>मार्कण्डेयः –</p>
<p>अथ प्रणम्य रङ्गेशं रङ्गधाम च सादरम्।</p>
<p>तेभ्यो रङ्गनिवासिभ्यो ददौ बहु धनादिकम् ॥ (१ )</p>
<p>स तैः समन्वितः काले मुनिभिर्भावितात्मभिः।</p>
<p>विनिर्गच्छंस्तदा तत्र ददृशे सत्वमद्भुतम्॥ (२)</p>
<p>विपुलं पक्षिसङ्घानामासीनं दीप्तलोचनम्।</p>
<p>दीप्ततुण्डं बृहत्पक्षमाताम्रनखरावलिम् ॥ (३)</p>
<p>अन्यैश्शकुनिसंघैश्च सेव्यमानमितस्ततः ।</p>
<p>प्रस्पष्टमधुरालाप हृताशेष मनोव्रजम् ॥ (४)</p>
<p>तादृक्पतगसंयुक्तं नदीपुलिनसंश्रितम् ।</p>
<p>श्रृतं शान्ततरं कान्तं सौम्याकृतिविचेष्टितम् ॥ (५)</p>
<p>अतिप्रसन्न गम्भीर मनोनयन निर्वृतिम् ।</p>
<p>अनन्ताऽनंतशयन पुराणपुरुषोत्तम॥ (६)</p>
<p>रङ्गनाथ जगन्नाथ नाथ तुभ्यं नमो नमः ।</p>
<p>इति व्याहृत्य सद्वाणीं प्रसक्ताश्रुविलोचनम्॥ (७)</p>
<p>समीक्ष्य विस्मृतो राजा तस्थाव निमिषेक्षणः ।</p>
<p>पुरोधसं समाहूय राजा ज्वलनसन्निभम् ॥ (८)</p>
<p>उवाच चाऽद्भुतं सौम्य पश्यत्वेतद्भवानिति।</p>
<p>स चाकर्ण्य वचो राज्ञो ब्राह्मणस्तत्वदर्शनः॥ (९)</p>
<p>तत्समीपं समभ्यागात् सम्यक्सत्वं ददर्श सः ।</p>
<p>अहो नु कीमयं पक्षी किं वाऽन्यत्सत्वमुत्तमम्॥ (१ ०)</p>
<p>प्रस्पष्टमधुरं वाक्यं प्रव्याहरति चासकृत् ।</p>
<p>स्वयं पतङ्गसंकाशः पतगैश्च समावृतः ।</p>
<p>आश्चर्यं परमं चैतदित्येवं समचिन्तयत् ॥ (१ १ )</p>
<p>स चोच्छैर्नाम मधुरं बहुधा रङ्गशायिनः ।</p>
<p>अत्यद्भुतमथालक्ष्य व्याजहारन्यवस्ततः॥ (१ २)</p>
<p>तमप्रमेयं नृपतिः महाराजः प्रियंवदः।</p>
<p>शनैः पप्रच्छ मधुरं विस्मयोत्फुल्ललोचनः ॥ (१ ३)</p>
<p>राजा –</p>
<p>कस्त्वं परमकं तेजो वपुश्चान्यादृशं तव ।</p>
<p>मत्योपलक्षिता वाणी बुद्धिः पारम्यसन्तता॥ (१ ४)</p>
<p>क इमे चाऽप्रमेयं च चेष्टितं तव संशयं नः ।</p>
<p>ज्ञानंचानुपमं तद्वन्महत्ते मानसं मतम् ॥ (१ ५)</p>
<p>पक्षी –</p>
<p>अहं च कश्चिन् नृपते! इमे केचिच्चनानृतम्।</p>
<p>यदि हन्यच्च वक्तव्यं तद्भवान् प्रभवी तु नः॥ (१ ६)</p>
<p>राजा –</p>
<p>न तावच्छ्रुतमस्माकं वचः पतङ्गसत्तम।</p>
<p>अज्ञातविषयः प्रश्नः ज्ञातमेव त्वयोदितम् ॥ (१ ७)</p>
<p>ज्ञातास्माभिरयं पूर्वं कश्चिच्छब्दार्थ इत्यपि।</p>
<p>ज्ञातस्य पुनरुक्तिश्च तस्यैव तु निरर्थिका॥ (१ ८)</p>
<p>पक्षी –</p>
<p>एवमेतन् नृपश्रेष्ठ नानृतं न निरर्थकम् ।</p>
<p>निरर्थिका च ज्ञातस्य पुनस्तद्वचन क्रिया॥ (१ ९)</p>
<p>भावांशो ज्ञात एवैषः पूर्वमेव नरोत्तम ।</p>
<p>अर्थाभावादहं तावत् कश्चिच्छब्दं प्रयुक्तवान् ॥ (२०)</p>
<p>राजा –</p>
<p>तेन तत्र हि बोद्धव्यो विशेषार्थो महामते ।</p>
<p>तदेव त्वदविज्ञातमस्माभिश्चोदितं पुरा ॥ (२१ )</p>
<p>पक्षी –</p>
<p>अस्ति चेत्तत्र वक्तव्यं भवितव्यं भविष्यति ।</p>
<p>तमेवाहं न पश्यामि यं त्वं वेदितुमिच्छसि॥ (२२)</p>
<p>राजा –</p>
<p>अहो नु खलु! सर्वेषां नामजात्युदयोऽ ण्डज।</p>
<p>विशेषा बहवस्सिद्धा न कैश्चिच्चैक्यनिर्णयाः॥ (२३)</p>
<p>पक्षी –</p>
<p>तादृशं त्वहमर्थेस्मिन्नपश्यामि नरोत्तम ।</p>
<p>अत्यन्ताऽतिशयोन्यस्य भविष्यति नहि क्वचित् ॥ (२४)</p>
<p>राजा –</p>
<p>साध्वे तदुक्तमन्यस्य नान्यस्येति विहङ्गम।</p>
<p>नामजात्यादयस्तावन्नेव त्वय्युपलक्षिताः॥ (२५)</p>
<p>पक्षी –</p>
<p>आत्मनस्तादृशस्येति न शोभनमिदं वचः ।</p>
<p>परावरज्ञः कृतिं नः प्रवदन्ति विपश्चितः॥ (२६)</p>
<p>नाऽहं तथाविधो राजन् प्राकृतोऽ हमतोऽन्यथा।</p>
<p>पश्यतां तु मनीषेयं न तथा पश्यतामपि॥ (२७)</p>
<p>राजा –</p>
<p>यस्य तस्मिंश्च तद्बुद्धिः तस्यैवास्त्यनुशासनम् ।</p>
<p>त्वां च मां च विशेषेण पश्यतः किं नु शिष्यते॥ (२८)</p>
<p>पक्षी –</p>
<p>अहो विशेषप्राकट्यं भवताऽत्र प्रकाशितम्।</p>
<p>यद्यात्मानं परं वेत्सि तत्र पृच्छ च किं कुतः॥ (२९)</p>
<p>राजा –</p>
<p>नापनीतितमा बुद्धिः तवेयं परिशोभते।</p>
<p>याहि व्यक्तमपि ह्यर्थं अञ्जसा नाऽवलंबते ॥ (३०)</p>
<p>श्रूयतां तदसन्दिग्धं यदस्माभिः प्रजल्पितम् ।</p>
<p>मर्त्यदेहविशिष्टोऽ यं अहंशब्दसमीरितः ॥ (३१ )</p>
<p>त्वं शब्दश्चाभिदत्ते त्वां पक्षि संस्थानलक्षितम्।</p>
<p>एवमेव हि सर्वज्ञाः संतश्शब्दान् प्रयुञ्जते ॥ (३२)</p>
<p>शब्दाभिलभ्यमस्माभिः न च किंचिदपद्भुतम् ।</p>
<p>अनुक्ते च महाबुद्धे विवादः कथमत्र वा॥ (३३)</p>
<p>पक्षी –</p>
<p>अज्ञानयुक्तिर्न तु सा चिरसंस्थायिनी तव।</p>
<p>सा हि प्रज्ञामता युक्तिशतविद्धापि या स्थिरा॥ (३४)</p>
<p>न हि संघातिमात्रस्य वाचकश्शब्द इष्यते ।</p>
<p>दर्शनात्तद्वियुक्तस्य लोकान्तरमुपेयुषः ॥ (३५)</p>
<p>राजा –</p>
<p>सङ्गतमात्रमस्माभिः वाच्यत्वे च न चेष्यते।</p>
<p>सात्मकस्य शरीरस्य वाच्यतामभिधद्महे ॥ (३६)</p>
<p>पक्षी –</p>
<p>तथापि ह्यात्मनोंऽ शस्य वाच्यत्वमिति च स्थितिः ।</p>
<p>तदन्वयाच्च देहस्य न चैतद्गौरवादिति॥ (३७)</p>
<p>अतो न वक्ष्येऽ हं तत्वं मनुष्यस्सुविचक्षण ।</p>
<p>पतङ्ग त्वं मनुष्यत्वे कर्मबन्ध निबन्धने ॥ (३८)</p>
<p>राजा –</p>
<p>प्रसिद्धपदवी ह्येषा न शक्या कर्तुमन्यथा ।</p>
<p>यः पिण्डसमवेतोऽ र्थः स वदन्त्स्यादहं त्वमोः ॥ (३९)</p>
<p>पक्षी –</p>
<p>एवमेव हि शब्दानां प्रसिद्धिरपि लौकिकी।</p>
<p>वाचकत्वं प्रधानं स्यादितरस्य तदन्वयात्॥ (४०)</p>
<p>किं च विण्मूत्रमज्जास्थिमांसासृक्संहतं वपुः ।</p>
<p>आत्मत्वेन प्रसिद्धन्तदिति सत्सु विगर्हितम् ॥ (४१ )</p>
<p>परलोकश्रुतिर्नष्टा भवेत्तस्य तथा सति ।</p>
<p>अपवर्गोपदेशश्च सर्वमेतन्निरर्थकम् ॥ (४२)</p>
<p>राजा –</p>
<p>आढ्यो भुङ्क्ते सुखी चेति व्याहरव्यवहारयोः ।</p>
<p>समूलत्वेन चैनं स्यात् स एवार्थोऽ प्यहं त्वमाः॥ (४३)</p>
<p>पक्षी –</p>
<p>व्याहारव्यवहारौ तौ केवलं न शरीरगौ ।</p>
<p>तावन्वयवियोगाभ्यामात्मन्येवेति निश्चितम् ॥ (४४)</p>
<p>नृणां सद्वर्त्महीनानां आज्ञानामसतामपि।</p>
<p>सत्वेऽसत्वमितिस्तेषामसत्वे सत्वधीरिह॥ (४५)</p>
<p>जायते नष्टभाग्यानां शास्त्रं चापि निरर्थकम् ।</p>
<p>सुनिश्चितमपि व्यर्थयुक्तिभिश्च सहस्रशः ॥ (४६)</p>
<p>तेषां भाग्यविपर्यासाद्बुद्धिरास्कन्दते च हि ।</p>
<p>जायते क्षीणपापानां बुद्धिर्भाग्यवतां सताम् ॥ (४७)</p>
<p>यथार्थग्रहणव्यग्रात् सूक्ष्मात्सूक्ष्मतराव्ययात्।</p>
<p>प्रतितिष्ठन्ति शास्त्राणि बुद्धौ सम्यग्विपश्चितः ॥ (४८)</p>
<p>यस्सदैव नृपश्रेष्ठ! केशवेऽर्पित मानसः।</p>
<p>स हि सत्येश्वर श्रीमान् गुरूणामपि स प्रभुः॥ (४९)</p>
<p>राजा –</p>
<p>महात्मा च वदान्यश्च पूज्योऽसि परमर्षिभिः ।</p>
<p>यत्सत्यं तद्ब्रवीत्वद्य भवन्तो गुरवो मम ॥ (५०)</p>
<p>मार्कण्डेयः –</p>
<p>इत्युक्त्वा स नृपश्रेष्ठः तमेव पतगोत्तमम्।</p>
<p>अभ्येत्य च स्वयं तस्थौ विनीतश्च कृताञ्जलिः ॥ (५१ )</p>
<p><strong>इति</strong> <strong>श्रीगारुडपुराणे</strong> <strong>श्रीरङ्गमाहात्म्ये</strong> <strong>एकोत्तरशततमोऽध्यायः</strong> <strong>।</strong></p>

  </div>
</article>


        

        



    <aside class="card border noPrint" id="section-tree-item-garuDa-purANam_shrIranga-mAhAtmyam_03_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/garuDa-purANam/shrIranga-mAhAtmyam/03/">श्रीरङ्गमाहात्म्यम् Part 03 </a>
            <a data-toggle="collapse" href="#section-tree-item-body-garuDa-purANam_shrIranga-mAhAtmyam_03_md" role="button" aria-expanded="false" aria-controls="section-tree-item-body-garuDa-purANam_shrIranga-mAhAtmyam_03_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-garuDa-purANam_shrIranga-mAhAtmyam_03_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: श्रीरङ्गमाहात्म्यम् Part 03</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
