<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | नरसिंहपुराणम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/upapurANam/narasimha-purANam/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/upapurANam/narasimha-purANam/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/upapurANam/narasimha-purANam/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="नरसिंहपुराणम्">
  <meta property="og:description" content="श्रीनरसिंहपुराणम्।
प्रथमोऽध्यायः।
श्रीलक्ष्मीनृसिंहाय नम्नः । श्रीवेदव्यासाय नमः ॥
नारायणं नमस्कृत्य नरं चैव नरोत्तमम्।
देवीं सरस्वतीं चैव ततो जयमुदीरयेत् १
तप्तहाटककेशान्तज्वलत्पावकलोचन।
वज्राधिकनखस्पर्श दिव्यसिंह नमोऽस्तु ते २
पान्तु वो नरसिंहस्य नखलाङ्गूलकोटयः।
हिरण्यकशिपोर्वक्षःक्षेत्रासृक्कर्दमारुणाः ३
हिमवद्वासिनः सर्वे मुनयो वेदपारगाः।
त्रिकालज्ञा महात्मानो नैमिषारण्यवासिनः ४
येऽर्बुदारण्यनिरताः पुष्करारण्यवासिनः।
महेन्द्रा द्रि रता ये च ये च विन्ध्यनिवासिनः ५
धर्मारण्यरता ये च दण्डकारण्यवासिनः।
श्रीशैलनिरता ये च कुरुक्षेत्रनिवासिनः ६
कौमारपर्वते ये च ये च पम्पानिवासिनः।
एते चान्ये च बहवः सशिष्या मुनयोऽमलाः ७
प्राघमासे प्रयागं तु स्नातुं तीर्थ समागताः।
तत्र स्नात्वा यथान्यायं कृत्वा कर्म जपादिकम् ८">
  <meta property="og:locale" content="en_us">
  <meta property="og:type" content="article">
    <meta property="article:section" content="upapuranam">

  <meta itemprop="name" content="नरसिंहपुराणम्">
  <meta itemprop="description" content="श्रीनरसिंहपुराणम्।
प्रथमोऽध्यायः।
श्रीलक्ष्मीनृसिंहाय नम्नः । श्रीवेदव्यासाय नमः ॥
नारायणं नमस्कृत्य नरं चैव नरोत्तमम्।
देवीं सरस्वतीं चैव ततो जयमुदीरयेत् १
तप्तहाटककेशान्तज्वलत्पावकलोचन।
वज्राधिकनखस्पर्श दिव्यसिंह नमोऽस्तु ते २
पान्तु वो नरसिंहस्य नखलाङ्गूलकोटयः।
हिरण्यकशिपोर्वक्षःक्षेत्रासृक्कर्दमारुणाः ३
हिमवद्वासिनः सर्वे मुनयो वेदपारगाः।
त्रिकालज्ञा महात्मानो नैमिषारण्यवासिनः ४
येऽर्बुदारण्यनिरताः पुष्करारण्यवासिनः।
महेन्द्रा द्रि रता ये च ये च विन्ध्यनिवासिनः ५
धर्मारण्यरता ये च दण्डकारण्यवासिनः।
श्रीशैलनिरता ये च कुरुक्षेत्रनिवासिनः ६
कौमारपर्वते ये च ये च पम्पानिवासिनः।
एते चान्ये च बहवः सशिष्या मुनयोऽमलाः ७
प्राघमासे प्रयागं तु स्नातुं तीर्थ समागताः।
तत्र स्नात्वा यथान्यायं कृत्वा कर्म जपादिकम् ८">
  <meta itemprop="wordCount" content="38715">
  <meta name="twitter:card" content="summary">
  <meta name="twitter:title" content="नरसिंहपुराणम्">
  <meta name="twitter:description" content="श्रीनरसिंहपुराणम्।
प्रथमोऽध्यायः।
श्रीलक्ष्मीनृसिंहाय नम्नः । श्रीवेदव्यासाय नमः ॥
नारायणं नमस्कृत्य नरं चैव नरोत्तमम्।
देवीं सरस्वतीं चैव ततो जयमुदीरयेत् १
तप्तहाटककेशान्तज्वलत्पावकलोचन।
वज्राधिकनखस्पर्श दिव्यसिंह नमोऽस्तु ते २
पान्तु वो नरसिंहस्य नखलाङ्गूलकोटयः।
हिरण्यकशिपोर्वक्षःक्षेत्रासृक्कर्दमारुणाः ३
हिमवद्वासिनः सर्वे मुनयो वेदपारगाः।
त्रिकालज्ञा महात्मानो नैमिषारण्यवासिनः ४
येऽर्बुदारण्यनिरताः पुष्करारण्यवासिनः।
महेन्द्रा द्रि रता ये च ये च विन्ध्यनिवासिनः ५
धर्मारण्यरता ये च दण्डकारण्यवासिनः।
श्रीशैलनिरता ये च कुरुक्षेत्रनिवासिनः ६
कौमारपर्वते ये च ये च पम्पानिवासिनः।
एते चान्ये च बहवः सशिष्या मुनयोऽमलाः ७
प्राघमासे प्रयागं तु स्नातुं तीर्थ समागताः।
तत्र स्नात्वा यथान्यायं कृत्वा कर्म जपादिकम् ८">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/upapurANam\/narasimha-purANam\/".replace(basePath, "/");
  pageVars.pageParams = {};
  pageVars.pageSource = "upapurANam\/narasimha-purANam.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/upapurANam/narasimha-purANam/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/upapurANam/narasimha-purANam/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/upapurANam/narasimha-purANam/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/upapurANam/narasimha-purANam/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/upapurANam/narasimha-purANam/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/upapurANam/narasimha-purANam/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/upapurANam/narasimha-purANam/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/upapurANam/narasimha-purANam/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/upapurANam/narasimha-purANam/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/upapurANam/narasimha-purANam/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/upapurANam/narasimha-purANam/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/upapurANam/narasimha-purANam/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/upapurANam/narasimha-purANam/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/upapurANam/narasimha-purANam/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/upapurANam/narasimha-purANam/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/upapurANam/narasimha-purANam/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/upapurANam/narasimha-purANam/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/upapurANam/narasimha-purANam/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/upapurANam/narasimha-purANam/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/upapurANam/narasimha-purANam/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/upapurANam/narasimha-purANam/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/upapurANam/narasimha-purANam/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/upapurANam/narasimha-purANam/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/upapurANam/narasimha-purANam/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/upapurANam/narasimha-purANam/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/upapurANam/narasimha-purANam/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/upapurANam/narasimha-purANam/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/upapurANam/narasimha-purANam/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/upapurANam/narasimha-purANam/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/upapurANam/narasimha-purANam/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/upapurANam/narasimha-purANam/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/upapurANam/narasimha-purANam/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/upapurANam/narasimha-purANam/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/upapurANam/narasimha-purANam/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/upapurANam/narasimha-purANam/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/upapurANam/narasimha-purANam/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/upapurANam/narasimha-purANam/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/upapurANam/narasimha-purANam/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/upapurANam/narasimha-purANam/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/upapurANam/narasimha-purANam/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/upapurANam/narasimha-purANam/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/upapurANam/narasimha-purANam/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/upapurANam/narasimha-purANam/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/upapurANam/narasimha-purANam/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/upapurANam/narasimha-purANam/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> नरसिंहपुराणम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="नरसिंहपुराणम्">नरसिंहपुराणम्</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/upapurANam/narasimha-purANam.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>श्रीनरसिंहपुराणम्।<br>
प्रथमोऽध्यायः।<br>
श्रीलक्ष्मीनृसिंहाय नम्नः । श्रीवेदव्यासाय नमः ॥<br>
नारायणं नमस्कृत्य नरं चैव नरोत्तमम्।<br>
देवीं सरस्वतीं चैव ततो जयमुदीरयेत् १</p>
<p>तप्तहाटककेशान्तज्वलत्पावकलोचन।<br>
वज्राधिकनखस्पर्श दिव्यसिंह नमोऽस्तु ते २</p>
<p>पान्तु वो नरसिंहस्य नखलाङ्गूलकोटयः।<br>
हिरण्यकशिपोर्वक्षःक्षेत्रासृक्कर्दमारुणाः ३</p>
<p>हिमवद्वासिनः सर्वे मुनयो वेदपारगाः।<br>
त्रिकालज्ञा महात्मानो नैमिषारण्यवासिनः ४</p>
<p>येऽर्बुदारण्यनिरताः पुष्करारण्यवासिनः।<br>
महेन्द्रा द्रि रता ये च ये च विन्ध्यनिवासिनः ५</p>
<p>धर्मारण्यरता ये च दण्डकारण्यवासिनः।<br>
श्रीशैलनिरता ये च कुरुक्षेत्रनिवासिनः ६</p>
<p>कौमारपर्वते ये च ये च पम्पानिवासिनः।<br>
एते चान्ये च बहवः सशिष्या मुनयोऽमलाः ७</p>
<p>प्राघमासे प्रयागं तु स्नातुं तीर्थ समागताः।<br>
तत्र स्नात्वा यथान्यायं कृत्वा कर्म जपादिकम् ८</p>
<p>नत्वा तु माधवं देवं कृत्वा च पितृतर्पणम्।<br>
दृष्ट्वा तत्र भरद्वाजं पुण्यतीर्थनिवासिनम् ९</p>
<p>तं पूजयित्वा विधिवत्तेनैव च सुपूजिताः।<br>
आसनेषु विचित्रेषु वृष्यादिषु यथाक्रमम् १०</p>
<p>भरद्वाजेन दत्तेषु आसीनास्ते तपोधनाः।<br>
कृष्णाश्रिताः कथाः सर्वे परस्परमथाब्रुवन् ११</p>
<p>कथान्तेषु ततस्तेषां मुनीनां भावितात्मनाम्।<br>
आजगाम महातेजास्तत्र सूतो महामतिः १२</p>
<p>व्यासशिष्यः पुराणज्ञो लोमहर्षणसञ्ज्ञकः।<br>
तान् प्रणम्य यथान्यायं स च तैश्चाभिपूजितः १३</p>
<p>उपविष्टो यथायोग्यं भरद्वाजमतेन सः।<br>
व्यासशिष्यं सुखासीनं ततस्तं लोमहर्षणम्।<br>
स पप्रच्छ भरद्वाजो मुनीनामग्रतस्तदा १४</p>
<p>भरद्वाज उवाच।<br>
शौनकस्य महासत्रे वाराहाख्या तु संहिता।<br>
त्वत्तः श्रुता पुरा सूत एतैरस्माभिरेव च १५</p>
<p>साम्प्रतं नारसिंहाख्यां त्वत्तः पौराणसंहिताम्।<br>
श्रोतुमिच्छाम्यहं सूत श्रोतुकामा इमे स्थिताः १६</p>
<p>अतस्त्वां परिपृच्छामि प्रश्नमेतं महामुने।<br>
ऋषीणामग्रतः सूत प्रातर्ह्येषां महात्मनाम् १७</p>
<p>कुत एतत् समुत्पन्नं केन वा परिपाल्यते।<br>
कस्मिन् वा लयमभ्येति जगदेतच्चराचरम् १८</p>
<p>किं प्रमाणं च वै भूमेर्नृसिंहः केन तुष्यति।<br>
कर्मणा तु महाभाग तन्मे ब्रूहि महामते १९</p>
<p>कथं च सृष्टेरादिः स्यादवसानं कथं भवेत्।<br>
कथं युगस्य गणना किं वा स्यात्तु चतुर्युगम् २०</p>
<p>को वा विशेषस्तेष्वत्र का वावस्था कलौ युगे।<br>
कथमाराध्यते देवो नरसिंहोऽप्यमानुषैः २१</p>
<p>क्षेत्राणि कानि पुण्यानि के च पुण्याः शिलोच्चयाः।<br>
नद्यश्च काः पराः पुण्या नृणां पापहराः शुभाः २२</p>
<p>देवादीनां कथं सृष्टिः मनोर्मन्वन्तरस्य तु।<br>
तथा विद्याधरादीनां सृष्टिरादौ कथं भवेत् २३</p>
<p>यज्वानः के च राजानः के च सिद्धिं परां गताः।<br>
एतत्सर्व महाभाग कथयस्व यथाक्रमम् २४</p>
<p>सूत उवाच।<br>
व्यासप्रसादाज्जानामि पुराणानि तपोधानाः।<br>
तं प्रणम्य प्रवक्ष्यामि पुराणं नारसिंहकम् २५</p>
<p>पाराशर्य परमपुरुषं विश्वदेवैकयोनिं।<br>
विद्यावन्तं विपुलमतिदं वेदवेदाङ्गवेद्यम्।<br>
शिश्वच्छान्तं शमितविषयं शुद्धतेजो विशालं।<br>
वेदव्यासं विगतशमलं सर्वदाहं नमामि २६</p>
<p>नमो भगवते तस्मै व्यासायामिततेजसे।<br>
यस्य प्रसादाद्वक्ष्यामि वासुदेवकथामिमाम् २७</p>
<p>सुनिर्णीतो महान् प्रश्नस्त्वया यः परिकीर्तितः।<br>
विष्णुप्रसादेन विना वक्तुं केनापि शक्यते २८</p>
<p>तथापि नरसिंहस्य प्रसादादेव तेऽधुना।<br>
प्रवक्ष्यामि महापुण्यं भारद्वाज शृणुष्व मे २९</p>
<p>शृण्वन्तु मुनयः सर्वे सशिष्यास्त्वत्र ये स्थिताः।<br>
पुराणं नरसिंहस्य प्रवक्ष्यामि यथातथा ३०</p>
<p>नारायणादिदं सर्व समुत्पन्नं चराचरम्।<br>
तेनैव पाल्यते सर्व नरसिंहादिमूर्तिभिः ३१</p>
<p>तथैव लीयते चान्ते हरौ ज्योतिःस्वरूपिणि।<br>
यथैव देवः सृजति तथा वक्ष्यामि तच्छृणु ३२</p>
<p>पुराणानां हि सर्वेषामयं साधारणः स्मृतः।<br>
श्लोको यस्तं मुने श्रुत्वा निःशेषं त्वं ततः शृणु ३३</p>
<p>सर्गश्च प्रतिसर्गश्च वंशो मन्वन्तराणि च।<br>
वंशानुचरितं चैव पुराणं पञ्चलक्षणम् ३४</p>
<p>आदिसर्गोऽनुसर्गश्च वंशो मन्वन्तराणि च।<br>
वंशानुचरितं चैव वक्ष्याम्यनुसमासतः ३५</p>
<p>आदिसर्गो महांस्तावत् कथयिष्यामि वै द्विजाः।<br>
यस्मादारम्य देवानां राज्ञां चरितमेव च ३६</p>
<p>ज्ञायते सरहस्यं च परमात्मा सनातनः।<br>
प्राक्सृष्टेः प्रलयादूर्ध्व नासीत् किञ्चिद्द्विजोत्तम ३७</p>
<p>ब्रह्मसञ्ज्ञमभूदेकं ज्योतिष्मत्सर्वकारणम्।<br>
नित्यं निरञ्जनं शान्तं निर्गुणं नित्यनिर्मलम् ३८</p>
<p>आनन्दसागरं स्वच्छं यं काङ्क्षन्ति मुमुक्षवः।<br>
सर्वज्ञं ज्ञानरूपत्वादनन्तमजमव्ययम् ३९</p>
<p>सर्गकाले तु सम्प्राप्ते ज्ञात्वाऽसौ ज्ञातृनायकः।<br>
अन्तर्लीनं विकारं च तत्स्रष्टुमुपचक्रमे ४०</p>
<p>तस्मात् प्रधानमुद्भूतं ततश्चापि महानभूत्।<br>
सात्त्विको राजसश्चैव तामसश्च त्रिधा महान् ४१</p>
<p>वैकारिकस्तैजसश्च भूतादिश्चैव तामसः।<br>
त्रिविधोऽयमहङ्कारो महत्तत्त्वादजायत ४२</p>
<p>यथा प्रधानं हि महान् महता स तथाऽऽवृतः।<br>
भूतादिस्तु विकुर्वाणः शब्दतन्मात्रकं ततः ४३</p>
<p>मसर्ज शब्दतन्मात्रादाकाशं शब्दलक्षणम्।<br>
शब्दमात्रं तथाऽऽकाशं भूतादिः स समावृणोत् ४४</p>
<p>आकाशस्तु विकुर्वाणः स्पर्शमात्रं ससर्ज ह।<br>
बलवानभवद्वायुस्तस्य स्पर्शो गुणो मतः ४५</p>
<p>आकाशं शब्दतन्मात्रं स्पर्शमात्रं तथाऽऽवृणोत्।<br>
ततो वायुर्विकुर्वाणो रूपमात्रं ससर्ज ह ४६</p>
<p>ज्योतिरुत्पद्यते वायोस्तद्रू पगुणमुच्यते।<br>
स्पर्शमात्रं तु वै वायू रूपमात्रं समावृणोत् ४७</p>
<p>ज्योतिश्चापि विकुर्वाणं रसमात्रं ससर्ज ह।<br>
सम्भवन्ति ततोऽम्भांसि रसाधाराणि तानि तु ४८</p>
<p>रसमात्राणि चाम्भांसि रूपमात्रं समावृणोत्।<br>
विकुर्वाणानि चाम्भांसि गन्धमात्रं ससर्जिरे ४९</p>
<p>तस्माज्जाता मही चेयं सर्वभूतगुणाधिका।<br>
सङ्घातो जायते तस्मात्तस्य गन्धगुणो मतः ५०</p>
<p>तस्मिंस्तस्मिंस्तु तन्मात्रा तेन तन्मात्रता स्मृता।<br>
तन्मात्राण्यविशेषाणि विशेषाः क्रमशो पराः ५१</p>
<p>भूततन्मात्रसर्गोऽयमहङ्कारात्तु तामसात्।<br>
कीर्तितस्ते समासेन भरद्वाज मया तव ५२</p>
<p>तैजसानीन्द्रि याण्याहुर्देवा वैकारिका दश।<br>
एकादशं मनश्चात्र कीर्तितं तत्र चिन्तकैः ५३</p>
<p>बुद्धीन्द्रि याणि पश्चात्र पञ्च कर्मेन्द्रि याणि च।<br>
तानि वक्ष्यामि तेषां च कर्माणि कुलपावन ५४</p>
<p>श्रवणे च दृशौ जिह्वा नासिका त्वक् च पञ्चमी।<br>
शब्दादिज्ञानसिद्ध्यर्थ बुद्धियुक्तानि पञ्च वै ५५</p>
<p>पायूपस्थे हस्तपादौ वाग्भरद्वाज पञ्चमी।<br>
विसर्गानन्दशिल्पी च गत्युक्ती कर्म तत्स्मृतम् ५६</p>
<p>आकाशवायुतेजांसि सलिलं पृथिवी तथा।<br>
शब्दादिभिर्गुणैर्विप्र संयुक्तान्युत्तरोत्तरैः ५७</p>
<p>नानावीर्याः पृथग्भूतास्ततस्ते संहतिं विना।<br>
नाशक्रवन् प्रजां स्रष्टुमसमागम्य कृत्स्नशः ५८</p>
<p>समेत्यान्योन्यसंयोगं परस्परसमाश्रयात्।<br>
एकसङ्घातलक्ष्याश्च सम्प्राप्यैक्यमशेषतः ५९</p>
<p>पुरुषाधिष्ठितत्वाच्च प्रधानानुग्रहेण च।<br>
महदाद्या विशेषान्तास्त्वण्डमुत्पादयन्ति ते ६०</p>
<p>तत्क्रमेण विवृद्धं तु जलबुद्बुदवत् स्थितम्।<br>
भूतेभ्योऽण्डं महाबुद्धे बृहत्तदुदकेशयम् ६१</p>
<p>प्राकृतं ब्रह्मरूपस्य विष्णोः स्थानमनुत्तमम्।<br>
तत्राव्यक्तस्वरूपोऽसौ विष्णुर्विश्वेश्वरः प्रभुः ६२</p>
<p>ब्रह्मस्वरूपमास्थाय स्वयमेव व्यवस्थितः।<br>
मेरुरुल्बमभूत्तस्य जरायुश्च महीधराः।<br>
गर्भोदकं समुद्रा श्च तस्याभूवन् महात्मनः ६३</p>
<p>अद्रि द्वीपसमुद्रा श्च सज्योतिर्लोकसङ्ग्रहः।<br>
तस्मिन्नण्डेऽभवत्सर्व सदेवासुरमानुषम् ६४</p>
<p>रजोगुणयुतो देवः स्वयमेव हरिः परः।<br>
ब्रह्मरूपं समास्याय जगत्सृष्टौ प्रवर्तते ६५</p>
<p>सृष्टं च पात्यनुयुगं यावत्कल्पविकल्पना।<br>
नरसिंहादिरूपेण रुद्र रूपेण संहरेत् ६६</p>
<p>ब्राह्मेण रूपेण सृजत्यनन्तो।<br>
जगत्समस्तं परिपातुमिच्छन्।<br>
रामादिरूपं स तु गृह्य पाति।<br>
भूत्वाथ रुद्र ः! प्रकरोति नाशम् ६७</p>
<p>इति श्रीनरसिंहपुराणे सर्गनिरूपणं नाम प्रथमोऽध्यायः १</p>
<p>।<br>
द्वितीयोऽध्यायः।<br>
सूत उवाच।<br>
ब्रह्मा भूत्वा जगत्सृष्टौ नरसिंहः प्रवर्तते।<br>
यथा ते कथयिष्यामि भरद्वाज निबोध मे १</p>
<p>नारायणाख्यो भगवान् ब्रह्मलोकपितामहः।<br>
उत्पन्नः प्रोच्यते विद्वन् नित्योऽसावुपचारतः २</p>
<p>निजेन तस्य मानेन आयुर्वर्षशतं स्मृतम्।<br>
तत्पराख्यं तदर्ध च परार्धमभिधीयते ३</p>
<p>कालस्वरूपं विष्णोश्च यन्मयोक्तं तवानघ।<br>
तेन तस्य नोबोध त्वं परिमाणोपपादनम् ४</p>
<p>अन्येषां चैव भूतानां चराणामचराश्च ये।<br>
भूभूभृत्सागरादीनामशेषाणां च सत्तम ५</p>
<p>सङ्ख्याज्ञानं च ते वच्मि मनुष्याणां निबोध में।<br>
अष्टादश निमेषास्तु काष्ठैका परिकीर्तिता ६</p>
<p>काष्ठास्त्रिंशत्कला ज्ञेया कलास्त्रिंशन्मुहूर्तकम्।<br>
त्रिंशत्सङ्ख्यैरहोरात्रं मुहूर्तैर्मानुषं स्मृतम् ७</p>
<p>अहोरात्राणि तावन्ति मासपक्षद्वयात्मकः।<br>
तैः षड्भिरयनं मासैर्द्वेऽयने दक्षिणोत्तरे ८</p>
<p>अयनं दक्षिणं रात्रिर्देवानामुत्तरं दिनम्।<br>
अयनद्वितयं वर्ष मर्त्यानामिह कीर्तितम् ९</p>
<p>नृणां मासः पितृणां तु अहोरात्रमुदाहृतम्।<br>
वस्वादीनामहोरात्रं मानुषो वत्सरः स्मृतः १०</p>
<p>दिव्यैर्वर्षसहस्रैस्तु युगं त्रेतादिसञ्ज्ञितम्।<br>
चतुर्युगं द्वादशभिस्तद्विभागं निबोध मे ११</p>
<p>चत्वारि त्रीणि द्वे चैकं कृतादिषु यथाक्रमम्।<br>
दिव्याद्वानां सहस्राणि युगेष्वाहुः पुराविदः १२</p>
<p>तत्प्रमाणैः शतैः सन्ध्या पूर्वा तत्र विधीयते।<br>
सन्ध्यांशकश्च तत्तुल्यो युगस्यानन्तरो हि सः १३</p>
<p>सन्ध्यासन्ध्यांशयोर्मध्ये यः कालो वर्तते द्विज।<br>
युगाख्यः स तु विज्ञेयः कृतत्रेतादिसञ्ज्ञकः १४</p>
<p>कृतं त्रेता द्वापरश्च कलिश्चेति चतुर्युगम्।<br>
प्रोच्यते तत्सहस्रं तु ब्रह्मणो दिवसं द्विज १५</p>
<p>ब्रह्मणो दिवसे ब्रह्मन् मनवस्तु चतुर्दश।<br>
भवन्ति परिमाणं च तेषां कालकृतं शृणु १६</p>
<p>सप्तर्षयस्तु शत्रोऽथ मनुस्तत्सूनवोऽपि ये।<br>
एककालं हि सृज्यन्ते संहियन्ते च पूर्ववत् १७</p>
<p>चतुर्युगानां सङ्ख्या च साधिका ह्येकसप्ततिः।<br>
मन्वन्तरं मनोः कालः शक्रादीनामपि द्विज १८</p>
<p>अष्टौशतसहस्राणि दिव्यया सङ्ख्यया स्मृतः।<br>
द्विपञ्चाशत्तथान्यानि सहस्राण्यधिकानि तु १९</p>
<p>त्रिंशत्कोट्यस्तु सम्पूर्णाः सङ्ख्याताः सङ्ख्यया द्विज।<br>
सप्तषष्टिस्तथान्यानि नियुतानि महामुने २०</p>
<p>विंशतिश्च सहस्राणि कालोऽयमधिकं विना।<br>
मन्वन्तरस्य सङ्ख्येयं मानुषैर्वत्सरैर्द्विज २१</p>
<p>चतुर्दशगुणो ह्येष कालो ब्राह्ममहः स्मृतम्।<br>
विश्वस्यादौ सुमनसा सृष्ट्वा दवांस्तथा पितृन् २२</p>
<p>गन्धर्वान् राक्षसान् यक्षान् पिशाचान् गुह्यकांस्त्था।<br>
ऋषीन् विद्याधरांश्चैव मनुष्यांश्च पशूंस्तथा २३</p>
<p>पक्षिणः स्थावरांश्चैव पिपीलिकभुजङ्गमान्।<br>
चातुर्वर्ण्य तथा सृष्ट्वा नियुज्याध्वरकर्मणि २४</p>
<p>पुनर्दिनान्ते त्रैलोक्यमुपसंहृत्य स प्रभुः।<br>
शेते चानन्तशयने तावन्तीं रात्रिमव्ययः २५</p>
<p>तस्यान्तेऽभून्महान्कल्पो ब्राह्म इत्यभिविश्रुतः।<br>
यस्मिन् मत्स्यावतारोऽभून्मथनं च महोदधेः २६</p>
<p>तद्वद्वराहकल्पश्च तृतीयः परिकल्पितः।<br>
यत्र विष्णुः स्वयं प्रीत्या वाराहं वपुराश्रितः।<br>
उद्धर्तु वसुधां देवीं स्तृयमानो महर्षिभिः २७</p>
<p>सृष्ट्वा जगद्व्योमचराप्रमेयः।<br>
प्रजाश्च सृष्ट्वा सकलास्तथेशः।<br>
नैमित्तिकाख्ये प्रलये समस्तं।<br>
संहृत्य शेते हरिरादिदेवः २८</p>
<p>इति श्रीनरसिंहपुराणे सर्गरचनायां द्वितीयोऽध्यायः २</p>
<p>।<br>
तृतीयोऽध्यायः।<br>
सूत उवाच।<br>
तत्र सुप्तस्य देवस्य नाभौ पद्ममभून्महत्।<br>
तस्मिन् पद्मे महाभाग वेदवेदाङ्गपारगः १</p>
<p>ब्रह्मोत्पन्नः स तेनोक्तः प्रजां सृज महामते।<br>
एवमुक्त्वा तिरोभावं गतो नारायणः प्रभुः २</p>
<p>तथेत्युक्त्वा सतन्देवंविष्णुं ब्रह्माथ चिन्तयन्।<br>
आस्ते किञ्चिज्जगद्वीजं नाध्यगच्छत किञ्चन ३</p>
<p>तावत्तस्य महान् रोषो ब्रह्मणोऽभून्महात्मनः।<br>
ततो बालः समुत्पन्नस्तस्याङ्के रोषसम्भवः ४</p>
<p>स रुदन्वारितस्तेन ब्रह्मणा व्यक्तमूर्तिना।<br>
नाम मे देहि चेत्युक्तस्तस्य रुद्रे त्यसौ ददौ ५</p>
<p>तेनासौ विसृजस्वेति प्रोक्तो लोकमिमं पुनः।<br>
अशक्तस्तत्र सलिले ममज्ज तपसाऽऽदृतः ६</p>
<p>तस्मिन् सलिलमग्ने तु पुनरन्यं प्रजापतिः।<br>
ब्रह्मा ससर्ज भूतेशो दक्षिणाङ्गृष्ठतोऽपरम् ७</p>
<p>दक्षं वामे ततोऽङ्गृष्ठे तस्य पत्नी व्यजायत।<br>
स तस्यां जनयामास मनुं स्वायम्भुवं प्रभुः ८</p>
<p>तस्मात्सम्भाविता सृष्टिः प्रजानां ब्रह्मणा तदा।<br>
इत्येवं कथिता सृष्टिर्मया ते मुनिसत्तम।<br>
सृजतो जगतीं तस्य किं भूयः श्रोतुमिच्छसि ९</p>
<p>भरद्वाज उवाच।<br>
सङ्क्षेपेण तदाऽऽख्यातं त्वया मे लोमहर्षण।<br>
विस्तरेण पुनर्ब्रूहि आदिसर्ग महामते १०</p>
<p>सूत उवाच।<br>
तथैव कल्पावसाने निशासुप्तोत्थितः प्रभुः।<br>
सत्त्वोद्रि क्तस्तदा ब्रह्मा शून्यं लोकमवैक्षत ११</p>
<p>नारायणः परोऽचिन्त्यः पूर्वेषामपि पूर्वजः।<br>
ब्रह्मस्वरूपी भगवाननादिः सर्वसम्भवः १२</p>
<p>इमं चोदाहरन्त्यत्र श्लोकं नारायणं प्रति।<br>
ब्रह्मस्वरूपिणं देवं जगतः प्रभवात्मकम् १३</p>
<p>आपो नारा इति प्रोक्ता आपो वै नरसूनवः।<br>
अयनं तस्य ताः पूर्व तेन नारायण स्मृतः १४</p>
<p>सृष्टिं चिन्तयतस्तस्य कल्पादिषु यथा पुरा।<br>
अबुद्धिपूर्वकं तस्य प्रादुर्भूतं तमस्तदा १५</p>
<p>तमो मोहो महामोहस्तामिस्रोऽह्यन्धसञ्ज्ञितः।<br>
अविद्या पञ्चपर्वैषा प्रादुर्भूता महात्मनः १६</p>
<p>पञ्चधाधिष्ठितः सर्गो ध्यायतोऽप्रतिबोधवान्।<br>
बहिरन्तोऽप्रकाशश्च सवृतात्मा नगात्मकः।<br>
मुख्यसर्गः स विज्ञेयः सर्गसिद्धिविचक्षणैः १७</p>
<p>यत्पुनर्ध्यायतस्तस्य ब्रह्मणः समपद्यत।<br>
नित्यक्स्रोतस्ततस्तस्मात् तिर्यग्योनिस्ततः स्मृतः १८</p>
<p>पश्वादयस्ते विख्याता उत्पथग्राहिणश्च ये।<br>
तमप्यसाधकं मत्वा तिर्यग्योनिं चतुर्मुखः १९</p>
<p>ऊर्ध्वस्रोतास्तृतीयस्तु सात्त्विकः समवर्तत।<br>
तदा तुष्टोऽन्यसर्ग च चिन्तयामास वै प्रभुः २०</p>
<p>ततश्चिन्तयतस्तस्य सर्गवृद्धिं प्रजापतेः।<br>
अर्वाक्स्रोताः समुत्पन्ना मनुष्याः साधका मताः २१</p>
<p>ते च प्रकाशबहुलास्तमोयुक्ता रजोऽधिकाः।<br>
तस्मात्ते दुःखबहुला भूयो भूयश्च कारिणः २२</p>
<p>एते ते कथिताः सर्गा बहवो मुनिसत्तम।<br>
प्रथमो महतः सर्गस्तन्मात्राणां द्वितीयकः २३</p>
<p>वैकारिकस्तृतीयस्तु सर्ग ऐन्द्रि यकः स्मृतः।<br>
मुख्यसर्गश्चतुर्थस्तु मुख्या वै स्थावराः स्मृताः २४</p>
<p>तिर्यक्स्रोताश्च यः प्रोक्तस्तिर्यग्योनिः स उच्यते।<br>
ततोर्ध्वस्रोतसां षष्ठो देवसर्गस्तु स स्मृतः २५</p>
<p>ततोऽर्वाक्स्रोतसां सर्गः सप्तमो मानुषः स्मृतः।<br>
अष्टमोऽनुग्रहः सर्गः सात्त्विको य उदाहृतः २६</p>
<p>नवमो रुद्र सर्गस्तु नव सर्गाः प्रजापतेः।<br>
पञ्चैते वैकृताः सर्गाः प्राकृतास्ते त्रयः स्मृताः।<br>
प्राकृतो वैकृतश्चैव कौमारो नवमः स्मृतः २७</p>
<p>प्राकृता वैकृताश्चैव जगतो मूलहेतवः।<br>
सृजतो ब्रह्मणः सृष्टिमुत्पन्ना ये मयेरिता २८</p>
<p>तं तं विकारं च परं परेशो।<br>
मायामधिष्ठाय सृजत्यनन्तः।<br>
अव्यक्तरूपी परमात्मसञ्ज्ञः।<br>
सम्प्रेर्यमाणो निखिलात्मवेद्यः २९</p>
<p>इति श्रीनरसिंहपुराणे सृष्टि रचना प्रकारो नाम तृतीयोऽध्यायः ३</p>
<p>।<br>
चतुर्थोऽध्यायः।<br>
भरद्वाज उवाच।<br>
नवधा सृष्टिरुत्पन्ना ब्रह्मणोऽव्यक्तजन्मनः।<br>
कथं सा ववृघे सूत एतत्कथय मेऽघुना १</p>
<p>सूत उवाच।<br>
प्रथमं ब्रह्मणा सृष्टा मरीच्यादय एव च।<br>
मरीचिरत्रिश्च तथा अङ्गिराः पुलहः क्रतुः २</p>
<p>पुलस्त्यश्च महातेजाः प्रचेता भृगुरेव च।<br>
नारदो दशमश्चैव वसिष्ठश्च महामतिः ३</p>
<p>सनकादयो निवृत्ताख्ये ते च धर्मेनियोजिताः।<br>
प्रवृत्ताख्ये मरीच्याद्यामुक्तवैकं नारदं मुनिम् ४</p>
<p>योऽसौ प्रजापतिस्त्वन्यो दक्षनामाङ्गसम्भवः।<br>
तस्य दौहित्रवंशेन जगदेतच्चराचरम् ५</p>
<p>देवाश्च दानवाश्चैव गन्धर्वोरगपक्षिणः।<br>
सर्वे दक्षस्य कन्यासु जाताः परमधार्मिकाः ६</p>
<p>चतुर्विधानि भूतानि ह्यचराणि चराणि च।<br>
वृद्धिङ्गतानि तान्येवमनुसर्गोद्भवानि तु ७</p>
<p>अनुसर्गस्य कर्तारो मरीच्याद्या महर्षयः।<br>
वसिष्ठान्ता महाभाग ब्रह्मणो मानसोद्भवाः ८</p>
<p>सर्गे तु भूतानि धियश्च खानि।<br>
ख्यातानि सर्व सृजते महात्मा।<br>
स एव पश्चाच्चतुरास्यरूपी।<br>
मुनिस्वरूपी च सृजत्यनन्तः ९</p>
<p>इति श्रीनरसिंहपुराणे चतुर्थोऽध्यायः ४</p>
<p>।<br>
पञ्चमोऽध्यायः।<br>
भरद्वाज उवाच।<br>
रुद्र सर्ग तु मे ब्रूहि विस्तरेण महामते।<br>
पुनः सर्वे मरीच्याद्याः ससृजुस्ते कथं पुनः १</p>
<p>मित्रावरुणपुत्रत्वं वसिष्ठस्य कथं भवेत्।<br>
ब्रह्मणो मनसः पूवमुत्पन्नस्य महामते २</p>
<p>रुद्र सृष्टिं प्रवक्ष्यामि तत्सर्गाश्चैव सत्तम।<br>
प्रतिसर्ग मुनीनां तु विस्तराद्वदतः शृणु ३</p>
<p>कल्पादावात्मनस्तुल्यं सुतं प्रध्यायतस्ततः।<br>
प्रादुरासीत् प्रभोरङ्के कुमारो नीललोहितः ४</p>
<p>अर्धनारीनरवपुः प्रचण्डोऽतिशरीरवान्।<br>
तेजसा भासयन् सर्वा दिशश्च प्रदिशश्च सः ५</p>
<p>तं दृष्ट्वा तेजसा दीप्तं प्रत्युवाच प्रजापतिः।<br>
विभजात्मानमद्य त्वं मम वाक्यान्महामते ६</p>
<p>इत्युक्तो ब्रह्मणा विप्र रुद्र स्तेन प्रतापवान्।<br>
स्त्रीभावं पुरुषत्वं च पृथक् पृथगथाकरोत् ७</p>
<p>बिमेद पुरुषत्वं च दशधा चैकधा च सः।<br>
तेषां नामानि वक्ष्यामि शृणु मे द्विजसत्तम ८</p>
<p>अजैकपादहिर्बुÞयः कपाली रुद्र एव च।<br>
हरश्च बहुरूपश्च त्र्! यम्बकश्चापराजितः ९</p>
<p>वृषाकपिश्च शम्भुश्च कपर्दी रैवतस्तथा।<br>
एकादशैते कथिता रुद्रा स्त्रिभुवनेश्वराः १०</p>
<p>स्त्रीत्वं चैव तथा रुद्रो बिभेद दशधैकधा।<br>
उमैव बहुरूपेण पत्नी सैव व्यवस्थिता ११</p>
<p>तपः कृत्वा जले घोरमुर्त्तीर्णः स यदा पुरा।<br>
तदा स सृष्टवान् देवो रुद्र स्तत्र प्रतापवान् १२</p>
<p>तपोबलेन विप्रेन्द्र भूतानि विविधानि च।<br>
पिशाचान् राक्षसांश्चैव सिंहोष्ट्रमकरानतान् १३</p>
<p>वेतालप्रमुखान् भूतानन्यांश्चैव सहस्रशः।<br>
विनायकानामुग्राणां त्रिंशत्कोट्यर्धमेव च १४</p>
<p>अन्यकार्य समुद्दिश्य सृष्टवान् स्कन्दमेव च।<br>
एवम्प्रकारो रुद्रो ऽसौमया ते कीर्तितः प्रभुः १५</p>
<p>अनुसर्ग मरीच्यादेः कथयामि निबोध मे।<br>
देवादिस्थावरान्ताश्च प्रजाः सृष्टाः स्वयम्भुवा १६</p>
<p>यदास्य च प्रजाः सर्वा न व्यवर्धन्त धीमतः।<br>
तदा मानसपुत्रान् स सदृशानात्मनोऽसृजत् १७</p>
<p>मरीचिमत्र्! यङ्गिरसं पुलस्त्यं पुलहं क्रतुम्।<br>
प्रचेतसं वसिष्ठं च भृगुं चैव महामतिम् १८</p>
<p>नव ब्रह्माण इत्येते पुराणे निश्चयं गताः।<br>
अग्निश्च पितरश्चैव ब्रह्मपुत्रौ तु मानसौ १९</p>
<p>सृष्टिकाले महाभागौ ब्रह्मन् स्वायम्भुवोद्गतौ।<br>
शतरूपां च सृष्ट्वा तु कन्यां स मनवे ददौ २०</p>
<p>तस्माच्च पुरुषाद्देवी शतरूपा व्यजायत।<br>
प्रियव्रतोत्तानपादौ प्रसूतिं चैव कन्यकाम् २१</p>
<p>ददौ प्रसूतिं दक्षाय मनुः स्वायम्भुवः सुताम्।<br>
प्रसूत्यां च तदा दक्षश्चतुर्विंशतिकं तथा २२</p>
<p>ससर्ज कन्यकास्तासां शृणु नामानि मेऽधुना।<br>
श्रद्धा लक्ष्मीर्धृतिस्तुष्टिः पुष्टिर्मेधा तथा क्रिया २३</p>
<p>बुद्धिर्लज्जा वपुःशान्तिः सिद्धिः कीर्तिस्त्रयोदशी।<br>
अपत्यार्थ प्रजग्राह धर्मो दाक्षायणीः प्रभुः २४</p>
<p>श्रद्धादीनां तु पत्नीनां जाताः कामादयः सुताः।<br>
धर्मस्य पुत्रपौत्राद्यैर्धर्मवंशो विवर्धितः २५</p>
<p>ताभ्यः शिष्टा यवीयस्यस्तासां नामानि कीर्तये।<br>
सम्भूतिश्चानसूया च स्मृतिः प्रीतिः क्षमाः तथा २६</p>
<p>सन्नतिश्चाथ सत्या च ऊर्जा ख्यातिर्द्विजोत्तम।<br>
तद्वत्पुत्रौ महाभागौ मातरिश्चाथ सत्यवान् २७</p>
<p>स्वाहाथ दशमी ज्ञेया स्वधा चैकादशी स्मृता।<br>
एताश्च दत्ता दक्षेण ऋषीणां भवितात्मनाम् २८</p>
<p>मरीच्यादीनां तु ये पुत्रास्तानहं कथयामि ते।<br>
पत्नी मरीचेः सम्भूतिर्जज्ञे सा कश्यपं मुनिम् २९</p>
<p>स्मृतिश्चाङ्गिरसः पत्नी प्रसूता कन्यकास्तथा।<br>
सिनीवाली कुहूश्चैव राका चानुमतिस्तथा ३०</p>
<p>अनसूया तथा चात्रेर्जज्ञे पुत्रानकल्मषान्।<br>
सोमं दुर्वाससं चैव दत्तात्रेयं च योगिनम् ३१</p>
<p>योऽसावग्नेरभीमानी ब्रह्मणस्तनयोऽग्रजः।<br>
तस्मात् स्वाहा सुतांल्लेभेत्रीनुदारौजसोद्विज ३२</p>
<p>पावकं पवमानं च शुचिं चापि जलाशिनम्।<br>
तेषां तु सन्ततावन्ये चत्वारिंशच्च पञ्च च ३३</p>
<p>कथयन्ते वह्नयश्चैते पिता पुत्रत्रयं च यत्।<br>
एवमेकोनपञ्चाशद्वह्नयः परिकीर्तिताः ३४</p>
<p>पितरो ब्रह्मणा सृष्टा व्याख्याता ये मया तव।<br>
तेभ्यः स्वधा सुते जज्ञे मेनां वै धारिणीं तथा ३५</p>
<p>प्रजाः सृजेति व्यादिष्टः पूर्व दक्षः स्वयम्भुवा।<br>
यथा ससर्ज भूतानि तथा मे शृणु सत्तम ३६</p>
<p>मनसैव हि भूतानि पूर्व दक्षोऽसृजन्मुनिः।<br>
देवानृषींश्च गन्धर्वानसुरान् पन्नगांस्तथा ३७</p>
<p>यदास्य मनसा जाता नाभ्यवर्धन्त ते द्विज।<br>
तदा सञ्चिन्त्य स मुनिः सृष्टिहेतोः प्रजापतिः ३८</p>
<p>मैथुनेनैव धर्मेण सिसृक्षुर्विविधाः प्रजाः।<br>
असिक्नीमुद्वहन् कन्यां वीरणस्य प्रजापतेः ३९</p>
<p>षष्टिं दक्षोऽसृजत्कन्या वीरण्यामिति नः श्रुतम्।<br>
ददौ स दश धर्माय कश्यपाय त्रयोदश ४०</p>
<p>सप्तविंशति सोमाय चतस्रोऽरिष्टनेमिने।<br>
द्वे चैव बहुपुत्राय द्वे चैवाङ्गिरसे तथा ४१</p>
<p>द्वे कृशाश्वाय विदुषे तदपत्यानि मे शृणु।<br>
विश्वेदेवांस्तु विश्वा या साध्या साध्यानसूयत ४२</p>
<p>मरुत्वत्यां मरुत्वन्तो वसोस्तु वसवः स्मृताः।<br>
भानोस्तु भानवो देवा मुहूर्तायां मुहूर्तजाः ४३</p>
<p>लम्बायाश्चैव घोषाख्यो नागवीथिश्च जामिजा।<br>
पृथिवीविषयं सर्वमरुन्धत्यामजायत ४४</p>
<p>सङ्कल्पायाश्च सङ्कल्पः पुत्रो जज्ञे महामते।<br>
ये त्वनेकवसुप्राणा देवा ज्योतिःपुरोगमाः ४५</p>
<p>वसवौऽष्टौ समाख्यातास्तेषां नामानि मे शृणु।<br>
आपो ध्रुवश्च सोमश्च धर्मश्चैवानिलोऽनलः ४६</p>
<p>प्रत्यूषश्च प्रभासश्च वसवोष्टौ प्रकीर्तिताः।<br>
तेषां पुत्राश्च पोत्राश्च शतशोऽथ सहस्रशा ४७</p>
<p>साध्याश्च बहवः प्रोक्तास्तत्पुत्राश्च सहस्रशः।<br>
कश्यपस्य तु भार्यां यास्तासां नामानि मे शृणु।<br>
अदितिर्दितिर्दनुश्चैव अरिष्टा सुरसा खसा ४८</p>
<p>सुरभिर्विनता चैव ताम्रा क्रोधवशा इरा।<br>
कद्रू र्मुनिश्च धर्मज्ञ तदपत्यानि मे शृणु ४९</p>
<p>अदित्यां कश्यपाज्जाताः पुत्रा द्वादश शोभनाः।<br>
तानहं नामतो वक्ष्ये शृणुष्व गदतो मम ५०</p>
<p>भर्गोऽशुश्चार्यमा चैव मित्रोऽथ वरुणस्तथा।<br>
सविता चैव धाता च विवस्वांश्च महामते ५१</p>
<p>त्वष्टा पूषा तथा चेन्द्रो द्वादशो विष्णुरुच्यते।<br>
दित्याः पुत्रद्वयं जज्ञे कश्यपादिति नः श्रुतम् ५२</p>
<p>हिरण्याक्षो महाकायो वाराहेण तु यो हतः।<br>
हिरण्यकशिपुश्चैव नरसिंहेन यो हतः ५३</p>
<p>अन्ये च बहवो दैत्या दनुपुत्राश्च दानवाः।<br>
अरिष्टायां तु गन्धर्वा जज्ञिरे कश्यपात्तथा ५४</p>
<p>सुरसायामथोत्पन्ना दिव्याधरगणो बहु।<br>
गा वै स जनयामास सुरभ्यां कश्यपो मुनिः ५५</p>
<p>विनतायां तु द्वौ पुत्रौ प्रख्यातौ गरुडारुणौ।<br>
गरुडो देवदेवस्य विष्णोरमिततेजसः ५६</p>
<p>वाहनत्वमियात्प्रीत्या अरुणः सूर्यसारथिः।<br>
ताम्रायां कश्यपाज्जाताः षट्पुत्रास्तान्निबोध में ५७</p>
<p>अश्वा उष्ट्रा गर्दभाश्च हस्तिनो गवया मृगाः।<br>
क्रोधायां जज्ञिरे तद्वद्ये भूम्यां दुष्टजातयः ५८</p>
<p>इरा वृक्षलतावल्लीशणजातीश्च जज्ञिरे।<br>
खसा तु यक्षरक्षांसि मुनिरप्सरसस्तथा ५९</p>
<p>कद्रू पुत्रा महानागा दन्दशूका विषोल्बणाः।<br>
सप्तविंशति याः प्रोक्ताः सोमपत्न्योऽथ सुव्रताः ६०</p>
<p>तासाँ पुत्रा महासत्त्वा बुधाद्यास्त्वभवन् द्विज।<br>
अरिष्टनेमिपत्नीनामपत्यानीह षोडश ६१</p>
<p>बहुपुत्रस्य विदुषश्चतस्रो विद्युतः स्मृताः।<br>
प्रत्यङ्गिरस्सुताः श्रेष्ठा ऋषयश्चर्षिसत्कृताः ६२</p>
<p>कृशाश्वस्य तु देवर्षेर्देवाश्च ऋषयः सुताः।<br>
एते युगसहस्रान्ते जायन्ते पुनरेव हि ६३</p>
<p>एते कश्यपदायादाः कीर्तिताः स्थाणुजङ्गमाः।<br>
स्थितौ स्थितस्य देवस्य नरसिंहस्य धर्मतः ६४</p>
<p>एता विभूतयो विप्र मया ते परिकीर्तिताः।<br>
कथिता दक्षकन्यानां मया तेऽपत्यसन्ततिः ६५</p>
<p>श्रद्धावान् संस्मरेदेतां स सुसन्तानवान् भवेत् ६६</p>
<p>सर्गानुसर्गौ कथितौ मया ते।<br>
समासतः सृष्टिविवृद्धिहेतोः ॥<br>
पठन्ति ये विष्णुपराः सदा नरा।<br>
इदं द्विजास्ते विमला भवन्ति ६७</p>
<p>इति श्री नरसिंहपुराणे सृष्टिकथने पञ्चमोऽध्यायः ५</p>
<p>।<br>
षष्ठोऽध्यायः।<br>
सूत उवाच।<br>
सृष्टिस्ते कथिता विष्णोर्मयास्य जगतो द्विज।<br>
देवदानवयक्षाद्या यथोत्पन्ना महात्मनः १</p>
<p>यमुद्दिश्य त्वया पृष्टः पुराहमृषिसन्निधौ।<br>
मित्रावरुणपुत्रत्वं वसिष्ठस्य कथं त्विति २</p>
<p>तदिदं कथयिष्यामि पुण्याख्यानं पुरातनम्।<br>
शृणुष्वैकाग्रमनसा भरद्वाज विशेषतः ३</p>
<p>सर्वधर्मार्थतत्त्वज्ञः सर्ववेदविदां वरः।<br>
पारगः सर्वविद्यानां दक्षो नाम प्रजापतिः ४</p>
<p>तेन दत्ताः शुभाः कन्याः सर्वाः कमललोचनाः।<br>
सर्वलक्षणसम्पूर्णाः कश्यपाय त्रयोदश ५</p>
<p>तासां नामानि वक्ष्यामि निबोधत ममाधुना।<br>
अदितिर्दितिर्दनुः काला मुहूर्ता सिंहिता मुनिः ६</p>
<p>इरा क्रोधा च सुरभिर्विनता सुरसा खसा।<br>
कद्रू सरसा चैव या तु देवशुनी स्मृता ७</p>
<p>दक्षस्यैता दुहितरस्ताः प्रादात् कश्यपाय सः।<br>
तासां ज्येष्ठा वरिष्ठा च अदितिर्नामतो द्विज ८</p>
<p>अदितिः सुषुवे पुत्रान् द्वादशाग्निसमप्रभान्।<br>
तेषां नामानि वक्ष्यामि शृणुष्व गदतो मम ९</p>
<p>यैरिदं वासरं नक्तं वर्तते क्रमशः सदा।<br>
भर्गोऽशुस्त्वर्यमा चैव मित्रोऽथ वरुणस्तथा १०</p>
<p>सविता चैव धाता च विवस्वांश्च महामते।<br>
त्वष्टा पूषा तथैवेन्द्रो विष्णुर्द्वादशमः स्मृतः ११</p>
<p>एते च द्वादशादित्यास्तपन्ते वर्षयन्ति च।<br>
तस्याश्च मध्यमः पुत्रो वरुणो नाम नामतः १२</p>
<p>लोकपाल इति ख्यातो वारुण्यां दिशि शब्द्यते।<br>
पश्चिमस्य समुद्र स्य प्रतीच्यां दिशि राजते १३</p>
<p>जातरूपमयः श्रीमानास्ते नाम शिलोच्चयः।<br>
सर्वरत्नमयैः शृङ्गैर्धातुप्रस्रवणान्वितैः १४</p>
<p>संयुक्तो भाति शैलेशो नानारत्नमयः शुभः।<br>
महादरीगुहाभिश्च सिंहशार्दूलनादितः १५</p>
<p>नानाविविक्तभूमीषु सिद्धगन्धर्वसेवितः।<br>
यस्मिन् गते दिनकरे तमसाऽपूर्यते जगत् १६</p>
<p>तस्य शृङ्गे महादिव्या जाम्बूनदमयी शुभा।<br>
रम्या मणिमयैः स्तम्भैर्विहिता विश्वकर्मणा १७</p>
<p>पुरी विश्वावती नाम समृद्धा भोगसाधनैः।<br>
तस्यां वरुण आदित्यो दीप्यमानः स्वतेजसा १८</p>
<p>पाति सर्वानिमाँ ल्लोकान्नियुक्तो ब्रह्मणा स्वयम्।<br>
उपास्यमानो गन्धर्वैस्तथैवाप्सरसां गणैः १९</p>
<p>दिव्यगन्धानुलिप्ताङ्गो दिव्याभरणभूषितः।<br>
कदाचिद्वरुणो यातो मित्रेण सहितो वनम् २०</p>
<p>कुरुक्षेत्रे शुभे रम्ये सदा ब्रह्मर्षिसेविते।<br>
नाना पुष्पफलोपेते नानातीर्थसमाकुले २१</p>
<p>आश्रमा यत्र दृश्यन्ते मुनीनामूर्ध्वरेतसाम्।<br>
तस्मिंस्तीर्थे समाश्रित्य बहुपुष्पफलोदके २२</p>
<p>चीरकृष्णाजिनधरौ चरन्तौ तप उत्तमम्।<br>
तत्रैकस्मिन्वनोद्देशे विमलोदो ह्रदः शुभः २३</p>
<p>बहुगुल्मलताकीर्णो नानापक्षिनिषेवितः।<br>
नानातरुवनच्छन्नो नलिन्या चोपशोभितः २४</p>
<p>पौण्डरीक इति ख्यातो मीनकच्छपसेवितः।<br>
ततस्तु मित्रावरुणौ भ्रातरौ वनचारिणौ।<br>
तं तु देशं गतौ देवौ विचरन्तौ यदृच्छया २५</p>
<p>ताभ्यां तत्र तदा दृष्टा उर्वशी तु वराप्सराः।<br>
स्नायन्ती सहितान्याभिः सखीभिः सा वरानना।<br>
गायन्ती च हसन्ती च विश्वस्ता निर्जने वने २६</p>
<p>गौरी कमलगर्भाभा स्निग्धकृष्णशिरोरुहा।<br>
पद्मपत्रविशालाक्षी रक्तोष्ठी मृदुभाषिणी २७</p>
<p>शङ्खकुन्देन्दुधवलैर्दन्तैरविरलैः समैः।<br>
सुभ्रूः सुनासा सुमुखी सुललाटा मनस्विनी २८</p>
<p>सिंहवत्सूक्ष्ममध्याङ्गी पीनोरुजघनस्तनी।<br>
मधुरालापचतुरा सुमध्या चारुहासिनी २९</p>
<p>रक्तोत्पलकरा तन्वी सुपदी विनयान्विता।<br>
पूर्णचन्द्र निभा बाला मत्तद्विरदगामिनी ३०</p>
<p>दृष्ट्वा तस्यास्तु तद्रू पं तौ देवौ विस्मयं गतौ।<br>
तस्या हास्येन लास्येन स्मितेन ललितेन च ३१</p>
<p>मृदुना वायुना चैव शीतानिलसुगन्धिना।<br>
मत्तभ्रमरगीतेन पुंस्कोकिलरुतेन च ३२</p>
<p>सुस्वरेण हि गीतेन उर्वश्या मधुरेण च।<br>
ईक्षितो च कटाक्षेण स्कन्दतुस्तावुभावपि।<br>
निमेः शापादथोत्क्रम्य स्वदेहान्मुनिसत्तम ३३</p>
<p>वसिष्ठ मित्रावरुणात्मजोऽसीत्यथोचुरागत्य हि विश्वदेवाः ॥<br>
रेतस्त्रिभागं कमलेऽचरत्तद्।<br>
वसिष्ठ एवं म्तु पितामहोक्तेः ३४</p>
<p>त्रिधा समभवद्रे तः कमलेऽथ स्थले जले।<br>
अरविन्दे वसिष्ठस्तु जातः स मुनिसत्तमः।<br>
स्थले त्वगस्त्यः सम्भूतो जले मत्स्यो महाद्युतिः ३५</p>
<p>स तत्र जातो मतिमान् वसिष्ठः।<br>
कुम्भे त्वगस्त्यः सलिलेऽथ मत्स्यः ॥<br>
स्थानत्रये तत्पतितं समानं।<br>
मित्रस्य यस्माद्वरुणस्य रेतः ३६</p>
<p>एतस्मिन्नेव काले तु गता सा उर्वशी दिवम्।<br>
उपेत्य तानृषीन देवौ गतौ भूयः स्वमाश्रमम्।<br>
यमावपि तु तप्येते पुनरुग्रं परं तपः ३७</p>
<p>तपसा प्राप्तुकामौ तौ परं ज्योतिः सनातनम्।<br>
तपस्यन्तौ सुरश्रेष्ठौ ब्रह्माऽऽगत्येदमब्रवीत् ३८</p>
<p>मित्रावरुणकौ देवौ पुत्रवन्तौ महाद्युती।<br>
सिद्धिर्भविष्यति यथा युवयोर्वैष्णवी पुनः ३९</p>
<p>स्वाधिकारेण स्थीयेतामधुना लोकसाक्षिकौ।<br>
इत्युक्त्वान्तर्दधे ब्रह्मा तौ स्थितौ स्वाधिकारकौ ४०</p>
<p>एवं ते कथितं विप्र वसिष्ठस्य महात्मनः।<br>
मित्रावरुणपुत्रत्वमगस्त्यस्य च धीमतः ४१</p>
<p>इदं पुंसीयमाख्यानं वारुण पापनाशनम्।<br>
पुत्रकामास्तु ये केचिच्छृण्वन्तीदं शुचिव्रताः।<br>
अचिरादेव पुत्रांस्ते लभन्ते नात्र संशयः ४२</p>
<p>यश्चैतत्पठते नित्यं हव्यकव्ये द्विजोत्तमः।<br>
देवाश्च पितरस्तस्य तृप्ता यान्ति परं सुखम् ४३</p>
<p>यश्चैतच्छृणुयान्नित्यं प्रातरुत्थाय मानवः।<br>
नन्दते स सुखं भूमौ विष्णुलोकं स गच्छति ४४</p>
<p>इत्येतदाख्यानमिदं मयेरितं।<br>
पुरातनं वेदविदैरुदीरितम्।<br>
पठिस्यते यस्तु शृणोति सर्वदा।<br>
य याति शुद्धो हरिलोकमञ्जसा ४५</p>
<p>इति श्रीनरसिंहपुराणे पुंसवनाख्यानं नाम षष्ठोऽध्यायः ६</p>
<p>।<br>
सप्तमोऽध्यायः।<br>
श्रीभरद्वाज उवाच।<br>
मार्कण्डेयेन मुनिना कथं मृत्युः पराजितः।<br>
एतदाख्याहि मे सूत त्वयैतत् सूचितं पुरा १</p>
<p>सूत उवाच।<br>
इदं तु महदाख्यानं भरद्वाज शृणुष्व मे।<br>
शृण्वन्तु ऋषयश्चेमे पुरावृत्तं ब्रवीम्यहम् २</p>
<p>कुरुक्षेत्रे महापुण्ये व्यासपीठे वराश्रमे।<br>
तत्रासीनं मुनिवरं कृष्णद्वैपायनं मुनिम् ३</p>
<p>कृतस्नानं कृतजपं मुनिशिष्यैः समावृतम्।<br>
वेदवेदार्थतत्त्वज्ञं सर्वशास्त्रविशारदम् ४</p>
<p>प्रणिपत्य यथान्यायं शुकः परमधार्मिकः।<br>
इममेवार्थमुद्दिश्य तं पप्रच्छ कृताञ्जलिः ५</p>
<p>यमुद्दिश्य वयं पृष्टास्त्वयात्र मुनिसन्निधौ।<br>
नरसिंहस्य भक्तेन कृततीर्थनिवासिना ६</p>
<p>श्रीशुक उवाच।<br>
मार्कण्डेयेन मुनिना कथं मृत्युः पराजितः।<br>
एतदाख्याहि मेतात श्रोतमिच्छामि तेऽधुना ७</p>
<p>व्यास उवाच।<br>
मार्कण्डेयेन मुनिना यथा मृत्युः पराजितः।<br>
तथा ते कथयिष्यामि शृणु वत्स महामते ८</p>
<p>शृण्वन्तु मुनयश्चेमे कथ्यमानं मयाधुना।<br>
मच्छिष्याश्चैव शृण्वन्तु महदाख्यानमुत्तमम् ९</p>
<p>भृगोः ख्यात्यां समुत्पन्नो मृकण्डुर्नाम वै सुतः।<br>
सुमित्रा नाम वै पत्नी मृकण्डोस्तु महात्मनः १०</p>
<p>धर्मज्ञा धर्मनिरता पतिशुश्रूषणे रता।<br>
तस्यां तस्य सुतो जातो मार्कण्डेयो महामतिः ११</p>
<p>भृगुपौत्रो महाभागो बालत्वेऽपि महामतिः।<br>
ववृघे वल्लभो बालः पित्रा तत्र कृतक्रियः १२</p>
<p>तस्मिन् वै जातमात्रे तु आगमी कश्चिदब्रवीत्।<br>
वर्षे द्वादशमे पूर्णे मृत्युरस्य भविष्यति १३</p>
<p>श्रुत्वा तन्मातृपितरौ दुःखितौ तौ बभूवतुः।<br>
विद्यमानहृदयौ तं निरीक्ष्य महामते १४</p>
<p>तथापि तत्पिता तस्य यत्नात् काले क्रियां ततः।<br>
चकार सर्वा मेधावी उपनीतो गुरोर्गृहे १५</p>
<p>वेदानेवाभ्यसन्नास्ते गुरुशुश्रूषणोद्यतः।<br>
स्वीकृत्य वेदशास्त्राणि स स पुनर्गृहमागतः १६</p>
<p>मातापितृन्नमस्कृत्य पादयोर्विनयान्वितः।<br>
तस्थौ तत्र गृहे धीमान् मार्कण्डेयो महामुनिः १७</p>
<p>तं निरीक्ष्य महात्मानं सत्प्रज्ञं च विचक्षणम्।<br>
दुःखितौ तौ भृशं तत्र तन्मातापितरौ शुचा १८</p>
<p>तौ दृष्ट्वा दुःखमापन्नौ मार्कण्डेयो महामतिः।<br>
उवाच वचनं तत्र किमर्थं दुःखमीदृशम् १९</p>
<p>सदैतत् कुरुषे मातस्तातेन सह धीमता।<br>
वक्तुमर्हसि दुःखस्य कारणं मम पृच्छतः २०</p>
<p>इत्युक्ता तेन पुत्रेण माता तस्य महात्मनः।<br>
कथयामास तत्सर्वमागमी यद्वाच ह २१</p>
<p>तच्छ्रुत्वासौ मुनिः प्राह मातरं पितरं पुनः।<br>
पित्रा सार्धं त्वया मातर्न कार्यं दुःखमण्वपि २२</p>
<p>अपनेष्यामि भो मृत्युं तपसा नात्र संशयः।<br>
यथा चाहं चिरायुः स्यां तथा कुर्यामहं तपः २३</p>
<p>इत्युक्त्वा तौ समाश्वास्य पितरौ वनमभ्यगात्।<br>
वल्लीवटं नाम वनं नानाऋषिनिषेवितम् २४</p>
<p>तत्रासौ मुनिभिः सार्धमासीनं स्वपितामहम्।<br>
भृगुं ददर्श धर्मज्ञं मार्कण्डेयो महामतिः २५</p>
<p>अभिवाद्य यथान्यायं मुनींश्चैव स धार्मिकः।<br>
कृताञ्जलिपुटो भूत्वा तस्थौ तत्पुरतो दमी २६</p>
<p>गतायुषं ततो दृष्ट्वा पौत्रं बालं महामतिः।<br>
भृगुराह महाभागं मार्कण्डेयं तदा शिशुम् २७</p>
<p>किमागतोऽसि पुत्रात्र पितुस्ते कुशलं पुनः।<br>
मातुश्च बान्धवानां च किमागमनकारणम् २८</p>
<p>इत्येवमुक्तो भृगुणा मार्कण्डेयो महामतिः।<br>
उवाच सकलं तस्मै आदेशिवचनं तदा २९</p>
<p>पौत्रस्य वचनं श्रुत्वा भृगुस्तु पुनरब्रवीत्।<br>
एवं सति महाबुद्धे किं त्वं कर्मं चिकीर्षसि ३०</p>
<p>मार्कण्डेय उवाच।<br>
भूतापहारिणं मृत्युं जेतुमिच्छामि साम्प्रतम्।<br>
शरणं त्वां प्रपन्नोऽस्मि तत्रोपायं वदस्व नः ३१</p>
<p>भृगुरुवाच।<br>
नारायणमनाराध्य तपसा महता सुत।<br>
को जेतुं शक्रुयान्मृत्युं तस्मात्तं तपसाचर्य ३२</p>
<p>तमनन्तमजं विष्णुमच्युतं पुरुषोत्तमम्।<br>
भक्तप्रियं सुरश्रेष्ठं भक्त्या त्वं शरणं व्रज ३३</p>
<p>तमेव शरणं पूर्वं गतवान्नारदो मुनिः।<br>
तपसा महता वत्स नारायणमनामयम् ३४</p>
<p>तत्प्रसादान्महाभाग नारदो ब्रह्मणः सुतः।<br>
जरां मृत्युं विजित्याशु दीर्घायुर्वर्धते सुखम् ३५</p>
<p>तमृते पुण्डरीकाक्षं नारसिंहं जनार्दनम्।<br>
कः कुर्यान्मानवो वत्स मृत्युसत्तानिवारणम् ३६</p>
<p>तमनन्तमजं विष्णुं कृष्णं जिष्णुं श्रियःपतिम्।<br>
गोविन्दं गोपतिं देवं सततं शरणं व्रज ३७</p>
<p>नरसिंहं महादेवं यदि पूजयसे सदा।<br>
वत्स जेतासि मृत्युं त्वं सततं नात्र संशयः ३८</p>
<p>व्यास उवाच।<br>
उक्तः पितामहेनैवं भृगुणा पुनरब्रवीत्।<br>
मार्कण्डेयो महातेजा विनयात् स्वपितामहम् ३९</p>
<p>मार्कण्डेय उवाच।<br>
आराध्यः कथितस्तात विष्णुर्विश्वेश्वरः प्रभुः।<br>
कथं कुत्र मया कार्यमच्युताराधनं गुरो।<br>
येनासौ मम तुष्टस्तु मृत्युं सद्योऽपनेष्यति ४०</p>
<p>भृगुरुवाच।<br>
तुङ्गभद्रे ति विख्याता या नदी सह्यपर्वते।<br>
तत्र भद्र वटे वत्स त्वं प्रतिष्ठाप्य केशवम् ४१</p>
<p>आराधय जगन्नाथं गन्धपुष्पादिभिः क्रमात्।<br>
हृदि कृत्वेन्द्रि यग्रामं मनः संयम्य तत्त्वतः ४२</p>
<p>हृत्पुण्डरीके देवेशं शङ्खचक्रगदाधरम्।<br>
ध्यायन्नेकमना वत्स द्वादशाक्षरमभ्यसन् ४३</p>
<p>ॐ नमो भगवते वासुदेवाय।<br>
इमं मन्त्रं हि जपतो देवदेवस्य शार्ङ्गिणः।<br>
प्रीतो भवति विश्वात्मा मृत्युं येनापनेष्यति ४४</p>
<p>व्यास उवाच।<br>
इत्युक्तस्तं प्रणम्याथ स जगाम तपोवनम् ४५</p>
<p>सह्यपादोद्भवायास्तु भद्रा यास्तटमुत्तमम्।<br>
नानाद्रुमलताकीर्णं नानापुष्पोपशोभितम् ४६</p>
<p>गुल्मवेणुलताकीर्णं नानामुनिजनाकुलम्।<br>
तत्र विष्णुं प्रतिष्ठाप्य गन्धधूपादिभिः क्रमात् ४७</p>
<p>पूजयामास देवेशं मार्कण्डेयो महामुनिः।<br>
पूजयित्वा हरिं तत्र तपस्तेपे सुदुष्करम् ४८</p>
<p>निराहारो मुनिस्तत्र वर्षमेकमतन्द्रि तः।<br>
मात्रोत्काले त्वासन्ने दिने तत्र महामतिः ४९</p>
<p>स्नात्वा यथोक्तविधिना कृत्वा विष्णोस्तथार्चनम्।<br>
हृदि कृत्वेन्द्रि यग्रामं विशुद्धेनान्तरात्मना ५०</p>
<p>आसनं स्वस्तिकं बद्ध्वा कृत्वासौ प्राणसंयमम्।<br>
ॐकारोच्चारणाद्धीमान् हृत्पद्मं स विकासयन् ५१</p>
<p>तन्मध्ये रविसोमाग्निमण्डलानि यथाक्रमम्।<br>
कल्पयित्वा हरेः पीठं तस्मिन् देशे सनातनम् ५२</p>
<p>पीताम्बरधरं कृष्णं शङ्खचक्रगदाधरम्।<br>
भावपुष्पैः समभ्यर्च्य मनस्तस्मिन्निवेश्य च ५३</p>
<p>ब्रह्मरूपं हरिं ध्यायंस्ततो मन्त्रमुदीरयत्।<br>
ॐ नमो भगवते वासुदेवाय ५४</p>
<p>व्यास उवाच।<br>
इत्येवं ध्यायतस्तस्य मार्कण्डेयस्य धीमतः।<br>
मनस्तत्रैव संलग्नं देवदेवे जगत्पतौ ५५</p>
<p>ततो यमाज्ञया तत्र आगता यमकिङ्कराः।<br>
पाशहस्तास्तु तं नेतुं विष्णुदूतैस्तु ते हताः ५६</p>
<p>शलैः प्रहन्यमानास्तु द्विजं मुक्त्वा ययुस्तदा।<br>
वयं निवर्त्य गच्छामो मृत्युरेवागमिष्यति ५७</p>
<p>विष्णुदूता ऊचुः।<br>
यत्र नः स्वामिनो नाम लोकनाथस्य शार्ङ्गिणः।<br>
को यमस्तत्र मृत्युर्वा कालः कलयतां वरः ५८</p>
<p>व्यास उवाच।<br>
आगत्य स्वयमेवाह मृत्युः पार्श्व महात्मनः।<br>
मार्कण्डेयस्य बभ्राम विष्णुकिङ्करशङ्कया ५९</p>
<p>तेऽप्युद्यम्याशु मुशलानायसान् विष्णुकिङ्कराः।<br>
विष्ण्वाज्ञया हनिष्यामो मृत्युमद्येति संस्थिताः ६०</p>
<p>ततो विष्ण्वर्पितमना मार्कण्डेयो महामतिः।<br>
तुष्टाव प्रणतो भूत्वा देवदेवं जनार्दनम् ६१</p>
<p>विष्णुनैवोदितं यत्तत्स्तोत्रं कण महात्मनः।<br>
सुभाषितेन मनसा तेन तुष्टाव माधवम् ६२</p>
<p>मार्कण्डेय उवाच।<br>
नारायणं सहस्राक्षं पद्मनाभं पुरातनम्।<br>
प्रणतोऽस्मि हृषीकेशं किं मे मृत्युः करिष्यति ६३</p>
<p>गोविन्दं पुण्डरीकाक्षमनन्तमजमव्ययम्।<br>
केशवं च प्रपन्नोऽस्मि किं मे मृत्युः करिष्यति ६४</p>
<p>वासुदेवं जगद्योनिं भानुवर्णमतीन्द्रि यम्।<br>
दामोदरं प्रपन्नोऽस्मि किं मे मृत्युः करिष्यति ६५</p>
<p>शङ्खचक्रधरं देवं छन्नरूपिणमव्ययम्।<br>
अधोक्षजं प्रपन्नोऽस्मि किं मे मृत्युः करिष्यति ६६</p>
<p>वाराहं वामनं विष्णुं नरसिंहं जनार्दनम्।<br>
माधवं च प्रपन्नोऽस्मि किं मे मृत्युः करिष्यति ६७</p>
<p>पुरुषं पुष्करं पुण्यं क्षेमबीजं जगत्पतिम्।<br>
लोकनाथं प्रपन्नोऽस्मि किं मे मृत्युः करिष्यति ६८</p>
<p>भूतात्मानं महात्मानं जगद्योनिमयोनिजम्।<br>
विश्वरूपं प्रपन्नोऽस्मि किं मे मृत्युः करिष्यति ६९</p>
<p>सहस्रशिरसं देवं व्यक्ताव्यक्तं सनातनम्।<br>
महायोगं प्रपन्नोऽस्मि किं मे मृत्युः करिष्यति ७०</p>
<p>इत्युदीरितमाकर्ण्य स्तोत्रं तस्य महात्मनः।<br>
अपयातस्ततो मृत्युर्विष्णुदूतैश्च पीडितः ७१</p>
<p>इति तेन जितो मृत्युर्मार्कण्डेयेन धीमता।<br>
प्रसन्ने पुण्डरीकाक्षे नृसिंहे नास्ति दुर्लभम् ७२</p>
<p>मृत्युञ्जयमिदं पुण्यं मृत्युप्रशमनं शुभम्।<br>
मार्कण्डेयहितार्थाय स्वयं विष्णुरुवाच ह ७३</p>
<p>य इदं पठते भक्त्या त्रिकालं नियतः शुचिः।<br>
नाकाले तस्य मृत्युः स्यान्नरस्याच्युत चेतसः ७४</p>
<p>हृत्पद्ममध्ये पुरुषं पुराणं।<br>
नारायणं शाश्वतमादिदेवम्।<br>
सञ्चिन्त्य सूर्यादपि राजमानं।<br>
मृत्युं स योगी जितवांस्तदैव ७५</p>
<p>इति श्रीनरसिंहपुराणे मार्कण्डेयमृत्युञ्जयो नाम सप्तमोऽध्यायः ७</p>
<p>।<br>
अष्टमोऽध्यायः।<br>
श्रीव्यास उवाच।<br>
मृत्युश्च किङ्कराश्चैव विष्णुदूतैः प्रपीडिताः।<br>
स्वराज्ञस्तेऽनु निर्वेशं गत्वा ते चुक्रुशुर्भृशम् १</p>
<p>मृत्युकिङ्करा ऊचुः।<br>
शृणु राजन् वचोऽस्माकं तवाग्रे यद् ब्रवीमहे।<br>
त्वदादेशाद्वयं गत्वा मृत्युं संस्थाप्य दूरतः २</p>
<p>ब्राह्मणस्य समीपं च भृगोः पौत्रस्य सत्तम।<br>
तं ध्यायमानं कमपि देवमेकाग्रमानसम् ३</p>
<p>गन्तुं न शक्तास्तत्पार्श्व वयं सर्वे महामते।<br>
यावत्तावन्महाकायैः पुरुषैर्मुशलैर्हताः ४</p>
<p>वयं निवृत्तास्तद्वीक्ष्य मृत्युस्तत्र गतः पुनः।<br>
अस्मान्निर्भर्त्स्य तत्रायं तैर्नरैर्मुशलैर्हतः ५</p>
<p>एवमत्र तमानेतुं ब्राह्मणं तपसि स्थितम्।<br>
अशक्ता वयमेवात्र मृत्युना सह वै प्रभो ६</p>
<p>तद्ब्रवीहि महाभाग यद्ब्रह्म ब्राह्मणस्य तु।<br>
देवं कं ध्यायते विप्रः के वा ते यैर्हता वयम् ७</p>
<p>व्यास उवाच।<br>
इत्युक्तः किङ्करैः सर्वैर्मृत्युना च महामते।<br>
ध्यात्वा क्षणं महाबुद्धिः प्राह वैवस्वतो यमः ८</p>
<p>यम उवाच।<br>
शृण्वन्तु किङ्कराः सर्वे मृत्युश्चान्ये च मे वचः।<br>
सत्यमेतत्प्रवक्ष्यामि ज्ञानं यद्योगमार्गतः ९</p>
<p>भृगोः पौत्रो महाभागो मार्कण्डेयो महामतिः।<br>
स ज्ञात्वाद्यात्मनः कालं गतो मृत्युजिगीषया १०</p>
<p>भृगुणोक्तेन मार्गेण स तेपे परमं तपः।<br>
हरिमाराध्य मेधावी जपन् वै द्वादशाक्षरम् ११</p>
<p>एकाग्रेणैव मनसा ध्यायते हृदि केशवम्।<br>
सततं योगयुक्तस्तु स मुनिस्तत्र किङ्कराः १२</p>
<p>हरिध्यानमहादीक्षाबलं तस्य महामुनेः।<br>
नान्यद्वै प्राप्तकालस्य बलं पश्यामि किङ्कराः १३</p>
<p>हृदिस्थे पुण्डरीकाक्षे सततं भक्तवत्सले।<br>
पश्यन्तं विष्णुभूतं नु को हि स्यात् केशवाश्रयम् १४</p>
<p>तेऽपि वै पुरुषा विष्णोर्यैर्यूयं ताडिता भृशम्।<br>
अत ऊर्ध्वं न गन्तव्यं यत्र वै वैष्णवाः स्थिताः १५</p>
<p>न चित्रं ताडनं तत्र अहं मन्ये महात्मभिः।<br>
भक्तां जीवनं चित्रं यक्षैर्दत्तं कृपालुभिः १६</p>
<p>नारायणपरं विप्रं कस्तं वीक्षितुमुत्सहेत्।<br>
युष्माभिश्च महापापैर्मार्कण्डेयं हरिप्रियम्।<br>
समानेतुं कृतो यत्नः समीचीनं नं तत्कृतम् १७</p>
<p>नरसिंहं महादेवं ये नराः पर्युपासते।<br>
तेषां पार्श्वे न गन्तव्यं युष्माभिर्मम शासनात् १८</p>
<p>श्रीव्यास उवाच।<br>
स एवं किङ्करानुक्त्वा मृत्युं च पुरतः स्थितम्।<br>
यमो निरीक्ष्य च जनं नरकस्थं प्रपीडितम् १९</p>
<p>कृपया परया युक्तो विष्णुभक्त्या विशेषतः।<br>
जनस्यानुग्रहार्थाय तेनोक्ताश्च गिरः शृणु २०</p>
<p>नरके पच्यमानस्य यमेन परिभाषितम्।<br>
किं त्वया नार्चितोदेवः केशवः क्लेशनाशनः २१</p>
<p>उदकेनाप्यलामे तु द्र व्याणां पूजितः प्रभुः।<br>
यो ददाति स्वकं लोकं स त्वया किं न पूजितः २२</p>
<p>नरसिंहो हृषीकेशः पुण्डरीकनिभेक्षणः।<br>
स्मरणान्मुक्तिदो नृणां स त्वया किं न पूजितः २३</p>
<p>इत्युक्त्वा नारकान् सर्वान् पुनराह स किङ्करान्।<br>
वैवस्वतो यमः साक्षाद्विष्णुभक्तिसमन्वितः २४</p>
<p>नारदाय स विश्वात्मा प्राहैवं विष्णुरव्ययः।<br>
अन्येभ्यो वैष्णवेभ्यश्च सिद्धेभ्यः सततं श्रतम् २५</p>
<p>तद्वः प्रीत्या प्रवक्ष्यामि हरिवाक्यमनुत्तमम्।<br>
शिक्षार्थ किङ्कराः सर्वे शृणुत प्रणता हरेः २६</p>
<p>हे कृष्ण कृष्ण कृष्णेति यो मां स्मरति नित्यशः।<br>
जलं भित्त्वा यथा पद्मं नरकादुद्धराम्यहम् २७</p>
<p>पुण्डरीकाक्ष देवेश नरसिंह त्रिविक्रम्।<br>
त्वामहं शरणं प्राप्त इति यस्तं समुद्धरे २८</p>
<p>त्वां प्रपन्नोऽस्मि शरणं देवदेव जनार्दन।<br>
इति यः शरणं प्राप्तस्तं क्लेशादुद्धराम्यहम् २९</p>
<p>व्यास उवाच।<br>
इत्युदीरितमार्कर्ण्य हरिवाक्यं यमेन च।<br>
नारकाः कृष्णकृष्णेति नारसिंहेति चुक्रुशुः ३०</p>
<p>यथा यथा हरेर्नाम कीर्तयन्त्यत्र नारकाः।<br>
तथा तथा हरेर्भक्तिमुद्वहन्तोऽब्रुवन्निदम् ३१</p>
<p>नारका ऊचुः।<br>
ॐ नमो भगवते तस्मै केशवाय महात्मन।<br>
यन्नामकीर्त्तनात्सद्यो नरकाग्निः प्रशाम्यति ३२</p>
<p>भक्तप्रियाय देवाय रक्षाय हरये नमः।<br>
लोकनाथाय शान्ताय यज्ञेशायादिमूर्तये ३३</p>
<p>अनन्तायाप्रमेयाय नरसिंहाय ते नमः।<br>
नारायणाय गुरवे शङ्खचक्रगदाभृते ३४</p>
<p>वेदप्रियाय महते विक्रमाय नमो नमः।<br>
वाराहायाप्रतर्क्याय वेदाङ्गाय महीभृते ३५</p>
<p>नमो द्युतिमते नित्यं ब्राह्मणाय नमो नमः।<br>
वामनाय बहुज्ञाय वेदवेदाङ्गधारिणे ३६</p>
<p>बलिबन्धनदक्षाय वेदपालाय ते नमः।<br>
विष्णवे सुरनाथाय व्यापिने परमात्मने ३७</p>
<p>चतुर्भुजाय शुद्धाय शुद्धद्र व्याय ते नमः।<br>
जामदग्न्याय रामाय दुष्टक्षत्रान्तकारिणे ३८</p>
<p>रामाय रावणान्ताय नमस्तुभ्यं महात्मने।<br>
अस्मानुद्धर गोविन्द पूतिगन्धान्नमोऽस्तु ते ३९</p>
<p>व्यास उवाच।<br>
इति सङ्कीर्तिते विष्णौ नारकैर्भक्तिपूर्वकम्।<br>
तदा सा नारकी पीडा गता तेषां महात्मनाम् ४०</p>
<p>कृष्णरूपधराः सर्वे दिव्यवस्त्रविभूषिताः।<br>
दिव्यगन्धानुलिप्ताङ्गा दिव्याभरण भूषिताः ४१</p>
<p>तानारोप्य विमानेषु दिव्येषु हरिपूरुषाः।<br>
तर्जयित्वा यमभटान् नीतास्ते केशवालयम् ४२</p>
<p>नारकेषु च सर्वेषु नीतेषु हरिपूरुषैः।<br>
विष्णुलोकं यमो भूयो नमश्चक्रे तदा हरिम् ४३</p>
<p>यन्नामकीर्तनाद्याता नारकाः केशवालयम्।<br>
तं नमामि सदा देवं नरसिंहमहं गुरुम् ४४</p>
<p>तस्य वै नरसिंहस्य विष्णोरमिततेजसः।<br>
प्रणामंयेऽपि कुर्वन्ति तेभ्योऽपीह नमो नमः ४५</p>
<p>दृष्ट्वा प्रशान्तं नरकाग्निमुग्रं।<br>
यन्त्रादि सर्व विपरीतमत्र ॥<br>
पुनः स शिक्षार्थमथात्मदूतान्।<br>
यमो हि वक्तुं कृतवान् मनः स्वयम् ४६</p>
<p>इति श्रीनरसिंहपुराणे यमगीता नामाष्टमोऽध्यायः ८</p>
<p>।<br>
नवमोऽध्यायः।<br>
श्रीव्यास उवाच।<br>
स्वपुरुषमभिवीक्ष्य पाशहस्तं।<br>
वदति यमः किल तस्य कर्णमूले ॥<br>
परिहर मधुसूदनप्रपन्नान्।<br>
प्रभुरहमन्यनृणां न वैष्णवानाम् १</p>
<p>अहममरगणार्चितेन धात्रा।<br>
यम इति लोकहिताहिते नियुक्तः।<br>
हरिगुरुविमुखान् प्रशास्मि मर्त्यान्।<br>
हरिचरणप्रणतान्नमस्करोमि २</p>
<p>सुगतिमभिलषामि वासुदेवादहमपि भागवते स्थितान्तरात्मा।<br>
मधुवधवशगोऽस्मि न स्वतन्त्रः।<br>
प्रभवति संयमने ममापि कृष्णः ३</p>
<p>भगवति विमुखस्य नास्ति सिद्धिर्विषममृतं भवतीति नेदमस्ति ॥<br>
वर्षशतमपीह पच्यमानं।<br>
व्रजति न काञ्चनतामयः कदाचित् ४</p>
<p>नहि शशिकलुषच्छविः कदाचिद्।<br>
विरमति नो रवितामुपैति चन्द्र ः! ॥<br>
भगवति च हरावनन्यचेता।<br>
भृशमलिनोऽपि विराजते मनुष्यः ५</p>
<p>महदपि सुविचार्य लोकतत्त्वं।<br>
भगवदुपास्तिमृते न सिद्धिरस्ति ॥<br>
सुरगुरुसुदृढप्रसाददौ तौ।<br>
हरिचरणौ स्मरतापवर्गहेतोः ६</p>
<p>शुभमिदमुपलभ्य मानुषत्वं।<br>
सुकृतशतेन वृथेन्द्रि यार्थहेतोः।<br>
रमयति कुरुते न मोक्षमार्गं।<br>
दहयति चन्दनमाशु भस्महेतोः ७</p>
<p>मुकुलितकरकुड्मलैः सुरेन्द्रै ः!।<br>
सततनमस्कृतपादपङ्कजो यः ॥<br>
अविहतगतये सनातनाय।<br>
जगति जनिं हरते नमोऽग्रजाय ८</p>
<p>यमाष्टकमिदं पुण्यं पठते यः शृणोति वा।<br>
मुच्यते सर्वपापेभ्यो विष्णुलोकं स गच्छति ९</p>
<p>इतीदमुक्तं यमवाक्यमुत्तमं।<br>
मयाधुना ते हरिभक्तिवर्द्धनम् ॥<br>
पुनः प्रवक्ष्यामि पुरातनीं कथां।<br>
भृगोस्तु पौत्रेण च या पुरा कृता १०</p>
<p>इति श्रीनरसिंहपुराणे नवमोऽध्यायः ९</p>
<p>।<br>
दशमोऽध्यायः।<br>
श्रीव्यास उवाच।<br>
जित्वैवमात्मनो मृत्युं तपसा शंसितव्रतः।<br>
स जगाम पितुर्गेहं मार्कण्डेयो महामतिः १</p>
<p>कृत्वा विवाहं धर्मेण भृगोर्वाक्यविशेषतः।<br>
स वेदशिरसं पुत्रमुत्पाद्य च विधानतः २</p>
<p>इष्ट्वा यज्ञैस्तु देवेशं नारायणमनामयम्।<br>
श्राद्धेन तु पितृनिष्ट्वा अन्नदानेन चातिथीन् ३</p>
<p>प्रयागमासाद्य पुनः स्नात्वा तीर्थे गरीयसि।<br>
मार्कण्डेयो महातेजास्तेपे वटतले तपः ४</p>
<p>यस्य प्रसादेन पुरा जितवान् मृत्युमात्मनः।<br>
तं देवं द्र ष्टुमिच्छन् यः स तेपे परमं तपः ५</p>
<p>वायुभक्षश्चिरं कालं तपसा शोषयंस्तनुम्।<br>
एकदा तु महातेजा मार्कण्डेयो महामतिः ६</p>
<p>आराध्य माधवं देवं गन्धपुष्पादिभिः शुभैः।<br>
अग्रे व्यग्रमनाः स्थित्वा हृदये तमनुस्मरन्।<br>
शङ्खचक्रगदापाणिं तुष्टाव गरुडध्वजम् ७</p>
<p>मार्कण्डेय उवाच।<br>
नरं नृसिंहं नरनाथमच्युतं।<br>
प्रलम्बबाहुं कमलायतेक्षणम् ॥<br>
क्षितीश्वरैरर्चितपादपङ्कजं।<br>
नमामि विष्णुं पुरुषं पुरातनम् ८</p>
<p>जगत्पतिं क्षीरसमुद्र मन्द्रि रं।<br>
तं शार्ङ्गपाणिं मुनिवृन्दवन्दितम् ॥<br>
श्रियःपतिं श्रीधरमीशमीश्वरं।<br>
नमामि गोविन्दमनन्तवर्चसम् ९</p>
<p>अजं वरेण्यं जनदुःखनाशनं।<br>
गुरुं पुराणं पुरुषोत्तमं प्रभुम् ॥<br>
सहस्रसूर्यद्युतिमन्तमच्युतं।<br>
नमामि भक्त्या हरिमाद्यमाधवम् १०</p>
<p>पुरस्कृतं पुण्यवतां परां गतिं।<br>
क्षितीश्वरं लोकपतिं प्रजापतिम् ॥<br>
परं पराणामपि कारणं हरिं।<br>
नमामि लोकत्रयकर्मसाक्षिणम् ११</p>
<p>भोगे त्वनन्तस्य पयोदधौ सुरः।<br>
पुरा हि शेते भगवाननादिकृत् ॥<br>
क्षीरोदवीचीकणिकाम्बुनोक्षितं।<br>
तं श्रीनिवासं प्रणतोऽस्मि केशवम् १२</p>
<p>यो नारसिंहं वपुरास्थितो महान्।<br>
सुरो मुरारिर्मधुकैटभान्तकृत्।<br>
समस्तलोकार्तिहरं हिरण्यकं।<br>
नमामि विष्णुं सततं नमामि तम् १३</p>
<p>अनन्तमव्यक्तमतीन्द्रि यं विभुं।<br>
स्वे स्वे हि रूपे स्वयमेव संस्थितम् ॥<br>
योगेश्वरैरेव सदा नमस्कृतं।<br>
नमामि भक्त्या सततं जनार्दनम् १४</p>
<p>आनन्दमेकं विरजं विदात्मकं।<br>
वृन्दालयं योगिभिरेव पूजितम् ॥<br>
अणोरणीयांसमवृद्धिमक्षयं।<br>
नमामि भक्तप्रियमीश्वरं हरिम् १५</p>
<p>श्रीव्यास उवाच।<br>
इति स्तोत्रावसाने तं वागुवाचाशरीरिणी।<br>
मार्कण्डेयं महाभागं तीर्थेऽनुतपसि स्थितम् १६</p>
<p>किमर्थं क्लिश्यते ब्रह्मं स्त्वया यो नैव दृश्यते।<br>
माधवः सर्वतीर्थेषु यावन्न स्नानमाचरेः १७</p>
<p>इत्युक्तः सर्वतीर्थेषु स्नात्वोवाच महामतिः।<br>
कृत्वा कृत्वा सर्वतीर्थे स्नानं चैव कृतं भवेत्।<br>
तद्वद त्वं मम प्रीत्या योऽसि सोऽसि नमोऽस्तु ते १८</p>
<p>वागुवाच।<br>
स्तोत्रेणानेन विप्रेन्द्र स्तुहि नारायणं प्रभुम्।<br>
नान्यथा सर्वतीर्थानां फलं प्राप्स्यसि सुव्रत १९</p>
<p>मार्कण्डेय उवाच।<br>
तदेवाख्याहि भगवन् स्तोत्रं तीर्थफलप्रदम्।<br>
येन जप्तेन सकलं तीर्थस्नानफलं लभेत् २०</p>
<p>वागुवाच।<br>
जय जय देवदेव जय माधव केशव।<br>
यय पद्मपलाशाक्ष जय गोविन्द गोपते २१</p>
<p>जय जय पद्मनाभ जय वैकुण्ठ वामन।<br>
जय पद्म हृषीकेश जय दामोदराच्युत २२</p>
<p>जय पद्मेश्वरानन्त जय लोकगुरो जय।<br>
जय शङ्खगदापाणे जय भूधरसूकर २३</p>
<p>जय यज्ञेश वाराह जय भूधर भूमिप।<br>
जय योगेश योगज्ञ जय योगप्रवर्त्तक २४</p>
<p>जय योगप्रवर्त्तक जय धर्मप्रवर्त्तक।<br>
कृतप्रिय जय जय यज्ञेश यज्ञाङ्ग जय २५</p>
<p>जय वन्दितसद्द्विज जय नारदसिद्धिद।<br>
जय पुण्यवतां गेह जय वैदिकभाजन २६</p>
<p>जय जय चतुर्भुज जयदेव जय दैत्यभयावह।<br>
जय सर्वज्ञ सर्वात्मन् जय शङ्कर शाश्वत २७</p>
<p>जय विष्णो महादेव जय नित्यमधोक्षज।<br>
प्रसादं कुरु देवेश कर्शयाद्य स्वकां तनुम् २८</p>
<p>व्यास उवाच।<br>
इत्येवं कीर्तिते तेन मार्कण्डेयेन धीमता।<br>
प्रादुर्बभूव भगवान् पीतवासा जनार्दनः २९</p>
<p>शङ्खचक्रगदापाणिः सर्वाभरणभूषितः।<br>
तेजसा द्योतयन् सर्वा दिशो विष्णुः सनातनः ३०</p>
<p>तं दृष्ट्वा सहसा भूमौ चिरप्रार्थितदर्शनम्।<br>
प्रयातः शिरसा वश्यो भक्त्या स भृगुनन्दनः ३१</p>
<p>निपत्योत्पत्य च पुनः पुनः साङ्गं महामनाः।<br>
प्रबद्धसम्पुटकरो गोविन्दं पुरतः स्तुवन् ३२</p>
<p>मार्कण्डेय उवाच।<br>
नमोऽस्तु ते देवदेव महाचित्त महाकाय महाप्राज्ञ महादेव महाकीर्त्ते।<br>
ब्रह्मेन्द्र चन्द्र रुद्रा र्चितपादयुगल श्रीपद्महस्त सम्मर्दितदैत्यदेह।<br>
३३</p>
<p>अनन्तभोगशयनार्पितसर्वाङ्ग सनकसनन्दनसनत्कुमाराद्यैर्योगिभिर्नासाग्रन्यस्तलोचनैरनवरतमभिचिन्तितमोक्षतत्त्व । गन्धर्वविद्याधरयक्षकिन्नरकिम्पुरुषैरहरहोगीयमानदिव्ययशः ३४<br>
नृसिंह नारायण पद्मनाभ।<br>
गोविन्द गोवर्द्धनगुहानिवास योगीश्वर देवेश्वर जलेश्वर महेश्वर ३५</p>
<p>योगधर महामायाधर विद्याधर यशोधर कीर्तिधर त्रिगुणनिवास।<br>
त्रितत्त्वधर त्रेताग्निधर ३६<br>
त्रिवेदभाक् त्रिनिकेत त्रिसुपर्ण।<br>
त्रिदण्डधर ३७<br>
स्निग्धमेघाभार्चितद्युतिविराजित पीताम्बरधर।<br>
किरीटकटककेयूरहारमणिरत्नांशुदीप्तिविद्योतितसर्वदिश ३८
कनकमणिकुण्डलमण्डितगण्डस्थल।<br>
मधुसूदन विश्वमूर्ते ३९<br>
लोकनाथ यज्ञेश्वर यज्ञप्रिय तेजोमय।<br>
भक्तिप्रिय वासुदेव दुरितापहाराराध्य पुरुषोत्तम नमोऽस्तु ते ४०</p>
<p>व्यास उवाच।<br>
इत्युदीरितमाकर्ण्य भगवांस्तु जनार्दनः।<br>
देवदेवः प्रसन्नात्मा मार्कण्डेयमुवाच ह ४१</p>
<p>श्रीभगवानुवाच।<br>
तुष्टोऽस्मि भवतो वत्स तपसा महता पुनः।<br>
स्तोत्रैरपि महाबुद्धे नष्टपापोऽसि साम्प्रतम् ४२</p>
<p>वरं वरय विप्रेन्द्र वरदोऽहं तवाग्रतः।<br>
नातप्ततपसा ब्रह्मन् द्र ष्टुं साध्योऽहमञ्जसा ४३</p>
<p>मार्कण्डेय उवाच।<br>
कृतकृत्योऽस्मि देवेश साम्प्रतं तव दर्शनात्।<br>
त्वद्भक्तिमचलामेकां मम देहि जगत्पते ४४</p>
<p>यदि प्रसन्नो भगवन् मम माधव श्रीपते।<br>
चिरायुष्यं हृषीकेश येन त्वां चिरमर्चये ४५</p>
<p>श्रीभगवानुवाच।<br>
मृत्युस्ते निर्जितः पूर्वे चिरायुस्त्वं च लब्धवान्।<br>
भक्तिरस्त्वचला ते मे वैष्णवी मुक्तिदायिनी ४६</p>
<p>इदं तीर्थं महाभाग त्वन्नाम्ना ख्यातिमेष्यति।<br>
पुनस्त्वं द्र क्ष्यसे मां वै क्षीराब्धौ योगशायिनम् ४७</p>
<p>व्यास उवाच।<br>
इत्युक्त्वा पुण्डरीकाक्षस्तत्रैवान्तरधीयत।<br>
मार्कण्डेयोऽपि धर्मात्मा चिन्तयन्मधुसूदनम् ४८</p>
<p>अर्चयन् देवदेवेशं जपन् शुद्धं नमन्नपि।<br>
वेदशास्त्राणि पुण्यानि पुराणान्यखिलानि च ४९</p>
<p>मुनीनां भावयामास गाथाश्चैव तपोधनः।<br>
इतिहासानि पुण्यानि पितृतत्त्वं च सत्तमः ५०</p>
<p>ततः कदाचित् पुरुषोत्तमोक्तं।<br>
वचः स्मरन् शास्त्रविदां वरिष्ठः ॥<br>
भ्रमन् समुद्रं स जगाम द्र ष्टुं।<br>
हरिं सुरेशं मुनिरुग्रतेजाः ५१</p>
<p>श्रमेण युक्तश्चिरकालसम्भ्रमाद्।<br>
भृगोः स पौत्रो हरिभक्तिमुद्वहन् ॥<br>
क्षीराब्धिमासाद्य हरिं सुरेशं।<br>
नागेन्द्र भोगे कृतनिद्र मैक्षत ५२</p>
<p>इति श्रीनरसिंहपुराणे मार्कण्डेयचरित्रे दशमोऽध्यायः १०</p>
<p>।<br>
एकादशोऽध्यायः।<br>
व्यास उवाच।<br>
प्रणिपत्य जगन्नाथं चराचरगुरुं हरिम्।<br>
मार्कण्डेयोऽभितुष्टाव भोगपर्यङ्कशायिनम् १</p>
<p>मार्कण्डेय उवाच।<br>
प्रसीद भगवन् विष्णो प्रसीद पुरुषोत्तम।<br>
प्रसीद देवदेवेश प्रसीद गरुडध्वज २</p>
<p>प्रसीद विष्णो लक्ष्मीश प्रसीद धरणीधर।<br>
प्रसीद लोकनाथाद्य प्रसीद परमेश्वर ३</p>
<p>प्रसीद सर्वदेवेश प्रसीद कमलेक्षण।<br>
प्रसीद मन्दरधर प्रसीद मधुसूदन ४</p>
<p>प्रसीद सुभगाकान्त प्रसीदं भुवनाधिप।<br>
प्रसीदाद्य महादेव प्रसीद मम केशव ५</p>
<p>जय कृष्ण जयाचिन्त्य जय विष्णो जयाव्यय।<br>
जय विश्व जयाव्यक्त जय विष्णो नमोऽस्तुते ६</p>
<p>जय देव जयाजेय जय सत्य जयाक्षर।<br>
जय काल जयेशान जय सर्व नमोऽस्तु ते ७</p>
<p>जय जज्ञपते नाथ जय विश्वपते विभो।<br>
जय भूतपते नाथ जय सर्वपते विभो ८</p>
<p>जय विश्वपते नाथ जय दक्ष नमोऽस्तु ते।<br>
जय पापहरानन्त जय जन्मजरापह ९</p>
<p>जय भद्रा तिभद्रे श जय भद्र नमोऽस्तु ते।<br>
जय कामद काकुत्स्थ जय मानद माधव १०</p>
<p>जय शङ्कर देवेश जय श्रीश नमोऽस्तु ते।<br>
जय कुङ्कुमरक्ताभ जय पङ्कजलोचन ११</p>
<p>जय चन्दनलिप्ताङ्ग जय राम नमोऽस्तु ते।<br>
जय देव जगन्नाथ जय देवकिनन्दन १२</p>
<p>जय सर्वगुरो ज्ञेय जय शम्भो नमोऽस्तु ते।<br>
जय सुन्दर पद्माभ जय सुन्दरिवल्लभ।<br>
जय सुन्दरसर्वाङ्ग जय वन्द्य नमोऽस्तु ते १३</p>
<p>जय सर्वद सर्वेश जय शर्मद शाश्वत।<br>
जय कामद भक्तानां प्रभविष्णो नमोऽस्तु ते १४</p>
<p>नमः कमलनाभाय नमः कमलमालिने।<br>
लोकनाथ नमस्तेऽस्तु वीरभद्र नमोऽस्तु ते १५</p>
<p>नमस्त्रैलोक्यनाथाय चतुर्मूर्ते जगत्पते।<br>
नमो देवाधिदेवाय नमो नारायणाय ते १६</p>
<p>नमस्ते वासुदेवाय नमस्ते पीतवाससे।<br>
नमस्ते नरसिंहाय नमस्ते शार्ङ्गधारिणे १७</p>
<p>नमः कृष्णाय रामाय नमश्चक्रायुधाय च।<br>
नमः शिवाय देवाय नमस्ते भुवनेश्वर १८</p>
<p>नमो वेदान्तवेद्याय नमोऽनन्ताय विष्णवे।<br>
नमस्ते सकलाध्यक्ष नमस्ते श्रीधराच्युत १९</p>
<p>लोकाध्यक्ष जगत्पूज्य परमात्मन् नमोऽस्तु ते।<br>
त्वं माता सर्वलोकानां त्वमेव जगतः पिता २०</p>
<p>त्वम्मार्तानां सुहृन्मित्रं प्रियस्त्वं प्रपितामहः।<br>
त्वं गुरुस्त्वं गतिः साक्षी त्वं पतिस्त्वं परायणः २१</p>
<p>त्वं ध्रुवस्त्वं वषट्कर्ता त्वं हविस्त्वं हुताशनः।<br>
त्वं शिवस्त्वं वसुर्धाता त्वं ब्रह्मा त्वं सुरेश्वरः २२</p>
<p>त्वं यमस्त्वं रविर्वायुस्त्वं जलं त्वं धनेश्वरः।<br>
त्वं मनुस्त्वमहोरात्रं त्वं निशा त्वं निशाकरः।<br>
त्वं धृतिस्त्वं भियः कान्तिस्त्वं क्षमा त्वं धराधरः २३</p>
<p>त्वं कर्ता जगतामीशस्त्वं हन्ता मधुसूदन।<br>
त्वमेव गोप्ता सर्वस्य जगतस्त्वं चराचर २४</p>
<p>करणं कारणं कर्ता त्वमेव परमेश्वरः।<br>
शङ्खचक्रगदापाणे भो समुद्धर माधव २५</p>
<p>प्रिय पद्मपलाशाक्ष शेषपर्यङ्कशायिनम्।<br>
त्वामेव भक्त्या सततं नमामि पुरुषोत्तमम् २६</p>
<p>श्रीवत्साङ्कं जगद्बीजं श्यामलं कमलेक्षणम्।<br>
नमामि ते वपुर्देव कलिकल्मषनाशनम् २७</p>
<p>लक्ष्मीधरमुदाराङ्गं दिव्यमालाविभूषितम्।<br>
चारुपृष्ठं महाबाहुं चारुभूषणभूषितम् २८</p>
<p>पद्मनाभं विशालाक्षं पद्मपत्रनिमेक्षणम्।<br>
दीर्घतुङ्गमहाघ्राणं नीलजीमूतसन्निभम् २९</p>
<p>दीर्घबाहुं सुगुप्ताङ्गं रत्नहारोज्ज्वलोरसम्।<br>
सुभ्रूललाटमुकुटं स्निग्धदन्तं सुलोचनम् ३०</p>
<p>चारुबाहुं सुताम्रोष्ठं रत्नोज्ज्वलितकुण्डलम्।<br>
वृत्तकण्ठं सुपीनांसं सरसं श्रीधरं हरिम् ३१</p>
<p>सुकुमारमजं नित्यं नीलकुञ्चितमूर्धजम्।<br>
उन्नतांसं महोरस्कं कर्णान्तायतलोचनम् ३२</p>
<p>हेमारविन्दवदनमिन्दिरायनमीश्वरम्।<br>
सर्वलोकविधातारं सर्वपापहरं हरिम् ३३</p>
<p>सर्वलक्षणसम्पन्नं सर्वसत्त्वमनोरमम्।<br>
विष्णुमच्युतमीशानमनन्तं पुरुषोत्तमम् ३४</p>
<p>नतोऽस्मि मनसा नित्यं नारायणमनामयम्।<br>
वरदं कामदं कान्तमनन्तं सूनृतं शवम् ३५</p>
<p>नमामि शिरसा विष्णो सदा त्वां भक्तवत्सल।<br>
अस्मिन्नेकार्णवे घोरे वायुस्कम्भितचञ्चले ३६</p>
<p>अनन्तभोगशयने सहस्रफणशोभिते।<br>
विचित्रशयने रम्ये सेविते मन्दवायुना ३७</p>
<p>भुजपञ्जरसंसक्तकमलालयसेवितम्।<br>
इह त्वां मनसा सर्वमिदानीं दृष्टवानहम् ३८</p>
<p>इदानीं तु सुदुःखार्तो मायया तव मोहितः।<br>
एकोदके निरालम्बे नष्टस्थावरजङ्गमे ३९</p>
<p>शून्ये तमसि दुष्पारे दुःखपङ्क निरामये।<br>
शीतातपजरारोगशोकतृष्णादिभिः सदा ४०</p>
<p>पीडितोऽस्मि भृशं तात सुचिरं कालमच्युत।<br>
शोकमोहग्रहग्रस्तो विचरन् भवसागरे ४१</p>
<p>इहाद्य विधिना प्राप्तस्तव पादाब्जसन्निधौ।<br>
एकार्णवे महाघोरे दुस्तरे दुःखपीडितः ४२</p>
<p>चिरभ्रमपरिश्रान्तस्त्वामद्य शरणं गतः।<br>
प्रसीद सुमहामाय विष्णो राजीवलोचन ४३</p>
<p>विश्वयोने विशालाक्ष विश्वात्मन् विश्वसम्भव।<br>
अनन्यशरणं प्राप्तमतोऽत्र कुलनन्दन ४४</p>
<p>त्राहि मां कृपया कृष्ण शरणागतमातुरम्।<br>
नमस्ते पुण्डरीकाक्ष पुराणपुरुषोत्तम ४५</p>
<p>अञ्जनाभ हृषीकेश मायामय नमोऽस्तु ते।<br>
मामुद्धर महाबाहो मग्ने संसारसागरे ४६</p>
<p>गह्वरे दुस्तरे दुःखक्लिष्टे क्लेशमहाग्रहैः।<br>
अनाथं कृपणं दीनं पतितं भवसागरे।<br>
मां समुद्धर गोविन्द वरदेश नमोऽस्तु ते ४७</p>
<p>नमस्त्रैलोक्यनाथाय हरये मूधराय च।<br>
देवदेव नमस्तेऽस्तु श्रीवल्लभ नमोऽस्तु ते ४८</p>
<p>कृष्ण कृष्ण कृपालुस्त्वमगतीनां गतिर्भवान्।<br>
संसारार्णवमग्नानां प्रसीद मधुसूदन ४९</p>
<p>त्वामेकमाद्यं पुरुषं पुराणं।<br>
जगत्पतिं कारणमच्युतं प्रभुम्।<br>
जनार्दनं जन्मजरार्तिनाशनं।<br>
सुरेश्वरं सुन्दरमिन्दिरापतिम् ५०</p>
<p>बृहद्भुजं श्यामलकोमलं शुभं।<br>
वराननं वारिजपत्रनेत्रम् ॥<br>
तरङ्गभङ्गायतकुन्तलं हरिं।<br>
सुकान्तमीशं प्रणतोऽस्मि शाश्वतं ५१</p>
<p>सा जिह्वा या हरिं स्तौति तच्चित्तं यत्त्वदर्पितम्।<br>
तावेव केवलौ श्लाघ्यौ यौ त्वत्पूजाकरौ करौ ५२</p>
<p>जन्मान्तरसहस्रेषु यन्मया पातकं कृतम्।<br>
तन्मे हर त्वं गोविन्द वासुदेवेति कीर्तनात् ५३</p>
<p>व्यास उवाच।<br>
इति स्तुतस्ततो विष्णुर्मार्कण्डेयेन धीमता।<br>
सन्तुष्टः प्राह विश्वात्मा तं मुनिं गरुडध्वजः ५४</p>
<p>श्रीभगवानुवाच।<br>
प्रीतोऽस्मि तपसा विप्र स्तुत्या च भृगुनन्दन।<br>
वरं वृणीष्व भद्रं ते प्रार्थितं दद्मि ते वरम् ५५</p>
<p>मार्कण्डेय उवाच।<br>
त्वत्पादपद्मे देवेश भक्तिं मे देहि सर्वदा।<br>
यदि तुष्टो ममाद्य त्वमन्यदेकं वृणोम्यहम् ५६</p>
<p>स्तोत्रेणानेन देवेश यस्त्वां स्तोष्यति नित्यशः।<br>
स्वलोकवसतिं तस्य देहि देव जगत्पते ५७</p>
<p>दीर्घायुष्ट्वं तु यद्दत्तं त्वया मे तप्यतः पुरा।<br>
तत्सर्वं सफलं जातमिदानीं तव दर्शनात् ५८</p>
<p>वस्तुमिच्छामि देवेश तव पादाब्जमर्चयन्।<br>
अत्रैव भगवन्नित्यं जन्ममृत्युविवर्जितः ५९</p>
<p>श्रीभगवानुवाच।<br>
मय्यस्तु ते भृगुश्रेष्ठ भक्तिरव्यभिचारिणी।<br>
भक्त्या मुक्तिर्भवत्येव तव कालेन सत्तम ६०</p>
<p>यस्त्विदं पठते स्तोत्रं सायं प्रातस्तवेरितम्।<br>
मयि भक्तिं दृढां कृत्वा मम लोके स मोदते ६१</p>
<p>यत्र यत्र भृगुश्रेष्ठ स्थितस्त्वं मां स्मरिष्यसि।<br>
तत्र तत्र समेष्यामि दान्तो भक्तवशोऽस्मि भोः ६२</p>
<p>व्यास उवाच।<br>
इत्युक्त्वा तं मुनिश्रेष्ठं मार्कण्डेयं स माधवः।<br>
विरराम स सर्वत्र पश्यन् विष्णुं यतस्ततः ६३</p>
<p>इति ते कथितं विप्र चरितं तस्य धीमतः।<br>
मार्कण्डेयस्य च मुनेस्तेनैवोक्तं पुरा मम ६४</p>
<p>ये विष्णुभक्त्या चरितं पुराणं।<br>
भृगोस्तु पौत्रस्य पठन्ति नित्यम्।<br>
ते मुक्तपापा नरसिंहलोके।<br>
वसन्ति भक्तैरभिपूज्यमानाः ६५</p>
<p>इति श्रीनरसिंहपुराणे मार्कण्डेयचरितं नाम एकादशोऽध्यायः ११</p>
<p>।<br>
द्वादशोऽध्यायः।<br>
सूत उवाच।<br>
श्रुत्वेमाममृतां पुण्यां सर्वपापप्रणाशिनीम्।<br>
अवितृप्तः स धर्मात्मा शुको व्यासमभाषत १</p>
<p>श्रीशुक उवाच।<br>
अहोऽतीव तपश्चर्या मार्कण्डेयस्य धीमतः।<br>
येन दृष्टो हरिः साक्षाद्येन मृत्युः पराजितः २</p>
<p>न तृप्तिरस्ति मे तात श्रुत्वेमां वैष्णवीं कथाम्।<br>
पुण्यां पापहरां तात तस्मादन्यत्तु मे वद ३</p>
<p>नराणां दृढचित्तानामकार्य नेह कुर्वताम्।<br>
यत्पुण्यमृषिभिः प्रोक्तं तन्मे वद महामते ४</p>
<p>व्यास उवाच।<br>
नराणां दृढचित्तानामिह लोके परत्र च।<br>
पुण्यं यत्स्यान्मुनिश्रेष्ठ तन्मे निगदतः शृणु ५</p>
<p>अत्रैवोदाहरन्तीममितिहासं पुरातनम्।<br>
यम्या च सह संवादं यमस्य च महात्मनः ६</p>
<p>विवस्वानदितेः पुत्रस्तस्य पुत्रौ सुवर्चसौ।<br>
जज्ञाते स यमश्चैव यमी चापि यवीयसी ७</p>
<p>तौ तत्र संविवर्द्धेते पितुर्भवन उत्तमे।<br>
क्रीडमानौ स्वभावेन स्वच्छन्दगमनावुभौ ८</p>
<p>यमी यमं समासाद्य स्वसा भ्रातरमब्रवीत् ९</p>
<p>न भ्राता भगिनीं योग्यां कामयन्तीं च कामयेत्।<br>
भ्रातृभूतेन किं तस्य स्वसुर्यो न पतिर्भवेत् १०</p>
<p>अभूत इव स ज्ञेयो न तु भूतः कथञ्चन।<br>
अनाथां नाथमिच्छन्तीं स्वसारं यो न नाथति ११</p>
<p>काङ्क्षन्तीं भ्रातरं नाथं भर्तारं यस्तु नेच्छति।<br>
भ्रातेति नोच्यते लोके स पुमान् मुनिसत्तमः १२</p>
<p>स्याद्वान्यतनया तस्य भार्या भवति किं तया।<br>
ईक्षतस्तु स्वसा भ्रातुः कामेन परिदह्यते १३</p>
<p>यत्कार्यमहमिच्छामि त्वमेवेच्छ तदेव हि।<br>
अन्यथाहं मरिष्यामि त्वामिच्छन्ती विचेतना १४</p>
<p>कामदुःखमसह्यं नु भ्रातः किं त्वं न चेच्छसि।<br>
कामाग्निना भृशं तप्ता प्रलीयाम्यङ्ग मा चिरम् १५</p>
<p>कामार्तायाः स्त्रियाः कान्त वशगोभव मा चिरम्।<br>
स्वेन कायेन मे कायं संयोजयितुमर्हसि १६</p>
<p>यम उवाच।<br>
किमिदं लोकविद्विष्टं धर्म भगिनि भाषसे।<br>
अकार्यमिह कः कुर्यात् पुमान् भद्रे सुचेतनः १७</p>
<p>न ते संयोजयिष्यामि कायं कायेन भामिनि।<br>
न भ्राता मदनार्तायाः स्वसुः कामं प्रयच्छति १८</p>
<p>महापातकमित्याहुः स्वसारं योऽधिगच्छति।<br>
पशूनामेष धर्मः स्यात्तिर्यग्योनिवतां शुभे १९</p>
<p>यम्युवाच।<br>
एकस्थाने यथा पूर्व संयोगो नौ न दुष्यति।<br>
मातृगर्भे तथैवायं संयोगो नौ न दुष्यति २०</p>
<p>किं भ्रातरप्यनाथां त्वं मा नेच्छसि शोभनम्।<br>
स्वसारं निरृती रक्षः सङ्गच्छति च नित्यशः २१</p>
<p>यम उवाच।<br>
स्वयम्भुवापि निन्द्येत लोकवृत्तं जुगुप्सितम्।<br>
प्रधानपुरुषाचीर्णं लोकोऽयमनुवर्तते २२</p>
<p>तस्मादनिन्दितं धर्मं प्रधानपुरुषश्चरेत्।<br>
निन्दितं वर्जयेद्यत्नादेतद्धर्मस्य लक्षणम् २३</p>
<p>यद्यदाचरति श्रेष्ठस्तत्तदेवेतरो जनः।<br>
स यत्प्रमाणं कुरुते लोकस्तदनुवर्तते २४</p>
<p>अतिपापमहं मन्ये सुभगे वचनं तव।<br>
विरुद्धं सर्वधर्मेषु लोकेषु च विशेषतः २५</p>
<p>मत्तोऽन्यो यो भवेद्यो वै विशिष्टो रूपशीलतः।<br>
तेन सार्धं प्रमोदस्व न ते भर्ता भवाम्यहम् २६</p>
<p>नाहं स्पृशामि तन्वा ते तनुं भद्रे दृढव्रतः।<br>
मुनयः पापमाहुस्तं यः स्वसारं निगृह्णति २७</p>
<p>यम्युवाच।<br>
दुर्लभं चैव पश्यामि लोके रूपमिहेदृशम्।<br>
यत्र रूपं वयश्चैव पृथिव्यां क्व प्रतिष्ठितम् २८</p>
<p>न विजानामि ते चित्तं कुत एतत्प्रतिष्ठितम्।<br>
आत्मरूपगुणोपेतां न कामयसि मोहिताम् २९</p>
<p>लतेव पादपे लग्ना कामं त्वच्छरणं गता।<br>
बाहुभ्यां सम्परिष्वज्य निवसामि शुचिस्मिता ३०</p>
<p>यम उवाच।<br>
अन्यं श्रयस्व सुश्रोणि देवं देव्यसितेक्षणे।<br>
यस्तु ते काममोहेन चेतसा विभ्रमं गतः।<br>
तस्य देवस्य देवी त्वं भवेथा वरवर्णिनि ३१</p>
<p>ईप्सितां सर्वभूतानां वर्या शंसन्ति मानवाः।<br>
सुभद्रा ं! चारुसर्वाङ्गीं संस्कृतां परिचक्षते ३२</p>
<p>तत्कृतेऽपि सुविद्वांसो न करिष्यन्ति दूषणम्।<br>
परितापं महाप्राज्ञे न करिष्ये दृढव्रतः ३३</p>
<p>चित्तं मे निर्मलं भद्रे विष्णौ रुद्रे च संस्थितम्।<br>
अतः पापं नु नेच्छामि धर्मचित्तो दृढव्रतः ३४</p>
<p>व्यास उवाच।<br>
असकृत् प्रोच्यमानोऽपि तया चैवं दृढव्रतः।<br>
कृतवान्न यमः कार्यं तेन देवत्वमाप्तवान् ३५</p>
<p>नाराणां दृढचित्तानामेवं पापमकुर्वताम्।<br>
अनन्तं फलमित्याहुस्तेषां स्वर्गफलं भवेत् ३६</p>
<p>एतत्तु यम्युपाख्यानं पूर्ववृत्तं सनातनम्।<br>
सर्वपापहरं पुण्यं श्रोतव्यमनसूयया ३७</p>
<p>यश्चैतत्पठते नित्यं हव्यकव्येषु ब्राह्मणः।<br>
सन्तृप्ताः पितरस्तस्य न विशन्ति यमालयम् ३८</p>
<p>यश्चैतत् पठते नित्यं पितृणामनृणो भवेत्।<br>
वैवस्वतीभ्यस्तीव्राभ्यो यातनाभ्यः प्रमुच्यते ३९</p>
<p>पुत्रैतदाख्यानमनुत्तमं मया।<br>
तवोदितं वेदपदार्थनिश्चितम्।<br>
पुरातनं पापहरं सदा नृणां।<br>
किमन्यदद्यैव वदामि शंस मे ४०</p>
<p>इति श्रीनरसिंहपुराणे यमीयसंवादो नाम द्वादशोऽध्यायः १२</p>
<p>।<br>
त्रयोदशोऽध्यायः।<br>
श्रीशुक उवाच।<br>
विचित्रेयं कथा तात वैदिकी मे त्वयेरिता।<br>
अन्याः पुण्याश्च मे ब्रूहि कथाः पापप्रणाशिनीः १</p>
<p>अहं ते कथयिष्यामि पुरावृत्तमनुत्तमम्।<br>
पतिव्रतायाः संवादं कस्यचिद्ब्रह्मचारिणः २</p>
<p>कश्यपो नीतिमान्नाम ब्राह्मणो वेदपारगः।<br>
सर्वशास्त्रार्थतत्त्वज्ञो व्याख्याने परिनिष्ठितः ३</p>
<p>स्वधर्मकार्यनिरतः परधर्मपराङ् मुखः।<br>
ऋतुकालाभिगामी च अग्निहोत्रपरायणः ४</p>
<p>सायम्प्रातर्महाभाग हुत्वाग्निं तर्पयन् द्विजान्।<br>
अतिथीनागतान् गेहं नरसिंहं च पूजयत् ५</p>
<p>तस्य पत्नो महाभागा सावित्री नाम नामतः।<br>
पतिव्रता महाभागा पत्युः प्रियहिते रता ६</p>
<p>भर्तुः शुश्रूषणेनैव दीर्घकालमनिन्दिता।<br>
परोक्षज्ञानमापन्ना कल्याणी गुणसम्मता ७</p>
<p>तया सह स धर्मात्मा मध्यदेशे महामतिः।<br>
नन्दिग्रामे वसन् धीमान् स्वानुष्ठानपरायणः ८</p>
<p>अथ कौशलिको विप्रो यज्ञशर्मा महामतिः।<br>
तस्य भार्याभवत् साध्वी रोहिणी नाम नामतः ९</p>
<p>सर्वलक्षणसम्पन्ना पतिशुश्रूषणे रता।<br>
सा प्रसूता सुतं त्वेकं तस्माद्भर्तुरनिन्दिता १०</p>
<p>स यायावरवृत्तिस्तु पुत्रे जाते विचक्षणः।<br>
जातकर्म तदा चक्रे स्नात्वा पुत्रस्य मन्त्रतः ११</p>
<p>द्वादशेऽहनि तस्यैव देवशर्मेति बुद्धिमान्।<br>
पुण्याहं वाचयित्वा तु नाम चक्रे यथाविधि १२</p>
<p>उपनिस्क्रमणं चैव चतुर्थे मासि यत्नतः।<br>
तथान्नप्राशनं षष्ठे मासि चक्रे यथाविधि १३</p>
<p>संवत्सरे ततः पूर्णे चूडाकर्म च धर्मवित्।<br>
कृत्वा गर्भाष्टमे वर्षे व्रतबन्धं चकार सः १४</p>
<p>सोपनीतो यथान्यायं पित्रा वेदमधीतवान्।<br>
स्वीकृते त्वेकवेदे तु पिता स्वर्लोकमास्थितः १५</p>
<p>मात्रा सहास दुःखी स पितर्युपरते सुतः।<br>
धैयमास्थाय मेधावी साधुभिः प्रेरितः पुनः १६</p>
<p>प्रेतकार्याणि कृत्वा तु देवशर्मा गतः सुतः।<br>
गङ्गादिषु सुतीर्थेषु स्नानं कृत्वा यथाविधि १७</p>
<p>तमेव प्राप्तवान् ग्रामं यत्रास्ते सा पतिव्रता।<br>
सम्प्राप्य विश्रुतः सोऽथ ब्रह्मचारी महामते १८</p>
<p>भिक्षाटनं तु कृत्वासौ जपन् वेदमतन्द्रि तः।<br>
कुर्वन्नेवाग्निकार्य तु नन्दिग्रामे च तस्थिवान् १९</p>
<p>मृते भर्तरि तन्माता पुत्रे प्रव्रजिते तु सा।<br>
दुःखाद्दुःखमनुप्राप्ता नियतं रक्षकं विना २०</p>
<p>अथ स्नात्वा नु नद्यां वै ब्रह्मचारी स्वकर्पटम्।<br>
क्षितौ प्रसार्य शोषार्थं जपन्नासीत वाग्यतः २१</p>
<p>काको बलाका तद्वस्त्रं परिगृह्याशु जग्मतुः।<br>
तौ दृष्ट्वा भर्त्सयामास देवशर्मा ततो द्विजः २२</p>
<p>विष्ठामुत्सृज्य वस्त्रे तु जग्मतुस्तस्य भर्त्सनात्।<br>
रोषेण वीक्षयामास खे यान्तौ पक्षिणौ तु सः २३</p>
<p>तद्रो षवह्निना दग्धौ भूम्यां निपतितौ खगौ।<br>
स दृष्ट्वा तौ क्षितिं यातौ पक्षिणौ विस्मयं गतः २४</p>
<p>तपसा न मया कश्चित् सदशोऽस्ति महीतले।<br>
इति मत्वा गतो भिक्षामटितुं ग्राममञ्जसा २५</p>
<p>अटन् ब्राह्मणगेहेषु ब्रह्मचारी तपःस्मयी।<br>
प्रविष्टस्तद्गृहं वत्स गृहे यत्र पतिव्रता २६</p>
<p>तं दृष्ट्वा वाच्यमानापि तेन भिक्षां पविव्रता।<br>
वाग्यता पूर्व विज्ञाय भर्तुः कृत्वानुशासनम् २७</p>
<p>क्षालयामास तत्पादौ भूय उष्णेन वारिणां।<br>
आश्वास्य स्वपतिं सा तु भिक्षां दातुं प्रचक्रमे २८</p>
<p>ततः क्रोधेन रक्ताक्षो ब्रह्मचारी पतिव्रताम्।<br>
दग्धुकामस्तपोवीर्यात् पुनः पुनरुदैक्षत।<br>
सावित्री तु निरीक्ष्यैवं हसन्ती सा तमब्रवीत् २९</p>
<p>न काको न बलाकाहं त्वत्क्रोधेन तु यौ मृतौ।<br>
नदीतीरेऽद्य कोपात्मन भिक्षां मत्तोयदीच्छसि ३०</p>
<p>तयैवमुक्तः सावित्र्! या भिक्षामादाय सोऽग्रतः।<br>
चिन्तयन् मनसा तस्याः शक्तिं दूरार्थवेदिनीम् ३१</p>
<p>एत्याश्रमे मठे स्थाप्य भिक्षापात्रं प्रयत्नतः।<br>
पतिव्रतायां भुक्तायां गृहस्थे निर्गते पतौ ३२</p>
<p>पुनरागम्य तद्गेहं तामुवाच पतिव्रताम्।<br>
ब्रह्मचार्युवाच।<br>
प्रब्रूह्येतन्महाभागे पृच्छतो मे यथार्थतः ३३</p>
<p>विप्रकृष्टार्थविज्ञानं कथमाशु तवाभवत्।<br>
इत्युक्ता तेन सा साध्वी सावित्री तु पविव्रता ३४</p>
<p>तं ब्रह्मचारिणं प्राह पृच्छन्तं गृहमेत्य वै।<br>
शृणुष्वावहितो ब्रह्मन् यन्मां त्वं परिपृच्छसि ३५</p>
<p>तत्तेऽहं सम्प्रवक्ष्यामि स्वधर्मपरिबृंहितम्।<br>
स्त्रीणां तु पतिशुश्रूषा धर्म एष परिस्थितः ३६</p>
<p>तमेवाहं सदा कुर्या नान्यमस्मि महामते।<br>
दिवारात्रमसन्दिग्धं श्रद्धया परितोषणम् ३७</p>
<p>कुर्वन्त्या मम सम्भूतं विप्रकृष्टार्थदर्शनम्।<br>
अन्यच्च ते प्रवक्ष्यामि निबोध त्वं यदीच्छसि ३८</p>
<p>पिता यायावरः शुद्धस्तस्माद्वेदमधीत्य वै।<br>
मृते पितरि कृत्वा तु प्रेतकार्यमिहागतः ३९</p>
<p>उत्सृज्य मातरं द्र ष्टुं वृद्धां दीनां तपस्विनीम्।<br>
अनाथां विधवामत्र नित्यं स्वोदरपोषकः ४०</p>
<p>यया गर्भे धृतः पूर्वं पालितो लालितस्तथा।<br>
तां त्यक्त्वा विपिने धर्म चरन् विप्र न लज्जसे ४१</p>
<p>यया तव कृतं ब्रह्मन् बाल्ये मलनिकृन्तनम्।<br>
दुःखितां तां गृहे त्यक्त्वा किं भवेद्विपिनेऽटतः ४२</p>
<p>मातृदुःखेन ते वक्त्रं पूतिगन्धमिदं भवेत्।<br>
पित्रैव संस्कृतो यस्मात् तस्माच्छक्तिरभूदियम् ४३</p>
<p>पक्षी दग्धः सुदुर्बुद्धे पापात्मन् साम्प्रतं वृथा।<br>
वृथा स्नानं वृथा तीर्थं वृथा जप्तं वृथा हुतम् ४४</p>
<p>स जीवति वृथा ब्रह्मन् यस्य माता सुदुःखिता।<br>
यो रक्षेत् सततं भक्त्या मातरं मातृवत्सलः ४५</p>
<p>तस्येहानुष्ठितं सर्वं फलं चामुत्र चेह हि।<br>
मातुश्च वचनं ब्रह्मन् पालितं यैर्नरोत्तमैः ४६</p>
<p>ते मान्यास्ते नमस्कार्या इह लोके परत्र च।<br>
अतस्त्वं तत्र गत्वाद्य यत्र माता व्यवस्थिता ४७</p>
<p>तां त्वं रक्षय जीवन्तीं तद्र क्षा ते परं तपः।<br>
क्रोधं परित्यजैनं त्वं दृष्टादृष्टविघातकम् ४८</p>
<p>तयोः कुरु वधे शुद्धिं पक्षिणोरात्मशुद्धये।<br>
याथातथ्येन कथितमेतत्सर्वं मया तव ४९</p>
<p>अब्रह्मचारिन् कुरुष्व त्वं यदोच्छसि सतां गतिम्।<br>
इत्युक्त्वा विररामाथ द्विजपुत्रं पतिव्रता ५०</p>
<p>सोऽपि तामाह भूयोऽपि सावित्रीं तु क्षमापयन्।<br>
अज्ञानात्कृतपापस्य क्षमस्व वरवर्णिनि ५१</p>
<p>मया तवाहितं यच्च कृतं क्रोधनिरीक्षणम्।<br>
तत् क्षमस्व महाभागे हितमुक्तं पतिव्रते ५२</p>
<p>यत्र गत्वा मया यानि कर्माणि तु शुभव्रते।<br>
कार्याणि तानि मे ब्रूहि यथा मे सुगतिर्भवेत् ५३</p>
<p>तेनैवमुक्ता साप्याह तं पृच्छन्तं पतिव्रता।<br>
यानि कार्याणि वक्ष्यामि त्वया कर्माणि मे शृणु ५४</p>
<p>पोष्या माता त्वया तत्र निश्चयं भैक्षवृत्तिना।<br>
अत्र वा तत्र वा ब्रह्मन् प्रायश्चित्तं च पक्षिणोः ५५</p>
<p>यज्ञशर्मसुता कन्या भार्या तव भविष्यति।<br>
तां गृह्णीष्व च धर्मेण गते त्वयि स दास्यति ५६</p>
<p>पुत्रस्ते भविता तस्यामेकः सन्ततिवर्धनः।<br>
यायावरधनाद्वृत्तिः पितृवत्ते भविष्यति ५७</p>
<p>पुनर्मृतायां भार्यायां भविता त्वं त्रिदण्डकः।<br>
स यत्याश्रमधर्मेण यथोत्क्यानुष्ठितेन च।<br>
नरसिंहप्रसादेन वैष्णवं पदमाप्स्यसि ५८</p>
<p>भाव्यमेतत्तु कथितं मया तव हि पृच्छतः।<br>
मन्यसे नानृतं त्वेतत् कुरु सर्वं हि मे वचः ५९</p>
<p>ब्राह्मण उवाच।<br>
गच्छामि मातृरक्षार्थमद्यैवाहं पतिव्रते।<br>
करिष्ये त्वद्वचः सर्वं तत्र गत्वा शुभेक्षणे ६०</p>
<p>इत्युक्त्वा गतवान् ब्रह्मन् देवशर्मा ततस्त्वरन्।<br>
संरक्ष्य मातरं यत्नात् क्रोधमोहविवर्जितः ६१</p>
<p>कृत्वा विवाहमुत्पाद्य पुत्रं वंशकरं शुभम्।<br>
मृतभार्यश्च सन्न्यस्य समलोष्टाश्मकाञ्चनः।<br>
नरसिंहप्रसादेन परां सिद्धिमवाप्तवान् ६२</p>
<p>पतिव्रताशक्तिरियं तवेरिता।<br>
धर्मश्च मातुः परिरक्षणं परम् ॥<br>
संसारवृक्षं च हिहत्य बन्धनं।<br>
छित्त्वा च विष्णोः पदमेति मानवः ६३</p>
<p>इति श्रीनरसिंहपुराणे ब्रह्मचारिसवादो नाम।<br>
त्रयोदशोऽध्यायः १३</p>
<p>।<br>
चतुर्दशोऽध्यायः।<br>
व्यास उवाच।<br>
शृणु वत्स महाबुद्धे शिष्याश्चैतां परां कथाम्।<br>
मयोच्यमानां शृण्वन्तु सर्वपापप्रणाशिनीम् १</p>
<p>पुरा द्विजवरः कश्चिद्वेदशास्त्रविशारदः।<br>
मृतभार्यो गतस्तीर्थं चक्रे स्नानं यथाविधि २</p>
<p>तपः सुतप्तं विजने निःस्पृहो दारकर्मणि।<br>
भिक्षाहारः प्रवसितो जपस्नानपरायणः ३</p>
<p>स्नात्वा स गङ्गां यमुनां सरस्वतीं।<br>
पुण्यां वितस्तामथ गोमतीं च ॥<br>
गयां समासाद्य पितृन् पितामहान्।<br>
सन्तर्पयन् सन् गतवान् महेन्द्र म् ४</p>
<p>तत्रापि कुण्डेषु गिरौ महामतिः।<br>
स्नात्वा नु दृष्ट्वा भृगुनन्दनोत्तमम् ॥<br>
कृत्वा पितृभ्यस्तु तथैव तृप्तिं।<br>
व्रजन् वनं पापहरं प्रविष्टः ५</p>
<p>धारां पतन्तीं महतीं शिलोच्चयात्।<br>
सन्धार्य भक्त्या त्वनु नारसिंहे ॥<br>
शिरस्यशेषाधविनाशिनीं तदा।<br>
विशुद्धदेहः स बभूव विप्रः ६</p>
<p>विन्ध्याचले सक्तमनन्तमच्युतं।<br>
भक्तैर्मुनीन्द्रै रपि पूजितं सदा।<br>
आराध्य पुष्पैर्गिरिसम्भवै शुभैस्तत्रैव सिद्धिं त्वभिकाङ्क्ष्यसंस्थितः ७</p>
<p>स नारसिंहो बहुकालपूजया।<br>
तुष्टः सुसिद्रा गतमाह भक्तम्।<br>
अनाश्रमित्वं गृहभङ्गकारणः।<br>
ह्यतो गृहणाश्रममुत्तमं द्विज ८</p>
<p>अनाश्रमीति द्विजवेदपारगानपि त्वहं नानुगृह्णामि चात्र ॥<br>
तथापि निष्ठां तव वीक्ष्य सत्तम।<br>
त्वयि प्रसन्नेन मयेत्युदीरितम् ९</p>
<p>तेनैवमुक्तः परमेश्वरेण।<br>
द्विजोऽपि बुद्ध्या प्रविचिन्त्य वाक्यम् ॥<br>
हरेरलङ्घ्यं नरसिंहमूर्तेर्बाधं च कृत्वा स यतिर्बभूव १०</p>
<p>त्रिदण्डवृक्षाक्षपवित्रपाणिराप्लुत्य तोये त्वघहारिणि स्थितः।<br>
जपन् सदा मन्त्रमपास्तदोषं।<br>
सावित्र्! यमीशं हृदये स्मरन् हरिम् ११</p>
<p>यथाकथञ्चित् प्रतिलभ्य शाकं।<br>
भैक्ष्याभितुष्टो वनवासवासी।<br>
अभ्यर्च्य विष्णुं नरसिंहमूर्ति।<br>
ध्यात्वा च नित्यं हृदि शुद्धमाद्यम् १२</p>
<p>विविक्तदेशे विपुले कुशासने।<br>
निवेश्य सर्वं हृदयेऽस्य सर्वम्।<br>
बाह्यं समस्तं गुणमिन्द्रि याणां।<br>
विलीय भेदं भगवत्यनन्ते १३</p>
<p>विज्ञेयमानन्दमजं विशालं।<br>
सत्यात्मकं क्षेमपदं वरेण्यम्।<br>
सञ्चिन्त्य तस्मिन् प्रविहाय देहं।<br>
बभूव मुक्तः परमात्मरूपी १४</p>
<p>इमां कथां मुक्तिपरां यथोक्तां।<br>
पठन्ति ये नारसिंहं स्मरन्तः ॥<br>
प्रयागतीर्थप्लवने तु यत्फलं।<br>
तत् प्राप्य ते यान्ति हरेः पदं महत् १५</p>
<p>इत्येतदुक्तं तव पुत्र पृच्छतः।<br>
पुरातनं पुण्यतमं पवित्रकम्।<br>
संसारवृक्षस्य विनाशनं परं।<br>
पुनः कमिच्छस्यभिवाञ्छितं वद १६</p>
<p>इति श्रीनरसिंहपुराणे चतुर्दशोऽध्यायः १४</p>
<p>।<br>
पञ्चदशोऽध्यायः।<br>
श्रीशुक उवाच।<br>
श्रोतुमिच्छाम्यहं तात साम्प्रतं मुनिभिः सह।<br>
संसारवृक्षं सकलं येनेदं परिवर्तते १</p>
<p>वक्तुमर्हसि मे तात त्वयैतत् सूचितं पुरा।<br>
नान्यो वेत्ति महाभाग संसारोच्चारलक्षणम् २</p>
<p>सूत उवाच।<br>
सपुत्रेणैवमुक्तस्तु शिष्याणां मध्यगेन च।<br>
कृष्णद्वैपायनः प्राह संसारतरुलक्षणम् ३</p>
<p>व्यास उवाच।<br>
शृण्वन्तु शिष्याः सकला वत्स त्वं शृणु भावितः।<br>
संसारवृक्षं वक्ष्यामि येन चेदं समावृतम् ४</p>
<p>अव्यक्तमूलप्रभवस्तस्मादग्रे तथोत्थितः।<br>
बुद्धिस्कन्धमयश्चैव इन्द्रि याङ्करकोटरः ५</p>
<p>महाभूतविशाखश्च विशेषैः पत्रशाखवान्।<br>
धर्माधर्मसुपुष्पश्च सुखदुःखफलोदयः ६</p>
<p>आजीव्यः सर्वभूतानां ब्रह्म वृक्षः सनातनः।<br>
एतद्ब्रह्म परं चैव ब्रह्म वृक्षस्य तस्य तत् ७</p>
<p>इत्येवं कथितं वत्स संसारवृक्षलक्षणम्।<br>
वृक्षमेनं समारूढा मोहमायान्ति देहिनः ८</p>
<p>संसरन्तीह सततं सुखदुःखसमन्विताः।<br>
प्रायेण प्राकृता मर्त्या ब्रह्मज्ञानपराङ्मुखाः ९</p>
<p>छित्त्वैनं कृतिनो यान्ति नो यान्ति ब्रह्मज्ञानिनः।<br>
कर्मक्रिये महाप्राज्ञ नैनं छिन्दन्ति दुष्कृताः १०</p>
<p>एनं छित्त्वा च भित्त्वा च ज्ञानेन परमासिना।<br>
ततोऽमरत्वं ते यान्ति यस्मान्नावर्तते पुनः ११</p>
<p>देहदारमयैः पाशैर्दृढं बद्धोऽपि मुच्यते।<br>
ज्ञानमेव परं पुंसां श्रेयसामभिवाञ्छितम्।<br>
तोषणं नरसिंहस्य ज्ञानहीनः पशुः पुमान् १२</p>
<p>आहारनिद्रा भयमैथुनानि।<br>
समानमेतत्पशुभिर्नराणाम्।<br>
ज्ञानं नराणामधिकं हि लोके।<br>
ज्ञानेन हीनाः पशुभिः समानाः १३</p>
<p>इति श्रीनरसिंहपुराणे पञ्चदशोऽध्यायः १५</p>
<p>।<br>
षोडशोऽध्यायः।<br>
श्रीशुक उवाच।<br>
संसारवृक्षमारुह्य द्वन्द्वपाशशतैर्दृढैः।<br>
बध्यमानः सुतैश्वर्यैः पतितो योनिसागरे १</p>
<p>यः कामक्रोधलोभैस्तु विषयैः परिपीडितः।<br>
बद्धः स्वकर्मभिर्गौणैः पुत्रदारैषणादिभिः २</p>
<p>स केन निस्तरत्याशु दुस्तरं भवसागरम्।<br>
पृच्छामाख्याहि मे तात तस्य मुक्तिं कथं भवेत् ३</p>
<p>श्रीव्यास उवाच।<br>
शृणु वत्स महाप्राज्ञ यज्ज्ञात्वा मुक्तिमाप्नुयात्।<br>
तच्च वक्ष्यामि ते दिव्यं नारदेन श्रुतं पुरा ४</p>
<p>नरके रौरवे घोरे धर्मज्ञानविवर्जिताः।<br>
स्वकर्मभिर्महादुःखं प्राप्ता यत्र यमालये ५</p>
<p>महापापकृतं घोरं सम्प्राप्ताः पापकुञ्जनाः।<br>
आलोक्य नारदः शीघ्रं गत्वा यत्र त्रिलोचनः ६</p>
<p>गङ्गाधरं महादेवं शङ्करं शूलपाणिनम्।<br>
प्रणम्य विधिवद्देवं नारदः परिपृच्छति ७</p>
<p>नारद उवाच।<br>
यः संसारे महाद्वन्द्वैः कामभोगैः शुभाशुभैः।<br>
शब्दादिविषयैर्बद्धः पीड्यमानः षडूर्मिभिः ८</p>
<p>कथं नु मुच्यते क्षिप्रं मृत्युसंसारसागरात्।<br>
भगवन् ब्रूहि मे तत्त्वं श्रोतुमिच्छामि शङ्कर ९</p>
<p>तस्य तद्वचनं श्रुत्वा नारदस्य त्रिलोचनः।<br>
उवाच तमृषिं शम्भुः प्रसन्नवदनो हरः १०</p>
<p>महेश्वर उवाच।<br>
ज्ञानामृतं च गुह्यं च रहस्यमृषिसत्तम।<br>
वक्ष्यामि शृणु दुःखघ्नं सर्वबन्धभ्यापहम् ११</p>
<p>तृणादि चतुरास्यान्तं भूतग्रामं चतुर्विधम्।<br>
चराचरं जगत्सर्वं प्रसुप्तं यस्य मापया १२</p>
<p>तस्य विष्णोः प्रसादेन यदि कश्चित् प्रबुध्यते।<br>
स निस्तरति संसारं देवानामपि दुस्तरम् १३</p>
<p>भोगैश्वर्यमदोन्मत्तस्तत्त्वज्ञानपराङ्मुखः।<br>
संसारसुमहापङ्के जीर्णा गौरिव मज्जति १४</p>
<p>यस्त्वात्मानं निबध्नाति कर्मभिः कोशकारवत्।<br>
तस्य मुक्तिं न पश्यामि जन्मकोटिशतैरपि १५</p>
<p>तस्मान्नारद सर्वेशं देवानां देवमव्ययम्।<br>
आराघयेत्सदा सम्यग् ध्यायेद्विष्णुं समाहितः १६</p>
<p>यस्तं विस्वमनाद्यन्तमाद्यं स्वात्मनि संस्थितम्।<br>
सर्वज्ञममलं विष्णुं सदा ध्यायन् विमुच्यते १७</p>
<p>निर्विकल्पं निराकाशं निष्प्रपञ्चं निरामयम्।<br>
वासुदेवमजं विष्णुं सदा ध्यायन् विमुच्यते १८</p>
<p>निरञ्जनं परं शान्तमच्युतं भूतभावनम्।<br>
देवगर्भं विभुं विष्णुं सदा ध्यायन् विमुच्यते १९</p>
<p>सवपापविनिर्मुक्तमप्रमेयमलक्षणम्।<br>
निर्वाणमनघं विष्णुं सदा ध्यायन् विमुच्यते २०</p>
<p>अमृतं परमानन्दं सर्वपापविवर्जितम्।<br>
ब्रह्मण्यं शङ्करं विष्णुं सदा सङ्कीर्त्य मुच्यते २१</p>
<p>योगेश्वरं पुराणाख्यमशरीरं गुहाशयम्।<br>
अमात्रमव्ययं विष्णुं सदा ध्यायन् विमुच्यते २२</p>
<p>शुभाशुभविनिर्मुक्तमूर्मिषट्कपरं विभुम्।<br>
अचिन्त्यममलं विष्णुं सदा ध्यायन् विमुच्यते २३</p>
<p>सर्वद्वन्द्वविनिर्मुक्तं सर्वदुःखविवर्जितम्।<br>
अप्रतर्क्यमजं विष्णुं सदा ध्यायन् विमुच्यते २४</p>
<p>अनामगोत्रमद्वैतं चतुर्थं परमं पदम्।<br>
तं सर्वहृदगतं विष्णुं सदा ध्यायन् विमुच्यते २५</p>
<p>अरूपं सत्यसङ्कल्पं शुद्धमाकाशवत्परम्।<br>
एकाग्रमनसा विष्णु सदा ध्यायन् विमुच्यते २६</p>
<p>सर्वात्मकं स्वभावस्थमात्मचैतन्यरूपकम्।<br>
शुभ्रमेकाक्षअरं विष्णुं सदा ध्यायन् विमुच्यते २७</p>
<p>अनिर्वाच्यमविज्ञेयमक्षरादिमसम्भवम्।<br>
एकं नूत्नं सदा विष्णुं सदा ध्यायन् विमुच्यते २८</p>
<p>विश्वाद्यं विश्वगोप्तारं विश्वादं सर्वकामदम्।<br>
स्थानत्रयातिगं विष्णुं सदा ध्यायन् विमुच्यते २९</p>
<p>सर्वदुःखक्षयकरं सर्वशान्तिकरं हरिम्।<br>
सर्वपापहरं विष्णुं सदा ध्यायन् विमुच्यते ३०</p>
<p>ब्रह्मादिदेवगन्धर्वैर्मुनिभिः सिद्धचारणैः।<br>
योगिभिः सेवितं विष्णुं सदा ध्यायन् विमुच्यते ३१</p>
<p>विष्णो प्रतिष्ठितं विश्वं विष्णुर्विश्वे प्रतिष्ठितः।<br>
विश्वेश्वरमजं विष्णुं कीर्तयन्नेव मुच्यते ३२</p>
<p>संसारबन्धनान्मुक्तिमिच्छन् काममशेषतः।<br>
भक्त्यैव वरदं विष्णु सदा ध्यायन् विमुच्यते ३३</p>
<p>व्यास उवाच।<br>
नारदेन पुरा पृष्ट एवं स वृषभध्वजः।<br>
यदुवाच तदा तस्मै तन्मया कथितं तव ३४</p>
<p>तमेव सततं ध्याहिं निर्बीजं ब्रह्म केवलम्।<br>
अवाप्स्यसि ध्रुवं तात शाश्वतं पदमव्ययम् ३५</p>
<p>श्रुत्वा सुरऋषिविष्णोः प्राधान्यमिदमीश्वरात्।<br>
स विष्णुं सम्यगाराध्य परां सिद्धिमवाप्तवान् ३६</p>
<p>यश्चैनं पठते चैव नृसिंहकृतमानसः।<br>
शतजन्मकृतं पापमपि तस्य प्रणश्यति ३७</p>
<p>विष्णोः स्तबमिदं पुण्यं महादेवेन कीर्तितम्।<br>
प्रातः स्नात्वा पठेन्नित्यममृतत्वं स गच्छति ३८</p>
<p>ध्यायन्ति ये नित्यमनन्तमच्युतं।<br>
हृत्पद्ममध्येष्वथ कीर्तयन्ति ये।<br>
उपासकानां प्रमुमीश्वरं परं।<br>
ते यान्ति सिद्धिं परमां तु वैष्णवीम् ३९</p>
<p>इति श्रीनरसिंहपुराणे विष्णोः स्तवराजनिरूपणे।<br>
षोडशोऽध्यायः १६</p>
<p>।<br>
सप्तदशोऽध्यायः।<br>
श्रीशुक उवाच।<br>
किं जपन् मुच्यते तात सततं विष्णुतत्परः।<br>
संसारदुःखात् सर्वेषां हिताय वद मे पितः १</p>
<p>व्यास उवाच।<br>
अष्टाक्षरं प्रवक्ष्यामि मन्त्राणां मन्त्रमुत्तमम्।<br>
यं जपन् मुच्यते मर्त्यो जन्मसंसारबन्धनात् २</p>
<p>हृत्पुण्डरीकमध्यस्थं शङ्खचक्रगदाधरम्।<br>
एकाग्रमनसा ध्यात्वा विष्णुं कुर्याज्जपं द्विजः ३</p>
<p>एकान्ते निर्जनस्थाने विष्ण्वग्रे वा जलान्तिके।<br>
जपेदष्टाक्षरं मन्त्रं चित्ते विष्णुं निधाय वै ४</p>
<p>अष्टाक्षरस्य मन्त्रस्य ऋषिर्नारायणः स्वयम्।<br>
छन्दश्च दैवी गायत्री परमात्मा च देवता ५</p>
<p>शुक्लवर्णं च ॐकारं नकारं रक्तमुच्यते।<br>
मोकारं वर्णतः कृष्णं नाकारं रक्तमुच्यते ६</p>
<p>राकारं कुङ्कुमाभं तु यकारं पीतमुच्यते।<br>
णाकारमञ्जनाभं तु यकारं बहुवर्णकम् ७</p>
<p>ॐ नमो नारायणायेति मन्त्रः सर्वार्थसाधकः।<br>
भक्तानां जपतां तात स्वर्गमोक्षफलप्रदः।<br>
वेदानां प्रणयेनैष सिद्धो मन्त्रः सनातनः ८</p>
<p>सर्वपापहरः श्रीमान् सर्वमन्त्रेषु चोत्तमः।<br>
एनष्टाक्षरं मन्त्रं जपन्नारायणं स्मरेत् ९</p>
<p>सन्ध्यावसाने सततं सर्वपापैः प्रमुच्यते।<br>
एष एव परो मन्त्र एष एव परं तपः १०</p>
<p>एष एव परो मोक्ष एष स्वर्ग उदाहृतः।<br>
सर्ववेदरहस्येभ्यः सार एष समुद्धृतः ११</p>
<p>विष्णुना वैष्णवानां हि हिताय मनुजां पुरा।<br>
एवं ज्ञात्वा ततो विप्रो ह्यष्टाक्षरमिमं स्मरेत् १२</p>
<p>स्नात्वा शुचिः शुचौ देशे जपेत् पापविशुद्धये।<br>
जपे दाने च होमे च गमने ध्यानपर्वसु १३</p>
<p>जपेन्नारायणं मन्त्रं कर्मपूर्वे परे तथा।<br>
जपेत्सहस्रं नियुतं शुचिर्भूत्वा समाहितः १४</p>
<p>मासि मासि तु द्वादश्यां विष्णुभक्तो द्विजोत्तमः।<br>
स्नात्वा शुचिर्जपेद्यस्तु नमो नारायणं शतम् १५</p>
<p>स गच्छेत् परमं देवं नारायणमनामयम्।<br>
गन्धपुष्पादिभिर्विष्णुमनेनाराध्य यो जपेत् १६</p>
<p>महापातकयुक्तोऽपि मुच्यते नात्र संशयः।<br>
हृदि कृत्वा हरिं देवं मन्त्रमेनं तु यो जपेत् १७</p>
<p>सर्वपापविशुद्धात्मा स गच्छेत् परमां गतिम्।<br>
प्रथमेन तु लक्षेण आत्मशुद्धिर्भविष्यति १८</p>
<p>द्वितीयेन तु लक्षेण मनुसिद्धिमवाप्नुयात्।<br>
तृतीयेन तु लक्षेण स्वर्गलोकमवाप्नुयात् १९</p>
<p>चतुर्थेन तु लक्षेण हरेः सामीप्यमाप्नुयात्।<br>
पञ्चमेन तु लक्षेण निर्मलं ज्ञानमाप्नुयात् २०</p>
<p>तथा षष्ठेन लक्षेण भवेद्विष्णौ स्थिरा मतिः।<br>
सप्तमेन तु लक्षेण स्वरूपं प्रतिपद्यते २१</p>
<p>अष्टमेन तु लक्षेण निर्वाणमधिगच्छति।<br>
स्वस्वधर्मममायुक्तं जपं कुर्याद् द्विजोत्तमः २२</p>
<p>एतत् सिद्धिकरं मन्त्रमष्टाक्षरमतन्द्रि तः।<br>
दुःस्वप्नासुरपैशाचा उरगा ब्रह्मराक्षसाः २३</p>
<p>जापिनं नोपसर्पन्ति चौरक्षुद्रा धयस्तथा।<br>
एकाग्रमनसाव्यग्रो विष्णुभक्तो दृढव्रतः २४</p>
<p>जपेन्नारायणं मन्त्रमेतन्मृत्युभयापहम्।<br>
मन्त्राणां परमो मन्त्रो देवतानां च दैवतम् २५</p>
<p>गुह्यानां परमं गुह्यमॐकाराद्यक्षराष्टकम्।<br>
आयुष्यं धनपुत्रांश्च पशून् विद्यां महद्यशः २६</p>
<p>धर्मार्थकाममोक्षांश्च लभते च जपन्नरः।<br>
एतत् सत्यं च धर्म्यं च वेदश्रुतिनिदर्शनात् २७</p>
<p>एतत् सिद्धिकरं नृणां मन्त्ररूपं न संशयः।<br>
ऋषयः पितरो देवाः सिद्धास्त्वसुरराक्षसाः २८</p>
<p>एतदेव परं जपत्वा परां सिद्धिर्मितो गताः।<br>
ज्ञात्वा यस्त्वात्मनः कालं शास्त्रान्तर विधानतः।<br>
अन्तकाले जपन्नेति तद्विष्णोः परमं पदम् २९</p>
<p>नारायणाय नम इत्ययमेव सत्यं।<br>
संसारघोरविषसंहरणाय मन्त्रः।<br>
शृण्वन्तु भव्यमतयो मुदितास्त्वरागा।<br>
उच्चैस्तरामुपदिशाम्यहमूर्ध्वबाहुः ३०</p>
<p>भूत्वोर्ध्वबाहुरद्याहं सत्यपूर्व ब्रवीम्यहम्।<br>
हे पुत्र शिष्याः शृणुत न मन्त्रोऽष्टाक्षरात्परः ३१</p>
<p>सत्यं सत्यं पुनः सत्यमुत्क्षिप्य भुजमुच्यते।<br>
वेदाच्छास्त्रं परं नास्ति न देवः केशवात् परः ३२</p>
<p>आलोच्य सर्वशास्त्राणि विचार्य च पुनः पुनः।<br>
इदमेकं सुनिष्पन्नं ध्येयो नारायणः सदा ३३</p>
<p>इत्येतत् सकलं प्रोक्तं शिष्याणां तव पुण्यदम्।<br>
कथाश्च विविधाः प्रोक्ता मया भज जनार्दनम् ३४</p>
<p>अष्टाक्षरमिमं मन्त्रं सर्वदुःखविनाशनम्।<br>
जपपुत्र महाबुद्धे यदि सिद्धिमभीप्ससि ३५</p>
<p>इदं स्तवं व्यासमुखात्तु निस्सृतं।<br>
सन्ध्यात्रये ये पुरुषाः पठन्ति।<br>
ते धौतपाण्डुरपटा इव राजहंसाः।<br>
संसारसागरमपेतभयास्तरन्ति ३६</p>
<p>इति श्रीनरसिंहपुराणे अष्टाक्षरमाहात्म्यं नाम।<br>
सप्तदशोऽध्यायः १७</p>
<p>।<br>
अष्टादशोऽध्यायः।<br>
सूत उवाच।<br>
इति श्रुत्वा कथाः पुण्याः सर्वपापप्रणाशनीः।<br>
नानाविघा मुनिश्रेष्ठाः कृष्णद्वैपायनात् पुनः १</p>
<p>शुकः पूर्व महाभागो भारद्वाजो महामते।<br>
सिद्धैरन्यैश्च सहितो नारायणपरोऽभवत् २</p>
<p>एवं ते कथिता विप्र मार्कण्डेयादिकाः कथाः।<br>
मया विचित्राः पापघ्न्यः किं भूयः श्रोतुमुच्छसि ३</p>
<p>भरद्वाज उवाच।<br>
वस्वादीनां तथा प्रोक्ता मम सृष्टिस्त्वया पुरा।<br>
अश्विनोर्मरुतां चैव नोक्तोत्पत्तिस्तु तां वद ५</p>
<p>सूत उवाच।<br>
मरुतां विस्तरेणोक्ता वैष्णवाख्ये महामते।<br>
पुराणे शक्तिपुत्रेण पुरोत्पत्तिश्च वायुना ५</p>
<p>अश्विनोर्देवयोश्चैव सृष्टिरुक्ता सुविस्तरात्।<br>
सङ्क्षेपात्तव वक्ष्यामि सृष्टिमेतां शृणुष्व मे ६</p>
<p>दक्ष कन्यादितिः । अदितेरादित्यः पुत्रः । तस्मै त्वष्टा दुहितरं।<br>
सञ्ज्ञां नाम कन्यां दत्तवान् ७<br>
सोऽपि त्वाष्ट्रीं रूपवतीं मनोज्ञां प्राप्य।<br>
तया सह रेमे । सा कतिपयात् कालात् स्वभर्तुरादित्यस्य तापमसहन्ती।<br>
तितुर्गृहं जगाम ८<br>
तामवलोक्य सुतां पितोवाच किं पुत्रि।<br>
तव भर्त्ता सवित स्नेहात् त्वां रक्षत्युत परुष इति ९<br>
एवं पितुर्वचनं।<br>
श्रुत्वा सञ्ज्ञा तं प्रत्युवाच । दग्वाहं भर्तुः।<br>
प्रचण्डतापादिति १०<br>
एवं श्रुत्वा तामाह पिता।<br>
गच्छ पुत्रि भर्तुर्गृहमिति ११<br>
युवतीस्त्रीणां भर्तुः।<br>
शुश्रूषगमेव वर्मः श्रेयान् । अहमपि कतिपयदिवसादागत्यादि-त्यस्योष्णतां।<br>
जामातुरुद्धरिष्यामि १२<br>
इत्युक्ता सा च पुनर्भर्तुर्गृहं प्राप्य।<br>
कतिपयदिवसान्मनुं यमीं यमं चापत्यत्रयमादित्यात् प्रासूत ॥<br>
पुनस्तदुष्णतामसहन्ती छायां भर्तुरपभोगाय।<br>
स्वप्रज्ञाबलेनोत्पाद्य तत्र संस्थाप्य।<br>
गत्वोत्तरकुरूनधिष्ठायाश्वी भूत्वा।<br>
विचचार १३<br>
आदि-त्योऽपि सञ्ज्ञेयमिति मत्वा तस्यां जायां।<br>
पुनरपत्यत्रयमुत्पादयामास १४<br>
मनुं शनैश्चरं तपतीं च ॥<br>
स्वेष्वपत्येषु पक्षपातेन वर्ततीं छायां दृष्ट्वा यमः स्वपितरमाह।<br>
नेयमस्मन्मातेति १५<br>
पितापि तच्छ्रुत्वा भार्यां प्राह ॥<br>
सर्वेष्वपत्येषु सममेव वर्ततामिति १६<br>
पुनरपि स्वेष्वपत्येषु।<br>
स्नेहात्प्रवर्तती छायां दृष्ट्वा यमो यमो च तां।<br>
बहुविधमपीत्थमुवाच । आदित्यसन्निधानात्तूष्णीं बभूवतः १७
ततश्छाया तया शापं दत्तवती । यम त्वं प्रेतराजो भव यमि त्व यमुना नाम।<br>
नदी भवेत् १८<br>
ततः क्रोधादादित्योऽपि छायापुत्रयोः शाप दत्तवान् हे पुत्र।<br>
शनैश्चर त्वं ग्रहो भव क्रूरदृष्टिर्मन्दगामी च पापग्रहस्त्वं च १९
पुत्रि तपती नाम नदी भवेति । अथादित्यो ध्यानमास्थाय सञ्ज्ञा क्व।<br>
स्थितेति विचारयामास २०<br>
स दृष्ट्वानुत्तरकुरुषु।<br>
ध्यानचक्षुषाश्वीभूय विचरन्तीम् । स्वयं।<br>
चाश्वरूपेण तत्र गत्वा तया सह सम्पर्कं कृतवान् २१<br>
तस्यामेवादित्यादश्विनावुत्पन्नौ तयोरतिशयवपुषोः साक्षात् प्रजापतिरागत्य देवत्वं।<br>
यज्ञभागत्वं मुख्यं च देवानां भिषजत्वं दत्त्वा जगाम । आदित्यश्चाश्वरूपं विहाय स्वभार्या सञ्ज्ञां त्वाष्ट्रीं स्वरूपधारिणीं नीत्वा स्वरूपमास्थाय दिवं जगाम २२<br>
विश्वकर्मा चागत्य आदित्यं नामभिः।<br>
स्तुत्वा तदतिशयोष्णतांशतामपशातयामास २३</p>
<p>एवं वः कथिता विप्रा अश्विनोत्पत्तिरुत्तमा।<br>
पुण्या पवित्रा पापघ्नी भरद्वाज महामते २४</p>
<p>आदित्यपुत्रौ भिषजौ सुराणां।<br>
दिव्येन रूपेण विराजमानौ।<br>
श्रुत्वा तयोर्जन्म नरः पृथिव्यां।<br>
भवेत् सुरूपो दिवि मोदते च २५</p>
<p>इति श्रीनरसिंहपुराणे अश्विनोरुत्पत्तिर्नाम अष्टादशोऽध्यायः १८</p>
<p>।<br>
ऊनविशोऽध्यायः।<br>
भरद्वाज उवाच।<br>
यैः स्तुतो नामभिस्तेन सविता विश्वकर्मणा।<br>
तान्यहं श्रोतुमिच्छामि वद सूत विवस्वतः १</p>
<p>सूत उवाच।<br>
तानि मे शृणु नामानि यैः स्तुतो विश्वकर्मणा।<br>
सविता तानि वक्ष्यामि सर्वपापहराणि ते २</p>
<p>आदित्यः सविता सूर्यः खगः पूषागभस्तिमान्।<br>
तिमिरोन्मथनः शम्भुस्त्वष्टा मार्तण्ड आशुगः ३</p>
<p>हिरण्यगर्भः कपिलस्तपनो भास्करो रविः।<br>
अग्निगर्भोऽदितेः पुत्रः शम्भुस्तिमिरनाशनः ४</p>
<p>अंशुमानंशुमाली च तमोघ्नस्तेजसां निधिः।<br>
आतपी मण्डली मृत्युः कपिलः सर्वतापनः ५</p>
<p>हरिर्विश्वो महातेजाः सर्वरत्नप्रभाकरः।<br>
अंशुमाली तिमिरहा ऋग्यजुस्सामभावितः ६</p>
<p>प्राणाविष्करणो मित्रः सुप्रदीपो मनोजवः।<br>
यज्ञेशो गोपतिः श्रीमान् भूतज्ञः क्लेशनाशनः ७</p>
<p>अमित्रहा शिवो हंसो नायकः प्रियदर्शनः।<br>
शुद्धो विरोचनः केशी सहस्रांशुः प्रतर्दनः ८</p>
<p>धर्मरश्मिः पतङ्गश्च विशालो विश्वसंस्तुतः।<br>
दुर्विज्ञेयगतिः शूरस्तेजोराशिर्महायशाः ९</p>
<p>भ्राजिष्णुर्ज्योतिषामीशो विजिष्णुर्विश्वभावनः।<br>
प्रभविष्णुः प्रकाशात्मा ज्ञानराशिः प्रभाकरः १०</p>
<p>आदित्यो विश्वदृग् यज्ञकर्ता नेता यशस्करः।<br>
विमलो वीर्यवानीशो योगज्ञो योगभावनः ११</p>
<p>अमृतात्मा शिवो नित्यो वरेण्यो वरदः प्रभुः।<br>
धनदः प्राणदः श्रेष्ठः कामदः कामरूपधृक् १२</p>
<p>तरणिः शाश्वतः शास्ता शास्त्रज्ञस्तपनः शयः।<br>
वेदगर्भो विभुर्वीरः शान्तः सावित्रिवल्लभः १३</p>
<p>ध्येयो विश्वेश्वरो भर्ता लोकनाथो महेश्वरः।<br>
महेन्द्रो वरुणो धाता विष्णुरग्निर्दिवाकरः १४</p>
<p>एतैस्तु नामाभिः सूर्यः स्तुतस्तेन महात्मना।<br>
उवाच विश्वकर्माणं प्रसन्नो भगवान् रविः १५</p>
<p>भ्रमिमारोप्य मामत्र मण्डलं मम शातय।<br>
त्वद्बुद्धिस्थं मया ज्ञातमेवमौष्ण्यं शमं व्रजेत् १६</p>
<p>इत्युक्तो विश्वकर्मा च तथा स कृतवान् द्विज।<br>
शान्तोष्णः सविता तस्य दुहितुर्विश्वकर्मणः १७</p>
<p>सञ्ज्ञायाश्चाभवद्विप्र भानुस्त्वष्टारमब्रवीत्।<br>
त्वया यस्मात् स्तुतोऽहं वै नाम्नामष्टशतेन च १८</p>
<p>वरं वृणीष्व तस्मात् त्वं वरदोऽहं तवानघ।<br>
इत्युक्तो भानुना सोऽथ विश्वकर्माब्रवीदिदम् १९</p>
<p>वरदो यदि मे देव वरमेतं प्रयच्छ मे।<br>
एतैस्तु नामभिर्यस्त्वां नरः स्तोष्यति नित्यशः २०</p>
<p>तस्य पापक्षयं देव कुरु भक्तस्य भास्कर २१</p>
<p>तेनैवमुक्तो दिनकृत्तथेति।<br>
त्वष्टारमुक्त्वा विरराम भास्करः।<br>
सञ्ज्ञां विशङ्कां रविमण्डलस्थितां।<br>
कृत्वा जगामाथ रविं प्रसाद्य २२</p>
<p>इति श्रीनरसिंहपुराणे एकोनविंशोऽध्यायः १९</p>
<p>।<br>
विंशोऽध्यायः।<br>
साम्प्रतं मारुतोत्पत्तिं वक्ष्यामि द्विजसत्तम।<br>
पुरा देवासुरे युद्धे देवैरिन्द्रा दिभिर्दितेः १</p>
<p>पुत्राः पराभूता दितिश्च विनष्टपुत्रा महेन्द्र दर्पूरं पुत्रमिच्छन्ती।<br>
कश्यपमृषिं स्वपतिमाराधयामास २<br>
स च तपसा सन्तुष्टो गर्भाधानं चकार।<br>
तस्याम् । पुनस्तामेवमुक्तवान् ३<br>
यदि त्वं शुचिः सती शरच्छतमिमं गर्भं।<br>
धारयिष्यसि ततश्च महेन्द्र दर्पयन्ता पुत्रो भविष्यतिं । इत्येवमुक्ता सा।<br>
च तं गर्भं धारयामास ४<br>
इन्द्रो ऽपि तज्ज्ञात्वा वृद्धब्राह्मणरूपेणागत्य।<br>
दितिपार्श्वं स्थितवान् । किञ्चिदूनपूर्णे वर्षशते पादशौयमकृत्वा।<br>
दितिः शयनमारूह्य निद्रा ं! गता ५<br>
सोऽपि लब्धावसरो।<br>
वज्रपाणिस्ततकुक्षिं प्रविश्य वज्रेण तं गर्भ।<br>
सप्तधा चिच्छेद । सोऽपि तेन प्रच्छिद्यमानो रुरोद ६<br>
मा रोदीरिति।<br>
वदन्निन्द्र स्तान् सप्तधैकैकं चिच्छेद ७<br>
सप्तधा ते सर्वे मरुतो।<br>
यतो जातमात्रान्मा रोदीरित्युक्तवान् । महेन्द्र स्य महाया।<br>
अमी मरुतो नाम देवा बभूवुः ८</p>
<p>एवं मुने सृष्टिरियं तवेरिता।<br>
देवासुराणां नरनागरक्षसाम्।<br>
वियन्मुखानामपि यः पठेदिदं।<br>
शृण्वंश्च भक्त्या हरिलोकमेति सः ९</p>
<p>इति श्रीनरसिंहपुराणे विंशतितमोऽध्यायः २०</p>
<p>।<br>
एकोविंशोऽध्यायः।<br>
भरद्वाज उवाच।<br>
अनुसर्गश्च सर्गश्च त्वया चित्रा कथेरिता।<br>
वंसमन्वन्तरे ब्रूहि वंशानुचरितं च मे १</p>
<p>सूत उवाच।<br>
राज्ञां वंशः पुराणेषु विस्तरेण प्रकीर्तितः।<br>
सङ्क्षपात्कथयिष्यामि वंशमन्वन्तराणि ते २</p>
<p>वंशानुचरितं चैव शृणु विप्र महामते।<br>
शृण्वन्तु मुनयश्चमे श्रोतुमागत्य ये स्थिताः ३</p>
<p>आदौ तावद्ब्रह्मा ब्रह्मणो मरीचिः । मरीचेः कश्यपः कश्यपादादित्यः ४<br>
आदित्यान्मनुः । मनोरिक्ष्वाकुः इक्ष्वाकोर्विकुक्षिः ॥<br>
विकुक्षेर्द्योतः द्योताद्वेनो वेनात्पृथुः पृथोः पृथाश्वः ५<br>
पृथाश्वादसङ्ख्याताश्वः । असङ्ख्याताश्वान्मान्धाता ६<br>
मान्धातुः पुरुकुत्सः।<br>
पुरुकुत्साद्दषदो द्दषदादभिशम्भुः ७<br>
अभिशम्भोर्दारुणो दारुणात्सगरः ८<br>
सगराद्धर्यश्वो हर्यश्वाद्धारीतः ९<br>
हारीताद्रो हिताश्वो।<br>
रोहिताश्वादशुमान् । अशुमतो भगीरथः १०<br>
भगीरथात् सौदासः।<br>
सौ दासाच्छत्रुन्दमः ११<br>
शत्रुन्दमादनरण्यः अनरण्याद्दीर्घबाहुः।<br>
दीर्घबाहोरजः १२<br>
अजाद्दशरथः । दशरथाद्रा मः रामाल्लवः।<br>
लवात पद्मः १३<br>
पद्मादनुपर्णः । अनुपर्णाद्वस्त्रपाणिः १४<br>
वस्त्रपाणेः शुद्धोदनः । शुद्धोदनाद्बुधः । बुधादादित्यवंशो निवर्तते १५</p>
<p>सूर्यवंशभवास्ते ते प्राधान्येन प्रकीर्तिताः।<br>
यैरियं पृथिवी भुक्ता धर्मतः क्षत्रियैः पुरा १६</p>
<p>सूर्यस्य वंशः कथतो मया मुने।<br>
समुद्गता यत्र नरेश्वराः पुरा।<br>
मयोच्यमानाञ्छशिनः समाहितः।<br>
शृणुष्व वंशेऽथ नृपाननुत्तमान् १७</p>
<p>इति श्रीनरसिंहपुराणे सूर्यवंशकथनं नामैकविंशोऽध्यायः २१</p>
<p>।<br>
द्वाविंशोऽध्यायः।<br>
सूत उवाच।<br>
सोमवंशं शृणुष्वाथ भरद्वाज महामुने।<br>
पुराणे विस्तरेणोक्तं सङ्क्षेपात् कथयेऽधुना १</p>
<p>आदौ तावद्ब्रह्मा । ब्रह्मणो मानसः पुत्रो मरीचिर्मरीचेर्दाक्षायण्यां कश्यपः २<br>
कश्यपाददितेरादित्यः । आदित्यात्सुवर्णलायां।<br>
मनुः ३<br>
मनो सुरूपायां सोमः । सोमाद्रो हिण्यां बुधः । बुधादिलायां।<br>
पुरूरवाः ४<br>
पुरूरवस आयुः । आयो रूपवत्यां नहुषः ५<br>
नहुषात्।<br>
पितृवत्यां ययातिः । ययातेः शर्मिष्ठायां पूरूः ६<br>
पूरोर्वशदायां।<br>
सम्पातिः । सम्पातेर्भानुदत्तायां सार्वभौमः । सार्वभौमस्य वैदेह्यां।<br>
भोजः ७<br>
भोजस्य लिङ्गायां दुष्यन्तः । दुष्यन्तस्य शकुन्तलायां।<br>
भरतः ८<br>
भरतस्य नन्दायामजमीढः । अजमीढस्य सुदेव्यां पृश्निः ॥<br>
पृश्नेरुग्रसेनायां प्रसरः । प्रसरस्य।<br>
बहुरूपायां शन्तनुः । शन्तनोर्योजनगन्धायां विचित्रवीर्यः ॥<br>
विचित्रवीर्यस्याम्बिकायां पाण्डुः ९<br>
पाण्डोः कुन्तिदेव्यामर्जुनः ॥<br>
अर्जुनात् सुभद्रा यामभिमन्युः १०<br>
अभिमन्योरुत्तरायां परीक्षितः।<br>
। परीक्षितस्य मातृवत्यां जनमेजयः । जनमेजयस्य पुण्यवत्यां शतानीकः ११
शतानीकस्य पुष्पवत्यां सहस्रानीकः । सहस्रानीकस्य मृगवत्यामुदयनः ॥<br>
तस्य वासवदत्तायां नरवाहनः १२<br>
नरवाहनस्याश्वमेधायां क्षमकः ॥<br>
क्षेमकान्ताः पाण्डवाः सोमवंशो निवर्तते १३</p>
<p>य इदं शृणुयान्नित्यं राजवंशमनुत्तमम्।<br>
सर्वपापविशुद्धात्मा विष्णुलोकं स गच्छति १४</p>
<p>यश्चेदं पठते नित्यं श्राद्धे वा श्रावयेत्पितृन्।<br>
वंशानुकीर्तनं पुण्यं पितृणां दत्तमक्षयम् १५</p>
<p>राज्ञां हि सोमस्य मया तवेरिता।<br>
वंशान्कीर्तिर्द्विज पापनांशनी ॥<br>
शृणुष्व विप्रेन्द्र मयोच्यमानं।<br>
मन्वन्तरं चापि चतुर्दशाख्यम् १६</p>
<p>इति श्रीनरसिंहपुराणे सोमवंशानुकीर्तनं नाम द्वाविंशोऽध्यायः २२</p>
<p>।<br>
त्रयोविंशोऽध्यायः।<br>
सूत उवाच।<br>
प्रथमं तावत्स्वायम्भुवं मन्वन्तरं तत्स्वरूपं कथितम् । सर्गादौ।<br>
स्वारोचिषो नाम द्वितीयो मनुः १<br>
तस्मिन् स्वारोचिषे मन्वन्तरे।<br>
विपश्चिन्नाम देवेन्द्र ः! । पारावताः सतुषिता देवाः २<br>
ऊजस्तम्बः।<br>
सुप्राणो दन्तो निरृषभो वरीयानीश्वरः सोमः सप्तर्षयश्रैवम्।<br>
किम्पुरुषाद्याः स्वारोचिषस्य मनोः पुत्रा राजानो भवन्ति ३<br>
तृतीय।<br>
उत्तमो नाम मनु । सुधामानः सत्याः शिवाः प्रतर्दना वंशवर्तिनश्च।<br>
देवाः । पञ्चैते द्वादशगणाः ४<br>
तेषां सुशान्तिरिन्द्र ः! ५<br>
वन्द्याः।<br>
सप्तर्षयोऽभवन् । अत्र परशुचित्राद्या मनोः सुताः ६<br>
चतुर्थस्तामसो।<br>
नाम मनुः । तत्र मन्वन्तरे सुराः पराः सत्याः सुधियश्च सप्तविंशतिका गणाः ७
तत्र भुशुण्डी नाम देवेन्द्र ः! । हिरण्यरोमा देव।<br>
श्रीरूर्ध्वबाहुर्देवबाहुः।<br>
सुधामा ह पर्जन्यो मुनिरित्येते सप्तर्षयः ८<br>
ज्योतिर्धामा पृथुः।<br>
काश्योऽग्निर्धनक इत्येते तामसस्य मनोः पुत्रा।<br>
राजानः ९<br>
पञ्चमो नाम रैवतो मनुः । तस्यान्तरेऽमिता निरता।<br>
वैकुण्ठाः सुमेधस इत्येते देवगणाश्चतुर्दशका गणाः । असुरान्तको।<br>
नाम देवेन्द्र ः! । सप्तकाद्या मनोः सुता राजानो वै बभूवुः १०<br>
शान्तः।<br>
शान्तभयो विद्वांस्तपस्वी मेधावी सुतपाः सप्तर्षयोऽभवन् ११
षष्ठश्चाक्षुषो नाम।<br>
मनुः । पुरुशतद्युम्नप्रमुस्रास्तस्य सुता राजानः । सुशान्ता आप्याः।<br>
प्रसूता भव्याः प्रथिताश्च महानुभावाः लेखाद्याः पञ्चैते ह्यष्टका गणास्तत्र देवाः १२<br>
तेषामिन्द्रो मनोजवः । मेधाः सुमेधा विरजा।<br>
हविष्मानुत्तमो मतिमान्नाम्ना सहिष्णुश्चैते सप्तर्षयः १३<br>
सप्तमो।<br>
वैवस्वतो मनुः साम्प्रतं वर्तते । तस्य पुत्रा इक्ष्वाकुप्रभृतयः क्षत्रिया।<br>
भूभुजा १४<br>
आदित्यविश्ववसुरुद्रा द्या देवाः पुरन्दरोऽत्र देवेन्द्र ः! १५</p>
<p>वशिष्ठः कश्यपोऽत्रिर्जमदग्निर्गौतम विश्वामित्रभरद्वाजाः सप्तर्षयो।<br>
भवन्ति १६<br>
भविष्याणि मन्वन्तराणि कथ्यन्ते । तद्यथा आदित्यात् सञ्ज्ञायां।<br>
जातो यो मनुः पूर्वोक्तश्छायायामुत्पन्नो मनुर्द्वितीयः स तु ॥<br>
पूर्वजस्य सावर्णस्य मन्वन्तरं सावर्णिकमष्टमं शृणु १७<br>
मनुः।<br>
सावर्णोऽष्टमो भविता तत्र सुतपाद्या देवगणास्तेषां बलिरिन्द्रो भविता।<br>
१८<br>
दीप्तिमान् गालवो नामा कृपद्रौ णिव्यासऋष्यशृङ्गाश्च सप्तर्षयो भवितारः।<br>
। विराजोर्वरीयनिर्मोकाद्याः सावर्णस्य मनोः सुता राजानो भविष्यन्ति १९
नवमो दक्षसावर्णिर्मनुर्भविता । धृतिः कीर्तिदीप्तिः केतुः पञ्चहस्तो।<br>
निरामयः पृथुश्रवाद्या दक्षसावर्णा राजानोऽस्य मनोः।<br>
पुत्राः २०<br>
मरीचि गर्भाः सुधर्माणो हविष्मन्तस्तत्र देवताः । तेषामिन्द्रो ऽद्भुतः २१<br>
सवनः कृतिमान् हव्यो वसुमेधातिथिर्ज्योतिष्मानित्येते सप्तर्षयः २२<br>
दशमो ब्रह्म सावर्णिर्मनुर्भविता । विरुद्धादयस्तत्र देवाः । तेषां शान्तिरिन्द्र ः! । हविष्मान् सुकृति ॥<br>
सत्यस्तपोमूर्तिर्नाभागः प्रतिमोकः।<br>
सप्तरुकेतुरित्येते सप्तर्षयः २३<br>
सुक्षेत्र।<br>
उत्तमो भूरिषेणादयो ब्रह्मसावर्णिपुत्रा राजानो भविष्यन्ति २४
एकादशे मन्वन्तरे धर्मसावर्णिको मनुः २५<br>
सिंहसवनादयो देवगणाः । तेषां।<br>
दिवस्पतिरिन्द्र ः! २६<br>
निर्मोहस्तत्त्वदशीं निकम्पो निरुत्साहो धृतिमान्।<br>
रुच्य इत्येते सप्तर्षयः । चित्रसेन विचित्राद्या धर्मसावर्णिपुत्रा।<br>
भूभृतो भविष्यन्ति २७<br>
रुद्र सावर्णिर्भविता द्वादशो मनुः २८<br>
कृतधामा।<br>
तत्रेन्द्रो हरिता रोहिताः सुमनसः सुकर्माणः सुतपाश्च देवाः २९<br>
तपस्वी।<br>
चारुतपास्तपोमूर्तिस्तपोरतिस्तपोधृति-र्ज्योतिस्तप इत्येते सप्तर्षयः।<br>
३०<br>
देववान देवद्रै ष्ठा द्यास्तस्य मनोः सुता भूपाला भविष्यन्ति ३१
त्रयोदशो रुचिर्नाम मनुः । स्रग्वी बाणः सुधर्मा प्रभृतयो।<br>
देवगणाः । तेषामिन्द्र ऋषभो नाम भविता ३२<br>
निश्चितोऽग्नितेजा वपुष्मान्।<br>
धृष्टो वारुणिर्हविष्मान् नहुषो भव्य इति सप्तर्षयः । सुधर्मा।<br>
देवानीकादयस्तस्य मनोः पुत्राः पृथिवीश्वरा भविष्यन्ति ३३
भौमश्चतुर्दशो मनुर्भविता । सुरुचिस्तत्रेन्द्र ः! । चक्षष्मन्तः।<br>
पवित्राः कनिष्ठाभा देवगणाः ३४
अग्निबाहुशुचिशुक्रमाधवशिवाभीम-जितश्वासा।<br>
इत्येते सप्तर्षयः । उरुगम्भीरब्रह्माद्यास्तस्य मनोः सुता।<br>
राजानः ३५<br>
एवं ते चतुर्दश मन्वन्तराणि कथितानि । राजानश्च।<br>
यैरियं वसुधा पाल्यते ३६</p>
<p>मनुः सप्तर्षयो देवा भूपालाश्च मनोः सुताः।<br>
मन्वन्तरे भवेन्त्येते शक्राश्चैवाधिकारिणः ३७</p>
<p>चतुदशभिरेतैस्तु गतैमन्वन्तरैर्द्विज।<br>
सहस्रयुगपर्यन्तः कालो गच्छति वासरः ३८</p>
<p>तावत्प्रमाणा च निशा ततो भवति सत्तम।<br>
ब्रह्मरूपधरः शेते सर्वात्मा नृहरिः स्वयम् ३९</p>
<p>त्रैलोक्यमखिलं ग्रस्ता भगवानादिकृद्विभुः।<br>
स्वमायामास्थितो विप्र सर्वरूपी जनार्दनः ४०</p>
<p>अथ प्रबुद्धो भगवान् यथा पूर्वं तथा पुनः।<br>
युगव्यवस्थां कुरुते सृष्टिं च पुरुषोत्तम ४१</p>
<p>एते तवोक्ता मनवोऽमराश्च।<br>
पुत्राश्च भूपा पुनयश्च सर्वे ॥<br>
विभूतयस्तस्य स्थितौ स्थितस्य।<br>
तस्यैव सर्वं त्वमवेहि विप्र ४२</p>
<p>इति श्रीनरसिंहपुराणे त्रयोविंशोऽध्यायः २३</p>
<p>।<br>
चतुर्विंशोऽध्यायः।<br>
श्रीसूत उवाच।<br>
अतः परं प्रवक्ष्यामि वंशानुचरितं शुभम्।<br>
शृण्वतामपि पापघ्नं सूर्यसोमनृपात्मकम् १</p>
<p>सूर्यवंशोद्भवो यो वै मनुपुत्रः पुरोदितः।<br>
इक्ष्वाकुर्नाम भूपालश्चरितं तस्य मे शृणु २</p>
<p>आसीद् भूमौ महाभाग पुरी दिव्या सुशोभना।<br>
सरयूतीरमासाद्य अयोध्या नाम नामतः ३</p>
<p>अमरावत्यतिशया त्रिंशद्योजनजालिनी।<br>
हस्त्यश्वरथषत्त्योवैर्द्रुमैः कल्पद्रुमप्रभैः ४</p>
<p>प्राकाराट्टप्रतोलीभिस्तोरणैः काञ्चनप्रभैः।<br>
विराजमाना सर्वत्र सुविभक्तचतुष्पथा ५</p>
<p>अनेकभूमिप्रासादा बहुभाण्डसुविक्रया।<br>
पद्मोत्पलशुभैस्तोयैर्वापीभिरुपशोभिता ६</p>
<p>देवतायतनैर्दिव्यैर्वेदघोषैश्च शोभिता।<br>
वीणावेणुमृदङ्गैश्च शब्दैरुत्कृष्टकैर्युता ७</p>
<p>शालैस्तालैर्नालिकेरैः पनसामलजम्बुकैः।<br>
तथैवाम्रकपित्थाद्यैरशोकैरुपशोभिता ८</p>
<p>आरामैर्विविधैर्युक्ता सर्वत्र फलपादपैः।<br>
मल्लिकामालतीजातिपाटलानागचम्पकैः ९</p>
<p>करवीरैः कर्णिकारैः केतकीभिरलङ्कृता।<br>
कदलीलवलीजातिमातुलुङ्गमहाफलैः।<br>
क्वचिच्चन्दनगन्धाद्यैर्नाङ्गेश्च सुशोभिता १०</p>
<p>नित्योत्सवप्रमुदिता गीतवाद्यविचक्षणैः।<br>
नरनारीभिराढ्याभी रूपद्र विणाप्रेक्षणैः ११</p>
<p>नानाजनपदाकीर्णा पताकाध्वजशोभिता।<br>
देवतुल्यप्रभायुक्तैर्नृपपुत्रैश्च संयुता १२</p>
<p>रूपाभिर्वरस्त्रीभिर्देवस्त्रीभिरिवावृता।<br>
विप्रैः सरकविभिर्युक्ता बृहस्पतिसमप्रभैः १३</p>
<p>मणिग्जनैस्तथा पौरैः कल्पवृक्षवरैर्युता।<br>
अश्वैरुच्चैः श्रवस्तुल्यैर्दन्तिभिर्दिग्गजैरिव १४</p>
<p>इति नानाविधैर्भावैरयोध्येन्द्र पुरोसमा।<br>
तां दृष्ट्वा नारदः श्लोकं सभामध्ये पुरोक्तवान् १५</p>
<p>स्वर्ग वै सृजमानस्य व्यर्थं स्यात् पद्मजन्मनः।<br>
जातायोध्याधिका स्वर्गात् कामभोगसमन्विता १६</p>
<p>तामावसदयोध्यां तु स्वभिषिक्तो महीपतिः।<br>
जितवान् सर्वभूपालान् धर्मेण स महाबलः १७</p>
<p>माणिक्यमुकुटैर्युक्तै राजभिर्मण्डलाधिपैः।<br>
नमद्भिर्भक्तिभीतिभ्यां पादौ तस्य किणीकृतौ १८</p>
<p>इक्ष्वाकुरक्षतबलः सर्वशास्त्रविशारदः।<br>
तेजसेन्द्रे ण सदृशो मनोः सूनुः प्रतापवान् १९</p>
<p>धर्मतो न्यायतश्चैव वेदज्ञैर्ब्राह्मणैर्युतः।<br>
पालयामास धर्मात्मा आसमुद्रा ं! महीमिमा २०</p>
<p>अस्त्रैर्जिगाय सकलान् संयुगे भूपतीन् बली।<br>
अवजित्य सुतीक्ष्णैस्तु तन्मण्डलमथाहरत् २१</p>
<p>जितवान् परलोकांश्च क्रतुभिर्भूरिदक्षिणैः।<br>
दानैश्च विविधैर्ब्रह्मन् राजेक्ष्वाकुः प्रतापवान् २२</p>
<p>बाहुद्वयेन वसुधां जिह्वग्रेण सरस्वतीम्।<br>
बभार पद्मामुरसा भक्तिं चित्तेन माधवे २३</p>
<p>सन्तिष्ठतो हरे रूपमुपविष्टं च माधवम्।<br>
शयानमप्यनन्तं तु कारयित्वा पटेऽमलम् २४</p>
<p>त्रिकालं त्रयमाराध्य रूपं विष्णोर्महात्मनः।<br>
गन्धपुष्पादिभिर्नित्यं रेमे दृष्ट्वा पटे हरिम् २५</p>
<p>कृष्णं तं कृष्णमेघाभं भुजगेन्द्र निवासिनम्।<br>
पद्माक्षं पीतवासं च स्वप्नेष्वपि स दृष्टवान् २६</p>
<p>चकार मेघे तद्वर्णे बहुमानमतिं नृपः।<br>
पक्षपातं च तन्नाम्नि मृगे पद्मे च तादृशे २७</p>
<p>दिव्याकृति हरेः साक्षाद् द्र ष्टुं तस्य महीभृतः।<br>
अतीव तृष्णा सञ्जाता अपूर्वैव हि सत्तम २८</p>
<p>तृष्णायां तु प्रवृद्धायां मनसैव हि पार्थिवः।<br>
चिन्तयामास मतिमान् राज्यभोगमसारवत् २९</p>
<p>वेश्मदारसुतक्षेत्रं सन्न्यस्तं येन दुःखदम्।<br>
वैराग्यज्ञानपूर्वेण लोकेऽस्मिन्नास्ति तत्समः ३०</p>
<p>इत्येवं चिन्तयित्वा तु तपस्यासक्तचेतनः।<br>
वसिष्ठं परिपप्रच्छ तत्रोपायं पुरोहितम् ३१</p>
<p>तपोबलेन देवेशं नारायणमजं मुने।<br>
द्र ष्टुमिच्छाम्यहं तत्र उपायं तं वदस्व मे ३२</p>
<p>इत्युक्तः प्राह राजानं तपस्यासक्तमानसम्।<br>
वसिष्ठः सर्वधर्मज्ञः सदा तस्य हिते रतः ३३</p>
<p>यदीच्छसि महाराज द्र ष्टुं नारायणं परम्।<br>
तपसा सुकृतेनेह आराधय जनार्दनम् ३४</p>
<p>केनाप्यतप्ततपसा देवदेवो जनार्दनः।<br>
द्र ष्टुं न शक्यते जातु तस्मात्तं तपसार्चय ३५</p>
<p>पूर्वदक्षिणदिग्भागे सरयूतीरगे नृप।<br>
गालवप्रमुखानां च ऋषीणामस्ति चाश्रमः ३६</p>
<p>पञ्चयोजनमध्वानं स्थानमस्मात्तु पावनम्।<br>
नानाद्रुमलताकीर्णं नानापुष्पसमाकुलम् ३७</p>
<p>स्वमन्त्रिणि महाप्राज्ञे नीतिमत्यर्जुने नृप।<br>
स्वराज्यभारं विन्यस्य कर्मकाण्डमपि द्विज ३८</p>
<p>स्तुत्वाऽऽराध्य गणाध्यक्षमितो व्रज विनायकम्।<br>
तपःसिद्ध्यर्थमन्विच्छंस्तस्मात्तत्र तपः कुरु ३९</p>
<p>तापसं वेषमास्थाय शाकमूलफलाशनः।<br>
ध्यायन्नारायणं देवमिमं मन्त्रं सदा जप ४०</p>
<p>ॐ नमो भगवते वासुदेवाय।<br>
एष सिद्धिकरो मन्त्रो द्वादशाक्षरसञ्ज्ञितः।<br>
जप्त्वैनं मुनयः सिद्धिं परां प्राप्ताः पुरातनाः ४१</p>
<p>गत्वा गत्वा निवर्त्तन्ते चन्द्र सूर्यादयो ग्रहाः।<br>
अद्यापि न निवर्तन्ते द्वादशाक्षरचिन्तकाः ४२</p>
<p>बाह्येन्द्रि यं हृदि स्थाप्य मनः सूक्ष्मे परात्मनि।<br>
नृप सञ्जय तन्मन्त्रं द्र ष्टव्यो मधुसूदनः ४३</p>
<p>इति ते कथितोपायो हरिप्राप्तेस्तपःकृतौ।<br>
पृच्छतः साम्प्रतं भूयो यदीच्छसि कुरुष्व तत् ४४</p>
<p>इत्येवमुक्तो मुनिना स राजा।<br>
राज्यं भुवो मन्त्रिवरे समर्प्य ॥<br>
स्तुत्वा गणेशं सुमनोभिरर्च्य।<br>
गतः पुरात् स्वात्तपसे धृतात्मा ४५</p>
<p>इति श्रीनरसिंहपुराणे इक्ष्वाकुचरित्रे चतुर्विंशोऽध्यायः २४</p>
<p>।<br>
पञ्चविंशोऽध्यायः।<br>
भरद्वाज उवाच।<br>
कथं स्तुतो गणाध्यक्षस्तेन राज्ञा महात्मना।<br>
यथा तेन तपस्तपतं तन्मे वद महामते १</p>
<p>सूत उवाच।<br>
चतुर्थीदिवसे राजा स्नात्वा त्रिषवणं द्विज।<br>
रक्ताम्बरधरो भूत्वा रक्तगन्धानुलेपनः २</p>
<p>सुरक्तकुसुमैर्हृद्यैर्विनायकमथार्चयत्।<br>
रक्तचन्दनतोयेन स्नानपूर्वं यथाविधि ३</p>
<p>विलिप्य रक्तगन्धेन रक्तपुष्पैः प्रपूजयत्।<br>
ततोऽसौ दत्तवान् धूपमाज्ययुक्तं सचन्दनम्।<br>
नैवेद्यं चैव हारिद्रं गुडखण्डघृतप्लुतम् ४</p>
<p>एवं सुविधिना पूज्य विनायकमथास्तवीत्।<br>
इक्ष्वाकुरुवाच।<br>
नमस्कृत्य महादेवं स्तोष्येऽहं तं विनायकम् ५</p>
<p>महागणपतिं शूरमजितं ज्ञानवर्धनम्।<br>
एकदन्तं द्विदन्तं च चतुर्दन्तं चतुर्भुजम् ६</p>
<p>त्र्! यक्षं त्रिशूलहस्तं च रक्तनेत्रं वरप्रदम्।<br>
आम्बिकेयं शूर्पकर्णं प्रचण्डं च विनायकम् ७</p>
<p>आरक्तं दण्डिनं चैव वह्निवक्त्रं हुतप्रियम्।<br>
अनर्चितो विघ्नकरः सर्वकार्येषु यो नृणाम् ८</p>
<p>तं नमामि गणाध्यक्षं भीममुग्रमुमासुतम्।<br>
मदमत्तं विरूपाक्षं भक्तविघ्ननिवारकम् ९</p>
<p>सूर्यकोटिप्रतीकाशं भिन्नाञ्जनसमप्रभम्।<br>
बुद्धं सुनिर्मलं शान्तं नमस्यामि विनायकम् १०</p>
<p>नमोऽस्तु गजवक्त्राय गणानां पतये नमः।<br>
मेरुमन्दररूपाय नमः कैलासवासिने ११</p>
<p>विरूपाय नमस्तेऽस्तु नमस्ते ब्रह्मचारिणे।<br>
भक्तस्तुताय देवाय नमस्तुभ्यं विनायक १२</p>
<p>त्वया पुराण पूर्वेषां देवानां कार्यसिद्धये।<br>
गजरूपं समास्थाय त्रासिताः सर्वदानवाः १३</p>
<p>ऋषीणां देवतानां च नायकत्वं प्रकाशितम्।<br>
यतस्ततः सुरैरग्रे पूज्यसे त्वं भवात्मज १४</p>
<p>त्वामाराध्य गणाध्यक्षं सर्वज्ञं कामरूपिणम्।<br>
कार्यार्थं रक्तकुसुमै रक्तचन्दनवारिभिः १५</p>
<p>रक्ताम्बरधरो भूत्वा चतुर्थ्यामर्चयेज्जपेत्।<br>
त्रिकालमेककालं वा पूजयेन्नियताशनः १६</p>
<p>राजानं राजपत्रं वा राजमन्त्रिणमेव वा।<br>
राज्यं च सर्वविघ्नेश वशं कुर्यात् सराष्ट्रकम् १७</p>
<p>अविघ्नं तपसो मह्यं कुरु नौमि विनायक।<br>
मयेत्थं संस्तुतो भक्त्या पूजितश्च विशेषतः १८</p>
<p>यत्फलं सर्वतीर्थेषु सर्वयज्ञेषु यत्फलम्।<br>
तत्फलं पूर्णमाप्नोति स्तुत्वा देवं विनायकम् १९</p>
<p>विषमं न भवेत्तस्य न च गच्छेत् पराभवम्।<br>
न च विघ्नो भवेत्तस्य जातो जातिस्मरो भवेत् २०</p>
<p>य इदं पठते स्तोत्रं षड्भिर्मासैर्वरं लभेत्।<br>
संवत्सरेण सिद्धिं च लभते नात्र संशयः २१</p>
<p>सूत उवाच।<br>
एवं स्तुत्वा पुरा राजा गणाध्यक्षं द्विजोत्तम।<br>
तापसं वेषमास्थाय तपश्चर्तुं गतो वनम् २२</p>
<p>उत्सृज्य वस्त्रं नागत्वक्सदृशं बहुमूल्यकम्।<br>
कठिनां तु त्वचं वार्क्षीं कट्यां धत्ते नृपोत्तमः २३</p>
<p>तथा रत्नानि दिव्यानि वलयानि निरस्य तु।<br>
अक्षसूत्रमलङ्कारं फलैः पद्मस्य शोभनम् २४</p>
<p>तथोत्तमाङ्गे मुकुटं रत्नहाटकशोभितम्।<br>
त्यक्त्वा जटाकलापं तु तपोऽर्थे बिभृयान्नृपः २५</p>
<p>कृत्वेत्थं स तपोवेषं वसिष्ठोक्तं तपोवनम्।<br>
प्रविश्य च तपस्तेपे शाकमूलफलाशनः २६</p>
<p>ग्रीष्मे पञ्चाग्निमध्यस्थोऽतपत्काले महातपाः।<br>
वर्षाकाले निरालम्बो हेमन्ते च सरोजले २७</p>
<p>इन्द्रि याणि समस्तानि नियम्य हृदये पुनः।<br>
मनो विष्णौ समावेश्य मन्त्रं वै द्वादशाक्षरम् २८</p>
<p>जपतो वायुभक्षस्य तस्य राज्ञो महात्मनः।<br>
आविर्बभूव भगवान् ब्रह्मा लोकपितामहः २९</p>
<p>तमागतमथालोक्य पद्मयोनिं चतुर्मुखम्।<br>
प्रणम्य भक्तिभावेन स्तुत्या च पर्यतोषयत् ३०</p>
<p>नमो हिरण्यगर्भाय जगत्स्रष्ट्रे महात्मने।<br>
वेदशास्त्रार्थविदुषे चतुर्वक्त्राय ते नमः ३१</p>
<p>इति स्तुतो जगत्स्रष्टा ब्रह्मा प्राह नृपोत्तमम्।<br>
तपस्यभिरतं शान्तं त्यक्तराज्यं महासुखम्।<br>
ब्रह्मोवाच।<br>
लोकप्रकाशको राजन् सूर्यस्तव पितामहः ३२</p>
<p>मुनीनामपि सर्वेषां सदा मान्यो मनुः पिता।<br>
कृतवन्तौ तपः पूर्वं तीव्रं पितृपितामहौ ३३</p>
<p>किमर्थं राज्यभोगं तु त्यक्त्वा सर्वं नृपोत्तम।<br>
तपः करोषि घोरं त्वं समाचक्ष्व महामते ३४</p>
<p>इत्युक्तो ब्रह्मणा राजा तं प्रणम्याब्रवीद्वचः।<br>
दृष्टुमिच्छंस्तपश्चर्याबलेन मधुसूदनम् ३५</p>
<p>करोम्येवं तपो ब्रह्मन् शङ्खचक्रगदाधरम्।<br>
इत्युक्तः प्राह राजानं पद्मजन्मा हसन्निव ३६</p>
<p>न शक्यस्तपसा द्र ष्टुं त्वया नारायणो विभुः।<br>
मादृशैरपि नो दृश्यः केशवः क्लेशनाशनः ३७</p>
<p>पुरातनीं पुण्यकथां कथयामि निबोध मे।<br>
निशान्ते प्रलये लोकान् निनीय कमलेक्षणः ३८</p>
<p>अनन्तभोगशयने योगनिद्रा ं! गतो हरिः।<br>
सनन्दनाद्यैर्मुनिभिः स्तूयमानो महामते ३९</p>
<p>तस्य सुप्तस्य नाभौ तु महत्पद्मजायत।<br>
तस्मिन् पद्मे शुभे राजन् जातोऽहं वेदवित्पुरा ४०</p>
<p>ततो भूत्वा त्वधोदृष्टिर्दृष्टवान् कमलेक्षणम्।<br>
अनन्तभोगपर्यङ्के भिन्नाञ्जनिभं हरिम् ४१</p>
<p>अतसीकुसुमाभासं शयानं पीतवाससम्।<br>
दिव्यरत्नविचित्राङ्गं मुकुटेन विराजितम् ४२</p>
<p>कुन्देन्दुसदृशाकारमनन्तं च महामते।<br>
सहस्रफणमध्यस्थैमणिभिर्दीप्तिमत्तरम् ४३</p>
<p>क्षणमात्रं तु तं दृष्ट्वा पुनस्तत्र न दृष्टवान्।<br>
दुःखेन महताऽऽविष्टो बभूवाहं नृपोत्तम ४४</p>
<p>ततो न्ववातरं तस्मात् पद्मनालं समाश्रितः।<br>
कौतूहलेन तं द्र ष्टुं नारायणमनामयम् ४५</p>
<p>ततस्त्वन्विष्य राजेन्द्र सलिलान्ते न दृष्टवान्।<br>
श्रीशं पुनस्तमेवाहं पद्ममाश्रित्य चिन्तयन् ४६</p>
<p>तद्रू पं वासुदेवस्य द्र ष्टुं तेपे महत्तपः।<br>
ततो मामन्तरिक्षस्था वागुवाचाशरीरिणी ४७</p>
<p>वृथा किं क्लिश्यते ब्रह्मन् साम्प्रतं कुरु मे वचः।<br>
न दृश्यो भगवान् विष्णुस्तपसा महतापि ते ४८</p>
<p>सृष्टिं कुरु तदाज्ञप्तो यदि द्र ष्टुमिहेच्छसि।<br>
शुद्धस्फटिकसङ्काशनागपर्यङ्कशायिनम् ४९</p>
<p>यद्दृष्टं शार्ङ्गिणो रूपं भिन्नाञ्जनसमप्रभम्।<br>
प्रतिभानियतं रूपं विमानस्थं महामते ५०</p>
<p>भज नित्यमनालस्यस्ततो द्र क्ष्यसि माधवम्।<br>
तयेत्थं चोदितो राजंस्त्यक्त्वा तप्तमनुक्षणम् ५१</p>
<p>सृष्ट्वान् लोकभूतानां सृष्टिं सृष्ट्वा स्थितस्य च।<br>
आविबभूव मनसि विश्वकर्मा प्रजापतिः ५२</p>
<p>अनन्तकृष्णयोस्तेन द्वे रूपे निर्मिते शुभे।<br>
विमानस्थो यथापूर्वं मया दृष्टो जले नृप ५३</p>
<p>तथैव तं ततो भक्त्या सम्पूज्याहं हरिं स्थितः।<br>
तत्प्रसादात्तपः श्रेष्ठं मया ज्ञानमनुत्तमम् ५४</p>
<p>लब्ध्वा मुक्तिं च पश्यामि अविकारक्रियासुखम्।<br>
तदहं ते प्रवक्ष्यामि हितं नृपवरेश्वर ५५</p>
<p>विसृज्यैतत्तपो घोरं पुरीं व्रज निजां नृप।<br>
प्रजानां पालनं धर्मस्तपश्चैव महीभृताम् ५६</p>
<p>विमानं प्रेषयिष्यामि सिद्धद्विजगणान्वितम्।<br>
तत्राराधय देवेशं बाह्यार्थैरखिलैः शुभैः ५७</p>
<p>नारायणमनन्ताख्ये शयानं क्रतुभिर्यजन्।<br>
निष्कामो नृपशार्दूल प्रजा धर्मेण पालय ५८</p>
<p>प्रसादाद्वासुदेवस्य मुक्तिस्ते भविता नृप।<br>
इत्युक्त्वा ते जगामाथ ब्रह्मलोकं पितामहः ५९</p>
<p>इक्ष्वाकुश्चिन्तयन्नास्ते पद्मयोनिवचो द्विज।<br>
आविर्बभूव पुरतो विमानं तन्महीभृतः ६०</p>
<p>ब्रह्मदत्तं द्विजयुतं माधवानन्तयोः शुभम्।<br>
तं दृष्ट्वा परया भक्त्या नत्वा च पुरुषोत्तमम् ६१</p>
<p>ऋषीन् प्रणम्य विप्रांश्च तदादाय ययौ पुरीम्।<br>
पौरैर्जनैश्च नारीभिर्दृष्टः शोभासमन्वितैः ६२</p>
<p>लाजा विनिक्षिपद्भिश्च नीतो राजा स्वकं गृहम्।<br>
स्वमन्दिरे विशाले तु विमानं वैष्णवं शुभम् ६३</p>
<p>संस्थाप्याराधयामास तैर्द्विजैरर्चितं हरिम्।<br>
महिष्यः शोभना यास्तु पिष्ट्वा तु हरिचन्दनम् ६४</p>
<p>मालां कृत्वा सुगन्धाढ्यां प्रीतिस्तस्य ववर्ध ह।<br>
पौराः कर्पूर श्रीखण्डं कुङ्कुमाद्यगुरुं तथा ६५</p>
<p>कृत्स्नं विशेषतो वस्त्रं महिषाख्यं च गुग्गुलम्।<br>
पुष्पाणि विष्णुयोग्यानि ददुरानीय भूपतेः ६६</p>
<p>विमानस्थं हरिं पूज्य गन्धपुष्पादिभिः क्रमात्।<br>
त्रिसन्ध्यं परया भक्त्या जपैः स्तोत्रैश्च वैष्णवैः ६७</p>
<p>गीतैः कोलाहलैः शब्दैः शङ्खवादित्रनादितैः।<br>
प्रेक्षणैरपि शास्त्रोक्तैः प्रीतैश्च निशि जागरैः ६८</p>
<p>कारयामास सुचिरमुत्सवं परमं हरेः।<br>
यागैश्च तोषयित्वा तं सर्वदेवमयं हरिम् ६९</p>
<p>निष्कामो दानधर्मैश्च परं ज्ञानमवाप्तवान्।<br>
यजन् यज्ञं महीं रक्षन् स कुर्वन् केशवार्चनम् ७०</p>
<p>उत्पाद्य पुत्रान् पित्रर्थं ध्यानात्त्यक्त्वा कलेवरम्।<br>
ध्यायन् वै केवलं ब्रह्म प्राप्तवान् वैष्णवं पदम् ७१</p>
<p>अजं विशोकं विमलं विशुद्धं।<br>
शान्तं सदानन्दचिदात्मकं ततः।<br>
विहाय संसारमनन्तदुःखं।<br>
जगाम तद्विष्णुपदं हि राजा ७२</p>
<p>इति श्रीनरसिंहपुराणे इक्ष्वाकुचरिते पञ्चविंशोऽध्यायः २५</p>
<p>।<br>
षड्विंशोऽध्यायः।<br>
श्रीसूत उवाच।<br>
इक्ष्वाकोर्विकुक्षिनामपुत्रः । स तु सिद्धे पितरि महर्षिभिरभिषिक्तो।<br>
धर्मेण पृथिवीं पालयन् विमानस्थमनन्तभोगशायिनमच्युतमाराध्य।<br>
यागैरपि देवानिष्ट्वा स्वपुत्रं राज्ये सुबाहुमभिषिच्य दिवमारुरोह ॥<br>
सुबाहोर्भ्राजमानादुद्योतोऽभिगीयते । स तु सप्तद्वीपां पृथ्वीं धर्मेण।<br>
पालयित्वा भक्तिं परां नारायणं पितामहवत्कृत्वा।<br>
क्रतुभिर्भूरि-दक्षिणैर्यज्ञेश्वरं।<br>
निष्कामेन मनसेष्ट्वा नित्यं निरञ्जनं निर्विकल्पं परं।<br>
ज्योतिरमृताक्षरं परमात्मरूपं ध्यात्वा हरिमनन्तं च परमाराध्य।<br>
स्वर्गलोकं गतः १<br>
तस्य युवनाश्वो युवनाश्वस्य च मान्धाता पुत्रोऽभवत् । स।<br>
चाभिषिक्तो महर्षिभिर्निसर्गादव विष्णुभक्तोऽनन्तशयनमच्युतं।<br>
भक्त्याऽऽराधयन् यागैश्च विविधैरिष्ट्वा।<br>
सप्तद्वीपवतीं पृथिवीं परिपाल्य।<br>
दिवं गतः २<br>
यस्यैष श्लोको गीयते ॥<br>
यावत्सूर्य उदेति स्म यावच्च प्रतितिष्ठति।<br>
सर्वं तद्यौवनाश्वस्य मान्धातुः क्षेत्रमुच्यते ३</p>
<p>तस्य पुरुकुश्योऽभवद् येन देवा ब्राह्मणाश्च यागदानैः सन्तुष्टाः।<br>
४<br>
पुरुकुश्याद् दृषदो दृषदादभिशम्भुः । अभिशम्भोर्दारुणो।<br>
दारुणात्सगरः ५<br>
सगराद्धर्यश्वो हर्यश्वाद्धारीतो हारीताद्रो हिताश्वः ॥<br>
रोहिताश्वादंशुमान् ६<br>
अंशुमतो भगीरथः । येन महता तपसा पुरा।<br>
दिवो गङ्गा अशेषकल्मषनाशिनी चतुर्विधपुरुषार्थदायिनी भुवमानीता ॥<br>
अस्थिशर्कराभूताः कपिलमहर्षिनिर्दग्धाश्च गुरवः।<br>
सगराख्या गङ्गातोयसंस्पृष्टा दिवमारापिताः । भगीरथात् सौदासः।<br>
सौदासात् सत्रसवः ७<br>
सत्रसवादनरण्योऽनरण्याद्दीर्घबाहुः ८
दीर्घबाहोर-जोऽजाद्दशरथः । तस्य गृहे।<br>
रावणविनाशार्थं साक्षान्नारायणो-ऽवतीर्णोरामः ९<br>
स तु पितृवचनाद्।<br>
भ्रातृभार्यासहितो दण्डकारण्यं प्राप्य तपश्चार । वने।<br>
रावणापहृतभार्यो भ्रात्रा सह।<br>
दुःखितोऽ-नेककोटिवानरनायकसुग्रीवसहायो।<br>
महोदधौ सेतुं निबध्य तैर्गत्वा लङ्कां रावणं देवकण्टकं सबान्धवं हत्वा।<br>
सीतामादाय पुनरयोध्यां प्राप्य भरताभिषिक्तो विभीषणाय।<br>
लङ्काराज्यं विमानं वा दत्त्वा तं प्रेषयामास । स तु।<br>
परमेश्वरो विमानस्थो विभीषणेन नीयमानो लङ्कायामपि राक्षसपुर्यां।<br>
वस्तुमनिच्छन् पुण्यारण्यं तत्र स्थापितवान् १०
तन्निरीक्ष्य तत्रैव महाहिभोगशयने भगवान् शेते । सोऽपि।<br>
विभीषणस्ततस्तद्विमानं नेतुमसमर्थः तद्वचनात् स्वां।<br>
पुरीं जगाम ११</p>
<p>नारायणसन्निधानान्महद्वैष्णवं क्षेत्रमभवदद्यापि दृश्यते । रामाल्लवो।<br>
लवात्पद्मः पद्मादृतुपर्ण ऋतुपर्णादस्त्रपाणिः । अस्त्रपाणेः शुद्धोदनः।<br>
शुद्धोदनाद्बुद्धः । बुद्धाद्वंशो निर्वतते १२</p>
<p>एते महीपा रविवंशजास्तव।<br>
प्राधान्यतस्ते कथिता महाबलाः ॥<br>
पुरातनैर्यैर्वसुधा प्रपालिता।<br>
यज्ञक्रियाभिश्च दिवौकसैर्नृपैः १३</p>
<p>इति श्रीनरसिंहपुराणे सूर्यवंशानुचरितं नाम षड्विंशोऽध्यायः २६</p>
<p>।<br>
सप्तविंशोऽध्यायः।<br>
सूत उवाच।<br>
अथ सोमवंशोद्भवानां भूभुजां सङ्क्षेपेण चरितमुच्यते १<br>
आदौ।<br>
तावत् समस्तं त्रैलोक्यं कुक्षौ कृत्वा एकार्णवे महाम्भसि नागभोगशयने।<br>
२<br>
ऋङ् भयो यजुर्मयः साममयोऽथर्वमयो भगवान्नारायणो योगनिद्रा ं! समारेभे । तस्य सुप्तस्य नाभो महापद्मजायत । तस्मिन् पद्मे।<br>
चतुर्मुखो ब्रह्माभवत् ३<br>
तस्य ब्रह्मणो मानसः पुत्रोऽत्रिरभवत् ॥<br>
अत्रेरनसूयायां सोमः । स तु प्रजापतेर्दक्षस्य त्रयस्त्रिंशत्कन्या।<br>
रोहिण्याद्या भार्यार्थं गृहीत्वा प्रियायां ज्येष्ठायां विशेषात्।<br>
प्रसन्नमनाः।<br>
रोहिण्यां बुधं पुत्रमुत्पादयामास ४<br>
बुधोऽपि सर्वशास्त्रज्ञः प्रतिष्ठाने।<br>
पुरेऽवसत् । इलायां पुरूरवसं पुत्रमुत्पादयामास । तस्यातिशयरूपान्वितस्य।<br>
स्वर्गभोगान् विहाय उर्वशी बहुकालं भार्या बभूव ५<br>
पुरूरवसः।<br>
उर्वश्यामायुः पुत्रो जज्ञे । स तु राज्यं धर्मतः।<br>
कृत्वा दिवमारुरोह ६<br>
आयो रूपवत्यां नहुषः पुत्रोऽभवत् ॥<br>
येनेन्द्र त्वं प्राप्तम् । नहुषस्यापि पितृमत्यां।<br>
ययातिः ७<br>
यस्य वंशजा वृष्णषः । ययातेः शर्मिष्ठायां पूरुरभवत्।<br>
८<br>
पूरोर्वंशदायां संयातिः पुत्रोऽभवत् । यस्य पृथिव्यां सम्पन्नाः सर्वे।<br>
कामाः ९<br>
संयातेर्भानुदत्तायां सार्वभौमः । स तु सर्वां पृथिवीं धर्मेण।<br>
परिपालयन्नरसिंहं भगवन्तमाराध्य यागदानैः सिद्धिमाप १०<br>
तस्य।<br>
सार्वभौमस्य वैदेह्यां भोजः । यस्य वंशे पुरा।<br>
देवासुरसङ्ग्रामे विष्णुचक्रहतः कालनेमिः कंसो भूत्वा।<br>
वृष्णिवंशजेन वासुदेवेन घातितो निधनं गतः ११<br>
तस्य भोजस्य कलिङ्गायां।<br>
दुष्यन्तः । स तु नरसिंहं भगवन्तमाराध्य।<br>
तत्प्रसादा-न्निष्कण्टकं राज्यं।<br>
धर्मेण कृत्वा दिवं प्राप्तवान् । दुष्यन्तस्य।<br>
शकुन्तलायां भरतः । स तु धर्मेण राज्यं कुर्वन् क्रतुभिर्भूरिदक्षिणैः।<br>
सर्वदेवतामयं भगवन्तमाराध्य निवृत्ताधिकारो ब्रह्मध्यानपरो वैष्णवे।<br>
परे ज्योतिषि लयमवाप १२<br>
भरतस्य आनन्दायामजमीढः । स च परमवैष्णवो।<br>
नरसिंहमाराध्य जातपुत्रो धर्मेण कृतराज्यो।<br>
विष्णुपुरमारुरोह १३<br>
अजमीढस्य सुदेव्यां वृष्णिः।<br>
पुत्रोऽभवत् । सोऽपि बहुवर्षं धर्मेण राज्यं कुर्वन्।<br>
दुष्टनिग्रहं शिष्टपरिपालनं सप्तद्वीपां वशे चक्रे ॥<br>
वृष्णेरुग्रसेनायां प्रत्यञ्चः पुत्रो बभूव १४<br>
सोऽपि धर्मेण मेदिनीं।<br>
पालयन् प्रतिसंवत्सरं ज्योतिष्टोमं चकार । निर्वाणमपि लब्धवान् ॥<br>
प्रत्यञ्चस्य बहुरूपायां शान्तनुः १५<br>
तस्य।<br>
देवदत्तस्यन्दनारोहणमशक्यं बभूव पुरतः शक्यं च १६</p>
<p>इति श्रीनरसिंहपुराणे सोमवंशवर्णनं नाम सप्तविंशोऽध्यायः २७</p>
<p>।<br>
अष्टविंशोऽध्यायः।<br>
भरद्वाज उवाच।<br>
स्यन्दनारोहणे पूर्वमशक्तिः शान्तनोः कथम्।<br>
प्रश्चाच्छक्तिः कथं चासीत् तस्य वै तद्वदस्व नः १</p>
<p>सूत उवाच।<br>
भरद्वाज शृणुष्वैतत् पुरावृत्तं वदामि ते।<br>
सर्वपापहरं तद्धि चरितं शान्तनोर्नृणाम् २</p>
<p>बभूव शान्तनुर्भक्तो नरसिंहतनौ पुरा।<br>
नारदोक्तविधानेन पूजयामास माधवम् ३</p>
<p>नरसिंहस्य देवस्य निर्माल्यं तेन लङ्घितम्।<br>
राज्ञा शान्तनुना विप्र तस्मात् स्यन्दनमुत्तमम् ४</p>
<p>देवदत्तं तदारोढुमशक्तस्तत्क्षणादभूत्।<br>
किमियं मे गतिर्भग्ना सहसा वै रथात्ततः ५</p>
<p>दुःखं चिन्तयतस्तस्य सम्प्राप्तो नारदः किल।<br>
किं विषण्णः स्थितो राजन्निति पृष्टः स शान्तनुः ६</p>
<p>नारदैतन्न जानामि गतभङ्गस्य कारणम्।<br>
इत्युक्तो नारदो ध्यात्वा ज्ञात्वा तत्कारणं ततः ७</p>
<p>शान्तनुं प्राह राजानं विनयेन यतः स्थितः।<br>
यत्र क्वापि त्वया राजन्नरसिंहस्य वै ध्रुवम् ८</p>
<p>निर्माल्यो लङ्घितस्तस्माद्र थारोहणकर्मणि।<br>
गतिर्भग्ना महाराज श्रूयतामत्र कारणम् ९</p>
<p>अन्तर्वेद्यां पुरा राजन्नासीत्कश्चिन्महामतिः।<br>
मालाकारो रविर्नाम्ना तेन वृन्दावनं कृतम् १०</p>
<p>विविधानि च पुष्पार्थं वनानि सुकृतानि वै।<br>
मल्लिकामालतीजातिबकुलादीनि सर्वशः ११</p>
<p>प्राकारमुच्छ्रितं तस्य स्वभूमौ चापि विस्तृतम्।<br>
क्षलङ्घ्यमप्रवेश्यं च कृत्वा चक्रे स्वकं गृहम् १२</p>
<p>गृहं प्रविश्य तद्द्वारं भवेन्नान्यत्र सत्तम।<br>
एवं कृत्वा तु वसतो मालाकारस्य धीमतः १३</p>
<p>पुष्पितं तद्वनं त्वासीद् गन्धामोदितदिङ्मुखम्।<br>
भार्यया सह पुष्पाणि समाहृत्य दिने दिने १४</p>
<p>कृत्वा मालां यथान्यायं नरसिंहस्य नित्यशः।<br>
ददौ काश्चिद् द्विजेभ्यश्च काश्चिद्विक्रीय पोषणम् १५</p>
<p>चक्रे समात्प्रजीवी च भार्यादेरात्मनस्तथा।<br>
अथ स्वर्गादुपागम्य इन्द्र पुत्रो रथेन वै १६</p>
<p>अप्सरोगणसंयुक्तो निशि पुष्पाणि संहरेत्।<br>
तद्गन्धलिप्सुः सर्वाणि विचित्याहृत्य गच्छति १७</p>
<p>दिने दिने हृते पुष्पे मालाकारोऽप्यचिन्तयत्।<br>
नान्यद् द्वारं वनस्यास्यालङ्घ्यप्राकारमुन्नतम् १८</p>
<p>समस्तपुष्पजातस्य हरणे निशि वै नृणाम्।<br>
अहं शक्तिं न पश्यामि किमिदं नु परीक्षये १९</p>
<p>इति सञ्चिन्त्य मेधावी जाग्रदात्रौ वने स्थितः।<br>
तथैवागत्य पुष्पाणि सङ्गृहीत्वा गतः पुमान् २०</p>
<p>तं दृष्ट्वा दुःखितोऽतीव माल्यजीवी वनेऽभवत्।<br>
ततो निद्रा ं! गतः स्वप्ने दृष्टवांस्तं नृकेसरिम् २१</p>
<p>तद्वाक्यं श्रुतवांश्चैवं निर्माल्यं मम पुत्रक।<br>
आनीय क्षिप्यतां क्षिप्रं पुष्पारामसमीपतः २२</p>
<p>इन्द्र पुत्रस्य दुष्टस्य नान्यदस्ति निवारणम्।<br>
इति श्रुत्वा हरेर्वाक्यं नरसिंहस्य धीमतः २३</p>
<p>बुद्ध्वाऽऽनीय तु निर्माल्यं तथा चक्रे यथोदितम्।<br>
सोऽप्यागत्य यथापूर्वं रथेनालक्षितेन तु २४</p>
<p>रथादुत्तीर्य पुष्पाणि विचिन्वस्तद्भुविस्थितम्।<br>
निर्माल्यं लङ्घयामास इन्द्र सूनुरनिष्टकृत् २५</p>
<p>ततस्तस्य न शक्तिः स्याद्र थारोहणकर्मणि।<br>
उक्तः सारर्थिना चैव रथस्यारोहणे तव २६</p>
<p>नरसिंहस्य निर्माल्यलङ्घने नास्ति योग्यता।<br>
गच्छामि दिवमेवाहं त्वं भूम्यां वसमाऽऽरुह २७</p>
<p>तेनैवमुक्तो मतिमांस्तमाह हरिनन्दनः।<br>
पापस्य नोदनं त्वत्र कर्मणा येन मे भवेत् २८</p>
<p>तदुक्त्वा गच्छ नाकं त्वं कर्मास्मान् सारथे द्रुतम्।<br>
सारथिरुवाच।<br>
रामसत्रे कुरुक्षेत्रे द्वादशाब्दे तु नित्यशः २९</p>
<p>द्विजोच्छिष्टापनयनं कृत्वा त्वं शुद्धिमेष्यसि।<br>
इत्युक्त्वासौ गतः स्वर्गं सारथिर्देवसेवितम् ३०</p>
<p>इन्द्र सूनुः कुरुक्षेत्रं प्राप्तः सारस्वतं तटम्।<br>
रामसत्रे तथा कुर्याद्द्विजोच्छिष्टस्य मार्जनम् ३१</p>
<p>पूर्णे द्वादशमे र्वे तमूचुः शङ्किता द्विजाः।<br>
कस्त्वं ब्रूहि महाभाग नित्यमुच्छिष्टमार्जकः ३२</p>
<p>न भुञ्जसे च नः सत्रे शङ्का नो महती भवेत्।<br>
इत्युक्तः कथयित्वा तु यथावृत्तमनुक्रमात् ३३</p>
<p>जगाम त्रिदिवं क्षिप्रं रथेन तनयो हरेः।<br>
तस्मात्त्वमपि भूपाल ब्राह्मणोच्छिष्टमादरात् ३४</p>
<p>मार्जनं कुरु रामस्य सत्रे द्वादशवार्षिके।<br>
ब्राह्मणेभ्यः परं नास्ति सर्वपापहरं परम् ३५</p>
<p>एवं कृते देवदत्तस्यन्दनारोहणे गतिः।<br>
भविष्यति महीपाल प्रायश्चित्ते कृते तव ३६</p>
<p>अत ऊर्ध्वं च निर्माल्यं मा लङ्घय महामते।<br>
नरसिंहस्य देवस्य तथान्येषां दिवौकसाम् ३७</p>
<p>इत्युक्तः शान्तनुस्तेन ब्राह्मणोच्छिष्टमार्जनम्।<br>
कृतवान् द्वादशाब्दं तु आरुरोह रथं च तम् ३८</p>
<p>एवं पूर्वमशक्तिः स्याद् रथारोहे महीक्षितः।<br>
पश्चात्तस्यैव विप्रेन्द्र शक्तिरेवमजायत् ३९</p>
<p>एवं ते कथितो विप्र दोषो निर्माल्यलङ्घने।<br>
पुण्यं तथा द्विजानां तु प्रोक्तमुच्छिष्टमार्जने ४०</p>
<p>भक्त्या द्विजोच्छिष्टमिहापमार्जयेच्छुचिर्नरो यः सुसमाहितात्मा ॥<br>
स पापबन्धं प्रविहाय भुङ्क्ते।<br>
गवां प्रदानस्य फलं दिवि स्थितः ४१</p>
<p>इति श्रीनरसिंहपुराणे शन्तनुचरितं नामाष्टविंशोऽध्यायः २८</p>
<p>।<br>
एकोनत्रिंशोऽध्यायः।<br>
श्रीसूत उवाच।<br>
शन्तनोर्योजनगन्धायां विचित्रवीर्यः । स तु हस्तिनापुरे स्थित्वा।<br>
प्रजाः स्वधर्मेण पालयन् देवांश्च यागैः पितॄंश्च श्राद्धैः सन्तर्प्य।<br>
सञ्जातपुत्रो दिवमारुरोह १<br>
विचित्रवीर्यस्याम्बालिकायां पाण्डुः।<br>
पुत्रो जज्ञे । सोऽपि राज्यं धर्मतः कृत्वा मुनिशापाच्छरीरं विहाय।<br>
देवलोकमवाप । तस्य पाण्डोः कुन्तिदेव्यामर्जुनः २<br>
स तु महता।<br>
तपसा शङ्करं तोषयित्वा पाशुपतमस्त्रमवाप्य त्रिविष्टपाधिपतेः शत्रून्।<br>
निवातकवचान् दानवान् हत्वा खाण्डववनमग्नेर्यथारुचि निवेद्य।<br>
तृप्ताग्नितो दिव्यान् वरानवाप्य सुयोधनेन हृतराज्यो धर्मभीमनकुलसहदेवद्रौ पदीसहितो विराटनगरेऽज्ञातवासं चरित्वा गोग्रहे च भीष्मद्रो णकृपदुर्योधनकर्णादीन् जित्वा समस्तगोमण्डलं निवर्तयित्वा।<br>
भ्रातृभिः सह विराटराजकृतपूजो वासुदेवसहितः कुरुक्षेत्रे धार्तराष्ट्रैर्बहुबलैर्युद्धं कुर्वन् भीष्मद्रो णकृपशल्यकर्णादिभिर्भूरिपराक्रमैः।<br>
क्षत्रियैर्नानादेशागतैरनेकैरपि राजपुत्रैः सह।<br>
दुर्योधनादीन् धार्तराष्ट्रान् हत्वा स्वराज्यं।<br>
प्राप्य धर्मेण राज्यं परिपाल्य भ्रातृभिः सह मुदितो।<br>
दिवमारुरोह ३<br>
अर्जुनस्य सुभद्रा यामभिमन्युः । येन भारतयुद्धे च क्रव्यूहं।<br>
प्रविश्यानेकभूभुजो निधनं प्रापिताः ४<br>
अभिमन्योरुत्तरायां परीक्षितः ॥<br>
सोऽप्यभिषिक्तो वनं गच्छता धमैपुत्रेण राज्यं कृत्वा राजपुत्रो नाकं।<br>
सम्प्राप्य रेमे ५<br>
परीक्षितान्मातृवत्यां जनमेजयः । येन।<br>
ब्रह्महत्यावारणार्थं महाभारतं।<br>
व्यासशिष्याद्वैशम्पायनात् साद्यन्तं श्रुतम् ६<br>
राज्यं च।<br>
धर्मतः कृत्वा दिवमारुरोह । जनमेजयस्य पुष्पवत्यां शतानीकः ७<br>
स तु धर्मेण।<br>
राज्यं कुर्वन् संसारदुःखाद्विरक्तः शौनकोपदेशेन क्रियायोगेन स।<br>
फललोकनाथं विष्णुमाराध्य निष्कामो वैष्णवं पदमवाप । तस्य।<br>
शतानीकस्य फलवत्यां सहस्रानीकः ८<br>
स तु बाल एवाभिषिक्तो नरसिंहेऽत्यन्तं।<br>
भक्तिमानभवत् । तस्य चरितमुपरिष्टाद् भविष्यति ९<br>
सहस्रानीकस्य।<br>
मृगवन्त्यामुदयनः । सोऽपि राज्यं कृत्वा धर्मतो।<br>
नारायणमाराध्य तत्पुरमवाप १०<br>
उदयनस्य वासवदत्तायां नरवाहनः । स तु।<br>
यथान्यायं राज्यं कृत्वा दिवमवाप । नरवाहनस्याश्वमेधदत्तायां।<br>
क्षेमकः ११<br>
स च राज्यस्थः प्रजाः परिपाल्य म्लेच्छाभिभूते जगति ज्ञानबलात्।<br>
कलापग्राममाश्रितः।<br>
१२</p>
<p>यः श्रद्दधानः पठते शृणोति वा।<br>
हरौ च भक्तिं चरितं महीभृताम्।<br>
स सन्ततिं प्राप्य विशुद्धकर्मकृद्।<br>
दिवं समासाद्य वसेच्चिरं सुखी १३</p>
<p>इति श्रीनरसिंहपुराणे शन्तनुसन्तति वर्णनं नाम।<br>
एकोनत्रिंशोऽध्यायः २९</p>
<p>।<br>
त्रिंशोऽध्यायः।<br>
श्रीसूत उवाच।<br>
अतः परं प्रवक्ष्यामि भूगोलं द्विजसत्तमाः।<br>
सङ्क्षेपात् पर्वताकीर्णं नदीभिश्च समन्ततः १</p>
<p>जम्बुप्लक्षशाल्मलकुशक्रौञ्चशाकपुष्करसञ्ज्ञाः सप्त द्वीपाः ॥<br>
लक्षयोजनप्रमाणाज्जम्बुद्वीपादुत्तरोत्तरद्विगुणाः ॥ लवणेक्षुरससुरासर्पिर्दधिदुग्धस्वच्छोदकसञ्ज्ञैः परस्परं द्विगुणैः सप्तसमुद्रै।<br>
र्वलयाकारैस्ते।<br>
द्वीपाः परिधिष्ठिताः २<br>
योऽसौ मनुपुत्रः प्रियव्रतो नाम स।<br>
सप्तद्वीपाधिपतिर्बभूव । तस्य अग्नीध्रादयो दश पुत्रा बभूवुः ३</p>
<p>त्रयः प्रव्रजिताः । शिष्टानां सप्तानां सप्तद्वीपाः पित्रा दत्ताः । तत्र।<br>
जम्बुद्वीपाधिपतेरग्नीध्रस्य नव पुत्रा जाताः ४</p>
<p>नाभिः किम्पुरुषश्चैव हरिवर्ष इलावृतः।<br>
रम्यो हिरण्ययश्चैव कुरुर्भद्र श्च केतुमान् ५</p>
<p>नववर्षाः विभज्य पुत्रेभ्यः पित्रा दत्ता वनं प्रविशता । अग्नीध्रीयं।<br>
हिमाह्वयम् । यस्याधिपतिर्नाभः ऋषभः पुत्रो बभूव ६</p>
<p>ऋषभाद् भरतो भरतेन चिरकालं धर्मेण पालितत्वादिदं भारतं।<br>
वर्षमभूत् । इलावृतस्य मध्ये मेरुः सुवर्णमयश्चतुरशीतिसहस्राणि योजनानि।<br>
तस्योच्छ्रायः । षोडशसहस्रमप्यधस्तादवगाढः । तद्द्विगुणो मूर्ध्नि।<br>
विस्तारः ७<br>
तन्मध्ये ब्रह्मणः पुरी । ऐन्द्र या!मिन्द्र स्य चामरावती ॥<br>
आग्नेय्यामग्नेस्तेजोवती । याम्यां यमस्य संयमनी । नैरृत्यां।<br>
निरृतेर्भयङ्करी । वारुण्यां वरुणस्य विश्वावती ॥<br>
वायव्यां वायोर्गन्धवती । उदीच्यां सोमस्य विभावरीति । नववर्षान्वितं।<br>
जम्बूद्वीपं पुण्यपर्वतैः पुण्यनदीभिरन्वितम् ८
किम्पुरुषादीन्यष्टवर्षाणि।<br>
पुण्यवतां भोगस्थानानि साक्षाद् भारतवर्षमेकं कर्मभूमिश्चातुर्वर्ण्ययुतम् ९</p>
<p>तत्रैव कर्मभिः स्वर्गं कृतैः प्राप्स्यन्ति मानवाः।<br>
मुक्तिश्चात्रैव निष्कामैः प्राप्यते ज्ञानकर्मभिः।<br>
अधोगतिमितो विप्र यान्ति वै पापकारिणः १०</p>
<p>ये पापकारिणस्तान् विद्धि पातालतले नरके कोटिसमन्वितान्।<br>
११<br>
अथ सप्त कुलपर्वताः कथ्यन्ते । महेन्द्रो मलयः शुक्तिमान्।<br>
ऋष्यमूकः सह्यपर्वतो विन्ध्यः पारियात्रः । इत्येते भारते कुलपर्वताः।<br>
१२<br>
नर्मदा सुरसा ऋषिकुल्या भीमरथी कृष्णा वेणी चन्द्र भागा।<br>
ताम्रपर्णा इत्येताः सप्त नद्यः । गङ्गा यमुना गोदावरी तुङ्गभद्रा कावेरी।<br>
सरयूरित्येता महानद्यः पापÞयः १३</p>
<p>जम्बुनाम्ना च विख्यातं जम्बुद्वीपमिदं शुभम्।<br>
लक्षयोजनविस्तीर्णमिदं श्रेष्ठं तु भारतम् १४</p>
<p>ऋक्षद्वीपादिपुण्या जनपदाः । निष्कामा ये स्वधर्मेण नरसिंहं।<br>
यजन्ति ते तत्र निवसन्ति । अधिकारक्षयान्मुक्तिं च प्राप्नुवन्ति १५</p>
<p>जम्ब्वाद्याः स्वादूदकान्ताः सप्त पयोधयः । ततः परा हिरण्मयी भूमिः।<br>
। ततो लोकालोकपर्वतः एष भूर्लोकः १६</p>
<p>अस्योपरि अन्तरिक्षलोकः।<br>
खेचराणां रम्यस्तदूर्ध्व स्वर्गलोकः १७</p>
<p>स्वर्गस्थानं महापुण्यं प्रोच्यमानं निबोधत।<br>
भारते कृतपुण्यानां देवानामपि चालयम् १८</p>
<p>मध्ये पृथिव्यामद्री न्द्रो भास्वान् मेरुर्हिरण्मयः।<br>
योजनानां सहस्राणि चतुराशीतिमुच्छ्रितः १९</p>
<p>प्रविष्टः षोडशाधस्ताद्धरण्यां धरणीधरः।<br>
तावत्प्रमाणा पृथिवी पर्वतस्य समन्ततः २०</p>
<p>तस्य शृङ्गत्रयं मूर्ध्नि स्वर्गो यत्र प्रतिष्ठितः।<br>
नानाद्रुमलताकीर्णं नानापुष्पोपशोभितम् २१</p>
<p>मध्यमं पश्चिमं पूर्वं मेरोः शृङ्गाणि त्रीणि वै।<br>
मध्यमं स्फाटिकं शृङ्गं वैदूर्यमणिकामयम् २२</p>
<p>इन्द्र नीलमयं पूर्वं माणिक्यं पश्चिमं स्मृतम्।<br>
योजनानां सहस्राणि नियुतानि चतुर्दश २३</p>
<p>उच्छ्रितं मध्यमं शृङ्गं स्वर्गो यत्र त्रिविष्टपः।<br>
अप्रभान्तरितं शृङ्गं मूर्ध्नि छत्राकृति स्थितम् २४</p>
<p>पूर्वमुत्तरशृङ्गाणामन्तरं मध्यमस्य च।<br>
त्रिविष्टपे नाकपृष्ठे ह्यप्सराः सन्ति निर्वृताः २५</p>
<p>आनन्दोऽथ प्रमोदश्च स्वर्गशृङ्गे तु मध्यमे।<br>
श्वेतश्च पौष्टिकश्चैव उपशोभनमन्मथौ २६</p>
<p>आह्लादः स्वर्गराजा वै स्वर्गशृङ्गे तु पश्चिमे।<br>
निर्ममो निरहङ्कारः सौभाग्यश्चातिनिर्मलः २७</p>
<p>स्वर्गाश्चैव द्विजश्रेष्ठ पूर्वशृङ्गे समास्थिताः।<br>
एकविंशतिः स्वर्गा वै निविष्टा मेरुमूर्द्धनि २८</p>
<p>अहिंसादानकर्तारो यज्ञानां तपसां तथा।<br>
तत्तेषु निवसन्ति स्म जनाः क्रोधविवर्जिताः २९</p>
<p>जलप्रवेशे चानन्दं प्रमोदं वह्निसाहसे।<br>
भृगुप्रपाते सौख्यं च रणं चैवास्य निर्मलम् ३०</p>
<p>अनाशके तु सन्न्यासे मृतो गच्छेत्त्रिविष्टपम्।<br>
क्रतुयाजी नाकृपृष्ठमग्निहोत्री च निर्वृतिम् ३१</p>
<p>तडागकूपकर्त्ता च लभते पौष्टिकं द्विज।<br>
सुवर्णदायी सौभाग्यं लभन्स्वर्गं तपःफलम् ३२</p>
<p>शीतकाले महावह्निं प्रज्वालयति यो नरः।<br>
सर्वसत्त्वहितार्थाय स्वर्गं सोऽप्सरसं लभेत् ३३</p>
<p>हिरण्यगोप्रदाने हि निरहङ्कारमाप्नुयात्।<br>
भूमिदानेन शुद्धेन लभते शान्तिकं पदम् ३४</p>
<p>रौप्यदानेन स्वर्गं तु निर्मलं लभते नरः।<br>
अश्वदानेन पुण्याहं कन्यादानेन मङ्गलम् ३५</p>
<p>द्विजेभ्यस्तर्पणं कृत्वा दत्त्वा वस्त्राणि भक्तितः।<br>
श्वेतं तु लभते स्वर्गं यत्र गत्वा न शोचते ३६</p>
<p>कपिलागोप्रदानेन परमार्थे महीयते।<br>
गोवृषस्य प्रदानेन स्वर्गं मन्मथामाप्नुयात् ३७</p>
<p>माघमासे सरित्स्नायी तिलधेनुप्रदस्तथा।<br>
छत्रोपानहदाता च स्वर्गं यात्युपशोभनम् ३८</p>
<p>देवतायतनं कृत्वा द्विजशुश्रूषकस्तथा।<br>
तीर्थयात्रापरश्चैव स्वर्गराजे महीयते ३९</p>
<p>एकान्नभोजी यो मर्त्यो नक्तभोजी च नित्यशः।<br>
उपवासी त्रिरात्राद्यैः शान्तः स्वर्गं शुभं लभेत् ४०</p>
<p>सरित्स्नायी जितक्रोधो ब्रह्मचारी दृढव्रतः।<br>
निर्मलं स्वर्गमाप्नोति यथा भूतहिते रतः।<br>
निद्यादानेन मेधावी निरहङ्कारमाप्नुयात् ४१</p>
<p>येन येन हि भावेन यद्यद्दानं प्रयच्छति।<br>
तत्तत्स्वर्गमवाप्नोति यद्यदिच्छति मानवः ४२</p>
<p>चत्वारि अतिदानानि कन्या गौर्भूः सरस्वती।<br>
नरकादुद्धरन्त्येते जयवाहनदोहनात् ४३</p>
<p>यस्तु सर्वाणि दानानि ब्राह्मणेभ्यः प्रयच्छति।<br>
सम्प्राप्य न निवर्तेत स्वर्गं शान्तमनामयम् ४४</p>
<p>शृङ्गे तु पश्चिमे यत्र ब्रह्मा तत्र स्थित स्वयम्।<br>
पूर्वशृङ्गे स्वयं विष्णुः मध्ये चैव शिवः स्थितः ४५</p>
<p>अतः परं तु विप्रेन्द्र स्वर्गाध्वानमिमं शृणु।<br>
विमलं विपुलं शुद्धमुपर्युपरि संस्थितम् ४६</p>
<p>प्रथमे तु कुमारस्तु द्वितीये मातरः स्थिताः।<br>
तृतीये सिद्धगन्धर्वास्तुर्ये विद्याधरा द्विज ४७</p>
<p>पञ्चमे नागराजा च षष्ठे तु विनतासुतः।<br>
सप्तमे दिव्यपितरो धर्मराजस्तथाष्टामे।<br>
नवमे तु तथा दक्ष आदित्यो दशमे पथि ४८</p>
<p>भूर्लोकाच्छतसाहस्रादूर्ध्वं चरति भास्करः।<br>
योजनानां सहस्रे द्वे विष्टम्भनं समन्तः ४९</p>
<p>त्रिगुणं परिणाहेन सूर्यबिम्बं प्रमाणतः।<br>
सोमपूर्यां विभावर्यां मध्याह्ने चार्यमा यदा।<br>
महेन्द्र स्यामरावत्यां तदा तिष्ठति भास्करः ५०</p>
<p>मध्याह्ने त्वमरावत्यां यदा भवति भास्करः।<br>
तदा संयमने याम्ये तत्रोद्यंस्तु प्रदृश्यते ५१</p>
<p>मेरुं प्रदक्षिणं कुर्वन् भात्येव सविता सदा।<br>
ध्रुवाधारस्तथोत्तिष्ठन् वालखिल्यादिभिः स्तुतः ५२</p>
<p>इति श्रीनरसिंहपुराणे भूगोलकथने त्रिंशोऽध्यायः ३०</p>
<p>।<br>
एकत्रिंशोऽध्यायः।<br>
भरद्वाज उवाच।<br>
कोऽसौध्रुवः कस्य सुतः सूर्याधारोऽभवत्कथम्।<br>
विचिन्त्य कथयाशु त्वं सूत जीव समाः शतम् १</p>
<p>सूत उवाच।<br>
मनोः स्वायम्भुवस्यासीदुत्तानचरणः सुतः।<br>
तस्य क्षितिपतेर्विप्र द्वौ सुतौ सम्बभूवतुः २</p>
<p>सुरुच्यामुत्तमो ज्येष्ठः सुनीयां तु ध्रुवोऽपरः।<br>
मध्येसभं नरपतेरुपविष्टस्य चैकदा ३</p>
<p>सुनीत्या राजसेवायै नियुक्तोऽलङ्कृतः सुतः।<br>
ध्रुवो धात्रेयिकापुत्रैः समं विनयतत्परः ४</p>
<p>स गत्वोत्तानचरणं क्षोणीशं प्रणनाम ह।<br>
दृष्ट्वोत्तमं तदुत्सङ्गे निविष्टं जनकस्य वै ५</p>
<p>प्राप्य सिंहासनस्थं च नृपतिं बालचापलात्।<br>
आरुरुक्षुमवेक्ष्यामुं सुरुचिर्ध्रुवमब्रवीत् ६</p>
<p>सुरुचिरुवाच।<br>
दौर्भगेय किमारोढुमिच्छेरङ्के महीपतेः।<br>
बाल बालिशबुद्धत्वादभाग्याजाठरोद्भवः ७</p>
<p>अस्मिन् सिंहासने स्थातुं सुकृतं किं त्वया कृतम् ८</p>
<p>यदि स्यात्सुकृतं तत्किं दुर्भाग्योदरगोऽभवः।<br>
अनेनैवानुमानेन बुध्यस्व स्वल्पपुण्यताम् ९</p>
<p>भूत्वा राजकुमारोऽपि नालङ्कुर्या ममोदरम्।<br>
सुकुक्षिजममुं पश्य त्वमुत्तममनुत्तमम् १०</p>
<p>अधिजानु धराजानेर्मानेन परिबृंहितम्।<br>
सूत उवाच।<br>
मध्येराजसभं बालस्तयेति परिभर्त्सितः ११</p>
<p>निपतन्नेत्रबाष्पाम्बुर्धैर्यात्किञ्चिन्न चोक्तवान्।<br>
उचितं नोचितं किञ्चिन्नोचिवान् सोऽपि पार्थिवः १२</p>
<p>नियन्त्रितो महिष्याश्च तस्याः सौभाग्यगौरवात्।<br>
विसर्जितसभालोकं शोकं संहृत्य चेष्टितैः १३</p>
<p>शैशवैः स शिशुर्नत्वा नृपं स्वसदनं ययौ।<br>
सुनीतिर्नीन्तिनिलयमवलोक्याथ बालकम् १४</p>
<p>मुखलक्ष्म्यैव चाज्ञासीद् ध्रुवं राज्ञापमानितम्।<br>
अथ दृष्ट्वा सुनीतिं तु रहोऽन्तःपुरवासिनीम् १५</p>
<p>आलिङ्ग्य दीर्घं नि श्वस्य मुक्तकण्ठं रुरोद ह।<br>
सान्त्वयित्वा सुनीतिस्तं वदनं परिमार्ज्य च १६</p>
<p>दुकूलाञ्चलसम्पर्कैर्वीज्य तं मृदुपाणिना।<br>
पप्रच्छ तनयं माता वद रोदनकारणम् १७</p>
<p>विद्यमाने नरपतौ शिशो केनापमानितः।<br>
ध्रुव उवाच।<br>
सम्पृच्छे जननि त्वाहं सम्यक् शंस ममाग्रतः १८</p>
<p>भार्यात्वेऽपि च सामान्ये कथं सा सुरुचिः प्रिया।<br>
कथं न भवती मातः प्रिया क्षितिपतेरसि १९</p>
<p>कथमुत्तमतां प्राप्त उत्तमः सुरुचेः सुतः।<br>
कुमारत्वेऽपि सामान्ये कथं चाहमनुत्तमः २०</p>
<p>कथं त्वं मन्दभाग्यासि सुकुक्षिः सुरुचिः कथम्।<br>
कथन्नृ पासनं योग्यमुत्तमस्य कथं न मे २१</p>
<p>कथं मे सुकृतं तुच्छमुत्तमस्योत्तमं कथम्।<br>
इति श्रुत्वा वचस्तस्य सुनीतिर्नीन्तिमच्छिशोः २२</p>
<p>किञ्चिदुच्छ्वस्य शनकैः शिशुशोकोपशान्तये।<br>
स्वभावमधुरां वाणीं वक्तुं समुपचक्रमे २३</p>
<p>सुनीतिरुवाच।<br>
अयि तात महाबुद्धे विशुद्धेनान्तरात्मना।<br>
निवेदयामि ते सर्वं मावमाने मति कृथाः २४</p>
<p>तया यदुक्तं तत्सर्वं तथ्यमेव न चान्यथा।<br>
यदि सा महिषी राज्ञो राज्ञीनामतिवल्लभा २५</p>
<p>महासुकृतसम्भारैरुत्तमश्चोत्तमोदरे।<br>
उवास तस्याः पुण्याया नृपसिंहासनोचितः २६</p>
<p>आतपत्रं च चन्द्रा भं शुभे चापि हि चामरे।<br>
भद्रा सनं तथोच्चं च सिन्धुराश्च मदोत्कटाः २७</p>
<p>तुरङ्गमाश्च तुरगा अनाधिव्याधि जीवितम्।<br>
निस्सपत्नं शुभं राज्यं प्राप्यं विष्णुप्रसादतः २९</p>
<p>सूत उवाच।<br>
इत्याकर्ण्य सुनीत्यास्तन्मातुर्वाक्यमनिन्दितम्।<br>
सौनीतेयो ध्रुवो वाचमाददे वक्तुमुत्तरम् २८</p>
<p>ध्रुव उवाच।<br>
जनयित्रि सुनीते मे शृणु वाक्यमनाकुलम्।<br>
उत्तानचरणादन्यन्नास्तीति मे मतिः शुभे ३०</p>
<p>सिद्धार्थोऽस्म्यम्ब यद्यस्ति कश्चिदाश्रितकामधुक्।<br>
उद्यैव सकलाराध्यं तमाराध्य जगत्पतिम् ३१</p>
<p>तत्तदासादितं विद्धि पदमन्यैर्दुरासदम्।<br>
एकमेव हि साहाय्यं मातर्मे कर्तुमर्हसि ३२</p>
<p>अनुज्ञां देहि मे विष्णुं यथा चाराधयाम्यहम्।<br>
सुनीतिरुवाच।<br>
अनुज्ञातुं न शक्नोमि त्वामुत्तानशयाङ्गज ३३</p>
<p>सप्ताष्टवर्षदेशीयः क्रीडायोग्योऽसि पुत्रक।<br>
त्वदेकतनया तात त्वदाधारैकजीविता ३४</p>
<p>लब्धोऽसि कतिभिः कष्टैरिष्टाः सम्प्रार्थ्य देवताः।<br>
यदा यदा बहिर्यासि रन्तुं त्रिचतुरं पदम्।<br>
तदा तदा मम प्राणस्तात त्वामुपगच्छति ३५</p>
<p>ध्रुव उवाच।<br>
अद्य यावत् पिता माता त्वं चोत्तानपदो विभुः।<br>
अद्य प्रभृति मे माता पिता विष्णुर्न संशयः ३६</p>
<p>सुनीतिरुवाच।<br>
विष्णोराराधने नाहं वारये त्वां सुपुत्रक।<br>
जिह्वा मे शतधा याति यदि त्वां वारयामि भोः ३७</p>
<p>इत्यनुज्ञामिव प्राप्य जननोवरणाम्बुजौ।<br>
परिक्रम्य प्रणम्याथ तपसे च ध्रुवो ययौ ३८</p>
<p>तयापि धैर्यसूत्रेण सुनीत्या परिगुम्फ्य च।<br>
तत्रेन्दीवरजा माला ध्रुवस्योपायनीकृता ३९</p>
<p>मात्रा तन्मार्गरक्षार्थं तदा तदनुगीकृताः।<br>
परैरवार्यप्रसराः स्वाशीर्वादाः परश्शताः ४०</p>
<p>सर्वत्रावतु ते पुत्र शङ्खचक्रगदाधरः।<br>
नारायणो जगद्व्यापी प्रभुः कारुण्यवारिधिः ४१</p>
<p>सूत उवाच।<br>
स्वसौधात् स विनिर्गत्य बालो बालपराक्रमः।<br>
अनुकूलेन मरुता दर्शिताध्वाविशद्वनम् ४२</p>
<p>स मातृदैवतोऽभिज्ञः केवलं राजवर्त्मनि।<br>
न वेद काननाध्वानं क्षणं दध्यो नृपात्मजः ४३</p>
<p>पुरोपवनमासाद्य चिन्तयामास सोऽर्भकः।<br>
किं करोमि क्व गच्छामि को मे साहाय्यदो भवेत् ४४</p>
<p>एवमुन्मील्य नयने यावत्पश्यति स ध्रुवः।<br>
तावद्ददर्श सप्तर्षीन् अतर्कितगतीन् वने ४५</p>
<p>अथ दृष्ट्वा स सप्तर्षीन् सप्तसप्ततितेजसः।<br>
भाग्यसूत्रैरिवाकृष्योपनीतान् प्रमुमोद ह ४६</p>
<p>तिलकाङ्कितसद्भालान् कुशोपग्रहिताङ्गुलीन्।<br>
कृष्णाजिनोपविष्टांश्च ब्रह्मसूत्रैरलङ्कृतान् ४७</p>
<p>उपगम्य विनम्रांसः प्रबद्धकरसम्पुटः।<br>
ध्रुवो विज्ञापयाञ्चक्रे प्रणम्य ललितं वचः ४८</p>
<p>ध्रुव उवाच।<br>
अवैत मां मुनिवराः सुनीत्युदरसम्भवम्।<br>
उत्तानपादतनयं ध्रुवं निर्विण्णमानसम् ४९</p>
<p>सूत उवाच।<br>
तं दृष्ट्वोर्जस्वलं बालं स्वभावमधुराकृतिम्।<br>
अनर्घ्यनयनेपथ्यं मृदुगम्भीरभाषिणम् ५०</p>
<p>उपोपवेश्य शिशुकं प्रोचुस्ते विस्मिता भृशम्।<br>
तवाद्यापि न जानीमो वत्स निर्वेदकारणम् ५१</p>
<p>अनवाप्ताभिलाषाणां वैराग्यं जायते नृणाम्।<br>
सप्तद्वीपपते राज्ञः कुमारस्त्वं तथा कथम् ५२</p>
<p>किमस्माभिरहो कार्यं कस्तवास्ति मनोरथः।<br>
ध्रुव उवाच।<br>
मुनयो मम यो बन्धुरुत्तमश्चोत्तमोत्तमः ५३</p>
<p>पित्रा प्रदत्तं तस्यास्तु तद्भद्रा सनमुत्तमम्।<br>
भवत्कृतं हि साहाय्यं एतदिच्छामि सुव्रताः ५४</p>
<p>अनन्यनृपभुक्तं यद् यदन्येभ्यः समुच्छ्रितम्।<br>
इन्द्रा दिदुरवापं यत् कथं लभ्येत तत्पदम् ५५</p>
<p>इति श्रुत्वा वचस्तस्य मुनयो बालकस्य तु।<br>
यथार्थमेव प्रत्यूचुर्मरीच्याद्यास्तदा ध्रुवम् ५६</p>
<p>मरीचिरुवाच।<br>
अनास्वादितगोविन्दपदाम्बुजरजोरसः।<br>
मनोरथपथातीतं स्फीतं नाकलयेत् फलम् ५७</p>
<p>अत्रिरुवाच।<br>
अनर्चिताच्युतपदः पदमासादयेत् कथम्।<br>
इन्द्रा दिदुरवापं यन्मानवैः सुदुरासदम् ५८</p>
<p>अङ्गिरा उवाच।<br>
न हि दूरे पदं तस्य सर्वासां सम्पदामिह।<br>
कमलाकान्तकान्ताङ्घ्रिकमलं यः सुशीलयेत् ५९</p>
<p>पुलस्त्य उवाच।<br>
यस्य स्मरणमात्रेण महापातकसन्ततिः।<br>
परमान्तकमाप्नोति स विष्णुः सर्वदो ध्रुव ६०</p>
<p>पुलह उवाच।<br>
यदाहुः परमं ब्रह्म प्रधानपुरुषात् परम्।<br>
यन्मायया कृतं सर्वं स विष्णुः कीर्तितोऽर्थदः ६१</p>
<p>क्रतुरुवाच।<br>
यो यज्ञपुरुषो विष्णुर्वेदवेद्यो जनार्दनः।<br>
अन्तरात्मास्य जगतः सन्तुष्टः किं न यच्छति ६२</p>
<p>वसिष्ठ उवाच।<br>
यद्भूनर्तनवर्तिन्यः सिद्धयोऽष्टौ नृपात्मज।<br>
तमाराध्य हृषीकेशं चतुर्वर्गौ न दूरतः ६३</p>
<p>ध्रुव उवाच।<br>
सत्यमुक्तं द्विजेन्द्रा वो विष्णोराराधनं प्रति।<br>
कथं स भगवानिज्यः स विधिश्चोपदिश्यताम ६४</p>
<p>प्रभूतदो भवेद्यो वै दुराराध्यतमो भवेत्।<br>
बालोऽहं राजपुत्रोऽहं दुःखं नैव मया क्षमम् ६५</p>
<p>मुनय ऊचुः।<br>
तिष्ठता गच्छता वापि स्वपता जाग्रता तथा।<br>
शयानेनोपविष्टेन वेद्यो नारायणः सदा ६६</p>
<p>पुत्रान् कलत्रं मित्राणि राज्यं स्वर्गापवर्गकम्।<br>
वासुदेवं जपन् मर्त्यः सर्व प्राप्नोत्यसंशयम् ६७</p>
<p>द्वादशाक्षरमन्त्रेण वासुदेवात्मकेन च।<br>
ध्यायंश्चतुर्भुजं विष्णुं जप्त्वा सिद्धिं न को गतः ६८</p>
<p>पितामहेन चाप्येष महामन्त्र उपासितः।<br>
मनुना राज्यकामेन वैष्णवेन नृपात्मज ६९</p>
<p>त्वमप्येतेन मन्त्रेण वासुदेवपरो भव।<br>
यथाभिलषितामृद्धिं क्षिप्रं प्राप्स्यसि सत्तम ७०</p>
<p>सूत उवाच।<br>
इत्युक्त्वान्तर्हिताः सर्वे महात्मानो मुनीश्वराः।<br>
वासुदेवमना भूत्वा ध्रुवोऽपि तपसे ययौ ७१</p>
<p>ध्रुवः सर्वार्थदं मन्त्रं जपन् मधुवने तपः।<br>
स चक्रे यमुनातीरे मुनिदिष्टेन वर्त्मना ७२</p>
<p>श्रद्धान्वितेन जपता च तपःप्रभावात्।<br>
साक्षादिवाब्जनयनं ददृशे हृदीशम्।<br>
दिव्याकृतिं सपदि तेन ततः स एव।<br>
हर्षात् पुनः स प्रजजाप नृपात्मभूतः ७३</p>
<p>क्षुत्तर्षवर्षघनवातमहोष्णतादिशारीरदुःखकुलमस्य न किञ्चनाभूत् ॥<br>
मग्ने मनस्यनुपमेयसुखाम्बुराशौ।<br>
राज्ञः शिशुर्न च विवेद शरीरवार्ताम् ७४</p>
<p>विघ्नाश्च तस्य किल शङ्कितदेवसृष्टा।<br>
बालस्य तीव्रतपसो विफला बभूवुः।<br>
शीतातपादिरिव विष्णुमयं मुनिं हि।<br>
प्रादेशिका न खलु धर्षयितुं क्षमन्ते ७५</p>
<p>अथ भक्तजनप्रियः प्रभुः।<br>
शिशुना ध्यानबलेन तोषितः।<br>
वरदः पतगेन्द्र वाहनो।<br>
हरिरागात् स्वजनं तमीक्षितुम् ७६</p>
<p>मणिपिण्डकमौलिराजितो।<br>
विलसद्र त्नमहाघनच्छविः ॥<br>
स बभावुदयाद्रि मत्सराद्धृतबालार्क इवासिताचलः ७७</p>
<p>स राजसूनुं तपसि स्थितं तं।<br>
ध्रुवं ध्रुवस्निग्धदृगित्युवाच।<br>
दन्तांशुसञ्ज्ञैरमितप्रवाहैः।<br>
प्रक्षालयन् रेणुमिवास्य गात्रे ७८</p>
<p>वरं वरं वत्स वृणीष्व यस्ते।<br>
मनोगतस्त्वत्तपसास्मि तुष्टः।<br>
ध्यानेन ते चेन्द्रि यनिग्रहेण।<br>
मनोनिरोधेन च दुष्करेण ३९</p>
<p>शृण्वन् वचस्तत्सकलं गभीरमुन्मीलिताक्षः सहसा ददर्श ॥<br>
स्वे चिन्त्यमानं त्विदमेव मूर्तं।<br>
पुरःस्थितं ब्रह्म चतुर्भुजं सः ८०</p>
<p>दृष्ट्वा क्षणं राजसुतः सुपूज्यं।<br>
पुरस्त्रयीशं किमिह ब्रवीमि।<br>
किं वा करोमीति ससम्भ्रमः स तु।<br>
न चाब्रवीत् किञ्चन नो चकार ८१</p>
<p>हर्षाश्रुपूर्णः पुलकाञ्चिताङ्गस्त्रिलोकनाथेति वदन्नथोच्चैः ॥<br>
दण्डप्रणामाय पपात भूमौ।<br>
प्रवेपमानभ्रु हरेः पुरः स हि ८२</p>
<p>दण्डवत् प्रणिपत्याथ परितः परिलुण्ठ्य च।<br>
रुरोद हर्षेण चिरं दृष्ट्वा तं जगतो गुरुम् ८३</p>
<p>नारदेन सनन्देन सनकेन च संश्रुतम्।<br>
अन्यैः सनत्कुमाराद्यैर्योगिभिर्योगिनां वरम् ८४</p>
<p>कारुण्यबाष्पनीराद्र रं! पुण्डरीकविलोचनम्।<br>
ध्रुवमुत्थापयाञ्चक्रे चक्री धृत्वा करेण तम् ८५</p>
<p>हरिस्तु परिपस्पर्श तदङ्गं धूलिधूसरम्।<br>
कराभ्यां कोमलाभ्यां स परिष्वज्याह तं हरिः ८६</p>
<p>वरं वरय भो बाल यत्ते मनसि वर्त्तते।<br>
तद्ददामि न सन्देहो नादेयं विद्यते तव ८७</p>
<p>ततो वरं राजशिशुर्ययाचे।<br>
विष्णुं वरं ते स्तवशक्तिमेव।<br>
तं मूर्तविज्ञाननिभेन देवः।<br>
पस्पर्श शङ्खेन मुखेऽमलेन ८८</p>
<p>अथ सुरमुनिदत्तज्ञानचन्द्रे ण सम्यग्।<br>
विमलितमिव चित्तं पूर्णमेव ध्रुवस्य ॥<br>
त्रिभुवनगुरुशङ्खस्पर्शजज्ञानभानानुदयति नितरान्तः साधु तुष्टाव हृष्टः ८९</p>
<p>ध्रुव उवाच।<br>
अखिलमुनिजननिवहनमितचरणः । खरकदनकरः । चपलचरितः । देवाराधितपादजलः । सजलजलधरश्यामः शमितसौभपतिशाल्वधामा ॥<br>
अभिरामरामातिविनयकृतनवरसरसापहतेन्द्रि।<br>
यसुररमणीविहितान्तःकरणानन्दः । अनादि-निधनः ॥<br>
अधननिजद्विजमित्रोद्धरणधीरः । अवधीरितसुरनाथना-थितविपक्षपक्षः ॥<br>
ऋक्षराजबिलप्रवेशापहृतस्यमन्तकापमार्जित-निजापवाददुरितहृतत्रैलोक्यभारः।<br>
। द्वारकावासनिरतः । स्वरित-मधुरवेणुवादनश्रवणामृतप्रकटितातीन्द्रि यज्ञानः।<br>
। यमुनातटचरः ॥<br>
द्विजधेनुभृङ्गगणैस्त्यक्तनिजनिजाहारः ॥<br>
संसारदुस्तरपारावारसमुत्ता-रणाङ्घ्रिपोतः।<br>
। स्वप्रतापानलहुतकालयवनः । वनमालाधरवर-मणिकुण्डलालङ्कृतश्रवणः।<br>
नानाप्रसिद्धाभिधानः ॥<br>
निगमविबुध-मुनिजनवचनमनोऽगोचरः।<br>
। कनकपिशङ्गकौशेयवासोभगवान् भृगुपदकौस्तुभविभूषितोरःस्थलः ॥<br>
स्वदयिताक्रूरनिजजननीगो-कुलपालकचतुर्भुञ्जशङ्खचक्रगदापद्मतुलसीनवदलदामहारकेयूरक-टकमुकुटालङ्कृतः।<br>
। सुनन्दनादिभागवतोपासितविश्वरूपः । पुराण-पुरुषोत्तमः । उत्तमश्लोकः ॥<br>
लोकावासोवासुदेवः । श्रीदेवकी-जठरसम्भूतः ॥<br>
भूतपतिविरञ्चिनतचरणारविन्दः।<br>
। वृन्दावनकृत-केलिगोपिकाजनश्रमापहः । सततं सम्पादितसुजनकामः ॥<br>
कुन्दनिभशङ्खधरमिन्दुनिभवक्त्रं।<br>
सुन्दरसुदर्शनमुदारतरहासं विद्वज्जनवन्दितमिदं ये रूपमतिहृद्यमखिलेश्वरं नतोऽस्मि ॥<br>
स्थानाभिकामी तपसि स्थितोऽहं।<br>
त्वां दृष्ट्वान् साधुमुनीन्द्र गुह्यम् ॥<br>
काचं विचिन्वन्निव दिव्यरत्नं।<br>
स्वामिन् कृतार्थोऽस्मि वरान्न याचे ९०</p>
<p>अपूर्वदृष्टे तव पादपद्मे।<br>
दृष्ट्वा दृढं नाथ नहि त्यजामि।<br>
कामान् न याचे स हि कोऽपि मूढो।<br>
यः कल्पवृक्षात् तुषमात्रमिच्छेत् ९१</p>
<p>त्वां मोक्षबीजं शरणं प्रपन्नः।<br>
शक्नोमि भोक्तुं न बहिस्सुखानि ॥<br>
रत्नाकरे देव सति स्वनाथे।<br>
विभूषणं काचमयं न युक्तम् ९२</p>
<p>अतो न याचे वरमीश युस्मत्।<br>
पदाब्जभक्तिं सततं ममास्तु ॥<br>
इमं वरं देववर प्रयच्छ।<br>
पुनः पुनस्त्वामिदमेव या चे ९३</p>
<p>श्रीसूत उवाच।<br>
इत्यात्मसन्दर्शनलब्धदिव्यज्ञानं गदन्तं भगवाञ्जगाद ९४</p>
<p>श्रीभगवानुवाच।<br>
आराध्य विष्णुं किमनेन लब्धं।<br>
मा भूञ्जनेऽपीत्थमसाधुवादः ॥<br>
स्थानं परं प्राप्नुहि यन्मतं ते।<br>
कालेन मां प्राप्स्यसि शुद्धभावः ९५</p>
<p>आधारभूतः सकलग्रहाणां।<br>
कल्पद्रुमः सर्वजनैश्च वन्द्यः।<br>
मम प्रसादात्तव सा च माता।<br>
ममान्तिके या च सुनीतिरार्या ९६</p>
<p>श्रीसूत उवाच।<br>
तं साधयित्वेति वरैर्मुकुन्दः।<br>
स्वमालयं दृश्यवपुर्जगाम।<br>
त्यक्त्वा शनैर्दिव्यवपुः स्वभक्तं।<br>
मुहुः परावृत्त्य समीक्षमाणः ९७</p>
<p>तावच्च सद्यः सुरसिद्धसङ्घः।<br>
श्रीविष्णुतद्भक्तसमागमं तम् ॥<br>
दृष्ट्वाथ वर्षन् सुरपुष्पवृष्टिं।<br>
तुष्टाव हर्षाद् ध्रुवमव्ययं च ९८</p>
<p>श्रियाभिमत्या च सुनीतिसूनुर्विभाति देवैरपि वन्द्यमानः।<br>
योऽयं नृणां कीर्तनदर्शनाभ्यामायुर्यशो वर्धयति श्रियं च ९९</p>
<p>इत्थं ध्रुवः प्राप पदं दुरापं।<br>
हरेः प्रसादान्न च चित्रमेतत् ॥<br>
तस्मिन् प्रसन्ने द्विजराजपत्रे।<br>
न दुर्लभं भक्तजनेषु किञ्चित् १००</p>
<p>सूर्यमण्डलमानात्तु द्विगुणं सोममण्डलम् ॥<br>
पूर्णे शतसहस्रे द्वे तस्मान्नक्षत्रमण्डलम् १०१</p>
<p>द्वे लक्षेऽपिबुधस्यापि स्थानं नक्षत्रमण्डलात्।<br>
तावत्प्रमाणभागे तु बुधस्याप्युशना स्थितः १०२</p>
<p>अङ्गारकोऽपि शुक्रस्य तावन्माने व्यवस्थितः।<br>
लक्षद्वयं तु भौमस्य स्थितो देवपुरोहितः १०३</p>
<p>सौरिर्बृहस्पतेश्चोर्ध्वं द्विलक्षे तु व्यवस्थितः।<br>
तस्माच्छनैश्चरादूर्ध्वं लक्षे सप्तर्षिमण्डलम् १०४</p>
<p>सप्तर्षिमण्डलादूर्ध्वमेकं लक्षं ध्रुवः स्थितः।<br>
मेढीभूतः समस्तस्य ज्योतिश्चक्रस्य सत्तम १०५</p>
<p>स्वभावात् तपति विप्रेन्द्र अधश्चोर्ध्वं च रश्मिभिः।<br>
कालसङ्ख्यां त्रिलोकस्य स करोति युगे युगे १०६</p>
<p>जनस्तपस्तथा सत्यमेतांल्लोकान् द्विजोत्तम।<br>
ब्रह्मणा मुनिशार्दूल विष्णुभक्तिविवर्धितः १०७</p>
<p>ऊर्ध्वङ्गतैर्द्विजश्रेष्ठ रश्मिभिस्तपते रविः।<br>
अधोगतैर्श्च भूर्लोकं द्योतते दीर्धदीधितिः १०८</p>
<p>सर्वपापहरः सूर्यः कर्ता त्रिभुवनस्य च।<br>
छत्रवत् प्रतिपश्येत मण्डलान्मण्डलं परम् १०९</p>
<p>आदित्यमण्डलाधस्ताद् भुवलोकं प्रतिष्ठितम्।<br>
त्रैलोक्यस्येश्वरत्वं च विष्णुदत्तं शतक्रतोः ११०</p>
<p>लोकपालैः स सहितो लोकान् रक्षति धर्मतः।<br>
वसेत् स्वर्गे महाभाग देवेन्द्र ः! स तु कीर्तिमान् १११</p>
<p>ततोऽधस्तानमुने चेदं पातालं विद्धि सप्रभम्।<br>
न तत्र तपते सूर्यो न रात्रिर्न निशाकरः ११२</p>
<p>दिव्यस्वरूपमास्थाय तपन्ति सततं जनाः।<br>
पातालस्या द्विजश्रेष्ठ दीप्यमानाः खतेजसा ११३</p>
<p>स्वर्लोकात्तु महर्लोकः कोटिमात्रे व्यवस्थितः।<br>
ततौ योजनमात्रेण द्विगुणो मण्डलेन तु ११४</p>
<p>जनलोकः स्थितो विप्र पञ्चमो मुनिसेवितः।<br>
तत्रोपरि तपोलोकश्चतुर्भिः कोटिभिः स्थितः ११५</p>
<p>सत्यलोकोऽष्टकोटीभिस्तपोलोकोपरिस्थितः।<br>
सर्वे छत्राकृतिज्ञेया भुवनोपरिसंस्थिताः ११६</p>
<p>ब्रह्मलोकाद्विष्णुलोको द्विगुणश्च व्यवस्थितः।<br>
वाराहे तस्य माहात्म्यं कथितं लोकचिन्तकैः ११७</p>
<p>ततः परं द्विजश्रेष्ठ स्थितः परमपूरुषः।<br>
ब्रह्माण्डात् परमः साक्षान्निर्लेल्पः पुरुषः स्थितः ११८</p>
<p>पशुपाशैर्विमुच्येत तपोज्ञानसमन्वितः।<br>
इति ते संस्थितिः प्रोक्ता भूगोलस्य मयानघ।<br>
यस्तु सम्यगिमां वेत्ति स याति परमां गतिम् ११९</p>
<p>लोकस्य संस्थानकरोऽप्रमेयो।<br>
विष्णुर्नृसिंहो नरदेवपूजितः।<br>
युगे युगे विष्णुरनादिमूर्तिमानास्थाय विश्वं परिपाति दुष्टहा १२०</p>
<p>इति श्रीनरसिंहपुराणे एकत्रिंशोऽध्यायः ३१</p>
<p>।<br>
द्वात्रिंशोऽध्यायः।<br>
भरद्वाज उवाच।<br>
सहस्रानीकस्य हरेरवतारांश्च शार्ङ्गिणः।<br>
साम्प्रतं श्रोतुमिच्छामि तन्मे वद महामते १</p>
<p>सूत उवाच।<br>
हन्त ते कथयिष्यामि चरितं तस्य धीमतः।<br>
सहस्रानीकस्य हरेरवतारांश्च शे शृणु २</p>
<p>सहस्रानीकोऽभिषिक्तो निजराज्ये द्विजोत्तमैः।<br>
पालयामास धर्मेण राज्यं स तु नृपात्मजः ३</p>
<p>तस्य पालयतो राज्यं राजपुत्रस्य धीमतः।<br>
भक्तिर्बभूव देवेशे नरसिंहे सुरोत्तमे ४</p>
<p>तं द्र ष्टुमागतः साक्षाद्विष्णुभक्तं भृगुः पुरा।<br>
अर्घ्यपाद्यासनै राजा तमभ्यर्च्याब्रवीदिदम् ५</p>
<p>पावितोऽसं मुनिश्रेष्ठ साम्प्रतं तव दर्शनात्।<br>
त्वद्दर्शनमपुण्यानां कलावस्मिन् सुदुर्लभम् ६</p>
<p>नरसिंहं प्रतिष्ठाप्य देवदेवं सनातनम्।<br>
आराधयितुमिच्छामि विधानं तत्र मे वद ७</p>
<p>अवतारानशेषांश्च देवदेवस्य चक्रिणः।<br>
श्रोतुमिच्छामि सकलांस्तान् पुण्यानपि मे वद ८</p>
<p>भृगु उवाच।<br>
शृणु भूपालपुत्र त्वं न हि कश्चित् कलौ युगौ।<br>
हरौ भक्तिं करोत्यत्र नृसिंहे चातिभक्तिमान् ९</p>
<p>स्वभावाद्यस्य भक्तिः स्यान्नरसिंहे सुरोत्तमे।<br>
तस्यारयः प्रणश्यन्ति कार्यसिद्धिश्च याजते १०</p>
<p>त्वमतीव हरेर्भक्तः पाण्डुवंशेऽपि सत्तमः।<br>
तेन ते निखिलं वक्ष्ये शृणुष्वैकाग्रमानसः ११</p>
<p>यः कुर्याच्छोभनं वेश्म नरसिंहस्य भक्तिमान्।<br>
स सर्वपापनिर्मुक्तो विष्णुलोकमवाप्नुयात् १२</p>
<p>प्रतिमां लक्षणोपेतां नरसिंहस्य कारयेत्स सर्वपापनिर्मुक्तो विष्णुलोकमवाप्नुयात् १३</p>
<p>प्रतिष्ठां नरसिंहस्य यः करोति यथाविधि।<br>
निष्कामो नरशार्दूल देहबाधात् प्रमुच्यते १४</p>
<p>नरसिंहं प्रतिष्ठाप्य यः पूजामाचरेन्नरः।<br>
तस्य कामाः प्रसिध्यन्ति परमं पदमाप्नुयात् १५</p>
<p>ब्रह्मादयः सुराः सर्वे विष्णुमाराघ्य ते पुरा।<br>
स्वं स्वं पदमनुप्राप्ताः केशवस्य प्रसादतः १६</p>
<p>ये ये नृपवरा राजन् मान्धातृप्रमुखा नृपाः।<br>
ते ते विष्णुं समाराघ्य स्वर्गलोकमितो गताः १७</p>
<p>यस्तु पूजयते नित्यं नरसिंहं सुरेश्वरम्।<br>
स स्वर्गमोक्षभागी स्यान्नात्र कार्या विचारणा १८</p>
<p>तस्मादेकमना भूत्वा यावज्जीवं प्रतिज्ञया।<br>
अर्चनान्नरसिंहस्य प्राप्स्यसे स्वाभिवाञ्छितम् १९</p>
<p>विधिवत्स्थापयेद्यस्तु कारयित्वा जनार्दनम्।<br>
न तु निर्गमनं तस्य विष्णुलोकाद् भवेन्नृप २०</p>
<p>नरो नृसिंहं तमनन्तविक्रमं।<br>
सुरासुरैरर्चितपादपङ्कजम् ॥<br>
संस्थाप्य भक्त्या विधिवच्च पूजयेत्।<br>
प्रयाति साक्षात् परमेश्वरं हरिम् २१</p>
<p>इति श्रीनरसिंहपुराणे सहस्रानीकचरिते द्वात्रिंशोऽध्यायः ३२</p>
<p>।<br>
त्रयस्त्रिंशोऽध्यायः।<br>
राजोवाच।<br>
हरेरर्चाविधिं पुण्यां श्रोतुमिच्छामि तत्त्वतः।<br>
त्वत्प्रसादाद्विशेषेण भगवन् प्रब्रवीहि मे १</p>
<p>सम्मार्जनकरो यश्च नरसिंहस्य मन्दिरे।<br>
यत्पुण्यं लभते तद्वदुपलेपनकृन्नरः २</p>
<p>शुद्धोदकेन यत्पुण्यं स्नापिते केशवे भवेत्।<br>
क्षीरस्नानेन यत्पुण्यं दध्ना च मधुना तथा।<br>
घृतस्नानेन यत्पुण्यं पञ्चगव्येन यद् भवेत् ३</p>
<p>क्षालिते चोष्णतोयेन प्रतिमायां च भक्तितः।<br>
कर्पूरागुरुतोयेन मिश्रेण स्नापितेन च ४</p>
<p>अर्घ्यदानेन यत्पुण्यं पाद्याचमनदानके।<br>
मन्त्रेण स्नापिते यच्च वस्त्रदानेन यद्भवेत् ५</p>
<p>श्रीखण्डकुङ्कुमाभ्यां तु अर्चिते किं फलं भवेत्।<br>
पुष्पैरभ्यर्चिते यच्च यत्फलं धूपदीपयोः ६</p>
<p>नैवेद्यैर्यत्फलं प्रोक्तं प्रदक्षिणकृते तु यत्।<br>
नमस्कारकृते यच्च फलं यत्स्तोत्रगीतयोः ७</p>
<p>तालवृन्तप्रदानेन चामरस्य च यद्भवेत्।<br>
ध्वजप्रदाने यद्विष्णोः शङ्खदानेन यद्भवेत् ८</p>
<p>एतच्चान्यच्च यत्किञ्चिदज्ञानान्न प्रचोदितम्।<br>
तत्सर्वं कथय ब्रह्मन् भक्तस्य नम केशवे ९</p>
<p>सूत उवाच।<br>
इति सम्प्रेरितो विप्रस्तेन राज्ञा भृगुस्तदा।<br>
मार्कण्डेयं नियुज्याथ कथने स गतो मुनिः १०</p>
<p>सोऽपि तस्मिन् मुदायुक्तो हरिभक्तया विशेषतः।<br>
राज्ञे प्रवक्तुमारेमे भृगुणा चोदितो मुनिः ११</p>
<p>मार्कण्डेय उवाच।<br>
राजपुत्र शृणुष्वेदं हरिपूजाविधिं क्रमात्।<br>
विष्णुभक्तस्य वक्ष्यामि तवाहं पाण्डुवंशज १२</p>
<p>नरसिंहस्य नित्यं च यः सम्मार्जनमारमेत्।<br>
सर्वपापविनिर्मुक्तो विष्णुलोके स मोदते १३</p>
<p>गोमयेन मृदा तोयैर्यः करोत्युपलेपनम्।<br>
स चाक्षयफलं प्राप्य विष्णुलोके महीयते १४</p>
<p>अत्रार्थे यत्पुरावृत्तमितिहासं पुरातनम्।<br>
यच्छ्रुत्वा सर्वपापेभ्यो मुक्तिर्भवति सत्तम १५</p>
<p>पुरा युधिष्ठिरो राजा पञ्चभिर्भ्रातृभिर्युतः।<br>
द्रौ पद्या सह राजेन्द्र काननं विचचार ह १६</p>
<p>शूलकण्टकनिष्क्रान्तास्ततस्ते पञ्च पाण्डवाः।<br>
नारदोऽपि गतो नाकं जुष्ठ्वेदं तीर्थमुत्तमम् १७</p>
<p>ततो युधिष्ठिरो राजा प्रस्थितस्तीर्थमुत्तमम्।<br>
दर्शनं मुनिमुख्यस्य तीर्थधर्मोपदेशिनः १८</p>
<p>चिन्तयति च धर्मात्मा क्रोधपैशुन्यवर्जितः।<br>
दानवो बहुरोमा च तथा स्थूलशिरा नृप १९</p>
<p>पाण्डवान् गच्छतो वीक्ष्य दानवो द्रौ पदीच्छया।<br>
कृत्वा भूप मुने रूपं बहुरोमाऽऽगतस्तदा २०</p>
<p>प्रणिधानं विधायाथ आसीनः कुशविष्टरे।<br>
बिभ्रत् कमण्डलुं पार्श्वे दर्भसूचीं तथा करे २१</p>
<p>अक्षमालां जपन्मन्त्रं स्वनासाग्रं निरीक्षयन्।<br>
स दृष्टः पाण्डवैस्तत्र रेवायां वनचारिभिः २२</p>
<p>ततो युधिष्ठिरो राजा तं प्रणम्य सहानुजः।<br>
जगाद वचनं दृष्ट्वा भाग्येनासि महामुने २३</p>
<p>तीर्थानि रुद्र देहायाः सुगोप्यानि निवेदय।<br>
मुनीनां दर्शनं नाथ श्रुतं धर्मोपदेशकम् २४</p>
<p>यावन्मुनिमुवाचेदं धर्मपुत्रो युधिष्ठिरः।<br>
तावत्स्थूलशिराः प्राप्तो मुनिरूपधरोऽपरः २५</p>
<p>जल्पन्नित्यातुरं वाक्यं को नामास्त्यत्र रक्षकः।<br>
भयातुरं नरो जीवं यो रक्षेच्छरणागतम् २६</p>
<p>तस्यानन्तफलं स्याद्वै किं पुनर्मा द्विजोत्तमम्।<br>
एकतो मेदिनीदानं मेरुभूधरदक्षिणम् २७</p>
<p>अन्यतो ह्यार्तजीवानां प्राणसंशयवारणम्।<br>
द्विजं धेनुं स्त्रियं बालं पीड्यमानं च दुर्जनैः २८</p>
<p>उपेक्षेत नरो यस्तु स च गच्छति रौरवम्।<br>
अथ मां हृतसर्वस्वं प्राणत्यागपरायणम् २९</p>
<p>को रक्षति नरो वीरः पराभूतं हि दानवैः।<br>
गृहीत्वा चाक्षमालां मे तथा शुभकमण्डलुम् ३०</p>
<p>निहतोऽहं कराघातैस्तथा खाटो मनोहरः।<br>
गृहीतं मम सर्वस्वं दानवेन दुरात्मना ३१</p>
<p>इत्याकर्ण्य वचः क्लीबं पाण्डवा जातसम्भ्रमाः।<br>
यान्ति रोमाञ्चिता भूयो विधायाग्निं च तं मुनिम् ३२</p>
<p>विमुच्य द्रौ पदीं तत्र मुनेः पार्श्वै महात्मनः।<br>
ततो दूरतरं प्राप्ताः संरम्भात्ते च पाण्डवाः ३३</p>
<p>ततो युधिष्ठिरोऽवोचत् किं च नो नात्र दृश्यते।<br>
कृष्णासंरक्षणार्थाय व्रज व्यावर्त्य चार्जुन ३४</p>
<p>ततोऽर्जुनो विनिष्क्रान्तो बन्धुवाक्यप्रणोदितः।<br>
ततो युधिष्ठिरो राजा सत्यां वाचमकल्पयत् ३५</p>
<p>निरीक्ष्य मण्डलं भानोस्तदा सुगहने वने।<br>
मम सत्याच्च सुकृताद् धर्मसम्भाषणात् प्रभो ३६</p>
<p>तथ्यं शंसन्तु त्रिदशा मम संशयभाजिनः।<br>
ततोऽम्बरेऽभवद्वाणी तदा भूपाशरीरिणी ३७</p>
<p>दानवोऽयं महाराज मुनिः स्थूलशिराः स्थितः।<br>
नासावुपद्रुतः केन मायैषास्य दुरात्मनः ३८</p>
<p>ततो भीमः कराघातैर्नश्यमानं हि दानवम्।<br>
संरम्भात्कुपितोऽत्यर्थं मौलिदेशे जघान तम् ३९</p>
<p>सोऽपि रूपं निजं प्राप्य रौद्रं भीममताडयत्।<br>
तत्र युद्धं प्रववुते दारुणं भीमदैत्ययोः ४०</p>
<p>कष्टाद्बभञ्ज भीमोऽपि तस्य स्थूलं शिरो वने।<br>
अर्जुनोऽपि समायातो नैव पश्यति तं मुनिम् ४१</p>
<p>तथा च द्रौ पदीं भूयः साध्वीं कान्तां च वल्लभाम्।<br>
ततो वृक्षं समारुह्य यावत्पश्यति चार्जुनः ४२</p>
<p>तावद्विधाय तां स्कन्धे शीघ्रं धावति दानवः।<br>
संहृता याति दुष्टेन रुदती दुररी यथा ४३</p>
<p>कुर्वती भीमभीमेति धर्मपुत्रेति वादिनी।<br>
तां दृष्ट्वा स ययौ वीरः शब्दैः सन्नादयन् दिशः ४४</p>
<p>पादन्यासोरुवेगेन प्रभग्नाः पादपा भृशम्।<br>
ततोदैत्योऽपि तां तन्वीं विहायाशु पलायितः ४५</p>
<p>तथापि चार्जुनो तस्य कोपान्मुञ्चति नासुरम्।<br>
पतितो मेदिनीपृष्ठे तावदेव चतुर्भुजः ४६</p>
<p>पीते च वाससी बिभ्रत् शङ्गचक्रायुधानि च।<br>
ततः स विस्मयाक्रान्तो नत्वा पार्थो वचोऽवदत् ४७</p>
<p>अर्जुन उवाच।<br>
कथं कृतैषा भगवंस्त्वया मायात्र वैष्णवी।<br>
मयाप्यपकृतं नाथ तत्क्षमस्व नमोऽस्तु ते ४८</p>
<p>नूनमज्ञानभावेन कर्मैतद्दारुणं मया।<br>
तत्क्षन्तव्यं जगन्नाथ चैतन्यं मानवे कुतः ४९</p>
<p>चतुर्भुज उवाच।<br>
नाहं कृष्णो महाबाहो बहुरोमास्मि दानवः।<br>
उपयातो हरेर्देहं पूर्वकर्मप्रभावतः ५०</p>
<p>अर्जुन उवाच।<br>
बहुरोमन् पूर्वजातिं कर्म मे शंस तत्त्वतः।<br>
केन कर्मविपाकेन विष्णोः सारूप्यमाप्यमाप्तवान् ५१</p>
<p>चतुर्भुज उवाच।<br>
शृण्वर्जुन महाभाग सहितो भ्रातृभिर्मम।<br>
चरितं चित्रमत्यर्थं शृण्वतां मुदवर्धनम् ५२</p>
<p>अहमासं पुरा राजा सोमवंशसमुद्भवः।<br>
जयध्वज इति ख्यातो नारायणपरायणः ५३</p>
<p>विष्णोर्देवालये नित्यं सम्मार्जनपरायणः।<br>
उपलेपरतश्चैव दीपदाने समुद्यतः ५४</p>
<p>वीतिहोत्र इति ख्यात आसीत् साधुपुरोहितः।<br>
मम तच्चरितं दृष्ट्वा विप्रो विस्मयमागतः ५५</p>
<p>मार्कण्डेय उवाच।<br>
कदाचिदुपविष्टं तं राजानं विष्णुतत्परम्।<br>
अपृच्छद्वीतिहोत्रस्तं वेदवेदाङ्गपारगः ५६</p>
<p>राजन् परमधर्मज्ञ हरिभक्तपरायण।<br>
विष्णुभक्तिमतां पुंसां श्रेष्ठोऽसि पुरुषर्षभ ५७</p>
<p>सम्मार्जनपरो नित्यं उपलेपरतस्तथा।<br>
तन्मे वद महाभाग त्वया किं विदितं फलम् ५८</p>
<p>कर्माण्यन्यानि सन्त्येव विष्णोः प्रियतराणि वै।<br>
तथापि त्वं महाभाग एतयोः सततोद्यतः ५९</p>
<p>सर्वात्मना महापुण्यं जनेश विदितं तव।<br>
तद्ब्रूहि यद्यगुह्यं च प्रीतिर्मयि तवास्ति चेत् ६०</p>
<p>जयध्वज उवाच।<br>
शृणष्व विप्रशार्दूल मवैव चरितं पुरा ६१</p>
<p>जातिस्मरत्वाज्जानामि श्रोतॄणां विस्मयावहम्।<br>
पूर्वजन्मनि विप्रेन्द्र रैवतो नाम वाडवः ६२</p>
<p>अयाज्ययाजकोऽहं वै सदैव ग्रामयाजकः।<br>
पिशुनो निष्ठुरश्चैव अपण्यानां च विक्रयी ६३</p>
<p>निषिद्धकर्माचरणात् परित्यक्तः स्वबन्धुभिः।<br>
महापापरतो नित्यं ब्रह्मद्वेषरतस्थता ६४</p>
<p>परदारपरद्र व्यलोलुपो जन्तुहिंसकः।<br>
मद्यपानरतो नित्यं ब्रह्मद्वेषरतस्थता ६५</p>
<p>एवं पापरतो नित्यं बहुशो मार्गरोधकृत्।<br>
कदाचित् कामचारोऽहं गृहीत्वा ब्राह्मणस्त्रियः ६६</p>
<p>शून्यं पूजादिभिर्विष्णोर्मन्दिरं प्राप्तवान्निशि।<br>
स्ववस्त्रप्रान्ततो ब्रह्मन् कियदंशः स मार्जितः ६७</p>
<p>प्रदीपः स्थापितस्तत्र सुरतार्थाद् द्विजोत्तम।<br>
तेनापि मम दुष्कर्म निःशेषं क्षयमागतम् ६८</p>
<p>एवं स्थितं विष्णुगृहे मया भोगेच्छया द्विज।<br>
तदैव दीपकं दृष्ट्वा आगताः पुरपालकाः ६९</p>
<p>चौर्यार्थ परदूतोऽयमित्युक्त्वा मामपातयन्।<br>
खड्गेन तीक्ष्णधारेण शिरश्छित्वा च ते गताः ७०</p>
<p>दिव्यं विमानमारुह्य प्रभुदाससमन्वितम्।<br>
गन्धर्वैर्गीयमानोऽहं स्वर्गलोकं तदा गतः ७१</p>
<p>चतुर्भुज उवाच।<br>
तत्र स्थित्वा ब्रह्मकल्पं शतं साग्रं द्विजोत्तमाः।<br>
दिव्यभोगसमायुक्तो दिव्यरूपसमन्वितः ७२</p>
<p>जातोऽहं पुण्ययोगाद्धि सोमवंशसमुद्भवः।<br>
जयध्वज इति ख्यातो राजा राजीवलोचनः ७३</p>
<p>तत्रापि कालवशतो मृतः स्वर्गमवाप्तवान्।<br>
इन्द्र लोकमनुप्राप्य रुद्र लोकं ततो गतः ७४</p>
<p>रुद्र लोकाद्ब्रह्मलोकं गच्छता नारदो मुनिः।<br>
दृष्टश्च नमितो नैव गर्वान्मे हसितश्च सः ७५</p>
<p>कुपितः शप्तवान् मां स राक्षसो भव भूपते।<br>
इति शापं समाकर्ण्य दत्तं तेन द्विजन्मना ७६</p>
<p>प्रसादितो मया भूप प्रसादं कृतवान् मुनिः।<br>
यदा रेवामठे राजन् धर्मपुत्रस्य धीमतः ७७</p>
<p>भार्यापहारं नयतः शापमोक्षो भविष्यति।<br>
सोऽहमर्जुन भूपाल धर्मपुत्र युधिष्ठिर ७८</p>
<p>विष्णोः सारूप्यमगमं यामि वैकुण्ठमद्य वै।<br>
मार्कण्डेय उवाच।<br>
इत्युक्त्वा गरुडारूढो धर्मपुत्रस्य पश्यतः ७९</p>
<p>गतवान् विष्णुभवनं यत्र विष्णुः श्रिया सह।<br>
सम्मार्जनोपलेपाभ्यां महिमा तेन वर्णितः ८०</p>
<p>अवशेनापि यत्कर्म कृत्वेमां श्रियमागतः।<br>
भक्तिमद्भिः प्रशान्तैश्च किं पुनः सम्यगर्चनात् ८१</p>
<p>सूत उवाच।<br>
मार्कण्डेयवचः श्रुत्वा पाण्डुवंशसमुद्भवः।<br>
सहस्रानीकभूपालो हरिपूजारतोऽभवत् ८२</p>
<p>तस्माच्छृणुत विप्रेन्द्रा देवो नारायणोऽव्ययः।<br>
ज्ञानतोऽज्ञानतो वापि पूजकानां विमुक्तिदः ८३</p>
<p>अर्चयध्वं जगन्नाथं भूयो भूयो वदाम्यहम्।<br>
तर्तुं यदीच्छथ द्विजा दुस्तरं भवसागरम् ८४</p>
<p>येऽर्चयन्ति हरिं भक्ताः प्रणतार्तिहरं हरिम्।<br>
ते वन्द्यास्ते प्रपूज्याश्च नमस्याश्च विशेषतः ८५</p>
<p>इति श्रीनरसिंहपुराणे सहस्रानीकचरिते मार्कण्डेयेनोपदिष्टसम्मार्जनोपफलं नाम त्रयस्त्रिंशोऽध्यायः ३३</p>
<p>।<br>
चतुस्त्रिंशोऽध्यायः।<br>
श्रीसहस्रनीक उवाच।<br>
पुनरेव द्विजश्रेष्ठ मार्कण्डेय महामते।<br>
निर्माल्यापनयाद्विष्णोर्यत्पुण्यं तद्वदस्व मे १</p>
<p>मार्कण्डेय उवाच।<br>
निर्माल्यमपनीयाथ तोयेन स्नाप्य केशवम्।<br>
नरसिंहाकृतिं राजन् सर्वपापैः प्रमुच्यते २</p>
<p>सर्वतीर्थफलं प्राप्य यानारूढो दिवं व्रजेत्।<br>
श्रीविष्णोः सदनं प्राप्य मोदते कालमक्षयम् ३</p>
<p>आगच्छ नरसिंहेति आवाह्याक्षतपुष्पकैः।<br>
एतावतापि राजेन्द्र सर्वपापैः प्रमुच्यते ४</p>
<p>दत्त्वाऽऽसनमथार्घ्यं च पाद्यमाचमनीयकम्।<br>
देवदेवस्य विधिना सर्वपापैः प्रमुच्यते ५</p>
<p>स्नाप्य तोयेन पयसा नरसिंहं नराधिप।<br>
सर्वपपविनिर्मुक्तो विष्णुलोके महीयते ६</p>
<p>स्नाप्य दध्ना सकृद्यस्तु निर्मलः प्रियदर्शनः।<br>
विष्णुलोकमवाप्नोति पूज्यमानः सुरोत्तमैः ७</p>
<p>यः करोति हरेरर्चां मधुना स्नापयन्नरः।<br>
अग्निलोके स मोदित्वा पुनर्विष्णुपुरे वसेत् ८</p>
<p>घृतेन स्नपनं यस्तु स्नानकाले विशेषतः।<br>
नरसिंहाकृतेः कुर्याच्छङ्गभेरीनिनादितम् ९</p>
<p>पपकञ्चुकमुन्मुच्य यथा जीर्णामहिस्त्वचम्।<br>
दिव्यं विमानमास्थाय विष्णुलोके महीयते १०</p>
<p>पञ्चगव्येन देवेशं यः स्नापयति भक्तितः।<br>
मन्त्रपूर्व महाराज तस्य पुण्यमनन्तकम् ११</p>
<p>यश्च गोधूमकैश्चूर्णैरुद्वर्त्योष्णेन वारिणा।<br>
प्रक्षाल्य देवदेवेशं वारुणं लोकमाप्नुयात् १२</p>
<p>पादपीठं तु यो भक्त्या बिल्वपत्रैर्निघर्षितम्।<br>
उष्णाम्बुना च प्रक्षाल्य सर्वपापै प्रमुच्यते १३</p>
<p>कुशपुष्पोदकैः स्नात्वा ब्रह्मलोकमवाप्नुयात्।<br>
रत्नोदकेन सावित्रं कौबेरं हेमवारिणा।<br>
नरसिंहं तु संस्नाप्य कर्पूरागुरुवारिणा १४</p>
<p>इन्द्र लोके स मोदित्वा पश्चाद्विष्णुपुरे वसेत्।<br>
पुण्योदकेन गोविन्दं स्नाप्य भक्त्या नरोत्तम १५</p>
<p>सावित्रं लोकमासाद्य विष्णुलोके महीयते।<br>
वस्त्राभ्यामर्चनं भक्तया परिधाप्य हरिं हरेः १६</p>
<p>सोमलोके रमित्वा च विष्णुलोके महीयते।<br>
कृङ्कुमागुरुश्रीखण्डकर्दमैरच्युताकृतिम् १७</p>
<p>आलिप्य भक्तया राजेन्द्र कल्पकोटिं वसेद्दिवि।<br>
मल्लिकामालतीजातिकेतक्यशोकचम्पकैः १८</p>
<p>पुन्नागनागबकुलैः पद्मरुत्पलजातिभिः।<br>
तुलसीकरवीरैश्च पालाशैः सानुकुम्बकैः १९</p>
<p>एतैरन्यैश्च कुसुमैः प्रशस्तैरच्युतं नरः।<br>
अर्चयेद्दशसुवर्णस्य प्रत्येकं फलमाप्नुयात् २०</p>
<p>मालां कृत्वा यथालाभमेतेषां विष्णुमर्चयेत्।<br>
कल्पकोटिसहस्राणि कल्पकोटिशतानि च २१</p>
<p>दिव्यं विमानमास्थाय विष्णुलोके स मोदते।<br>
नरसिंहं तु यो भक्त्या बिल्वपत्रैरखण्डितैः २२</p>
<p>निश्छिद्रै ः! पूजयेद्यस्तु तुलसीभिः समन्वितम्।<br>
सर्वपापविनिर्मुक्तः सर्वभूषणभूषितः २३</p>
<p>काञ्चनेन विमानेन विष्णुलोके महीयते।<br>
माहिषाख्यं गुग्गुलं च आज्य युक्तं सशर्करम् २४</p>
<p>धूपं ददाति राजेन्द्र नरसिंहस्य भक्तिमान्।<br>
धूपितैः सर्वदिग्भ्यस्तु सर्वपापविवर्जितः २५</p>
<p>अप्सरोगणसङ्कीर्णविमानेन विराजते।<br>
वायुलोके स मोदित्वा पश्चाद्विष्णुपुरं व्रजेत् २६</p>
<p>घृतेन वाथ तैलेन दीपं प्रज्वालयेन्नरः।<br>
विष्णवे विधिवद्भक्त्या तस्य पुण्यफलं शृणु २७</p>
<p>विहाय पापकलिलं सहस्रादित्यसप्रभः।<br>
ज्योतिष्मता विमानेन विष्णुलोकः स गच्छति २८</p>
<p>हविः शाल्योदनं विद्वानाज्ययुक्तं सशर्करम्।<br>
निवेद्य नरसिंहाय यावकं पायसं तथा २९</p>
<p>समास्तन्दुलसङ्ख्याया यावतीस्तावतीर्नृप।<br>
विष्णुलोके महाभोगान् भुञ्जन्नास्ते स वैष्णवः ३०</p>
<p>बलिना वैष्णवेनाथ तृप्ताः सन्तो दिवौकसः।<br>
शान्तिं तस्य प्रयच्छन्ति श्रियमारोग्यमेव च ३१</p>
<p>प्रदक्षिणेन चैकेन देवदेवस्य भक्तितः।<br>
कृतेन यत्फलं नॄणां तच्छृणुष्व नृपात्मज ३२</p>
<p>पृथ्वीप्रदक्षिणफलं प्राप्य विष्णुपुरे वसेत्।<br>
नमस्कारः कृतो येन भक्त्या वै माधवस्य च ३३</p>
<p>धर्मार्थकाममोक्षाख्यं फलं तेनाप्तमञ्जसा।<br>
स्तोत्रैर्जपैश्च देवाग्रे यः स्तौति मधुसूदनम् ३४</p>
<p>सर्वपापविनिर्मुक्तो विष्णुलोके महीयते।<br>
गीतवाद्यादिकं नाट्यं शङ्खतूर्यादिनिःस्वनैः ३२</p>
<p>यः कारयति वै विष्णोः स याति मन्दिरं नरः।<br>
पर्वकाले विशेषेण कामगः कामरूपवान् ३६</p>
<p>सुसङ्गीतविदैश्चैव सेव्यमानोऽप्सरोगणैः।<br>
महार्हमणिचित्रेण विमानेन विराजता ३७</p>
<p>स्वर्गात् स्वर्गमनुप्राप्य विष्णुलोके महीयते।<br>
ध्वजं तु विष्णवे यस्तु गरुडेन समन्वितम् ३८</p>
<p>दद्यात्सोऽपि ध्वजाकीर्णविमानेन विराजता।<br>
विष्णुलोकमवाप्नोति सेव्यमानोऽप्सरोगणैः ३९</p>
<p>सुवर्णाभरणैर्दिव्यैर्हारकेयूरकुण्डलैः।<br>
मुकुटाभरणाद्यैश्च यो विष्णुं पूजयेन्नृप ४०</p>
<p>सर्वपापविनिर्मुक्तः सर्वभूषणभूषितः।<br>
इन्द्र लोके वसेद्धीमान् यावदिन्द्रा श्चतुर्दश ४१</p>
<p>यो गां पयस्विनीं विष्णोः कपिलां सम्प्रयच्छति।<br>
आराध्य तमथाग्रे तु यत्किञ्चिद्दग्धमुत्तमम् ४२</p>
<p>तद्दत्वा नरसिंहाय विष्णुलोके महीयते।<br>
पितरस्तस्य मोदन्ते श्वेतद्वीपे चिरं नृप ४३</p>
<p>एवं यः पजयेद्रा जन् नरसिंहं नरोत्तम।<br>
तस्य स्वर्गापवर्गौ तु भवतो नात्र संशयः ४४</p>
<p>यत्रैवं पूज्यते विष्णुर्नरसिंहो नरैर्नृप।<br>
न तत्र व्यधिदुर्भिक्षराजचौरादिकं भयम् ४५</p>
<p>नरसिंहं समाराध्य विधिनानेन माधवम्।<br>
नानास्वर्गसुखं भुक्त्वा न भूयः स्तनपो भवेत् ४६</p>
<p>नित्यं सर्पिस्तिलैर्होमो ग्रामे यस्मिन् प्रवर्तते।<br>
न भवेत्तस्य ग्रामस्य भयं वा तत्र कुत्रचित् ४७</p>
<p>अनावृष्टिर्महामारी दोषा नो दाहका नृप।<br>
नरसिंहं समाराध्य ब्राह्मणैर्वेदपारगैः ४८</p>
<p>कारयेल्लक्षहोमं तु ग्रामे यत्र पुराधिपः।<br>
कृते तस्मिन्मयोक्ते तु आगच्छति न तद्भयम् ४९</p>
<p>दृष्टोपसर्गमरणं प्रजानामात्मनश्च हि।<br>
सम्यगाराधनीयं तु नरसिंहस्य मन्दिरे ५०</p>
<p>शङ्करायतने चापि कोटिहोमं नराधिप।<br>
कारयेत् संयतैर्विप्रैः सभोजनसदक्षिणैः ५१</p>
<p>कृते तस्मिन्नृपश्रेष्ठ नरसिंहप्रसादतः।<br>
उपसर्गादिमरणं प्रजानामुपशाम्यति ५२</p>
<p>दुःस्वप्नदर्शने घोरे ग्रहपीडासु चात्मनः।<br>
होमं च भोजनं चैव तस्य दोषः प्रणश्यति ५३</p>
<p>अयने विषुवे चैव चन्द्र सूर्यग्रहे तथा।<br>
नरसिंहं समाराध्य लक्षहोमं तु कारयेत् ५४</p>
<p>शान्तिर्भवति राजेन्द्र तस्य तत्स्थानवासिनाम्।<br>
एवमादिफलोपेतं नरसिंहार्चनं नृप ५५</p>
<p>कुरु त्वं भूपतेः पुत्र यदि वाञ्छसि सद्गतिम्।<br>
अतः परतरं नास्ति स्वर्गमोक्षफलप्रदम् ५६</p>
<p>नरेन्द्रै ः! सुकरं कर्तुं देवदेवस्य पूजनम्।<br>
सन्त्यरण्ये ह्यमूल्यानि पत्रपुष्पाणि शाखिनाम् ५७</p>
<p>तोयं नदीतडागेषु देवः साधारणः स्थितः।<br>
मनो नियमयेदेकं विद्यासाधनकर्मणि ५८</p>
<p>मनो नियमितं येन मुक्तिस्तस्य करे स्थिता ५९</p>
<p>मार्कण्डेय उवाच।<br>
इत्येवमुक्तं भृगुचोदितेन।<br>
मया तवेहार्चनमच्युतस्य।<br>
दिने दिने त्वं कुरु विष्णु पूजां।<br>
वदस्व चान्यत्कथयामि किं ते ६०</p>
<p>इति श्रीनरसिंहपुराणे सहस्रानीकचरिते श्रीविष्णोः।<br>
पूजाविधिर्नाम चतुस्त्रिंशोऽध्यायः ३४</p>
<p>।<br>
पञ्चत्रिंशोऽध्यायः।<br>
राजोवाच।<br>
अहो महत्त्वया प्रोक्तं विष्ण्वाराधनजं फलम्।<br>
सुप्तास्ते मुनिशार्दूल ये विष्णुं नार्चयन्ति वै १</p>
<p>त्वत्प्रसादाच्छ्रुतं ह्येतन्नरसिंहार्चनक्रमम्।<br>
भक्त्या तं पूजयिष्यामि कोटिहोमफलं वद २</p>
<p>मार्कण्डेय उवाच।<br>
इममर्थं पुरा पृष्टः शौनको गुरुणा नृप।<br>
यत्तस्मै कथयामास शौनकस्तद्वदामि ते ३</p>
<p>शौनकं तु सुखासीनं पर्यपृच्छद् बृहस्पतिः।<br>
बृहस्पतिरुवाच।<br>
लक्षहोमस्य या भूमिः कोटिहोमस्य या शुभा ४</p>
<p>तां मे कथय विप्रेन्द्र होमस्य चरिते विधिम्।<br>
मार्कण्डेय उवाच।<br>
इत्युक्तो गुरुणा सोऽथ लक्षहोमादिकं विधिम् ५</p>
<p>शौनको वक्तुमारेभे यथावन्नृपसत्तम।<br>
शौनक उवाच।<br>
प्रवक्ष्यामि यथावत्ते शृणु देवपुरोहित ६</p>
<p>लक्षहोममहाभूमिं तद्विशुद्धिं विशेषतः।<br>
यज्ञकर्मणि शस्ताया भूमेर्लक्षणमुत्तमम् ७</p>
<p>सुसंस्कृतां समां स्निग्धां पूर्वपूर्वमथोत्तमाम्।<br>
ऊरुमात्रं खनित्वा च शोधयेत्तां विशेषतः ८</p>
<p>बहिरच्छतया तत्र मृदाच्छाद्य प्रलेपयेत्।<br>
प्रमाणं बाहुमात्रं तु सर्वतः कुण्डलक्षणम् ९</p>
<p>चतुरस्रं चतुष्कोणं तुल्यसूत्रेण कारयेत्।<br>
उपरि मेखलां कुर्याच्चतुरस्रां सुविस्तराम् १०</p>
<p>चतुरङ्गुलमात्रं तु उच्छ्रितां सूत्रसूत्रिताम्।<br>
ब्राह्मणान् वेदसम्पन्नान् ब्रह्मकर्मसमन्वितान् ११</p>
<p>आमन्त्रयेद् यथान्यायं यजमानो विशेषतः।<br>
ब्रह्मचर्यव्रतं कुर्युस्त्रिरात्रं ते द्विजातयः १२</p>
<p>अहोरात्रमुपोष्याथ गायत्रीमयुतं जपेत्।<br>
ते शुक्लवाससः स्नाता गन्धस्रक्पुष्पधारिणः १३</p>
<p>शुचयश्च निराहाराः सन्तुष्टा संयतेन्द्रि याः।<br>
कौशमासनमासीना एकाग्रमनसः पुनः १४</p>
<p>आरभेयुश्च ते यत्नात्ततो होममतन्द्रि ताः।<br>
भूमिमालिख्य चाभ्युक्ष्य यत्नादग्निं निधापयेत् १५</p>
<p>गृह्योक्तेन विधानेन होमं तत्र च होमयेत्।<br>
आघारावाज्यभागौ च जुहुयात्पूर्वमेव तु १६</p>
<p>यवधान्यतिलैर्मिश्रां गायत्र्! या प्रथमाहुतिम्।<br>
जुहुयादेकचित्तेन स्वाहाकारान्वितां बुधः १७</p>
<p>गायत्री छन्दसां माता ब्रह्मयोनिः प्रतिष्ठिता।<br>
सविता देवता तस्या विश्वामित्रस्तथा ऋषिः १८</p>
<p>ततो व्याहृतिभिः पश्चाज्जुहुयाच्च तिलान्वितम्।<br>
यावत्प्रपूर्यते सङ्ख्या लक्षं वा कोटिरेव वा १९</p>
<p>तावद्धोमं तिलैः कुर्यादच्युतार्चनपूर्वकम्।<br>
दीनानाथजनेभ्यस्तु यजमानः प्रयत्नतः २०</p>
<p>तावच्च भोजनं दद्याद् यावद्धोमं समाचरेत्।<br>
समाप्ते दक्षिणां दद्याद् ऋत्विग्भ्यः श्रद्धयान्वितः २१</p>
<p>यथार्हता न लोमेन ततः शान्त्युदकेन च।<br>
प्रोक्षयेद् ग्राममध्ये तु व्याधितांस्तु विशेषतः २२</p>
<p>एवं कृते तु होमस्य पुरस्य नगरस्य च।<br>
राष्ट्रस्य च महाभाग राज्ञो जनपदस्य च।<br>
सर्वबाधाप्रशमनी शान्तिर्भवति सर्वदा २३</p>
<p>मार्कण्डेय उवाच।<br>
इत्येतच्छौनकप्रोक्तं कथितं नृपनन्दन।<br>
लक्षहोमादिकविधिं कार्यं राष्ट्रे सुशान्तिदम् २४</p>
<p>ग्रामे गृहे वा पुरबाह्यदेशे।<br>
द्विजैरयं यत्नकृतः पुरोविधिः।<br>
तत्रापि शान्तिर्भविता नराणां।<br>
गवां च भृत्यैः सह भूपतेश्च २५</p>
<p>इति श्रीनरसिंहपुराणे लक्षहोमविधिर्नाम।<br>
पञ्चत्रिंशोऽध्यायः ३५</p>
<p>।<br>
षट्त्रिंशोऽध्यायः।<br>
मार्कण्डेय उवाच।<br>
अवतारानहं वक्ष्ये देवदेवस्य चक्रिणः।<br>
ताञ्शृणुष्व महीपाल पवित्रान् पापनाशनान् १</p>
<p>यथा मत्स्येन रूपेण दत्ता वेदाः स्वयम्भुवे।<br>
मधुकैटभौ च निधनं प्रापितौ च महात्मना २</p>
<p>तथा कौर्मेण रूपेण विष्णुना मन्दरो धृतः।<br>
यथा पृथ्वी धृता राजन् वाराहेण महात्मना ४</p>
<p>तेनैव निधनं प्राप्तोनं यथा राजन् महाबलः।<br>
हिरण्याक्षो महावीर्यो दितिपुत्रो महातनुः ४</p>
<p>यथा हिरण्यकशिपुस्त्रिदशानामरिः पुरा।<br>
नरसिंहेन देवेन प्रापितो निधनं नृप ५</p>
<p>यथा बद्धो बलिः पूर्वं वामनेन महात्मना।<br>
इन्द्र स्त्रिभुवनाध्यक्षः कृतस्तेन नृपात्मज ६</p>
<p>रामेण भूत्वा च यथा विष्णुना रावणो हतः।<br>
सगणाश्चाद्भुता राजन् राक्षसा देवकण्टकाः ७</p>
<p>यथा परशुरामेण क्षत्रमुत्सादितं पुरा।<br>
बलभद्रे ण रामेण यथा दैत्यः पुरा हतः ८</p>
<p>यथा कृष्णेन कंसाद्या हता दैत्याः सुरद्विषः।<br>
कलौ प्राप्ते यथा बुद्धो भवेन्नारायणः प्रभुः ९</p>
<p>कल्किरूप समास्थाय यथा म्लेच्छा निपातिताः।<br>
समाप्ते तु कलौ भूयस्तथा ते कथयाम्यहम् १०</p>
<p>हरेरनन्तस्य पराक्रमं यः।<br>
शृणोति भूपाल समाहितात्मा ॥<br>
मयोच्यमानं स विमुच्य पापं।<br>
प्रयाति विष्णोः पदमत्युदारम् ११</p>
<p>इति श्रीनरसिंहपुराणे हरेः प्रादुर्भावानुक्रमणे।<br>
षट्त्रिंशोऽध्यायः ३६</p>
<p>।<br>
सप्तत्रिंशोऽध्यायः।<br>
मार्कण्डेय उवाच।<br>
नानात्वादवताराणामच्युतस्य महात्मनः।<br>
न शक्यं विस्तराद् वक्तुं तान् ब्रवीमि समाततः १</p>
<p>पुरा किल जगत्स्रष्टा भगवान् पुरुषोत्तमः।<br>
अनन्तभोगशयने योगनिद्रा ं! समागतः २</p>
<p>अथ तस्य प्रसुप्तस्य देवदेवस्य शार्ङ्गिणः।<br>
श्रोत्राभ्यामपतत् तोये स्वेदबिन्दुद्वयं नृप ३</p>
<p>मधुकैटभनामानौ तस्माज्जातौ महाबलौ।<br>
महाकायौ महावीर्यौ महाबलपराक्रमौ ४</p>
<p>अच्युतस्य प्रसुप्तस्य महत्पद्ममजायत।<br>
नाभिमध्ये नृपश्रेष्ठ तस्मिन् ब्रह्माभ्यजायत ५</p>
<p>स चोक्तो विष्णुना राजन् प्रजाः सृज महामते।<br>
तथेत्युक्त्वा जगन्नाथं ब्रह्मापि कमलोद्भवः ६</p>
<p>वेदशास्त्रवशाद्यावत् प्रजाः स्रष्टुं समुद्यतः।<br>
तावत्तत्र समायातौ तावुभौ मधुकैटभौ ७</p>
<p>आगत्य वेदशास्त्रार्थविज्ञानं ब्रह्मणः क्षणात्।<br>
अपहृत्य गतौ धोरौ दानवौ बलदर्पितौ ८</p>
<p>ततः पद्मोद्भवो राजन् ज्ञानहीनोऽभवत् क्षणात्।<br>
दुःखितश्चिन्तयामास कथं स्रक्ष्यामि वै प्रजाः ९</p>
<p>चोदितस्त्वं सृजस्वेति प्रजा देवेन तत्कथम्।<br>
स्रक्ष्येऽहं ज्ञानहीनस्तु अहो कष्टमुपस्थितम् १०</p>
<p>इति सञ्चिन्त्य दुःखार्त्तो ब्रह्मा लोकपितामहः।<br>
यत्नतो वेदशास्त्राणि स्मरन्नपि न दृष्टवान् ११</p>
<p>ततो विषण्णचित्तस्तु तं देव पुरुषोत्तमम्।<br>
एकाग्रमनसा सम्यक् शास्त्रेण स्तोतुमारभत् १२</p>
<p>ब्रह्मोवाच।<br>
ॐ नमो वेदनिधये शास्त्राणां निधये नमः।<br>
विज्ञाननिधये नित्यं कर्मणां निधये नमः १३</p>
<p>विद्याधराय देवाय वागीशाय नमो नमः।<br>
अचिन्त्याय नमो नित्यं सर्वज्ञाय नमो नमः १४</p>
<p>अमूर्त्तिस्त्वं महाबाहो यज्ञमूर्तिरधोक्षज।<br>
साम्नां मूर्त्तिस्त्वमेवाद्य सर्वदा सर्वरूपवान् १५</p>
<p>सर्वज्ञानमयोऽसि त्वं हृदि ज्ञानमयोऽच्युत।<br>
देहि मे त्वं सर्वज्ञानं देवदेव नमो नमः १६</p>
<p>मार्कण्डेय उवाच।<br>
इत्थं स्तुतस्तदा तेन शङ्खचक्रगदाधरः।<br>
ब्रह्माणमाह देवेशो दास्ये ते ज्ञानमुत्तमम् १७</p>
<p>इत्युक्त्वा तु तदा विष्णुश्चिन्तयामास पार्थिव।<br>
केनास्य नीतं विज्ञानं केन रूपेण चादधे १८</p>
<p>मधुकैटभकृतं सर्वमिति ज्ञात्वा जनार्दनः।<br>
मात्स्यं रूपं समास्थाय बहुयोजनमायतम्।<br>
बहुयोजनविस्तीर्णं सर्वज्ञानमयं नृप १९</p>
<p>स प्रविश्य जलं तूर्णं क्षोभयामास तद्धरिः।<br>
प्रविश्य च स पातालं दृष्टवान्मधुकैटभौ २०</p>
<p>तौ मोहयित्वा तुमुलं तज्ज्ञानं जगृहे हरिः।<br>
वेदशास्त्राणि मुनिभिः संस्तुतो मधुसूदनः २१</p>
<p>आनीय ब्रह्मणे दत्त्वा त्यक्त्वा तन्मात्स्यकं नृप।<br>
जगद्धिताय स पुनर्योगनिद्रा वशं गतः २२</p>
<p>ततः प्रबुद्धौ सङ्क्रुद्धौ तावुभौ मधुकैटभौ।<br>
आगत्य ददृशाते तु शयानं देवमव्ययम् २३</p>
<p>अयं स पुरुषो धूर्त्त आवां सम्मोह्य मायया।<br>
आनीय वेदशास्त्राणि दत्त्वा शेतेऽत्र साधुवत् २४</p>
<p>इत्युक्त्वा तौ महाघोरौ दानवौ मधुकैटभौ।<br>
बोधयामासतुस्तूर्णं शयानं केशवं नृप २५</p>
<p>युद्धार्थमागतावत्र त्वया सह महामते।<br>
आवयोर्देहि सङ्ग्रामं युध्यस्वोत्थाय साम्प्रतम् २६</p>
<p>इत्युक्तो भगवांस्ताभ्यां देवदेवो नृपोत्तम।<br>
तथेति चोक्त्वा तौ देवः शार्ङ्गं सज्यमथाकरोत् २७</p>
<p>ज्याघोषतलघोषेण शङ्खशब्देन माधवः।<br>
खं दिशः प्रदिशश्चैव पूरयामास लीलया २८</p>
<p>तौ च राजन् महावीर्यौ ज्याघोषं चक्रतुस्तदा।<br>
युयुधाते महाघोरौ हरिणा मधुकैटभौ २९</p>
<p>कृष्णश्च युयुधे ताभ्यां लीलया जगतः पतिः।<br>
समं युद्धमभूदेवं तेषामस्त्राणि मुञ्चताम् ३०</p>
<p>केशवः शार्ङ्गनिर्मुक्तैः शरैराशीविषोपमैः।<br>
तानि शस्त्राणि सर्वाणि चिच्छेद तिलशस्तदा ३१</p>
<p>तौ युद्ध्वा सुचिरं तेन दानवौ मधुकैटभौ।<br>
हतौ शार्ङ्गविनिर्मुक्तैः शरैः कृष्णेन दुर्मदौ ३२</p>
<p>तयोस्तु मेदसा राजन् विष्णुना कल्पिता मही।<br>
मेदिनीति ततः सञ्ज्ञामवापेयं वसुन्धरा ३३</p>
<p>एवं कृष्णप्रसादेन वेदाँ ल्लब्ध्वा प्रजापतिः।<br>
प्रजाः ससर्ज भूपाल वेददृष्टेन कर्मणा ३४</p>
<p>य इदं शृणुयान्नित्यं प्रादुर्भावं हरेर्नृप।<br>
उषित्वा चन्द्र सदने वेदविद्ब्राह्मणो भवेत् ३५</p>
<p>मात्स्यं वपुस्तन्महदद्रि तुल्यं।<br>
विद्यामयं लोकहिताय विष्णुः।<br>
आस्थाय भीमं जनलोकसंस्थैः।<br>
स्तुतोऽथ यस्तं स्मर भूमिपाल ३६</p>
<p>इति श्रीनरसिंहपुराणे मत्स्यप्रादुर्भावो नाम सप्तत्रिंशोऽध्यायः ३७</p>
<p>।<br>
अष्टत्रिंशोऽध्यायः।<br>
मार्कण्डेय उवाच।<br>
पुरा देवासुरे युद्धे देवा दैत्यैः पराजिताः।<br>
सर्वे ते शरणं जग्मुः क्षीराब्धितनयापतिम् १</p>
<p>स्तोत्रेण तुष्टुवुः सर्वे समाराध्य जगत्पतिम्।<br>
कृताञ्जलिपुटा राजन् ब्रह्माद्या देवतागणाः २</p>
<p>देवा ऊचुः।<br>
नमस्ते पद्मनाभाय लोकनाथाय शार्ङ्गिणे।<br>
नमस्ते पद्मनाभाय सर्वदुःखापहारिणे ३</p>
<p>नमस्ते विश्वरूपाय सर्वदेवमयाय च।<br>
मधुकैटभनाशाय केशवाय नमो नमः ४</p>
<p>दैत्यैः पराजिता देव वयं युद्धे बलान्वितैः।<br>
जयोपायं हि नो ब्रूहि करुणाकर ते नमः ५</p>
<p>मार्कण्डेय उवाच।<br>
इति स्तुतो तदा देवैर्देवदेवो जनार्दनः।<br>
तानब्रवीद्धरिर्देवांस्तेषामेवाग्रतः स्थितः ६</p>
<p>श्रीभगवानुवाच।<br>
गत्वा तत्र सुराः सर्वं सन्धिं कुरुत दानवैः।<br>
मन्थानं मन्दरं कृत्वा नेत्रं कृत्वा च वासुकिम् ७</p>
<p>सर्वौषधीः समानीय प्रक्षिप्याब्धौ त्वरान्विताः।<br>
दानवैः सहिता भूत्वा मथ्नध्वं क्षीरसागरम् ८</p>
<p>अहं च तत्र साहाय्यं करिष्यामि दिवौकसः।<br>
भविष्यत्यमृतं तत्र तत्पानाद्बलवत्तराः ९</p>
<p>भविष्यन्ति क्षणाद्देवा अमृतस्य प्रभावतः।<br>
यूयं सर्वे महाभागास्तेजिष्ठां रणविक्रमाः १०</p>
<p>इन्द्रा द्यास्तु महोत्साहास्तल्लब्ध्वामृतमुत्तमम्।<br>
ततो हि दानवाञ्जेतुं समर्था नात्र संशयः ११</p>
<p>इत्युक्ता देवदेवेन देवाः सर्वे जगत्पतिम्।<br>
प्रणम्यागत्य निलयं सन्धिं कृत्वाथ दानवैः १२</p>
<p>क्षीराब्धेर्मन्थने सर्वे चक्ररुद्योगमुत्तमम्।<br>
बलिना चोद्धृतो राजन् मन्दराख्यो महागिरिः १३</p>
<p>क्षीराब्धौ क्षेपितश्चैव तेनैकेन नृपोत्तम।<br>
सर्वौषधींश्च प्रक्षिप्य देवदैत्यैः पयोनिधौ १४</p>
<p>वासुकिश्चागतस्तत्र राजन्नारायणज्ञया।<br>
सर्वदेवहितार्थाय विष्णुश्च स्वयमागतः १५</p>
<p>तत्र विष्णुं समासाद्य ततः सर्वे सुरासुरः।<br>
सर्वे ते मैत्रभावेन क्षीराब्धेस्तटमाश्रिताः १६</p>
<p>मन्थानं मन्दरं कृत्वा नेत्रं कृत्वाथ वासुकिम्।<br>
ततो मथितुमारब्धं नृपते तरसामृतम् १७</p>
<p>विष्णुना मुखभागे तु योजिता दानवास्तदा।<br>
देवताः पुच्छभागे तु मथनाय नियोजिताः १८</p>
<p>एवं च मथनात्तत्र मन्दरोऽधः प्रविश्य च।<br>
आधारेण विना राजन् तं दृष्ट्वा सहसा हरिः १९</p>
<p>सर्वलोकहितार्थाय कर्मरूपमधारयत्।<br>
आत्मानं सम्प्रवेश्याथ मन्दरस्य गिरेरधः २०</p>
<p>प्रविश्य धृतवान् शैलं मन्दरं मधुसूदनः।<br>
उपर्याक्रान्तवाञ्शैलं पृथग्रूपेण केशवः २१</p>
<p>चकर्ष नागराजं च देवैः सार्धं जनार्दनः।<br>
ततस्ते त्वरया युक्ता ममन्थुः क्षीरसागरम् २२</p>
<p>यावच्छक्त्या नृपश्रेष्ठ बलवन्तः सुरासुराः।<br>
मथ्यमानात्ततस्तस्मात् क्षीराब्धेरभवन्नृप २३</p>
<p>कालकूटमिति ख्यातं विषमत्यन्तदुस्सहम्।<br>
तं नागा जगृहुः सर्वे तच्छेषं शङ्करोऽग्रहीत् २४</p>
<p>नारायणाज्ञया तेन नीलकण्ठत्वमाप्तवान्।<br>
ऐरावतश्च नागेन्द्रो हरिश्चोच्चैःश्रवाः पुनः २५</p>
<p>द्वितीयावर्तनाद्रा जन्नुत्पन्नाविति नः श्रुतम्।<br>
तृतीयावर्तनाद् राजन्नप्सराश्च सुशोभना २६</p>
<p>चतुर्थात् पारिजातश्च उत्पन्नः स महाद्रुमः।<br>
पञ्चमाद्धि हिमांशुस्तु प्रोत्थितः क्षीरसागरात् २७</p>
<p>तं भवः शिरसा धत्ते नारीवत् स्वस्तिकं नृप।<br>
नानाविधानि दिव्यानि रत्नान्याभरणानि च २८</p>
<p>क्षीरोदधेरुत्थिताश्च गन्धर्वाश्च सहस्रशः।<br>
एतान् दृष्ट्वा तथोत्पन्नानत्याश्चर्यसमन्वितान् २९</p>
<p>अभवञ्जातहर्षास्ते तत्र सर्वे सुरासुराः।<br>
देवपक्षे ततो मेघाः स्वल्पं वर्षन्ति संस्थिताः ३०</p>
<p>कृष्णाज्ञया च वायुश्च सुखं वाति सुरान् प्रति।<br>
विषनिःश्वासवातेन वासुकेश्चापरे हताः ३१</p>
<p>निस्तेजसोऽभवन् दैत्या निर्वीर्याश्च महामते।<br>
ततः श्रीरुत्थिता तस्मात् क्षीरोदाद्धतपङ्कजा ३२</p>
<p>विभ्राजमाना राजेन्द्र दिशः सर्वाः स्वतेजसा।<br>
ततस्तीर्थोदकैः स्नाता दिव्यवस्त्रैरलङ्कृता ३३</p>
<p>दिव्यगन्धानुलिप्ताङ्गी सुमनोभिः सुभूषणैः।<br>
देवपक्षं समासाद्य स्थित्वा क्षणमरिन्दम ३४</p>
<p>हरिवक्षःस्थलं प्राप्ता ततः सा कमलालया।<br>
ततोऽमृतघटं पूर्णं दुग्ध्वा तु पयसो निधेः ३५</p>
<p>धन्वन्तरिः समुत्तस्थौ ततः प्रीताः सुरा नृप।<br>
दैत्याः श्रिया परित्यक्ता दुःखितास्तेऽभवन्नृप ३६</p>
<p>नीत्वामृतघतं पूर्णं ते च जग्मुर्यथासुखम्।<br>
ततः स्त्रीरूपमकरोद् विष्णुर्देवहिताय वै ३७</p>
<p>आत्मानं नृपशार्दूल सर्वलक्षणसंयुतम्।<br>
ततो जगाम भगवान् स्त्रीरूपेणासुरान् प्रति ३८</p>
<p>दिव्यरूपां तु तां दृष्ट्वा मोहितास्ते सुरद्विषः।<br>
सुधापूर्णघटं ते तु मोहैः संस्थाप्य सत्तम ३९</p>
<p>कामेन पीडिता ह्यासन्नसुरास्तत्र तत्क्षणात्।<br>
मोहयित्वा तु तानेवमसुरानवनीपते ४०</p>
<p>अमृतं तु समादाय देवेभ्यः प्रददौ हरिः।<br>
तत्पीत्वा तु ततो देवा देवदेवप्रसादतः ४१</p>
<p>बलवन्तो महावीर्या रणे जग्मुस्ततोऽसुरान्।<br>
जित्वा रणेऽसुरान् देवाः स्वानि राज्यानि चक्रिरे ४२</p>
<p>एतत्ते कथितं राजन् प्रादुर्भावो हरेरयम्।<br>
कूर्माख्यः पुण्यदो नृणां शृन्वतां पठतामपि ४३</p>
<p>आविष्कृतं कौर्ममनन्तवर्चसं।<br>
नारायणेनाद्भुतकर्मकारिणा।<br>
दिवौकसानां तु हिताय केवलं।<br>
रूपं परं पावनमेव कीर्तितम् ४४</p>
<p>इति श्रीनरसिंहपुराणे कूर्मप्रादुर्भावो नामाष्टत्रिंशोऽध्यायः ३८</p>
<p>।<br>
एकोनचत्वारिंशोऽध्यायः।<br>
मार्कण्डेय उवाच।<br>
अतः परं हरेः पुण्यं प्रादुर्भावं नराधिप।<br>
वाराहं ते प्रवक्ष्यामि समाहितमनाः शृणु १</p>
<p>अवान्तरलये प्राप्ते ब्रह्मणस्तु दिनक्षये।<br>
त्रैलोक्यल्मखिलं व्याप्य तिष्ठन्त्यम्भांसि सत्तम २</p>
<p>त्रैलोक्येऽखिलसत्त्वानि यानि राजेन्द्र तानि वै।<br>
ग्रस्त्वा विष्णुस्ततः शेते तस्मिन्नेकार्णवे जले ३</p>
<p>अनन्तभोगशयने सहस्रफणशोभिते।<br>
रात्रिं युगसहस्रान्तां ब्रह्मरूपी जगत्पतिः ४</p>
<p>दितेः पुत्रो महानासीत् कश्यपादिति नः श्रुतम्।<br>
हिरण्याक्ष इति ख्यातो महाबलपराक्रमः ५</p>
<p>पाताले निवसन् दैत्यो देवानुपरुरोध सः।<br>
यज्विनामपकाराय यतते स तु भूतले ६</p>
<p>अथ भूम्युपरि स्थित्वा मर्त्या यक्ष्यन्ति देवताः।<br>
तेन तेषां बलं वीर्यं तेजश्चापि भविष्यति ७</p>
<p>इति मत्वा हिरण्याक्षः कृते सर्गे तु ब्रह्मणा।<br>
भूमेर्या धारणाशक्तिस्तां नीत्वा सु महासुरः ८</p>
<p>विवेश तोयमध्ये तु रसातलतलं नृप।<br>
विना शक्त्या च जगती प्रविवेश रसातलम् ९</p>
<p>निद्रा वसाने सर्वात्मा क्व स्थिता मेदिनीति वै।<br>
सञ्चिन्त्य ज्ञात्वा योगेन रसातलतलं गताम् १०</p>
<p>अथ वेदमयं रूपं वाराहं वपुरास्थितम्।<br>
वेदपादं यूपदंष्ट्रं चितिवक्त्रं नराधिप ११</p>
<p>व्यूढोरस्कं महाबाहुं पृथुवक्त्रं नराधिप।<br>
अग्निजिह्वं स्रुचं तुण्डं चन्द्रा कन्नयनं महत् १२</p>
<p>पूर्तेष्टिधर्मश्रवणं दिव्यं तं सामनिःस्वनम्।<br>
प्राग्वंशकायं हविर्नासं कुशदर्भतनूरुहम् १३</p>
<p>सर्वं वेदमयं तच्च पुण्यसूक्तमहासटम्।<br>
नक्षत्रताराहारं च प्रलयावर्त्तभूषणम् १४</p>
<p>इत्थं कृत्वा तु वाराहं प्रविवेश वृषाकपिः।<br>
रसातलं नृपश्रेष्ठ सनकाद्यैरभिष्टुतः १५</p>
<p>प्रविश्य च हिरण्याक्षं युद्धे जित्वा वृषाकपिः।<br>
दंष्ट्राग्रेण ततः पृथ्वीं समृद्धृत्य रसातलात् १६</p>
<p>स्तूयमानोऽमरगणैः स्थापयामास पूर्ववत्।<br>
संस्थाप्य पर्वतान् सर्वान् यथास्थानमकल्पयत् १७</p>
<p>विहाय रूपं वाराहं तीर्थे कोकेतिविश्रुते।<br>
वैष्णवानां हितार्थाय क्षेत्रं तद्गुप्तमुत्तमम् १८</p>
<p>ब्रह्मरूपं समास्थाय पुनः सृष्टिं चकार सः।<br>
विष्णुः पाति जगत्सर्वमेवम्भूतो युगे युगे।<br>
हन्ति चान्ते जगत्सर्वं रुद्र रूपी जनार्दनः १९</p>
<p>वेदान्तवेद्यस्य हरेर्वृषाकपेः।<br>
कथामिमां यश्च शृणोति मानवः।<br>
दृढां मतिं यज्ञतनौ विवेश्य वै।<br>
विहाय पापं च नरो हरिं व्रजेत् २०</p>
<p>इति श्रीनरसिंहपुराणे वाराहप्रादुर्भावो नाम।<br>
एकोनचत्वारिंशोऽध्यायः ३९</p>
<p>।<br>
।<br>
चत्वारिंशोऽध्यायः।<br>
मार्कण्डेय उवाच।<br>
वाराहः कथितो ह्येवं प्रादुर्भावो हरेस्तव।<br>
साम्प्रतं नारसिंहं तु प्रवक्ष्यामि निबोध मे १</p>
<p>दितेः पुत्रो महानासीद्धिरण्यकशिपुः पुरा।<br>
तपस्तेपे निराहारो बहुवर्षसहस्रकम् २</p>
<p>तपतस्तस्य सन्तुष्टो ब्रह्मा तं प्राह दानवम्।<br>
वरं वरय दैत्येन्द्र यस्ते मनसि वर्तते ३</p>
<p>इत्युक्तो ब्रह्मणा दैत्यो हिरण्यकशिपुः पुरा।<br>
उवाच नत्वा देवेशं ब्रह्माणं विनयान्वितः ४</p>
<p>हिरण्यकशिपुरुवाच।<br>
यदि त्वं वरदानाय प्रवृत्तो भगवन्मम।<br>
यद्यद्वृणोम्यहं ब्रह्मं स्तत्तन्मे दातुमर्हसि ५</p>
<p>न शुष्केण न चाद्रे र्ण! न जलेन न वह्निना।<br>
न काष्ठेन न कीटेन पाषाणेन न वायुना ६</p>
<p>नायुधेन न शूलेन न शैलेन न मानुषैः।<br>
न सुरैरसुरैर्वापि न गन्धर्वैर्न राक्षसैः ७</p>
<p>न किन्नरैर्न यक्षैस्तु विद्याधरभुजङ्गमैः।<br>
न वानरैर्मृगैर्वापि नैय मातृगणैरपि ८</p>
<p>नाभ्यन्तरे न बाह्ये तु नान्यैर्मरणहेतुभिः।<br>
न दिने न च नक्तं मे त्वत्प्रसादाद् भवेन्मृतिः ९</p>
<p>इति वै देवदेवेशं वरं त्वत्तो वृणोम्यहम्।<br>
मार्कण्डेय उवाच।<br>
इत्युक्तो दैत्यराजेन ब्रह्मा तं प्राहि पार्थिव १०</p>
<p>तपसा तव तुष्टोऽहं महता तु वरानिमान्।<br>
दुर्लभानापि दैत्येन्द्र ददामि परमाद्भुतान् ११</p>
<p>अन्येषां नेदृशं दत्तं न तैरित्थं तपः कृतम्।<br>
त्वत्प्रार्थितं मया दत्तं सर्वं ते चास्तु दैत्यप १२</p>
<p>गच्छभुङ्क्ष्व महाबाहो तपसामूर्जितं फलम्।<br>
इत्येवं दैत्यराजस्य हिरण्यकशिपोः पुरा १३</p>
<p>दत्त्वा वरान् ययौ ब्रह्मा ब्रह्मलोकमनुत्तमम्।<br>
सोऽपि लब्धवरो दैत्यो बलवान् बलदर्पितः १४</p>
<p>देवान् सिंहान् रणे जित्वा दिवः प्राच्यावयद्भुवि।<br>
दिवि राज्यं स्वयं चक्रे सर्वशक्तिसमन्वितम् १५</p>
<p>देवा अपि भयात्तस्य रुद्रा श्चैवर्षयो नृप।<br>
विचैरुरवनौ सर्वे बिभ्राणा मानुषीं तनुम् १६</p>
<p>प्राप्तत्रैलोक्यराज्योऽसौ हिरण्यकशिपुः प्रजाः।<br>
आहूय सर्वा राजेन्द्र वाक्यं चेदमभाषत १७</p>
<p>न यष्टव्यं न होतव्यं न दातव्यं सुरान् प्रति।<br>
युष्माभिरहमेवाद्य त्रैलोक्याधिपतिः प्रजाः १८</p>
<p>ममैव पूजां कुरुत यज्ञदानादि कर्मणा।<br>
ताश्च सर्वास्तथा चक्रुर्दैत्येन्द्र स्य भयान्नृप १९</p>
<p>यत्रैवं क्रियमाणेषु त्रैलोक्यं सचराचरम्।<br>
अधर्मयक्तं सकलं बभूव नृपसत्तम २०</p>
<p>स्वधर्मलोपात् सर्वेषां पापे मतिरजायत।<br>
गते काले तु महति देवाः सेन्द्रा बृहस्पति २१</p>
<p>नीतिज्ञं सर्वशास्त्रज्ञं पप्रच्छुर्विनयान्विताः।<br>
हिरण्यकशिपोरस्य विनाशं मुनिसत्तम २२</p>
<p>त्रैलोक्यहारिणः शीघ्रं वधोपायं वदस्व नः।<br>
बृहस्पतिरुवाच।<br>
शृणुधवं मम वाक्यानि स्वपदप्राप्तये सुराः २३</p>
<p>प्रायो हिरण्यकशिपुः क्षीणभागो महासुरः।<br>
शोको नाशयति प्रज्ञां शोको नाशयति श्रुतम् २४</p>
<p>शोको मतिं नाशयति नास्ति शोकसमो रिपुः।<br>
सोढुं शक्योऽग्निसम्बन्धः शस्त्रस्पर्शश्च दारुणः २५</p>
<p>न तु शोकभवं दुःखं संसोढुं नृप शक्यते।<br>
कालान्निमित्ताच्च वयं लक्ष्यामस्तत्क्षयं सुराः २६</p>
<p>बुधाश्च सर्वे सर्वत्र स्थिता वक्ष्यन्ति नित्यशः।<br>
अचिरादेव दुष्टोऽसौ नश्यत्येव परस्परम् २७</p>
<p>देवानां तु परामृद्धिं स्वपदप्राप्तिलक्षणाम्।<br>
हिरण्यकशिपोर्नाशं शकुनानि वदन्ति मे २८</p>
<p>यत एवमतो देवाः सर्व गच्छत माचिरम्।<br>
क्षीरोदस्योत्तरं तीरं प्रसुप्तो यत्र केशवः २९</p>
<p>युष्माभिः संस्तुतो देवः प्रसन्नो भवति क्षणात्।<br>
स हि प्रसन्नो दैत्यस्य वधोपायं वदिष्यति ३०</p>
<p>इत्युक्तास्तेन देवास्ते साधु साध्वित्यथाब्रुवन्।<br>
प्रीत्या च परया युक्ता गन्तुं चक्रुरथोद्यमम् ३१</p>
<p>पुण्ये तिथौ शुभे लग्ने पुण्यं स्वस्ति च मङ्गलम्।<br>
कारयित्वा मुनिवरैः प्रस्थितास्ते दिवौकसः ३२</p>
<p>नाशाय दुष्टदैत्यस्य स्वभूत्यै च नृपोत्तम।<br>
ते शर्वमग्रतः कृत्वा क्षीराब्धेरुत्तरं तटम् ३३</p>
<p>तत्र गत्वा सुराः सर्वे विष्णुं जिष्णुं जनार्दनम्।<br>
अस्तुवन् विविधैः स्तोत्रैः पूजयन्तः प्रतस्थिरे ३४</p>
<p>भवोऽपि भगवान् भक्त्या भगवन्तं जनार्दनम्।<br>
अस्तुवन्नामभिः पुण्यैरेकाग्रमनसा हरिम् ३५</p>
<p>श्रीमहादेव उवाच।<br>
विष्णुर्जिष्णुर्विभुर्देवो यज्ञेशो यज्ञपालकः।<br>
प्रभविष्णुर्ग्रसिष्णुश्च लोकात्मा लोकपालकः ३६</p>
<p>केशवः केशिहा कल्पः सर्वकारणकारणम्।<br>
कर्मकृद् वामनाधीशो वासुदेवः पुरुष्टुतः ३७</p>
<p>आदिकर्ता वराहश्च माधवो मधुसूदनः।<br>
नारायणो नरो हंसो विष्णुसेनो हुताशनः ३८</p>
<p>ज्योतिष्मान् द्युतिमान् श्रीमानायुष्मान् पुरुषोत्तमः।<br>
वैकुण्ठः पुण्डरीकाक्षः कृष्णः सूर्यः सुरार्चितः ३९</p>
<p>नरसिंहो महाभीमो वज्रदंष्ट्रो नखायुधः।<br>
आदिदेवो जगत्कर्ता योगेशो गरुडध्वजः ४०</p>
<p>गोविन्दो गोपतिर्गोप्ता भूपतिर्भुवनेश्वरः।<br>
पद्मनाभो हृषीकेशो विभुर्दामोदरो हरिः ४१</p>
<p>त्रिविक्रमस्त्रिलोकेशो ब्रह्मेशः प्रीतिवर्धनः।<br>
वामनो दुष्टदमनो गोविन्दो गोपवल्लभः ४२</p>
<p>भक्तिप्रियोऽच्युतः सत्यः सत्यकीर्तिर्ध्रुवः शुचिः।<br>
कारुण्यः करुणो व्यासः पापहा शान्तिवर्धनः ४३</p>
<p>सन्न्यासी शास्त्रतत्त्वज्ञो मन्दारगिरिकेतनः।<br>
बदरीनिलयः शान्तस्तपस्वी वैद्युतप्रभः ४४</p>
<p>भूतावासो गुहावासः श्रीनिवासः श्रियःपतिः।<br>
तपोवासो दमो वासः सत्यवासः सनातनः ४५</p>
<p>पुरुषः पुष्कलः पुण्यः पुष्कराक्षो महेश्वरः।<br>
पूर्णः पूर्तिः पुराणज्ञः पुण्यज्ञः पुण्यवर्द्धनः ४६</p>
<p>शङ्खी चक्रो गदी शार्ङ्गी लाङ्गली मुशली हली।<br>
किरीटी कुण्डली हारी मेखली कवची ध्वजी ४७</p>
<p>विष्णुर्जेता महावीरः शत्रुघ्नः शत्रुतापनः।<br>
शान्तः शान्तिकरः शास्ता शङ्करः शन्तनुस्तुतः अ४८</p>
<p>सारथिः सात्त्विकः स्वामी सामवेदप्रियः समः।<br>
सावनः साहसी सत्त्वः सम्पूर्णांशः समृद्धिमान् ४९</p>
<p>स्वर्गदः कामदः श्रीदः कीर्तिदः कीर्तिनाशनः।<br>
मोक्षदः पुण्डरीकाक्षः क्षीराब्धिकृतकेतनः ५०</p>
<p>स्तुतः सुरासुरैरीश प्रेरकः पापनाशनः।<br>
त्वं यज्ञस्त्वं वषट्कारस्त्वमॐकारस्त्वमग्नयः ५१</p>
<p>त्वं स्वाहा त्वं स्वधा देव त्वं सुधा पुरुषोत्तम।<br>
नमो देवादिदेवाय विष्णवे शाश्वताय च ५२</p>
<p>अनन्तायाप्रमेयाय नमस्ते गरुडध्वज।<br>
मार्कण्डेय उवाच।<br>
इत्येतैर्नामभिर्दिव्यैः संस्तुतो मधुसूदनः ५३</p>
<p>उवाच प्रकटीभूत्वा देवान् सर्वानिदं वचः।<br>
श्रीभगवानुवाच।<br>
युष्माभिः संस्तुतो देवा नामभिः केवलैः शुभैः ५४</p>
<p>अत एव प्रसन्नोऽस्मि किमर्थं करवाणि वः।<br>
देवा ऊचुः।<br>
देवदेव हृषीकेश पुण्डरीकाक्ष माधव ५५</p>
<p>त्वमेव जानासि हरे किं तस्मात् परिपृच्छसि।<br>
श्रीभगवानुवाच।<br>
युष्मदागमनं सर्वं जानाभ्यसुरसूदनाः ५६</p>
<p>हिरण्यकविनाशार्थं स्तुतोऽहं शङ्करेण तु।<br>
पुण्यनामशतेनैव संस्तुतोऽहं भवेन च ५७</p>
<p>एतेन यस्तु मां नित्यं त्वयोक्तेन महामते।<br>
तेनाहं पूजितो नित्यं भवामीह त्वया यथा ५८</p>
<p>प्रीतोऽहं गच्छ देव त्वं कैलासशिखरं शुभम्।<br>
त्वया स्तुतो हनिष्यामि हिरण्यकशिपुं भव ५९</p>
<p>गच्छध्वमधुना देवाः कालं कञ्चित् प्रतीक्षताम्।<br>
यदास्य तनयो धीमान् प्रह्लादो नाम वैष्णवः ६०</p>
<p>तस्य द्रो हं यदा दैत्यः करिष्यति सुरांस्तदा।<br>
हनिष्यामि वरैर्गुप्तमजेयं देवदानवैः।<br>
इत्युक्त्वा विष्णुना देवा नत्वा विष्णुं ययुर्नृप ६१</p>
<p>इति श्रीनरसिंहपुराणे विष्णोर्नामस्तोत्रं नाम।<br>
चत्वारिंशोऽध्यायः ४०</p>
<p>।<br>
एकचत्वारिंशोऽध्यायः।<br>
सहस्रानीक उवाच।<br>
मार्कण्डेय महाप्राज्ञ सर्वशास्त्रविशारद।<br>
प्रादुर्भावं नृसिंहस्य यथावद्वक्तुमर्हसि १</p>
<p>वद प्रह्लादचरितं विस्तरेण ममानध।<br>
धन्या वयं महायोगिंस्त्वत्प्रसादान्महामुने २</p>
<p>सुधां पिबामो दुर्लभ्यां धन्याः श्रीशकथाभिधाम्।<br>
श्रीमार्कण्डेय उवाच।<br>
पुरा हिरण्यकशिपोस्तपोऽर्थं गच्छतो वनम् ३</p>
<p>दिग्दाहो भूमिकम्पश्च जातस्तस्य महात्मनः।<br>
वारितो बन्धुभिर्भृत्यैर्मित्रैश्च हितकारिभिः ४</p>
<p>शकुना विगुणा राजञ्जातास्तच्च न शोभनम्।<br>
त्रैलोक्याधिपतिस्त्वं हि सर्वे देवाः पराजिताः ५</p>
<p>तवास्ति न भयं सौम्य किमर्थं तप्यते तपः।<br>
प्रयोजनं न पश्यामो वयं बुद्ध्या समन्विताः ६</p>
<p>यो भवेन्न्यूनकामो हि तपश्चर्यां करोति सः।<br>
एवं तैर्वार्यमाणोऽपि दुर्मदो मदमोहितः ७</p>
<p>यातः कैलासशिखरं द्वित्रैर्मित्रैः परीवृतः।<br>
तस्य सन्तप्यमानस्य तपः परमदुष्करम् ८</p>
<p>चिन्ता जाता महीपाल विरिञ्चेः पद्मजन्मनः।<br>
किं करोमि कथं दैत्यस्तपसो विनिवर्तते ९</p>
<p>इति चिन्ताकुलस्यैव ब्रह्मणोऽङ्गसमुद्भवः।<br>
प्रणम्य प्राह भूपाल नारदो मुनिसत्तमः १०</p>
<p>नारद उवाच।<br>
किमर्थं खिद्यते तात नारायणपरायण।<br>
येषां मनसि गोविन्दस्ते वै नार्हन्ति क्षोचितुम् ११</p>
<p>अहं तं वारयिष्यामि तप्यन्तं दितिनन्दनम्।<br>
नारायणो जगत्स्वामी मति मे सम्प्रदास्यति २२</p>
<p>मार्कण्डेय उवाच।<br>
इत्युक्त्वाऽऽनम्य पितरं वासुदेवं हृदि स्मरन्।<br>
प्रयातः पर्वतेनैव सार्धं स मुनिपुङ्गवः १३</p>
<p>कलविङ्कौ तु तौ भूत्वा कैलाशं पर्वतोत्तमम्।<br>
यत्रास्ते दितिजश्रेष्ठो द्वित्रैर्मित्रैः परीवृतः १४</p>
<p>कृतस्नानो मुनिस्तत्र वृक्षशाखासमाश्रितः।<br>
शृण्वतस्तस्य दैत्यस्य प्राह गम्भीरया गिरा १५</p>
<p>नमो नारायणायेति पुनः पुनरुदारधीः।<br>
त्रिवारं प्रजपित्वा वै नारदो मौनमाश्रितः १६</p>
<p>तच्छ्रुत्वा वचनं तस्य कलविङ्कस्य सादरम्।<br>
हिरण्यकशिपुर्दैत्यः क्रुद्धश्चापं समाददे १७</p>
<p>बाणं धनुषि सन्धाय यावन्मुञ्चति तौ प्रति।<br>
तावदुड्डीय तौ भूप गतौ नारदपर्वतौ १८</p>
<p>सोऽपि क्रोधपरीताङ्गो हिरण्यकशिपुस्तदा।<br>
त्यक्त्वा तमाश्रमं भूयो नगरं नगरं स्वं महीपते १९</p>
<p>तस्यापि भार्या सुश्रोणी कयाधूर्नाम नामतः।<br>
तदा रजस्वला भूत्वा स्नाताभद्दैवयोगतः २०</p>
<p>रात्रावेकान्तसमये तया पृष्टः स दैत्यराट्।<br>
स्वामिन् यदा तपश्चर्यां कर्तुं गेहाद्वनं गतः २१</p>
<p>तदा त्वयोक्तं वर्षाणामयुतं मे तपस्त्विदम्।<br>
तत्किमर्थं महाराज साम्प्रतं त्यक्तवान् व्रतम् २२</p>
<p>तथ्यं कथय मे नाथ स्नेहात्पृच्छामि दैत्यप।<br>
हिरण्यकशिपुरुवाच।<br>
शृणु चार्वङ्गिमे तथ्यां वाचं व्रतविनाशिनीम् २३</p>
<p>क्रोधस्यातीव जननीं देवानां मुदवर्द्धनीम्।<br>
कैलासशिखरे देवि महदानन्दकानने २४</p>
<p>व्याहरन्तौ शुभां वाणीं नमो नारायणेति च।<br>
वारद्वयं त्रयं चेति व्याहृतं वचनं शुभे २५</p>
<p>तेन मे मनसि क्रोधो जातोऽतीव वरानने।<br>
कोदण्डे शरमाधाय यावन्मुञ्चामि भामिनि २६</p>
<p>तावत्तौ पक्षिणौ भीतौ गतौ देशान्तरं त्वहम्।<br>
त्यक्त्वा व्रतं समायातो भाविकार्यबलेन वै २७</p>
<p>मार्कण्डेय उवाच।<br>
इत्युच्यमाने वचने वीर्यद्रा वोऽभवत्तदा।<br>
ऋतुकाले तु सम्प्राप्ते जातो गर्भस्तदैव हि २८</p>
<p>पुनः प्रवर्धमानस्य गर्भे गर्भस्य धीमतः।<br>
नारदस्योपदेशेन वैष्णवः समजायत २९</p>
<p>तदग्र कथयिष्यामि भूप श्रद्धापरो भव।<br>
तस्य सूनुरभूद्भक्तः प्रह्लादो जन्मवैष्णवः ३०</p>
<p>सोऽवर्धतासुरकुले निर्मलो मलिनाश्रये।<br>
यथा कलौ हरेर्भक्तिः पाशसंसारमोचनी ३१</p>
<p>स वर्द्धमानो विरराज बालैः।<br>
सह त्रयीनाथपदेषु भक्त्या।<br>
बालोऽल्पदेहो महतीं महात्मा।<br>
विस्तारयन् भाति स विष्णु भक्तिम् ३२</p>
<p>यथा चतुर्थं युगमाप्तधर्मकामार्थमोक्षं किल कीर्तिदं हि ॥<br>
स बाललीलासु सहान्यडिम्भैः।<br>
प्रहेलिकाक्रीडनकेषु नित्यम् ३३</p>
<p>कथा सङ्गेषु च कृष्णमेव।<br>
प्रोवाच यस्मात् स हि तत्स्वभावः।<br>
इत्थं शिशुत्वेऽपि विचित्रकारी।<br>
व्यवर्द्धतेशस्मरणामृताशः ३४</p>
<p>तं पद्मवक्त्रं दैत्येन्द्र ः! कदाचित्स्त्रीवृतः खलः।<br>
बालं गुरुगृहायातं ददर्श स्वायतेक्षणम् ३५</p>
<p>गृहीत्वा तु करे पुत्रं पट्टिका या सुशोभना।<br>
मूर्ध्नि चक्राङ्किता पट्टी कृष्णनामाङ्किताऽऽदरात् ३६</p>
<p>तमाहूय मुदाविष्टो लालयन् प्राह पुत्रकम्।<br>
पुत्र ते जननो नित्यं सुधीर्मे त्वा प्रशंसति ३७</p>
<p>अथ तद्वद यत्किञ्चिद् गुरुवेश्मानि शिक्षितम्।<br>
विचार्यानन्दजननं सम्यगायाति तद्वद ३८</p>
<p>अथाह पितरं हर्षात् प्रह्लादो जन्मवैष्णवः।<br>
गोविन्दं त्रिजगद्वन्द्यं प्रभुं नत्वा ब्रवीमि ते ३९</p>
<p>इति शत्रोः स्तवं श्रुत्वा पुत्रोक्तं स्त्रीवृतः खलः।<br>
क्रुद्धोऽपि तं वञ्चयितुं जहासोच्चैः प्रहृष्टवत् ४०</p>
<p>आलिङ्ग्य तनयं प्राह शृणु बाल हितं वचः।<br>
राम गोविन्द कृष्णेति विष्णो माधव श्रीपते ४१</p>
<p>एवं वदन्ति ये सर्वे ते पुत्र मम वैरिणः।<br>
शासितास्तु मयेदानीं त्वयेदं क्व श्रुतं वचः ४२</p>
<p>पितुर्वचनमाकर्ण्य धीमानभयसंयुतः।<br>
प्रह्लादः प्राह हे आर्य मैवं ब्रूयाः कदाचन ४३</p>
<p>सर्वैश्वर्यप्रदं मन्त्रं धर्मादिपरिवर्धनम्।<br>
कृष्णेति यो नरो ब्रूयात् सोऽभयं विन्दते पदम् ४४</p>
<p>कृष्णनिन्दासमुत्थस्य अघस्यान्तो न विद्यते।<br>
राममावव कृष्णेति स्मर भक्त्याऽऽत्मशुद्धये ४५</p>
<p>गुरवेऽपि ब्रवीम्येतद्यतो हितकरं परम्।<br>
शरणं व्रज सर्वेशं सर्वपापक्षयङ्करम् ४६</p>
<p>अथाह प्रकटक्रोधः सुरारिर्भर्त्सयन् सुतम्।<br>
केनायं बालको नीतो दशामेतां सुमध्यमाम् ४७</p>
<p>धिग् धिग्घाहेति दुष्पुत्र किं मे कृतमघं महत्।<br>
याहि याहि दुराचार पापिष्ठ पुरुषाधम।<br>
उक्त्वेति परितो वीक्ष्य पुनराह शिशोर्गुरुम् ४८</p>
<p>बद्ध्वा चानीयतां दैत्यैः क्रूरैः क्रूरपराक्रमैः।<br>
इति श्रुत्वा ततो दैत्यास्तमानीय न्यवेदयन्।<br>
धीमानूचे खलं भूपं देवान्तक परीक्षताम् ४९</p>
<p>लीलयैव जितं देव त्रैलोक्यं निखिलं त्वया।<br>
असकृन्न हि रोषेण किं क्रुद्धस्याल्पके मयि ५०</p>
<p>इति सामवचः श्रुत्वा द्विजोक्तं प्राह दैत्यराट्।<br>
विष्णुस्तवं मम सुतं पाप बालमपीपठः ५१</p>
<p>उक्त्वेति तनयं प्राह राजा साम्नामलं सुतम्।<br>
ममात्मजस्य किं जाड्यं तव चैतद्द्विजैः कृतम् ५२</p>
<p>विष्णुपक्षैर्ध्रुवं धूर्तैर्मूढ नित्यं परित्यज।<br>
त्यज द्विजप्रसङ्गं हि द्विजसङ्गो ह्यशोभनः ५३</p>
<p>अस्मत्कुलोचितं तेजो यैर्द्विजैस्तु तिरोहितम्।<br>
यस्य यत्सङ्गतिः पुंसो मणिवत्स्यात्स तद्गुणः ५४</p>
<p>स्वकुलद्धर्यै ततो धीमान् स्वयूथानेव संश्रयेत्।<br>
मत्सुतस्योचितं त्यक्त्वा विष्णुपक्षीयनाशनम् ५५</p>
<p>स्वयमेव भजन् विष्णुं मन्द किं त्वं न लज्जसे।<br>
विश्वनाथस्य मे सूनुर्भूत्वान्यं नाथमिच्छसि ५६</p>
<p>शृणु वत्स जगत्तत्त्वं कश्चिन्नास्ति निजः प्रभुः।<br>
यः शूरः स श्रियं भुङ्क्ते स प्रभुः स महेश्वरः ५७</p>
<p>स देवः सकलाध्यक्षो यथाहं त्रिजगज्जयी।<br>
त्यज जाड्यमतः शौर्यं भजत्व स्वकुलोचितम् ५८</p>
<p>अन्येऽपि त्वां हनिष्यन्ति वदिष्यन्ति जनास्त्विदम्।<br>
असुरोऽयं सुरान् स्तौति मार्जार इव मूषकान् ५९</p>
<p>द्वेष्यान् शिखीव फणिनो दुर्निमित्तमिदं ध्रुवम्।<br>
लब्ध्वापि महदैश्वर्यं लाघवं यान्त्यबुद्धयः ६०</p>
<p>यथायं मत्सुतः स्तुत्यः स्तावकान् स्तौति नीचवत्।<br>
रे मूढ दृष्ट्वाप्यैश्वर्यं मम ब्रूषे पुरो हरिम् ६१</p>
<p>असदृशस्य तू हरेः स्तुतिरेषा विडम्बना।<br>
इत्युक्त्वा तनयं भूप जातक्रोधो भयानकः ६२</p>
<p>जिह्मं निरीक्ष्य च प्राह तद्गुरुं कम्पयन् रुषा।<br>
याहि याहि द्विजपशो साधु शाधि सुतं मम ६३</p>
<p>प्रसाद इत्येष वदन् स विप्रो।<br>
जगाम गेहं खलराजसेवी।<br>
विष्णुं विसृज्यान्वसरच्च दैत्यं।<br>
किं वा न कुर्युर्भरणाय लुब्धाः ६४</p>
<p>इति श्रीनरसिंहपुराणे नृसिंहप्रादुर्भावे एकचत्वारिंशोऽध्यायः ४१</p>
<p>।<br>
द्विचत्वारिंशोऽध्यायः।<br>
मार्कण्डेय उवाच।<br>
सोऽप्याशु नीतो गुरुवेश्म दैत्यैर्दैत्येन्द्र सूनुर्हरिभक्तिभूषणः।<br>
अशेषविद्यानिवहेन साकं।<br>
कालेन कौमारमवाप योगी १</p>
<p>प्रायेण कौमारमवाप्य लोकः।<br>
पुष्णाति नास्तिक्यमसद्गतिं च।<br>
तस्मिन् वयःस्थस्य बहिर्विरक्तिर्भवत्यभूच्चित्रमजे च भक्तिः २</p>
<p>अथ सम्पूर्णविद्यं तं कदाचिद्दितिजेश्वरः।<br>
आनाय्य प्रणतं प्राह प्रह्लादं विदितेश्वरम् ३</p>
<p>साध्वज्ञाननिधेर्बाल्यान्मुक्तोऽसि सुरसूदन।<br>
इदानीं भ्राजसे भास्वान् नीहारादिव निर्गतः ४</p>
<p>बाल्ये वयं च त्वमिव द्विजैर्जाड्याय मोहिताः।<br>
वयसा वर्धमानेन पुत्रकैव सुशिक्षिताः ५</p>
<p>तदद्य त्वयि धुर्येऽहं संसकण्टकताधुरम्।<br>
विन्यस्य स्वां चिरधृतां सुखी पश्यन् श्रियं तव ६</p>
<p>यदा यदा हि नैपुण्यं पिता पुत्रस्य पश्यति।<br>
तदा तदाऽऽधिं त्यक्त्वा नु महत्सौख्यमवाप्नुयात् ७</p>
<p>गुरुश्चातीव नैपुण्यं ममाग्रेऽवर्णयत्तव।<br>
न चित्रं पुत्र तच्छ्रोतुं किं नु मे वाञ्छतः श्रुती ८</p>
<p>नेत्रयोः शत्रुदारिद्र यं! श्रोत्रयोः सुतसूक्तयः।<br>
युद्धव्रणं च गात्रेषु मायिनां च महोत्सवः ९</p>
<p>श्रुत्वेति निकृतिप्रज्ञं दैत्याधिपवचस्ततः।<br>
जगाद योगी निश्शङ्कं प्रह्लादः प्रणतो गुरुम् १०</p>
<p>सूक्तयः श्रोत्रयोः सत्यं महाराज महोत्सवः।<br>
किन्तु ता वैष्णवीर्वाचो मुक्त्वा नान्या विचारयेत् ११</p>
<p>नीतिः सूक्तिः कथाः श्राव्याः श्राव्यकाव्यं च दद्वचः।<br>
यत्र संसृतिदुःखौघकक्षाग्निर्गीयते हरिः १२</p>
<p>अचिन्त्यः स्तूयते यत्र भक्त्या भक्तेप्सितप्रदः।<br>
अर्थशास्त्रेण किं तात यत्र संसृतिसन्ततिः १३</p>
<p>शास्त्रश्रमेण किं तात येनात्मैव विहंस्यते।<br>
वैष्णवं वाङ्मयं तस्माच्छ्राव्य सेव्यं च सर्वदा १४</p>
<p>मुमुक्षभिर्भवक्लेशान्नो चेन्नैव सुखी भवेत्।<br>
इति तस्य वचः शृण्वन् हिरण्यकशिपुस्तदा १५</p>
<p>जज्वाल दैत्यराट् तप्तसर्पिरद्भिरिवाधिकम्।<br>
प्रह्लादस्य गिरं पुण्यां जनसंसृतिनाशिनीम् १६</p>
<p>नामृष्यतासुरः क्षुद्रो धृको भानुप्रभामिव।<br>
परितो वीक्ष्य सम्प्राह क्रुद्धो दैत्यभटानिदम् १७</p>
<p>हन्यतामेष कुटिलः शस्त्रपातैः सुभीषणैः।<br>
उत्कृत्त्योत्कृत्त्य मर्माणि रक्षितास्तु हरिः स्वयम् १८</p>
<p>पश्यत्विदानीमेवैष हरिसंस्तवजं फलम्।<br>
काकोलकङ्कगृध्रेभ्यो ह्यस्याङ्गं संविभज्यताम् १९</p>
<p>अथोद्धृतास्त्रा दैतेयास्तर्जयन्तः प्रगर्जितैः।<br>
अच्युतस्य प्रियं भक्तं तं जघ्नुः पतिनोदिताः २०</p>
<p>प्रह्लादोऽपि प्रभुं नत्वा ध्यानवज्रं समाददे।<br>
अकृत्रिमरसं भक्तं तमित्थं ध्याननिश्चलम् २१</p>
<p>ररक्ष भगवान् विष्णुः प्रह्लादं भक्तदुःखहृत्।<br>
अथालब्धपदान्यस्य गात्रे शस्त्राणि रक्षसाम् २२</p>
<p>नीलाब्जशकलानीव पेतुश्छिन्नान्यनेकधा।<br>
किं प्राकृतानि शस्त्राणि करिष्यन्ति हरिप्रिये २३</p>
<p>तापत्रयमहास्त्रौधः सर्वोऽष्यस्माद् बिभेति वै।<br>
पीडयन्ति जनांस्तावद् व्याधयो राक्षसा ग्रहाः २४</p>
<p>यावद् गुहाशयं विष्णुं सूक्ष्मं चेतो न विन्दति।<br>
ते तु भग्नास्त्रशकलैः प्रतीपोत्थैरितस्ततः २५</p>
<p>हन्यमाना न्यवर्तन्त सद्यः फलददैरिव।<br>
न चित्रं विबुधानां तदज्ञानां विस्मयावहम् २६</p>
<p>वैष्णवं बलमालोक्य राजा नूनं भयं दधौ।<br>
पुनस्तस्य वधोपायं चिन्तयन् स सुदुर्मतिः २७</p>
<p>समादिशत् समाहूय दन्दशूकान् सुदुर्विषान्।<br>
अशस्त्रवधयोग्योऽयमस्मयो हरितोषकृत् २८</p>
<p>तस्माद् भवद्भिरचिराद् हन्यतां गरलायुधाः।<br>
हिरण्यकशिपोः श्रुत्वा वचनं ते भुजङ्गमाः।<br>
तस्याज्ञां जगृहुर्मूर्ध्ना प्रहर्षाद्देशवर्तिनः २९</p>
<p>अथ ज्वलद्दशनकरालदंष्ट्रिण।<br>
स्फुटस्फुरद्दशनसहस्रभीषणाः ॥<br>
अकर्षका हरिमहिस्वकर्षका &ndash;हरिप्रियं द्रुततरमापतन्रुषा ३०</p>
<p>गरायुधास्त्वचमपि भेत्तुमल्पिकां।<br>
वपुष्यजस्मृतिबलदुर्भिदाकृतेः।<br>
अलं न ते हरिवपुषं तु केवलं।<br>
विदश्य तं निजदशनैर्विना कृताः ३१</p>
<p>ततः स्रवत्क्षतजविषण्णमूर्तयो।<br>
द्विधाकृताद्भुतदशना भुजङ्गमाः।<br>
समेत्य ते दितिजपतिं व्यजिज्ञपन्।<br>
विनिःश्वसत्प्रचलफणा भुजङ्गमाः ३२</p>
<p>प्रभो महीध्रानपि भस्मशेषांस्तस्मिन्नशक्तास्तु तदैव वध्याः ॥<br>
महानुभावस्य तवात्मजस्य।<br>
वधे नियुक्त्वा दशनैर्विना कृताः ३३</p>
<p>इत्थं द्विजिह्वाः कठिनं निवेद्य।<br>
ययुर्विसृष्टाः प्रभुणाकृतार्थाः।<br>
विचिन्तयन्तः पृथुविस्मयेन।<br>
प्रह्लादसामर्थ्यनिदानमेव ३४</p>
<p>मार्कण्डेय उवाच।<br>
अथासुरेशः सचिवैर्विचार्य।<br>
निश्चित्य सूनुं तमदण्डसाध्यम्।<br>
आहूय साम्ना प्रणतं जगाद्।<br>
वाक्यं सदा निर्मलपुण्यचित्तम्।<br>
प्रह्लाद दुष्टोऽपि निजाङ्गजातो।<br>
न वध्य इत्यद्य कृपा ममाभूत् ३५</p>
<p>ततस्तूर्णं समागत्य दैत्यराजपुरोहिताः।<br>
मूढाः प्राञ्जलयः प्राहुर्द्विजाः शास्त्रविशारदाः ३६</p>
<p>त्रैलोक्यं कम्पते देव भृशं त्वय्यभिकाङ्क्षिणि।<br>
प्रह्लादस्त्वां न जानाति क्रुद्धं स्वल्पो महाबलम् ३७</p>
<p>तदलं देव रोषेण दयां कर्तुं त्वमर्हसि।<br>
पुत्रः कुपुत्रतामेति न मातापितरौ कदा ३८</p>
<p>उक्त्वेति कुटिलप्रज्ञं दैत्यं दैत्यपुरोहिताः।<br>
आदाय तदनुज्ञातं प्रह्लादं धीधनं ययुः ३९</p>
<p>इति श्रीनरसिंहपुराणे नरसिंहप्रादुर्भावे द्विचत्वारिंशोऽध्यायः ४२</p>
<p>।<br>
त्रिचत्वारिंशोऽध्यायः।<br>
मार्कण्डेय उवाच।<br>
अथ स गुरुगृहेऽपि वर्तमानः।<br>
सकलविदच्युतसक्तपुण्यचेताः।<br>
जड इव विचचार बाह्यकृत्ये।<br>
सततमनन्तमयं जगत्प्रपश्यन् १</p>
<p>सहगुरुकुलवासिनः कदाचिच्छ्रुतिविरता ह्यवदन् समेत्य बालाः ॥<br>
तव चरितमहो विचित्रमेतत्।<br>
क्षितिपतिपुत्र यतोऽस्य भोगलुब्धः।<br>
हृदि किमपि विचिन्त्य हृष्टरोमा।<br>
भवसि सदा च वदाङ्ग यद्यगुह्यम् २</p>
<p>इति गदितवतः स मन्त्रिपुत्रानवददिदं नृप सर्ववत्सलत्वात् ॥<br>
शृणुत सुमनसः सुरारिपुत्रा।<br>
यदहमनन्यरतिर्वदामि पृष्टः ३</p>
<p>धनजनतरुणीविलासरम्यो।<br>
भवविभवः किल भाति यस्तमेनम्।<br>
विमृशत सुबुधैरुतैष सेव्यो।<br>
द्रुतमथ वा परिवर्ज्य एव दूरात् ४</p>
<p>प्रथममिह विचार्यतां यदम्बाजठरगतैरनुभूयते सुदुःखम् ॥<br>
सुकुटिलतनुभिस्तदग्नितप्तैर्विविधपुराजननानि संस्मरद्भिः ५</p>
<p>कारागृहे दस्युरिवास्मि बद्धो।<br>
जरायुणा विटृकृमिमूत्रगेहे ॥<br>
पश्यामि गर्भेऽपि सकृन्मुकुन्दपादाब्जयोरस्मरणेन कष्टम् ६</p>
<p>तस्मात्सुखं गर्भशयस्य नास्ति।<br>
बाल्ये तथा यौवनवार्धके वा ॥<br>
एवं भवो दुःखमयः सदैव।<br>
सेव्यः कथं दैत्यसुताः प्रबुद्धैः ॥<br>
एवं भवेऽस्मिन् परिमृग्यमाणा।<br>
वीक्षामहे नैव सुखांशलेशम् ७</p>
<p>यथा यथा साधु विचारयामस्तथा तथा दुःखतरं च विद्मः ॥<br>
तस्माद्भवेऽस्मिन् किल चारुरूपे।<br>
दुःखाकरे नैव पतन्ति सन्तः ८</p>
<p>पतन्त्यथोऽतत्त्वविदः सुमूढा।<br>
वह्नौ पतङ्गा इव दर्शनीये ॥<br>
यद्यस्ति नान्यच्छरणं सुखाय।<br>
युक्तं तदैतत्पतनं सुखाभे ९</p>
<p>अविन्दतामन्नमहो कृशानां।<br>
युक्तं हि पिण्याकतुषादिभक्षणम् ॥<br>
अस्ति त्वजं श्रीपतिपादपद्मद्वन्द्वार्चनप्राप्यमनन्तमाद्यम् १०</p>
<p>अक्लेशतः प्राप्यमिदं विसृज्य।<br>
महासुखं योऽन्यसुखानि वाञ्छेत् ॥<br>
राज्यं करस्थं स्वमसौ विसृज्य।<br>
भिक्षामटेद्दीनमनाः सुमूढः ११</p>
<p>तच्चार्च्यते श्रीपतिपादपद्मद्वन्द्वं न वस्त्रैर्न धनैः श्रमैर्न ॥<br>
अनन्यचित्तेन नरेण किन्तु।<br>
उच्चार्यते केशव माधवेति १२</p>
<p>एवं भवं दुःखमयं विदित्वा।<br>
दैत्यात्मजाः साधु हरिं भजध्वम् ॥<br>
एवं जनो जन्मफलं लभेत।<br>
नो चेद्भवाब्धौ प्रपतेदधोऽधः १३</p>
<p>तस्माद्भवेऽस्मिन् हृदि शङ्खचक्रगदाधरं देवमनन्तमीड्यम् ॥<br>
स्मरन्तु नित्यं वरदं मुकुन्दं।<br>
सद्भक्तियोगेन निवृत्तकामाः १४</p>
<p>अनास्तिकत्वात् कृपया भवद्भ्यो।<br>
वदामि गुह्यं भवसिन्धुसंस्थाः ॥<br>
सर्वेषु भूतेषु च मित्रभावं।<br>
भजन्त्वयं सर्वगतो हि विष्णुः १५</p>
<p>दैत्यपुत्रा ऊचुः।<br>
प्रह्लाद त्वं वयं चापि बालभावान्महामते ॥<br>
षण्डामर्कात्परं मित्रं गुरुं चान्यं न विद्महे १६</p>
<p>त्वयैतच्छिक्षितं कुत्र तथ्यं नो वद निस्तुषम्।<br>
प्रह्लाद उवाच।<br>
यदा तातः प्रयातो मे तपोऽर्थं काननं महत् १७</p>
<p>तदा चेन्द्र ः! समागत्य पुरं तस्य रुरोध ह।<br>
मृतं विज्ञाय दैत्येन्द्रं हिरण्यकशिपुं तदा १८</p>
<p>इन्द्रो मे जननीं गृह्य प्रयातो मन्मथाग्निना।<br>
दह्यमानो महाभागां मार्गे गच्छति सत्वरम् १९</p>
<p>तदा मां गर्भगं ज्ञात्वा नारदो देवदर्शनः।<br>
आगत्येन्द्रं जगादोच्चैर्मूढ मुञ्च पतिव्रताम् २०</p>
<p>अस्या गर्भेस्थितो योऽसौ स वै भागवतोत्तमः।<br>
तच्छ्रुत्वा नारदवचो मातरं प्रणिपत्य मे २१</p>
<p>विष्णुभक्त्या प्रमुच्याथ गतः स्वं भुवनं हरिः।<br>
नारदस्तां समानीय आश्रमं स्वं शुभव्रतः २२</p>
<p>मामुद्दिश्य महाभागामेतद्वै कथितं तदा।<br>
तथा मे विस्मृतं नैव बालाभ्यासाद्दनोः सुताः २३</p>
<p>विष्णोश्चानुग्रहेणैव नारदोस्योपदेशतः।<br>
मार्कण्डेय उवाच।<br>
एकदा गुप्तचर्यायां गतोऽसौ राक्षसाधिपः २४</p>
<p>शृणोति रात्रौ नगरे जय रामेति कीर्तनम्।<br>
अवैत्पुत्रकृतं सर्वं बलवान् दानवेश्वरः २५</p>
<p>अथाहूयाह दैत्येन्द्र ः! क्रोधान्धः स पुरोहितान्।<br>
रे रे क्षुद्र द्विजा यूयमतिमुमूर्षतां गताः २६</p>
<p>प्रह्लादोऽयं मृषालापान् वक्त्यन्यान् पाठयत्यपि।<br>
इति निर्भर्त्स्य तान् विप्रान् श्वसन् राजाविशद् गृहम् २७</p>
<p>न च पुत्रवधे चिन्तां जहौ स्ववधकारिणीम्।<br>
आसन्नमरणोऽमर्षात्कृत्यमेकं विमृश्य सः २८</p>
<p>अकृत्यमेव दैत्यादीनाहूयोपादिशद्र हः।<br>
अद्य क्षपायां प्रह्लादं प्रसुप्तं दुष्टमुल्बणैः २९</p>
<p>नागपाशैर्दृढं बद्ध्वा मध्ये निक्षिपताम्बुधेः।<br>
तदाज्ञां शिरसाऽऽदाय ददृशुस्तमुपेत्य ते ३०</p>
<p>रात्रिप्रियं समाधिस्थं प्रबुद्धं सुप्तवत् स्थितम्।<br>
सञ्छिन्नरागलोभादिमहाबन्धं क्षपाचराः ३१</p>
<p>बबन्धुस्तं महात्मानं फल्गुभिः सर्परज्जुभिः।<br>
गरुडध्वजभक्तं तं बद्ध्वाहिभिरबुद्धयः ३२</p>
<p>जलशायिप्रियं नीत्वा जलराशौ निचिक्षिपुः।<br>
बलिनस्तेऽचलान् दैत्या तस्योपरि निधाय च ३३</p>
<p>शशंसुस्तं प्रियं राज्ञे द्रुतं तान् सोऽप्यमानयत्।<br>
प्रह्लादं चाब्धिमध्यस्थं तमौर्वाग्निमिवापरम् ३४</p>
<p>ज्वलन्तं तेजसा विष्णोर्ग्राहा भूरिभियात्यजन्।<br>
न चाभिन्नचिदानन्दसिन्धुमध्ये समाहितः ३५</p>
<p>न वेद बद्धमात्मानं लवणाम्बुधिमध्यगम्।<br>
अथ ब्रह्मामृताम्भोधिमये स्वस्मिन् स्थिते मुनौ ३६</p>
<p>ययौ क्षोभं द्वितीयाब्धिप्रवेशादिव सागरः।<br>
क्लेशात् क्लेशानिवोद्धूय प्रह्लादमथ वीचयः ३७</p>
<p>निन्युस्तीरेऽप्लवाम्भोघेः गुरूक्तय इवाम्बुधेः।<br>
ध्यानेन विष्णुभूतं तं भगवान् वरुणालयः ३८</p>
<p>विन्यस्य तीरे रत्नानि गृहीत्वा द्र ष्टुमाययौ।<br>
तावद् भगवताऽऽदिष्टः प्रहृष्टः पन्नगाशनः ३९</p>
<p>बन्धनाहीन् समभ्येत्य भक्षयित्वा पुनर्ययौ।<br>
अथाबभाषे प्रह्लादं गम्भीरध्वनिरर्णवः ४०</p>
<p>प्रणम्य दिव्यरूपः सन् समाधिस्थं हरेः प्रियम्।<br>
प्रह्लाद भगवद्भक्त पुण्यात्मन्नर्णवोऽस्म्यहम् ४१</p>
<p>चक्षुर्भ्यामथ मां दृष्ट्वा पावयार्थिनमागतम्।<br>
इत्यम्बुधिगिरः श्रुत्वा स महात्मा हरेः प्रियः ४२</p>
<p>उद्वीक्ष्य सहसा देवं तं नत्वाऽऽहासुरात्मजः।<br>
कदाऽऽगतं भगवता तमथाम्बुधिरब्रवीत् ४३</p>
<p>योगिन्नज्ञातवृत्तस्त्वमपराद्धं तवासुरैः।<br>
बद्धस्त्वमहिभिर्दैत्यैर्मयि क्षिप्तोऽद्य वैष्णव ४४</p>
<p>ततस्तूर्णं मया तीरे न्यस्तस्त्वं फणिनश्च तान्।<br>
इदानीमेव गरुडो भक्षयित्वा गतो महान् ४५</p>
<p>महात्मन्ननुगृह्णीष्व त्वं मां सत्सङ्गमार्थिनम्।<br>
गृहाणेमानि रत्नानि पूज्यस्त्वं मे हरिर्यथा ४६</p>
<p>यद्यप्येतैर्न ते कृत्यं रत्नैर्दास्याम्यथाप्यहम्।<br>
दीपान्निवेदयत्येव भास्करस्यापि भक्तिमान् ४७</p>
<p>त्वमापत्स्वपि घोरासु विष्णुनैव हि रक्षितः।<br>
त्वादृशा निर्मलात्मानो न सन्ति बहवोऽर्कवत् ४८</p>
<p>बहुना किं कृतार्थोऽस्मि यत्तिष्ठामि त्वया सह।<br>
आलपामि क्षणमपि नेक्षे ह्येतत्फलोपमाम् ४९</p>
<p>इत्यब्धिना स्तुतः श्रीशमाहात्म्यवचनैः स्वयम्।<br>
ययौ लज्जां प्रहर्षं च प्रह्लादो भगवत्प्रियः ५०</p>
<p>प्रतिगृह्य स रत्नानि वत्सलः प्राह वारिधिम्।<br>
महात्मन् सुतरां धन्यः शेते त्वयि हि स प्रभुः ५१</p>
<p>कल्पान्तेऽपि जगत्कृत्स्नं ग्रसित्वा स जगन्मयः।<br>
त्वय्येवैकार्णवीभूते शेते किल महात्मनि ५२</p>
<p>लोचनाभ्यां जगन्नाथं द्र ष्टुमिच्छामि वारिधे।<br>
त्वं पश्यसि सदा धन्यस्तत्रोपायं प्रयच्छ मे ५३</p>
<p>उक्त्वेति पादावनतं तूर्णमुत्थाप्य सागरः।<br>
प्रह्लादं प्राह योगीन्द्र त्वं पश्यसि सदा हृदि ५४</p>
<p>द्र ष्टुमिच्छस्यथाक्षिभ्यां स्तुहि तं भक्तवत्सलम्।<br>
उक्त्वेति सिन्धुः प्रह्लादमात्मनः स जलेऽविशत् ५५</p>
<p>गते नदीन्द्रे स्थित्वैको हरिं रात्रौ स दैत्यजः।<br>
भक्त्यास्तौदिति मन्वानस्तद्दर्शनमसम्भवम् ५६</p>
<p>प्रह्लाद उवाच।<br>
वेदान्तवाक्यशतमारुतसम्प्रवृद्धवैराग्यवह्निशिखया परिताप्य चित्तम् ॥<br>
संशोधयन्ति यदवेक्षणयोग्यतायै।<br>
धीराः सदैव स कथं मम गोचरः स्यात् ५७</p>
<p>मात्सर्यरोषस्मरलोभमोहमदादिभिर्वा सुदृढैः सुषड्भिः ॥<br>
उपर्युपर्यावरणैः सुबद्धमन्धं मनो मे क्वः हरिः क्व वाहम् ५८</p>
<p>यं धातृमुख्या विबुधा भयेषु।<br>
शान्त्यर्थिनः क्षीरनिधेरुपान्तम् ॥<br>
गत्वोत्तमस्तोत्रकृतः कथञ्चित्।<br>
पश्यन्ति तं द्र ष्टुमहो ममाशा ५९</p>
<p>अयोग्यमात्मानमितीशदर्शने।<br>
स मन्यमानस्तदनाप्तिकातरः ॥<br>
उद्वेगदुःखार्णवमग्नमानसः।<br>
स्रुताश्रुधारो नृप मूर्च्छितोऽपतत् ६०</p>
<p>अथ क्षणात्सर्वगतश्चतुर्भुजः।<br>
शुभाकृतिर्भक्तजनैकवल्लभः ॥<br>
दुःस्थं तमाश्लिष्य सुधामयैर्भुजैस्तत्रैव भूपाविरभूद्दयानिधिः ६१</p>
<p>स लब्धसञ्ज्ञोऽथ तदङ्गसङ्गादुन्मीलिताक्षः सहसा ददर्श ॥<br>
प्रसन्नवक्त्रं कमलायताक्षं।<br>
सुदीर्घबाहुं यमुनासवर्णम् ६२</p>
<p>उदारतेजोमयमप्रमेयं।<br>
गदारिशङ्खाम्बुजचारुचिह्नितम् ॥<br>
स्थितं समालिङ्ग्य विभुं स दृष्ट्वा।<br>
प्रकम्पितो विस्मयभीतिहर्षैः ६३</p>
<p>तत् स्वप्नमेवाथ स मन्यमानः।<br>
स्वप्नेऽपि पश्यामि हरिं कृतार्थम् ॥<br>
इति प्रहर्षार्णवमग्नचेताः।<br>
स्वानन्दमूर्च्छां स पुनश्च भेजे ६४</p>
<p>ततः क्षितावेव निविश्य नाथः।<br>
कृत्वा तमङ्के स्वजनैकबन्धुः ॥<br>
शनैर्विधुन्वन् करपल्लवेन।<br>
स्पृशन् मुहुर्मातृवदालिलिङ्ग ६५</p>
<p>ततश्चिरेण प्रह्लादः सम्मुखोन्मीलितेक्षणः।<br>
आलुलोके जगन्नाथं विस्मयाविष्टचेतसा ६६</p>
<p>ततश्चिरात्तं सम्भाव्य धीरः श्रीशाङ्कशायिनम्।<br>
आत्मानं सहसोत्तस्थौ सद्यः सभयसम्भ्रमः ६७</p>
<p>प्रणामायापतच्चोर्व्यां प्रसीदेति वदन्मुहुः।<br>
सम्भ्रमात् बहुज्ञोऽपि नान्यां पूजोक्तिमस्मरत् ६८</p>
<p>तमथाभयहस्तेन गदाशङ्खारिधृक् प्रभुः।<br>
गृहीत्वा स्थापयामास प्रह्लादं स दयानिधिः ६९</p>
<p>कराब्जस्पर्शनाह्लादगलदश्रुं सवेपथुम्।<br>
भूयोऽथाह्लादयन् स्वामी तं जगादेति सान्त्वयन् ७०</p>
<p>सभयं सम्भ्रमं वत्स मद्गौरवकृतं त्यज।<br>
नैवं प्रियो मे भक्तेषु स्वाधीनप्रणयी भव ७१</p>
<p>नित्यं सम्पूर्णकामस्य जन्मानि विविधानि मे।<br>
भक्तसर्वेष्टदानाय तस्मात् किं ते प्रियं वद ७२</p>
<p>अथ व्यजिज्ञपद्विष्णुं प्रह्लादः प्राञ्जलिर्नमन्।<br>
सलौल्यमुत्फुल्लदृशा पश्यन्नेवं च तन्मुखम् ७३</p>
<p>नाप्ययं वरदानाय कालो नैष प्रसीद मे।<br>
त्वद्दर्शनामृतास्वादादन्तरात्मा न तृप्यति ७४</p>
<p>ब्रह्मादिदेवैर्दुर्लक्ष्यं त्वामेव पश्यतः प्रभो।<br>
तृप्तिं नेष्यति मे चित्तं कल्पायुतशतैरपि ७५</p>
<p>नैवमेतद्ध्यतृप्तस्य त्वां दृष्ट्वान्यद्वृणोति किम्।<br>
ततः स्मितसुधापूरैः पूरयन् स प्रियं प्रियात् ७६</p>
<p>योजयन् मोक्षलक्ष्म्यैव तं जगाद जगत्पतिः।<br>
सत्यं मद्दर्शनादन्यद् वत्स नैवास्ति ते प्रियम् ७७</p>
<p>किञ्चित्ते दातुमिष्टं मे मत्प्रियार्थं वृणीष्व तत्।<br>
प्रह्लादोऽथाब्रवीद्धीमान् देव जन्मान्तरेष्वपि ७८</p>
<p>दासस्तवाहं भूयासं गरुत्मानिव भक्तिमान्।<br>
अथाह नाथः प्रह्लादं सङ्कटं खल्विदं कृतम् ७९</p>
<p>अहं तवात्मदानेच्छुस्त्वं तु भृत्यत्वमिच्छसि।<br>
वरानन्यांश्च वरय धीमन् दैत्येश्वरात्मज ८०</p>
<p>प्रह्लादोऽपि पुनः प्राह भक्तकामप्रदं हरिम्।<br>
प्रसीद सास्तु मे नाथ त्वद्भक्तिः सात्त्विकी स्थिरा ८१</p>
<p>अनयाथ च त्वां नौमि नृत्यामि त्वत्परः सदा।<br>
अथाभितुष्टो भगवान् प्रियमाह प्रियंवदम् ८२</p>
<p>वत्स यद्यदभीष्टं ते तत्तदस्तु सुखी भव।<br>
अन्तर्हिते च मय्यत्र मा खिद त्वं महामते ८३</p>
<p>त्वच्चित्तान्नापयास्यामि क्षीराब्धेरिव सुप्रियात्।<br>
पुनर्द्वित्रिदिनैस्त्वं मां द्र ष्टा दुष्टवधोद्यतम् ८४</p>
<p>अपूर्वाविष्कृताकारं नृसिंहं पापभीषनम्।<br>
उक्त्वेत्यतः प्रणमतः पश्यतश्चातिलालसम् ८५</p>
<p>अतुष्टस्यैव तस्येशो माययान्तर्दधे हरिः।<br>
ततो हठाददृष्ट्वा तं सर्वतो भक्तवत्सलम् ८६</p>
<p>हाहेत्यश्रुप्लुतः प्रोच्य ववन्दे स चिरादिति।<br>
श्रूयमाणेऽथ परितः प्रतिबुद्धजनस्वने ८७</p>
<p>उत्थायाब्धितटाद्धीमान् प्रह्लादः स्वपुरं ययौ ८८</p>
<p>अथ दितिजसुतश्चिरं प्रहृष्टः।<br>
स्मृतिबलतः परितस्तमेव पश्यन्।<br>
हरिमनुजगतिं त्वलं च पश्यन्।<br>
गुरुगृहमुत्पुलकः शनैरवाप ८९</p>
<p>इति श्रीनरसिंहपुराणे नरसिंहप्रादुर्भावे।<br>
त्रिचत्वारिंशोऽध्यायः ४३</p>
<p>।<br>
चतुश्चत्वारिंशोऽध्यायः।<br>
मार्कण्डेय उवाच।<br>
अथागतं ते प्रह्लादं दृष्ट्वा दैत्याः सुविस्मिताः।<br>
शशंसुर्दैत्यपतये यैः क्षिप्तः स महार्णवे १</p>
<p>स्वस्थं तमागतं श्रुत्वा दैत्यराड्विस्मयाकुलः।<br>
आहूयतां च इत्याह क्रोधान्मृत्युवशे स्थितः २</p>
<p>तथासुरैर्दुरानीतः समासीनं स दिव्यदृक्।<br>
आसन्नमृत्युं दैत्येन्द्रं ददर्शात्यूर्जितश्रियम् ३</p>
<p>नीलांशुमिश्रमाणिक्यद्युतिच्छन्नविभूषणम्।<br>
सधूमाग्निमिव व्याप्तमुच्चासनचितिस्थितम् ४</p>
<p>दंष्ट्रोत्कटैर्घोरतरैर्धनच्छविभिरुद्भटैः।<br>
कुमार्गदर्शिभिर्दैत्यैर्यमदूतैरिवावृतम् ५</p>
<p>दूरात् प्रणम्य पितरं प्राञ्जलिस्तु व्यवस्थितः।<br>
अथाहाकारणक्रोधः स खलो भर्त्सयन् सुतम् ६</p>
<p>भगवत्प्रियमत्युच्चैर्मृत्युमेवाश्रयन्निव।<br>
मूढ रे शृणु मद्वाक्यमेतदेवान्तिमं ध्रुवम् ७</p>
<p>इतो न त्वां प्रवक्ष्यामि श्रुत्वा कुरु यथेप्सितम्।<br>
उक्त्वेति द्रुतमाकृष्य चन्द्र हासासिमद्भुतम् ८</p>
<p>सम्भ्रमाद्वीक्षितः सर्वैश्चालयन्नाह तं पुनः।<br>
क्व चास्ति मूढ ते विष्णुः स त्वामद्य प्ररक्षतु ९</p>
<p>त्वयोक्तं स हि सर्वत्र कस्मात्स्तम्भे न दृश्यते।<br>
यदि पश्यामि तं विष्णुमधुना स्तम्भमध्यगम् १०</p>
<p>तर्हि त्वां न बधिष्यामि भविष्यसि द्विधान्यथा।<br>
प्रह्लादोऽपि तथा दृष्ट्वा दध्यौ तं परमेश्वरम् ११</p>
<p>पुरोक्तं तद्वचः स्मृत्वा प्रणनाम कृताञ्जलि।<br>
तावत्प्रस्फुटितस्तम्भो वीक्षितो दैत्यसूनुना १२</p>
<p>आदर्शरूपो दैत्यस्य खङ्गतो यः प्रतिष्ठितः।<br>
तन्मध्ये दृश्यते रूपं बहुयोजनमायतम् १३</p>
<p>अतिरौद्रं महाकायं दानवानां भयङ्करम्।<br>
महानेत्रं महावक्त्रं महादंष्ट्रं महाभुजम् १४</p>
<p>महानखं महापादं कालाग्निसदृशाननम्।<br>
कर्णान्तकृतविस्तारवदनं चातिभीषणम् १५</p>
<p>कृत्वेत्थं नारसिंहं तु ययौ विष्णुस्त्रिविक्रमः।<br>
नरसिंहः स्तम्भमध्यान्निर्गत्य प्रणनाद च १६</p>
<p>निनादश्रवणादैत्या नरसिंहमवेष्टयन्।<br>
तान् हत्वा सकलांस्तत्र स्वपौरुषपराक्रमात् १७</p>
<p>बभञ्ज च सभां दिव्यां हिरण्यकशिपोर्नृप।<br>
वारयामासुरभ्येत्य नरसिंहं महाभटाः १८</p>
<p>ते तु राजन् क्षणादेव नरसिंहेन वै हताः।<br>
ततः शस्त्राणि वर्षन्ति नरसिंहे प्रतापिनि १९</p>
<p>स तु क्षणेन भगवान् हत्वा तद्बलमोजसा।<br>
ननाद च महानादं दिशः शब्देन पूरयन् २०</p>
<p>तान्मृतानपि विज्ञाय पुनरन्यान्महासुरः।<br>
अष्टाशीतिसहस्राणि हेतिहस्तान् समादिशत् २१</p>
<p>तेऽप्यागत्य च तं देवं रुरुधुः सर्वतोदिशम्।<br>
हत्वा तानखिलान् युद्धे युध्यमानो ननाद सः २२</p>
<p>पुनः सभां बभञ्जासौ हिरण्यकशिपोः शुभाम्।<br>
तान् हतानपि विज्ञाय क्रोधसंरक्तलोचनः २३</p>
<p>ततो हिरण्यकशिपुर्निश्चक्राम महाबलः।<br>
उवाच च महीपाल दानवान् बलदर्पितान् २४</p>
<p>हन्यतां हन्यतामेष गृह्यतां गृह्यतामयम्।<br>
इत्येवं वदतस्तस्य प्रमुखे तु महासुरान् २५</p>
<p>युध्यमानान् रणे हत्वा नरसिंहो ननाद च।<br>
ततोऽतिदुद्रुवुर्दैत्या हतशेषा दिशो दश २६</p>
<p>तावद्धता युध्यमाना दैत्याः कोटिसहस्रशः।<br>
नरसिंहेन यावच्च नभोभागं गतो रविः २७</p>
<p>शस्त्रास्त्रवर्षचतुरं हिरण्यकशिपुं जवात्।<br>
प्रगृह्य तु बलाद्रा जन् नरसिंहो महाबलः २८</p>
<p>सन्ध्याकाले गृहद्वारि स्थित्वोरौ स्थाप्य तं रिपुम्।<br>
वज्रतुल्यमहोरस्कं हिरण्यकशिपुं रुषा।<br>
नखैः किसलयमिव दारयत्याह सोऽसुरः २९</p>
<p>यत्राखण्डलदन्तिदन्तमुसलान्याखण्डितान्याहवे।<br>
धारा यत्र पिनाकपाणिपरशोराकुण्ठतामागमत्।<br>
तन्मे तावदुरो नृसिंहकरजैर्व्यादीर्यते साम्प्रतं।<br>
दैवे दुर्जनतां गते तृणमपि।<br>
प्रायोऽप्यवज्ञायते ३०</p>
<p>एवं वदति दैत्येन्द्रे ददार नरकेसरी।<br>
हृदयं दैत्यराजस्य पद्मपत्रमिव द्विपः ३१</p>
<p>शकले द्वे तिरोभूते नखरन्ध्रे महात्मनः।<br>
ततः क्व यातो दुष्टोऽसाविति देवोऽतिविस्मितः ३२</p>
<p>निरीक्ष्य सर्वतो राजन् वृथैतत्कर्म मेऽभवत्।<br>
इति सञ्चिन्त्य राजेन्द्र नरसिंहो महाबलः ३३</p>
<p>व्यधूनयत्करावुच्चैस्ततस्ते शकले नृप।<br>
नखरन्ध्रान्निपतिते भूमौ रेणसमे हरेः ३४</p>
<p>दृष्ट्वा व्यतीतसंरोषो जहास परमेश्वरः।<br>
पुष्पवर्षं च वर्षन्तो नरसिंहस्य मूर्धनि ३५</p>
<p>देवाः सब्रह्मकाः सर्वे आगताः प्रीतिसंयुताः।<br>
आगत्य पूजयामासुर्नरसिंहं परं प्रभुम् ३६</p>
<p>ब्रह्मा च दैत्यराजानं प्रह्लादमभिषेचयत्।<br>
धर्मे रतिः समस्तानां जनानामभवत्तदा ३७</p>
<p>इन्द्रो ऽपि सर्वदेवैस्तु हरिणा स्थापितो दिवि।<br>
नरसिंहोऽपि भगवान् सर्वलोकहिताय वै ३८</p>
<p>श्रीशैलशिखरं प्राप्य विश्रुतः सुरपूजितः।<br>
स्थितो भक्तहितार्थाय अभक्तानां क्षयाय च ३९</p>
<p>इत्येतन्नरसिंहस्य माहात्म्यं यः पठेन्नरः।<br>
शृणोति वा नृपश्रेष्ठ मुच्यते सर्वपातकैः ४०</p>
<p>नरो वा यदि वा नारी शृणोत्याख्यानमुत्तमम्।<br>
वैधव्याद्दुःखशोकाच्च दुष्टसङ्गात्प्रमुच्यते ४१</p>
<p>दुश्शीलोऽपि दुराचारो दुष्प्रजो दोषकर्मकृत्।<br>
अधर्मिष्ठोऽनभोगी च शृण्वन् शुद्धो भवेन्नरः ४२</p>
<p>हरिः सुरेशो नरलोकपूजितो।<br>
हिताय लोकस्य चराचरस्य।<br>
कृत्वा विरूपं च पुरात्ममायया।<br>
हिरण्यकं दुःखकरं नखश्छिनत् ४३</p>
<p>इति श्रीनरसिंहपुराणे नरसिंहप्रादुर्भावो नाम।<br>
चतुश्चत्वारिंशोऽध्यायः ४४</p>
<p>।<br>
पञ्चचत्वारिंशोऽध्यायः।<br>
मार्कण्डेय उवाच।<br>
शृणु राजन् समासेन वामनस्य पराक्रमम्।<br>
बलियागे हता येन पुरा दैत्याः सहस्रशः १</p>
<p>विरोचनसुतः पूर्वं महाबलपराक्रमः।<br>
त्रैलोक्यं बुभुजे जित्वा देवानिन्द्र पुरोगमान् २</p>
<p>ततः कृशतरा देवा बभूवुस्तेन खण्डिताः।<br>
इन्द्रं कृशतरं दृष्ट्वा नष्टराज्यं नृपोत्तम ३</p>
<p>अदितिर्देवमाता या सातप्यत्परमं तपः।<br>
तुष्टाव वाग्भिरिष्टाभिः प्रणिपत्य जनार्दनम् ४</p>
<p>ततः स्तुत्याभिसन्तुष्टो देवदेवो जनार्दनः।<br>
स्थित्वा तत्पुरतो वाचमुवाच मधुसूदनः ५</p>
<p>तव पुत्रो भविष्यामि सुभगे बलिबन्धनः।<br>
इत्युक्त्वा तां गतो विष्णुः स्वगृहं सा समाययौ ६</p>
<p>ततः कालेन सा गर्भमवाप नृप कश्यपात्।<br>
अजायत स विश्वेशो भगवान् वामनाकृतिः ७</p>
<p>तस्मिञ्जाते समागत्य ब्रह्मा लोकपितामहः।<br>
जातकर्मादिकाः सर्वाः क्रियास्तत्र चकार वै ८</p>
<p>कृतोपनयनो देवो ब्रह्मचारी सनातनः।<br>
अदितिं चाप्यनुज्ञाप्य यज्ञशालां बलेर्ययौ ९</p>
<p>गच्छतः पादविक्षेपाच्चचाल सकला मही।<br>
यज्ञभागान्न गृह्णन्ति दानवाश्च बलेर्मखात् १०</p>
<p>प्रशान्ताश्चाग्नयस्तत्र ऋत्विजो मन्त्रतश्च्युताः।<br>
विपरीतमिदं दृष्ट्वा शुक्रमाह महाबलः ११</p>
<p>न गृह्णन्ति मुने कस्माद्धविर्भागं महासुराः।<br>
कस्माच्च वह्नयः शान्ताः कस्माद्भूश्चलति द्विज १२</p>
<p>कस्माच्च मन्त्रतो भ्रष्टा ऋत्विजः सकला अमी।<br>
इत्युक्तो बलिना शुक्रो दानवेन्द्रं वचोऽब्रवीत् १३</p>
<p>शुक्र उवाच।<br>
हे बले शृणु मे वाक्यं त्वया देवा निराकृताः।<br>
तेषां राज्यप्रदानाय आदित्यामच्युतोऽपुर १४</p>
<p>देवदेवो जगद्योनिः सञ्जातो वामनाकृतिः।<br>
स त्वागच्छति ते यज्ञं तत्पादन्यासकम्पिता १५</p>
<p>चलतीयं मही सर्वा तेनाद्यासुरभूपते।<br>
तत्सन्निधानादसुरा न गृह्णन्ति हविर्मखे १६</p>
<p>तवाग्नयोऽपि वै शान्ता वामनागमनाद्धि भोः।<br>
ऋत्विजश्च न भासन्ते होममन्त्रो बलेऽधुना १७</p>
<p>असुराणां श्रियो हन्ति सुराणां भूतिरुत्तमा।<br>
इत्युक्तः स बलिः प्राह शुक्रं नीतिमतां वरम् १८</p>
<p>शृणु ब्रह्मन् वचो मे त्वमागते वामने मखे।<br>
यन्मया चाद्य कर्तव्यं वामनास्यास्य धीमतः १९</p>
<p>तन्मे वद महाभाग त्वं हि नः परमो गुरुः।<br>
मार्कण्डेय उवाच।<br>
इति सञ्चोदितः शुक्रः स राज्ञा बलिना नृप २०</p>
<p>तमुवाच बलिं वाक्यं ममापि शृणु साम्प्रतम्।<br>
देवानामुपकाराय भवतां सङ्क्षयाय च २१</p>
<p>स नूनमायाति बले तव यज्ञे न संशयः।<br>
आगते वामने देवे त्वया तस्य महात्मनः २२</p>
<p>प्रतिज्ञा नैव कर्तव्या ददाम्येतत्तवेति वै।<br>
इति श्रुत्वा वचस्तस्य बलिर्बलवतां वरः २३</p>
<p>उवाच तां शुभां वाणीं शुक्रमात्मपुरोहितम्।<br>
आगते वामने शुक्र यज्ञे मे मधुसूदने २४</p>
<p>न शक्यते प्रतिख्यातुं दानं प्रति मया गुरो।<br>
अन्येषामपि जन्तूनामित्युक्तं ते मयाधुना २५</p>
<p>किं पुनर्वासुदेवस्य आगतस्य तु शार्ङ्गिणः।<br>
त्वया विघ्नो न कर्तव्यो वामनेऽत्रागते द्विज २६</p>
<p>यद्यद्द्रव्यं प्रार्थयते तत्तद्द्रव्यं ददाम्यहम्।<br>
कृतार्थोऽहं मुनिश्रेष्ठ यद्यागच्छति वामनः २७</p>
<p>इत्येवं वदतस्तस्य यज्ञशालां स वामनः।<br>
आगत्य प्रविवेशाथ प्रशशंस बलेर्मखम् २८</p>
<p>तं दृष्ट्वा सहसा राजन् राजा दैत्याधिपो बलिः।<br>
उपचारेण सम्पूज्य वाक्यमेतदुवाच ह २९</p>
<p>यद्यत्प्रार्थयसे मां त्वं देवदेव धनादिकम्।<br>
तत्सर्वं तव दास्यामि मां याचस्वाद्य वामन ३०</p>
<p>इत्युक्तो वामनस्तत्र नृपेन्द्र बलिना तदा।<br>
याचयामास देवेशो भूमेर्देहि पदत्रयम् ३१</p>
<p>ममाग्निशरणार्थाय न मेऽर्थेऽस्ति प्रयोजनम्।<br>
इत्युक्तो वामनेनाथ बलिः प्राह च वामनम् ३२</p>
<p>पदत्रयेण चेत्तृप्तिर्मया दत्तं पदत्रयम्।<br>
एवमुक्ते तु बलिना वामनो बलिमब्रवीत् ३३</p>
<p>दीयतां मे करे तोयं यदि दत्तं पदत्रयम्।<br>
इत्युक्तो देवदेवेन तदा तत्र स्वयं बलिः ३४</p>
<p>सजलं हेमकलशं गृहीत्वोत्थाय भक्तितः।<br>
यावत्स वामनकरे तोयं दातुमुपस्थितः ३५</p>
<p>तावत्त्छुक्रः कलशगो जलधारां रुरोध ह।<br>
ततश्च वामनः क्रुद्धः पवित्राग्रेण सत्तम ३६</p>
<p>उदके कलशद्वारि तच्छुक्राक्षिमवेधयत्।<br>
ततो व्यपगतः शुक्रो विद्धैकाक्षो नरोत्तम ३७</p>
<p>तोयधारा निपतिता वामनस्य करे पुनः।<br>
करे निपतिते तोये वामनो ववृधे क्षणात् ३८</p>
<p>पादेनैकेन विक्रान्ता तेनैव सकला मही।<br>
अन्तरिक्षं द्वितीयेन द्योस्तृतीयेन सत्तम ३९</p>
<p>अनेकान् दानवान् हत्वा हृत्वा त्रिभुवनं बलेः।<br>
पुरन्दराय त्रैलोक्यं दत्त्वा बलिमुवाच ह ४०</p>
<p>यस्मात्ते भक्तितो दत्तं तोयमद्य करे मम।<br>
तस्मात्ते साम्प्रतं दत्तं पातालतलमुत्तमम् ४१</p>
<p>तत्र गत्वा महाभाग भुङ्क्ष्व त्वं मत्प्रसादतः।<br>
वैवस्वतेऽन्तरेऽतीते पुनरिन्द्रो भविष्यसि ४२</p>
<p>प्रणम्य च ततो गत्वा तलं भोगमवाप्तवान् ४३</p>
<p>शुक्रोऽपि स्वर्गमारुह्य प्रसादाद्वामनस्य वै।<br>
समागतास्त्रिभुवनं राजन् देवसमन्वितः ४४</p>
<p>यः स्मरेत्प्रातरुत्थाय वामनस्य कथामिमाम्।<br>
सर्वपापविनिर्मुक्तो विष्णुलोके महीयते ४५</p>
<p>इत्थं पुरा वामनरूपमास्थितो।<br>
हरिर्बलेर्हृत्य जगत्त्रयं नृप।<br>
कृत्वा प्रसादं च दिवौकसाम्पतेर्दत्त्वा त्रिलोकं स ययौ महोदधिम् ४६</p>
<p>इति श्रीनरसिंहपुराणे वामनप्रादुभावे पञ्चचत्वारिंशोऽध्यायः ४५</p>
<p>।<br>
षट्चत्वारिंशोऽध्यायः।<br>
मार्कण्डेय उवाच।<br>
अतः परं प्रवक्ष्यामि प्रादुर्भावं हरेः शुभम्।<br>
जामदग्न्यं पुरा येन क्षत्रमुत्सादितं शृणु १</p>
<p>पुरा देवगणैर्विष्णुः स्तुतः क्षीरोदधौ नृप।<br>
ऋषिभिश्च महाभागैर्जमदग्नेः सुतोऽभवत् २</p>
<p>पर्शुराम इति ख्यातः सर्वलोकेषु स प्रभुः।<br>
दुष्टानां निग्रहं कर्तुमवतीर्णो महीतले ३</p>
<p>कृतवीर्यसुतः श्रीमान् कार्तवीर्योऽभवत् पुरा।<br>
दत्तात्रेयं समाराध्य चक्रवर्त्तित्वमाप्तवान् ४</p>
<p>स कदाचिन्महाभागो जमदग्न्याश्रमं ययौ।<br>
जमदग्निस्तु तं दृष्ट्वा चतुरङ्गबलान्वितम् ५</p>
<p>उवाच मधुरं वाक्यं कार्तवीर्यं नृपोत्तमम्।<br>
मुच्यतामत्र ते सेना अतिथिस्त्वं समागतः।<br>
वन्यादिकं मया दत्तं भुक्त्वा गच्छ महामते ६</p>
<p>प्रमुच्य सेनां मुनिवाक्यगौरवात्।<br>
स्थितो नृपस्तत्र महानुभावः।<br>
आमन्त्र्! य राजानमलङ्घ्यकीर्त्तिर्मुनिः स धेनुं च दुदोह दोग्ध्रीम् ७</p>
<p>हस्त्यश्वशाला विविधा नराणां।<br>
गृहाणि चित्राणि च तोरणानि ॥<br>
सामन्तयोग्यानि शुभानि राजन्।<br>
समिच्छतां यानि सुकाननानि ८</p>
<p>गृहं वरिष्ठं बहुभूमिकं पुनः।<br>
समन्वितं साधुगुणैरुपस्करैः ॥<br>
दुग्ध्वा प्रकल्पन् मुनिराह पार्थिवं।<br>
गृहं कृतं ते प्रविशेह राजन् ९</p>
<p>इमे च मन्त्रिप्रवरा जनास्ते।<br>
गृहेषु दिव्येषु विशन्तु शीघ्रम्।<br>
हस्त्यश्वजात्यश्च विशन्तु शालां।<br>
भृत्याश्च नीचेषु गृहेषु सन्तु १०</p>
<p>इत्युक्तमात्रे मुनिना नृपोऽसौ।<br>
गृहं वरिष्ठं प्रविवेश राजा।<br>
अन्येषु चान्येषु गृहेषु सत्सु।<br>
मुनिः पुनः पार्थिवमाबभाषे ११</p>
<p>स्नानप्रदानार्थमिदं मया ते।<br>
प्रकल्पितं स्त्रीशतमुत्तमं नृप।<br>
स्नाहि त्वमद्यात्र यथाप्रकामं।<br>
यथा सुरेन्द्रो दिवि नृत्यगीतैः १२</p>
<p>स स्नातवांस्तत्र सुरेन्द्र वन्नृपो।<br>
गीत्यादिशब्दैर्मधुरैश्च वाद्यैः।<br>
स्नातस्य तस्याशु शुभे च वस्त्रे।<br>
ददौ मुनिर्भूप विभूषिते द्वे १३</p>
<p>परिधाय वस्त्रं च कृतोत्तरीयः।<br>
कृतक्रियो विष्णुपूजां चकार।<br>
मुनिश्च दुग्ध्वान्नमयं महागिरिं।<br>
नृपाय भृत्याय च दत्तवानसौ १४</p>
<p>यावत्स राजा बुभुजे सभृत्यस्तावच्च सूर्यो गतवान् नृपास्तम्।<br>
रात्रौ च गीतादिविनोदयुक्तः।<br>
शेते स राजा मुनिनिर्मिते गृहे १५</p>
<p>ततः प्रभाते विमले स्वप्नलब्धमिवाभवत्।<br>
भूमिभागं ततः कञ्चिद् दृष्ट्वासौ चिन्तयन्नृपः १६</p>
<p>किमियं तपसः शक्तिर्मुनेरस्य महात्मनः।<br>
सुरभ्या वा महाभाग ब्रूहि मे त्वं पुरोहित १७</p>
<p>इत्युक्तः कार्तवीर्येण तमुवाच पुरोहितः।<br>
मुनेः सामर्थ्यमप्यस्ति सिद्धिश्चेयं हि गोर्नृप १८</p>
<p>तथापि सा न हर्तव्या त्वया लोभान्नराधिप।<br>
यस्त्वेतां हर्तमिच्छेद् वै तस्य नाशो ध्रुवं भवेत् १९</p>
<p>अथ मन्त्रिवरः प्राह ब्राह्मणो ब्राह्मणप्रियः।<br>
राजकार्यं न वश्येद्वै स्वपक्षस्यैव पोषणात् २०</p>
<p>हे राजंस्त्वयि तिष्ठन्ति गृहाणि विविधानि च।<br>
तथा सुवर्णपात्राणि शयनादीनि च स्त्रियः २१</p>
<p>तां धेनुं प्राप्य राजेन्द्र लीयमानानि तत्क्षणात्।<br>
अस्माभिस्तत्र दृष्टानि नीयतां धेनुरुत्तमा २२</p>
<p>तवेयं योग्या राजेन्द्र यदीच्छसि महामते।<br>
गत्वाहमानयिष्यामि आज्ञां मे देहि भूभुज २३</p>
<p>इत्युक्तो मन्त्रिणा राजा तथेत्याह नृपोत्तम।<br>
सचिवस्तत्र तत्वाथ सुरभिं हर्तुमारभत् २४</p>
<p>वारयामास सचिवं जमदग्निः समन्ततः।<br>
राजयोग्यामिमां ब्रह्मन् देहि राज्ञे महामते २५</p>
<p>त्वं तु शाकफलाहारी किं धेन्वा ते प्रयोजनम्।<br>
इत्युक्त्वा तां बलाद्धृत्वा नेतुं मन्त्री प्रचक्रमे २६</p>
<p>पुनः सभार्यः स मुनिर्वारयामास तं नृपम्।<br>
ततो मन्त्री सुदुष्टात्मा मुनिं हत्वा तु तं नृप २७</p>
<p>ब्रह्महा नेतुमारेभे वायुमार्गेण सा गता।<br>
राजा च क्षुब्धहृदयो ययौ माहिष्मतीं पुरीम् २८</p>
<p>मुनिपत्नी सुदुःखार्ता रोदयन्ती भृशं तदा।<br>
त्रिस्सप्तकृत्वः स्वां कुक्षिं ताडयामास पार्थिव २९</p>
<p>तच्छृण्वन्नागतो रामो गृहीतपरशुस्तदा।<br>
पुष्पादीनि गृहीत्वा तु वनान्मातरमब्रतीत् ३०</p>
<p>अलमम्ब प्रहारेण निमित्ताद् विदितं मया।<br>
हनिष्यामि दुराचारमर्जुनं दुष्टमन्त्रिणम् ३१</p>
<p>त्वयैकविंशवारेण यस्मात्कुक्षिश्च ताडिता।<br>
त्रिस्सप्तकृत्वस्तस्मात्तु हनिष्ये भुवि पार्थिवान् ३२</p>
<p>इति कृत्वा प्रतिज्ञां स गृहीत्वा परशुं ययौ।<br>
माहिष्मतीं पुरीं प्राप्य कार्तवीर्यमथाह्वयत् ३३</p>
<p>युद्धार्थमागतः सोऽथ अनेकाक्षौहिणीयुतः।<br>
तयोर्युद्धमभूत्तत्र भैरवं लोमहर्षणम् ३४</p>
<p>पिशिताशिजनानन्दं शस्त्रास्त्रशतसङ्कुलम्।<br>
ततः परशुरामोऽभून्महाबलपराक्रमः ३५</p>
<p>परं ज्योतिरचिन्त्यात्मा विष्णुः कारणमूर्तिमान्।<br>
कार्तवीर्यबलं सर्वमनेकैः क्षत्रियैः सह ३६</p>
<p>हत्वा निपात्य भूमौ तु परमाद्भुतविक्रमः।<br>
कार्तवीर्यस्य बाहुनां वनं चिच्छेद रोषवान्।<br>
छिन्ने बाहुवने तस्य शिरश्चिच्छेद भार्गवः ३७</p>
<p>विष्णुहस्ताद्वधं प्राप्य चक्रवर्ती स पार्थिवः।<br>
दिव्यरूपधरः श्रीमान् दिव्यगन्धानुलेपनः ३८</p>
<p>दिव्यं विमानमारुह्य विष्णुलोकमवाप्तवान्।<br>
क्रोधात्परशुरामोऽपि महाबलपराक्रमः ३९</p>
<p>त्रिस्सप्तकृत्वो भूम्यां वै पार्थिवान्निजघान सः।<br>
क्षत्रियाणां वधात्तेन भूमेर्भारोऽवतारितः ४०</p>
<p>भूमिश्च सकला दत्ता कश्यपाय महात्मने।<br>
इत्येष जामदग्न्याख्यः प्रादुर्भावो मयोदितः ४१</p>
<p>यश्च तच्छृणयाद्भक्त्या सर्वपापैः प्रमुच्यते ४२</p>
<p>अवतीर्य भूमौ हरिरेष साक्षात्।<br>
त्रिस्सप्तकृत्वः क्षितिपान्निहत्य स।<br>
क्षात्रं च तेजो प्रविभज्य राजन्।<br>
रामः स्थितोऽद्यापि गिरौ महेन्द्रे ४३</p>
<p>इति श्रीनरसिंहपुराणे परशुरामप्रादुर्भावो नाम।<br>
षट्चत्वारिंशोऽध्यायः ४६</p>
<p>सप्तचत्वारिंशोऽध्यायः।<br>
श्रीमार्कण्डेय उवाच।<br>
शृणु राजन् प्रवक्ष्यामि प्रादुर्भावं हरेःशुभम्।<br>
निहतो रावणो येन सगणो देवकण्टकः १</p>
<p>ब्रह्मणो मानसः पुत्रः पुलस्त्योऽभून्महामुनिः।<br>
तस्य वै विश्रवा नाम पुत्रोऽभूत्तस्य राक्षसः २</p>
<p>तस्माज्जातो महावीरो रावणो लोकरावणः।<br>
तपसा महता युक्तः स तु लोकानुपाद्र वत् ३</p>
<p>सेन्द्रा देवा जितास्तेन गन्धर्वाः किन्नरास्तथा।<br>
यक्षाश्च दानवाश्चैव तेन राजन् विनिर्जिताः ४</p>
<p>स्त्रियश्चैव सुरूपिण्यो हृतास्तेन दुरात्मना।<br>
देवादीनां नृपश्रेष्ठ रत्नानि विविधानि च ५</p>
<p>रणे कुबेरं निजित्य रावणो बलदर्पितः।<br>
तत्पुरीं जगृहे लङ्कां विमानं चापि पुष्पकम् ६</p>
<p>तस्यां पुर्यां दशग्रीवो रक्षसामधिपोऽभवत्।<br>
पुत्राश्च बहवस्तस्य बभूवुरमितौजसः ७</p>
<p>राक्षसाश्च तमाश्रित्य महाबलपराक्रमाः।<br>
अनेककोटयो राजन् लङ्कायां निवसन्ति ये ८</p>
<p>देवान् पितॄन् मनुष्यांश्च विद्याधरगणानपि।<br>
यक्षांश्चैव ततः सर्वे घातयन्ति दिवानिशम् ९</p>
<p>सन्त्रस्तं तद्भयादेव जगदासीच्चराचरम्।<br>
दुःखाभिभूतमत्यर्थं सम्बभूव नराधिप १०</p>
<p>एतस्मिन्नेव काले तु देवाः सेन्द्रा महर्षयः।<br>
सिद्धा विद्याधराश्चैव गन्धर्वाः किन्नरास्तथा ११</p>
<p>गुह्यका भुजगा यक्ष ये चान्ये स्वर्गवासिनः।<br>
ब्रह्माणमग्रतः कृत्वा शङ्करं च नराधिप १२</p>
<p>ते ययुर्हतविक्रान्ताः क्षीराब्धेस्तटमुत्तमम्।<br>
तत्राराध्य हरिं देवास्तस्थुः प्राञ्जलयस्तदा १३</p>
<p>ब्रह्मा च विष्णुमाराध्य गन्धपुष्पादिभिः शुभैः।<br>
प्राञ्जलिः प्रणतो भूत्वा वासुदेवमथास्तुवत् १४</p>
<p>ब्रह्मोवाच।<br>
नमः क्षीराब्धिवासाय नागपर्यङ्कशायिने।<br>
नमः श्रीकरसंस्पृष्टदिव्यपादाय विष्णवे १५</p>
<p>नमस्ते योगनिद्रा य योगान्तर्भाविताय च।<br>
तार्क्ष्यासनाय देवाय गोविन्दाय नमो नमः १६</p>
<p>नमः क्षीराब्धिकल्लोलस्पृष्टमात्राय शार्ङ्गिणे।<br>
नमोऽरविन्दपादाय पद्मनाभाय विष्णवे १७</p>
<p>भक्तार्चितसुपादाय नमो योगप्रियाय वै।<br>
शुभाङ्गाय सुनेत्राय माधवाय नमो नमः १८</p>
<p>सुकेशाय सुनेत्राय सुललाटाय चक्रिणे।<br>
सुवक्त्राय सुकर्णाय श्रीधराय नमो नमः १९</p>
<p>सुवक्षसे सुनाभाय पद्मनाभाय वै नमः।<br>
सुभ्रुवे चारुदेहाय चारुदन्ताय शार्ङ्गिणे २०</p>
<p>चारुजङ्घाय दिव्याय केशवाय नमो नमः।<br>
सुनखाय सुशान्ताय सुविद्याय गदाभृते २१</p>
<p>धर्मप्रियाय देवाय वामनाय नमो नमः।<br>
असुरघ्नाय चोग्राय रक्षोघ्नाय नमो नमः २२</p>
<p>देवानामार्तिनाशाय भीमकर्मकृते नमः।<br>
नमस्ते लोकनाथाय रावणान्तकृते नमः २३</p>
<p>मार्कण्डेय उवाच।<br>
इति स्तुतो हृषीकेशस्तुतोष मरमेष्ठिना।<br>
स्वरूपं दर्शयित्वा तु पितामहमुवाचह २४</p>
<p>किमर्थं तु सुरैः सार्धमागतस्त्वं पितामह ॥<br>
यत्कार्यं ब्रूहि मे ब्रह्मन् यदर्थं संस्तुतस्त्वया २५</p>
<p>इत्युक्तो देवदेवेन विष्णुना प्रभविष्णुना।<br>
सर्वदेवगणैः सार्धं ब्रह्मा प्राह जनार्दनम् २६</p>
<p>ब्रह्मोवाच।<br>
नाशितं तु जगत्सर्वं रावणेन दुरात्मना।<br>
सेन्द्रा ः! पराजितास्तेन बहुशो रक्षसा विभो २७</p>
<p>राक्षसैर्भक्षिता मर्त्या यज्ञाश्चापि विदूषिताः।<br>
देवकन्या हृतास्तेन वलाच्छतसहस्रशः २८</p>
<p>त्वामृते पुण्डरीकाक्ष रावणस्य वधं प्रति।<br>
न समर्था यतो देवास्त्वमतस्तद्वधं कुरु २९</p>
<p>इत्युक्तो ब्रह्मणा विष्णुर्ब्रह्माणमिदमब्रवीत्।<br>
शृणुष्वावहितो ब्रह्मन् यद्वदामि हित वचः ३०</p>
<p>सूर्यवंशोद्भवः श्रीमान् राजासीद्भुवि वीर्यवान्।<br>
नाम्ना दशरथख्यातस्तस्य पुत्रो भवाम्यहम् ३१</p>
<p>रावणस्य वधार्थाय चतुर्धांशेन सत्तम।<br>
स्वांशैर्वानररूपेण सकला देवतागणाः ३२</p>
<p>वतार्यन्तां विश्वकर्तः स्यादेवं रावणक्षयः।<br>
इत्युक्तो देवदेवेन ब्रह्मा लोकपितामहः ३३</p>
<p>देवाश्च ते प्रणम्याथ मेरुपृष्ठं तदा ययुः।<br>
स्वांशैर्वानररूपेण अवतेरुश्च भूतले ३४</p>
<p>अथापुत्रो दशरथो मुनिभिर्वेदपारगैः।<br>
इष्टिं तु कारयामास पुत्रप्राप्तिकरीं नृपः ३५</p>
<p>ततः सौवर्णपात्रस्थं हविरादाय पायसम्।<br>
वह्निः कुण्डात् समुत्तस्थौ नूनं देवेन नोदितः ३६</p>
<p>आदय मुनयो मन्त्राच्चक्रुः पिण्डद्वयं शुभम्।<br>
दत्ते कौशल्यकैकेय्योर्द्वे पिण्डे मन्त्रमन्त्रिते ३७</p>
<p>ते पिण्डप्राशने काले सुमित्राया महामते।<br>
पिण्डाभ्यामल्पमल्पं तु सुभागिन्याः प्रयच्छतः ३८</p>
<p>ततस्ताः प्राशयामासू राजपत्न्यो यथाविधि।<br>
पिण्डान् देवकृतान् प्राश्य प्रापुर्गर्भाननिन्दितान् ३९</p>
<p>एवं विष्णुर्दशरथाज्जातस्तत्पत्निषु त्रिषु।<br>
स्वांशैर्लोकहितायैव चतुर्धा जगतीपते ४०</p>
<p>रामश्च लक्ष्मणश्चैव भरतः शत्रुघ्न एव च।<br>
जातकर्मादिकं प्राप्य संस्कारं मुनिसंस्कृतम् ४१</p>
<p>मन्त्रपिण्डवशाद्योगं प्राप्य चेरुर्यथार्भकाः।<br>
रामश्च लक्ष्मणश्चैव सह नित्य विचेरतुः ४२</p>
<p>जन्मादिकृतसंस्कारौ पितुः प्रीतिकरौ नृप।<br>
ववृधाते मकावीर्यौ श्रुतिशब्दातिलक्षणौ ४३</p>
<p>भरतः कैकयो राजन् भ्रात्रा सह गहेऽवसत्।<br>
वेदशास्त्राणि बुबुधे शस्त्रशास्त्रं नृपोत्तम ४४</p>
<p>एतस्मिन्नेव काले तु विश्वामित्रो महातपः।<br>
यागेन यष्टुमारेभे विधिना मधुसूदनम् ४५</p>
<p>स तु विघ्नेन यागोऽभूद्रा क्षसैर्वहुशः पुरा।<br>
नेतुं स यागरक्षार्थं सम्प्राप्तो रामलक्ष्मणौ ४६</p>
<p>विश्वामित्रो नृपश्रेष्ठ तत्पितुर्मन्दिरं शुभम्।<br>
दशरथस्तु तं दृष्ट्वा प्रत्युत्थाय महामतिः ४७</p>
<p>अर्घ्यपाद्यादिविधिना विश्वामित्रपूजयत्।<br>
स पूजितो मुनिः प्राह राजानं राजसन्निधौ ४८</p>
<p>शृणु राजन् दशरथं यदर्थमहमागतः।<br>
तत्कार्यं नृपशार्दूल कथयामि तवाग्रतः ४९</p>
<p>राक्षसैर्नाशितो यागो बहुशो मे दुरासदैः।<br>
यज्ञस्य रक्षणार्थं मे देहि त्वं रामलक्ष्मणौ ५०</p>
<p>राजा दशरथः श्रुत्वा विश्वामित्रवचो नृप।<br>
विषण्णवदनो भूत्वा विश्वामित्रमुवाच ह ५१</p>
<p>बालाभ्यां मम पुत्राभ्यां किं ते कार्यं भविष्यति।<br>
अहं त्वया सहागत्य शक्त्या रक्षामि ते मखम् ५२</p>
<p>राज्ञस्तु वचनं श्रुत्वा राजानं मुनिरब्रवीत्।<br>
रामोऽपि शक्नुते नूनं सर्वान्नाशयितुं नृप ५३</p>
<p>रामेणैव हि ते शक्या न त्वया राक्षसा नृप।<br>
अतो मे देहि रामं च न चिन्तां कर्तुमर्हसि ५४</p>
<p>इत्युक्तो मुनिना तेन विश्वामित्रेण धीमता।<br>
तृष्णीं स्थित्वा क्षणं राजा मुनिवर्यमुवाच ह ५५</p>
<p>यद्ब्रवीमि मुनिश्रेष्ठ प्रजन्नस्त्वं निबोध मे।<br>
राजीवलोचनं राममहं दास्ये सहानुजम् ५६</p>
<p>किं त्वस्य जननी ब्रह्मन् अदृष्ट्वैनं मरिष्यति।<br>
अतोऽहं चतुरङ्गेण बलेन सहितो मुने ५७</p>
<p>आगत्य राक्षसान् हन्मीत्येवं मे मनसि स्थितम्।<br>
विश्वामित्रः पुनः प्राह राजानममितौजसम् ५८</p>
<p>नाज्ञो रामो नृपश्रेष्ठ स सर्वज्ञः समः क्षमः।<br>
शेषनारायणावेतौ तव पुत्रौ न संशयः ५९</p>
<p>दुष्टानां निग्रहार्थाय शिष्टानां पालनाय च।<br>
अवतीर्णौ न सन्देहो गृहे तव नराधिप ६०</p>
<p>न मात्रा न त्वया राजन् शोकः कार्योऽत्र चाण्वपि।<br>
निःक्षेपे च महाराज अर्पयिष्यामि ते सुतौ ६१</p>
<p>इत्युक्तो दशरथस्तेन विश्वामित्रेण धीमता।<br>
तच्छापभीतो मनसा नौयतामित्यभाषत ६२</p>
<p>कृच्छ्रात्पित्रा विनिर्मुक्तं राममादाय सानुजम्।<br>
ततः सिद्धाश्रमं राजन् सम्प्रतस्थे स कौशिकः ६३</p>
<p>तं प्रस्थितमथालोक्य राजा दशरथस्तदा।<br>
अनुव्रज्याब्रवीदेतद् वचो दशरथस्तदा ६४</p>
<p>अपुत्रोऽहं पुरा ब्रह्मन् बहुभिः काम्यकर्मभिः।<br>
मुनिप्रसादादधुना पुत्रवानस्मि सत्तम ६५</p>
<p>मनसा तद्वियोगं तु न शक्ष्यामि विशेषतः।<br>
त्वमेव जानासि मुने नीत्वा शीघ्रं प्रयच्छ मे ६६</p>
<p>इत्येवमुक्तो राजानं विश्वामित्रोऽब्रवीत्पुनः।<br>
समाप्तयज्ञश्च पुनर्नेष्ये रामं च लक्ष्मणम् ६७</p>
<p>सत्यपूर्वं तु दास्यामि न चिन्तां कर्तुमर्हसि।<br>
इत्युक्तः प्रषयामास रामं लक्ष्मणसंयुतम् ६८</p>
<p>अनिच्छन्नपि राजासौ मुनिशापभयान्नृपः।<br>
विश्वामित्रस्तु तौ गृह्य अयोध्याया ययौ शनैः ६९</p>
<p>सरय्वास्तीरमासाद्य गच्छन्नेव स कौशिकः।<br>
तयोः प्रीत्या स राजेन्द्र द्वे विद्ये प्रथमं ददौ ७०</p>
<p>बलामतिबलां चैव समन्त्रे च ससङ्ग्रहे।<br>
क्षुत्पिपासापनयने पुनश्चैव महामतिः ७१</p>
<p>अस्त्रग्राममशेषं तु शिक्षयित्वा तु तौ तदा।<br>
आश्रमाणि च दिव्यानि मुनीनां भावितात्मनाम् ७२</p>
<p>दर्शयित्वा उषित्वा च पुण्यस्थानेषु सत्तमः।<br>
गङ्गामुत्तीर्य शोणस्य तीरमासाद्य पश्चिमम् ७३</p>
<p>मुनि धार्मिकसिद्धांश्च पश्यन्तौ रामलक्ष्मणौ।<br>
ऋषिभ्यश्च वरान् प्राप्य तेन नीतौ नृपात्मजौ ७४</p>
<p>ताटकाया वनं घोरं मृत्योर्मुखमिवापरम्।<br>
गते तत्र नृपश्रेष्ठ विश्वामित्रो महातपाः ७५</p>
<p>राममक्लिष्टकर्माणमिदं वचनमब्रवीत्।<br>
राम राम महाबाहो ताटका नाम राक्षसी ७६</p>
<p>रावणस्य नियोगेन वसत्यस्मिन् महाबने।<br>
तया मनुष्या बहवो मुनिपुत्रा मृगास्तथा ७७</p>
<p>निहता भक्षिताश्चैव तस्मात्तां वध सत्तम।<br>
इत्येवमुक्तो मुनिना रामस्तं मुनिमब्रवीत् ७८</p>
<p>कथं हि स्त्रीवधं कुर्यामहमद्य महामुने।<br>
स्त्रीवधे तु महापापं प्रवदन्ति मनीषिणः ७९</p>
<p>इति रामवचः श्रुत्वा विश्वामित्र उवाच तम्।<br>
तस्यास्तु निधनाद्रा म जनाः सर्वे निराकुलाः ८०</p>
<p>भवन्ति सततं तस्मात्तस्याः पुण्यप्रदोवधः।<br>
इत्येवं वादिनि मुनौ विश्वामित्रे निशाचरी ८१</p>
<p>आगता सुमहाघोरा ताटका विवृतानना।<br>
मुनिना प्रेरितो रामस्तां दृष्ट्वा विवृताननाम् ८२</p>
<p>उद्यतैकभुजयष्टिमायतीं।<br>
श्रोणिलम्बिपुरुषान्त्रमेखलाम्।<br>
तां विलोक्य वनितावधे घृणां।<br>
पत्रिणा सह मुमोच राघवः ८३</p>
<p>शरं सन्धाय वेगेन तेन तस्या उरःस्थलम्।<br>
विपाटितं द्विधा राजन् सा पपात ममार च ८४</p>
<p>घातयित्वा तु तामेवं तावानीय मुनिस्तु तौ।<br>
प्रापयामास तं तत्र नानाऋषिनिषेवितम् ८५</p>
<p>नानाद्रुमलताकीर्णं नानापुष्पोपशोभितम्।<br>
नानानिर्झरतोयाढ्यं विन्ध्यशैलान्तरस्थितम् ८६</p>
<p>शाकमूलफलोपेतं दिव्यं सिद्धाश्रमं स्वकम्।<br>
रक्षार्थं तावुभौ स्थाप्य शिक्षयित्वा विशेषतः ८७</p>
<p>ततश्चारब्धवान् यागं विश्वामित्रो महातपाः।<br>
दीक्षां प्रविष्टे च मुनौ विश्वामित्रे महात्मनि ८८</p>
<p>यज्ञे तु वितते तत्र कर्म कुर्वन्ति ऋत्विजः।<br>
मारीचश्च सुबाहुश्च बहवाश्चान्यराक्षसाः ८९</p>
<p>आगता यागनाशाय रावणेन नियोजिताः।<br>
तानागतान् स विज्ञाय रामः कमललोचनः ९०</p>
<p>शरेण पातयामास सुबाहुं धरणीतले।<br>
असृक्प्रवाहं वर्षन्तं मारीचं भल्लकेन तु ९१</p>
<p>प्रताड्य नीतवानब्धिं यथा पर्णं तु वायुना।<br>
शेषांस्तु हतवान् रामो लक्ष्मणाश्च निशाचरान् ९२</p>
<p>रामेण रक्षितमखो विश्वामित्रो महायशाः।<br>
समाप्य यागं विधिवत् पूजयामास ऋत्विजान् ९३</p>
<p>सदस्यानपि सम्पूज्य यथार्हं च ह्यरिन्दम।<br>
रामं च लक्ष्मणं चैव पूजयामास भक्तितः ९४</p>
<p>ततो देवगणस्तुष्टो यज्ञभागेन सत्तम।<br>
ववर्ष पुष्पवर्षं तु रामदेवस्य मूर्धनि ९५</p>
<p>निवार्य राक्षसभयं कारयित्वा तु तन्मखम्।<br>
श्रुत्वा नानाकथाः पुण्या रामो भ्रातृसमन्वितः ९६</p>
<p>तेन नीतो विनीतात्मा अहल्या यत्र तिष्ठति।<br>
व्यभिचारान्महेन्द्रे ण भर्त्रा शप्ता हि सा पुरा ९७</p>
<p>पाषाणभूता राजेन्द्र तस्य रामस्य दर्शनात्।<br>
अहल्या मुक्तशापा च जगाम गौतमं प्रति ९८</p>
<p>विश्वामित्रस्ततस्तत्र चिन्तयामास वै क्षणम्।<br>
कृतदारो मया नेयो रामः कमललोचनः ९९</p>
<p>इति सञ्चिन्त्य तौ गृह्य विश्वामित्रो महातपाः।<br>
शिष्यैः परिवृतोऽनेकैर्जगाम मिथिलां प्रति १००</p>
<p>नानादेशादथायाता जनकस्य निवेशनम्।<br>
राजपुत्रा महावीर्याः पूर्वं सीताभिकाङ्क्षिणः १०१</p>
<p>तान् दृष्ट्वा पूजयित्वा तु जनकश्च यथार्हतः।<br>
यत्सीतायाः समुत्पन्नं धनुर्माहेश्वरं महत् १०२</p>
<p>अर्चितं गन्धमालाभी रम्यशोभासमन्विते।<br>
रङ्गे महति विस्तीर्णे स्थापयामास तद्धनुः १०३</p>
<p>उवाच च नृपान् सर्वास्तदोच्चैर्जनको नृपः।<br>
आकर्षणादिदं येन धनुर्भग्नं नृपात्मजाः १०४</p>
<p>तस्येयं धर्मतो भार्या सीता सर्वाङ्गशोभना।<br>
इत्येयं श्राविते तेन जनकेन महात्मना १०५</p>
<p>क्रमादादाय ते तत्तु सज्यीकर्तुमथाभवन्।<br>
धनुषा ताडिताः सर्वे क्रमात्तेन महीपते १०६</p>
<p>विधूय पतिता राजन् विलज्जास्तत्र पार्थिवाः।<br>
तेषु भग्नेषु जनकस्तद्धनुस्त्र्! यम्बकं नृप १०७</p>
<p>संस्थाप्य स्थितवान् वीरो रामागमनकाङ्क्षया।<br>
विश्वामित्रस्ततः प्राप्तो मिथिलाधिपतेर्गृहम् १०८</p>
<p>जनकोऽपि च तं दृष्ट्वा विश्वामित्रं गृहागतम्।<br>
रामलक्ष्मणसंयुक्तं शिष्यैश्चाभिगतं तदा १०९</p>
<p>तं पूजयित्वा विधिवत्प्राज्ञं विप्रानुयायिनम्।<br>
रामं रघुपतिं चापि लावण्यादिगुणैर्युतम् ११०</p>
<p>शीलाचारगुणोपेतं लक्ष्मणं च महामतिम्।<br>
पूजयित्वा यथान्यायं जनकः प्रीतमानसः १११</p>
<p>हेमपीठे सुखासीनं शिष्यैः पूर्वापरैवृतम्।<br>
विश्वामित्रमुवाचाथ किं कर्तव्यं मयेति सः ११२</p>
<p>मार्कण्डेय उवाच।<br>
इति श्रुत्वा वचस्तस्य मुनिः प्राह महीपतिम्।<br>
एष रामो महाराज विष्णुः साक्षान्महीपतिः ११३</p>
<p>रक्षार्थं विष्टपानां तु जातो दशरथात्मजः।<br>
अस्मे सीतां प्रयच्छ त्वं देवकन्यामिव स्थिताम् ११४</p>
<p>अस्या विवाहे राजेन्द्र धनुर्भङ्गमुदीरितम्।<br>
तदानय भवधनुरर्चयस्व जनाधिप ११५</p>
<p>तथेत्युक्त्वा च राजा हि भवचापं तदद्भुतम्।<br>
अनेकभूभुजां भङ्गि स्थापयामास पूर्ववत् ११६</p>
<p>ततो दशरथसुतो विश्वामित्रेण चोदितः।<br>
तेषां मध्यात्समुत्थाय रामः कमललोचनः ११७</p>
<p>प्रणम्य विप्रान् देवांश्च धनुरादाय तत्तदा।<br>
सज्यं कृत्वा महाबाहुर्ज्याघोषमकरोत्तदा ११८</p>
<p>आकृष्यमाणं तु बलात्तेन भग्नं महद्धनुः।<br>
सीता च मालमादाय शुभां रामस्य मूर्धनि ११९</p>
<p>क्षिप्त्वा संवरयामास सर्वक्षत्रियसन्निधौ।<br>
ततस्ते क्षत्रियः क्रुद्धा राममासाद्य सर्वतः १२०</p>
<p>मुमुचुः शरजालानि गर्जयन्तो महाबलाः।<br>
तान्निरीक्ष्य ततो रामो धनुरादाय वेगवान् १२१</p>
<p>ज्याघोषतलघोषेण कम्पयामास तान्नृपान्।<br>
चिच्छद शरजालानि तेषां स्वास्त्रै रथांस्ततः १२२</p>
<p>धनूंषि च पताकाश्च रामश्चिच्छेद लीलया।<br>
सन्नह्य स्वबलं सर्वं मिथिलाधिपतिस्ततः १२३</p>
<p>जामातरं रणे रक्षन् पार्ष्णिग्राहो बभूव ह।<br>
लक्ष्मणश्च महावीरो विद्रा व्य युधि तान्नृपान् १२४</p>
<p>हस्त्यश्वाञ्जगृहे तेषां स्यन्दनानि बहूनि च।<br>
वाहनानि परित्यज्य पलायनपरान्नृपान् १२५</p>
<p>तान्निहन्तुं च धावत्स पृष्ठतो लक्ष्मणस्तदा।<br>
मिथिलाधिषतिस्तं च वारयामास कौशिकः १२६</p>
<p>जितसेनं महावीरं रामं भ्राता समन्वितम्।<br>
आदाय प्रतिवेशाथ जनकः स्वगृहं शुभम् १२७</p>
<p>दूतं च प्रेषयामास तदा दशरथाय सः।<br>
श्रुत्वा दूतमुखात् सर्वं विदितार्थः स पार्थिवः १२८</p>
<p>सभार्यः ससुतः श्रीमान् हस्त्यश्वरथवाहनः।<br>
मिथिलामाजगामाशु स्वबलेन समन्वितः १२९</p>
<p>जनकोऽप्यस्य सत्कारं कृत्वा स्वां च सुतां ततः।<br>
विधिवत्कृतशुल्कां तां ददौ रामाय पार्थिव १३०</p>
<p>अपराश्च सुतास्तिस्रो रूपवत्यः स्वलङ्कृताः।<br>
त्रिभ्यस्तु लक्ष्मणादिभ्यः स्वकन्या विधिवद्ददौ १३१</p>
<p>एवं कृतविवाहोऽसौ रामः कमललोचनः।<br>
भ्रातृभिर्मातृभिः सार्धं पित्रा बलवता सह १३२</p>
<p>दिनानि कतिचित्तत्र स्थितो विविधभोजनैः।<br>
ततोऽयोध्यापुरीं गन्तुमुत्सुकं ससुतं नृपम्।<br>
दृष्ट्वा दशरथं राजा सीतायाः प्रददौ वसु १३३</p>
<p>रत्नानि दिव्यानि बहूनि दत्त्वा।<br>
रामाय वस्त्राण्यतिशोभनानि।<br>
हस्त्यश्वदासानपि कर्मयोग्यान्।<br>
दासीजनांश्च प्रवराः स्त्रियश्च १३४</p>
<p>सीतां सुशीलां बहुरत्नभूषितां।<br>
रथं समारोप्य सुतां सुरूपाम्।<br>
वेदादिघोषैर्बहुमङ्गलैश्च।<br>
सम्प्रेषयामास स पार्थिवो बली १३५</p>
<p>प्रेषयित्वा सुतां दिव्यां नत्वा दशरथं नृपम्।<br>
विश्वामित्रं नमस्कृत्य जनकः सन्निवृत्तवान् १३६</p>
<p>तस्य पत्न्यो महाभागाः शिक्षयित्वा सुतां तदा।<br>
भर्तृभक्तिं कुरु शुभे श्वश्रूणां श्वशुरस्य च १३७</p>
<p>श्वश्रूणामर्पयित्वा तां निवृत्ता विविशुः पुरम्।<br>
ततस्तु रामं गच्छन्तमयोध्यां प्रबलान्वितम् १३८</p>
<p>श्रुत्वा परशुरामो वै पन्थानं संरुरोध ह।<br>
तं दृष्ट्वा राजपुरुषाः सर्वे ते दीनमानसाः १३९</p>
<p>आसीद्दशरथश्चापि दुःखशोकपरिप्लुतः।<br>
सभार्यः सपरीवारो भार्गवस्य भयान्नृप १४०</p>
<p>ततोऽब्रवीज्जनान् सर्वान् राजानं च सुदुःखितम्।<br>
वसिष्ठश्चोर्जिततपा ब्रह्मचारी महामुनिः १४१</p>
<p>वसिष्ठ उवाच।<br>
युष्माभिरत्र रामार्थं न कार्यं दुःखमण्वपि १४२</p>
<p>पित्रा वा मातृभिर्वापि अन्यैर्भृत्यजनरपि।<br>
अयं हि नृपते राम साक्षाद्विष्णुस्तु ते गृहे १४३</p>
<p>जगतः पालनार्थाय जन्मप्राप्तो न संशयः।<br>
यस्य सङ्कीर्त्य नामापि भवभीतिः प्रणश्यति १४४</p>
<p>ब्रह्म मूर्तं स्वयं यत्र भयादेस्तत्र का कथा।<br>
यत्र सङ्कीर्त्यते रामकथामात्रमपि प्रभो १४५</p>
<p>नोपसर्गभयं तत्र नाकालमरणं नृणाम्।<br>
इत्युक्ते भार्गवो रामो राममाहाग्रतः स्थितम् १४६</p>
<p>त्यज त्वं रामसञ्ज्ञां तु मया वा सङ्गरं कुरु।<br>
इत्युक्ते राघवः प्राह भार्गवं तं पथि स्थितम् १४७</p>
<p>रामसञ्ज्ञां कुतस्त्यक्ष्ये त्वया योत्स्ये स्थिरो भव।<br>
इत्युक्त्वा तं पृथक् स्थित्वा रामो राजीवलोचनः १४८</p>
<p>ज्याघोषमकरोद्वीरो वीरस्यैवाग्रतस्तदा।<br>
ततः परशुरामस्य देहान्निष्क्रम्य वैष्णवम् १४९</p>
<p>पश्यतां सर्वभूतानां तेजो राममुखेऽविशत्।<br>
दृष्ट्वा तं भार्गवो रामः प्रसन्नवदनोऽब्रवीत् १५०</p>
<p>राम राम महाबाहो रामस्त्वं नात्र संशयः।<br>
विष्णुरेव भवाञ्जातो ज्ञातोऽस्यद्य मया विभो १५१</p>
<p>गच्छ वीर यथाकामं देवकार्यं च वै कुरु।<br>
दुष्टानां निधनं कृत्वा शिष्टांश्च परिपालय १५२</p>
<p>याहि त्वं स्वेच्छया राम अहं गच्छे तपोवनम्।<br>
इत्युक्त्वा पूजितस्तैस्तु मुनिभावेन भार्गवः १५३</p>
<p>महेन्द्रा द्रिं जगामाथ तपसे धृतमानसः।<br>
ततस्तु जातहर्षास्ते जना दशरथश्च ह १५४</p>
<p>पुरीमयोध्यां सम्प्राप्य रामेण सह पार्थिवः।<br>
दिव्यशोभां पुरीं कृत्वा सर्वतो भद्र शालिनीम् १५५</p>
<p>प्रत्युत्थाय ततः पाराः शङ्खतूर्यादिभिः स्वनैः।<br>
विशन्तं राममागत्य कृतदारं रणेऽजितम् १५६</p>
<p>तं वीक्ष्य हर्षिताः सन्तो विविशुस्तेन वै पुरीम्।<br>
तौ दृष्ट्वा स मुनिः प्राप्तौ रामं लक्ष्मणमन्तिके १५७</p>
<p>दशरथाय तत्पित्रे मातृभ्यश्च विशेषतः।<br>
तौ समर्प्य मुनिश्रेष्ठस्तेन राज्ञा च पूजितः।<br>
विश्वामित्रश्च सहसा प्रतिगन्तुं मनो दधे १५८</p>
<p>समर्प्य रामं स मुनिः सहानुजं।<br>
सभार्यमग्रे पितुरेकवल्लभम्।<br>
पुनः पुनः श्राव्य हसन्महामतिर्जगाम सिद्धाश्रममेवमात्मनः १५९</p>
<p>इति श्रीनरसिंहपुराणे रामप्रादुर्भावे सप्तचत्वारिंशोऽध्यायः ४७</p>
<p>।<br>
अष्टचत्वारिंशोऽध्यायः।<br>
मार्कण्डेय उवाच।<br>
कृतदारो महातेजा रामः कमललोचनः।<br>
पित्रे सुमहतीं प्रीतिं जनानामुपपादयन् १</p>
<p>अयोध्यायां स्थितो रामः सर्वभोगसमन्वितः।<br>
प्रीत्या नन्दत्ययोध्यायां रामे रघुपतौ नृप २</p>
<p>भ्राता शत्रुघ्नसहितो भरतो मातुलं ययौ।<br>
ततो दशरथो राजा प्रसमीक्ष्य सुशोभनम् ३</p>
<p>युवानं बलिनं योग्यं भूपसिद्ध्यै सुतं कविम्।<br>
अभिषिच्य राज्यभारं रामे संस्थाप्य वैष्णवम् ४</p>
<p>पदं प्राप्तुं महद्यत्नं करिष्यामीत्यचिन्तयत्।<br>
सञ्चिन्त्य तत्परो राजा सर्वदिक्षु समादिशत् ५</p>
<p>प्राज्ञान् भृत्यान् महीपालान्मन्त्रिगणश्च त्वरान्वितः।<br>
रामाभिषेकद्र व्याणि ऋषिप्रोक्तानि यानि वै ६</p>
<p>तानि भृत्याः समाहृत्य शीघ्रमागन्तुमर्हथ।<br>
दूतामात्याः समादेशात्सर्वदिक्षु नराधिपान् ७</p>
<p>आहूय तान् समाहृत्य शीघ्रमागन्तुमर्हथ।<br>
अयोध्यापुरमत्यर्थं सर्वशोभासमन्वितम् ८</p>
<p>जनाः कुरुत सर्वत्र नृत्यगीतादिनन्दितम्।<br>
पुरवासिजनानन्दं देशवासिमनःप्रियम् ९</p>
<p>रामाभिषेकं विपुलं श्वो भविष्यति जानथ।<br>
श्रुत्वेत्थं मन्त्रिणः प्राहुस्तं नृपं प्रणिपत्य च १०</p>
<p>शोभनं ते मतं राजन् यदिदं परिभाषितम्।<br>
रामाभिषेकमस्माकं सर्वेषां च प्रियङ्करम् ११</p>
<p>इत्युक्तो दशरथस्तैस्तान् सर्वान् पुनरब्रवीत्।<br>
आनीयन्तां द्रुतं सर्वे सम्भारा मम शासनात् १२</p>
<p>सर्वतः सारभूता च पुरी चेयं समन्ततः।<br>
अद्य शोभान्विता कार्या कर्तव्यं यागमण्डलम् १३</p>
<p>इत्येवमुक्ता राज्ञा ते मन्त्रिणः शीघ्रकारिणः।<br>
तथैव चक्रुस्ते सर्वे पुनःपुनरुदीरिताः १४</p>
<p>प्राप्तहर्षः स राजा च शुभं दिनमुदीक्षयन्।<br>
कौशल्या लक्ष्मणश्चैव सुमित्रा नागरो जनः १५</p>
<p>रामाभिषेकमाकर्ण्य मुदं प्राप्यातिहर्षितः।<br>
श्वश्रुश्वशुरयोः सम्यक् शुश्रूषणपरा तु सा १६</p>
<p>मुदान्विता सिता सीता भर्तुराकर्ण्य शोभनम्।<br>
श्वोभाविन्यभिषेके तु रामस्य विदितात्मनः १७</p>
<p>दासी तु मन्थरानाम्नी कैकेय्याः कुब्जरूपिणी।<br>
स्वां स्वामिनीं तु कैकेयीमिदं वचनमब्रवीत् १८</p>
<p>शृणु राज्ञि महाभागे वचनं मम शोभनम्।<br>
त्वत्पतिस्तु महाराजस्तव नाशाय चोद्यतः १९</p>
<p>रामोऽसौ कौशलीपुत्रः श्वो भविष्यति भूपतिः।<br>
वसुवाहनकोशादि राज्यं च सकलं शुभे २०</p>
<p>भविष्यत्यद्य रामस्य भरतस्य न किञ्चन।<br>
भरतोऽपि गतो दूरं मातुलस्य गृहं प्रति २१</p>
<p>हा कष्टं मन्दभाग्यासि सपत्न्याद्दुःखिता भृशम्।<br>
सैवमाकर्ण्य कैकेयी कुब्जामिदमथाब्रवीत् २२</p>
<p>पश्य मे दक्षतां कुब्जे अद्यैव त्वं विचक्षणे।<br>
यथा तु सकलं राज्यं भरतस्य भविष्यति २३</p>
<p>रामस्य वनवासश्च तथा यत्नं करोम्यहम्।<br>
इत्युक्त्वा मन्थरां सा तु उन्मुच्य स्वाङ्गभूषणम् २४</p>
<p>वस्त्रं पुष्पाणि चोन्मुच्य स्थूलवासोधराभवत्।<br>
निर्माल्यपुष्पधृक्कष्टा कश्मलाङ्गी विरूपिणी २५</p>
<p>भस्मधूल्यादिनिर्दिग्धा भस्मधूल्या तथा श्रिते।<br>
भूभागे शान्तदीपे सा सन्ध्याकाले सुदुःखिता २६</p>
<p>ललाटे श्वेतचैलं तु बद्ध्वा सुष्वाप भामिनी।<br>
मन्त्रिभिः सह कार्याणि सम्मन्त्र्! य सकलानि तु २७</p>
<p>पुण्याहः स्वस्तिमाङ्गल्यैः स्थाप्य रामं तु मण्डले।<br>
ऋषिभिस्तु वसिष्ठाद्यैः सार्धं सम्भारमण्डपे २८</p>
<p>वृद्धिजागरणीयैश्च सर्वतस्तूर्यनादिते।<br>
गीतनृत्यसमाकीर्णे शङ्खकाहलनिःस्वनैः २९</p>
<p>स्वयं दशरथस्तत्र स्थित्वा प्रत्यागतः पुनः।<br>
कैकेय्या वेश्मनो द्वारं जरिद्भः परिरक्षितम् ३०</p>
<p>रामाभिषेकं कैकेयीं वक्तुकामः स पार्थिवः।<br>
कैकेयीभवनं वीक्ष्य सान्धकारमथाब्रवीत् ३१</p>
<p>अन्धकारमिदं कस्मादद्य ते मन्दिरे प्रिये।<br>
रामाभिषेकं हर्षाय अन्त्यजा अपि मेनिरे ३२</p>
<p>गृहालङ्करणं कुर्वन्त्यद्य लोका मनोहरम्।<br>
त्वयाद्य न कृतं कस्मादित्युक्त्वा च महीपतिः ३३</p>
<p>ज्वालयित्वा गृहे दीपान् प्रविवेश गृहं नृपः।<br>
अशोभनाङ्गीं कैकेयीं स्वपन्तीं पतितां भुवि ३४</p>
<p>दृष्ट्वा दशरथः प्राह तस्याः प्रियमिदं त्विति।<br>
आश्लिष्योत्थाय तां राजा शृणु मे परमं वचः ३५</p>
<p>स्वमातुरधिकां नित्यं यस्ते भक्तिं करोति वै।<br>
तस्याभिषेकं रामस्य श्वो भविष्यति शोभने ३६</p>
<p>इत्युक्ता पार्थिवेनापि किञ्चिन्नोवाच सा शुभा।<br>
मुञ्चन्ती दीर्घमुष्णं च रोषोच्छ्वासं मुहुर्मुहुः ३७</p>
<p>तस्थावाश्लिष्य हस्ताभ्यां पार्थिवः प्राह रोषिताम्।<br>
किं ते कैकेयि दुःखस्य कारणं वद शोभने ३८</p>
<p>वस्त्राभरणरत्नादि यद्यदिच्छसि शोभने।<br>
तत्त्वं गृह्णीष्व निश्शङ्कं भाण्डारात् सुखिनी भव ३९</p>
<p>भाण्डारेण मम शुभे श्वोऽर्थसिद्धिर्भविष्यति।<br>
यदाभिषेकं सम्प्राप्ते रामे राजीवलोचने ४०</p>
<p>भाण्डागारस्य मे द्वारं मया मुक्तं निरर्गलम्।<br>
भविष्यति पुनः पूर्णं रामे राज्यं प्रशासति ४१</p>
<p>बहु मानय रामस्य अभिषेकं महात्मनः।<br>
इत्युक्ता राजवर्य्येण कैकेयी पापलक्षणा ४२</p>
<p>कुमतिर्निर्घृणा दुष्टा कुब्जया शिक्षिताब्रवीत्।<br>
राजानं स्वपतिं वाक्यं क्रूरमत्यन्तनिष्ठुरम् ४३</p>
<p>रत्नादि सकलं यत्ते तन्मनैव न संशयः।<br>
देवासुरमहायुद्धे प्रीत्या यन्मे वरद्वयम् ४४</p>
<p>पुरा दत्तं त्वया राजंस्तदिदानीं प्रयच्छ मे।<br>
इत्युक्तः पार्थिवः प्राह कैकेयीमशुभां तदा ४५</p>
<p>अदत्तमप्यहं दास्ये तव नान्यस्य वा शुभे।<br>
किं मे प्रतिश्रुतं पूर्वं दत्तमेव मया तव ४६</p>
<p>शुभाङ्गी भव कल्याणि त्यज कोपमनर्थकम्।<br>
रामाभिषेकजं हर्षं भजोत्तिष्ठ सुखी भव ४७</p>
<p>इत्युक्ता राजवर्येण कैकेयी कलहप्रिया।<br>
उवाच पुरुषं वाक्यं राज्ञो मरणकारणम् ४८</p>
<p>वरद्वयं पूर्वदत्तं यदि दास्यसि मे विभो।<br>
श्वोभूते गच्छतु वनं रामोऽयं कोशलात्मजः ४९</p>
<p>द्वादशाब्दं निवसतु त्वद्वाक्याद्दण्डके वने।<br>
अभिषेकं च राज्यं च भरतस्य भविष्यति ५०</p>
<p>इत्याकर्ण्य स कैकेय्या वचनं घोरमप्रियम्।<br>
पपात भुवि निस्सञ्ज्ञो राजा सापि विभूषिता ५१</p>
<p>रात्रिशेषं नयित्वा तु प्रभाते सा मुदावती।<br>
दूतं सुमन्त्रमाहैवं राम आनीयतामिति ५२</p>
<p>रामस्तु कृतपुण्याहः कृतस्वस्त्ययनो द्विजैः।<br>
यागमण्डपमध्यस्थः शङ्खतूर्यरवान्वितः ५३</p>
<p>तमासाद्य ततो दूतः प्रणिपत्य पुरःस्थितः।<br>
राम राम महाबाहो आज्ञापयति ते पिता ५४</p>
<p>द्रुतमुत्तिष्ठ गच्छ त्वं यत्र तिष्ठति ते पिता।<br>
इत्युक्तस्तेन दूतेन शीघ्रमुत्थाय राघवः ५५</p>
<p>अनुज्ञाप्य द्विजान् प्राप्तः कैकेय्या भवनं प्रति।<br>
प्रविशन्तं गृहं रामं कैकेयी प्राह निर्घृणा ५६</p>
<p>पितुस्तव मतं वत्स इदं ते प्रव्रवीम्यहम्।<br>
वने वस महाबाहो गत्वा त्वं द्वादशाब्दकम् ५७</p>
<p>अद्यैव गम्यतां वीर तपसे धृतमानसः।<br>
न चिन्त्यमन्यथा वत्स आदरात् कुरु मे वचः ५८</p>
<p>एतच्छ्रुत्वा पितुर्वाक्यं रामः कमललोचनः।<br>
तथेत्याज्ञां गृहीत्वासौ नमस्कृत्य च तावुभौ ५९</p>
<p>निष्क्रम्य तद्गृहाद्रा मो धनुरादाय वेश्मतः।<br>
कौशल्यां च नमस्कृत्य सुमित्रां गन्तमुद्यतः ६०</p>
<p>तच्छ्रुत्वा तु ततः पौरा दुःखशोकपरिप्लुता।<br>
विव्यथुश्चाथ सौमित्रिः कैकेयीं प्रति रोषितः ६१</p>
<p>ततस्तं राघवो दृष्ट्वा लक्ष्मणं रक्तलोचनम्।<br>
वारयामास धर्मज्ञो धर्मवाग्भिर्महामतिः ६२</p>
<p>ततस्तु तत्र ये वृद्धास्तान् प्रणम्य मुनींश्च सः।<br>
रामो रथं खिन्नसूतं प्रस्थानायारुरोह वै ६३</p>
<p>आत्मीयं सकलं द्र व्यं ब्राह्मणेभ्यो नृपात्मजः।<br>
श्रद्धया परया दत्त्वा वस्त्राणि विविधानि च ६४</p>
<p>तिस्रः श्वश्रूः समामन्त्र्! य श्वशुरं च विसञ्ज्ञितम्।<br>
मुञ्चन्तमश्रुधाराणि नेत्रयोः शोकजानि च ६५</p>
<p>पश्यती सर्वतः सीता चारुरोह तथा रथम्।<br>
रथमारुह्य गच्छन्तं सीतया सह राघवम् ६६</p>
<p>दृष्ट्वा सुमित्रा वचनं लक्ष्मणं चाह दुःखिता।<br>
रामं दशरथं विद्धि मां विद्धि जनकात्मजाम् ६७</p>
<p>अयोध्यामटवीं विद्धि व्रज ताभ्यां गुणाकर।<br>
मात्रैवमुक्तो धर्मात्मा स्तनक्षीरार्द्र देहया ६८</p>
<p>तां नत्वा चारुयानं तमारुरोह स लक्ष्मणः।<br>
गच्छतो लक्ष्मणो भ्राता सीता चैव पतिव्रता ६९</p>
<p>रामस्य पृष्ठतो यातौ पुराद्धीरो महामते।<br>
विधिच्छिन्नाभिषेकं तं रामं राजीवलोचनम् अ७०</p>
<p>अयोध्याया विनिष्क्रान्तमनुयाताः पुरोहिताः।<br>
मन्त्रिणः पौरमुख्याश्च दुःखेन महतान्विताः ७१</p>
<p>तं च प्राप्य हि गच्छन्तं राममूचुरिदं वचः।<br>
राम राम महाबाहो गन्तुं नार्हसि शोभन ७२</p>
<p>राजन्नत्र निबर्तस्व विहायास्मान् क्व गच्छसि।<br>
इत्युक्तो राघवस्तैस्तु तानुवाच दृढव्रतः ७३</p>
<p>गच्छध्वं मन्त्रिणः पौरा गच्छध्वं च पुरोधसः।<br>
पित्रादेशं मया कार्यमभियास्यामि वै वनम् ७४</p>
<p>द्वादशाब्दं व्रतं चैतन्नीत्वाहं दण्डके वने।<br>
आगच्छामि पितुः पादं मातॄणां द्र ष्टुमञ्जसा ७५</p>
<p>इत्युक्त्वा ताञ्जगामाथ रामः सत्यपरायणः।<br>
तं गच्छन्तं पुनर्याताः पृष्ठतो दुःखिता जनाः ७६</p>
<p>पुनः प्राह स काकुत्स्थो गच्छध्वं नगरीमिमाम्।<br>
मातॄश्च पितरं चैव शत्रुघ्नं नगरीमिमाम् ७७</p>
<p>प्रजाः समस्तास्तत्रस्था राज्यं भरतमेव च।<br>
पालयध्वं महाभागास्तपसे याम्यहं वनम् ७८</p>
<p>अथ लक्ष्मणमाहेदं वचनं राघवस्तदा।<br>
सीतामर्पय राजानं जनकं मिथिलेश्वरम् ७९</p>
<p>पितृमातृवशे तिष्ठ गच्छ लक्ष्मण याम्यहम्।<br>
इत्युक्तः प्राह धर्मात्मा लक्ष्मणो भ्रातृवत्सलः ८०</p>
<p>मैवमाज्ञापय विभो मामद्य करुणाकर।<br>
गन्तुमिच्छसि यत्र त्वमवश्यं तत्र याम्यहम् ८१</p>
<p>इत्युक्तो लक्ष्मणेनासौ सीतां तामाह राघवः।<br>
सीते गच्छ ममादेशात्पितरं प्रति शोभने ८२</p>
<p>सुमित्राया गृहे चापि कौशल्यायाः सुमध्यमे।<br>
निवर्तस्व हि तावत्त्वं यावदागमनं मम ८३</p>
<p>इत्युक्ता राघवेनापि सीता प्राह कृताञ्जलिः।<br>
यत्र गत्वा वने वासं त्वं करोषि महाभुज ८४</p>
<p>तत्र गत्वा त्वया सार्धं वसाम्यहमरिन्दम।<br>
वियोगं नो सहे राजंस्त्वया सत्यवता क्वचित् ८५</p>
<p>अतस्त्वां प्रार्थयिष्यामि दयां कुरु मम प्रभो।<br>
गन्तुमिच्छसि यत्र त्वमवश्यं तत्र याम्यहम् ८६</p>
<p>नानायानैरुपगताञ्जनान् वीक्ष्य स पृष्ठतः।<br>
योषितां च गणान् रामो वारयामास धर्मवित् ८७</p>
<p>निवृत्त्य स्थीयतां स्वैरमहोध्यायां जनाः स्त्रियः।<br>
गत्वाहं दण्डकारण्यं तपसे धृतमानसः ८८</p>
<p>कतिपयाब्दादायास्ये नान्यथा सत्यमीरितम्।<br>
लक्ष्मणेन सह भ्राता वैदेह्या च स्वभार्यया ८९</p>
<p>जनान्निवर्त्य रामोऽसौ जगाम च गुहाश्रमम्।<br>
गुहस्तु रामभक्तोऽसौ स्वभावादेव वैष्णवः ९०</p>
<p>कृताञ्जलिपुटो भूत्वा किं कर्तव्यमिति स्थितः।<br>
महता तपसाऽऽनीता गुरुणा या हि वः पुरा ९१</p>
<p>भागीरथेन या भूमिं सर्वपापहरा शुभा।<br>
नानामुनिजनैर्जुष्टा कूर्ममत्स्यसमाकुला ९२</p>
<p>गङ्गा तुङ्गोर्मिमालाढ्या स्फटिकाभजलावहा।<br>
गुहोपनीतनावा तु तां गङ्गां स महाद्युतिः ९३</p>
<p>उत्तीर्य भगवान् रामो भरद्वाजाश्रमं शुभम्।<br>
प्रयागे तु ततस्तस्मिन् स्नात्वा तीर्थे यथाविधि ९४</p>
<p>लक्ष्मणेन सह भ्रात्रा राघवः सीतया सह।<br>
भारद्वाजाश्रमे तत्र विश्रान्तस्तेन पूजितः ९५</p>
<p>ततः प्रभाते विमले तमनुज्ञाप्य राघवः।<br>
भरद्वाजोक्तमार्गेण चित्रकूटं शनैर्ययौ ९६</p>
<p>नानाद्रुमलताकीर्णं पुण्यतीर्थमनुत्तमम्।<br>
तपसं वेषमास्थाय जह्नुकन्यामतीत्य वै ९७</p>
<p>गते रामे सभार्ये तु सह भ्रात्रा ससारथौ।<br>
अयोध्यामवसन् भूप नष्टाशोभां सुदुःखिताः ९८</p>
<p>नष्टसञ्ज्ञो दशरथः श्रुत्वा वचनमप्रियम्।<br>
रामप्रवासजननं कैकेय्या मुखनिस्सृतम् ९९</p>
<p>लब्धसञ्ज्ञः क्षणाद्रा जा रामरामेति चुक्रुशे।<br>
कैकेय्युवाच भूपालं भरतं चाभिषेचय १००</p>
<p>सीतालक्ष्मणसंयुक्तो रामचन्द्रो वनं गतः।<br>
पुत्रशोकाभिसन्तप्तो राजा दशरथस्तदा १०१</p>
<p>विहाय देहं दुःखेन देवलोकं गतस्तदा।<br>
ततस्तस्य महापुर्य्यामयोघ्यायामरिन्दम १०२</p>
<p>रुरुदुर्दुःखशोकार्त्ता जनाः सर्वे च योषितः।<br>
कौशल्या च सुमित्रा च कैकेयी कष्टकारिणी १०३</p>
<p>परिवार्य मृतं तत्र रुरुदुस्ताः पतिं ततः।<br>
ततः पुरोहितस्तत्र वसिष्ठः सर्वधर्मवित् १०४</p>
<p>तैलद्रो ण्यां विनिक्षिप्य मृतं राजकलेवरम्।<br>
दूतं वै प्रेषयामास सहमन्त्रिगणैः स्थितः १०५</p>
<p>स गत्वा यत्र भरतः शत्रुघ्नेन सह स्थितः।<br>
तत्र प्राप्य तथा वार्ता सन्निवर्त्य नृपात्मजौ १०६</p>
<p>तावानीय ततः शीघ्रमयोध्यां पुनरागतः।<br>
क्रूराणि दृष्ट्वा भरतो निमित्तानि च वै पथि १०७</p>
<p>विपरीतं त्वयोध्यायामिति मेने स पार्थिवः।<br>
निश्शोभां निर्गतश्रीकां दुःखशोकान्वितां पुरीम् १०८</p>
<p>कैकेय्याग्निविनिर्दग्धामयोध्यां प्रविवेश सः।<br>
दुःखान्विता जनाः सर्वे तौ दृष्ट्वा रुरुदुर्भृशम् १०९</p>
<p>हा तात राम हा सीते लक्ष्मणेति पुनः पुनः।<br>
रुरोद भरतस्तत्र शत्रुघ्नश्च सुदुःखितः ११०</p>
<p>कैकेय्यास्तत्क्षणाच्छ्रुत्वा चुक्रोध भरतस्तदा।<br>
दुष्टा त्वं दुष्टचित्ता च यया रामः प्रवासितः १११</p>
<p>लक्ष्मणेन सह भ्रात्रा राघवः सीतया वनम्।<br>
साहसं किं कृतं दुष्टे त्वया सद्योऽल्पभाग्यया ११२</p>
<p>उद्वास्य सीतया रामं लक्ष्मणेन महात्मना।<br>
ममैव पुत्रं राजानं करोत्विति मतिस्तव ११३</p>
<p>दुष्टाया नष्टभाग्यायाः पुत्रोऽहं भाग्यवर्जितः।<br>
भ्रात्रा रामेण रहितो नाहं राज्यं करोमि वै ११४</p>
<p>यत्र रामो नरव्याघ्रः पद्मपत्रायतेक्षणः।<br>
धर्मज्ञ सर्वशास्त्रज्ञो मतिमान् बन्धुवत्सलः ११५</p>
<p>सीता च यत्र वैदेही नियमव्रतचारिणी।<br>
पतिव्रता महाभागा सर्वलक्षणसंयुता ११६</p>
<p>लक्ष्मणश्च महावीर्यो गुणवान् भ्रातृवत्सलः।<br>
तत्र यास्यामि कैकेयि महत्पापं त्वया कृतम् ११७</p>
<p>राम एव मम भ्राता ज्येष्ठो मतिमतां वरः।<br>
स एव राजा दुष्टात्मे भृत्योऽहं तस्य वै सदा ११८</p>
<p>इत्युक्त्वा मातरं तत्र रुरोद भृशदुःखितः।<br>
हा राजन् पृथिवीपाल मां विहाय सुदुःखितम् ११९</p>
<p>क्व गतोऽस्यद्य वै तात किं करोमीह तद्वद।<br>
भ्राता पित्रा समः क्वास्ते ज्येष्ठो मे करुणाकरः १२०</p>
<p>सीता च मातृतुल्या मे क्व गतो लक्ष्मणश्च ह।<br>
इत्येवं विलपन्तं तं भरतं मन्त्रिभिः सह १२१</p>
<p>वसिष्ठो भगवानाह कालकर्मविभागवित्।<br>
उत्तिष्ठोत्तिष्ठ वत्स त्वं न शोकं कर्तुम्मर्हसि १२२</p>
<p>कर्मकालवशादेव पिता ते स्वर्गमास्थितः।<br>
तस्य संस्कारकार्याणि कर्माणि कुरु शोभन १२३</p>
<p>रामोऽपि दुष्टनाशाय शिष्टानां पालनाय च।<br>
अवतीर्णो जगत्स्वामी स्वांशेन भुवि माधवः १२४</p>
<p>प्रायस्तत्रास्ति रामेण कर्तव्यं लक्ष्मणेन च।<br>
यत्रासौ भगवान् वीरः कर्मणा तेन चोदितः १२५</p>
<p>तत्कृत्वा पुनरायाति रामः कमललोचनः।<br>
इत्युक्तो भरतस्तेन वसिष्ठेन महात्मना १२६</p>
<p>संस्कारं लम्भयामास विधिदृष्टेन कर्मणा।<br>
अग्निहोत्राग्निना दग्ध्वा पितुर्देहं विधानतः १२७</p>
<p>स्नात्वा सरय्वाः सलिले कृत्वा तस्योदकक्रियाम्।<br>
शत्रुघ्नेन सह श्रीमान्मातृभिर्वान्धवैः सह १२८</p>
<p>तस्यौर्ध्वदेहिकं कृत्वा मन्त्रिणा मन्त्रिनायकः।<br>
हस्त्यश्वरथपत्तीभिः सह प्रायान्महामतिः १२९</p>
<p>भरतो राममन्वेष्टुं राममार्गेण सत्तमः।<br>
तमायान्तं महासेनं रामस्यानुविरोधिनम् १३०</p>
<p>मत्वा तं भरतं शत्रुं रामभक्तो गुहस्तदा।<br>
स्वं सैन्यं वर्तुलं कृत्वा सन्नद्धः कवची रथी १३१</p>
<p>महाबलपरीवारो रुरोध भरतं पथि १३२</p>
<p>सभ्रातृकं सभार्यं मे रामं स्वामिनमुत्तमम्।<br>
प्रापयस्त्वं वनं दुष्ट साम्प्रतं हन्तुमिच्छसि १३३</p>
<p>गमिष्यसि दुरात्मंस्त्वं सेनया सह दुर्मते।<br>
इत्युक्तो भरतस्तत्र गुहेन नृपनन्दनः १३४</p>
<p>तमुवाच विनीतात्मा रामायाथ कृताञ्जलिः।<br>
यथात्वं रामभक्तोऽसि तथाहमपि भक्तिमान् १३५</p>
<p>प्रोषिते मयि कैकेय्या कृतमेतन्महामते।<br>
रामस्यानयनार्थाय व्रजाम्यद्य महामते १३६</p>
<p>सत्यपूर्वं गमिष्यामि पन्थानं देहि मे गुह।<br>
इति विश्वासमानीय जाह्नवीं तेन तारितः १३७</p>
<p>नौकावृन्दैरनेकैस्तु स्नात्वासौ जाह्नवीजले।<br>
भरद्वाजाश्रमं प्राप्तो भरतस्तं महामुनिम् १३८</p>
<p>प्रणम्य शिरसा तस्मै यथावृत्तमुवाच ह।<br>
भरद्वाजोऽपि तं प्राह कालेन कृतमीदृशम् १३९</p>
<p>दुःखं न तावत् कर्तव्यं रामार्थेऽपि त्वयाधुना।<br>
वर्तते चित्रकूटेऽसौ रामः सत्यपराक्रमः १४०</p>
<p>त्वयि तत्र गते वापि प्रायोऽसौ नागमिष्यति।<br>
तथापि तत्र गच्छ त्वं यदसौ वक्ति तत्कुरु १४१</p>
<p>रामस्तु सीतया सार्धं वनखण्डे स्थितः शुभे।<br>
लक्ष्मणस्तु महावीर्यो दुष्टालोकनतत्परः १४२</p>
<p>इत्युक्तो भरतस्तत्र भारद्वाजेन धीमता।<br>
उत्तीर्य यमुनां यातश्चित्रकूटं महानगम् १४३</p>
<p>स्थितौऽसौ दृष्टवान्दूरात्सधूलीं चोत्तरां दिशम्।<br>
रामाय कथयित्वाऽऽस तदादेशात्तुलक्ष्मणः १४४</p>
<p>वृक्षमारुह्य मेधावी वीक्षमाणः प्रयत्नतः।<br>
स ततो दृष्टवान् हृष्टामायान्तीं महतीं चमूम् १४५</p>
<p>हस्त्यश्वरथसंयुक्तां दृष्ट्वा राममथाब्रवीत्।<br>
हे भ्रातस्त्वं महाबाहो सीतापार्श्वे स्थिरो भव १४६</p>
<p>भूपोऽस्ति बलवान् कश्चिद्धस्त्यश्वरथपत्तिभिः।<br>
इत्याकर्ण्य वचस्तस्य लक्ष्मणस्य महात्मनः १४७</p>
<p>रामस्तमब्रवीद्वीरो वीरं सत्यपराक्रमः।<br>
प्रायेण भरतोऽस्माकं द्र ष्टुमायाति लक्ष्मण १४८</p>
<p>इत्येवं वदतस्तस्य रामस्य विदितात्मनः।<br>
आरात्संस्थाप्य सेनां तां भरतो विनयान्वितः १४९</p>
<p>ब्राह्मणैर्मन्त्रिभिः सार्धं रुदन्नागत्यपादयोः।<br>
रामस्य निपपाताथ वैदेह्या लक्ष्मणस्य च १५०</p>
<p>मन्त्रिणो मातृवर्गश्च स्निग्धबन्धुसुहृज्जनाः।<br>
परिवार्य ततो रामं रुरुदुः शोककातराः १५१</p>
<p>स्वर्यातं पितरं ज्ञात्वा ततो रामो महामतिः।<br>
लक्ष्मणन सह भ्रात्रा वैदेह्याथ समन्वितः १५२</p>
<p>स्नात्वा मलापहे तीर्थे दत्त्वा च सलिलाञ्जलिम्।<br>
मात्रादीनभिवाद्याथ रामो दुःखसमन्वितः १५३</p>
<p>उवाच भरतं राजन् दुःखेन महतान्वितम्।<br>
अयोध्यां गच्छ भरत इतः शीघ्रं महामते १५४</p>
<p>राज्ञा विहीनां नगरीं अनाथां परिपालय।<br>
इत्युक्तो भरतः प्राह रामं राजीवलोचनम् १५५</p>
<p>त्वामृते पुरुषव्याघ्र न यास्येऽहमितो ध्रुवम्।<br>
यत्र त्वं तत्र यास्यामि वैदेही लक्ष्मणो यथा १५६</p>
<p>इत्याकर्ण्य पुनः प्राह भरतं पुरतः स्थितम्।<br>
नृणां पितृसमो ज्येष्ठः स्वधर्ममनुवर्तिनाम् १५७</p>
<p>यथा न लङ्घ्यं वचनं मया पितृमुखेरितम्।<br>
तथा त्वया न लङ्घ्यं स्याद्वचनं मम सत्तम १५८</p>
<p>मत्समीपादितो गत्वा प्रजास्त्वं परिपालय।<br>
द्वादशाब्दिकमेतन्मे व्रतं पितृमुखेरितम् १५९</p>
<p>तदरण्ये चरित्वा तु आगमिष्यामि तेऽन्तिकम्।<br>
गच्छ तिष्ठ ममादेशे न दुःखं कर्तुमर्हसि १६०</p>
<p>इत्युक्तो भरतः प्राह बाष्पपर्याकुलेक्षणः।<br>
यथा पिता तथा त्वं मे नात्र कार्या विचारणा १६१</p>
<p>तवादेशान्मया कार्यं देहि त्वं पादुके मम।<br>
नन्दिग्रामे वसिष्येऽहं पादुके द्वादशाब्दिकम् १६२</p>
<p>त्वद्वेषमेव मद्वेषं त्वद्व्रतं मे महाव्रतम्।<br>
त्वं द्वादशाब्दिकादूर्ध्वं यदि नायासि सत्तम १६३</p>
<p>ततो हविर्यथा चाग्नौ प्रवक्ष्यामि कलेवरम्।<br>
इत्येवं शपथं कृत्वा भरतो हि सुदुःखितः १६४</p>
<p>बहु प्रदक्षिणं कृत्वा नमस्कृत्य च राघवम्।<br>
पादुके शिरसा स्थाप्य भरतः प्रस्थितः शनैः १६५</p>
<p>स कुर्वन् भ्रातुरादेशं नन्दिग्रामे स्थितो वशी।<br>
तपस्वी नियताहारः शाकमूलफलाशनः १६६</p>
<p>जटाकलापं शिरसा च बिभ्रत्।<br>
त्वचश्च वार्क्षीः किल वन्यभोजी।<br>
रामस्य वाक्यादरतो हृदि स्थितं।<br>
बभार भूभारमनिन्दितात्मा १६७</p>
<p>इति श्रीनरसिंहपुराणे श्रीरामप्रादुर्भावे अष्टचत्वारिंशोऽध्यायः ४८</p>
<p>।<br>
एकोनपञ्चाशोऽध्यायः।<br>
मार्कण्डेय उवाच।<br>
गतेऽथ भरते तस्मिन् रामः कमललोचनः।<br>
लक्ष्मणेन सह भ्रात्रा भार्यया सीतया सह १</p>
<p>शाकमूलफलाहारो विचचार महावने।<br>
कदाचिल्लक्ष्मणमृते रामदेवः प्रतापवान् २</p>
<p>चित्रकूटवनोद्देशे वैदेह्य त्सङ्गमाश्रितः।<br>
सुष्वाप स मुहूर्तं तु ततः काको दुरात्मवान् ३</p>
<p>सीताभिमुखमभ्येत्य विददार स्तनान्तरम्।<br>
विदार्य वृक्षमारुह्य स्थितोऽसौ वायसाधमः ४</p>
<p>ततः प्रबुद्धो रामोऽसौ दृष्ट्वा रक्तं स्तनान्तरे।<br>
शोकाविष्टां तु सीतां तामुवाच कमलेक्षणः ५</p>
<p>वद स्तनान्तरे भद्रे तव रक्तस्य कारणम्।<br>
इत्युक्ता सा च तं प्राह भर्तारं विनयान्विता ६</p>
<p>पश्य राजेन्द्र वृक्षाग्रे वायसं दुष्टचेष्टितम्।<br>
अनेनैव कृतं कर्म सुप्ते त्वयि महामते ७</p>
<p>रामोऽपि दृष्टवान् काकं तस्मिन् क्रोधमथाकरोत्।<br>
इषीकास्त्रं समाधाय ब्रह्मास्त्रेणाभिमन्त्रितम् ८</p>
<p>काकमुद्दिश्य चिक्षेप सॐऽप्यधावद्भयान्वितः।<br>
स त्विन्द्र स्य सुतो राजन्निन्द्र लोकं विवेश ह ९</p>
<p>रामास्त्रं प्रज्वलद्दीप्तं तस्यानु प्रविवेश वै।<br>
विदितार्थश्च देवेन्द्रो देवैः सह समन्वितः १०</p>
<p>निष्क्रामयच्च तं दुष्टं राघवस्यापकारिणम्।<br>
ततोऽसौ सर्वदेवैस्तु देवलोकाद्बहिः कृतः ११</p>
<p>पुनः सोऽप्यपतद्रा मं राजानं शरणं गतः।<br>
पाहि राम महाबाहो अज्ञानादपकारिणम् १२</p>
<p>इति ब्रुवन्तं तं प्राह रामः कमललोचनः।<br>
अमोघं च ममैवास्त्रमङ्गमेकं प्रयच्छ वै १३</p>
<p>ततो जीवसि दुष्ट त्वमपकारो महान् कृतः।<br>
इत्युक्तोऽसौ स्वकं नेत्रमेकमस्त्राय दत्तवान् १४</p>
<p>अस्त्रं तन्नेत्रमेकं तु भस्मीकृत्य समाययौ।<br>
ततः प्रभृति काकानां सर्वेषामैकनेत्रता १५</p>
<p>चक्षुषैकेन पश्यन्ति हेतुना तेन पार्थिव।<br>
उषित्वा तत्र सुचिरं चित्रकूटे स राघवः १६</p>
<p>जगाम दण्डकारण्यं नानामुनिनिषेवितम्।<br>
सभ्रातृकः सभार्यश्च तपसं वेषमास्थितः १७</p>
<p>धनुःपर्वसुपाणिश्च सेषुधिश्च महाबलः।<br>
ततो ददर्श तत्रस्थानम्बुभक्षान्महामुनीन् १८</p>
<p>अश्मकुट्टाननेकांश्च दन्तोलूखलिनस्तथा।<br>
पञ्चाग्निमध्यगानन्यानन्यानुग्रतपश्चरान् १९</p>
<p>तान् दृष्ट्वा प्रणिपत्योच्चै रामस्तैश्चाभिनन्दितः।<br>
ततोऽखिलं वनं दृष्ट्वा रामः साक्षाज्जनार्दनः २०</p>
<p>भ्रातृभार्यासहायश्च सम्प्रतस्थे महामतिः।<br>
दर्शयित्वा तु सीतायै वनं कुसुमितं शुभम् २१</p>
<p>नानाश्चर्यसमायुक्तं शनैर्गच्छन् स दृष्टवान्।<br>
कृष्णाङ्गं रक्तनेत्रं तु स्थूलशैलसमानकम् २२</p>
<p>शुभ्रदंष्ट्रं महाबाहुं सन्ध्याघनशिरोरुहम्।<br>
मेघस्वनं सापराधं शरं सन्धाय राघवः २३</p>
<p>विव्याध राक्षसं क्रोधाल्लक्ष्मणेन सह प्रभुः।<br>
अन्यैरवध्यं हत्वा तं गिरिगर्ते महातनुम् २४</p>
<p>शिलाभिश्छाद्ये गतवाञ्शरभङ्गाश्रमं ततः।<br>
तं नत्वा तत्र विश्रम्य तत्कथातुष्टमानसः २५</p>
<p>तीक्ष्णाश्रममुपागम्य दृष्टवांस्तं महामुनिम्।<br>
तेनादिष्टेन मार्गेण गत्वागस्त्यं ददर्श ह २६</p>
<p>खङ्गं तु विमलं तस्मादवाप रघुनन्दनः।<br>
इषुधिं चाक्षयशरं चापं चैव तु वैष्णवम् २७</p>
<p>ततोऽगस्त्याश्रमाद्रा मो भ्रातृमार्यासमन्वितः।<br>
गोदावर्याः समीपे तु पञ्चवट्यामुवास सः २८</p>
<p>ततो जटायुरभ्येत्य रामं कमललोचनम्।<br>
नत्वा स्वकुलमाख्याय स्थितवान् गृध्रनायकः २९</p>
<p>रामोऽपि तत्र तं दृष्ट्वा आत्मवृत्तं विशेषतः।<br>
कथयित्वा तु तं प्राह सीतां रक्ष महामते ३०</p>
<p>इत्युक्तोऽसौ जटायुस्तु राममालिङ्ग्य सादरम्।<br>
कार्यार्थं तु गते रामे भ्रात्रा सह वनान्तरम् ३१</p>
<p>अहं रक्ष्यामि ते भार्यां स्थीयतामत्र शोभन।<br>
इत्युक्त्वा गतवान्रामं गृध्रराजः स्वमाश्रमम् ३२</p>
<p>समीपे दक्षिणे भागे नानापक्षिनिषेविते।<br>
वसन्तं राघवं तत्र सीतया सह सुन्दरम् ३३</p>
<p>मन्मथाकारसदृशं कथयन्तं महाकथाः।<br>
कृत्वा मायामयं रूपं लावण्यगुणसंयुतम् ३४</p>
<p>मदनाक्रान्तहृदया कदाचिद्रा वणानुजा।<br>
गायन्ती सुस्वरं गीतं शनैरागत्य राक्षसी ३५</p>
<p>ददर्श राममासीनं कानने सीतया सह।<br>
अथ शूर्पणखा घोरा मायारूपधरा शुभा ३६</p>
<p>निश्शङ्का दुष्टचित्ता सा राघवं प्रत्यभाषत।<br>
भज मां कान्त कल्याणीं भजन्तीं कामिनीमिह ३७</p>
<p>भजमानां त्यजेद्यस्तु तस्य दोषो महान् भवेत्।<br>
इत्युक्तः शूर्पणखया रामस्तामाह पार्थिवः ३८</p>
<p>कलत्रवानहं बाले कनीयांसं भजस्व मे।<br>
इति श्रुत्वा ततः प्राह राक्षसी कामरूपिणी ३९</p>
<p>अतीव निपुणा चाहं रतिकर्मणि राघव।<br>
त्यक्त्वैनामनभिज्ञां त्वं सीतां मां भज शोभनाम् ४०</p>
<p>इत्याकर्ण्य वचः प्राह रामस्तां धर्मतत्परः।<br>
परस्त्रियं न गच्छेऽहं त्वमितो गच्छ लक्ष्मणम् ४१</p>
<p>तस्य नात्र वने भार्या त्वामसौ सङ्ग्रहीष्यति।<br>
इत्युक्ता सा पुनः प्राह रामं राजीवलोचनम् ४२</p>
<p>यथा स्याल्लक्ष्मणो भर्ता तथा त्वं देहि पत्रकम्।<br>
तथैवमुक्त्वा मतिमान् रामः कमललोचनः ४३</p>
<p>छिन्ध्यस्या नासिकामिति मोक्तव्या नात्र संशयः।<br>
इति रामो महाराजो लिख्य पत्रं प्रदत्तवान् ४४</p>
<p>सा गृहीत्वा तु तत्पत्रं गत्वा तस्मान्मुदान्विता।<br>
गत्वा दत्तवती तद्वल्लक्ष्मणाय महात्मने ४५</p>
<p>तां दृष्ट्वा लक्ष्मणः प्राह राक्षसीं कामरूपिणीम्।<br>
न लङ्घ्यं राघववचो मया तिष्ठात्मकश्मले ४६</p>
<p>तां प्रगृह्य ततः खङ्गमुद्यम्य विमलं सुधीः।<br>
तेन तत्कर्णनासां तु विच्छेद तिलकाण्डवत् ४७</p>
<p>छिन्ननासा ततः सा तु रुरोद भृशदुःखिता।<br>
हा दशास्य मम भ्रातः सर्वदेवविमर्दक ४८</p>
<p>हा कष्टं कुम्भकर्णाद्यायाता मे चापदा परा।<br>
हा हा कष्टं गुणनिधे विभीषण महामते ४९</p>
<p>इत्येवमार्ता रुदती सा गत्वा खरदूषणौ।<br>
त्रिशिरसं च सा दृष्ट्वा निवेद्यात्मपराभवम् ५०</p>
<p>राममाह जनस्थाने भ्रात्रा सह महाबलम्।<br>
ज्ञात्वा ते राघवं क्रुद्धाः प्रेषयामासुरूर्जितान् ५१</p>
<p>चतुर्दशसहस्राणि राक्षसानां बलीयसाम्।<br>
अग्रे निजग्मुस्तेनैव रक्षसां नायकास्त्रयः ५२</p>
<p>रावणेन नियुक्तास्ते पुरैव तु महाबलाः।<br>
महाबलपरीवारा जनस्थानमुपागताः ५३</p>
<p>क्रोधेन महताऽऽविष्टा दृष्ट्वा तां छिन्ननासिकाम्।<br>
रुदतीमश्रुदिग्धाङ्गीं भगिनीं रावणस्य तु ५४</p>
<p>रामोऽपि तद्बलं दृष्ट्वा राक्षसानां बलीयसाम्।<br>
संस्थाप्य लक्ष्मणं तत्र सीताया रक्षणं प्रति ५५</p>
<p>गत्वा तु प्रहितैस्तत्र राक्षसैर्बलदर्पितैः।<br>
चतुर्दशसहस्रं तु राक्षसानां महाबलम् ५६</p>
<p>क्षणेन निहतं तेन शरैरग्निशिखोपमैः।<br>
खरश्च निहतस्तेन दूषणश्च महाबलः ५७</p>
<p>त्रिशिराश्च महारोषाद् रणे रामेण पातितः।<br>
हत्वा तान् राक्षसान्दुष्टान् रामश्चाश्रममाविशत् ५८</p>
<p>शूर्पणखा च रुदती रावणान्तिकमागता।<br>
छिन्ननासां च तां दृष्ट्वा रावणो भगिनीं तदा ५९</p>
<p>मारीचं प्राह दुर्बुद्धिः सीताहरणकर्मणि।<br>
पुष्पकेण विमानेन गत्वाहं त्वं च मातुल ६०</p>
<p>जनस्थानसमीपे तु स्थित्वा तत्र ममाज्ञया।<br>
सौवर्णमृगरूपं त्वमास्थाय तु शनैः शनैः ६१</p>
<p>गच्छ त्वं तत्र कार्यार्थं यत्र सीता व्यवस्थिता।<br>
दृष्ट्वा सा मृगपोतं त्वां सौवर्णं त्वयि मातुल ६२</p>
<p>स्पृहां करिष्यते रामं प्रेषयिष्यति बन्धने।<br>
तद्वाक्यात्तत्र गच्छन्तं धावस्व गहने वने ६३</p>
<p>लक्ष्मणस्यापकर्षार्थं वक्तव्यं वागुदीरणम्।<br>
ततः पुष्पकमारुह्य मायारूपेण चप्यहम् ६४</p>
<p>तां सीतामहमानेष्ये तस्यामासक्तमानसः।<br>
त्वमपि स्वेच्छया पश्चादागमिष्यसि शोभन ६५</p>
<p>इत्युक्ते रावणेनाथ मारीचो वाक्यमब्रवीत्।<br>
त्वमेव गच्छ पापिष्ठ नाहं गच्छामि तत्र वै ६६</p>
<p>पुरैवानेन रामेण व्यथितोऽहं मुनेर्मखे।<br>
इत्युक्तवति मारीचे रावणः क्रोधमूर्च्छितः ६७</p>
<p>मारीचं हन्तुमारेभे मारीचोऽप्याह रावणम्।<br>
तव हस्तवधाद्वीर रामेण मरणं वरम् ६८</p>
<p>अहं गमिष्यामि तत्र यत्र त्वं नेतुमिच्छसि।<br>
अथ पुष्पकमारुह्य जनस्थानमुपागतः ६९</p>
<p>मारीचस्तत्र सौवर्णं मृगमास्थाय चाग्रतः।<br>
जगाम यत्र सा सीता वर्तते जनकात्मजा ७०</p>
<p>सौवर्णं मृगपोतं तु दृष्ट्वा सीता यशस्विनी।<br>
भाविकर्मवशाद्रा ममुवाच पतिमात्मनः ७१</p>
<p>गृहीत्वा देहि सौवर्णं मृगपोतं नृपात्मज।<br>
अयोध्यायां तु मद्गेहे क्रीडनार्थमिदं मम ७२</p>
<p>तयैवमुक्तो रामस्तु लक्ष्मणं स्थाप्य तत्र वै।<br>
रक्षणार्थं तु सीताया गतोऽसौ मृगपृष्ठतः ७३</p>
<p>रामेण चानुयातोऽसौ अभ्यधावद्वने मृगः।<br>
ततः शरेण विव्याध रामस्तं मृगपोतकम् ७४</p>
<p>हा लक्ष्मणेति चोत्तवासो निपपात महीतले।<br>
मारीचः पर्वताकारस्तेन नष्टो बभूव सः ७५</p>
<p>आकर्ण्य रुदतः शब्दं सीता लक्ष्मणमब्रवीत्।<br>
गच्छ लक्ष्मण पुत्र त्वं यत्रायं शब्द उत्थितः ७६</p>
<p>भ्रातुर्ज्येष्ठस्य तत्त्वं वै रुदतः श्रूयते ध्वनिः।<br>
प्रायो रामस्य सन्देहं लक्षयेऽहं महात्मनः ७७</p>
<p>इत्युक्तः स तथा प्राह लक्ष्मणस्तामनिन्दिताम्।<br>
न हि रामस्य सन्देहो न भयं विद्यते क्वचित् ७८</p>
<p>इति ब्रुवाणं तं सीता भाविकर्मबलाद्भृतम्।<br>
लक्ष्मणं प्राह वैदेही विरुद्धवचनं तदा ७९</p>
<p>मृते रामे तु मामिच्छन्नतस्त्वं न गमिष्यसि।<br>
इत्युक्तः स विनीतात्मा असहन्नप्रियं वचः ८०</p>
<p>जगाम राममन्वेष्टुं तदा पार्थिवनन्दनः।<br>
सन्न्यासवेषमास्थाय रावणोऽपि दुरात्मवान् ८१</p>
<p>स सीतापार्श्वमासाद्य वचनं चेदमुक्तवान्।<br>
आगतो भरतः श्रीमानयोध्याया महामतिः ८२</p>
<p>रामेण सह सम्भाष्य स्थितवांस्तत्र कानने।<br>
मां च प्रेषितवान् रामो विमानमिदमारुह ८३</p>
<p>अयोध्यां याति रामस्तु भरतेन प्रसादितः।<br>
मृगबालं तु वैदेहि क्रीडार्थं ते गृहीतवान् ८४</p>
<p>क्लेशितासि महारण्ये बहुकालं त्वमीदृशम्।<br>
सम्प्राप्तराज्यस्ते भर्ता रामः स रुचिराननः ८५</p>
<p>लक्ष्मणश्च विनीतात्मा विमानमिदमारुह।<br>
इत्युक्ता सा तथा गत्वा नीता तेन महात्मना ८६</p>
<p>आरुरोह विमानं तु छद्मना प्रेरिता सती।<br>
तज्जगाम ततः शीघ्रं विमानं दक्षिणां दिशम् ८७</p>
<p>ततः सीता सुदुःखार्ता विललाप सुदुःखिता।<br>
विमाने खेऽपि रोदन्त्याश्चक्रे स्पर्शं न राक्षसः ८८</p>
<p>रावणः स्वेन रूपेण बभूवाथ महातनुः।<br>
दशग्रीवं महाकायं दृष्ट्वा सीता सुदुःखिता ८९</p>
<p>हा राम वञ्चिताद्याहं केनापिच्छद्मरूपिणा।<br>
रक्षसा घोररूपेण त्रायस्वेति भयार्दिता ९०</p>
<p>हे लक्ष्मण महाबाहो मां हि दुष्टेन रक्षसा।<br>
द्रुतमागत्य रक्षस्व नीयमानामथाकुलाम् ९१</p>
<p>एवं प्रलपमानायाः सीतायास्तन्महत्स्वनम्।<br>
आकर्ण्य गृध्रराजस्तु जटायुस्तत्र चागतः ९२</p>
<p>तिष्ठ रावण दुष्टात्मन्मुञ्च मुञ्चात्र मैथिलीम्।<br>
इत्युक्त्वा युयुधे तेन जटायुस्तत्र वीर्यवान् ९३</p>
<p>पक्षाभ्यां ताडयामास जटायुस्तस्य वक्षसि।<br>
ताडयन्तं तु तं मत्वा बलवानिति रावणः ९४</p>
<p>तुण्डचञ्चुप्रहारैस्तु भृशं तेन प्रपीडितः।<br>
तत उत्थाप्य वेगेन चन्द्र हासमसिं महत् ९५</p>
<p>जघान तेन दुष्टात्मा जटायुं घर्मचारिणम्।<br>
निपपात महीपृष्ठे जटायुः क्षीणचेतनः ९६</p>
<p>उवाच च दशग्रीवं दुष्टात्मन्न त्वया हतः।<br>
चन्द्र हासस्य वीर्येण हतोऽहं राक्षसाधम ९७</p>
<p>निरायुधं को हनेन्मूढ सायुधस्त्वामृते जनः।<br>
सीतापहरणं विद्धि मृत्युस्ते दुष्ट राक्षस ९८</p>
<p>दुष्ट रावण रामस्त्वां वधिष्यति न संशयः।<br>
रुदती दुःखशोकार्ता जटायुं प्राह मैथिली ९९</p>
<p>मत्कृते मरणं यस्मात्त्वया प्राप्तं द्विजोत्तम।<br>
तस्माद्रा मप्रसादेन विष्णुलोकमवाप्स्यसि १००</p>
<p>यावद्रा मेण सङ्गस्ते भविष्यति महाद्विज।<br>
तावत्तिष्ठन्तु ते प्राणा इत्युक्त्वा तु खगोत्तमम् १०१</p>
<p>ततस्तान्यर्पितान्यङ्गाद्भूषणानि विमुच्य सा।<br>
शीघ्रं निबध्य वस्त्रेण रामहस्तं गमिष्यथ १०२</p>
<p>इत्युक्त्वा पातयामास भूमौ सीता सुदुःखिता।<br>
एवं हृत्वा स सीतां तु जटायुं पात्य भूतले १०३</p>
<p>पुष्पकेण गतः शीघ्रं लङ्कां दुष्टनिशाचरः।<br>
अशोकवनिकामध्ये स्थापयित्वा स मैथिलीम् १०४</p>
<p>इमामत्रैव रक्षध्वं राक्षस्यो विकृताननाः।<br>
इत्यादिश्य गृहं यातो रावणो राक्षसेश्वरः १०५</p>
<p>लङ्कानिवासिनश्चोचुरेकान्तं च परस्परम्।<br>
अस्याः पुर्या विनाशार्थं स्थापितेयं दुरात्मना १०६</p>
<p>राक्षसीभिर्विरूपाभी रक्ष्यमाणा समन्ततः।<br>
सीता च दुःखिता तत्र स्मरन्ती राममेव सा १०७</p>
<p>उवास सा सुदुःखार्ता दुःखिता रुदती भृशम्।<br>
यथा ज्ञानखले देवी हंसयाना सरस्वती १०८</p>
<p>सुग्रीवभृत्या हरयश्चतुरश्च यदृच्छया।<br>
वस्त्रबद्धं तयोत्सृष्टं गृहीत्वा भूषणं द्रुतम् १०९</p>
<p>स्वभर्त्रे विनिवेद्योचुः सुग्रीवाय महात्मने।<br>
अरण्येऽभून्महायुद्धं जटायो रावणस्य च ११०</p>
<p>अथ रामश्च तं हत्वा मारीचं माययाऽऽगतम्।<br>
निवृत्तो लक्ष्मणं दृष्ट्वा तेन गत्वा स्वमाश्रमम् १११</p>
<p>सीतामपश्यन्दुःखार्तः प्ररुरोद स राघवः।<br>
लक्ष्मणश्च महातेजा रुरोद भृशदुःखितः ११२</p>
<p>बहुप्रकारमस्वस्थं रुदन्तं राघवं तदा।<br>
भूतले पतितं धीमानुत्थाप्याश्वास्य लक्ष्मणः ११३</p>
<p>उवाच वचनं प्राप्तं तदा यत्तच्छृणुष्व मे।<br>
अतिवेलं महाराज न शोकं कर्तुमर्हसि ११४</p>
<p>उत्तिष्ठोत्तिष्ठ शीघ्रं त्वं सीतां मृगयितुं प्रभो।<br>
इत्येवं वदता तेन लक्ष्मणेन महात्मना ११५</p>
<p>उत्थापितो नरपतिर्दुःखितो दुःखितेन तु।<br>
भ्रात्रा सह जगामाथ सीतां मृगयितुं वनम् ११६</p>
<p>वनानि सर्वाणि विशोध्य राघवो।<br>
गिरीन् समस्तान् गिरिसानुगोचरान्।<br>
तथा मुनीनामपि चाश्रमान् बहूंस्तृणादिवल्लीगहनेषु भूमिषु ११७</p>
<p>नदीतटे भूविवरे गुहायां।<br>
निरीक्षमाणोऽपि महानुभावः ॥<br>
प्रियामपश्यन् भृशदुःखितस्तदा।<br>
जटायुषं वीक्ष्य च धातितं नृपः ११८</p>
<p>अहो भवान् केन हतस्त्वमीदृशीं।<br>
दशामवाप्तोऽसि मृतोऽसि जीवसि।<br>
ममाद्य सर्वं समदुःखितस्य भोः।<br>
पत्नीवियोगादिह चागतस्य वै ११९</p>
<p>इत्युक्तमात्रे विहगोऽथ कृच्छ्रादुवाच वाचं मधुरां तदानीम् ॥<br>
शृणुष्व राजन् मम वृत्तमत्र।<br>
वदामि दृष्टं च कृतं च सद्यः १२०</p>
<p>दशाननस्तामपनीय मायया।<br>
सीतां समारोप्य विमानमुत्तमम्।<br>
जगाम खे दक्षिणदिङ्मुखोऽसौ।<br>
सीता च माता विललाप दुःखिता १२१</p>
<p>आकर्ण्य सीतास्वनमागतोऽहं।<br>
सीता विमुक्तुं स्वबलेन राघव ॥<br>
युद्धं च तेनाहमतीव कृत्वा।<br>
हतः पुनः खङ्गबलेन रक्षसा १२२</p>
<p>वैदेहिवाक्यादिह जीवता मया।<br>
दृष्टो भवान् स्वर्गमितो गमिष्ये ॥<br>
मा राम शोकं कुरु भूमिपाल।<br>
जह्यद्य दुष्टं सगणं तु नैरृतम् १२३</p>
<p>रामो जटायुषेत्युक्तः पुनस्तं चाह शोकतः।<br>
स्वस्त्यस्तु ते द्विजवर गतिस्तु परमास्तु ते १२४</p>
<p>ततो जटायुः स्वं देहं विहाय गतवान्दिवम्।<br>
विमानेन तु रम्येण सेव्यमानोऽप्सरोगणैः १२५</p>
<p>रामोऽपि दग्ध्वा तद्देहं स्नातो दत्त्वा जलाञ्जलिम्।<br>
भ्रात्रा स गच्छन् दुःखार्तो राक्षसीं पथि दृष्टवान् १२६</p>
<p>उद्वमन्तीं महोल्काभां विवृतास्यां भयङ्करीम्।<br>
क्षयं नयन्तीं जन्तून् वै पातयित्वा गतो रुषा १२७</p>
<p>गच्छन् वनान्तरं रामः स कबन्धं ददर्श ह।<br>
विरूपं जठरमुखं दीर्घबाहुँ धनस्तनम् १२८</p>
<p>रुन्धानं राममार्गं तु दृष्ट्वा तं दग्धवाञ्शनैः।<br>
दग्धोऽसौ दिव्यरूपा तु खस्थो राममभाषत १२९</p>
<p>राम राम महाबाहो त्वया मम महामते।<br>
विरूपं नाशितं वीर मुनिशापाच्चिरागतम् १३०</p>
<p>त्रिदिवं यामि धन्योऽस्मि त्वत्प्रसादान्न संशयः।<br>
त्वं सीताप्राप्तये सख्यं कुरु सूर्यसुतेन भोः १३१</p>
<p>वानरेन्द्रे ण गत्वा तु सुग्रीवे स्वं निवेद्य वै।<br>
भविष्यति नृपश्रेष्ठ ऋष्यमूकगिरिं व्रज १३२</p>
<p>इत्युक्त्वा तु गते तस्मिन् रामो लक्ष्मणसंयुतः।<br>
सिद्धैस्तु मुनिभिः शून्यमाश्रमं प्रविवेश ह १३३</p>
<p>तत्रस्थां तापसीं दृष्ट्वा तया संलाप्य संस्थितः।<br>
शबरीं मुनिमुख्यानां सपर्याहतकल्मषाम् १३४</p>
<p>तया सम्पूजितो रामो बदरादिभिरीश्वरः।<br>
साप्येनं पूजयित्वा तु स्वामवस्थां निवेद्य वै १३५</p>
<p>सीतां त्वं प्राप्स्यसीत्युक्त्वा प्रविश्याग्निं दिवङ्गता।<br>
दिवं प्रस्थाप्य तां चापि जगामान्यत्र राघवः १३६</p>
<p>ततो विनीतेन गुणान्वितेन।<br>
भ्रात्रा समेतो जगदेकनाथः ॥<br>
प्रियावियोगेन सुदुःखितात्मा।<br>
जगाम याम्यां स तु रामदेवः १३७</p>
<p>इति श्रीनरसिंहपुराणे रामप्रादुर्भावे एकोनपञ्चाशोऽध्यायः ४९</p>
<p>।<br>
पञ्चाशोऽध्यायः।<br>
मार्कण्डेय उवाच।<br>
वालिना कृतवैरोऽथ दुर्गवर्ती हरीश्वरः।<br>
सुग्रीवो दृष्टवान् दूराद्दृष्ट्वाऽऽह पवनात्मजम् १</p>
<p>कस्येमौ सुधनुःपाणी चीरवल्कलधारिणौ।<br>
पश्यन्तौ सरसीं दिव्यां पद्मोत्पलसमावृताम् २</p>
<p>नानारूपधरावेतौ तापसं वेषमास्थितौ।<br>
वालिदूताविह प्राप्ताविति निश्चित्य सूर्यजः ३</p>
<p>उत्पपात भयत्रस्तः ऋष्यमूकाद्वनान्तरम्।<br>
वानरैः सहितः सर्वैरगस्त्याश्रममुत्तमम् ४</p>
<p>तत्र स्थित्वा स सुग्रीवः प्राह वायुसुतं पुनः।<br>
हनूमन् पृच्छ शीघ्रं त्वं गच्छ तापसवेषधृक् ५</p>
<p>कौ हि कस्य सुतौ जातौ किमर्थं तत्र संस्थितौ।<br>
ज्ञात्वा सत्यं मम ब्रूहि वायुपुत्र महामते ६</p>
<p>इत्युक्तो हनुमान् गत्वा पम्पातटमनुत्तमम्।<br>
भिक्षुरूपी स तं प्राह रामं भ्रात्रा समन्वितम् ७</p>
<p>को भवानिह सम्प्राप्तस्तथ्यं ब्रूहि महामते।<br>
अरण्ये निर्जने घोरे कुतस्त्वं किं प्रयोजनम् ८</p>
<p>एवं वदन्तं तं प्राह लक्ष्मणो भ्रातुराज्ञया।<br>
प्रवक्ष्यामि निबोध त्वं रामवृत्तान्तमादितः ९</p>
<p>राजा दशरथो नाम बभूव भुवि विश्रुतः।<br>
तष्य पुत्रो महाबुद्धे रामो ज्येष्ठो ममाग्रजः १०</p>
<p>अस्याभिषेक आरब्धः कैकेय्या तु निवारितः।<br>
पितुराज्ञामयं कुर्वन् रामो भ्राता ममाग्रजः ११</p>
<p>मया सह विनिष्क्रम्य सीतया सह भार्यया।<br>
प्रविष्टो दण्डकारण्यं नानामुनिसमाकुलम् १२</p>
<p>जनस्थाने निवसतो रामस्यास्य महात्मनः।<br>
भार्या सीता तत्र वने केनापि पाप्मना हृता १३</p>
<p>सीतामन्वेषयन् वीरो रामः कमललोचनः।<br>
इहायातस्त्वया दृष्ट इति वृत्तान्तमीरितम् १४</p>
<p>श्रुत्वा ततो वचस्तस्य लक्ष्मणस्य महात्मनः।<br>
अव्यञ्जितात्मा विश्वाद्धनूमान् मारुतात्मजः १५</p>
<p>त्वं मे स्वामी इति वदन् रामं रघुपतिं तदा।<br>
आश्वास्यानीय सुग्रीवं तयोः सख्यमकारयत् १६</p>
<p>शिरस्यारोप्य पादाब्जं रामस्य विदितात्मनः।<br>
सुग्रीवो वानरेन्द्र स्तु उवाच मधुराक्षरम् १७</p>
<p>अद्यप्रभृति राजेन्द्र त्वं मे स्वामी न संशयः।<br>
अहं तु तव भृत्यश्च वानरैः सहितः प्रभो १८</p>
<p>त्वच्छत्रुर्मम शत्रुः स्यादद्यप्रभृति राघव।<br>
मित्रं ते मम सन्मित्रं त्वद्दुःखं तन्ममापि च १९</p>
<p>त्वत्प्रीतिरेव मत्प्रीतिरित्युक्त्वा पुनराह तम्।<br>
बाली नाम मम ज्येष्ठो महाबलपराक्रमः २०</p>
<p>भार्यापहारी दुष्टात्मा मदनासक्तमानसः।<br>
त्वामृते पुरुषव्याघ्र नास्ति हन्ताद्य वालिनम् २१</p>
<p>युगपत्सप्ततालांस्तु तरून् यो वै वधिष्यति।<br>
स तं वधिष्यतीत्युक्तं पुराणज्ञैर्नृपात्मज २२</p>
<p>तत्प्रियार्थं हि रामोऽपि श्रीमांश्छित्त्वा महातरून्।<br>
अर्धाकृष्टेन बाणेन युगपद्र घुनन्दनः २३</p>
<p>विद्ध्वा महातरून् रामः सुग्रीवं प्राह पार्थिवम्।<br>
बालिना गच्छ युध्यस्व कृतचिह्नो रवेः सुत २४</p>
<p>इत्युक्तः कृतचिह्नोऽयं युद्धं चक्रेऽथ वालिना।<br>
रामोऽपि तत्र गत्वाथ शरेणैकेन वालिनम् २५</p>
<p>विव्याध वीर्यवान् वाली पपात च ममार च।<br>
वित्रस्तं वालिपुत्रं तु अङ्गदं विनयान्वितम् २६</p>
<p>रणशौण्डं यौवराज्ये नियुक्त्वा राघवस्तदा।<br>
तां च तारां तथा दत्त्वा रामश्च रविसूनवे २७</p>
<p>सुग्रीवं प्राह धर्मात्मा रामः कमललोचनः।<br>
राज्यमन्वेषय स्वं त्वं कपीनां पुनराव्रज २८</p>
<p>त्वं सीतान्वेषणे यत्नं कुरु शीघ्रं हरीश्वर।<br>
इत्युक्तः प्राह सुग्रीवो रामं लक्ष्मणसंयुतम् २९</p>
<p>प्रावृट्कलो महान् प्राप्तः साम्प्रतं रघुनन्दन।<br>
वानराणां गतिर्नास्ति वने वर्षति वासवे ३०</p>
<p>गते तस्मिंस्तु राजेन्द्र प्राप्ते शरदि निर्मले।<br>
चारान् सम्प्रेषयिष्यामि वानरान्दिक्षु राघव ३१</p>
<p>इत्युक्त्वा रामचन्द्रं स तं प्रणम्य कपीश्वरः।<br>
पम्पापुरं प्रविश्याथ रेमे तारासमन्वितः ३२</p>
<p>रामोऽपि विधिवद्भ्रात्रा शैलसानौ महावने।<br>
निवासं कृतवान् शैले नीलकण्ठे महामतिः ३३</p>
<p>प्रावृट्काले गते कृच्छ्रात् प्राप्ते शरदि राघवः।<br>
सीतावियोगाद्व्यथितः सौमित्रिं प्राह लक्ष्मणम् ३४</p>
<p>उल्लङ्घितस्तु समयः सुग्रीवेण ततो रुषा।<br>
लक्ष्मणं प्राह काकुत्स्थो भ्रातरं भ्रातृवत्सलः ३५</p>
<p>गच्छ लक्ष्मण दुष्टोऽसौ नागतः कपिनायकः।<br>
गते तु वर्षाकालेऽहमागमिष्यामि तेऽन्तिकम् ३६</p>
<p>अनेकैर्वानरैः सार्धमित्युक्त्वासौ तदा गतः।<br>
तत्र गच्छ त्वरायुक्तो यत्रास्ते कपिनायकः ३७</p>
<p>तं दुष्टमग्रतः कृत्वा हरिसेनासमन्वितम्।<br>
रमन्तं तारया सार्धं शीघ्रमानय मां प्रति ३८</p>
<p>नात्रागच्छति सुग्रीवो यद्यसौ प्राप्तभूतिकः।<br>
तदा त्वयैवं वक्तव्यः सुग्रीवोऽनृतभाषकः ३९</p>
<p>वालिहन्ता शरो दुष्ट करे मेऽद्यापि तिष्ठति।<br>
स्मृत्वैतदाचर कपे रामवाक्यं हितं तव ४०</p>
<p>इत्युक्तस्तु तथेत्युक्त्वा रामं नत्वा च लक्ष्मणः।<br>
पम्पापुरं जगामाथ सुग्रीवो यत्र तिष्ठति।<br>
दृष्ट्वा स तत्र सुग्रीवं कपिराजं बभाष वै ४१</p>
<p>ताराभोगविषक्तस्त्वं रामकार्यपराङ्मुखः।<br>
किं त्वया विस्मृतं सर्वं रामाग्रे समयं कृतम् ४२</p>
<p>सीतामन्विष्य दास्यामि यत्र क्वापीति दुर्मते।<br>
हत्वा तु वालिनं राज्यं येन दत्तं पुरा तव ४३</p>
<p>त्वामृते कोऽवमन्येत कपीन्द्र पापचेतस।<br>
प्रतिश्रुत्य च रामस्य भार्याहीनस्य भूपते ४४</p>
<p>सहाय्यं ते करोमीति देवाग्निजलसन्निधौ।<br>
ये ये च शत्रवो राजंस्ते ते च मम शत्रवः ४५</p>
<p>मित्राणि यानि ते देव तानि मित्राणि मे सदा।<br>
सीतामन्वेषितुं राजन् वानरैर्बहुभिर्वृतः ४६</p>
<p>सत्यं यास्यामि ते पार्श्वमित्युक्त्वा कोऽन्यथाकरोत्।<br>
त्वामृते पापिनं दुष्टं रामदेवस्य सन्निधौ ४७</p>
<p>कारयित्वा तु तेनैवं स्वकार्यं दुष्टवानर।<br>
ऋषीणां सत्यवद्वाक्यं त्वयि दृष्टं मयाधुना ४८</p>
<p>सर्वस्य हि कृतार्थस्य मतिरन्या प्रवर्तते।<br>
वत्सः क्षीरक्षयं दृष्ट्वा परित्यजति मातरम् ४९</p>
<p>जनवृत्तविदां लोके सर्वज्ञानां महात्मनाम्।<br>
न तं पश्यामि लोकेऽस्मिन् कृतं प्रतिकरोति यः ५०</p>
<p>शास्त्रेषु निष्कृतिर्दृष्टा महापातकिनामपि।<br>
कृतघ्नस्य कपे दुष्ट न दृष्ट्वा निष्कृतिः पुरा ५१</p>
<p>कृतघ्नता न कार्या ते त्वत्कृतं समयं स्मर।<br>
एह्येह्यागच्छ शरणं काकुत्स्थं हितपालकम् ५२</p>
<p>यदि नायासि च कपे रामवाक्यमिदं शृणु।<br>
नयिष्ये मृत्युसदनं सुग्रीवं वालिनं यथा ५३</p>
<p>स शरो विद्यतेऽस्माकं येन वाली हतः कपिः।<br>
लक्ष्मणेनैवमुक्तोऽसौ सुग्रीवः कपिनायकः ५४</p>
<p>निर्गत्य तु नमश्चक्रे लक्ष्मणं मन्त्रिणोदितः।<br>
उवाच च महात्मानं लक्ष्मणं वानराधिपः ५५</p>
<p>अज्ञानकृतपापानामस्माकं क्षन्तुमर्हसि।<br>
समयः कृतो मया राज्ञा रामेणामिततेजसा ५६</p>
<p>यस्तदानीं महाभाग तमद्यापि न लङ्घये।<br>
यास्यामि निखिलैरद्य कपिभिर्नृपनन्दन ५७</p>
<p>त्वया सह महावीर रामपार्श्वं न संशयः।<br>
मां दृष्ट्वा तत्र काकुत्स्थो यद्वक्ष्यति च मां प्रति ५८</p>
<p>तत्सर्वं शिरसा गृह्य करिष्यामि न संशयः।<br>
सन्ति मे हरयः शूराः सीतान्वेषणकर्मणि ५९</p>
<p>तान्यहं प्रेषयिष्यामि दिक्षु सर्वासु पार्थिव।<br>
इत्युक्तः कपिराजेन सुग्रीवेण स लक्ष्मणः ६०</p>
<p>एहि शीघ्रं गमिष्यामो रामापार्श्वमितोऽधुना।<br>
सेना चाहूयतां वीर ऋक्षाणां हरिणामपि ६१</p>
<p>यां दृष्ट्वा प्रीतिमभ्येति राघवस्ते महामते।<br>
इत्युक्तो लक्ष्मणेनाथ सुग्रीवः स तु वीर्यवान् ६२</p>
<p>पार्श्वस्थं युवराजानमङ्गदं सञ्ज्ञयाब्रवीत्।<br>
सोऽपि निर्गत्य सेनानीमाह सेनापतिं तदा ६३</p>
<p>तेनाहूताः समागत्य ऋक्षवानरकोटयः।<br>
गृहास्थाश्च गिरिस्थाश्च वृक्षस्थाश्चैव वानराः ६४</p>
<p>तैः सार्धं पर्वताकारैर्वानरैर्भीमविक्रमैः।<br>
सुग्रीवः शीघ्रमागत्य ववन्दे राघवं तदा ६५</p>
<p>लक्ष्मणोऽपि नमस्कृत्य रामं भ्रातरमब्रवीत्।<br>
प्रसादं कुरु सुग्रीवे विनीते चाधुना नृप ६६</p>
<p>इत्युक्तो राघवस्तेन भ्राता सुग्रीवमब्रवीत्।<br>
आगच्छात्र महावीर सुग्रीव कुशलं तव ६७</p>
<p>श्रुत्वेत्थं रामवचनं प्रसन्नं च नराधिपम्।<br>
शिरस्यञ्जलिमाधाय सुग्रीवो राममब्रवीत् ६८</p>
<p>तदा मे कुशलं राजन् सीतादेवी तव प्रभो।<br>
अन्विष्य तु यदा दत्ता मया भवति नान्यथा ६९</p>
<p>इत्युक्ते वचने तेन हनूमान्मारुतात्मजः।<br>
नत्वा रामं बभाषैनं सुग्रीवं कपिनायकम् ७०</p>
<p>शृणु सुग्रीव मे वाक्यं राजायं दुःखितो भृशम्।<br>
सीतावियोगेन च सदा नाश्नाति च फलादिकम् ७१</p>
<p>अस्य दुःखेन सततं लक्ष्मणोऽयं सुदुःखितः।<br>
एतयोरत्र यावस्था तां श्रुत्वा भरतोऽनुजः ७२</p>
<p>दुःखी भवति तद्दुःखाद्दुःखं प्राप्नोति तञ्जनः।<br>
यत एवमतो राजन् सीतान्वेषणमाचरः ७३</p>
<p>इत्युक्ते वचने तत्र वायुपुत्रेण धीमता।<br>
जाम्बवानतितेजस्वी नत्वा रामं पुरःस्थितः ७४</p>
<p>स प्राह कपिराजं तं नीतिमान्नीतिमद्वचः।<br>
यदुक्तं वायुपुत्रेण तत्तथेत्यवगच्छ भोः ७५</p>
<p>यत्र क्वापि स्थिता सीता रामभार्या यशस्विनी।<br>
पतिव्रती महाभागा वैदेही जनकात्मजा ७६</p>
<p>अद्यापि वृत्तसम्पन्ना इति मे मनसि स्थितम्।<br>
न हि कल्याणचित्तायाः सीतायाः केनचिद्भुवि ७७</p>
<p>पराभवोऽस्ति सुग्रीव प्रेषयाद्यैव वानरान्।<br>
इत्युक्तस्तेन सुग्रीवः प्रीतात्मा कपिनायकः ७८</p>
<p>पश्चिमायां दिशि तदा प्रेषयामास तान् कपीन्।<br>
अन्वेष्टुं रामभार्यां तां महाबलपराक्रमः ७९</p>
<p>उत्तरस्यां दिशि तदा नियुतान् वानरानसौ।<br>
प्रेषयामास धर्मात्मा सीतान्वेषणकर्मणि ८०</p>
<p>पूर्वास्यां दिशि कपींश्च कपिराजः प्रतापवान्।<br>
प्रेषयामास रामस्य सुभार्यान्वेषणाय वै ८१</p>
<p>इति तान् प्रेषयामास वानरान् वानराधिपः।<br>
सुग्रीवो बालिपुत्रं तमङ्गदं प्राह बुद्धिमान् ८२</p>
<p>त्वं गच्छ दक्षिणं देशं सीतान्वेषणकर्मणि।<br>
जाम्बवांश्च हनूमांश्च मैन्दो द्विविद एव च ८३</p>
<p>नीलाद्याश्चैव हरयो महाबलपराक्रमाः।<br>
अनुयास्यन्ति गच्छन्तं त्वामद्य मम शासनात् ८४</p>
<p>अचिरादेव यूयं तां दृष्ट्वा सीतां यशस्विनीम्।<br>
स्थानतो रूपतश्चैव शीलतश्च विशेषतः ८५</p>
<p>केन नीता च कुत्रास्ते ज्ञात्वात्रागच्छ पुत्रक।<br>
इत्युक्तः कपिराजेन पितृव्येण महात्मना ८६</p>
<p>अङ्गदस्तूर्णमुत्थाय तस्याज्ञां शिरसा दधे।<br>
इत्युक्ते दूरतः स्थाप्य वानरानश्च जाम्बवान् ८७</p>
<p>रामं च लक्ष्मणं चैव सुग्रीवं मारुतात्मजम्।<br>
एकतः स्थाप्य तानाह नीतिमान्नीतिमद्वचः ८८</p>
<p>श्रूयतां वचनं मेऽद्य सीतान्वेषणकर्मणि।<br>
श्रुत्वा च तद्गृहाण त्वं रोचते यन्नृपात्मज ८९</p>
<p>रावणेन जनस्थानान्नीयमाना तपस्विनी।<br>
जटायुषा तु सा दृष्ट्वा शक्त्या युद्धं प्रकुर्वता ९०</p>
<p>भूषणानि च दृष्टानि तथा क्षिप्तानि तेन वै।<br>
तान्यस्माभिः प्रदृष्टानि सुग्रीवायार्पितानि च ९१</p>
<p>जटायुवाक्याद्रा जेन्द्र सत्यमित्यवधारय।<br>
एतस्मात्कारणात्सीता नीता तेनैव रक्षसा ९२</p>
<p>रावणेन महाबाहो लङ्कायां वर्तते तु सा।<br>
त्वां स्मरन्ती तु तत्रस्था त्वद्दुःखेन सुदुःखिता ९३</p>
<p>रक्षन्ती यत्नतो वृत्तं तत्रापि जनकात्मजा।<br>
त्वद्ध्यानेनैव स्वान् प्राणान्धारयन्ती शुभानना ९४</p>
<p>स्थिता प्रायेण ते देवी सीता दुःखपरायणा।<br>
हितमेव च ते राजन्नुदधेर्लङ्घने क्षमम् ९५</p>
<p>वायुपुत्रं हनूमन्तं त्वमत्रादेष्टुमर्हसि।<br>
त्वं चाप्यर्हसि सुग्रीव प्रेषितुं मारुतात्मजम् ९६</p>
<p>तमृते सागरं गन्तुं वानराणां न विद्यते।<br>
बलं कस्यापि वा वीर इति मे मनसि स्थितम् ९७</p>
<p>क्रियतां मद्वचः क्षिप्रं हितं पथ्यं च नः सदा।<br>
उक्ते जाम्बवतैवं तु नीतिस्वल्पाक्षरान्विते ९८</p>
<p>वाक्ये वानरराजोऽसौ शीघ्रमुत्थाय चासनात्।<br>
वायुपुत्रसमीपं तु तं गत्वा वाक्यमब्रवीत् ९९</p>
<p>शृणु मद्वचनं वीर हनुमन्मारुतात्मज।<br>
अयमिक्ष्वाकुतिलको राजा रामः प्रतापवान् १००</p>
<p>पितुरादेशमादाय भ्रातृभार्यासमन्वितः।<br>
प्रविष्टो दण्डकारण्यं साक्षाद्धर्मपरायणः १०१</p>
<p>सर्वात्मा सर्वलोकेशो विष्णुर्मानुषरूपवान्।<br>
अस्य भार्यां हृता तेन दुष्टेनापि दुरात्मना १०२</p>
<p>तद्वियोगजदुःखार्तो विचिन्वंस्तां वने वने।<br>
त्वया दृष्टो नृपः पूर्वमयं वीरः प्रतपवान् १०३</p>
<p>एतेन सह सङ्गम्य समयं चापि कारितम्।<br>
अनेन निहतः शत्रुर्मम वालिर्महाबलः १०४</p>
<p>अस्य प्रसादेन कपे राज्यं प्राप्तं मयाधुना।<br>
मया च तत्प्रतिज्ञातमस्य साहाय्यकर्मणि १०५</p>
<p>तत्सत्यं कर्तुमिच्छामि त्वद्बलान्मारुतात्मज।<br>
उत्तीर्य सागरं वीर दृष्ट्वा सीतामनिन्दिताम् १०६</p>
<p>भूयस्तर्तुं बलं नास्ति वानराणां त्वया विना।<br>
अतस्त्वमेव जानासि स्वामिकार्यं महामते १०७</p>
<p>बलवान्नीतिमांश्चैव दक्षस्त्वं दौत्यकर्मणि।<br>
तेनैवमुक्तो हनुमान् सुग्रीवेण महात्मना १०८</p>
<p>स्वामिनोऽर्थं न किं कुर्यामीदृशं किं नु भाषसे।<br>
इत्युक्तो वायुपुत्रेण रामस्तं पुरतः स्थितम् १०९</p>
<p>प्राह वाक्यं महाबाहुर्वाष्पसम्पूर्णलोचनः।<br>
सीतां स्मृत्वा सुदुःखार्तः कालयुक्तममित्रजित् ११०</p>
<p>त्वयि भारं समारोप्य समुद्र तरणादिकम्।<br>
सुग्रीवः स्थाप्यते ह्यत्र मया सार्धं महामते १११</p>
<p>हनूमंस्तत्र गच्छ त्वं मत्प्रीत्यै कृतनिश्चयः।<br>
ज्ञातीनां च तथा प्रीत्यै सुग्रीवस्य विशेषतः ११२</p>
<p>प्रायेण रक्षसा नीता भार्या मे जनकात्मजा।<br>
तत्र गच्छ महावीर यत्र सीता व्यवस्थिता ११३</p>
<p>यदि पृच्छति सादृश्यं मदाकारमशेषतः।<br>
अतो निरीक्ष्य मां भूयो लक्ष्मणं च ममानुजम् ११४</p>
<p>ज्ञात्वा सर्वाङ्गगं लक्ष्म सकलं चावयोरिह।<br>
नान्यथा विश्वसेत्सीता इति मे मनसि स्थितम् ११५</p>
<p>इत्युक्तो रामदेवेन प्रभञ्जनसुतो बली।<br>
उत्थाय तत्पुरः स्थित्वा कृताञ्जलिरुवाच तम् ११६</p>
<p>जानामि लक्षणं सर्वं युवयोस्तु विशेषतः।<br>
गच्छामि कपिभिः सार्धं त्वं शोकं मां कुरुष्व वै ११७</p>
<p>अन्यच्च देह्यभिज्ञानं विश्वासो येन मे भवेत्।<br>
सीतायास्तव देव्यास्तु राजन् राजीवलोचन ११८</p>
<p>इत्युक्तो वायुपुत्रेण रामः कमललोचनः।<br>
अङ्गुलीयकमुन्मुच्य दत्तवान् रामचिह्नितम् ११९</p>
<p>तद्गृहीत्वा तदा सोऽपि हनूमान्मारुतात्मजः।<br>
रामं प्रदक्षिणीकृत्य लक्ष्मणं च कपीश्वरम् १२०</p>
<p>नत्वा ततो जगामाशु हनूमानञ्जनीसुतः।<br>
सुग्रीवोऽपि च ताञ्छ्रुत्वा वानरान् गन्तुमुद्यतान् १२१</p>
<p>आज्ञेयानाज्ञापयति वानरान् बलदर्पितान्।<br>
शृण्वन्तु वानराः सर्वे शासनं मम भाषितम् १२२</p>
<p>विलम्बनं न कर्तव्यं युष्माभिः पर्वतादिषु।<br>
द्रुतं गत्वा तु तां वीक्ष्य आगन्तव्यमनिन्दिताम् १२३</p>
<p>रामपत्नीं महाभागां स्थास्येऽहं रामसन्निधौ।<br>
कर्तनं वा करिष्यामि अन्यथा कर्णनासयोः १२४</p>
<p>एवं तान् प्रेषयित्वा तु आज्ञापूर्वं कपीश्वरः।<br>
अथ ते वानरा याताः पश्चिमादिषु दिक्षु वै १२५</p>
<p>अते सानुषु समस्तेषु गिरीणामपि मूर्धसु।<br>
नदीतीरेषु सर्वेषु मुनीनामाश्रमेषु च १२६</p>
<p>कन्दरेषु च सर्वेषु वनेषूपवनेषु च।<br>
वक्षेषु वृक्षगुल्मेषु गुहासु च शिलासु च १२७</p>
<p>सह्यपर्वतपार्श्वेषु विन्ध्यसागरपार्श्वयोः।<br>
हिमवत्यपि शैले च तथा किम्पुरुषादिषु १२८</p>
<p>मनुदेशेषु सर्वेषु सप्तपातालकेषु च।<br>
मध्यदेशेषु सर्वेषु कश्मीरेषु महाबलाः १२९</p>
<p>पूर्वदेशेषु सर्वेषु कामरूपेष कोशले।<br>
तीर्थस्थानेषु सर्वेषु सप्तकोङ्कणकेषु च १३०</p>
<p>यत्र तत्रैव ते सीतामदृष्ट्वा पुनरागताः।<br>
आगत्य ते नमस्कृत्य रामलक्ष्मणपादयोः १३१</p>
<p>सुग्रीवं च विशेषेण नास्माभिः कमलेक्षणा।<br>
दृष्टा सीता महाभागेत्युक्त्वा तांस्तत्र तस्थिरे १३२</p>
<p>ततस्तं दुःखितं प्राह रामदेवं कपीश्वरः।<br>
सीता दक्षिणदिग्भागे स्थिता द्र ष्टुं वने नृप १३३</p>
<p>शक्या वानरसिंहेन वायुपुत्रेण धीमता।<br>
दृष्ट्वा सीतामिहायाति हनूमान्नात्र संशयः १३४</p>
<p>स्थिरो भव महाबाहो राम सत्यमिदं वचः।<br>
लक्ष्मणोऽप्याह शकुनं तत्र वाक्यमिदं तदा १३५</p>
<p>सर्वथा दृष्टसीतस्तु हनुमानागमिष्यति।<br>
इत्याश्वास्य स्थितौ तत्र रामं सुग्रीवलक्ष्मणौ १३६</p>
<p>अथाङ्गदं पुरस्कृत्य ये गता वानरोत्तमाः।<br>
यत्नादन्वेषणार्थाय रामपत्नीं यशस्विनीम् १३७</p>
<p>अदृष्ट्वा श्रममापन्नाः कृच्छ्रभूतास्तदा वने।<br>
भक्षणेन विहीनास्ते क्षुधया च प्रपीडिताः १३८</p>
<p>भ्रमद्भिर्गहनेऽरण्ये क्वापि दृष्टा च सुप्रभा।<br>
गुहानिवासिनी सिद्धा ऋषिपत्नी ह्यनिन्दिता १३९</p>
<p>सा च तानागतादृष्ट्वा स्वाश्रमं प्रति वानरान्।<br>
आगताः कस्य यूयं तु कुतः किं नु प्रयोजनम् १४०</p>
<p>इत्युक्ते जाम्बवानाह तां सिद्धां सुमहामतिः।<br>
सुग्रीवस्य वयं भृत्या आगता ह्यत्र शोभने १४१</p>
<p>रामभार्यार्थमनघे सीतन्वेषणकर्मणि।<br>
कान्दिग्भूता निराहारा अदृष्ट्वा जनकात्मजाम् १४२</p>
<p>इत्युक्ते जाम्बवत्यत्र पुनस्तानाह सा शुभा।<br>
जानासि रामं सीतां च लक्ष्मणं च कपीश्वरम् १४३</p>
<p>भुञ्जीध्वमत्र मे दत्तमाहारं च कपीश्वराः।<br>
रामकार्यागतास्त्वत्र यूयं रामसमा मम १४४</p>
<p>इत्युक्त्वा चामृतं तेषां योगाद्दत्वा तपस्विनी।<br>
भोजयित्वा यथाकामं भूयस्तानाह तापसी १४५</p>
<p>सीतास्थानं तु जानाति सम्पातिर्नाम पक्षिराट्।<br>
आस्थितो वै वने सोऽपि महेन्द्रे पर्वते द्विजः १४६</p>
<p>मार्गेणानेन हरयस्तत्र यूयं गमिष्यथ।<br>
स वक्ति सीतां सम्पातिर्दूरदर्शी तु यः खगः १४७</p>
<p>तेनादिष्टं तु पन्थानं पुनरासाद्य गच्छथ।<br>
अवश्यं जानकीं सीतां द्र क्ष्यते पवनात्मजः १४८</p>
<p>तयैवमुक्ताः कपयः परां प्रीतिमुपागताः।<br>
हृष्टास्तेजनमापन्नास्तां प्रणम्य प्रतस्थिरे १४९</p>
<p>महेन्द्रा द्रिं गता वीरा वानरास्तद्दिदृक्षया।<br>
तत्र सम्पातिमासीनं दृष्टवन्तः कपीश्वराः १५०</p>
<p>तानुवाचाथ सम्पातिर्वानरानागतान्द्विजः।<br>
के यूयमिति सम्प्राप्ताः कस्य वा ब्रूत मा चिरम् १५१</p>
<p>इत्युक्ते वानरा ऊचुर्यथावृत्तमनुक्रमात्।<br>
रामदूता वयं सर्वे सीतान्वेषणकर्मणि १५२</p>
<p>प्रेषिता कपिराजेन सुग्रीवेण महात्मना।<br>
त्वां द्र ष्टुमिह सम्प्राप्ताः सिद्धाया वचनाद्द्विज १५३</p>
<p>सीतास्थानं महाभाग त्वं नो वद महामते।<br>
इत्युक्तो वानरैः श्येनो वीक्षाञ्चक्रे सुदक्षिणाम् १५४</p>
<p>सीतां दृष्ट्वा स लङ्कायामशोकाख्ये महावने।<br>
स्थितेति कथितं तेन जटायुस्तु मृतस्तव १५५</p>
<p>भ्रातेति चोचुः स स्नात्वा दत्त्वा तस्योदकाञ्जलिम्।<br>
योगमास्थाय स्वं देहं विससर्ज महामतिः १५६</p>
<p>ततस्तं वानरा दग्ध्वा दत्त्वा तस्योदकाञ्जलिम्।<br>
गत्वा महेन्द्र शृङ्गं ते तमारुह्य क्षणं स्थिताः १५७</p>
<p>सागरं वीक्ष्य ते सर्वे परस्परमथाब्रुवन्।<br>
रावणेनैव भार्या सा नीता रामस्य निश्चितम् १५८</p>
<p>सम्पातिवचनादद्य सञ्ज्ञातं सकलं हि तत्।<br>
वानराणां तु कश्चात्र उत्तीर्य लवणोदधिम् १५९</p>
<p>लङ्कां प्रविष्य दृष्ट्वा तां रामपत्नीं यशस्विनीम्।<br>
पुनश्चोदधितरणे शक्तिं ब्रूत हि शोभनाः १६०</p>
<p>इत्युक्तो जाम्बवान् प्राह सर्वे शक्तास्तु वानराः।<br>
सागरोत्तरणे किन्तु कार्यमन्यस्य सम्भवेत् १६१</p>
<p>तत्र दक्षोऽयमेवात्र हनूमानिति मे मतिः।<br>
कालक्षेपो न कर्तव्यो मासार्धमधिकं गतम् १६२</p>
<p>यद्यदृष्ट्वा तु गच्छामो वैदेहीं वानरर्षभाः।<br>
कर्णनासादि नः स्वाङ्गं निकृन्तति कपीश्वरः १६३</p>
<p>तस्मात् प्रार्थ्यः स चास्माभिर्वायुपुत्रस्तु मे मतिः।<br>
इत्युक्तास्ते तथेत्यूचुर्वानरा वृद्धवानरम् १६४</p>
<p>ततस्ते प्रार्थयामासुर्वानराः पवनात्मजन्।<br>
हनूमन्तं महाप्राज्ञं दक्षं कार्येषु चाधिकम् १६५</p>
<p>गच्छ त्वं रामभृत्यस्त्वं रावणस्य भयाय च।<br>
रक्षस्व वानरकुलमस्माकमञ्जनीसुत।<br>
इत्युक्तस्तांस्तथेत्याह वानरान् पवनात्मजः १६६</p>
<p>रामप्रयुक्तश्च पुनः स्वभर्तृणा।<br>
पुनर्महेन्द्रे कपिभिश्च नोदितः।<br>
गन्तुं प्रचक्रे मतिमञ्जनीसुतः।<br>
समुद्र मुत्तीर्य निशाचरालयम् १६७</p>
<p>इति श्रीनरसिंहपुराणे रामप्रादुर्भावे पञ्चाशोऽध्यायः ५०</p>
<p>।<br>
एकपञ्चाशोऽध्यायः।<br>
मार्कण्डेय उवाच।<br>
स तु रावणनीतायाः सीतायाः परिमार्गणम्।<br>
इयेष पदमन्वेष्टुं चारणाचरिते पथि १</p>
<p>अञ्जलिं प्राङ्मुखं कृत्वा सगणायात्मयोनये।<br>
मनसाऽऽवन्द्य रामं च लक्ष्मणं च महारथम् २</p>
<p>सागरं सरितश्चैव प्रणम्य शिरसा कपिः।<br>
ज्ञातींश्चैव परिष्वज्य कृत्वा चैव प्रदक्षिणाम् ३</p>
<p>अरिष्टं गच्छ पन्थानं पुण्यवायुनिषेवितम्।<br>
पुनरागमनायेति वानरैरभिपूजितः ४</p>
<p>अञ्जसा स्वं तथा वीर्यमाविवेशाथ वीर्यवान्।<br>
मार्गमालोकयन् दूरादूर्ध्वं प्रणिहितेक्षणः ५</p>
<p>सम्पूर्णमिव चात्मानं भावयित्वा महाबलः।<br>
उत्पपात गिरेः शृङ्गान्निष्पीड्य गिरिमम्बरम् ६</p>
<p>पितृर्मार्गेण यातस्य वायुपुत्रस्य धीमतः।<br>
रामकार्यपरस्यास्य सागरेण प्रचोदितः ७</p>
<p>विश्रामार्थं समुत्तस्थौ मैनाको लवणोदधेः।<br>
तं निरीक्ष्य निपीड्याथ रयात्सम्भाष्य सादरम् ८</p>
<p>उत्पतंश्च वने वीरः सिंहिकास्यं महाकपिः।<br>
आस्यप्रान्तं प्रविश्याथ वेगेनान्तर्विनिस्सृतः ९</p>
<p>निस्सृत्य गतवाञ्शीघ्रं वायुपुत्रः प्रतापवान्।<br>
लङ्घयित्वा तु तं देशं सागरं पवनात्मजः १०</p>
<p>त्रिकूटशिखरे रम्ये वृक्षाग्रे निपपात ह।<br>
तस्मिन् स पर्वतश्रेष्ठे दिनं नीत्वा दिनक्षये ११</p>
<p>सन्ध्यामुपास्य हनुमान् रात्रौ लङ्कां शनैर्निशि।<br>
लङ्काभिधां विनिर्जित्य देवतां प्रविवेश ह १२</p>
<p>लङ्कामनेकरत्नाढ्यां बह्वाश्चर्यसमन्विताम्।<br>
राक्षसेषु प्रसुप्तेषु नीतिमान् पवनात्मजः १३</p>
<p>रावणस्य ततो वेश्म प्रविवेशाथ ऋद्धिमत्।<br>
शयानं रावणं दृष्ट्वा तल्पे महति वानरः १४</p>
<p>नासापुटैर्घोरकारैर्विशिद्भिर्वायुमोचकैः।<br>
तथैव दशभिर्वक्त्रैर्दंष्ट्रोपेतैस्तु संयुतम् १५</p>
<p>स्त्रीसहस्थैस्तु दृष्ट्वा तं नानाभरणभूषितम्।<br>
तस्मिन् सीतामदृष्ट्वा तु रावणस्य गृहे शुभे १६</p>
<p>तथा शनानं स्वगृहे राक्षसानां च नायकम्।<br>
दुःखितो वायुपुत्रस्तु सम्पातेर्वचनं स्मरन् १७</p>
<p>अशोकवनिकां प्राप्तो नानापुष्पसमन्विताम्।<br>
जुष्टां मलयजातेन चन्दनेन सुगन्धिता १८</p>
<p>प्रविश्य शिंशपावृक्षमाश्रितां जनकात्मजाम्।<br>
रामपत्नी समद्रा क्षीद् राक्षसीभिः सुरक्षिनाम् १९</p>
<p>अशोकवृक्षमारुह्य पुष्पितं मधुपल्लवम्।<br>
आसाञ्चक्रे हरिस्तत्र सेयं सीतेति संस्मरन् २०</p>
<p>सीतां निरीक्ष्य वृक्षाग्रे यावदास्तेऽनिलात्मजः।<br>
स्त्रीभिः परिवृतस्तत्र रावणस्तावदागतः २१</p>
<p>आगत्य सीतां प्राहाथ प्रिये मां भज कामुकम्।<br>
भूषिता भव वैदेहि त्यज रामागतं मनः १२२</p>
<p>इत्येवं भाषमाणं तमन्तर्धाय तृणं ततः।<br>
प्राह वाक्यं शनैः सीता कम्पमानाथ रावणम् २३</p>
<p>गच्छ रावण दुष्ट त्वं परदारपरायण।<br>
अचिराद्रा मबाणास्ते पिवन्तु रुधिरं रणे २४</p>
<p>तथेयुक्तो भर्त्सितश्च राक्षसीराह राक्षसः।<br>
द्विमासाभ्यन्तरे चैनां वशीकुरुत मानुषीम् २५</p>
<p>यदि नेच्छति मां सीता ततः खादत मानुषीम्।<br>
इत्युक्त्वा गतवान् दुष्टो रावणः स्वं निकेतनम् २६</p>
<p>ततो भयेन तां प्राहू राक्षस्यो जनकात्मजाम्।<br>
रावणं भज कल्याणि सघनं सुखिनी भव २७</p>
<p>इत्युक्ता प्राह ताः सीता राघवोऽलघुविक्रमः।<br>
निहत्य रावणं युद्धे सगणं मां नयिष्यति २८</p>
<p>नाहमन्यस्य भार्या स्यामृते रामं रघूत्तमम्।<br>
स ह्यागत्य दशग्रीवं हत्वा मां पालयिष्यति २९</p>
<p>इत्याकर्ण्य वचस्तस्या राक्षस्यो ददृशुर्भयम्।<br>
हन्यतां हन्यतामेषा भक्ष्यतां भक्ष्यतामियम् ३०</p>
<p>ततस्तास्त्रिजटा प्राह स्वप्ने दृष्टमनिन्दिता।<br>
शृणुध्वं दुष्टराक्षस्यो रावणस्य विनाशनः ३१</p>
<p>रक्षोभिः सह सर्वैस्तु रावणस्य मृतिप्रदः।<br>
लक्ष्मणेन सह भ्रात्रा रामस्य विजयप्रदः ३२</p>
<p>स्वप्नः शुभो मया दृष्टः सीतायाश्च पतिप्रदः।<br>
त्रिजटावाक्यमाकर्ण्य सीतापार्श्वं विसृज्य ताः ३३</p>
<p>राक्षस्यस्ता ययुः सर्वाः सीतामाहाञ्जनीसुतः।<br>
कीर्तयन् रामवृत्तान्तं सकलं पवनात्मजः ३४</p>
<p>तस्यां विश्वासमानीय दत्त्वा रामाङ्गुलीयकम्।<br>
सम्भाष्य लक्षणं सर्वं रामलक्ष्मणयोस्ततः ३५</p>
<p>महत्या सेनया युक्तः सुग्रीवः कपिनायकः।<br>
तेन सार्धमिहागत्य रामस्तव पति प्रभुः ३६</p>
<p>लक्ष्मणश्च महावीरो देवरस्ते शुभानने।<br>
रावणं सगणं हत्वा त्वामितोऽऽदाय गच्छति ३७</p>
<p>इत्युक्ते सा तु विश्वस्ता वायुपुत्रमथाब्रवीत्।<br>
कथमत्रागतो वीर त्वमुत्तीर्य महोदधिम् ३८</p>
<p>इत्याकर्ण्य वचस्तस्याः पुनस्तामाह वानरः।<br>
गोष्पदवन्मयोत्तीर्णः समुद्रो ऽयं विरानने ३९</p>
<p>जपतो रामरामेति सागरो गोष्पदायते।<br>
दुःखमग्नासि वैदेहि स्थिरा भव शुभानने ४०</p>
<p>क्षिप्रं पश्यहि रामं त्वं सत्यमेतद्ब्रवीमि ते।<br>
इत्याश्वास्य सतीं सीतां दुःखितां जनकामजाम् ४१</p>
<p>ततश्चूडामणि प्राप्य श्रुत्वा काकपराभवम्।<br>
नत्वा तां प्रस्थितो वीरो गन्तुं कृतमतिः कपिः ४२</p>
<p>ततो विमृश्य तद्भङ्क्त्वा क्रीडावनमशेषतः।<br>
तोरणस्थो नुनादोच्चै रामो जयति वीर्यवान् ४३</p>
<p>अनेकान् राक्षसान् हत्वा सेनाः सेनापतींश्च सः।<br>
तदा त्वक्षकुमारं तु हत्वा रावणसैनिकम् ४४</p>
<p>साश्वं ससारथिं हत्वा इन्द्र जित्तं गृहीतवान्।<br>
रावणस्य पुरः स्थित्वा रामं सङ्कीर्त्य लक्ष्मणम् ४५</p>
<p>सुग्रीवं च महावीर्यं दग्ध्वा लङ्कामशेषतः।<br>
निर्भर्त्स्य रावणं दुष्टं पुनः सम्भाष्य जानकीम् ४६</p>
<p>भूयः सागरमुत्तीर्य ज्ञातीनासाद्य वीर्यवान्।<br>
सीतादर्शनमावेद्य हनूमांश्चैव पूजितः ४७</p>
<p>वानरैः सार्धमागत्य हनुमान्मधुवनं महत्।<br>
निहत्य रक्षपालांस्तु पाययित्वा च तन्मधु ४८</p>
<p>सर्वे दधिमुखं पात्य हर्षितो हरिभिः सह।<br>
खमुत्पत्य च सम्प्राप्य रामलक्ष्मणपादयोः ४९</p>
<p>नत्वा तु हनुमांस्तत्र सुग्रीवं च विशेषतः।<br>
आदितः सर्वमावेद्य समुद्र तरणादिकम् ५०</p>
<p>कथयामास रामाय सीता दृष्टा मयेति वै।<br>
अशोकवनिकामध्ये सीता देवो सुदुःखिता ५१</p>
<p>राक्षसीभिः परिवृता त्वां स्मरन्ती च सर्वदा।<br>
अश्रुपूर्णमुखी दीना तव पत्नी वरानना ५२</p>
<p>शीलवृत्तसमायुक्ता तत्रापि जनकात्मजा।<br>
सर्वत्रान्वेषमाणेन मया दृष्टा पतिव्रता ५३</p>
<p>मया सम्भाषिता सीता विश्वस्ता रघुनन्दन।<br>
अलङ्कारश्च सुमणिस्तया ते प्रेषितः प्रभो ५४</p>
<p>इत्युक्त्वा दत्तवांस्तस्मै चूडामणिमनुत्तमम्।<br>
इदं च वचनं तुभ्यं पत्न्या सम्प्रेषितं शृणु ५५</p>
<p>चित्रकूटे मदङ्के तु सुप्ते त्वयि महाव्रत।<br>
वायसाभिभवं राजस्तत्किल स्मर्तुमर्हसि ५६</p>
<p>अल्पापराधे राजेन्द्र त्वया बलिभुजि प्रभो।<br>
यत्कृतं तन्न कर्तुं च शक्यं देवासुरैरपि ५७</p>
<p>ब्रह्मास्त्रं तु तदोत्सृष्टं रावणं किं न जेष्यसि।<br>
इत्येवमादि बहुशः प्रोक्त्वा सीता रुरोद ह।<br>
एवं तु दुःखिता सीता तां मोक्तुं यत्नमाचर ५८</p>
<p>इत्येवमुक्ते पवनात्मजेन।<br>
सीतावचस्तच्छुभभूषणं च।<br>
श्रुत्वा च दृष्ट्वा च रुरोद रामः।<br>
कपिं समालिङ्ग्य शनैः प्रतस्थे ५९</p>
<p>इति श्रीनरसिंहपुराणे रामप्रादुर्भावे एकपञ्चासोऽध्यायः ५१</p>
<p>।<br>
द्विपञ्चाशोऽध्यायः।<br>
मार्कण्डेय उवाच।<br>
इति श्रुत्वा प्रियावार्तां वायुपुत्रेण कीर्तिताम्।<br>
रामो गत्वा समुद्रा न्तं वानरैः सह विस्तृतैः १</p>
<p>सागरस्य तटे रम्ये तालीवनविराजिते।<br>
सुग्रीवो जाम्बवांश्चाथ वनरैरतिहर्षितैः २</p>
<p>सङ्ख्यातीतैवृतः श्रीमान्नक्षत्रैरिव चन्द्र माः।<br>
अनुजेन च धीरेण वीक्ष्य तस्यौ सरित्पतिम् ३</p>
<p>रावणेनाथ लङ्कायां स सूक्तौ भर्त्सितोऽनुजः।<br>
विभीषणो महाबद्धिः शास्त्रज्ञैर्मन्त्रिभिः सह ४</p>
<p>नरसिंहे महादेवे श्रीधरे भक्तवत्सले।<br>
एवं रामेऽचलां भक्तिमागत्य विनयात्तदा ५</p>
<p>कृताञ्जलिरुवाचेदं राममक्लिष्टकारिणम्।<br>
राम राम महाबाहो देवदेव जनार्दन ६</p>
<p>विभीषणोऽस्मि मां रक्ष अहं ते शरणं गतः।<br>
इत्युक्त्वा निपपाताथ प्राञ्जली रामपादयोः ७</p>
<p>विदितार्थोऽथ रामस्तु तमुत्थाप्य महामतिम्।<br>
समुद्र तोयैस्तं वीरमभिषिच्य विभीषणम् ८</p>
<p>लङ्काराज्यं तवैवेति प्रोक्तः सम्भाष्य तस्थिवान्।<br>
ततो विभीषणेनोक्तं त्वं विष्णुर्भुवनेश्वरः ९</p>
<p>अब्धिर्ददातु मार्गं ते देव तं याचयामहे।<br>
इत्युक्तो वानरैः सार्धं शिश्ये तत्र स राघवः १०</p>
<p>सुप्ते रामे गतं तत्र त्रिरात्रममितद्युतौ।<br>
ततः क्रुद्धो जगन्नाथो रामो राजीवलोचनः ११</p>
<p>संशोषणमपां कर्तुमस्त्रमाग्नेयमाददे।<br>
तदोत्याय वचः प्राहः लक्ष्मणश्च रुषान्वितम् १२</p>
<p>क्रोधस्ते लयकर्ता हि एनं जहि महामते।<br>
भूतानां रक्षगार्थाय अवतारस्त्वया कृतः १३</p>
<p>क्षन्तव्यं देवदेवेश इत्युक्त्वा धृतवान् शरम्।<br>
ततो रात्रित्रये याते क्रुद्धं राममवेक्ष्य सः १४</p>
<p>आग्नेयास्त्राच्च सन्त्रस्तः सागरोऽभ्येत्य मूर्तिमान्।<br>
आह रामं महादेवं रक्ष मामपकारिणम् १५</p>
<p>मार्गो दत्तो मया तेऽद्य कुशलः सेतुकर्मणि।<br>
नलश्च कथितो वीरस्तेन कारय राघव १६</p>
<p>यावदिष्टं तु विस्तीर्णं सेतुबन्धनमुत्तमम्।<br>
ततो नलमुखैरन्यैर्वानरैरमितौजसैः १७</p>
<p>बन्धयित्वा महासेतुं तेन गत्वा स राघवः।<br>
सुवेलाख्यं गिरिं प्राप्तः स्थितोऽसौ वानरैर्वृतः १८</p>
<p>हर्म्यस्थलस्थितं दुष्टं रावणं वीक्ष्य चाङ्गदः।<br>
रामादेशादथोत्प्लुत्य दूतकर्मसु तत्परः १९</p>
<p>प्रादात्पादप्रहारं तु रोषाद्रा वणमूर्धनि।<br>
विस्मितं तैः सुरगणैर्वीक्षितः सोऽतिवीर्यवान् २०</p>
<p>साधयित्वा प्रतिज्ञां तां सुवेलं पुनरागतः।<br>
ततो वानरसेनाभिः सङ्ख्यातीताभिरच्युतः २१</p>
<p>रुरोध रावणपुरीं लङ्कां तत्र प्रतापवान्।<br>
रामः समन्तादालोक्य प्राह लक्ष्मणमन्तिके २२</p>
<p>तीर्णोऽर्णवः कबलितेव कपीश्वरस्य।<br>
सेनाभटैर्झटिति राक्षसराजधानी।<br>
यत्पौरुषोचितमिहाङ्कुरितं मया तद्।<br>
दैवस्य वश्यमपरं धनुषोऽथ वास्य २३</p>
<p>लक्ष्मणः प्राह&ndash;कातरजनमनोऽबलम्बिना किं दैवेन।<br>
यावल्ललाटशिखरं भ्रुकुटिर्न याति।<br>
यावन्न कार्मुकशिखामधिरोहति ज्या ॥<br>
तावन्निशाचरपतेः पटिमानमेतु।<br>
त्रैलोक्यमूलविभुजेषु भुजेषु दर्पः २४</p>
<p>तदा लक्ष्मणः रामस्य कर्णे लगित्वा पितृवधवैरस्मरणे अथ।<br>
तद्भक्तिवीर्यपरीक्षणाय लक्षणविज्ञानायादिश्यतामङ्गदाय दूत्यम् ॥<br>
रामः साधु इति भणित्वा अङ्गदं सबहुमानमवलोक्य आदिशति २५</p>
<p>अङ्गद -पिता ते यद्वाली बलिनि दशकण्ठे कलितवान्न शक्तास्तद्वक्तुं वयमपि मुदा तेन पुलकः ॥<br>
स एव त्वं व्यावर्त्तयसि तनुजत्वेन पितृतां।<br>
ततः किं वक्तव्यं तिलकयति सृष्टार्थपदवीम् २६</p>
<p>अङ्गदो मौलिमण्डलमिलत्करयुगलेन प्रणम्य यदाज्ञापयति।<br>
देवः । अवधार्यताम् २७</p>
<p>किं प्राकारविहारतोरणवतीं लङ्कामिहैवानये।<br>
किं वा सैन्यमहं द्रुतं रघुपते तत्रैव सम्पादये ॥<br>
अत्यल्पं कुलपर्वतैरविरलैर्बध्नामि वा सागरं।<br>
देवादेशय किं करोमि सकलं दोर्द्दण्डसाध्यं मम २८</p>
<p>श्रीरामस्तद्वचनगात्रेणैव तद्भक्तिं सामर्थ्यं चावेक्ष्य वदति २९</p>
<p>अज्ञानादथवाधिपत्यरभसा वास्मत्परोक्षे हृता।<br>
सीतेयं प्रविमुच्यतामिति वचो गत्वा दशास्यं वद ॥<br>
नो चेल्लक्ष्मणमुक्तमार्गणगणच्छेदोच्छलच्छोणितच्छत्रच्छन्नदिगन्तमन्तकपुरीं पुत्रैर्वृतो यास्यसि ३०</p>
<p>अङ्गदः ३१<br>
देव -सन्धौ वा विग्रहे वापि मयि दूते दशाननी ॥<br>
अक्षता वाक्षता वापि क्षितिपीठे लुठिष्यति ३२</p>
<p>तदा श्रीरामचन्द्रे ण प्रशस्य प्रहितोऽङ्गदः।<br>
उक्तिप्रत्युक्तिचातुर्यैः पराजित्यागतो रिपुम् ३३</p>
<p>राघवस्य बलं ज्ञात्वा चारैस्तदनुजस्य च।<br>
वानराणां च भीतोऽपि निर्भीरिव दशाननः ३४</p>
<p>लङ्कापुरस्य रक्षार्थमादिदेश स राक्षसान्।<br>
आदिश्य सर्वतो दिक्षु पुत्रानाह दशाननः ३५</p>
<p>धूम्राक्षं धूम्रपानं च राक्षसा यात मे पुरीम्।<br>
पाशैर्बध्नीत तौ मर्त्यौ अमित्रान्तकवीर्यवान्।<br>
कुम्भकर्णोऽपि मद्भ्राता तुर्यनादैः प्रबोधितः ३६</p>
<p>राक्षसाश्चैव सन्दिष्टा रावणेन महाबलाः।<br>
तस्याज्ञां शिरसाऽऽदाय युयुधुर्वानरैः सह ३७</p>
<p>युध्यमाना यथाशक्त्या कोटिसङ्ख्यास्तु राक्षसाः।<br>
वानरैर्निधनं प्राप्ताः पुनरन्यान् यथाऽऽदिशत् ३८</p>
<p>पूर्वद्वारे दशग्रीवो राक्षसानमितौजसः।<br>
ते चापि युध्य हरिभिर्नीलाद्यैर्निधनं गताः ३९</p>
<p>अथ दक्षिणदिग्भागे रावणेन नियोजिताः।<br>
ते सर्वे वानरवरैर्दारितास्तु यमं गताः ४०</p>
<p>पश्चिमेऽङ्गदमुख्यैश्च वानरैरतिगर्वितैः।<br>
राक्षसाः पर्वताकाराः प्रापिता यमसादनम् ४१</p>
<p>तदुत्तरे तु दिग्भागे रावणेन निवेशिताः।<br>
पेतस्ते राक्षसाः क्रूरा मैन्दाद्यैर्वानरैर्हताः ४२</p>
<p>ततो वानरसङ्घास्तु लङ्काप्राकारमुच्छ्रितम्।<br>
उत्प्लुत्याभ्यन्तरस्थांश्च राक्षसान् बलदर्पितान् ४३</p>
<p>हत्वा शीघ्रं पुनः प्राप्ताः स्वसेनामेव वानराः।<br>
एवं हतेषु सर्वेषु राक्षसेषु दशाननः ४४</p>
<p>रोदमानासु तत्स्त्रीषु निर्गतः क्रोधमूर्च्छितः।<br>
द्वारे स पश्चिमे वीरो राक्षसैर्बहुभिर्वृतः ४५</p>
<p>क्वासौ रामेति च वदन् धनुष्पाणिः प्रतापवान्।<br>
रथस्थः शरवर्षं च विसृजन् वानरेषु सः ४६</p>
<p>ततस्तद्बाणच्छिन्नाङ्गा वानरा दुद्रुवुस्तदा।<br>
पलायमानांस्तान् दृष्ट्वा वानरान् राघवस्तदा ४७</p>
<p>कस्मात्तु वानरा भग्नाः किमेषां भयमागतम्।<br>
इति रामवचः श्रुत्वा प्राह वाक्यं विभीषणः ४८</p>
<p>शृणु राजन्महाबाहो रावणो निर्गतोऽधुना।<br>
तद्बाणछिन्ना हरयः पलायन्ते महामते ४९</p>
<p>इत्युक्तो राघवस्तेन धनुरुद्यम्य रोषितः।<br>
ज्याधोषतलघोषाभ्यां पूरयामास खं दिशः ५०</p>
<p>युयुधे रावणेनाथ रामः कमललोचनः।<br>
सुग्रीवो जाम्बवांश्चैव हनूमानङ्गदस्तथा ५१</p>
<p>विभीषणो वानराश्च लक्ष्मणश्चापि वीर्यवान्।<br>
उपेत्य रावणीं सेनां वर्षन्तीं सर्वसायकान् ५२</p>
<p>हस्त्यश्वरथसंयुक्तां ते निजध्नुर्महाबलाः।<br>
रामरावणयोर्युद्धमभूत् तत्रापि भीषणम् ५३</p>
<p>रावणेन विसृष्टानि शस्त्रास्त्राणि च यानि वै।<br>
तानि छित्त्वाथ शस्त्रैस्तु राघवश्च महाबलः ५४</p>
<p>शरेण सारथिं हत्वा दशभिश्च महाहयान्।<br>
रावणस्य धनुश्छित्त्वा भल्लेनैकेन राघवः ५५</p>
<p>मुकुटं पञ्चदशभिश्छित्त्वा तन्मस्तकं पुनः।<br>
सुवर्णपुङ्खैर्दशभिः शरैर्विव्याध वीर्यवान् ५६</p>
<p>तदा दशास्यो व्यथितो रामबाणैर्भृशं तदा।<br>
विवेश मन्त्रिभिर्नीतः स्वपुरीं देवमर्दकः ५७</p>
<p>बोधितस्तूर्यनादैस्तु गजयूथक्रमैः शनैः।<br>
पुनः प्राकारमुल्लङ्घ्य कुम्भकर्णो विनिर्गतः ५८</p>
<p>उत्तुङ्गस्थूलदेहोऽसौ भीमदृष्टिर्महाबलः।<br>
वानरान् भक्षयन् दुष्टो विचचार क्षुधान्वितः ५९</p>
<p>तं दृष्ट्वोत्पत्य सुग्रीवः शूलेनोरस्यताडयत्।<br>
कर्णद्वयं कराभ्यां तुच्छित्त्वा वक्रेण नासिकाम् ६०</p>
<p>सर्वतो युध्यमानांश्च रक्षोनाथान् रणेऽधिकान्।<br>
राघवो घातयित्वा तु वानरेन्द्रै ः! समन्ततः ६१</p>
<p>चकर्त विशिखैस्तीक्ष्णैः कुम्भकर्णस्य कन्धराम्।<br>
विजित्येन्द्र जितं साक्षाद्गरुडेनागतेन सः ६२</p>
<p>रामो लक्ष्मणसंयुक्तः शुशुभे वानरैर्वृतः।<br>
व्यर्थं गते चेन्द्र जिति कुम्भकर्णे निपातिते ६३</p>
<p>लङ्कानाथस्ततः क्रुद्धः पुत्रं त्रिशिरसं पुनः।<br>
अतिकायमहाकायौ देवान्तकनरान्तकौ ६४</p>
<p>यूयं हत्वा तु पुत्राद्या तौ नरौ युधि निध्नत।<br>
तान्नियुज्य दशग्रीवः पुत्रानेवं पुनर्ब्रवीत् ६५</p>
<p>महोदरमहापार्श्वौ सार्धमेतैर्महाबलैः।<br>
सङ्ग्रामेऽस्मिन् रिपून् हन्तुं युवां व्रजतमुद्यतौ ६६</p>
<p>दृष्ट्वा तानागतांश्चैव युध्यमानान् रणे रिपून्।<br>
अनयल्लक्ष्मणः षड्भिः शरैस्तीक्ष्णैर्यमालयम् ६७</p>
<p>वानराणां समूहश्च शिष्टांश्च रजनीचरान्।<br>
सुग्रीवेण हतः कुम्भो राक्षसो बलदर्पितः ६८</p>
<p>निकुम्भो वायुपुत्रेण निहतो देवकण्टकः।<br>
विरूपाक्षं युध्यमानं गदया तु विभीषणः ६९</p>
<p>भीममैन्दौ च श्वपतिं वानरेन्द्रौ निजघ्नतुः।<br>
अङ्गदो जाम्बवांश्चाथ हरयोऽन्यान्निशाचरान् ७०</p>
<p>युध्यमानस्तु समरे महालक्षं महाचलम्।<br>
जघान रामोऽथ रणे बाणवृष्टिकरं नृप ७१</p>
<p>इन्द्र जिन्मन्त्रलब्धं तु रथमारुह्य वै पुनः।<br>
वानरेषु च सर्वेषु शरवर्षं ववर्ष सः ७२</p>
<p>रात्रौ तद्बाणभिन्नं तु बलं सर्वं च राघवम्।<br>
निश्चेष्टमखिलं दृष्ट्वा जाम्बवत्प्रेरितस्तदा ७३</p>
<p>वीर्यादौषधमानीय हनूमान् मारुतात्मजः।<br>
भूम्यां शयानमुत्थाप्य रामं हरिगणांस्तथा ७४</p>
<p>तैरेव वानरैः सार्धं ज्वलितोल्काकरैर्निशि।<br>
दाहयामास लङ्कां तां हस्त्यश्वरथरक्षसाम् ७५</p>
<p>वर्षन्तं शरजालानि सर्वदिक्षु घनो यथा।<br>
स भ्रात्रा मेघनादं तं घातयामास राघवः ७६</p>
<p>घातितेष्वथ रक्षस्सु पुत्रमित्रादिबन्धुषु।<br>
कारितेष्वथ विघ्नेषु होमजप्यादिकर्मणाम् ७७</p>
<p>ततः क्रुद्धो दशग्रीवो लङ्काद्वारो विनिर्गतः।<br>
क्वासौ राम इति ब्रूते मानुषस्तापसाकृतिः ७८</p>
<p>योद्धा कपिबलीत्युच्चैर्व्याहरद्रा क्षसाधिपः।<br>
वेगवद्भिर्विनीतैश्च अश्वैश्चित्ररथे स्थितः ७९</p>
<p>अथायान्तं तु तं दृष्ट्वा रामः प्राह दशाननम्।<br>
रामोऽहमत्र दुष्टात्मन्नेहि रावणं मां प्रति ८०</p>
<p>इत्युक्ते लक्ष्मणः प्राह रामं राजीवलोचनम्।<br>
अनेन राक्षसा योत्स्ये त्वं तिष्ठेति महाबलः ८१</p>
<p>ततस्तु लक्ष्मणो गत्वा रुरोध शरवृष्टिभिः।<br>
विंशद्बाहुविसृष्टैस्तु शस्त्रास्त्रैर्लक्ष्मणं युधि ८२</p>
<p>रुरोध स दशग्रीवः तयोर्युद्धमभून्महत्।<br>
देवा व्योम्नि विमानस्था वीक्ष्य तस्थुर्महाहवम् ८३</p>
<p>ततो रावणशस्त्राणिच्छित्त्वा स्वैस्तीक्ष्णसायकैः।<br>
लक्ष्मणः सारथिं हत्वा तस्याश्वानपि भल्लकैः ८४</p>
<p>रावणस्य धनुश्छित्त्वा ध्वजं च निशितैः शरैः।<br>
वक्षःस्थलं महावीर्यो विव्याध परवीरहा ८५</p>
<p>ततो रथान्निपत्याधः क्षिप्रं राक्षसनायकः।<br>
शक्तिं जग्राह कुपितो घण्टानादविनादिनीम् ८६</p>
<p>अग्निज्वालाज्वलज्जिह्वां महोल्कासदृशद्युतिम्।<br>
दृढमुष्ट्या तु निक्षिप्ता शक्तिः सा लक्ष्मणोरसि ८७</p>
<p>विदार्यान्तःप्रविष्टाथ देवास्त्रस्तास्ततोऽम्बरे।<br>
लक्ष्मणं पतितं दृष्ट्वा रुदद्भिर्वानरेश्वरैः ८८</p>
<p>दुःखितः शीघ्रमागम्य तत्पार्श्वं प्राह राघवः।<br>
क्व गतो हनुमान् वीरो मित्रो मे पवनात्मजः ८९</p>
<p>यदि जीवति मे भ्राता कथञ्चित्पतितो भुवि।<br>
इत्युक्ते हनुमान् राजन् वीरो विख्यातपौरुषः ९०</p>
<p>बद्ध्वाञ्जलिं बभाषेदं देह्यनुज्ञां स्थितोऽस्मि भोः।<br>
रामः प्राह महावीर विशल्यकरणी मम ९१</p>
<p>अनुजं विरुजं शीघ्रं कुरु मित्र महाबल।<br>
ततो वेगात्समुत्पत्य गत्वा द्रो णगिरिं कपिः ९२</p>
<p>बद्ध्वा च शीघ्रमानीय लक्ष्मणं नीरुजं क्षणात्।<br>
चकार देवदेवेशं पश्यतां राघवस्य च ९३</p>
<p>ततः क्रुद्धो जगन्नाथो रामः कमललोचनः।<br>
रावणस्य बलं शिष्टं हस्त्यश्वरथराक्षसम् ९४</p>
<p>हत्वा क्षणेन रामस्तु तच्छरीरं तु सायकैः।<br>
तीक्ष्णैर्जर्जरितं कृत्वा तस्थिवान् वानरैर्वृतः ९५</p>
<p>अस्तचेष्टो दशग्रीवः सञ्ज्ञां प्राप्य शनैः पुनः।<br>
उत्थाय रावणः क्रुद्धः सिंहनादं ननाद च ९६</p>
<p>तन्नादश्रवणैर्व्योम्नि वित्रस्तो देवतागणः।<br>
एतस्मिन्नेव काले तु रामं प्राप्य महामुनिः ९७</p>
<p>रावणे बद्धवैरस्तु अगस्त्यो वै जयप्रदम्।<br>
आदित्यहृदयं नाम मन्त्रं प्रादाज्जयप्रदम् ९८</p>
<p>रामोऽपि जप्त्वा तन्मन्त्रमगस्त्योक्तं जयप्रदम्।<br>
तद्दत्तं वैष्णवं चापमतुलं सद्गुणं दृढम् ९९</p>
<p>पूजयित्वा तदादाय सज्यं कृत्वा महाबलः।<br>
सौवर्णपुङ्खैस्तीक्ष्णैस्तु शरैर्मर्मविदारणैः १००</p>
<p>युयुधे राक्षसेन्द्रे ण रघुनाथः प्रतापवान्।<br>
तयोस्तु युध्यतोस्तत्र भीमशक्त्योर्महामते १०१</p>
<p>परस्परविसृष्टस्तु व्योम्नि संवर्द्धितोऽनलः।<br>
समुत्थितो नृपश्रेष्ठ रामरावणयोर्युधि १०२</p>
<p>सङ्गरे वर्तमाने तु रामो दाशरथिस्तदा।<br>
पदातिर्युयुधे वीरो रामोऽनुक्तपराक्रमः १०३</p>
<p>सहस्राश्वयुतं दिव्यं रथं मातलिमेव च।<br>
प्रेषयामास देवेन्द्रो महान्तं लोकविश्रुतम् १०४</p>
<p>रामस्तं रथमारुह्य पूज्यमानः सुरोत्तमैः।<br>
मातल्युक्तोपदेशस्तु रामचन्द्र ः! प्रतापवान् १०५</p>
<p>ब्रह्मदत्तवरं दुष्टं ब्रह्मास्त्रेण दशाननम्।<br>
जघान वैरिणं क्रूरं रामदेवः प्रतापवान् १०६</p>
<p>रामेण निहते तत्र रावणे सगणे रिपौ।<br>
इन्द्रा द्यां देवताः सर्वाः परस्परमथाब्रुवन् १०७</p>
<p>रामो भूत्वा हरिर्यस्मादस्माकं वैरिणं रणे।<br>
अन्यैरवध्यमप्येनं जघान युधि रावणम् १०८</p>
<p>तस्मात्तं रामनामानमनन्तमपराजितम्।<br>
पूजयामोऽवतीर्यैनमित्युक्त्वा ते दिवौकसः १०९</p>
<p>नानाविमानैः श्रीमद्भिरवतीर्य महीतले।<br>
रुद्रे न्द्र वसुचन्द्रा द्या विधातारं सनातनम् ११०</p>
<p>विष्णुं जिष्णुं जगन्मूर्तिं सानुजं राममव्ययम्।<br>
तं पूजयित्वा विधिवत्परिवार्योपतस्थिरे १११</p>
<p>रामोऽयं दृश्यतां देवा लक्ष्मणोऽयं व्यवस्थितः।<br>
सुग्रीवो रविपुत्रोऽयं वायुपुत्रोऽयमास्थितः ११२</p>
<p>अङ्गदाद्या इमे सर्वे इत्यूचुस्ते दिवौकसः।<br>
गन्धामोदितदिक्पाला भ्रमरालिपदानुसा ११३</p>
<p>देवस्त्रीकरनिर्मुक्ता राममूर्धनि शोभिता।<br>
पपात पुष्पवृष्टिस्तु लक्ष्मणस्य च मूर्धनि ११४</p>
<p>ततो ब्रह्मा समागत्य हंसयानेन राघवम्।<br>
अमोघाख्येन स्तोत्रेण स्तुत्वा राममवोचत ११५</p>
<p>ब्रह्मोवाच।<br>
त्वं विष्णुरादिर्भूतानामनन्तो ज्ञानदृक्प्रभुः।<br>
त्वमेव शाश्वतं ब्रह्म वेदान्ते विदितं परम् ११६</p>
<p>त्वया यदद्य निहतो रावणो लोकरावणः।<br>
तदाश्रु सर्वलोकानां देवानां कर्म साधितम् ११७</p>
<p>इत्युक्ते पद्मयोनौ तु शङ्करः प्रीतिमास्थितः।<br>
प्रणम्य रामं तस्मै तं भूयो दशरथं नृपम् ११८</p>
<p>दर्शयित्वा गतो देवः सीता शुद्धेति कीर्तयन्।<br>
ततो बाहुबलप्राप्तं विमानं पुष्पकं शुभम् ११९</p>
<p>पूतामारोप्य सीतां तामादिष्टः पवनात्मजः।<br>
ततस्तु जानकीं देवीं विशोकां भूषणान्विताम् १२०</p>
<p>वन्दितां वानरेन्द्रै स्तु सार्धं भ्राता महाबलः।<br>
प्रतिष्ठाप्य महादेवं सेतुमध्ये स राघवः १२१</p>
<p>लब्धवान् परमां भक्तिं शिवे शम्भोरनुग्रहात्।<br>
रामेश्वर इति ख्यातो महादेवः पिनाकधृक् १२२</p>
<p>तस्य दर्शनमात्रेण सर्वहत्यां व्यपोहति।<br>
रामस्तीर्णप्रतिज्ञोऽसौ भरतासक्तमानसः १२३</p>
<p>ततोऽयोध्यां पुरीं दिव्यां गत्वा तस्यां द्विजोत्तमैः।<br>
अभिषिक्तो वसिष्ठाद्यैर्भरतेन प्रसादितः।<br>
अकरोद्धर्मतो राज्यं चिरं रामः प्रतापवान् १२४</p>
<p>यज्ञादिकं कर्म निजं च कृत्वा।<br>
पौरैस्तु रामो दिवमारुरोह ॥<br>
राजन्मया ते कथितं समासतो।<br>
रामस्य भूम्यां चरितं महात्मनः।<br>
इदं सुभक्त्या पठतां च शृण्वतां।<br>
ददाति रामः स्वपदं जगत्पतिः १२५</p>
<p>इति श्रीनरसिंहपुराणे रामप्रादुर्भावे द्विपञ्चाशोऽध्यायः ५२</p>
<p>।<br>
त्रिपञ्चाशोऽध्यायः।<br>
मार्कण्डेय उवाच।<br>
अतः परं प्रवक्ष्यामि प्रादुर्भावद्वयं शुभम्।<br>
तृतीयस्य तु रामस्य कृष्णस्य तु सामसतः १</p>
<p>पुरा ह्यसुरभारार्ता महो प्राह नृपोत्तम।<br>
आसीनं देवमध्ये तु ब्रह्माणं कमलासनम् २</p>
<p>देवासुरे हता ये तु विष्णुना दैत्यदानवाः।<br>
ते सर्वे क्षत्रिया जाताः कंसाद्याः कमलोद्भव ३</p>
<p>तद्भूरिभारसम्प्राप्ता सीदन्ती चतुरानन।<br>
मम तद्भारहानिः स्याद्यथा देव तथा कुरु ४</p>
<p>तयैवमुक्तो ब्रह्माथ देवैः सह जगाम ह।<br>
क्षीरोदस्योत्तरं कूलं विष्णुं भक्तिविबोधितम् ५</p>
<p>तत्र गत्वा जगत्स्रष्टा देवैः सार्धं जनार्दनम्।<br>
नरसिंहं महादेवं गन्धपुष्पादिभिः क्रमात् ६</p>
<p>अभ्यर्च्य भक्त्या गोविन्दं वाक्पुष्पेण च केशवम्।<br>
पूजयामास राजेन्द्र तेन तुष्टो जगत्पतिः ७</p>
<p>राजोवाच।<br>
वाक्पुष्पेण कथं ब्रह्मन् ब्रह्माप्यर्चितवान् हरिम्।<br>
तन्मे कथय विप्रेन्द्र ब्रह्मोक्तं स्तोत्रमुत्तमम् ८</p>
<p>मार्कण्डेय उवाच।<br>
शृणु राजन् प्रवक्ष्यामि स्तोत्रं ब्रह्ममुखेरितम्।<br>
सर्वपापहरं पुण्यं विष्णुतुष्टिकरं परम् ९</p>
<p>तमाराध्य जगन्नाथमूर्ध्वबाहुः पितामहः।<br>
भूत्वैकाग्रमना राजन्निदं स्तोत्रमुदीरयत् १०</p>
<p>ब्रह्मोवाच।<br>
नमामि देवं नरनाथमच्युतं।<br>
नारायणं लोकगुरुं सनातनम्।<br>
अनादिमव्यक्तमचिन्त्यमव्ययं।<br>
वेदान्तवेद्यं पुरुषोत्तमं हरिम् ११</p>
<p>आनन्दरूपं परमं परात्परं।<br>
चिदात्मकं ज्ञानवतां परां गतिम्।<br>
सर्वात्मकं सर्वगतैकरूपं।<br>
ध्येयास्वरूपं प्रणमामि माधवम् १२</p>
<p>भक्तप्रियं कान्तमतीव निर्मलं।<br>
सुराधिपं सूरिजनैरभिष्टुतम्।<br>
चतुर्भुजं नीरजवर्णमीश्वरं।<br>
रथाङ्गपाणिं प्रणतोऽस्मि केशवम् १३</p>
<p>गदासिशङ्खाब्जकरं श्रियः पतिं।<br>
सदाशिवं शार्ङ्गधरं रविप्रभम्।<br>
पीताम्बरं हारविराजितोदरं।<br>
नमामि विष्णुं सततं किरीटिनम् १४</p>
<p>गण्डस्थलाशक्तसुरक्तकुण्डलं।<br>
सुदीपिताशेषदिशं निजत्विषा ॥<br>
गन्धर्वसिद्धैरुपगीतमृग्ध्वनिं।<br>
जनार्दनं भूतपतिं नमामि तम् १५</p>
<p>हत्वासुरान् पाति युगे युगे सुरान्।<br>
स्वधर्मसंस्थान् भुवि संस्थितो हरिः।<br>
करोति सृष्टिं जगतः क्षयं यस्तं वासुदेवं प्रणतोऽस्मि केशवम् १६</p>
<p>यो मत्स्यरूपेण रसातलस्थितान्।<br>
वेदान् समाहृत्य मम प्रदत्तवान् ॥<br>
निहत्य युद्धे मधुकैटभावभौ।<br>
तं वेदवेद्यं प्रणतोऽस्म्यहं सदा १७</p>
<p>देवासुरैः क्षीरसमुद्र मध्यतो।<br>
न्यस्तो गिरिर्येन धृतः पुरा महान्।<br>
हिताय कौर्मं वपुरास्थितो यस्तं विष्णुमाद्यं प्रणतोऽस्मि भास्करम् १८</p>
<p>हत्वा हिरण्याक्षमतीव दर्पितं।<br>
वराहरूपी भगवान् सनातनः ॥<br>
यो भूमिमेतां सकलां समुद्धरंस्तं वेदमूर्तिं प्रणमामि सूकरम् १९</p>
<p>कृत्वा नृसिंहं वपुरात्मनः परं।<br>
हिताय लोकस्य सनातनो हरिः ॥<br>
जघान यस्तीक्ष्णनखैर्दितेः सुतं।<br>
तं नारसिंहं पुरुषं नमामि २०</p>
<p>यो वामनोऽसौ भगवाञ्जनार्दनो।<br>
बलिं बबन्ध त्रिभिरूर्जितैः पदैः ॥<br>
जगत्त्रयं क्रम्य ददौ पुरन्दरे।<br>
तदेवमाद्यं प्रणतोऽस्मि वामनम् २१</p>
<p>यः कार्तवीर्य निजधान रोषात्।<br>
त्रिस्सप्तकृत्वः क्षितिपात्मजानपि ॥<br>
तं जामदग्न्यं क्षितिभारनाशकं।<br>
नतोऽस्मि विष्णुं पुरुषोत्तमं सदा २२</p>
<p>सेतुं महान्तं जलधौ बबन्ध यः।<br>
सम्प्राप्य लङ्कां सगणं दशाननम्।<br>
जघान भृत्यै जगतां सनातनं।<br>
तं रामदेवं सततं नतोऽस्मि २३</p>
<p>यथा तु वाराहनृसिंहरूपैः।<br>
कृतं त्वया देव हितं सुराणाम् ॥<br>
तथाद्य भूमेः कुरु भारहानिं।<br>
प्रसीद विष्णो भगवन्नमस्ते २४</p>
<p>श्रीमार्कण्डेय उवाच।<br>
इति स्तुतो जगन्नाथः श्रीधरः पद्मयोनिना।<br>
आविर्बभूव भगवाञ्शङ्खचक्रगदाधरः २५</p>
<p>उवाच च हृषीकेशः पद्मयोनिं सुरानपि।<br>
स्तुत्यानयाहं सन्तुष्टः पितामह दिवौकसः २६</p>
<p>पठतां पापनाशाय नॄणां भक्तिमतामपि।<br>
यतोऽस्मि प्रकटीभूतो दुर्लभोऽपि हरिः सुराः २७</p>
<p>देवैः सेन्द्रै ः! सरुद्रै स्तु पृथ्व्या च प्रार्थितो ह्यहम्।<br>
पद्मयोने बदाद्य त्वं श्रुत्वा तत्करवाणि ते २८</p>
<p>इत्युक्ते विष्णुना प्राह ब्रह्मा लोकपितामहः।<br>
दैत्यानां गुरुभारेण पीडितेयं मही भृशम् २९</p>
<p>लध्वीमिमां कारयितुं त्वयाहं पुरुषोत्तम।<br>
तेनागतः सुरैः सार्धं नान्यदस्तीति कारणम् ३०</p>
<p>इत्युक्तो भगवान् प्राह गच्छध्वममराः स्वकम्।<br>
स्थानं निरामयाः सर्वे पद्मयोनिस्तु गच्छतु ३१</p>
<p>देवक्यां वसुदेवाच्च अवतीर्य महीतले।<br>
सितकृष्णे च मच्छक्ती कंसादीन् घातयिष्यतः ३२</p>
<p>इत्याकर्ण्य हरेर्वाक्यं हरिं नत्वा ययुः सुराः।<br>
गतेषु त्रिदिवौकस्सु देवदेवो जनार्दनः ३३</p>
<p>शिष्टानां पालनार्थाय दुष्टनिग्रहणाय च।<br>
पेषयामास ते शक्ती सितकृष्णे स्वके नृप ३४</p>
<p>तयोः सिता च रोहिण्यां वसुदेवाद्बभूव ह।<br>
तद्वत्कृष्णा च देवक्यां वसुदेवाद्बभूव ह ३५</p>
<p>रौहिणेयोऽथ पुण्यात्मा रामनामाश्रितो महान्।<br>
देवकीनन्दनः कृष्णस्तयोः कर्म शृणुष्व मे ३६</p>
<p>गोकुले बालकाले तु राक्षसी शकुनी निशि।<br>
रामेण निहता राजन् तथा कृष्णेन पूतना ३७</p>
<p>धेनुकः सगणस्तालवने रामेण घातितः।<br>
शकटश्चार्जुनौ वृक्षौ तद्वत्कृष्णेन घातितौ ३८</p>
<p>प्रलम्बो निधनं नीतो दैत्यो रामेण मुष्टिना।<br>
कालियो दमितस्तोये कलिन्द्यां विषपन्नगः ३९</p>
<p>गोवर्द्धनश्च कृष्णेन धृतो वर्षति वासवे।<br>
गोकुलं रक्षता तेन अरिष्टश्च निपातितः ४०</p>
<p>केशी च निधनं नीतो दुष्टवाजी महासुरः।<br>
अक्रूरेण च तौ नीतौ मथुरायां महात्मना ४१</p>
<p>ददर्श तु निमग्नश्च रामकृष्णौ महामते।<br>
स्वं स्वं रूपं जले तस्य अक्रूरस्य विभूतिदम् ४२</p>
<p>अनयोर्भावमतुलं ज्ञात्वा दृष्ट्वा च यादवाः।<br>
बभूवुः प्रीतमनसो ह्यक्रूरश्च नृपात्मज ४३</p>
<p>दुर्वचश्च प्रजल्पन्तं कंसस्य रजकं ततः।<br>
कृष्णो जघान रामश्च तद्वस्त्रं ब्रह्मणे ददौ ४४</p>
<p>मालाकारेण भक्त्या तु सुमनोभिः प्रपूजितौ।<br>
ततस्तस्य वरान्दत्त्वा दुर्लभान् रामकेशवौ ४५</p>
<p>गच्छन्तौ राजमार्गं तु कुब्जया पूजितौ ततः।<br>
तत्कौटिल्यमपानीय विरूपं कार्मुकं ततः ४६</p>
<p>बभञ्ज कृष्णो बलवान् कंसस्याकृष्य तत्क्षणात्।<br>
रक्षपालान् जघानाथ रामस्तत्र खलान् बहून्।<br>
हत्वा कुवलयाख्यं च गजं रामजनार्दनौ ४७</p>
<p>प्रविश्य रङ्गं गजदन्तपाणी।<br>
मदानुलिप्तौ वसुदेवपुत्रौ ॥<br>
युद्धे तु रामो निजघान मल्लं।<br>
शैलोपमं मुष्टिकमव्ययात्मा ४८</p>
<p>कृष्णोऽपि चाणूरमतिप्रसिद्धं।<br>
बलेन वीर्येण च कंसमल्लकम् ॥<br>
युद्ध्वा तु तेनाथ चिरं जघान।<br>
तं दैत्यमल्लं जनसंसदीशः ४९</p>
<p>मृतस्य मल्लस्य च मुष्टिकस्य।<br>
मित्रं पुनः पुष्करकं स रामः।<br>
युद्धार्थमुत्थाय कृतक्षणं तं।<br>
मुष्टिप्रहारेण जघान वीरः ५०</p>
<p>कृष्णः पुनस्तान् सकलान्निहत्य।<br>
निगृह्य कंसं विनिपात्य भूमौ।<br>
स्वयं च देहे विनिपत्य तस्य।<br>
हत्वा तथोर्व्यां निचकर्ष कृष्णः ५१</p>
<p>हते त कंसे हरिणातिक्रुद्धो।<br>
भ्रातापि तस्यातिरुषेण चोत्थितः।<br>
सुनाभसञ्ज्ञो बलवीर्ययुक्तो।<br>
रामेण नीतो यमसादनं क्षणात् ५२</p>
<p>तौ वन्द्य मातापितरौ सुहृष्टौ।<br>
जनैः समस्तैर्यदुभिः सुसंवृतौ।<br>
कृत्वा नृपं चोग्रसेनं यदूनां।<br>
सभां सुधर्मां ददतुर्महेन्द्री म् ५३</p>
<p>सर्वज्ञभावावपि रामकृष्णौ।<br>
सम्प्राप्य सान्दीपनितोऽस्त्रविद्याम्।<br>
गुरोः कृते पञ्चजनं निहत्य।<br>
यमं च जित्वा गुरवे सुतं ददौ ५४</p>
<p>निहत्य रामो मगधेश्वरस्य।<br>
बलं समस्तं बहुशः समागतम्।<br>
दिव्यास्त्रपूरैरमराविमावुभौ।<br>
शुभां पुरीं चक्रतुः सागरान्ते ५५</p>
<p>तस्यां विधायाथ जनस्य वासं।<br>
हत्वा शृगालं हरिरव्ययात्मा ॥<br>
दग्ध्वा महान्तं यवनं ह्युपायाद्वरं च दत्त्वा नृपतेर्जगाम ५६</p>
<p>रामोऽथ संशान्तसमस्तविग्रहः।<br>
सम्प्राप्य नन्दस्य पुनः स गोकुलम् ॥<br>
वृन्दावने गोपजनैः सुभाषितः।<br>
सीरेण रामो यमुनां चकर्ष ५७</p>
<p>सम्प्राप्य भार्याम्मथ रेवतीं च।<br>
रेमे तया द्वारवतीं स लाङ्गली ॥<br>
क्षात्रेण सम्प्राप्य तदा स रुक्मिणीं।<br>
कृष्णोऽपि रेमे पुरुषः पुराणः ५८</p>
<p>द्यूते कलिङ्गराजस्य दन्तानुत्पाट्य लाङ्गली ॥<br>
जघानाष्टापदेनैव रुक्मिणं चानृतान्वितम् ५९</p>
<p>कृष्णः प्राग्ज्योतिषोदैत्यान् हयग्रीवादिकान् बहून्।<br>
हत्वा तु नरकं चापि जग्राह च महद्घनम् ६०</p>
<p>अदित्यै कुण्डले दत्त्वा जित्वेन्द्रं दैवतैः सह ॥<br>
गृहीत्वा पारिजातं तु ततो द्वारावतीं पुरीम् ६१</p>
<p>कुरुभिश्च धृतं साम्बं राम एको महाबलः।<br>
कुरूणां भयमुत्पाद्य मोचयामास वीर्यवान् ६२</p>
<p>बाणबाहुवनं छिन्नं कृष्णेन युधि धीमता।<br>
रामेण तद्बलं नीतं क्षयं कोटिगुणं क्षणात् ६३</p>
<p>देवापकारी रामेण निहतो वानरो महान्।<br>
ततोऽर्जुनस्य साहाय्यं कुर्वता कंसशत्रुणा ६४</p>
<p>सर्वभूतवधाद्रा जन् भुवो भारोऽवरोपितः ॥<br>
तीर्थयात्रा कृता तद्वद्रा मेण जगतः कृते ६५</p>
<p>रामेण निहता ये तु तान्न सङ्ख्यातुमुत्सहे।<br>
एवं तौ रामकृष्णौ तु कृत्वा दुष्टवधं नृप ६६</p>
<p>अवतार्य भुवो भारं जग्मतुः स्वेच्छया दिवम्।<br>
इत्येतौ कथितौ दिव्यौ प्रादुर्भावौ मया तव।<br>
सङ्क्षेपाद्रा मकृष्णस्य काल्क्यं शृणु ममाधुना ६७</p>
<p>इत्थं हि शक्ती सितकृष्णरूपे।<br>
हरेरनन्तस्य महाबलाढ्ये।<br>
कृत्वा तु भूमेर्नृप भारहानिं।<br>
पुनश्च विष्णुं प्रतिजग्मतुस्ते ६८</p>
<p>इति श्रीनरसिंहपुराणे कृष्णप्रादुर्भावोनाम त्रिपञ्चाशोऽध्यायः ५३</p>
<p>।<br>
चतुःपञ्चाशोऽध्यायः।<br>
मार्कण्डेय उवाच।<br>
अतः परं प्रवक्ष्यामि शृणु राजन् समाहितः।<br>
प्रादुर्भावं हरेः पुण्यं कल्क्याख्यं पापनाशनम् १</p>
<p>कलिकालेन राजेन्द्र नष्टे धर्मे महीतले।<br>
वृद्धिङ्गते तथा पापे व्याधिसम्पीडिते जने २</p>
<p>देवैः सम्प्रार्थितो विष्णुः क्षीराब्धौ स्तुतिपूर्वकम्।<br>
साम्भलाख्ये महाग्रामे नानाजनसमाकुले ३</p>
<p>नाम्ना विष्णुयशः पुत्रः कल्की राजा भविष्यति।<br>
अश्वमारुह्य खङ्गेन म्लेच्छानुत्सादयिष्यति ४</p>
<p>म्लेच्छान् समस्तान् क्षितिनाशभूतान्।<br>
हत्वा स कल्की पुरुषोत्तमांशः ॥<br>
कृत्वा च यागं बहुकाञ्चनाख्यं।<br>
संस्थाप्य धर्मे दिवमारुरोह ५</p>
<p>दशावताराः कथितास्तवैव।<br>
हरेर्मया पार्थिव पापहन्तुः ॥<br>
इमं सदा यस्तु नृसिंहभक्तः।<br>
शृणोति नित्यं स तु याति विष्णुम् ६</p>
<p>राजोवाच।<br>
तव प्रसादाद्विप्रेन्द्र प्रादुर्भावाः श्रुता मया।<br>
नारायणस्य देवस्य शृण्वतां कल्मषापहाः ७</p>
<p>कलिं विस्तरतो ब्रूहि त्वं हि सर्वविदां वरः।<br>
ब्राह्मणाः क्षत्रिया वैश्याः शूद्रा श्च मुनिसत्तम ८</p>
<p>किमाहाराः किमाचाराः भविष्यन्ति कलौ युगे।<br>
सूत उवाच।<br>
शृणुध्वमृषयः सर्वे भरद्वाजेन संयुताः ९</p>
<p>सर्वे धर्मा विनश्यन्ति कृष्णे कृष्णत्वमागते।<br>
तस्मात्कलिर्महाघोरः सरवपापस्य साधकः १०</p>
<p>ब्राह्मणाः क्षत्रिया वैश्याः शूद्रा धर्मपराङ्मुखाः।<br>
घोरे कलियुगे प्राप्ते द्विजदेवपराङ्मुखाः ११</p>
<p>व्याजधर्मरताः सर्वे दम्भाचारपरायणाः।<br>
असूयानिरताश्चैव वृथाहङ्कारदूषिताः १२</p>
<p>सर्वे सङ्क्षिप्यते सत्यं नरैः पण्डितगर्वितैः।<br>
अहमेवाधिक इति सर्व एव वदन्ति वै १३</p>
<p>अधर्मलोलुपाः सर्वे तथान्येषां च निन्दकाः।<br>
अतः स्वल्पायुषः सर्वे भविष्यन्ति कलौ युगे १४</p>
<p>अल्पायुष्ट्वान्मनुष्याणां न विद्याग्रहणं द्विजाः।<br>
विद्याग्रहणशून्यत्वादधर्मो वर्त्तते पुनः १५</p>
<p>ब्राह्मणाद्यास्तथा वर्णाः सङ्कीर्यन्ते परस्परम्।<br>
कामक्रोधपरा मूढा वृथा सन्तापपीडिताः १६</p>
<p>बद्धवैरा भविष्यन्ति परस्परवधेप्सवः।<br>
ब्राह्मणाः क्षत्रिया वैश्याः सर्वे धर्मपराङ्मुखाः १७</p>
<p>शूद्र तुल्या भविष्यन्ति तपस्सत्यविवर्जिताः।<br>
उत्तमा नीचतां यान्ति नीचाश्चोत्तमतां तथा १८</p>
<p>राजानो द्र व्यनिरतास्तथा लोभपरायणाः।<br>
धर्मकञ्चुकसवीता धर्मविध्वंसकारिणः १९</p>
<p>घोरे कलियुगे प्राप्ते सर्वाधर्मसमन्विते।<br>
यो योऽश्वरथनागाढ्यः स राजा भविष्यति २०</p>
<p>पितॄन् पुत्रा नियोक्ष्यन्ति वध्वः श्वश्रूश्च कर्मसु।<br>
पतीन् पुत्रान् वञ्चयित्वा गमिष्यन्ति स्त्रियोऽन्यतः २१</p>
<p>पुरुषाल्पं बहुस्त्रीकं श्वबाहुल्यं गवां क्षयः।<br>
धनानि श्लाघनीयानि सतां वृत्तमपूजितम्।<br>
खण्डवर्षी च पर्जन्यः पन्थानस्तस्करावृताः।<br>
सर्वः सर्वं च जानाति वृद्धाननुपसेव्य च २२</p>
<p>न कश्चिदकविर्नाम सुरापा ब्रह्मवादिनः।<br>
किङ्कराश्च भविष्यन्ति शूद्रा णां च द्विजातयः २३</p>
<p>द्विषन्ति पितरं पुत्रा गुरुं शिष्या द्विषन्ति च।<br>
पतिं च वनिता द्वेष्टि कलौ घोरे समागते २४</p>
<p>लोभाभिभूतमनसः सर्वे दुष्कर्मशीलिनः।<br>
परान्नलोलुपा नित्यं भविष्यन्ति द्विजातयः २५</p>
<p>परस्त्रीनिरताः सर्वे परद्र व्यपरायणाः।<br>
घोरे कलियुगे प्राप्ते नरं धर्मपरायणम् २६</p>
<p>असूयानिरताः सर्वे उपहासं प्रकुर्वते।<br>
न व्रतानि चरिष्यन्ति ब्राह्मणा वेदनिन्दकाः २७</p>
<p>न यक्ष्यन्ति न होष्यन्ति हेतुवादैर्विकुत्सिताः।<br>
द्विजाः कुर्वन्ति दम्भार्थं पितृयज्ञादिकाः क्रियाः २८</p>
<p>न पात्रेष्वेव दानानि कुर्वन्ति च नरास्तथा।<br>
क्षीरोपाधिनिमित्तेन गोषु प्रीतिं प्रकुर्वते २९</p>
<p>वघ्नन्ति च द्विजानेव धनार्थं राजकिङ्कराः।<br>
दानयज्ञजपादीनां विक्रीणन्ते फलं द्विजाः ३०</p>
<p>प्रतिग्रहं प्रकुर्वन्ति चण्डालादेरपि द्विजाः।<br>
कलेः प्रथमपादेऽपि विनिन्दन्ति हरिं नराः ३१</p>
<p>युगान्ते च हरेर्नाम नैव कश्चित् स्मरिष्यति।<br>
शूद्र स्त्रीसङ्गनिरता विधवासङ्गलोलुपाः ३२</p>
<p>शूद्रा न्नभोगनिरता भविष्यन्ति कलौ द्विजाः।<br>
न च द्विजातिशुशूषां न स्वधर्मप्रवर्त्तनम् ३३</p>
<p>करिष्यन्ति तदा शूद्रा ः! प्रव्रज्यालिङ्गिनोऽधमाः।<br>
सुखाय परिवीताश्च जटिला भस्मधूर्धराः ३४</p>
<p>शूद्रा धर्मान् प्रवक्ष्यन्ति कूटबुद्धिविशारदाः।<br>
एते चान्ये च बहवः पाषण्डा विप्रसत्तमाः ३५</p>
<p>ब्राह्मणाः क्षत्रिया वैश्या भविष्यन्ति कलौ युगे।<br>
गीतवाद्यरता विप्रा वेदवादपराङ्मुखाः ३६</p>
<p>भविष्यन्ति कलौ प्राप्ते शूद्र मार्गप्रवर्तिनः।<br>
अल्पद्र व्या वृथालिङ्गा वृथाहङ्कारदूषिताः ३७</p>
<p>हर्तारो न च दातारो भविष्यन्ति कलौ युगे।<br>
प्रतिग्रहपरा नित्यं द्विजाः सन्मार्गशीलिनः ३८</p>
<p>आत्मस्तुतिपराः सर्वे परनिन्दापरास्तथा।<br>
विश्वासहीनाः पुरुषा देववेदद्विजातिषु ३९</p>
<p>असंश्रुतोक्तिवक्तारो द्विजद्वेपरतास्तथा।<br>
स्वधर्मत्यागिनः सर्वे कृतघ्ना भिन्नवृत्तयः ४०</p>
<p>याचकाः पिशुनाश्चैव भविष्यन्ति कलौ युगे।<br>
पराववादनिरता आत्मस्तुतिपरायणाः ४१</p>
<p>परस्वहरणोपायचिन्तकाः सर्वदा जनाः।<br>
अल्पाह्लादपरास्तत्र भुञ्जानाः परवेश्मनि ४२</p>
<p>तस्मिन्नेव दिने प्रायो देवतार्चनतत्पराः।<br>
तत्रैव निन्दानिरता भुक्त्वा चैकत्र संस्थिताः ४३</p>
<p>द्विजाश्च क्षत्रिया वैश्याः शूद्रा श्चान्ये च जातयः।<br>
अत्यन्तकामिनश्चैव सङ्कीर्यन्ते परस्परम् ४४</p>
<p>न शिष्यो न गुरुः कश्चिन्न पुत्रो न पिता तथा।<br>
न भार्या न पतिश्चैव भविता तत्र सङ्करे ४५</p>
<p>शूद्र वृत्त्यैव जीवन्ति द्विजा नरकभोगिनः।<br>
अनावृष्टिभयप्राया गगनासक्तदृष्टयः ४६</p>
<p>भविष्यन्ति जनाः सर्वे तदा क्षुद्भयकातराः।<br>
अन्नोपाधिनिमित्तेन शिष्यान् गृह्णन्ति भिक्षवः ४७</p>
<p>उभाभ्यामपि पाणिभ्यां शिरःकण्डूयनं स्त्रियः।<br>
कुर्वन्त्यो गुरुभतृणामाज्ञा भेत्स्यन्ति ता हिताः ४८</p>
<p>यदा यदा न यक्ष्यन्ति न होष्यन्ति द्विजातयः।<br>
तदा तदा कलेर्वृद्धिरनुमेया विचक्षणैः ४९</p>
<p>सर्वधर्मेषु नष्टेषु याति निःश्रीकतां जगत्।<br>
सूत उवाच।<br>
एवं कलेः स्वरूपं तत्कथितं विप्रसत्तमाः ५०</p>
<p>हरिभक्तिपरानेव न कलिर्बाधते द्विजाः।<br>
तपः परं कृतयुगे त्रेतायां ध्यानमेव हि ५१</p>
<p>द्वापरे यज्ञमेवाहुर्दानमेकं कलौ युगे।<br>
यतते दशभिर्वर्षैस्त्रेतायां हयनेन तत् ५२</p>
<p>द्वापरे तच्च मासेन अहोरात्रेण तत्कलौ।<br>
ध्यायन् कृते यजन् यज्ञैस्त्रेतायां द्वापरेऽर्चयन् ५३</p>
<p>यदाप्नोति तदाप्नोति कलौ सङ्कीर्त्य केशवम्।<br>
समस्तजगदाधारं परमार्थस्वरूपिणम् ५४</p>
<p>घोरे कलियुगे प्राप्ते विष्णुं ध्यायन्न सीदति।<br>
अहोऽतीव महाभाग्याः सकृद्ये केशवार्चकाः ५५</p>
<p>घोरे कलियुगे प्राप्ते सर्वकर्मबहिष्कृते।<br>
न्यूनातिरिक्ता न स्यात्कलौ वेदोक्तकर्मणाम् ५६</p>
<p>हरिस्मरणमेवात्र सम्पूर्णफलदायकम्।<br>
हरे केशव गोविन्द वासुदेव जगन्मय ५७</p>
<p>जनार्दन जगद्धाम पीताम्बरधराच्युत।<br>
इतीरयन्ति ये नित्यं न हि तान् बाधते कलिः ५८</p>
<p>अहो हरिपरा ये तु कलौ सर्वभयङ्करे।<br>
ते सभाग्या महात्मानस्तत्सङ्गतिरता अपि ५९</p>
<p>हरिनामपरा ये च हरिकीर्त्तनतत्पराः।<br>
हरिपूजारता ये च ते कृतार्था न संशयः ६०</p>
<p>इत्येतद्वः समाख्यातं सर्वदुःखनिवारणम्।<br>
समस्तपुण्यफलदं कलौ विष्णोः प्रकीर्त्तनम् ६१</p>
<p>इति श्रीनरसिंहपुराणे कलिलक्षणकीर्त्तनं नाम।<br>
चतुःपञ्चाशोऽध्यायः ५४</p>
<p>।<br>
पञ्चपञ्चाशोऽध्यायः।<br>
राजोवाच।<br>
मार्कण्डेय कथं शुक्रः पुरा बलिमखे गुरुः।<br>
वामनेन स विद्धाक्षः स्तुत्वा तल्लब्धवान् कथम् १</p>
<p>मार्कण्डेय उवाच।<br>
वामनेन स विद्धाक्षो बहुतीर्थेषु भार्गवः।<br>
जाह्नवीसलिले स्थित्वा देवमभ्यर्च्य वामनम् २</p>
<p>ऊर्ध्वबाहुः स देवेशं शङ्खचक्रगदाधरम्।<br>
हृदि सञ्चिन्त्य तुष्टाव नरसिंहं सनातनम् ३</p>
<p>शुक्र उवाच।<br>
नमामि देवं विश्वेशं वामनं विष्णुरूपिणम्।<br>
बलिदर्पहरं शान्तं शाश्वतं पुरुषोत्तमम् ४</p>
<p>वीरं शूरं महादेवं शङ्खचक्रगदाधरम्।<br>
विशुद्धं ज्ञानसम्पन्नं नमामि हरिमच्युतम् ५</p>
<p>सर्वशक्तिमयं देवं सर्वगं सर्वभावनम्।<br>
अनादिमजरं नित्यं नमामि गरुडध्वजम् ६</p>
<p>सुरासुरैर्भक्तिमद्भिः स्तुतो नारायणः सदा।<br>
पूजितं च हृषिकेशं तं नमामि जगद्गुरुम् ७</p>
<p>हृदि सङ्कल्प्य यद्रू पं ध्यायन्ति यतयः सदा।<br>
ज्योतीरूपमनौपम्यं नरसिंहं नमाम्यहम् ८</p>
<p>न जानन्ति परं रूपं ब्रह्माद्या देवतागणाः।<br>
यस्यावताररूपाणि समर्चन्ति नमामि तम् ९</p>
<p>एतत्समस्तं येनादौ सृष्टं दुष्टवधात्पुनः।<br>
त्रातं यत्र जगल्लीनं तं नमामि जनार्दनम् १०</p>
<p>भक्तैरभ्यर्चितो यस्तु नित्यं भक्तप्रियो हि यः।<br>
तं देवममलं दिव्यं प्रणमामि जगत्पतिम् ११</p>
<p>दुर्लभं चापि भक्तानां यः प्रयच्छति तोषितः।<br>
तं सर्वसाक्षिणं विष्णुं प्रणमामि सनातनम् १२</p>
<p>श्रीमार्कण्डेय उवाच।<br>
इति स्तुतो जगन्नाथः पुरा शुक्रेण पार्थिव।<br>
प्रादुर्बभूव तस्याग्रे शङ्खचक्रगदाधरः १३</p>
<p>उवाच शुक्रमेकाक्षं देवो नारायणस्तदा।<br>
किमर्थं जाह्नवीतीरे स्तुतोऽहं तद्व्रीहि मे १४</p>
<p>शुक्र उवाच।<br>
देवदेव मया पूर्वमपराधो महान् कृतः।<br>
तद्दोषस्यापनुत्त्यर्थं स्तुतवानस्मि साम्प्रतम् १५</p>
<p>श्रीभगवानुवाच।<br>
ममापराधान्नयनं नष्टमेकं तवाधुना।<br>
सन्तुष्टोऽस्मि ततः शुक्र स्तोत्रेणानेन ते मुने १६</p>
<p>इत्युक्त्वा देवदेवेशस्तं मुनिं प्रहसन्निव।<br>
पाञ्चजन्येन तच्चक्षुः पस्पर्श च जनार्दनः १७</p>
<p>स्पृष्टमात्रे तु शङ्खेन देवदेवेन शार्ङ्गिणा।<br>
बभूव निर्मलं चक्षुः पूर्ववन्नृपसत्तम १८</p>
<p>एवं दत्त्वा मुनेश्चक्षुः पूजितस्तेन माधवः।<br>
जगामादर्शनं सद्यः शुक्रोऽपि स्वाश्रमं ययौ १९</p>
<p>इत्येतदुक्तं मुनिना महात्मना।<br>
प्राप्तं पुरा देववरप्रसादात् ॥<br>
शुक्रेण किं ते कथयामि राजन्।<br>
पुनश्च मां पृच्छ मनोरथान्तः २०</p>
<p>इति नरसिंहपुराणे शुक्रवरप्रदानो नाम पञ्चपञ्चाशोऽध्यायः ५५</p>
<p>।<br>
षट्पञ्चाशोऽध्यायः।<br>
राजोवाच।<br>
साम्प्रतं देवदेवस्य नरसिंहस्य शार्ङ्गिणः।<br>
श्रोतुमिच्छामि सकलं प्रतिष्ठायाः परं विधिम् १</p>
<p>श्रीमार्कण्डेय उवाच।<br>
प्रतिष्ठाया विधिं विष्णोर्देवदेवस्य चक्रिणः।<br>
प्रवक्ष्यामि यथाशास्त्रं शृण भूपाल पुण्यपदम् २</p>
<p>कर्तुं प्रतिष्ठां यश्चात्र विष्णोरिच्छति पार्थिव।<br>
स पूर्वं स्थिरनक्षत्रे भूमिशोधनमारभेत् ३</p>
<p>खात्वा पुरुषमात्रं तु बाहुद्वयमथापि वा।<br>
पूरयेच्छुद्धमृद्भिस्तु जलाक्तैः शर्करान्वितैः ४</p>
<p>अधिष्ठानं ततो बुद्ध्वा पाषाणोष्टकमृण्मयम्।<br>
प्रासादं कारयेत्तत्र वास्तुविद्याविदा नृप ५</p>
<p>चतुरस्रं सूत्रमार्गे चतुःकोणं समन्ततः।<br>
शिलाभित्तिकमुत्कृष्टं तदलाभेष्टकामयम् ६</p>
<p>तदलाभे तु मृत्कुड्यं पूर्वद्वारं सुशोभनम्।<br>
जातिकाष्ठमयैः स्तम्भैरतल्लग्नैः कलदान्वितैः ७</p>
<p>उत्पलैः पद्मपत्रैश्च पातितैश्चित्रशिल्पिभिः।<br>
इत्थ तु कारयित्वा हि हरेर्वेश्म सुशोभनम् ८</p>
<p>पूर्वद्वारं नृपश्रेष्ठ सुकपाटं सुचित्रितम्।<br>
अतिवृद्धातिबालैस्तु कारयेन्नाकृतिं हरेः ९</p>
<p>कुष्ठाद्युपहतैर्वापि अन्यैर्वा दीर्घरोगिभिः।<br>
विश्वकर्मोक्तमार्गेण पुराणोक्तां नृपोत्तम १०</p>
<p>कारयेत्प्रतिमां दिव्यां पुष्टाङ्गेन तु धीमता।<br>
सौम्याननां सुश्रवणां सुनासां च सुलोचनाम् ११</p>
<p>नाधोदृष्टिं नोर्ध्वदृष्टिं तिर्यग्दृष्टिं न कारयेत्।<br>
कारयेत् समदृष्टिं तु पद्मपत्रायतेक्षणाम् १२</p>
<p>सुभ्रुवं सुललाटां च सुकपोलां समां शुभाम्।<br>
बिम्बोष्ठीं सुष्ठुचिबुकां सुग्रीवां कारयेद्बुधः १३</p>
<p>उपबाहुकरे देयं दक्षिणे चक्रमर्कवत्।<br>
नाभिसंलग्नदिव्यारं परितो नेमिसंयुतम् १४</p>
<p>वामपार्श्वेत्युपभुजे देयं शङ्खं शशिप्रभम्।<br>
पाञ्चजन्यमिति ख्यातं दैत्यदर्पहरं शुभम् १५</p>
<p>हारार्पितवरां दिव्यां कण्ठे त्रिवलिसंयुताम्।<br>
सुस्तनीं चारुहृदयां सुजठरां समां शुभाम् १६</p>
<p>कटिलग्नवामकरां पद्मलग्नां च दक्षिणाम्।<br>
केयूरबाहुकां दिव्यां सुसाभिवलिभङ्गिकाम् १७</p>
<p>सुकटीं च सुजङ्घोरूं वस्त्रमेखलभूषिताम्।<br>
एवं तां कारयित्वा तु प्रतिमां राजसत्तम १८</p>
<p>सुवर्णवस्त्रदानेन तत्कतॄन् पूज्य सत्तम।<br>
पूर्वपक्षे शुभे काले प्रतिमां स्थापयेद्बुधः १९</p>
<p>प्रासादस्याग्रतः कृत्वा यागमण्डपमुत्तमम्।<br>
चतुर्द्वारं चतुर्दिक्षु चतुर्भिस्तोरणैर्युतम् २०</p>
<p>सप्तधान्याङ्कुरैर्युक्तं शङ्खभेरीनिनादितम्।<br>
प्रतिमां क्षाल्य विद्वद्भिः षट्त्रिंशद्भिर्घटोदकैः २१</p>
<p>प्रविश्य मण्डपे तस्मिन् ब्राह्मनैर्वेदपारगैः।<br>
तत्रापि स्नापयेत्पश्चात् पञ्चगव्यैः पृथक्पृथक् २२</p>
<p>तथोष्णवारिणा स्नाप्य पुनः शीतोदकेन च।<br>
हरिद्रा कुङ्कुमाद्यैस्तु चन्दनैश्चोपलेपयेत् २३</p>
<p>पुष्पमाल्यैरलङ्कृत्य वस्त्रैसच्छाद्य तां पुनः।<br>
पुण्याहं तत्र कृत्वा तु ऋग्भिस्ता प्रोक्ष्य वारिभिः २४</p>
<p>स्नात्वा तां ब्राह्मणैर्भक्तैः शङ्खभेरीस्वनैर्युतम्।<br>
वासयेत्सप्तरात्रं तु त्रिरात्रं वा नदीजले २५</p>
<p>हृदे तु विमले शुद्धे तडागे वापि रक्षयेत्।<br>
अधिवास्य जले देवमेवं पार्थिवपुङ्ङ्गव २६</p>
<p>तत उत्थाप्य विप्रैस्तु स्थाप्यालङ्कृत्य पूर्ववत्।<br>
ततो भेरीनिनादैस्तु वेदघोषेश्च केशवम् २७</p>
<p>आनीय मण्डपे शुद्धे पद्माकारविनिर्मिते।<br>
कृत्वा पुनस्ततः स्नाप्य विष्णुभक्तरलक्रियात् २८</p>
<p>ब्राह्मणान् भोजयित्वा तु विधिवत् षोडशर्त्विजः।<br>
चतुर्भिरध्ययनं कार्यं चतुर्भिः पालनं तथा २९</p>
<p>चतुर्भिस्तु चतुर्दिक्षु होमः कार्यो विचक्षणैः।<br>
पुष्पाक्षतान्नमिश्रेण दद्याद्दिक्षु बलीन् नृप ३०</p>
<p>एकेन दापयेत्तेषामिन्द्रा द्याः प्रीयन्तामिति।<br>
प्रत्येकं सायंसन्ध्यायां मध्यरात्रे तथोषसि ३१</p>
<p>उदिते च ततो दद्यान्मातृविप्रगणाय वा।<br>
जपन् पुरुषसूक्तं तु एकतस्तु पुनः पुनः ३२</p>
<p>एकतो मनसा राजन् विष्णोर्मन्दिरमध्यगः।<br>
अहोरात्रोषितो भूत्वा यजमानो द्विजैः सह ३३</p>
<p>प्रविश्य प्रतिमाद्वारं शुभलग्ने विचक्षणः।<br>
देवसूक्तं द्विजैः सःर्धमुपस्थाप्य च तां दढम् ३४</p>
<p>संस्थाप्य विष्णुसूक्तेन पवमानेन वा पुनः।<br>
प्रोक्षयेद्देवदेवेशमाचार्यः कुशवारिणा ३५</p>
<p>तदग्रे चाग्निमाधाय सम्परिस्तीर्य यत्नतः।<br>
जुहुयाज्जातकर्मादि गायत्र्! या वैष्णवेन तु ३६</p>
<p>चतुर्भिराज्याहुतिभिरेकामेकां क्रियां प्रति।<br>
आचार्यस्तु स्वयं कुर्यादस्त्रैर्बन्धं च कारयेत् ३७</p>
<p>त्रातारमिति चैन्द्र यां! तु कुर्यादाज्यप्रणुन्नकम्।<br>
परोदिवेति याम्यायां वारुण्यां निषसेति च ३८</p>
<p>या ते रुद्रे ति सौम्यां तु हुवेदाज्याहुतीर्नृप।<br>
परोमात्रेति सूक्ताभ्यां सर्वत्राज्याहुतीर्नृप ३९</p>
<p>हुत्वा जपेच्च विधिवद्यदस्येति च स्विष्टकृत्।<br>
ततः स दक्षिणां दद्यादृत्विग्भ्यश्च यथार्हतः ४०</p>
<p>वस्त्र द्वे कुण्डले चैव गुरवे चाङ्गुलीयकम्।<br>
यजमानस्ततो दद्याद्विभवे सति काञ्चनम् ४१</p>
<p>कलशाष्टसहस्रेण कलशाष्टशतेन वा।<br>
एकविंशतिना वापि स्नपनं कारयेद् बुधः ४२</p>
<p>शङ्खदुन्दुभिनिर्घोषर्वेदघोषैश्च मङ्गलैः।<br>
यवव्रीहियुतैः पात्रैरुद्धृतैरुच्छ्रिताङ्कुरैः ४३</p>
<p>दीपयष्टिपताकाभिश्छत्रचामरतोरणैः।<br>
स्नपनं कारयित्वा तु यथाविभवस्तरेम् ४४</p>
<p>तत्रापि दद्याद्विप्रेभ्यो यथाशक्त्या तु दक्षिणाम्।<br>
एवं यः कुरुते राजन् प्रतिष्ठां देवचक्रिणः ४५</p>
<p>सर्वपापविनिर्मुक्तः सर्वभूषणभूषितः।<br>
विमानेन विचित्रेण त्रिस्सतकुलजैर्वृतः ४६</p>
<p>पूजां सम्प्राय महतीमिन्द्र लोकादिषु क्रमात्।<br>
बान्धवांस्तेषु संस्थाप्य विष्णुलोके महीयते ४७</p>
<p>तत्रैव ज्ञानमासाद्य वैष्णवं पदमाप्नुयात्।<br>
प्रतिष्ठाविधिरयं विष्णोर्मयैवं ते प्रकीर्तितः ४८</p>
<p>पठतां शृण्वतां चैव सर्वपापप्रणाशनः ४९</p>
<p>यदा नृसिंहं नरानाथ भूमौ।<br>
संस्थाप्य विष्णुं विधिना ह्यनेन।<br>
तदा ह्यसौ याति हरेः पदं तु।<br>
यत्र स्थितोऽयं न निवर्तते पुनः ५०</p>
<p>इति श्रीनरसिंहपुराणे प्रतिष्ठाविधिर्नाम षट्पञ्चाशोऽध्यायः ५६</p>
<p>।<br>
सप्तपञ्चाशोऽध्यायः।<br>
राजोवाच।<br>
भक्तानां लक्षणं ब्रूहि नरसिंहस्य मे द्विज।<br>
येषां सङ्गतिमात्रेण विष्णुलोको न दूरतः १</p>
<p>श्रीमार्कण्डेय उवाच।<br>
विष्णुभक्ता महोत्साहा विष्ण्वर्चनविधौ सदा।<br>
संयता धर्मसम्पन्नाः सर्वार्थान् साधयन्ति ते २</p>
<p>परोपकारनिरता गुरुशुश्रूषणे रताः।<br>
वर्णाश्रमाचारयुताः सर्वेषां सुप्रियंवदाः ३</p>
<p>वेदवेदार्थनत्त्वज्ञा गतरोषा गतस्पृहाः।<br>
शान्ताश्च सौम्यवदना नित्यं धर्मपरायणाः ४</p>
<p>हितं मितं च वक्तारः काले शक्त्यातिथिप्रियाः।<br>
दम्भमायाविनिर्मुक्ताः कामक्रोधविवर्जिताः ५</p>
<p>ईदृग्विधा नरा धीराः क्षमावन्तो बहुश्रुताः।<br>
विष्णुकीर्तनसञ्जातहर्षा रोमाञ्चिता जनाः ६</p>
<p>विष्ण्वर्चापूजने यत्तास्तत्कथायां कृतादराः।<br>
ईदृग्विधा महात्मानो विष्णुभक्ताः प्रकीर्तिताः ७</p>
<p>राजोवाच।<br>
ये वर्णाश्रमधर्मस्थास्ते भक्ताः केशवं प्रति।<br>
इति प्रोक्तं त्वया विद्वन् भृगुवर्यं गुरो मम ८</p>
<p>वर्णानामाश्रमाणां च धर्म मे वक्तुमर्हसि।<br>
यैः कृतैस्तुष्यते देवो नरसिंहः सनातनः ९</p>
<p>श्रीमार्कण्डेय उवाच।<br>
अत्र ते वर्णयिष्यामि पुरावृत्तमनुत्तमम्।<br>
मुनिभिः सह संवादं हारीतस्य महात्मनः १०</p>
<p>हारीतं धर्मतत्त्वज्ञमासीनं बहुपाठकम्।<br>
प्रणिपत्याब्रुवन् सर्वे मुनयो धर्मकाङ्क्षिणः ११</p>
<p>भगवन् सर्वधर्मज्ञ सर्वधर्मप्रवर्त्तक।<br>
वर्णानामाश्रमाणां च धर्मं प्रब्रूहि शाश्वतम् १२</p>
<p>हारीत उवाच।<br>
नारायणः पुरा देवो जगत्स्रष्टा जलोपरि।<br>
सुष्वाप भोगिपर्यङ्के शयने तु श्रिया सह १३</p>
<p>तस्य सुप्तस्य नाभौ तु दिव्यं पद्ममभूत् किल।<br>
तन्मध्ये चाभवद्ब्रह्मा वेदवेदाङ्गभूषणः १४</p>
<p>स चोक्तस्तेन देवेन ब्राह्मणान्मुखतोऽसृजत्।<br>
असृजत्क्षत्रियान् वाह्वोर्वैश्यांस्तु ऊरुतोऽसृजत् १५</p>
<p>शूद्रा स्तु पादतः सृष्टास्तेषां चैवानुपूर्वशः।<br>
धर्मशास्त्रं च मर्यादां प्रोवाच कमलोद्भवः १६</p>
<p>तद्वत्सर्वं प्रवक्ष्यामि शृणुत द्विजसत्तमाः।<br>
धन्यं यशस्यमायुष्यं स्वर्गमोक्षफलप्रदम् १७</p>
<p>ब्राह्मण्यां ब्राह्मणेनैव चोत्पन्नो ब्राह्मणः स्मृतः।<br>
तस्य धर्मं प्रवक्ष्यामि तद्योग्यं देशमेव च १८</p>
<p>कृष्णसारो मृगो यत्र स्वभावात्तु प्रवर्त्तते।<br>
तस्मिन् देशे वसेर्धर्मं कुरु ब्राह्माणपुङ्गव १९</p>
<p>षट्कर्माणि च यान्याहुर्ब्राह्मणस्य मनीषिणः।<br>
तैरेव सततं यस्तु प्रवृत्तः सुखमेधते २०</p>
<p>अध्ययनाध्यापनं च यजनं यजनं तथा।<br>
दानं प्रतिग्रहश्चेति कर्मषट्कमिहोच्यते २१</p>
<p>अध्यापनं च त्रिविधं धर्मस्यार्थस्य कारणम्।<br>
शुश्रूषाकारणं चैव त्रिविधं परिकीर्तितम् २२</p>
<p>योग्यानध्यापयेच्छिष्यान् याज्यानपि च याजयेत्।<br>
विधिना प्रतिगृह्णंश्च गृहधर्मप्रसिद्धये २३</p>
<p>वेदमेवाभ्यसेन्नित्यं शुभे देशे समाहितः।<br>
नित्यन्नैमित्तिकं काम्यं कर्म कुर्यात् प्रयत्नतः २४</p>
<p>गुरुशुश्रूषणं चैव यथान्यायमतन्द्रि तः।<br>
सायं प्रातरुपासीत विधिनाग्निं द्विजोत्तमः २५</p>
<p>कृतस्नानस्तु कुर्वीत वैश्वदेवं दिने दिने।<br>
अतिथिं चागतं भक्तया पूजयेच्छक्तितो गृही २६</p>
<p>अन्यानथागतान् दृष्टवा पूजयेदविरोधतः।<br>
स्वदारनिरतो नित्यं परदारविवर्जितः २७</p>
<p>सत्यवादी जितक्रोधः स्वधर्मनिरतो भवेत्।<br>
स्वकर्मणि च सम्प्राप्ते प्रमादं नैव कारयेत् २८</p>
<p>प्रियां हितां वदेद्वाचं परलोकाविरोधिनीम्।<br>
एवं धर्मः समुद्दिष्टो ब्राह्मणस्य समासतः।<br>
धर्ममेवं तु यः कुर्यात्स याति ब्रह्मणः पदम् २९</p>
<p>इत्येष धर्मः कथितो मया वै।<br>
विप्रस्य विप्रा अखिलाधहारी।<br>
वदामि राजादिजनस्य धर्मं।<br>
पृथक्पृथग्बोधत विप्रवर्याः ३०</p>
<p>इति श्रीनरसिंहपुराणे ब्राह्मणधर्मकथनं नाम।<br>
सप्तपञ्चाशोऽध्यायः ५७</p>
<p>।<br>
अष्टपञ्चाशोऽध्यायः।<br>
हारीत उवाच।<br>
क्षत्त्रादीनां प्रवक्ष्यामि यथावदनुपूर्वशः।<br>
येन येन प्रवर्तन्ते विधिना क्षत्त्रियादयः १</p>
<p>राज्यस्थः क्षत्त्रियश्चैव प्रजा धर्मेण पालयेत्।<br>
कुर्यादध्ययनं सम्यग्यजेद्यज्ञान् यथाविधि २</p>
<p>दद्याद्दानं द्विजाग्र्येभ्यो धर्मबुद्धिसमन्वितः।<br>
स्वदारनिरतो नित्यं परदारविवर्जितः ३</p>
<p>नीतिशास्त्रार्थकुशलः सन्धिविग्रहतत्त्ववित्।<br>
देवब्राह्मणभक्तश्च पितृकार्यपरस्तथा ४</p>
<p>धर्मेणैव जयं काङ्क्षेदधर्मं परिवर्जयेत्।<br>
उत्तमां गतिमाप्नोति क्षत्रियोऽथैवमाचरन् ५</p>
<p>गोरक्षाकृषिवाणिज्यं कुर्याद्वैश्यो यथाविधि।<br>
दानधर्मं यथाशक्त्या गुरुशुश्रूषणं तथा ६</p>
<p>लोभदम्भविनिर्मुक्तः सत्यवागनसूयकः।<br>
स्वदारनिरतो दान्तः परदारविवर्जितः ७</p>
<p>धनैर्विप्रान् समर्चेत यज्ञकाले त्वारान्वितः।<br>
यज्ञाध्ययनदानानि कुर्यान्नित्यमतन्द्रि तः ८</p>
<p>पितृकार्यं च तत्काले नरसिंहार्चनं तथा।<br>
एतद्वैश्यस्य कर्मोक्तं स्वधर्ममनुतिष्ठतः ९</p>
<p>एतदासेवमानस्तु स स्वर्गी स्यान्न संशयः।<br>
वर्णत्रयस्य शुश्रूषां कुर्याच्छूद्र ः! प्रयत्नतः १०</p>
<p>दासवद्ब्राह्मणानां च विशेषेण समाचरेत्।<br>
अयाचितं प्रदातव्यं कृषिं वृत्त्यर्थमाचरेत् ११</p>
<p>ग्रहाणां मासिकं कार्यं पूजनं न्यायधर्मतः।<br>
धारणं जीर्णवस्त्रस्य विप्रस्योच्छिष्टमार्जनम् १२</p>
<p>स्वदारेषु रतिं कुर्यात् परदारविवर्जितः।<br>
पुराणश्रवणं विप्रान्नरसिंहस्य पूजनम् १३</p>
<p>तथा विप्रनमस्कारं कार्यं श्रद्धासमन्वितम्।<br>
सत्यसम्भाषणं चैव रागद्वेषविवर्जनम् १४</p>
<p>इत्थं कुर्वन् सदा शूद्रो मनोवाक्कायकर्मभिः।<br>
स्थानमैन्द्र मवाप्नोति नष्टपापस्तु पुण्यभाक् १५</p>
<p>वर्णेषु धर्मा विविधा मयोक्ता।<br>
यथाक्रमं ब्राह्मणवर्यसाधिताः।<br>
शृणुघ्वमत्राश्रमधर्ममाद्यं।<br>
मयोच्यमानं क्रमशो मुनीन्द्रा ः! १६</p>
<p>हारीत उवाच।<br>
उपनीतो माणवको वसेद्गुरुकुले सदा।<br>
गुरोः प्रियहितं कार्यं कर्मणा मनसा गिरा १७</p>
<p>ब्रह्मचर्यमधश्शय्या तथा वह्नेरुपासनम्।<br>
उदकुम्भं गुरोर्दद्यात्तथा चेन्धनमाहरेत् १८</p>
<p>कुर्यादघ्ययनं पूर्वं ब्रह्मचारी यथाविधि।<br>
विधिं हित्वा प्रकुर्वाणो न स्वाध्यायफलं लभेत् १९</p>
<p>यत्किञ्चित्कुरुते कर्म विधिं हित्वा निरात्मकः।<br>
न तत्फलमवाप्नोति कुर्वाणो विधिविच्युतः २०</p>
<p>तस्मादेवं व्रतानीह चरेत्स्वाध्यायसिद्धये।<br>
शौचाचारमशेषं तु शिक्षयेद्गुरुसन्निधौ २१</p>
<p>अजिनं दण्डकाष्ठं च मेखलां चोपवीतकम्।<br>
धारयेदप्रमत्तस्तु ब्रह्मचारी समाहितः २२</p>
<p>सायं प्रातश्चरेद्भैक्षं भोजनं संयतेन्द्रि यः।<br>
गुरोः कुले न भिक्षेत न ज्ञातिकुलबन्धुषु २३</p>
<p>अलाभे त्वन्यगेहानां पूर्वपूर्वं च वर्जयेत्।<br>
आचम्य प्रयतो नित्यमश्नीयाद्गुर्वनुज्ञया २४</p>
<p>शयनात् पूर्वमुत्थाय दर्भमृद्दन्तशोधनम्।<br>
वस्त्रादिकमथान्यच्च गुरवे प्रतिपादयेत् २५</p>
<p>स्नाने कृते गुरौ पश्चात्स्नानं कुर्वीत यत्नवान्।<br>
ब्रह्मचारी व्रती नित्यं न कुर्याद्दन्तशोधनम् २६</p>
<p>छत्रोपानहमभ्यङ्गं गन्धमाल्यानि वर्जयेत्।<br>
नृत्यगीतकथालापं मैथुनं च विशेषतः २७</p>
<p>वर्जयेन्मधु मांसं च रसास्वादं तथा स्त्रियः।<br>
कामं क्रोधं च लोभं च परिवादं तथा नृणाम् २८</p>
<p>स्त्रीणां च प्रेक्षणालम्भमुपघातं परस्य च।<br>
एकः शयीत सर्वत्र न रेतः स्कन्दयेत् क्वचित् २९</p>
<p>स्वप्ने सिक्त्वा ब्रह्मचारी द्विजः शुक्रमकामतः।<br>
स्नात्वार्कमर्चयित्वाग्निं पुनर्मामित्यृचं जपेत् ३०</p>
<p>आस्तिकोऽहरहः सन्ध्यां त्रिकालं संयतेन्द्रि यः।<br>
उपासीत यथान्यायं ब्रह्मचारिव्रते स्थितः ३१</p>
<p>अभिवाद्य गुरोः पादौ सन्ध्याकर्मावसानतः।<br>
यथायोगं प्रकुर्वीत मातापित्रोस्तु भक्तितः ३२</p>
<p>एतेषु त्रिषु तुष्टेषु तुष्टाः स्युः सर्वदेवताः।<br>
तदेषां शासने तिष्ठेद्ब्रह्मचारी विमत्सरः ३३</p>
<p>अधीत्य चतुरो वेदान् वेदौ वेदमथापि वा।<br>
गुरवे दक्षिणां दत्त्वा तदा स्वस्वेच्छया वसेत् ३४</p>
<p>विरक्तः प्रव्रजेद्विद्वान् संरक्तस्तु गृही भवेत्।<br>
सरागो नरकं याति प्रव्रजन् हि ध्रवं द्विजः ३५</p>
<p>यस्यैतानि सुशुद्धानि जिह्वोपस्थोदरं गिरः।<br>
सन्न्यसेदकृतोद्वाहो ब्राह्मणो ब्रह्मचर्यवान् ३६</p>
<p>एवं यो विधिमास्थाय नयेत्कालमतन्द्रि तः।<br>
तेन भूयः प्रजायेत ब्रह्मचारी दृढव्रतः ३७</p>
<p>यो ब्रह्मचारी विधिमेतमास्थितश्चरेत्पृथिव्यां गुरुसेवने रतः ॥<br>
सम्प्राप्य विद्यामपि दुर्लभां तां।<br>
फलं हि तस्याः सकलं हि विन्दति ३८</p>
<p>हारीत उवाच।<br>
गृहीतवेदाध्ययनः श्रुतिशास्त्रार्थतत्त्ववित्।<br>
गुरोर्दत्तवरः सम्यक् समावर्तनमारभेत् ३९</p>
<p>असमाननामगोत्रां कन्यां भ्रातृयुतां शुभाम्।<br>
सर्वावयवसंयुक्तां सद्वृत्तामुद्वहेत्ततः ४०</p>
<p>नोद्वहेत्कपिलां कन्यां नाधिकाङ्गीं न रोगिणीम्।<br>
वाचालामतिलोमां च न व्यङ्गां भीमदर्शनाम् ४१</p>
<p>नर्क्षवृक्षनदीनाम्नीं नान्तपर्वतनामिकाम्।<br>
न पक्ष्यहिप्रेष्यनाम्नीं न च भीषणनामिकाम् ४२</p>
<p>अव्यङ्गाङ्गीं सौम्यनाम्नीं हंसवारणगामिनीम्।<br>
तन्वोष्ठकेशदशनां मृद्वङ्गीमुद्वहेत्स्त्रियम् ४३</p>
<p>ब्राह्मेण विधिना कुर्यात्प्रशस्तेन द्विजोत्तमः।<br>
यथायोगं तथा ह्येवं विवाहं वर्णधर्मतः ४४</p>
<p>उषः काले समुत्थाय कृतशौचो द्विजोत्तमः।<br>
कुर्यात्स्नानं ततो विद्वान्दन्तधावनपूर्वकम् ४५</p>
<p>मुखे पर्युषिते नित्यं यतोऽपूतो भवेन्नरः।<br>
तस्माच्छुष्कमथाद्र रं! वा भक्षयेद्दन्तधावनम् ४६</p>
<p>खदिरं च कदम्बं च करञ्जं च वटं तथा।<br>
अपामार्गं च विल्व च अर्कश्चोदुम्बरस्तथा ५७</p>
<p>एते प्रशस्ताः कथिता दन्तधावनकर्मणि।<br>
दन्तधावनकाष्ठं च वक्ष्यामि तत्प्रशस्तताम् ४८</p>
<p>सर्वे कण्टकिनः पुण्याः क्षीरिणस्तु यशस्विनः।<br>
अष्टाङ्गुलेन मानेन तत्प्रमाणमिहोच्यते ४९</p>
<p>प्रादेशमात्रमथवा तेन दन्तान् विशोधयेत्।<br>
प्रतिपद्दर्शषष्ठीषु नवम्यां चैव सत्तमाः ५०</p>
<p>दन्तानां काष्ठसंयोगाद् दहत्यासप्तमं कुलम्।<br>
अलाभे दन्तकाष्ठस्य प्रतिषिद्धे च तद्दिने ५१</p>
<p>अपां द्वादशगण्डूषैर्मुखपैशुद्धिविधीयते।<br>
स्नात्वां मन्त्रवदाचम्य पुनराचमनं चरेत् ५२</p>
<p>मन्त्रवान् प्रोक्ष्य चात्मानं प्रक्षिपेदुदकाञ्जलिम्।<br>
आदित्येन सह प्रातर्मन्देहा नाम राक्षसाः ५३</p>
<p>युध्यन्ति वरदानेन ब्रह्मणोऽव्यक्तजन्मनः।<br>
उदकाञ्जलिविक्षेपो गायत्र्! या चाभिमन्त्रितः ५४</p>
<p>तान् हन्ति राक्षसान् सर्वान् मन्देहान् रविवैरिणः।<br>
ततः प्रयाति सविता ब्राह्मणै रक्षितो दिवि ५५</p>
<p>मरीच्याद्यैर्महाभागैः सनकाद्यैश्च योगिभिः।<br>
तस्मान्न लङ्घयेत्सन्ध्यां सायं प्रातर्द्विजः सदा ५६</p>
<p>उल्लङ्घयति यो मोहात्स याति नरकं ध्रुवम्।<br>
सायं मन्त्रवदाचम्य प्रोक्ष्य सूर्यस्य चाञ्जलिम् ५७</p>
<p>दत्त्वा प्रदक्षिणं कृत्वा जलं स्पृष्ट्वा विशुध्यति।<br>
पूर्वां सन्ध्यां सनक्षत्रामुपक्रम्य यथाविधि ५८</p>
<p>गायत्रीमभ्यसेत्तावद्यावदृक्षाणि पश्यति।<br>
ततस्त्वावसथं प्राप्य होमं कुर्यात्स्वयं बुधः ५९</p>
<p>सञ्चिन्त्य भृत्यवर्गस्य भरणार्थं विचक्षणः।<br>
ततः शिष्यहितार्थाय स्वाध्यायं किञ्चिदाचरेत् ६०</p>
<p>ईश्वरं चैव रक्षार्थमभिगच्छेद्द्विजोत्तमः।<br>
कुशपुष्पेन्धनादीनि गत्वा दूरात्समाहरेत् ६१</p>
<p>माध्याह्निकीं क्रियां कुर्याच्छुचौ देशे समाहितः।<br>
विधिं स्नानस्य वक्ष्यामि समासात्पापनाशनम् ६२</p>
<p>स्नात्वा येन विधानेन सद्यो मुच्येत किल्बिषात्।<br>
सुधीः स्नानार्थमादाय शुक्लां कुशतिलैः सह ६३</p>
<p>सुमनाश्च ततो गच्छेन्नदीं शुद्धां मनोरमाम्।<br>
नद्यां तु विद्यमानायां न स्नायादल्पवारिषु ६४</p>
<p>शुचौ देशे समभ्युक्ष्य स्थापयेत्कुशमृत्तिकाम्।<br>
मृत्तोयेन स्वकं देहमभिप्रक्षाल्य यत्नतः ६५</p>
<p>स्नानाच्छरीरं संशोध्य कुर्यादाचमनं बुधः।<br>
शुभे जले प्रविश्याथ नमेद्वरुणमप्पतिम् ६६</p>
<p>हरिमेव स्मरंश्चिते निमज्जेच्च बहूदके।<br>
ततः स्नानं समासाद्या अप आचम्य मन्त्रतः ६७</p>
<p>प्रोक्षयेद्वरुणं देवं तैर्मन्त्रैः पावमानिभिः।<br>
कुशाग्रस्थेन तोयेन प्रोक्ष्यात्मानं प्रयत्नतः ६८</p>
<p>आलभेन्मृत्तिकां गात्रे इदं विष्णुरिति त्रिधा।<br>
ततो नारायणं देवं संस्मरन् प्रविशेञ्जलम् ६९</p>
<p>निमज्ज्यान्तर्जले सम्यक्तिः पठेदघमर्षणम्।<br>
स्नात्वा कुशतिलैस्तद्वद्देवर्षीन् पितृभिः सह ७०</p>
<p>तर्पयित्वा जलात्तस्मान्निष्क्रम्य च समाहितः।<br>
जलतीरं समाद्य धौते शुक्ले च वाससी ७१</p>
<p>परिधायोत्तरीयं च न कुर्यात्केशधूननम्।<br>
न रक्तमुल्बणं वासो न नीलं तत्प्रशस्यते ७२</p>
<p>मलाक्तं तु दशाहीनं वर्जयेदम्बरं बुधः।<br>
ततः प्रक्षालयेत्पादौ मृत्तोयेन विचक्षणः ७३</p>
<p>त्रिः पिबेद्वीक्षितं तोयमास्यं द्विः परिमार्जयेत्।<br>
पादौ शिरसि चाभ्युक्षेत्त्रिराचम्य तु संस्पृशेत् ७४</p>
<p>अङ्गुष्ठेन प्रदेशिन्या नासिकां समुपस्पृशेत्।<br>
अङ्गुष्ठकनिष्ठिकाभ्यां नाभौ हृदि तलेन च ७५</p>
<p>शिरश्चाङ्गुलिभिः सर्वैर्बाहुं चैव ततः स्पृशेत्।<br>
अनेन विधिनाऽऽचम्य ब्राह्मणः शुद्धमानसः ७६</p>
<p>दर्भे तु दर्भपाणिः स्यात् प्राङ्मुखः सुसमाहितः।<br>
प्राणायामांस्तु कुर्वीत यथाशास्रमतन्द्रि तः ७७</p>
<p>जपयज्ञं ततः कुर्याद्गायत्रीं वेदमातरम्।<br>
त्रिविधो जपयज्ञः स्यात्तस्य भेदं निबोधत ७८</p>
<p>वाचिकश्च उपांशुश्च मानसस्त्रिविधः स्मृतः।<br>
त्रयाणां जपयज्ञानां श्रेयः स्यादुत्तरोत्तम ७९</p>
<p>यदुच्चनीचस्वरितैः स्पष्टशब्दवदक्षरैः।<br>
शब्दमुच्चारायेद्वाचा जपयज्ञः स वाचिकः ८०</p>
<p>शनैरुच्चारयेन्मन्त्रमीषदोष्ठौ प्रचालयेत्।<br>
किञ्चिन्मन्त्रं स्ययं विन्द्यादुपांशुः स जपः स्मृतः ८१</p>
<p>धिया यदक्षरश्रेण्या वर्णाद्वर्णं पदात्पदम्।<br>
शब्दार्थचिन्तनं ध्यानं तदुक्तं मानसं जपः ८२</p>
<p>जपेन देवता नित्यं स्तूयमाना प्रसीदति।<br>
प्रसन्ना विपुलान् भोगान्दद्यान्मुक्ति च शाश्वतीम् ८३</p>
<p>यक्षरक्षः पिशाचाश्च ग्रहाः सूर्यादिदूषणाः।<br>
जापिनं नोपसर्पन्ति दूरादेवापयान्ति ते ८४</p>
<p>ऋक्षादिकं परिज्ञाय जपयज्ञमतन्द्रि तः।<br>
जपेद्हरहः स्नात्वा सावित्रीं तन्मना द्विजः ८५</p>
<p>सहस्रपरमां देवीं शतमध्यां दशावराम्।<br>
गायत्रीं यो जपेन्नित्यं न स पापैर्हि लिप्यते ८६</p>
<p>अथ पुष्पाञ्जलिं दत्त्वा भानवे चोर्ध्वबाहुकः।<br>
उदुत्यं च जपेन्मन्त्रं चित्रं तच्चक्षुरित्यपि ८७</p>
<p>प्रदक्षिणमुपावृत्य नमस्कुर्याद्दिवाकरम्।<br>
स्वेन तीर्थेन देवादीनद्भिः सन्तर्पयेद्बुधः ८८</p>
<p>देवान्देवगणांश्चैव ऋषीनृषिगणांस्तथा।<br>
पितॄन् पितृगणांश्चैव नित्यं सन्तर्पयेद्बुधः ८६</p>
<p>स्नानवस्त्रं ततः पीड्य पुनराचमनं चरेत्।<br>
दर्भेषु दर्भपाणिः स्याद्ब्रह्मयज्ञविधानतः ९०</p>
<p>प्राङ्मुखो ब्रह्मयज्ञं तु कुर्याद्बुद्धिसमन्वितः।<br>
ततोऽर्घं भानवे दद्यात्तिलपुष्पजलान्वितम् ९१</p>
<p>उत्थाय मूर्धपर्यन्तं हंसः शुचिषदित्यृचा।<br>
जले देवं नमस्कृत्य ततो गृहगतः पुनः ९२</p>
<p>विधिना पुरुषसूक्तेन तत्र विष्णुं समर्चयेत्।<br>
वैश्वदेवं ततः कुर्याद्बलिकर्म यथाविधि ९३</p>
<p>गोदोहमात्रमतिथिं प्रतिवीक्षेत वै गृही।<br>
अदृष्टपूर्वमतिथिमागतं प्राक् समर्चयेत् ९४</p>
<p>आगत्य च पुनर्द्वारं प्रत्युत्थानेन साधुना।<br>
स्वागतेनाग्नयस्तुष्टा भवन्ति गृहमेधिनाम् ९५</p>
<p>आसनेन तु दत्तेन प्रीतो भवति देवराट्।<br>
पादशौचेन पितरः प्रीतिमायान्ति तस्य च ९६</p>
<p>अन्नाद्येन च दत्तेन तृप्यतीह प्रजपतिः।<br>
तस्मदतिथये कार्यं पूजनं गृहमेधिना ९७</p>
<p>भक्त्या च भक्तिमान्नित्यं विष्णुमभ्यर्च्य चिन्तयेत्।<br>
भिक्षां च भिक्षवे दद्यात्परिव्राड्ब्रह्मचारिणे ९८</p>
<p>आकल्पितान्नादुद्धृत्य सर्वव्यञ्जनसंयुतम्।<br>
दद्याच मनसा नित्यं भिक्षां भिक्षोः प्रयत्नतः ९९</p>
<p>अकृते वैश्वदेवे तु भिक्षौ भिक्षार्थमागते।<br>
अवश्यमेव दातव्यं स्वर्गसोपानकारकम् १००</p>
<p>उद्धृत्य वैश्वदेवान्नं भिक्षां दत्त्वा विसर्जयेत्।<br>
वैश्वदेवाकृतं दोषं शक्तो भिक्षुर्व्यपोहितुम् १०१</p>
<p>सुवासिनीः कुमारीश्च भोजयित्वाऽऽतुरानपि।<br>
बालवृद्धांस्ततः शेषं स्वयं भुञ्जीत वै गृही १०२</p>
<p>प्राङ्मुखोदङ्मुखो वापि मौनी च मितभाषणः।<br>
अन्नं पूर्वं नमस्कृत्य प्रहृष्टेनान्तरात्मना १०३</p>
<p>पञ्च प्राणहुतीः कुर्यात्स मन्त्रेण पृथक् पृथक्।<br>
ततः स्वादुकरं चान्नं भुञ्जीत सुसमाहितः १०४</p>
<p>आचम्य देवतामिष्टां संस्मरेदुदरं स्पृशन्।<br>
इतिहासपुराणाभ्यां कञ्चित्कालं नयेद्बुधः १०५</p>
<p>ततः सन्ध्यामुपासीत बहिर्गत्वा विधानतः।<br>
कृतहोमश्च भुञ्जीत रात्रावतिथिमर्चयेत् १०६</p>
<p>सायं प्रातर्द्विजातीनामशनं श्रुतिचोदितम्।<br>
नान्तरा भोजनं कुर्यादग्निहोत्रसमो विधिः १०७</p>
<p>शिष्यानध्यापयेत्तद्वदनध्यायं विवर्जयेत्।<br>
स्मृत्युक्तान् सकलान् पूर्वपुराणोक्तानपि द्विजः १०८</p>
<p>महानवम्यां द्वादश्यां भरण्यामपि चैव हि।<br>
तथाक्षय्यतृतीयायां शिष्यान्नाध्यापयेद्बुधः १०९</p>
<p>माघमासे तु सप्तम्यां रथ्यामध्ययनं त्यजेत्।<br>
अध्यापनमथाभ्यज्य स्नानकाले विवर्जयेत् ११०</p>
<p>दानं च विधिना देयं गृहस्थेन हितैषिणा।<br>
हिरण्यदानं गोदानं भूमिदानं विशेषतः १११</p>
<p>एतानि यः प्रयच्छेत श्रोत्रियेभ्यो द्विजोत्तमः।<br>
सर्वपापविनिर्मुक्तः स्वर्गलोके महीयते ११२</p>
<p>मङ्गलाचारयुक्तश्च शुचिः श्रद्धापरो गृही।<br>
श्राद्धं च श्रद्धया कुर्यात्स याति ब्रह्मणः पदम् ११३</p>
<p>जातावुत्कर्षमायाति नरसिंहप्रसादतः।<br>
स तस्मान्मुक्तिमाप्नोति ब्रह्मणा सह सत्तमाः ११४</p>
<p>एवं हि विप्राः कथितो मया वः।<br>
समासतः शाश्वतधर्मराशिः।<br>
सम्यग्गृहस्थस्य सतो हि धर्मं।<br>
कुर्वन् प्रयत्नाद्धरिमेति मुक्तः ११५</p>
<p>इति श्रीनरसिंहपुराणे गृहस्थधर्मो नामाष्टपञ्चाशोऽध्यायः ५८</p>
<p>।<br>
एकोनषष्टितमोऽध्यायः।<br>
हारीत उवाच।<br>
अतः परं प्रवक्ष्यामि वानप्रस्थस्य लक्षणम्।<br>
धर्ममग्यं महाभागाः कथ्यमानं निबोधत १</p>
<p>गृहस्थः पुत्रपौत्रादीन्दृष्ट्वा पलितमात्मनः।<br>
स्वभार्यां तनये स्थाप्य स्वशिष्यैः प्रविशेद्वनम् २</p>
<p>जटाकलापचीराणि नखगात्ररुहाणि वा।<br>
धारयञ्जुहुयादग्नौ वैतानविधिना स्थितः ३</p>
<p>भृतपर्णैर्मृत्सम्भूतैर्नीवाराद्यैरतन्द्रि तः।<br>
कन्दमूलफलैर्वापि कुर्यान्नित्यक्रियां बुधः ४</p>
<p>त्रिकालं स्नानयुक्तस्तु कुर्यात्तीव्रं तपः सदा।<br>
पक्षे गते वा अश्नीयान्मासान्ते व पराककृत् ५</p>
<p>चतुःकालेऽपि चाश्नीयात्कालेऽप्युत तथाष्टमे।<br>
षष्ठाह्नकाले ह्यथवा अथवा वायुभक्षकः ६</p>
<p>धर्मे पञ्चाग्निमध्यस्थो धारावर्षासु वै नयेत्।<br>
हैमन्तिके जले स्थित्वा नयेत्कालं तपश्चरन् ७</p>
<p>एवं स्वकर्म भोगेन कृत्वा शुद्धिमथात्मनः।<br>
अग्निं चात्मनि वै कृत्वा व्रजेद्बाथोत्तरां दिशम् ८</p>
<p>आदेहपाताद्धनगो मौनमास्थाय तापसः।<br>
स्मरन्नतीन्द्रि यं ब्रह्म ब्रह्मलोके महीयते ९</p>
<p>तपो हि यः सेवति काननस्थो।<br>
वसेन्महत्सत्त्वसमाधियुक्तः ॥<br>
विमुक्तपापो हि मनःप्रशान्तः।<br>
प्रयाति विष्णोः सदनं द्विजेन्द्र ः! १०</p>
<p>इति श्रीनरसिंहपुराणे वानप्रस्थधर्मो नाम एकोनषष्टितमोऽध्यायः ५९</p>
<p>।<br>
षष्टितमोऽध्यायः।<br>
हारीत उवाच।<br>
अत ऊर्ध्वं प्रवक्ष्यामि यतिधर्ममनुत्तमम्।<br>
श्रद्धया यदनुष्ठाय यतिर्मुच्येत बन्धनात् १</p>
<p>एवं वनाश्रमे तिष्ठंस्तपसा दग्धकिल्बिषः।<br>
चतुर्थमाश्रमं गच्छेत्सन्न्यस्य विधिना द्विजः २</p>
<p>दिव्यं ऋषिभ्यो देवेभ्यः स्वपितृभ्यश्च यत्नतः।<br>
दत्त्वा श्राद्धमृषिभ्यश्च मनुजेभ्यस्तथाऽऽत्मने ३</p>
<p>इष्टिं वैश्वानरीं कृत्वा प्राजापत्यमथापि वा।<br>
अग्निं स्वात्मनि संस्थाप्य मन्त्रवत्प्रव्रजेत् पुनः ४</p>
<p>ततः प्रभृति पुत्रादौ सुखलोभादि वर्जयेत्।<br>
दद्याच्च भूभावुदकं सर्वभूताभयङ्करम् ५</p>
<p>त्रिदण्डं वैणवं सौम्यं सत्वचं समपर्वकम्।<br>
वेष्टितं कृष्णगोवालरज्ज्वा च चतुरङ्गलम् ६</p>
<p>ग्रन्थिभिर्वा त्रिभिर्युक्तं जलपूतं च धारयेत्।<br>
गृह्णीयाद्दक्षिणे हस्ते मन्त्रेणैव तु मन्त्रवित् ७</p>
<p>कौपीनाच्छादनं वासः कुथां शीतनिवारिणीम्।<br>
पादुके चापि गृह्णीयात्कुर्यान्नान्यस्य सङ्ग्रहम् ८</p>
<p>एतानि तस्य लिङ्गानि यतेः प्रोक्तानि धर्मतः।<br>
सङ्गृह्य कृतसन्न्यासो गत्वा तीर्थमनुत्तमम् ९</p>
<p>स्नात्वा ह्याचम्य विधिवज्जलयुक्तांशुकेन वै।<br>
वारिणा तर्पयित्वा तु मन्त्रवद्भास्करं नमेत् १०</p>
<p>आसीनः प्राङ्मुखो मौनी प्राणायामत्रयं चरेत्।<br>
गायत्रीं च यथाशक्ति जप्त्वा ध्यायेत्परं पदम् ११</p>
<p>स्थित्यर्थमात्मनो नित्यं भिक्षाटनमथाचरेत्।<br>
सायाह्नकाले विप्राणां गृहाणि विचरेद्यतिः १२</p>
<p>स्यादर्थी यावतान्नेन तावद्भैक्षं समाचरेत्।<br>
ततो निवृत्त्य तत्पात्रमभ्युक्ष्याचम्य संयमी १३</p>
<p>सूर्यादिदैवतेभ्यो हि दत्त्वान्नं प्रोक्ष्य वारिणा।<br>
भुञ्जीत पर्णपुटके पात्रे वा वाग्यतो यतिः १४</p>
<p>वटकाश्वत्थपत्रेषु कुम्भीतिन्दुकपत्रयोः।<br>
कोविदारकरञ्जेषु न भुञ्जीत कदाचन १५</p>
<p>भुक्त्वाऽऽचम्य निरुद्धासुरुपतिष्ठेत भास्करम्।<br>
जपध्यानेतिहासैस्तु दिनशेषं नयेद्यतिः १६</p>
<p>पलाशाः सर्व उच्यन्ते यतयः कांस्यभोजिनः।<br>
कांस्यस्येव तु यत्पात्रं गृहस्थस्य तथैव च।<br>
कांस्यभोजी यति सर्वं प्राप्नुयात्किल्बिषं पुनः।<br>
भुक्तपात्रे यतिर्नित्यं भक्षयेन्मन्त्रपूर्वकम्।<br>
न दुष्येत्तस्य तत्पात्रं यज्ञेषु चमसा इव।<br>
कृतसन्ध्यास्ततो रात्रिं नयेदेवगृहादिषु।<br>
हृत्पुण्डरीकनिलये ध्यायन्नारायणं हरिम्।<br>
तत्पदं समवाप्नोति यत्प्राप्य न निवर्तते १७</p>
<p>इति श्रीनरसिंहपुराणे यतिधर्मो नाम षष्टितमोऽध्यायः ६०</p>
<p>।<br>
एकषष्टितमोऽध्यायः।<br>
हारीत उवाच।<br>
वर्णानामाश्रमाणां च कथितं धर्मलक्षणम्।<br>
यतः स्वर्गापवर्गौ तु प्राप्नुयुस्ते द्विजादयः १</p>
<p>योगशास्त्रस्य वक्ष्यामि सङ्क्षेपात्सारमुत्तमम्।<br>
यस्याभ्यासबलाद्यान्ति मोक्षं चेह मुमुक्षवः २</p>
<p>योगाभ्यासरतस्येह नश्येयुः पातकानि च।<br>
तस्माद्योगपरो भूत्वा ध्यायेन्नित्यं क्रियान्तरे ३</p>
<p>प्राणायामेन वचनं प्रत्याहारेण चेन्द्रि यम्।<br>
धारणाभिर्वशीकृत्य पुनर्दुर्धर्षणं मनः ४</p>
<p>एकं कारणमानन्दबोधं च तमनामयम्।<br>
सूक्ष्मात्सूक्ष्मतरं ध्यायेज्जगदाधारमच्युतम् ५</p>
<p>आत्मानमरविन्दस्थं तप्तचामीकरप्रभम्।<br>
रहस्येकान्तमासीत ध्यायेदात्महृदि स्थितम् ६</p>
<p>यः सर्वप्राणचित्तज्ञो यः सर्वेषां हृदि स्थितः।<br>
यश्च सर्वजनैर्ज्ञेयः सोऽहमस्मीति चिन्तयेत् ७</p>
<p>आत्मलाभसुखं यावत्तावद्ध्यानमुदाहृतम्।<br>
श्रुतिस्मृत्युदितं कर्म तत्तदूर्ध्वं समाचरेत् ८</p>
<p>यथाश्वा रथहीनाश्च रथाश्चाश्वैर्विना यथा।<br>
एवं तपश्च विद्या च उभावपि तपस्विनः ९</p>
<p>यथान्नं मधुसंयुक्तं मधु चान्नेन संयुतम्।<br>
एवं तपश्च विद्या च संयुक्ते भेषजं महत् १०</p>
<p>द्वाभ्यामेव हि पक्षाभ्यां यथा वै पक्षिणां गतिः।<br>
तथैव ज्ञानकर्मभ्यां प्राप्यते ब्रह्म शाश्वतम् ११</p>
<p>विद्यातपोभ्यां सम्पन्नो ब्राह्मणो योगतत्परः।<br>
देहद्वन्द्वं विहायाशु मुक्तो भवति बन्धनात् १२</p>
<p>न देवयानमार्गेण यावत्प्राप्तं परं पदम्।<br>
न तावद्देहलिङ्गस्य विनाशो विद्यते क्वचित् १३</p>
<p>मया वः कथितः सर्वो वर्णांश्रमविभागशः।<br>
सङ्क्षेपेण द्विजश्रेष्ठा धर्मस्तेषां सनातनः १४</p>
<p>मार्कण्डेय उवाच।<br>
श्रुत्वैवमृषयो धर्म स्वर्गमोक्षभलप्रदम्।<br>
प्रणम्य तमृषिर्जग्मुर्मुन्दितास्ते स्वमालयम् १५</p>
<p>धर्मशास्त्रमिदं यस्तु हारीतमुखनिस्सृतम्।<br>
श्रुत्वा च कुरुते धर्मं स याति परमां गतिम् १६</p>
<p>मुखजस्य तु यत्कर्म कर्म यद्बाहुजस्य तु।<br>
ऊरुजस्य तु यत्कर्म पादजस्य तथा नृप १७</p>
<p>स्वं स्वं कर्म प्रकुर्वाणा विप्राद्या यान्ति सद्गतिम्।<br>
अन्यथा वर्तमानो हि सद्यः पतति यात्यधः १८</p>
<p>यस्य येऽभिहिता धर्माः स तु तैस्तैः प्रतिष्ठितः।<br>
तस्मात्स्वधर्म कुर्वीत नित्यमेवमनापदि १९</p>
<p>चतुवर्णाश्च राजेन्द्र चत्वारश्चापि चाश्रमाः।<br>
स्वधर्मं येऽनुतिष्ठन्ति ते यान्ति परमां गतिम् २०</p>
<p>स्वधर्मेण यथा नृणां नरसिंह प्रतुष्यति।<br>
वर्णधर्मानुसारेण नरसिंहं तथार्चयेत् २१</p>
<p>उत्पन्नवैराग्यवलेन योगाद्।<br>
ध्यायेत्परं ब्रह्म सदा क्रियावान्।<br>
सत्यात्मकं चित्युखरूपमाद्यं।<br>
विहाय देहं पदमेति विष्णोः २२</p>
<p>इति श्रीनरसिंहपुराणे योगाध्यायो नामैकषष्टितमोऽध्यायः ६१</p>
<p>।<br>
द्विषष्टितमोऽध्यायः।<br>
श्रीमार्कण्डेय उवाच।<br>
वर्णानामाश्रमाणां च कथितं लक्षणं तव।<br>
भूयः कथय राजेन्द्र शुश्रूषा तत्र का नृप १</p>
<p>सहस्रानीक उवाच।<br>
स्नात्वा वेश्मनि देवेशमर्चयेदच्युतं त्विति।<br>
त्वयोक्तं मम विप्रेन्द्र तत्कथं पूजनं भवेत् २</p>
<p>यैर्मन्त्रैरर्च्यते विष्णुर्येषु स्थानेषु वै मुने।<br>
तानि स्थानानि तान्मन्त्रांस्त्वमाचक्ष्व महामुने ३</p>
<p>श्री मार्कण्डेय उवाच।<br>
अर्चनं सम्प्रवक्ष्यामि विष्णोरमितितेजसः।<br>
यत्कृत्वा मुनयः सर्वे परं निर्वाणमाप्नुयुः ४</p>
<p>अग्नौ क्रियावतां देवो हृदि देवो मनीषिणाम्।<br>
प्रतिमास्वल्पबुद्धीनां योगिनां हृदये हरिः ५</p>
<p>अतोऽग्नौ हृदये सूर्ये स्थण्डिले प्रतिमासु च।<br>
एतेषु च हरेः सम्यगर्चनं मुनिभिः स्मृतम् ६</p>
<p>तस्य सर्वमयत्वाच्च स्थण्डिले प्रतिमासु च।<br>
अनुष्टुभस्य सूक्तस्य विष्णुस्तस्य च देवतः ७</p>
<p>पुरुषो यो जगद्बीजं ऋषिर्नारायणः स्मृतः।<br>
दद्यात्पुरुषसूक्तेन यः पुष्पाण्यप एव च ८</p>
<p>अर्चितं स्याञ्जगत्सर्वं तेन वै सचराचरम्।<br>
आद्ययाऽऽवाहयेद्देवमृचा तु पुरुषोत्तमम् ९</p>
<p>द्वितीययाऽऽसनं दद्यात्पाद्यं दद्यात्तृतीयया।<br>
चतुर्थ्यार्घ्यः प्रदातव्यः पञ्चम्याऽऽचमनीयकम् १०</p>
<p>षष्ठ्या स्नानं प्रकुर्वीत सप्तम्या वस्त्रमेव च।<br>
यज्ञोपवीतमष्टम्या नवम्या गन्धमेव च ११</p>
<p>दशम्या पुष्पदानं स्यादेकादश्या च धूपकम्।<br>
द्वादश्या च तथा दीपं त्रयोदश्यार्चनं तथा १२</p>
<p>चतुर्दश्या स्तुतिं कृत्वा पञ्चदश्या प्रदक्षिणम्।<br>
षोडश्योद्वासनं कुर्याच्छेषकर्माणि पूर्ववत् १३</p>
<p>स्नानं वस्त्रं च नैवेद्यं दद्यादाचमनीयकम्।<br>
षण्मासात्सिद्धिमाप्नोति देवदेवं समर्चयन् १४</p>
<p>संवत्सरेण तेनैव सायुज्यमधिगच्छति।<br>
हविषाग्नौ जले पुष्पैर्ध्यानेन हृदये हरिम् १५</p>
<p>अर्चन्ति सूरयो नित्यं जपेन रविमण्डले।<br>
आदित्यमण्डले दिव्यं देवदेवमनामयम्।<br>
शङ्खचक्रगदापाणिं ध्यात्वा विष्णुमुपासते १६</p>
<p>ध्येयः सदा सवितृमण्डलमध्यवर्ती।<br>
नारायणः सरसिजासनसन्निविष्टः।<br>
केयूरवान्मकरकुण्डलवान् किरीटी।<br>
हारी हिरण्मयवपुर्धृतशङ्खचक्रः १७</p>
<p>एतत्पठन् केवलमेवं सूक्तं।<br>
दिने दिने भावितविष्णुबुद्धिः ॥<br>
स सर्वपापं प्रविहाय वैष्णवं।<br>
पदं प्रयात्यच्युततुष्टिकृन्नरः १८</p>
<p>पत्रेषु पुष्पेषु फलेषु तोयेष्वक्रीतलभ्येषु सदैव सत्सु ॥<br>
भक्तयैकलभ्ये पुरुषे पुराणे।<br>
मुक्त्यै किमर्थं क्रियते न यत्नः १९</p>
<p>इत्येवमुक्तः पुरुषस्य विष्णोरर्चाविधिस्तेऽद्य मया नृपेन्द्र ॥<br>
अनेन नित्यं कुरु विष्णुपूजां।<br>
प्राप्तुं तदिष्टं यदि वैष्णवं पदम् २०</p>
<p>इति श्रीनरसिंहपुराणे विष्णोरर्चाविधिर्नाम द्विषष्टितमोऽध्यायः ६२</p>
<p>।<br>
त्रिषष्टितमोऽध्यायः।<br>
सहस्रानीक उवाच।<br>
सत्यमुक्तं त्वया ब्रह्मन् वैदिकः परमो विधिः।<br>
विष्णोर्देवातिदेवस्य पूजनं प्रति मेऽधुना १</p>
<p>अनेन विधिना ब्रह्मन् पूज्यते मधुसूदनः।<br>
वेदज्ञैरेव नान्यैस्तु तस्मात्सर्वहितं वद २</p>
<p>श्री मार्कण्डेय उवाच।<br>
अष्टाक्षरेण देवेशं नरसिंहम नामयम्।<br>
गन्धपुष्पादिभिर्नित्यमर्चयेदच्युतं नरः ३</p>
<p>राजन्नष्टाक्षरो मन्त्रः सर्वपापहरः परः।<br>
समस्तयज्ञफलदः सर्वशान्तिकरः शुभः ४</p>
<p>ॐ नमो नारायणाय।<br>
गन्धपुष्पादिसकलमनेनैव निवेदयेत्।<br>
अनेनाभ्यर्चितो देवः प्रीतो भवति तत्क्षणात् ५</p>
<p>किं तस्य बहुभिर्मन्त्रैः किं तस्य बहुभिर्व्रतैः।<br>
ॐ नमो नारायणायेति मन्त्रः सर्वार्थसाधकः ६</p>
<p>इमं मन्त्रं जपेद्यस्तु शुचिर्भूत्वा समाहितः।<br>
सर्वपापविनिर्मुक्तो विष्णुसायुज्यमाप्नुयात् ७</p>
<p>सर्वतीर्थफलं ह्येतत् सर्वतीर्थवरं नृप।<br>
हरेरर्चनमव्यग्रं सर्वयज्ञफलं नृप ८</p>
<p>तस्मात्कुरु नृपश्रेष्ठ प्रतिमादिषु चार्चनम्।<br>
दानानि विप्रमुखेभ्यः प्रयच्छ विधिना नृप।<br>
एवं कृते नृपश्रेष्ठ नरसिंहप्रसादतः।<br>
प्राप्नोति वैष्णवं तेजो यत्काङ्क्षन्ति मुमुक्षवः ९</p>
<p>पुरा पुरन्दरो राजन् स्त्रीत्वं प्राप्तोऽपधर्मतः।<br>
तृणबिन्दुमुनेः शापान्मुक्तो ह्यष्टाक्षराञ्जपात् १०</p>
<p>सहस्रानीक उवाच।<br>
एतत्कथय भूदेव देवेन्द्र स्याघमोचनम्।<br>
कोऽपधर्मः कथं स्त्रीत्वं प्राप्तो मे वद कारणम् ११</p>
<p>श्रीमार्कण्डेय उवाच।<br>
राजेन्द्र महदाख्यानं शृणु कौतूहलान्वितम्।<br>
विष्णुभक्तिप्रजननं शृण्वतां पठतामिदम् १२</p>
<p>पुरा पुरन्दरस्यैव देवराज्यं प्रकुर्वतः।<br>
वैराग्यस्यापि जननं सम्भूतं वाह्यवस्तुषु १३</p>
<p>इन्द्र स्तदाभूद्विषमस्वभावो।<br>
राज्येषु भोगेष्वपि सोऽप्यचिन्तयत्।<br>
ध्रुवं विरागीकृतमानसानां।<br>
स्वर्गस्य राज्यं न च किञ्चिदेव १४</p>
<p>राज्यस्य सारं विषयेषु भोगो।<br>
भोगस्य चान्ते न च किञ्चिदस्ति ॥<br>
विमृश्य चैतन्मुनयोऽप्यजस्रं।<br>
मोक्षाधिकारं परिचिन्तयन्ति १५</p>
<p>सदैव भोगाय तपःप्रवृत्तिर्भोगावसाने हि तपो विनष्टम्।<br>
मैत्र्! यादिसंयोगपराङ्मुखानां।<br>
विमुक्तिभाजां न तपो न भोगः १६</p>
<p>विमृश्य चैतत् स सुराधिनाथो।<br>
विमानमारुह्य सकिङ्किणीकम्।<br>
नूनं हराराधनकारणेन।<br>
कैलासमभ्येति विमुक्तिकामः १७</p>
<p>स एकदा मानसमागतः सन्।<br>
संवीक्ष्य तां यक्षपतेश्च कान्ताम्।<br>
समर्चयन्तीं गिरिजाङ्घ्रियुग्मं।<br>
ध्वजामिवानङ्गमहारथस्य १८</p>
<p>प्रधानजाम्बूनदशुद्धवर्णां।<br>
कर्णान्तसंलग्नमनोज्ञनेत्राम् ॥<br>
सुसूक्ष्मवस्त्रान्तरदृश्यगात्रां।<br>
नीहारमध्यादिव चन्द्र लेखाम् १९</p>
<p>तां वीक्ष्य वीक्षणसहस्रभरेण कामं।<br>
कामाङ्गमोहितमतिर्न ययौ तदानीम् ॥<br>
दूराध्वगं स्वगृहमेत्य सुसञ्चितार्थस्तस्थौ तदा सुरपतिर्विषयाभिलाषी २०</p>
<p>पूर्वं वरं स्यात् सुकुलेऽपि जन्म।<br>
ततो हि सर्वाङ्गशरीररूपम् ॥<br>
ततो धनं दुर्लभमेव पश्चाद्धनाधिपत्यं सुकृतेन लभ्यम् २१</p>
<p>स्वर्गाधिपत्यं च मया प्रलब्धं।<br>
तथापि भोगाय न चास्ति भाग्यम्।<br>
यः स्वं परित्यज्य विमुक्तिकामस्तिष्ठामि मे दुर्मतिरस्ति चित्ते २२</p>
<p>मोक्षोऽमुना यद्यपि मोहनीयो।<br>
मोक्षेऽपि किं कारणमस्ति राज्ये ॥<br>
क्षेत्रं सुपक्वं परिहृत्य द्वारे।<br>
किं नाम चारण्यकृषिं करोति २३</p>
<p>संसारदुःखोपहता नरा ये।<br>
कर्तुं समर्था न च किञ्चिदेव ॥<br>
अकर्मिणो भाग्यविवर्जिताश्च।<br>
वाञ्छन्ति ते मोक्षपथं विमूढाः २४</p>
<p>एतद्विमृश्य बहुधा मतिमान् प्रवीरो।<br>
रूपेण मोहितमना धनदाङ्गनायाः ॥<br>
सर्वाधिराकुलमतिः परिमुक्तधैर्यः।<br>
सस्मार मारममराधिपचक्रवर्ती २५</p>
<p>समागतोऽसौ परिमन्दमन्दं।<br>
कामोऽतिकामाकुलचित्तवृत्तिः ॥<br>
पुरा महेशेन कृताङ्गनाशो।<br>
धैर्याल्लयं गच्छति को विशङ्कः २६</p>
<p>आदिश्यतां नाथ यदस्ति कार्यं।<br>
को नाम ते सम्प्रति शत्रुभूतः ॥<br>
शीघ्रं महादेशय मा विलम्बं।<br>
तस्यापदम् सम्प्रति भो दिशामि २७</p>
<p>श्रुत्वा तदा तस्य वचोऽभिरामं।<br>
मनोगतं तत्परमं तुतोष ॥<br>
निष्पन्नमर्थं सहसैव मत्वा।<br>
जगाद वाक्यं स विहस्य वीरः २८</p>
<p>रुद्रो ऽपि येनार्धशरीरमात्रश्चक्रेऽप्यनङ्गत्वमुपागतेन ॥<br>
सोढुं समर्थोऽथ परोऽपि लोके।<br>
को नाम ते मार शराभिवातिम् २९</p>
<p>एकाग्रचित्ता गिरिजार्चनेऽपि।<br>
या मोहयत्येव ममात्र चित्तम् ॥<br>
एतामनङ्गायतलोचनाख्यां।<br>
मदङ्गसङ्गैकरसां विधेहि ३०</p>
<p>स एवमुक्तः सुरवल्लभेन।<br>
स्वकार्यभावाधिकगौरवेण ॥<br>
सन्धाय वाणं कुसुमायुधोऽपि।<br>
सस्मार मारः परिमोहनं सुधीः ३१</p>
<p>सम्मोहिता पुष्पशरेण बाला।<br>
कामेन कामं मदविह्वलाङ्गी ॥<br>
विहाय पूजां हसते सुरेशं।<br>
कः कामकोदण्डरवं सहेत ३२</p>
<p>विलोलनेत्रे अयि कासि बाले।<br>
सुराधिपो वाक्यमिदं जगाद ॥<br>
सम्मोहयन्तीव मनांसि पुंसां।<br>
कस्येह कान्ता वद पुण्यभाजः ३३</p>
<p>उक्तापि बाला मदविह्वलाङ्गीं।<br>
रोमाञ्चसंस्वेदसकम्पगात्रा ॥<br>
कृताकुला कामशिलीमुखेन।<br>
सगद्गदं वाक्यमुवाच मन्दम् ३४</p>
<p>कान्ता धनेशस्य च यक्षकन्या।<br>
प्राप्ता च गौरीचरणार्चनाय ॥<br>
प्रब्रूहि कार्यं च तवास्ति नाथ।<br>
कस्त्वं वदेस्तिष्ठसि कामरूपः ३५</p>
<p>इन्द्र उवाच।<br>
सा त्वं समागच्छ भजस्व मां चिरान्मदङ्गसङ्गोत्सुकतां ब्रजाशु ॥<br>
त्वया विना जीवितमप्यनल्पं।<br>
स्वर्गस्य राज्यं मम निष्फलं स्यात् ३६</p>
<p>उक्ता च सैवं मधुरं च तेन।<br>
कन्दर्पसन्तापितचारुदेहा ॥<br>
विमानमारुह्य चलत्पताकं।<br>
सुरेशकण्ठग्रहणं चकार ३७</p>
<p>जगाम शीघ्रं स हि नाकनाथः।<br>
साकं तया मन्दरकन्दरासु ॥<br>
अदृष्टदेवासुरसञ्चरासु।<br>
विचित्ररत्नाङ्कुरभासुरासु ३८</p>
<p>रेमे तया साकमुदारवीर्यश्चित्रं सुरैश्वर्यगतादरोऽपि ॥<br>
स्वयं च यस्या लघुपुष्पशय्यां।<br>
चकार चातुर्यनिधिः सकामः ३९</p>
<p>जातः कृतार्थोऽमरवृन्दनाथः।<br>
सकामभोगेषु सदा विदग्धः ॥<br>
मोक्षाधिकं स्नेहरसातिसृष्टं।<br>
पराङ्गनालिङ्गनसङ्गसौख्यम् ४०</p>
<p>अथागता यक्षपतेः समीपं।<br>
नार्योऽनुवर्ज्यैव च चित्रसेनाम् ॥<br>
ससम्भ्रमाः सम्भ्रमखिन्नगात्राः।<br>
सगद्गदं प्रोचुरसाहसज्ञाः ४१</p>
<p>नूनं समाकर्णंय यक्षनाथ।<br>
विमानमारोप्य जगाम कश्चित् ॥<br>
संवीक्षमाणः ककुभोऽपि कान्तां।<br>
विगृह्य वेगादिह सोऽपि तस्करः ४२</p>
<p>वचो निशम्याथ धनाधिनाथो।<br>
विषोपमं जातमषीनिभाननः ॥<br>
जगाढ भूयो न च किञ्चिदेव।<br>
बभूव वै वृक्ष इवाग्निदग्धः ४३</p>
<p>विज्ञापितार्थो वरकन्यकाभिर्यश्चित्रसेनासहचारिणीभिः ॥<br>
मोहापनोदाय मतिं दधानः।<br>
स कण्ठकुब्जोऽपि समाजगाम ४४</p>
<p>श्रुत्वाऽऽगतं वीक्ष्य स राजराज।<br>
उन्मीलिताक्षो वचनं जगाद ॥<br>
विनिःश्वसन् गाढसकम्पगात्रः।<br>
स्वस्थं मनोऽप्याशु विधाय दीनः ४५</p>
<p>तद्यौवनं यद्युवतीविनोदो।<br>
धनं तु चैवत्स्वजनोपयोगि ॥<br>
तञ्जीवितं यत्क्रियते सुधर्मस्तदाधिपत्यं यदि नष्टविग्रहम् ४६</p>
<p>धिङ्मे धनं जीवितमत्यनल्पं।<br>
राज्यं बृहत्सम्प्रति गुह्यकानाम् ॥<br>
विशामि चाग्निं न च वेद कश्चित्।<br>
पराभवोऽस्तीति च को मृतानाम् ४७</p>
<p>पार्श्वे स्थितस्यापि च जीवितो मे।<br>
गता तडागं गिरिजार्चनाव।<br>
हृता च केनापि वयं न विद्मो।<br>
ध्रुवं न तस्यास्ति भयं च मृत्योः ४८</p>
<p>जगाद वाक्यं स च कण्ठकुब्जो।<br>
मोहापनोदाय विभोः स मन्त्री ॥<br>
आकर्ण्यतां नाथ न चास्ति योग्यः।<br>
कान्तावियोगे निजदेहघातः ४९</p>
<p>एका पुरा रामवधूर्हृता च।<br>
निशाचरेणापि मृतो न सोऽपि ॥<br>
अनेकशः सन्ति तवात्र नार्यः।<br>
को नाम चित्ते क्रियते विषादः ५०</p>
<p>विमुच्य शोकं कुरु विक्रमे मति।<br>
धैर्यं समालम्बय यक्षराज ॥<br>
भृशं न जल्पन्ति रुदन्ति साधवः।<br>
पराभवं बाह्यकृतं सहन्ते ५१</p>
<p>कृतं हि कार्यं गुरु दर्शयन्ति।<br>
सहायवान् वित्तप कातरोऽसि किम् ॥<br>
सहायकार्यं कुरुते हि सम्प्रति।<br>
स्वयं हि यस्यावरजो विभीषणः ५२</p>
<p>धनद उवाच।<br>
विभीषणो मे प्रतिपक्षभूतो।<br>
दायादभावं न विमुञ्चतीति ॥<br>
ध्रुवं प्रसन्ना न भवन्ति दुर्जनाः।<br>
कृतोपकारा हरिवज्रनिष्ठुराः ५३</p>
<p>न चोपकारैर्न गुणैर्न सौहृदैः।<br>
प्रसादमायाति मनो हि गोत्रिणः।<br>
उवाच वाक्यं स च कण्ठकुब्जो।<br>
युक्तं त्वयोक्तं च धनाधिनाथ ५४</p>
<p>परस्परं ध्नन्ति च ते विरुद्धास्तथापि लोके न पराभवोऽस्ति।<br>
पराभवं नान्यकृतं सहन्ते।<br>
नोष्णं जलं ज्वालयते तृणानि ५५</p>
<p>तस्मात्समागच्छ धनाधिनाथ।<br>
पार्श्वं च वेगेन विभीषणस्य ॥<br>
स्वबाहुवीर्यार्जितवित्तभोगिनां।<br>
स्वबन्धुवर्गेषु हि को विरोधः ५६</p>
<p>इत्युक्तः स तदा तेन कण्ठकुब्जेन मन्त्रिणा।<br>
विभीषणस्य सामीप्यं जगामाशु विचारयन् ५७</p>
<p>ततो लङ्काधिपः श्रुत्वा बान्धवं पूर्वजं तदा।<br>
प्राप्तं प्रत्याजगामाशु विनयेन समन्वितः ५८</p>
<p>ततो विभीषणो दृष्ट्वा तदा दीनं च बान्धवम्।<br>
सन्तप्तमानसो भप जगादेदं वचो महत् ५९</p>
<p>विभीषण उवाच।<br>
कथं दीनोऽसि यक्षेश किं कष्टं तव चेतसि।<br>
निवेदयाधुनास्माकं निश्चयान्मार्जयामि तत् ६०</p>
<p>तदैकान्तं समासाद्य कथयामास वेदनाम्।<br>
धनद उवाच।<br>
गृहीता किं स्वयं याता निहता केनचिद्द्विषा ६१</p>
<p>भ्रातः कान्तां न पश्यामि चित्रसेनां मनोरमाम्।<br>
एतद्बन्धो महत्कष्टं मम नारीसमुद्भवम् ६२</p>
<p>प्राणान् वै घातयिष्यामि अनासाद्य च वल्लभाम्।<br>
विभीषण उवाच।<br>
आनयिष्यामि ते कान्तां यत्र तत्र स्थितां विभो ६३</p>
<p>कः समर्थोऽधुनास्माकं हर्तुं नाथ तृणस्य च ॥<br>
ततो विभीषणस्तत्र नाडीगङ्घां निशाचरीम् ६४</p>
<p>भृशं सञ्जल्पयामास नानामायागरीयसीम्।<br>
धनदस्य च या कान्ता चित्रसेनाविधानतः ६५</p>
<p>सा च केन हृता लोके मानसे सरसि स्थिता।<br>
तां च जानीहि संवीक्ष्य देवराजादिवेश्मसु ६६</p>
<p>ततो निशाचरी भूप कृत्वा मायामयं वपुः।<br>
जगाम त्रिदिवं शीघ्रं देवराजादिवेश्मसु ६७</p>
<p>यया दृष्ट्या क्षणं दृष्टो मोहं यास्यति चोपलः।<br>
यस्याः समं ध्रुवं रूपं विद्यते न चराचरे ६८</p>
<p>एतस्मिन्नेव काले च देवराजोऽपि भूपते।<br>
सम्प्राप्तो मन्दराच्छीघ्रं प्रेरितश्चित्रसेनया ६९</p>
<p>ग्रहीतुं दिव्यपुष्पाणि नन्दनप्रभवाणि च।<br>
तत्र पश्यन् स तां तन्वीं निजस्थाने सभागताम् ७०</p>
<p>अतीवरूपसम्पन्नां गीतगानपरायणाम्।<br>
तां वीक्ष्य देवराजोऽपि स कामवशगोऽभवत् ७१</p>
<p>ततः सम्प्रेरयामास देववैद्यौ सुराधिपः।<br>
तस्याः पार्श्वे समानेतुं ध्रुवं चान्तः पुरे तदा ७२</p>
<p>देववैद्यौ तदाऽगत्य जल्पतश्चाग्रतः स्थितौ।<br>
आगच्छ भव तन्वङ्गिदेवराजसमीपगा ७३</p>
<p>इत्युक्ता सा तदा ताभ्यां जगाद मधुराक्षरम्।<br>
नाडीजङ्घोवाच।<br>
देवराजः स्वयं यन्मे पार्श्व चात्रागमिष्यति ७४</p>
<p>तस्य वाच्यं च कर्तव्यं नान्यथा सर्वथा मया।<br>
तौ तदा वासवं गत्वा ऊचतुर्वचनं शुभम् ७४</p>
<p>वासव उवाच।<br>
समादेशय तन्वङ्गि किं कर्तव्यं मयाधुना।<br>
सर्वदा दासभूतस्ते याचसे तद्ददाम्यहम् ७६</p>
<p>तन्वङ्ग्युवाच।<br>
याचितं यदि मे नाथ दास्यसीति न संशयः।<br>
ततोऽहं वशगा देव भविष्यामि न संशयः ७७</p>
<p>अद्य त्वं दर्शयास्माकं सर्वः कान्तापरिग्रहः।<br>
मम रूपसमा रामा कान्ता ते चास्ति वा न वा ७८</p>
<p>तया चोक्ते च वचने स भूयो वासवोऽवदत्।<br>
दर्शयिष्यामि सर्वं ते देवि कान्तापरिग्रहम् ७९</p>
<p>स सर्वं दर्शयामास वासवोऽन्तः पुरं तदा।<br>
ततो जगाद भूयः स किञ्चिद्गूमम स्थितम् ८०</p>
<p>विमुच्यैकां च युवतीं सर्वं ते दर्शितं मया।<br>
इन्द्र उवाच।<br>
सा रामा मन्दरे चास्ति अविज्ञाता सुरासुरैः ८१</p>
<p>तां च ते दर्शयिष्यामि नाख्येयं कस्यचित्त्वया।<br>
ततः स देवराजोऽपि तया सार्ध च भूपते ८२</p>
<p>गच्छन्नेवाम्बरे भूप मन्दरं प्रति भूधरम्।<br>
तस्य वै गच्छमानस्य विमानेनार्कवर्चसा ८३</p>
<p>दर्शनं नारदस्यापि तस्य जातं तदाम्बरे।<br>
तं वीक्ष्य नारदं वीरो लज्जमानोऽपि वासवः ८४</p>
<p>नमस्कृत्य जगादोच्चैः क्व यास्यसि महामुने।<br>
ततः कृताशीः स मुनिरवदत्त्रिदिवेश्वरम् ८५</p>
<p>गच्छामि मानसे स्नातुं देवराज सुखी भव।<br>
नाडीजङ्घेऽस्ति कुशलं राक्षसानां महात्मनाम् ८६</p>
<p>विभीषणोऽपि ते भ्राता सुखी तिष्ठति सर्वदा।<br>
एवमुक्ता च मुनिना सा कृष्णवदनाभवत् ८७</p>
<p>विस्मितो देवराजोऽपि छलितो दुष्टयानया।<br>
नारदोऽपि गतः स्नातुं कैलासे मानसं सरः ८८</p>
<p>इन्द्र स्तां हन्तुकामोऽपि आगच्छन्मन्दराचलम्।<br>
यत्राश्रमोऽस्ति वै नूनं तृणबिन्दोर्महात्मनः ८९</p>
<p>क्षणं विश्रम्य तत्रैव धृत्वा केशेषु राक्षसीम्।<br>
हन्तुमिच्छति देवेशो नाडोजङ्घां निशाचरीम् ९०</p>
<p>तावत्तत्र समायातस्तृणबिन्दुर्निजाश्रमात्।<br>
धृता क्रन्दति सा राजन्निद्रे णापि निशाचरी ९१</p>
<p>मा मां रक्षति पुण्यात्मा हन्यमानां च साम्प्रतम्।<br>
तदाऽऽगत्य मुनिश्रेष्ठस्तृणबिन्दुर्महातपाः ९२</p>
<p>जगाद पुरतः स्थित्वा मुञ्चेमां महिलां वने।<br>
जल्पत्येवं मुनौ तस्मिन् महेन्द्रे ण निशाचरी ९३</p>
<p>वज्रेण निहता भूयः कोपयुक्तेन चेतसा।<br>
स चुकोप मुनिश्रेष्ठ प्रेक्षमाणो मुहुर्मुहुः ९४</p>
<p>यदेषा युवती दुष्ट निहता मे तपोवने।<br>
ततस्त्वं मम शापेन निश्चयात्स्री भविष्यसि ९५</p>
<p>इन्द्र उवाच।<br>
एषा नाथ महादुष्टा राक्षसी निहता मया।<br>
अहं स्वामी सुराणां च शापं मा देहि मेऽधुना ९६</p>
<p>मुनिरुवाच।<br>
नूनं तपोवनेऽस्माकं दुष्टास्तिष्ठन्ति साधवः।<br>
ममात्र तपसो भावान्न निध्नन्ति परस्परम् ९७</p>
<p>इत्युक्तो हि तदा चेन्द्र ः! प्राप्तः स्त्रीत्वं न संशयः।<br>
जगाम त्रिदिवं भूप हतशक्तिपराक्रमः ९८</p>
<p>नासीनो हि भवत्येव सर्वदा देवसंसदि।<br>
देवा दुःखं समापन्ना दृष्ट्वा स्त्रीत्वं गतं हरिम् ९९</p>
<p>ततो देवगणाः सर्वे वासवेन समन्विताः।<br>
जग्मुश्च ब्रह्मसदनं तथा दीना शची तदा १००</p>
<p>ब्रह्मा भग्नसमाधिश्च तावत्तत्रैव संस्थिताः।<br>
देवा ऊचुश्च ते सर्वे वासवेन समन्विताः १०१</p>
<p>तृणबिन्दोर्मुनेः शापाद्यातः स्त्रीत्वं सुराधिपः।<br>
स मुनिः कोपवान् ब्रह्मन्नैव गच्छत्यनुग्रहम् १०२</p>
<p>पितामह उवाच।<br>
न मुनेरपराधः स्यात्तृणबिन्दोर्महात्मनः।<br>
स्वकर्मणोपयातोऽसौ स्त्रीत्वं स्त्रीवधकारणात् १०३</p>
<p>चकार दुर्नयं देवा देवराजोऽपि दुर्मदः।<br>
जहार चित्रसेनां च सुगुप्तां धनदाङ्गनाम् १०४</p>
<p>तथा जघान युवतीं तृणबिन्दोस्तपोवने।<br>
तेन कर्मविपाकेन स्त्रीभावं वासवो गतः १०५</p>
<p>देवा ऊचुः।<br>
यदसौ कृतवाञ्शम्भोदुर्नयं नाथ दुर्मतिः।<br>
तत्सर्वं साधयिष्यामो वयं शच्या समन्विताः १०६</p>
<p>कान्ता धनाधिनाथस्य गूढा तिष्ठति या विभो।<br>
तां च तस्मै प्रदास्यामः सर्वे कृत्वा परां मतिम् १०७</p>
<p>त्रयोदश्यां चतुर्दश्यां देवराजः शचीयुतः।<br>
नन्दने चार्चनं कर्ता सर्वदा यक्षरक्षसाम् १०८</p>
<p>ततः शची तदा गूढं चित्रसेनां विगृह्य च।<br>
मुमोच यक्षभवनं प्रियकष्टानुवर्त्तिनीम् १०९</p>
<p>एतस्मिन्नन्तरे दूतोऽकाले लङ्कां समागतः।<br>
धनेशं कथयामास चित्रसेनासमागमम् ११०</p>
<p>शच्या साकं समायाता तव कान्ता धनाधिप।<br>
सखीं स्वामतुलां प्राप्य चरितार्था बभूव सा १११</p>
<p>धनेशोऽपि कृतार्थोऽभूज्जगाम निजवेश्मनि।<br>
सर्वमेतत्कृतं ब्रह्मन् प्रसादात्ते न संशयः ११२</p>
<p>पतिहीना यथा नारी नाथहीनं यथा बलम्।<br>
गोकुलं कृष्णहीनं तु तथेन्द्रे णामरावती ११३</p>
<p>जपः क्रिया तपो दानं ज्ञानं तीर्थं च वै प्रभो।<br>
वासवस्य समाख्याहि यतः स्त्रीत्वाद्विमुच्यते ११४</p>
<p>ब्रह्मोवाच।<br>
निहन्तु न मुनेः शापं समर्थोऽहं न शङ्करः।<br>
तीर्थं चान्यन्न पश्यामि मुक्त्वैकं विष्णुपूजनम् ११५</p>
<p>अष्टाक्षरेण मन्त्रेण पूजनं च तथा जपम्।<br>
करोतु विधिवच्छक्रः स्त्रीत्वाद्येन च मुच्यते ११६</p>
<p>एकाग्रमनसा शक्र स्नात्वा श्रद्धासमन्वितः।<br>
ऊँ नमो नारायणायेति जप त्वमात्मशुद्धये ११७</p>
<p>लक्षद्वये कृते जाप्ये स्त्रीभावान्मुच्यसे हरे।<br>
इति श्रुत्वा तथाकार्षीद्ब्रह्मोक्तं वचनं हरिः।<br>
स्त्रीभावाच्च विनिर्मुक्तस्तदा विष्णोः प्रसादतः ११८</p>
<p>मार्कण्डेय उवाच।<br>
इति ते कथितं सर्वं विष्णुमाहात्म्यमुत्तमम्।<br>
मया भृगुनियुक्तेन कुरु सर्वमतन्द्रि तः ११९</p>
<p>शृण्वन्ति ये विष्णुकथामकल्मषा।<br>
वीर्यं हि विष्णोऽखिलकारणस्य ॥<br>
ते मुवतपापाः परदारगामिनो।<br>
विशन्ति विष्णोः परमं पदं ध्रुवम् १२०</p>
<p>सूत उवाच।<br>
इति सम्बोधितस्तेन मार्कण्डेयेन पार्थिवः।<br>
नरसिंहं समाराध्य प्राप्तवान् वैष्णवं पदम् १२१</p>
<p>एतत्ते कथितं सर्वं भरद्वाज मुने मया।<br>
सहस्रानीकचरितं किमन्यत् कथयामि ते १२२</p>
<p>कथामिमां यस्तु शृणोति मानवः।<br>
पुरातनीं सर्वविमुक्तिदां च ॥<br>
सम्प्राप्य स ज्ञानमतीव निर्मलं।<br>
तेनैव विष्णुं प्रतिपद्यते जनः १२३</p>
<p>इति नरसिंहपुराणे सहस्रानीकचरितेऽष्टाक्षरमन्त्रकथनं।<br>
नाम त्रिषष्टितमोऽध्यायः ६३</p>
<p>।<br>
चतुःषष्टितमोऽध्यायः।<br>
श्रीभरद्वाज उवाच।<br>
सत्यं केचित्प्रशंसन्ति तपः शौचं तथापरे।<br>
साङ्ख्यं केचित्प्रशंसन्ति योगमन्ये प्रचक्षते १</p>
<p>ज्ञानं केचित्प्रशंसन्ति समलोष्टाश्मकाञ्चनाः।<br>
क्षमां केचित्प्रशंसन्ति तथैव च दयार्जवम् २</p>
<p>केचिद्दानं प्रशंसन्ति केचिदाहुः परं शुभम्।<br>
सम्यग्ज्ञानं परं केचित्केचिद्वैराग्यमुत्तमम् ३</p>
<p>अग्निष्टोमादिकर्माणि तथा केचित्परं विदुः।<br>
आत्मध्यानं परं केचित्साङ्ख्यतत्त्वार्थवेदिनः ४</p>
<p>धर्मार्थकाममोक्षाणां चतुर्णामिह केवलम्।<br>
उपायः पदभेदेन बहुधैवं प्रचक्ष्यते ५</p>
<p>एवं चावस्थिते लोके कृत्याकृत्यविधौ नराः।<br>
व्यामोहमेव गच्छन्ति विमुक्ताः पापकर्मभिः ६</p>
<p>यदेतेषु परं कृत्यमनुष्ठेयं महात्मभिः।<br>
वक्तुमर्हसि सर्वज्ञ मम सर्वार्थसाधकम् ७</p>
<p>सूत उवाच।<br>
श्रूयतामिदमत्यन्तं गूढं संसारमोचनम्।<br>
अत्रैवोदाहरन्तीममितिहासं पुरातनम् ८</p>
<p>पुण्डरीकस्य संवादं देवर्षेर्नारदस्य च।<br>
ब्राह्मणः श्रुतसम्पन्नः पुण्डरीको महामतिः ९</p>
<p>आश्रमे प्रथमे तिष्ठन् गुरूणां वशगः सदा।<br>
जितेन्द्रि यो जितक्रोधः सन्ध्योपासनधिष्ठितः १०</p>
<p>वेदवेदाङ्गनिपुणः शास्त्रेषु च विचक्षणः।<br>
समिद्भिः साधुयत्नेन सायं प्रातर्हुताशनम् ११</p>
<p>ध्यात्वा यज्ञपतिं विष्णुं सम्यगाराधयन् विभुम्।<br>
तपस्स्वाध्यायनिरतः साक्षाद्ब्रह्मसुतो यथा १२</p>
<p>उदकेन्धनपुष्पार्थैरसकृत्तर्पयन् गुरून्।<br>
मातापितृभ्यां शुश्रूषुर्भिक्षाहारी जनप्रियः १३</p>
<p>ब्रह्मविद्यामधीयानः प्राणायामपरायणः।<br>
तस्य सर्वार्थभूतस्य संसारेऽत्यन्तनिःस्पृहा १४</p>
<p>बुद्धिरासीन्महाराज संसारार्णबतारणी।<br>
पितरं मातरं चैव भ्रातृनथ पितामहान् १५</p>
<p>पितृव्यान्मातुलांश्चैव सखीन् सम्बन्धिबान्धवान्।<br>
परित्यज्य महोदारस्तृणानीव यथासुखम् १६</p>
<p>विचचार महीमेतां शाकमूलफलाशनः।<br>
अनित्यं यौवनं रूपमायुष्यं द्र व्यसञ्चयम् १७</p>
<p>इति सञ्चिन्तयानेन त्रैलोक्यं लोष्ठवत्स्मृतम्।<br>
पुराणोदितमार्गेण सर्वतीर्थानि वै मुने १८</p>
<p>गमिष्यामि यथाकालमिति निश्चितमानसः।<br>
गङ्गां च यमुनां चैव गोमतीमथ गण्डकीम् १९</p>
<p>शतद्रं ऊ! च पयोष्णीं च सरयूं च सरस्वतीम्।<br>
प्रयागं नर्मदां चैव महानद्यो नदानपि २०</p>
<p>गयां च विन्ध्यतीर्थानि हिमवत्प्रभवाणि च।<br>
अन्यानि च महातेजास्तीर्थानि स महाव्रतः २१</p>
<p>सञ्चचार महाबाहुर्यथाकालं यथाविधि।<br>
कदाचित्प्राप्तवान् वीरः शालग्रामं तपोधनः २२</p>
<p>पुण्डरीको महाभागः पुण्यकर्मवशानुगः।<br>
आसेव्यमानमृषिभिस्तत्त्वविद्भिस्तपोधनैः २३</p>
<p>मुनीनामाश्रमं रम्यं पुराणेषु च विश्रुतम्।<br>
भूषितं चक्रनद्या च चक्राङ्कितशिलातलम् २४</p>
<p>रम्यं विविक्तं विस्तीर्णं सदा चित्तप्रसादकम्।<br>
केचिच्चक्राङ्कितास्तस्मिन् प्राणिनः पुण्यदर्शनाः २५</p>
<p>विचरन्ति यथाकामं पुण्यतीर्थप्रसङ्गिनः।<br>
तस्मिन् क्षेत्रे महापुण्ये शालग्रामे महामतिः २६</p>
<p>पुण्डरीकः प्रसन्नात्मा तीर्थानि समसेवत।<br>
स्नात्वा देवहृदे तीर्थे सरस्वत्यां च सुव्रतः २७</p>
<p>जातिस्मर्यां चक्रकुण्डे चक्रनद्यामृतेष्वपि।<br>
तथान्यान्यपि तीर्थानि तस्मिन्नेव चचार सः २८</p>
<p>ततः क्षेत्रप्रभावेण तीर्थानां चैव तेजसा।<br>
मनः प्रसादमगमत्तस्य तस्मिन्महात्मनः २९</p>
<p>सोऽपि तीर्थे विशुद्धात्मा ध्यानयोगपरायणः।<br>
तत्रैव सिद्धिमाकाङ्क्षन् समाराध्य जगत्पतिम् ३०</p>
<p>शास्त्रोक्तेन विधानेन भक्त्या परमया युतः।<br>
उवास चिरमेकाकी निर्द्वन्द्वः संयतेन्द्रि यः ३१</p>
<p>शाकमूलफलाहारः सन्तुष्टः समदर्शनः।<br>
यमैश्च नियमैश्चैव तथा चासनबन्धनैः ३२</p>
<p>प्राणायामैः सुतीक्ष्णैश्च प्रत्याहारैश्च सन्ततैः।<br>
धारणाभिस्तथा ध्यानैः समाधिभिरतन्द्रि तः ३३</p>
<p>योगाभ्यासं तदा सम्यक् चक्रे विगतकल्मषः।<br>
आराध्य देवदेवेशं तद्गतेनान्तरात्मना ३४</p>
<p>पुण्डरीको महाभागः पुरुषार्थविशारदः।<br>
प्रसादं परमाकाङ्क्षन् विष्णोस्तद्गतमानसः ३५</p>
<p>तस्य तस्मिन्निवसतः शालग्रामे महात्मनः।<br>
पुण्डरीकस्य राजेन्द्र कालोऽगच्छन्महांस्ततः ३६</p>
<p>मुने कदाचित्तं देशं नारदः परमार्थवित्।<br>
जगाम सुमहातेजाः साक्षादादित्यसन्निभः ३७</p>
<p>तं द्र ष्टुकामो देवर्षिः पुण्डरीकं तपोनिधिम्।<br>
विष्णुभक्तिपरीतात्मा वैष्णवानां हिते रतः ३८</p>
<p>स दृष्ट्वा नारदं प्राप्तं सर्वतेजः प्रभान्वितम्।<br>
महामतिं महाप्राज्ञं सर्वागमविशारदम् ३९</p>
<p>प्राञ्जलिः प्रणतो भूत्वा प्रहृष्टेनान्तरात्मना।<br>
अर्धं दत्त्वा यथायोग्यं प्रणाममकरोत्ततः ४०</p>
<p>कोऽयमत्यद्भुताकारस्तेजस्वी हद्यवेषधृक्।<br>
आतोद्यहस्तः सुमुखा जटामण्डलभूषणः ४१</p>
<p>विवस्वानथ वा वह्निरिन्द्रो वरुण एव वा।<br>
इति सञ्चिन्तयन् विप्रः पप्रच्छ परमद्युतिः ४२</p>
<p>पुण्डरीक उवाच।<br>
को भवानिह सम्प्राप्तः कुतो वा परमद्युते।<br>
त्वद्दर्शनं ह्यपुण्याना प्रायोण भुवि दुर्लभम् ४३</p>
<p>नारद उवाच।<br>
नारदोऽहमनुप्राप्तस्त्वद्दर्शनकुतूहलात्।<br>
पुण्डरीक हरेर्भक्तस्त्वादृशः सततं द्विज ४४</p>
<p>स्मृतः सम्भाषितो वापि पूजितो वा द्विजोत्तम।<br>
पुनाति भगवद्भक्तश्चाण्डालोऽपि यदृच्छया ४५</p>
<p>दासोऽहं वासुदेवस्य देवदेवस्य शार्ङ्गिणः।<br>
इत्युक्तो नारदेनासौ भक्तिपर्याकुलात्मना ४६</p>
<p>प्रावोच मधुरं विप्रस्तद्दर्शनसुविस्मितः।<br>
पुण्डरीक उवाच।<br>
धन्योऽहं देहिनामद्य सुपूज्योऽहं सुरैरपि ४७</p>
<p>कृतार्थाः पितरो मेऽद्य सम्प्राप्तं जन्मनः फलम्।<br>
अनुगृह्णीष्व देवर्षे त्वद्भक्तस्य विशेषतः ४८</p>
<p>किं किं करोम्यहं विद्वन् भ्राम्यमाणः स्वकर्मभिः।<br>
कर्तव्यं परमं गुह्यमुपदेष्टुं त्वमर्हसि ४९</p>
<p>त्वं गतिः सर्वलोकानां वैष्णवानां विशेषतः।<br>
नारद उवाच।<br>
अनेकानीह शास्त्राणि कर्माणि च तथा द्विज ५०</p>
<p>धर्ममार्गाश्च बहवस्तथैव प्राणिनः स्मृताः।<br>
वैलक्षण्यं च जगतस्तस्मादेव द्विजोत्तम ५१</p>
<p>अव्यक्ताज्जायते सर्वं सर्वात्मकमिदं जगत्।<br>
इत्येवं प्राहुरपरे तत्रैव लयमेव च ५२</p>
<p>आत्मानो बहवः प्रोक्ता नित्याः सर्वगतास्तथा।<br>
अन्यैर्मतिमतां श्रेष्ठ तत्त्वालोकनतत्परैः ५३</p>
<p>एवमाद्यनुसञ्चिन्त्य यथामति यथाश्रुतम्।<br>
वदन्ति ऋषयः सर्वे नानामतविशारदाः ५४</p>
<p>शृणुष्वावहितो ब्रह्मन् कथयामि तवानघ।<br>
परमार्थमिदं गुह्यं घोरसंसारमोचनम् ५५</p>
<p>अनागतमतीतं च विप्रकृष्टमतीव यत्।<br>
न गृह्णाति नृणां दृष्टिर्वर्तमानार्थनिश्चिता ५६</p>
<p>शृणुष्वावहितं तात कथयामि तवानघ।<br>
यत्प्रोक्तं ब्रह्मणा पूर्वं पृच्छतो मम सुव्रत ५७</p>
<p>कदाचिद्ब्रह्मलोकस्य पद्मयोनिं पितामहम्।<br>
प्रणिपत्य यथान्यायं पृष्टवानहमव्ययम् ५८</p>
<p>नारद उवाच।<br>
किं तज्ज्ञानं परं देव कश्च योगः परस्तथा।<br>
एतन्मे तत्त्वतः सर्वं त्वमाचक्ष्व पितामह ५९</p>
<p>ब्रह्मोवाच।<br>
यः परः प्रकृतेः प्रोक्तः पुरुषः पञ्चविंशकः।<br>
स एव सर्वभूतानां नर इत्यभिधीयते ६०</p>
<p>नराज्जातानि तत्त्वानि नाराणीति ततो विदुः।<br>
तान्येव चायनं तस्य तेन नारायणः स्मृतः ६१</p>
<p>नारायणाज्जगत्सर्वं सर्गकाले प्रजायते।<br>
तस्मिन्नेव पुनस्तच्च प्रलये सम्प्रलीयते ६२</p>
<p>नारायणः परं ब्रह्म तत्त्वं नारायणः परम्।<br>
नारायणः परं ज्योतिरात्मा नारायणः परः ६३</p>
<p>परादपि परश्चासौ तस्मान्नातिपरं मुने।<br>
यच्च किञ्चिज्जगत्यस्मिन् दृश्यते श्रूयतेऽपि वा ६४</p>
<p>अन्तर्बहिश्च तत्सर्वं व्याप्य नारायणः स्थितः।<br>
एवं विदित्वा तं देवाः साकारं व्याहरन्मुहुः ६५</p>
<p>नमो नारायणायेति ध्यात्वा चानन्यमानसाः।<br>
किं तस्य दानैः किं तीर्थैः किं तपोभिः किमध्वरैः ६६</p>
<p>यो नित्यं ध्यायते देवं नारायणमनन्यधीः।<br>
एतज्ज्ञानं वरं नातो योगश्चैव परस्तथा ६७</p>
<p>परस्परविरुद्धार्थैः किमन्यैः शास्त्रविस्तरैः।<br>
बहवोऽपि यथा मार्गा विशन्त्येकं महत्पुरम् ६८</p>
<p>तथा ज्ञानानि सर्वाणि प्रविशन्ति तमीश्वरम्।<br>
स हि सर्वगतो देवः सूक्ष्मोऽव्यक्तः सनातनः ६९</p>
<p>जगदादिरनाद्यन्तः स्वयम्भूर्भूतभावनः।<br>
विष्णुर्विभुरचिन्त्यात्मा नित्यः सदसदात्मकः ७०</p>
<p>वासुदेवो जगद्वासः पुराणः कविरव्ययः।<br>
यस्मात्प्राप्तं स्थितिं कृत्स्नं त्रैलोक्यं सचराचरम् ७१</p>
<p>तस्मात्स भगवान्देवो विष्णुरित्यभिधीयते।<br>
यस्माद्वा सर्वभूतानां तत्त्वाद्यानां युगक्षये ७२</p>
<p>तस्मिन्निवासः संसर्गे वासुदेवस्ततस्तु सः।<br>
तमाहुः पुरुषं केचित्केचिदीश्वरमव्ययम् ७३</p>
<p>विज्ञानमात्रं केचिच्च केचिद्ब्रह्म परं तथा।<br>
केचित्कालमनाद्यन्तं केचिज्जीवं सनातनम् ७४</p>
<p>केचिच्च परमात्मानं केचिच्चैवमनामयम्।<br>
केचित्क्षेत्रज्ञमित्याहुः केचित्षड्विंशकं तथा ७५</p>
<p>अङ्गुष्ठमात्रं केचिच्च केचित्पद्मरजोपमम्।<br>
एते चान्ये च मुनिभिः सञ्ज्ञाभेदाः पृथग्विधाः ७६</p>
<p>शास्त्रेषु कथिता विष्णोर्लोकव्यामोहकारकाः।<br>
एकं यदि भवेच्छास्त्रं ज्ञानं निस्संशयं भवेत् ७७</p>
<p>बहुत्वादिह शास्त्राणां ज्ञानतत्त्वं सुदुर्लभम्।<br>
आलोड्य सर्वशास्त्राणि विचार्य च पुनः पुनः ७८</p>
<p>इदमेकं सुनिष्पन्नं ध्येयो नारायणः सदा।<br>
त्यक्त्वा व्यामोहकान् सर्वान् तस्माच्छास्त्रार्थविस्तरान्।<br>
अनन्यचेता ध्यायस्व नारायणमतन्द्रि तः।<br>
एवं ज्ञात्वा तु सततं देवदेवं तमव्ययम् ८०</p>
<p>क्षिप्रं यास्यसि तत्रैव सायुज्यं नात्र संशयः।<br>
श्रुत्वेदं ब्रह्मणा प्रोक्तं ज्ञानयोगं सुदुर्लभम् ८१</p>
<p>ततोऽहमासं विप्रेन्द्र नारायणपरायणः।<br>
नमो नारायणायेति ये विदुर्ब्रह्म शाशवतम् ८२</p>
<p>अन्तकाले जपन्तस्ते यान्ति विष्णोः परं पदम्।<br>
तस्मान्नारायणस्तात परमात्मा सनातनः ८३</p>
<p>अनन्यमनसा नित्यं ध्येयस्तत्त्वविचिन्तकैः।<br>
नारायणो जगद्व्यापी परमात्मा सनातनः ८४</p>
<p>जगतां सृष्टिसंहारपरिपालनतत्परः।<br>
श्रवणात्पठनाच्चैव निदिध्यासनतत्परैः ८५</p>
<p>आराध्यः सर्वथा ब्रह्मन् पुरुषेण हितैषिणा।<br>
निःस्पृहा नित्यसन्तुष्टा ज्ञानिनः संयतेन्द्रि याः ८६</p>
<p>निर्ममा निरहङ्कारा रागद्वेषविवर्जिताः।<br>
अपक्षपतिताः शान्ताः सर्वसङ्कल्पवर्जिताः ८७</p>
<p>ध्यानयोगपरा ब्रह्मन् ते पश्यन्ति जगत्पतिम्।<br>
त्यक्तत्रया महात्मानो वासुदेवं हरिं गुरुम् ८८</p>
<p>कीर्तयन्ति जगन्नाथं ते पश्यन्ति जगत्पतिम्।<br>
तस्मात्त्वमपि विप्रेन्द्र नारायणपरो भव ९६</p>
<p>तदन्यः को महोदारः प्रार्थितं दातुमीश्वरः।<br>
हेलया कीर्तितो यो वै स्वं पदं दिशति द्विज ९०</p>
<p>अपि कार्यस्त्वया चैव जपः स्वाध्याय एव च।<br>
तमेवोद्दिश्य देवेशं कुरु नित्यमतन्द्रि तः ९१</p>
<p>किं तत्र बहुभिर्मन्त्रैः किं तत्र बहुभिर्व्रतैः।<br>
नमो नारायणायेति मन्त्रः सर्वार्थसाधकः ९२</p>
<p>चीरवासा जटाधारी त्रिदण्डी मुण्ड एव वा।<br>
भूषितो वा द्विजश्रेष्ठ न लिङ्गं धर्मकारणम् ९३</p>
<p>ये नृशंसा दुरात्मानः पापाचारस्ताः सदा।<br>
तेऽपि यान्ति परं स्थानं नरा नारायणाश्रयाः ९४</p>
<p>जन्मान्तरसहस्रेषु यस्य स्याद्बुद्धिरीदृशी।<br>
दासोऽहं वासुदेवस्य देवदेवस्य शार्ङ्गिणः ९५</p>
<p>प्रयाति विष्णुसालोक्यं पुरुषो सात्र संशयः।<br>
किं पुनस्तद्गतप्राणः पुरुषः संयतेन्द्रि यः ९६</p>
<p>मूत उवाच।<br>
इत्युक्त्वा देवदेवर्षिस्तत्रैवान्तरधीयत।<br>
परोपकारनिरतस्त्रैलोक्यस्यैकभूषणः ९७</p>
<p>पुण्डरीकोऽपि धर्मात्मा नारायणपरायणः।<br>
नमोऽस्तु केशवायेति पुनः पुनरुदीरयन् ९८</p>
<p>प्रसीदस्व महायोगिन्निदमुच्चार्य सर्वदा।<br>
हृत्पुण्डरीके गोविन्दं प्रतिष्ठाप्य जनार्दनम् ९९</p>
<p>तपस्सिद्धकरेऽरण्ये शालग्रामे तपोधनः।<br>
उवास चिरमेकाकी पुरुषार्थविचक्षणः १००</p>
<p>स्वप्नेऽपि केशवादन्यन्न पश्यति महातपाः।<br>
निद्रा पि तस्य नैवासीत्पुरुषार्थविरोधिनी १०१</p>
<p>तपसा ब्रह्मचर्येण शौचेन च विशेषतः।<br>
जन्मजन्मान्तरारूढसंस्कारेण च स द्विजः १०२</p>
<p>प्रसादाद्देवदेवस्य सर्वलोकैकसाक्षिणः।<br>
अवाप परमां सिद्धिं वैष्णवीं वीतकल्मषः १०३</p>
<p>सिंहव्याघ्रास्तथान्येऽपि मृगाः प्राणिविहिंसकाः।<br>
विरोधं सहजं हित्वा समेतास्तस्य सन्निधौ।<br>
निवसन्ति द्विजश्रेष्ठ प्रशान्तेन्द्रि यवृत्तयः १०४</p>
<p>ततः कदाचिद्भगवान् पुण्डरीकस्य धीमतः।<br>
प्रादुरासीज्जगन्नाथः पुण्डरीकायतेक्षणः १०५</p>
<p>शङ्खचक्रगदापाणिः पीतवासाः स्रगुज्ज्वलः।<br>
श्रीवत्सवक्षाः श्रीवासः कौस्तुभेन विभूषितः १०६</p>
<p>आरुह्य गरुडं श्रीमानञ्जनाचलसन्निभः।<br>
मेरुशृङ्गमिवारूढः कालमेघस्तडिद्द्युतिः १०७</p>
<p>राजतेनातत्रेण मुक्तादामविलम्बिना।<br>
विराजमानो देवेशश्चामरव्यजनादिभिः १०८</p>
<p>तं दृष्ट्वा देवदेवेशं पुण्डरीकः कृताञ्जलि।<br>
पपात शिरसा भूमौ साध्वसावनतो द्विजः १०९</p>
<p>पिबन्निव हृषीकेशं नयनाभ्यां समाकुलः।<br>
जगाम महतीं तृप्तिं पुण्डरीकस्तदानवः ११०</p>
<p>तमेवलोकयन् वीरश्चिरप्रार्थितदर्शनः।<br>
ततस्तमाह भगवान् पद्मनाभस्त्रिविक्रमः १११</p>
<p>प्रीतोऽस्मि वत्स भद्रं ते पुण्डरीक महामते।<br>
वरं वृणीष्व दास्यामि यत्ते मनसि वर्तते ११२</p>
<p>सूत उवाच।<br>
एतच्छ्रुत्वा तु वचनं देवदेवेन भाषितम्।<br>
इदं विज्ञापयामास पुण्डरीको महामतिः ११३</p>
<p>पुण्डरीक उवाच।<br>
क्वाहमत्यन्तदुर्बुद्धिः क्व चात्महितवीक्षणम्।<br>
यद्धितं मम देवेश तदाज्ञापय माधवः ११४</p>
<p>एवमुक्तोऽथ भगवान् सुप्रीतः पुनरब्रवीत्।<br>
पुण्डरीकं महाभागं कृताञ्जलिमुपस्थितम् ११५</p>
<p>श्रीभगवानुवाच।<br>
आगच्छ कुशलं तेऽस्तु मयैव सह सुव्रत।<br>
मद्रू पधारी नित्यात्मा ममैव पार्षदो भव ११६</p>
<p>सूत उवाच।<br>
एवमुक्तवति प्रीत्या श्रीधरे भक्तवत्सले।<br>
देवदुन्दुभयो नेदुः पुष्पवृष्टिः पपात च ११७</p>
<p>देवाः सेन्द्रा स्तथा सिद्धाः साधु साध्वित्यथाब्रुवन्।<br>
जगुश्च सिद्धगन्धर्वाः किन्नराश्च विशेषतः ११८</p>
<p>अथैनं समुपादाय वासुदेवो जगत्पतिः।<br>
जगाम गरुडारूढः सर्वदेवनमस्कृतः ११९</p>
<p>तस्मात्त्वमपि विप्रेन्द्र विष्णुभक्तिसमन्वितः।<br>
तच्चित्तस्तद्गतप्राणस्तद्भक्तानां हिते रतः १२०</p>
<p>अर्चयित्वा यथायोगं भजस्व पुरुषोत्तमम्।<br>
शृणुष्व तत्कथाः पुण्याः सर्वपापप्रणाशिनीः १२१</p>
<p>येनोपायेन विप्रेन्द्र विष्णुः सर्वेश्वरेश्वरः।<br>
प्रीतो भवति विश्वात्मा तत्कुरुष्व सुविस्तरम् १२२</p>
<p>अश्वमेधसहस्रेण वाजपेयशतैरपि।<br>
नाप्नुवन्ति गतिं पुण्यां नारायणपराद्मुखाः १२३</p>
<p>अजरममरमेकं ध्येयमाद्यन्तशून्यं।<br>
सगुणविगुणमाद्यं स्थूलमत्यन्तसूक्ष्मम्।<br>
निरुपममुपमेयं योगिनां ज्ञानगम्यं।<br>
त्रिभुवनगुरुमीशं त्वां प्रपन्नोऽस्मि विष्णो १२४</p>
<p>इति श्रीनरसिंहपुराणे पुण्डरीकनारदसंवादे।<br>
चतुःषष्टितमोऽध्यायः ६४</p>
<p>।<br>
पञ्चषष्टितमोऽध्यायः।<br>
भारद्वाज उवाच।<br>
त्वत्तो हि श्रोतुमिच्छामि गुह्यक्षेत्राणि वै हरेः।<br>
नामानि च सुगुह्यानि वद पापहराणि च १</p>
<p>सूत उवाच।<br>
मन्दरस्थं हरिं देवं ब्रह्मा पृच्छति केशवम्।<br>
भगवन्तं देवदेवं शङ्खचक्रगदाधरम् २</p>
<p>ब्रह्मोवाच।<br>
केषु केषु च क्षत्रेषु द्र ष्टाव्योऽसि मया हरे।<br>
भक्तैरन्यैः सुरश्रेष्ठ मुक्मिकामैर्विशेषतः ३</p>
<p>यानि ते गुह्यनामानि क्षेत्राणि च जगत्पते।<br>
तान्यहं श्रोतुमिच्छामि त्वत्तः पद्मायतेक्षण ४</p>
<p>किं जपन् सुगतिं याति नरो नित्यमतन्द्रि तः।<br>
त्वद्भक्तानां हितार्थाय तन्मे वद सुरेश्वर ५</p>
<p>श्रीभगवानुवाच।<br>
शृणुष्वावहितो ब्रह्मन् गुह्यनामानि मेऽधुना।<br>
क्षेत्राणि चैव गुह्यानि तव वक्ष्यामि तत्त्वतः ६</p>
<p>कोकामुखे तु वाराहं मन्दरे मधुसूदनम्।<br>
अनन्तं कपिलद्वीपे प्रभासे रविवन्दनम् ७</p>
<p>माल्योदपामे वैकुण्ठं महेन्द्रे तु नृपात्मजम्।<br>
ऋषभे तु महाविष्णुं द्वारकायां तु भूपतिम् ८</p>
<p>पाण्डुसह्ये तु देवेशं वासुरूढे जगत्पतिम्।<br>
वल्लीवटे महायोगं चित्रकूटे नराधिपम् ९</p>
<p>निमिषे पीतवासं च गवां निष्क्रमणे हरिम्।<br>
शालग्रामे तपोवासमचिन्त्य गन्धमादनं १०</p>
<p>कुब्जागारे हृषीकेशं गन्धद्वारे पयोधरम्।<br>
गरुडध्वजं तु सकले गोविन्दं नाम सायके ११</p>
<p>वृन्दावने तु गोपालं मथुरायां स्वयम्भुवम्।<br>
केदारे माधवं विन्द्याद्वाराणस्यां तु केशवम् १२</p>
<p>पुष्करे पुष्कराक्षं तु धृष्टद्युम्ने जयध्वजम्।<br>
तृणबिन्दुवने वीरमशोकं सिन्धुसागरे १३</p>
<p>कसेरटे महाबाहुममृतं तैजसे वने।<br>
विश्वासयूपे विश्वेशं नरसिंहं महावने १४</p>
<p>हलाङ्गरे रिपुहरं देवशालां त्रिविक्रमम्।<br>
पुरुषोत्तमं दशपुरे कुब्जके वामनं विदुः १५</p>
<p>विद्याधरं वितस्तायां वाराहे धरणीधरम्।<br>
देवदारुवने गुह्यं कावेर्यां नागशायिनम् १६</p>
<p>प्रयागे योगमूर्तिं च पयोष्ण्यां च सुदर्शनम्।<br>
कुमारतीर्थे कौमारं लोहिते हयशीर्षकम् १७</p>
<p>उज्जयिन्यां त्रिविक्रमं लिङ्गकूटे चतुर्भुजम्।<br>
हरिहरं तु भद्रा यां दृष्ट्वा पापात्प्रमुच्यते १८</p>
<p>विश्वरूपं कुरुक्षेत्रे मणिकुण्डे हलायुधम्।<br>
लोकनाथमयोध्यायां कुण्डिने कुण्डिनेश्वरम् १९</p>
<p>भाण्डारे वासुदेवं तु चक्रतीर्थे सुदर्शनम्।<br>
आढ्ये विष्णुपदं विद्याच्छूकरे शूकरं विदुः २०</p>
<p>ब्रह्मेशं मानसे तीर्थे दण्डके श्यामलं विदुः।<br>
त्रिकूटे नागमोक्षं च मेरुपृष्ठे च भास्करम् २१</p>
<p>विरजं पुष्पभद्रा यां बालं केरलके विदुः।<br>
यशस्करं विपाशायां माहिष्मत्यां हुताशनम् २२</p>
<p>क्षीराब्धौ पद्मनाभं तु विमले तु सनातनम्।<br>
शिवनद्यां शिवकरं गयायां च गदाधरम् २३</p>
<p>सर्वत्र परमात्मानं यः पश्यति स मुच्यते।<br>
अष्टषष्टिश्च नामानि कथितानि मया तव २४</p>
<p>क्षेत्राणि चैव गुह्यानि कथितानि विशेषतः।<br>
एतानि मम नामानि रहस्यानि प्रजापते २५</p>
<p>यः पठत् प्रातरुत्थाय शृणुयाद्वापि नित्यशः।<br>
गवां शतसहस्रस्य दत्तस्य फलमाप्नुयात् २६</p>
<p>दिने दिने शुचिर्भूत्वा नामान्येतानि यः पठेत्।<br>
दुःस्वप्नं न भवेत्तस्य मत्प्रसादान्न संशयः २७</p>
<p>अष्टषष्टिस्तु नामानि त्रिकालं यः पठेन्नरः।<br>
विमुक्तः सर्वपापेभ्यो मम लोके स मोदते २८</p>
<p>द्र ष्टव्यानि यथाशक्त्या क्षेत्राण्येतानि मानवैः।<br>
वैष्णवैस्तु विशेषेण तेषां मुक्तिं ददाम्यहम् २९</p>
<p>सूत उवाच।<br>
हरिं समभ्यर्च्य तदग्रसंस्थितो।<br>
हरिं स्मरन् विष्णुदिने विशेषतः।<br>
इमं स्तवं यः पठते स मानवः।<br>
प्राप्नोति विष्णोरमृतात्मकं पदम् ३०</p>
<p>इति श्रीनरसिंहपुराणे आद्ये धर्मार्थमोक्षदायिनि।<br>
विष्णुबल्लभे पञ्चषष्टितमोऽध्यायः ६५</p>
<p>।<br>
षट्षष्टितमोऽध्यायः।<br>
सूत उवाच।<br>
उक्तः पुण्यः स्तवो ब्रह्मन् हरेरेभिश्च नामभिः।<br>
पुनरन्यानि नामानि यानि तानि निबोध मे १</p>
<p>गङ्गा तु प्रथमं पुण्या यमुना गोमती पुनः।<br>
सरयूः सरस्वती च चन्द्र भागा चर्मण्वती २</p>
<p>कुरुक्षेत्रं गया चैव पुष्कराणि तथार्बुदम्।<br>
नर्मदा च महापुण्या तीर्थान्येतानि चोत्तरे ३</p>
<p>तापी पयोष्णी पुण्ये द्वे तत्सङ्गात्तीर्थमुत्तमम्।<br>
तथा ब्रह्मगिरेश्चापि मेखलाभिः समन्विताः ४</p>
<p>विरजं च तथा तीर्थं सर्वपापक्षयङ्करम्।<br>
गोदावरी महापुण्या सर्वत्र चतुरानन् ५</p>
<p>तुङ्गभद्रा महापुण्या यत्राहं कमलोद्भव।<br>
हरेण सार्धं प्रीत्या तु वसामि मुनिपूजितः ६</p>
<p>दक्षिणगङ्गा कृष्णा तु कावेरी च विशेषतः।<br>
सह्ये त्वामलकग्रामे स्थितोऽहं कमलोद्भव ७</p>
<p>देवदेवस्य नाम्ना तु त्वया ब्रह्मन् सदार्चितः।<br>
तत्र तीर्थान्यनेकानि सर्वपापहराणि वै।<br>
येषु स्नात्वा च पीत्वा च पापान्मुच्यति मानवः ८</p>
<p>सूत उवाच।<br>
इत्येवं कथयित्वा तु तीर्थानि मधुसूदनः।<br>
ब्रह्मणे गतवान् ब्रह्मन् ब्रह्मापि स्वपुरं गतः ९</p>
<p>भरद्वाज उवाच।<br>
तस्मिन्नामलकग्रामे पुण्यतीर्थानि यानि वै।<br>
तानि मे वद धर्मज्ञ विस्तरेण यथार्थतः १०</p>
<p>क्षेत्रोत्पत्तिं च माहात्म्यं यात्रापर्व च यत्र तत्।<br>
तत्रासौ देवदेवेशः पूज्यते ब्रह्मणा स्वयम् ११</p>
<p>सूत उवाच।<br>
शृणु विप्र प्रवक्ष्यामि पुण्यं पापप्रणाशनम्।<br>
सह्यामलकतीर्थस्य उत्पत्त्यादि महामुने १२</p>
<p>पुरा सह्यवनोद्देशे तरुरामलको महान्।<br>
आसीद्ब्रह्मन् महोग्रोऽयं नाम्नायं चोच्यते बुधैः १३</p>
<p>फलानि तस्य वृक्षस्य महान्ति सुरसानि च।<br>
दर्शनीयानि दिव्यानि दुर्लभानि महामुने १४</p>
<p>परेषां ब्राह्मणानां तु परेण ब्रह्मणा पुरा।<br>
स दृष्टस्तु महावृक्षो महाफलसमन्वितः १५</p>
<p>किमेतदिति विपेन्द्र ध्यानदृष्टिपरोऽभवत्।<br>
ध्यानेन दृष्टवांस्तत्र पुनरामलकं तरुम् १६</p>
<p>तस्योपरि तु देवेशं शङ्खचक्रगदाधरम्।<br>
उत्थाय च पुनः पश्येत्प्रतिमामेव केवलाम् १७</p>
<p>तत्पादं भूतले देवः प्रविवेश महातरुः।<br>
ततस्त्वाराधयामास देवदेवेशमव्ययम् १८</p>
<p>गन्धपुष्पादिभिर्नित्यं ब्रह्मा लोकपितामहः।<br>
द्वादशभिः सप्तभिस्तु सङ्ख्याभिः पूजितो हरिः १९</p>
<p>तस्मिन् क्षेत्रे मुनिश्रेष्ठ माहात्म्यं तस्य को वदेत्।<br>
श्रीसह्यामलकग्रामे देवदेवेशमव्ययम् २०</p>
<p>आराध्यतीर्थे सम्प्राप्ता द्वादश प्रति चतुर्मुखम्।<br>
तस्य पादतले तीर्थं निस्सृतं पश्चिमामुखम् २१</p>
<p>तच्चक्रतीर्थमभवत्पुण्यं पापप्रणाशनम्।<br>
चक्रतीर्थे नरः स्नात्वा सर्वपापैः प्रमुच्यते २२</p>
<p>बहुवर्षसहस्राणि ब्रह्मलोके महीयते।<br>
शङ्खतीर्थे नरः स्नात्वा वाजपेयफलं लभेत् २३</p>
<p>पौषे मासें तु पुष्यार्के तद्यात्रादिवसं मुने।<br>
ब्रह्मणः कुण्डिका पूर्वं गङ्गातोयप्रपूरिता २४</p>
<p>तस्याद्रौ पतिता ब्रह्मंस्तत्र तीर्थेऽशुभं हरेत्।<br>
नाम्ना तत्कुण्डिकातीर्थं शिलागृहसमन्वितम् २५</p>
<p>तत्तीर्थे मनुजः स्नात्वा तदानीं सिद्धिमाप्नुयात्।<br>
त्रिरात्रोपोषितो भूत्वा यस्तत्र स्नाति मानवः २६</p>
<p>सर्वपापविनिर्मुक्तो ब्रह्मलोके महीयते।<br>
कुण्डिकातीर्थादुत्तरे पिण्डस्थानाच्च दक्षिणे २७</p>
<p>ऋणमोचनतीर्थं हि तीर्थानां गुह्यमुत्तमम्।<br>
त्रिरात्रमुषितो यस्तु तत्र स्नानं समाचरेत् २८</p>
<p>ऋणैस्त्रिभिरसौ ब्रह्मन् मुच्यते नात्र संशयः।<br>
श्राद्धं कृत्वा पितृभ्यश्च पिण्डस्थानेषु यो नरः २९</p>
<p>पितॄनुद्दिश्य विधिवत्पिण्डान्निर्वापयिष्यति।<br>
सुतृप्ताः पितरो यान्ति पितृलोकं न संशयः ३०</p>
<p>पञ्चरात्रोषितस्नायी तीर्थे वै पापमोचने।<br>
सर्वपापक्षयं प्राप्य विष्णुलोके स मोदते ३१</p>
<p>तत्रैव महतीं धारां शिरसा यस्तु धारयेत्।<br>
सर्वक्रतुफलं प्राप्य नाकपृष्ठे महीयते ३२</p>
<p>धनुःपाते महातीर्थे भक्त्या यः स्नानमाचरेत्।<br>
आयुर्भोगफलं प्राप्य स्वर्गलोके महीयते ३३</p>
<p>शरविन्दौ नरः स्नात्वा शतक्रतुपुरं व्रजेत्।<br>
वाराहतीर्थे विप्रेन्द्र सह्येयः स्नानमाचरेत् ३४</p>
<p>अहोरात्रोषितो भूत्वा विष्णुलोके महीयते।<br>
आकाशगङ्गानाम्ना च सह्याग्रे तीर्थमुत्तमम् ३५</p>
<p>शिलातलात्ततो ब्रह्मन्निर्गता श्वेतमृत्तिका।<br>
तस्यां भक्त्या तु यः स्नाति नरो द्विजवरोत्तम् ३६</p>
<p>सर्वक्रतुफलं प्राप्य विष्णुलोके महीयते।<br>
ब्रह्मन्नमलसह्याद्रे र्यद्यत्तोयविनिर्गमः ३७</p>
<p>तत्र तीर्थं विजानीहि स्नात्वा पापात्प्रमुच्यते।<br>
सह्याद्रिं गतवान्नित्यं स्नात्वा पापात्प्रमुच्यते ३८</p>
<p>एतेषु तीर्थेषु नरो द्विजेन्द्र।<br>
पुण्येषु सह्याद्रि समुद्भवेषु।<br>
दत्त्वा सुपुष्पाणि हरिं स भक्त्या।<br>
विहाय पापं प्रविशेत्स विष्णुम् ३९</p>
<p>सकृत्तीर्थाद्रि तोयेषु गङ्गायां तु पुनः पुनः।<br>
सर्वतीर्थमयी गङ्गा सर्वदेवमयो हरिः ४०</p>
<p>सर्वशास्त्रमयी गीता सर्वधर्मो दयापरः।<br>
एवं ते कथितं विप्र क्षेत्रमाहात्म्यमुत्तमम् ४१</p>
<p>श्रीसह्यामलकग्रामे तीर्थ स्नात्वा फलानि च।<br>
तीर्थानामपि यत्तीर्थं तत्तीर्थं द्विजसत्तम।<br>
देवदेवस्य पादस्य तलाद्भुवि विनिस्सृतम् ४२</p>
<p>अम्भोयुगं तुरगमेधसहस्रतुल्यं।<br>
तच्चक्रतीर्थमिति वेदविदोवदन्ति ॥<br>
स्नानाच्च तत्र मनुजा न पुनर्भवन्ति।<br>
पादौ प्रणम्य शिरसा मधुसूदनस्य ४३</p>
<p>गङ्गाप्रयागगमनैमिषपुष्कराणि।<br>
पुण्यायुतानि कुरुजाङ्गलयामुनानि ॥<br>
कालेन तीर्थसलिलानि पुनन्ति पापात्।<br>
पादोदकं भगवतस्तु पुनाति सद्यः ४४</p>
<p>इति श्रीनरसिंहपुराणे तीर्थप्रशंसायां षट्षष्टितमोऽध्यायः ६६</p>
<p>।<br>
सप्तषष्टितमोऽध्यायः।<br>
सूत उवाच।<br>
तीर्थानि कथितान्येवं भौमानि द्विजसत्तम।<br>
मानसानि हि तीर्थानि फलदानि विशेषतः १</p>
<p>मनोनिर्मलता तीर्थं रागादिभिरनाकुला।<br>
सत्यं तीर्थं दया तीर्थं तीर्थमिन्द्रि यनिग्रहः २</p>
<p>गुरुशुश्रूषणं तीर्थं मातृशुश्रूषणं तथा।<br>
स्वधर्माचरणं तीर्थं तीर्थमग्नेरुपासनम् ३</p>
<p>एतानि पुण्यतीर्थानि व्रतानि शृणु मेऽधुना।<br>
एकभुक्तं तथा नक्तमुपवासं च वै मुने ४</p>
<p>पूर्णमास्याममावास्यामेकभुक्तं समाचरेत्।<br>
तत्रैकभुक्तं कुर्वाणः पुण्यां गतिमवाप्नुयात् ५</p>
<p>चतुर्थ्यां तु चतुर्दश्यां सप्तम्यां नक्तमाचरेत्।<br>
अष्टम्यां तु त्रयोदश्यां स प्रप्नोत्यभिवाञ्छितम् ६</p>
<p>उपवासो मुनिश्रेष्ठ एकादश्यां विधीयते।<br>
नरसिंहं समभ्यर्च्य सर्वपापैः प्रमुच्यते ७</p>
<p>हस्तयुक्तेऽर्कदिवसे सौरनक्तं समाचरेत्।<br>
स्नात्वार्कमध्ये विष्णुं च ध्यात्वा रोगात्प्रमुच्यते ८</p>
<p>आत्मनो द्विगुणां छायां यदा सन्तिष्ठते रविः।<br>
सौरनक्तं विजानीयान्न नक्तं निशि भोजनम् ९</p>
<p>गुरुवारे त्रयोदश्यामपराह्णे जले ततः।<br>
तर्पयित्वा पितृन्देवानृषींश्च तिलतन्दुलैः १०</p>
<p>नरसिंहं समभ्यर्च्य यः करोत्युपवासकम्।<br>
सर्वपापविनिर्मुक्तो विष्णुलोके महीयते ११</p>
<p>यदागस्त्योदये प्राप्ते तदा सप्तसु रात्रिषु।<br>
अर्घ्यं दद्यात् समभ्यर्च्य अगस्त्याय महामुने १२</p>
<p>शङ्खे तोयं विनिक्षिप्य सितपुष्पाक्षतैर्युतम्।<br>
मन्त्रेणानेन वै दद्याच्छितपुष्पादिनार्चिते १३</p>
<p>काशपुष्पप्रतीकाश अग्निमारुतसम्भव।<br>
मित्रावरुणयोः पुत्र कुम्भयोने नमोऽस्तु ते १४</p>
<p>आतापी भक्षितो येन वातापी च महासुरः।<br>
समुद्र ः! शोषितो येन सोऽगस्त्यः प्रीयतां मम १५</p>
<p>एवं तु दद्याद्यो सर्वमगस्त्ये वै दिशं प्रति।<br>
सर्वपापविनिर्मुक्तस्तमस्तरति दुस्तरम् १६</p>
<p>एवं ते कथितं सर्वं भरद्वाज महामुने।<br>
पुराणं नरसिंहं च मुनीनां सन्निधौ मया १७</p>
<p>सर्गश्च प्रतिसर्गश्च वंशो मन्वन्तराणि च।<br>
वंशानुचरितं चैव सर्वमेव प्रकीर्तितम् १८</p>
<p>ब्रह्मणैव पुरा प्रोक्तं मरीच्यादिषु वै मुने।<br>
तेभ्यश्च भृगुणा प्रोक्तं मार्कण्डेयाय वै ततः १९</p>
<p>मार्कण्डेयेन वै प्रोक्तं राज्ञो नागकुलस्य ह।<br>
प्रसादान्नरसिंहस्य प्राप्तं व्यासेन धीमता २०</p>
<p>तत्प्रसादान्मया प्राप्तं सर्वपापप्रणाशिनम्।<br>
पुराणं नरसिंहस्य मया च कथितं तव २१</p>
<p>मुनीनां सन्निधौ पुण्यं स्वस्ति तेऽस्तु व्रजाम्यहम्।<br>
यः शृणोति शुचिर्भूत्वा पुराणं ह्येतदुत्तमम् २२</p>
<p>माघे मासि प्रयागे तु स स्नानफलमाप्नुयात्।<br>
यो भक्त्या श्रावयेद्भक्तान्नित्यं नरहरेरिदम् २३</p>
<p>सर्वतीर्थफलं प्राप्य विष्णुलोके महीयते।<br>
श्रुत्वैवं स्नातकैः सार्धं भरद्वाजो महामतिः २४</p>
<p>सूतमभ्यर्च्य तत्रैव स्थितवान् मुनयो गताः।<br>
सर्वपापहरं पुण्यं पुराणं नृसिंहात्मकम् २५</p>
<p>पठतां शृण्वतां नृणां नरसिंह प्रसीदति।<br>
प्रसन्ने देवदेवेशे सर्वपापक्षयोः भवेत् २६</p>
<p>प्रक्षीणपापबन्धास्ते मुक्तिं यान्ति नरा इति २७</p>
<p>इति श्रीनरसिंहपुराणे मानसतीर्थव्रतं नाम सप्तषष्टितमोऽध्यायः ६७</p>
<p>।<br>
अष्टषष्टितमोऽध्यायः।<br>
सूत उवाच।<br>
इत्येतत् सर्वमाख्यातं पुराणं नारसिंहकम्।<br>
सर्वपापहरं पुण्यं सर्वदुःखनिवारणम् १</p>
<p>समस्तपुण्यफलदं सर्वयज्ञफलप्रदम्।<br>
ये पठन्त्यपि शृण्वन्ति श्लोकं श्लोकार्धमेव वा २</p>
<p>न तेषां पापबन्धस्तु कदाचिदपि जायते।<br>
विष्ण्वर्पितमिदं पुण्यं पुराणं सर्वकामदम् ३</p>
<p>भक्त्या च वदतामेतच्छृण्वतां च फलं शृणु।<br>
शतजन्मार्जितैः पापैः सद्य एव विमोचिताः ४</p>
<p>सहस्रकुलसंयुक्ताः प्रयान्ति परमं पदम्।<br>
किं तीर्थैर्गोप्रदानैर्वा तपोभिर्वा किमध्वरैः ५</p>
<p>अहन्यहनि गोविन्दं तत्परत्वेन शृण्वताम्।<br>
यः पठेत्प्रातरुत्थाय यदस्य श्लोकविंशतिम् ६</p>
<p>ज्योतिष्टोमफलं प्राप्य विष्णुलोके महीयते।<br>
एतत्पवित्रं पूज्यं च न वाच्यमकृतात्मनाम् ७</p>
<p>द्विजानां विष्णुभक्तानां श्राव्यमेतन्न संशयः।<br>
एतत्पुराणश्रवणमिहामुत्र सुखप्रदम् ८</p>
<p>वदतां शृण्वतां सद्यः सर्वपापप्रणाशनम्।<br>
बहुनात्र किमुक्तेन भूयो भूयो मुनीश्वराः ९</p>
<p>श्रद्धयाश्रद्धया वापि श्रोतव्यमिदमुत्तमम्।<br>
भारद्वाजमुखाः सर्वे कृतकृत्वा द्विजोत्तमाः १०</p>
<p>सूतं हृष्टाः प्रपूज्याथ सर्वे स्वस्वाश्रमं ययुः ११</p>
<p>इति श्रीनरसिंहपुराणे सूतभरद्वाजादिसंवादे।<br>
सर्वदुःखोपहरं श्रीनरसिंहपुराणस्य माहात्म्यं समाप्तम्।<br>
शुभम्भवतु।<br>
।<br>
।<br>
।<br>
।<br>
।<br>
Reference: The NarasiµhapurŒnam, Nag Publishers, Delhi: 1987.(383 pp.)।</p>

  </div>
</article>


        

        



    <aside class="card border noPrint" id="section-tree-item-upapurANam_narasimha-purANam_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/upapurANam/narasimha-purANam/">नरसिंहपुराणम् </a>
            <a data-toggle="collapse" href="#section-tree-item-body-upapurANam_narasimha-purANam_md" role="button" aria-expanded="false" aria-controls="section-tree-item-body-upapurANam_narasimha-purANam_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-upapurANam_narasimha-purANam_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: नरसिंहपुराणम्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
