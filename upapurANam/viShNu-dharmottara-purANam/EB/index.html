<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | EB</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/upapurANam/viShNu-dharmottara-purANam/EB/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/upapurANam/viShNu-dharmottara-purANam/EB/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/upapurANam/viShNu-dharmottara-purANam/EB/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="EB">
  <meta property="og:description" content="[[श्रीविष्णुधर्मोत्तरपुराणम्	Source: EB]]
[
प्रथमखण्डम्
(न उपलब्धम्)
विष्णुधर्मोत्तरपुराणम्/ खण्डः २/अध्यायाः ००१-००५
2.1
श्रीगणेशाय नमः ॥
वज्र उवाच ॥
आदौ भगवता प्रोक्तो विजयो भरतस्य मे ॥
यच्छ्रुत्वा वेद्मि चात्मानं ब्रह्मन्विगतकल्मषम् ॥१ ॥
सुखश्राव्यश्च हृद्यश्च कथासारस्तु भार्गव ॥
कथाश्च विविधाः प्रोक्तास्तत्प्रसङ्गात्त्वयानघ ॥ २ ॥
रसवत्यश्च धर्मज्ञ सर्वपापक्षयङ्कराः ॥
यास्ता ब्रह्मन्प्रसङ्गेन मयापहृतचेतसा ॥ ३ ॥
प्रस्तुतास्ताः कथास्त्यक्तास्ता एव कथस्व मे ॥
भगवन्सर्वधर्मज्ञ प्रत्यक्षामलदर्थन ॥
कथानां तु प्रसङ्गेन प्रस्तुता याः कथाः पुरा ॥४॥
सुदूरमन्तरीभूत्वा रामस्य विदितात्मनः ॥
ता एव श्रोतुमिच्छामि त्वत्तो भृगुकुलोद्वह ॥५॥
लोकं वारुणमासाद्य रामो भृगुकुलोद्वहः ॥
श्रुतवान्देवदेवेशान्किन्नु भूयः प्रचेतसः ॥६॥
एतन्मे सर्वमाचक्ष्व तत्र मे संशयो महान् ॥
मार्कण्डेय उवाच ॥
कालस्य संख्यां तां श्रुत्वा रामप्रोक्तां प्रचेतसा ॥ ७ ॥
पप्रच्छ वरुणं देवं राजधर्मानतः परम् ॥
पृष्टस्तु जामदग्न्येन रामं प्राह जलेश्वरः॥८॥
राजधर्माञ्छृणुष्वार्य पुष्करात्तनयान्मम ॥
राजधर्माः श्रुतास्तेन देवाद्दशशतेक्षणान् ॥ ९ ॥
स यथावद्विजानाति राजधर्मान्द्विजोत्तम ॥
एवमुक्त्वा तदा राममानाय्य च तथा सुतम् ॥ १० ॥
उवाच भार्गवस्यास्य धर्मान्कथय पुत्रक ॥
यत्रयत्रास्य सन्देहो भविष्यति महात्मनः ॥ ११ ॥
तदुपानुद भद्रन्ते मम वाक्येन पुत्रक ॥
एवमुक्तस्तथेत्युक्त्वा गृहान्निन्ये भृगूत्तमम् ॥
तत्रास्य कथयामास राजधर्मान्महोदयान् ॥ १२ ॥
रामेण पृष्टो वरुणस्य पुत्रो जगाद धर्मान्नृपसत्तमानाम् ॥
द्रव्यान्महार्थान्भुवि पालनाय लोकस्य सर्वस्य नरेन्द्रचन्द्र ॥ १३ ॥
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे रामस्य पुष्करगृहगमनं नाम प्रथमोऽध्यायः ॥ १ ॥
2.2
मार्कण्डेय उवाच ॥
सुखासीनो नरश्रेष्ठः पुष्करस्य निवेशने ॥
पप्रच्छ पुष्करं रामो धर्मनित्यो जितेन्द्रियः ॥ १ ॥
राम उवाच ॥
राष्ट्रस्य किं कृत्यतमं तन्माचक्ष्व पृच्छतः ॥
आदावेव महाभाग यादोगणनृपात्मज ॥ २ ॥
पुष्कर उवाच ॥
राष्ट्रस्य कृत्यं धर्मज्ञ राज्ञ एवाभिषेचनम् ॥
अनिन्द्रमबलं राष्ट्रं दस्यवोऽभिभवन्त्युत ॥ ३ ॥
अराजकेषु राष्ट्रेषु धर्मावस्था न विद्यते ॥
वर्णानामाश्रमाणां च व्यवस्थानं च भार्गव ॥ ४ ।
अराजकेषु राष्ट्रेषु नैव कन्या प्रदीयते ॥
विद्यते मम ता नैव तथा वित्तेषु कस्यचित् ॥ ५ ॥
स्वात्म्यो न्यायः प्रवर्तेत विश्वलोपस्तथैव च ॥
लोके न कश्चिद्विद्येत गुरोर्वचनकारकः ॥ ६ …
नाधीयीरँस्त्रयीं विद्यां त्रयो वर्णा द्विजातयः ॥
देवानां यजनं न स्यादनावृष्टिस्ततो भवेत् ॥ ७ ॥
नृलोकसुरलोकौ च स्यातां संशयितावुभौ …
जनमारी भवेद्घोरा यदि राजा न पालयेत् ॥८॥
प्रजानां रक्षणार्थाय विष्णुतेजोपबृंहितः ॥
मानुष्ये जायते राजा देवसत्त्ववपुर्धरः ॥ ९ ॥
यस्मिन्प्रसन्ने देवस्य प्रसादस्तूपजायते ॥
यस्मिन्क्रुद्धे जनस्यास्य क्रोधः समुपजायते ॥ १० ॥
महद्भिः पुण्यसम्भारैः पार्थिवो राम जायते ॥
यस्यैकस्य जगत्सर्वं वचने राम तिष्ठति ॥ ११ ॥
चातुर्वर्ण्यं स्वधर्मस्थं तेषु देशेषु जायते ॥
येषु देशेषु राजेन्द्र राजा भवति धार्मिकः ॥ १२ ॥
(मारकं न च दुर्भिक्षं नाग्निचौरभयं तथा ॥
न च व्यालभयं तेषां येषां धर्मपरो नृपः) ॥ १३ ॥
आदौ विन्देत नृपतिं ततो भार्यां ततो धनम् ॥
कुराजनि जनस्यास्य कुतो भार्या कुतो धनम् ॥ १४ ॥
तस्मात्सर्वप्रयत्नेन राष्ट्रमुख्ये नरेश्वरः ॥
परीक्ष्य पूर्वैः कर्तव्यो धार्मिकः सत्य सङ्गरः ॥ १५ ॥
येषां हि राजा भुवि धर्मनित्यस्तेषां न लोके भयमस्ति किञ्चित् ॥
तस्मात्प्रयत्नेन नरेन्द्र कार्यो राष्ट्रप्रधानैर्नृपतिर्विनीतः ॥१६॥
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे रामं प्रति पुष्करवाक्ये राजप्रशंसा नाम द्वितीयोऽध्यायः ॥ २ ॥
2.3
पुष्कर उवाच ॥
सर्वलक्षणलक्षण्यो विनीतः प्रियदर्शनः ॥
अदीर्घसूत्री धर्मात्मा जितक्रोधो जितेन्द्रियः ॥ १ ॥
स्थूललक्षो महोत्साहः स्मितपूर्वाभिभाषकः ॥
सुरूपः कुलसंपन्नः क्षिप्रकारी महाबलः ॥ २ ॥
ब्रह्मण्यश्चाविसंवादी दृढभक्तिः प्रियंवदः ॥
अलोलुपस्संयतवाग्गंभीरः प्रियदर्शनः ॥ ॥ ३ ॥
नातिदण्डो न निर्दण्डः चारचक्षुरजिह्मगः ॥
व्यवहारे समः प्राप्ते पुत्रस्य रिपुणा सह ॥ ४ ॥
रथे गजेऽश्वे धनुषि व्यायामे च कृतश्रमः ॥
उपवासतपःशीलो यज्ञयाजी गुरुप्रियः ॥ ५ ॥
मन्त्रिसांवत्सराधीनः समरेष्वनिवर्तकः ॥
कालज्ञश्च कृतज्ञश्च नृविशेषज्ञ एव च ॥ ६ ॥
पूज्यं पूजयिता नित्यं दण्ड्यं दण्डयिता तथा ॥
षाड्गुण्यस्य प्रयोक्ता च शक्त्युपेतस्तथैव च ॥ ॥ ७ ॥
उक्तैरनुक्तैस्तु गुणैरनेकैरलङ्कृतो भूमिपतिश्च कार्यः ॥
सम्भूय राष्ट्रप्रवरैर्यथावद्राष्ट्रस्य रक्षार्थमदीनसत्त्वः ॥ ८ ॥
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे रामं प्रति पुष्करवाक्ये राजलक्षणं नाम तृतीयोऽध्यायः ॥ ३ ॥
2.4
॥ पुष्कर उवाच ॥
एवं गुणगणाकीर्णं वरयेयुर्नराधिपम् ॥
सम्भूय राष्ट्रप्रवराः क्षत्रियं तु कुलोद्गतम् ॥ १ ॥
वृतश्च तैर्व्रतं राजा गृह्णीयाद्विजितेन्द्रियः ॥
पालयिष्यामि वः सर्वान्धर्मस्थान्नात्र संशयः ॥ २ ॥
व्रतं गृहीत्वा राज्यार्थी वृणुयाद्ब्राह्मणोत्तमम् ॥
सांवत्सरं सुखायास्य सर्वस्य जगतो नृपः ॥ ३ ॥
सर्वलक्षणलक्षण्यं विनीतं प्रियदर्शनम् ॥
सुरूपं वेशसंपन्नं नित्यमूर्जितदर्शनम ॥ ४ ॥
अदीनवादिनं धीरं धर्मनित्यं जितेन्द्रियम् ॥
अव्यङ्गं नाधिकाङ्गं च वेदवेदाङ्गपारगम् ॥ ५ ॥
चतुःषष्ट्यङ्गतत्त्वज्ञमूहापोहविशारदम् ॥
भूतभव्यभविष्यज्ञं गणितज्ञं विशेषतः ॥ ६ ॥
विचन्द्रा शर्वरी यद्वन्मुकुटं च च्युतोपलम् ॥
गणितेन तथा हीनं ज्योतिषं नृपसत्तम ॥ ७ ॥
आस्तिकं श्रद्दधानं च अनुकूलं महीपतेः ॥
सांवत्सरं नृपो गत्वा वरयेत्प्रयतः शुचिः ॥ ८ ॥
येनाभिषिक्तो नृपतिर्विनष्टस्तु नराधिप ॥
सांवत्सरं न तं विद्वान्वरयेन्नृपसत्तम॥ ९ ॥
न हीनाङ्गं न वाचालं न च निष्प्रतिभं नृपः ॥
कुवेशमलिनं मुण्डं नास्तिकं पापनिश्चयम् ॥ १० ॥
भिन्नवृत्तिं च वरयेद्वरयेत्सद्गुणं सदा ॥
वरयित्वा तु वक्तव्याः स्वयमेव महीभुजा ॥ ११ ॥
यथैवाग्निमुखा देवास्तथा राजमुखाः प्रजाः ॥
यथैवाग्निमुखा मन्त्रा राज्ञां सांवत्सरास्तथा ॥ १२ ॥
त्वं मे माता पिता चैव देशिकश्च गुरुस्तथा ॥
दैवं पुरुषकारश्च ज्ञातव्यौ सततं त्वया ॥ १३ ॥
समधर्मज्ञ भद्रं ते राज्यं साधारणं हि नौ ॥
समानेयः शुभो देवस्त्वयैव मम सत्तम ॥ १४ ॥
पौरुषेण पदं कार्यं समरं च तथा मया ॥
स चेत्तदभिमन्येत पार्थिवस्य महागुणम् ॥ १५ ॥
अथवा गुणदोषेण प्रज्ञया चाशु यो नृणाम् ॥
दैवोपघातसमरे विज्ञानं पौरुषस्य च ॥ १६ ॥
वाडवं न च प्राज्ञस्तु तस्यैवानुमते तदा ॥
तेनोद्दिष्टौ तु वरयेद्राजा मन्त्रिपुरोहितौ ॥ १७ ॥
तेनोद्दिष्टां च वरयेन्महिषीं नृपसत्तमः ॥
ततोऽभिषेकसम्भाराँस्तस्य कुर्यात्स दैववित् ॥ १८ ॥
कुञ्जरं तुरगं कुर्यात्तस्य राज्ञः परीक्षितौ ॥
भद्रासनं च च्छत्रं च वालव्यजनमेव च ॥ १९ ॥
खड्गरत्नं तथा चापं रत्नानि विविधानि च ॥
राज्ञो मृतस्य ये त्वासन्सर्वाणि तु नराधिप ॥ २० ॥
ते न कार्या नरेन्द्रस्य तेन दैवविदा तथा ॥
कामं संवत्सरं कार्या अलाभेऽन्यस्य भूभुजा ॥ २१ ॥
गुणाधिकस्य नो कार्या येऽन्यत्राभिहिता मया ॥२२॥
न तत्र नागाः सुभृता न योधा राज्ञो न माता न पिता न बन्धुः ॥
यत्रास्य साध्यं भवतीह विद्वान्सांवत्सरो धर्मविदः प्रमत्तः ॥ २३ ॥
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे रामं प्रति पुष्करकथासु सांवत्सरिक लक्षणं नाम चतुर्थोऽध्यायः ॥४॥">
  <meta property="og:locale" content="en_us">
  <meta property="og:type" content="article">
    <meta property="article:section" content="upapuranam">

  <meta itemprop="name" content="EB">
  <meta itemprop="description" content="[[श्रीविष्णुधर्मोत्तरपुराणम्	Source: EB]]
[
प्रथमखण्डम्
(न उपलब्धम्)
विष्णुधर्मोत्तरपुराणम्/ खण्डः २/अध्यायाः ००१-००५
2.1
श्रीगणेशाय नमः ॥
वज्र उवाच ॥
आदौ भगवता प्रोक्तो विजयो भरतस्य मे ॥
यच्छ्रुत्वा वेद्मि चात्मानं ब्रह्मन्विगतकल्मषम् ॥१ ॥
सुखश्राव्यश्च हृद्यश्च कथासारस्तु भार्गव ॥
कथाश्च विविधाः प्रोक्तास्तत्प्रसङ्गात्त्वयानघ ॥ २ ॥
रसवत्यश्च धर्मज्ञ सर्वपापक्षयङ्कराः ॥
यास्ता ब्रह्मन्प्रसङ्गेन मयापहृतचेतसा ॥ ३ ॥
प्रस्तुतास्ताः कथास्त्यक्तास्ता एव कथस्व मे ॥
भगवन्सर्वधर्मज्ञ प्रत्यक्षामलदर्थन ॥
कथानां तु प्रसङ्गेन प्रस्तुता याः कथाः पुरा ॥४॥
सुदूरमन्तरीभूत्वा रामस्य विदितात्मनः ॥
ता एव श्रोतुमिच्छामि त्वत्तो भृगुकुलोद्वह ॥५॥
लोकं वारुणमासाद्य रामो भृगुकुलोद्वहः ॥
श्रुतवान्देवदेवेशान्किन्नु भूयः प्रचेतसः ॥६॥
एतन्मे सर्वमाचक्ष्व तत्र मे संशयो महान् ॥
मार्कण्डेय उवाच ॥
कालस्य संख्यां तां श्रुत्वा रामप्रोक्तां प्रचेतसा ॥ ७ ॥
पप्रच्छ वरुणं देवं राजधर्मानतः परम् ॥
पृष्टस्तु जामदग्न्येन रामं प्राह जलेश्वरः॥८॥
राजधर्माञ्छृणुष्वार्य पुष्करात्तनयान्मम ॥
राजधर्माः श्रुतास्तेन देवाद्दशशतेक्षणान् ॥ ९ ॥
स यथावद्विजानाति राजधर्मान्द्विजोत्तम ॥
एवमुक्त्वा तदा राममानाय्य च तथा सुतम् ॥ १० ॥
उवाच भार्गवस्यास्य धर्मान्कथय पुत्रक ॥
यत्रयत्रास्य सन्देहो भविष्यति महात्मनः ॥ ११ ॥
तदुपानुद भद्रन्ते मम वाक्येन पुत्रक ॥
एवमुक्तस्तथेत्युक्त्वा गृहान्निन्ये भृगूत्तमम् ॥
तत्रास्य कथयामास राजधर्मान्महोदयान् ॥ १२ ॥
रामेण पृष्टो वरुणस्य पुत्रो जगाद धर्मान्नृपसत्तमानाम् ॥
द्रव्यान्महार्थान्भुवि पालनाय लोकस्य सर्वस्य नरेन्द्रचन्द्र ॥ १३ ॥
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे रामस्य पुष्करगृहगमनं नाम प्रथमोऽध्यायः ॥ १ ॥
2.2
मार्कण्डेय उवाच ॥
सुखासीनो नरश्रेष्ठः पुष्करस्य निवेशने ॥
पप्रच्छ पुष्करं रामो धर्मनित्यो जितेन्द्रियः ॥ १ ॥
राम उवाच ॥
राष्ट्रस्य किं कृत्यतमं तन्माचक्ष्व पृच्छतः ॥
आदावेव महाभाग यादोगणनृपात्मज ॥ २ ॥
पुष्कर उवाच ॥
राष्ट्रस्य कृत्यं धर्मज्ञ राज्ञ एवाभिषेचनम् ॥
अनिन्द्रमबलं राष्ट्रं दस्यवोऽभिभवन्त्युत ॥ ३ ॥
अराजकेषु राष्ट्रेषु धर्मावस्था न विद्यते ॥
वर्णानामाश्रमाणां च व्यवस्थानं च भार्गव ॥ ४ ।
अराजकेषु राष्ट्रेषु नैव कन्या प्रदीयते ॥
विद्यते मम ता नैव तथा वित्तेषु कस्यचित् ॥ ५ ॥
स्वात्म्यो न्यायः प्रवर्तेत विश्वलोपस्तथैव च ॥
लोके न कश्चिद्विद्येत गुरोर्वचनकारकः ॥ ६ …
नाधीयीरँस्त्रयीं विद्यां त्रयो वर्णा द्विजातयः ॥
देवानां यजनं न स्यादनावृष्टिस्ततो भवेत् ॥ ७ ॥
नृलोकसुरलोकौ च स्यातां संशयितावुभौ …
जनमारी भवेद्घोरा यदि राजा न पालयेत् ॥८॥
प्रजानां रक्षणार्थाय विष्णुतेजोपबृंहितः ॥
मानुष्ये जायते राजा देवसत्त्ववपुर्धरः ॥ ९ ॥
यस्मिन्प्रसन्ने देवस्य प्रसादस्तूपजायते ॥
यस्मिन्क्रुद्धे जनस्यास्य क्रोधः समुपजायते ॥ १० ॥
महद्भिः पुण्यसम्भारैः पार्थिवो राम जायते ॥
यस्यैकस्य जगत्सर्वं वचने राम तिष्ठति ॥ ११ ॥
चातुर्वर्ण्यं स्वधर्मस्थं तेषु देशेषु जायते ॥
येषु देशेषु राजेन्द्र राजा भवति धार्मिकः ॥ १२ ॥
(मारकं न च दुर्भिक्षं नाग्निचौरभयं तथा ॥
न च व्यालभयं तेषां येषां धर्मपरो नृपः) ॥ १३ ॥
आदौ विन्देत नृपतिं ततो भार्यां ततो धनम् ॥
कुराजनि जनस्यास्य कुतो भार्या कुतो धनम् ॥ १४ ॥
तस्मात्सर्वप्रयत्नेन राष्ट्रमुख्ये नरेश्वरः ॥
परीक्ष्य पूर्वैः कर्तव्यो धार्मिकः सत्य सङ्गरः ॥ १५ ॥
येषां हि राजा भुवि धर्मनित्यस्तेषां न लोके भयमस्ति किञ्चित् ॥
तस्मात्प्रयत्नेन नरेन्द्र कार्यो राष्ट्रप्रधानैर्नृपतिर्विनीतः ॥१६॥
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे रामं प्रति पुष्करवाक्ये राजप्रशंसा नाम द्वितीयोऽध्यायः ॥ २ ॥
2.3
पुष्कर उवाच ॥
सर्वलक्षणलक्षण्यो विनीतः प्रियदर्शनः ॥
अदीर्घसूत्री धर्मात्मा जितक्रोधो जितेन्द्रियः ॥ १ ॥
स्थूललक्षो महोत्साहः स्मितपूर्वाभिभाषकः ॥
सुरूपः कुलसंपन्नः क्षिप्रकारी महाबलः ॥ २ ॥
ब्रह्मण्यश्चाविसंवादी दृढभक्तिः प्रियंवदः ॥
अलोलुपस्संयतवाग्गंभीरः प्रियदर्शनः ॥ ॥ ३ ॥
नातिदण्डो न निर्दण्डः चारचक्षुरजिह्मगः ॥
व्यवहारे समः प्राप्ते पुत्रस्य रिपुणा सह ॥ ४ ॥
रथे गजेऽश्वे धनुषि व्यायामे च कृतश्रमः ॥
उपवासतपःशीलो यज्ञयाजी गुरुप्रियः ॥ ५ ॥
मन्त्रिसांवत्सराधीनः समरेष्वनिवर्तकः ॥
कालज्ञश्च कृतज्ञश्च नृविशेषज्ञ एव च ॥ ६ ॥
पूज्यं पूजयिता नित्यं दण्ड्यं दण्डयिता तथा ॥
षाड्गुण्यस्य प्रयोक्ता च शक्त्युपेतस्तथैव च ॥ ॥ ७ ॥
उक्तैरनुक्तैस्तु गुणैरनेकैरलङ्कृतो भूमिपतिश्च कार्यः ॥
सम्भूय राष्ट्रप्रवरैर्यथावद्राष्ट्रस्य रक्षार्थमदीनसत्त्वः ॥ ८ ॥
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे रामं प्रति पुष्करवाक्ये राजलक्षणं नाम तृतीयोऽध्यायः ॥ ३ ॥
2.4
॥ पुष्कर उवाच ॥
एवं गुणगणाकीर्णं वरयेयुर्नराधिपम् ॥
सम्भूय राष्ट्रप्रवराः क्षत्रियं तु कुलोद्गतम् ॥ १ ॥
वृतश्च तैर्व्रतं राजा गृह्णीयाद्विजितेन्द्रियः ॥
पालयिष्यामि वः सर्वान्धर्मस्थान्नात्र संशयः ॥ २ ॥
व्रतं गृहीत्वा राज्यार्थी वृणुयाद्ब्राह्मणोत्तमम् ॥
सांवत्सरं सुखायास्य सर्वस्य जगतो नृपः ॥ ३ ॥
सर्वलक्षणलक्षण्यं विनीतं प्रियदर्शनम् ॥
सुरूपं वेशसंपन्नं नित्यमूर्जितदर्शनम ॥ ४ ॥
अदीनवादिनं धीरं धर्मनित्यं जितेन्द्रियम् ॥
अव्यङ्गं नाधिकाङ्गं च वेदवेदाङ्गपारगम् ॥ ५ ॥
चतुःषष्ट्यङ्गतत्त्वज्ञमूहापोहविशारदम् ॥
भूतभव्यभविष्यज्ञं गणितज्ञं विशेषतः ॥ ६ ॥
विचन्द्रा शर्वरी यद्वन्मुकुटं च च्युतोपलम् ॥
गणितेन तथा हीनं ज्योतिषं नृपसत्तम ॥ ७ ॥
आस्तिकं श्रद्दधानं च अनुकूलं महीपतेः ॥
सांवत्सरं नृपो गत्वा वरयेत्प्रयतः शुचिः ॥ ८ ॥
येनाभिषिक्तो नृपतिर्विनष्टस्तु नराधिप ॥
सांवत्सरं न तं विद्वान्वरयेन्नृपसत्तम॥ ९ ॥
न हीनाङ्गं न वाचालं न च निष्प्रतिभं नृपः ॥
कुवेशमलिनं मुण्डं नास्तिकं पापनिश्चयम् ॥ १० ॥
भिन्नवृत्तिं च वरयेद्वरयेत्सद्गुणं सदा ॥
वरयित्वा तु वक्तव्याः स्वयमेव महीभुजा ॥ ११ ॥
यथैवाग्निमुखा देवास्तथा राजमुखाः प्रजाः ॥
यथैवाग्निमुखा मन्त्रा राज्ञां सांवत्सरास्तथा ॥ १२ ॥
त्वं मे माता पिता चैव देशिकश्च गुरुस्तथा ॥
दैवं पुरुषकारश्च ज्ञातव्यौ सततं त्वया ॥ १३ ॥
समधर्मज्ञ भद्रं ते राज्यं साधारणं हि नौ ॥
समानेयः शुभो देवस्त्वयैव मम सत्तम ॥ १४ ॥
पौरुषेण पदं कार्यं समरं च तथा मया ॥
स चेत्तदभिमन्येत पार्थिवस्य महागुणम् ॥ १५ ॥
अथवा गुणदोषेण प्रज्ञया चाशु यो नृणाम् ॥
दैवोपघातसमरे विज्ञानं पौरुषस्य च ॥ १६ ॥
वाडवं न च प्राज्ञस्तु तस्यैवानुमते तदा ॥
तेनोद्दिष्टौ तु वरयेद्राजा मन्त्रिपुरोहितौ ॥ १७ ॥
तेनोद्दिष्टां च वरयेन्महिषीं नृपसत्तमः ॥
ततोऽभिषेकसम्भाराँस्तस्य कुर्यात्स दैववित् ॥ १८ ॥
कुञ्जरं तुरगं कुर्यात्तस्य राज्ञः परीक्षितौ ॥
भद्रासनं च च्छत्रं च वालव्यजनमेव च ॥ १९ ॥
खड्गरत्नं तथा चापं रत्नानि विविधानि च ॥
राज्ञो मृतस्य ये त्वासन्सर्वाणि तु नराधिप ॥ २० ॥
ते न कार्या नरेन्द्रस्य तेन दैवविदा तथा ॥
कामं संवत्सरं कार्या अलाभेऽन्यस्य भूभुजा ॥ २१ ॥
गुणाधिकस्य नो कार्या येऽन्यत्राभिहिता मया ॥२२॥
न तत्र नागाः सुभृता न योधा राज्ञो न माता न पिता न बन्धुः ॥
यत्रास्य साध्यं भवतीह विद्वान्सांवत्सरो धर्मविदः प्रमत्तः ॥ २३ ॥
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे रामं प्रति पुष्करकथासु सांवत्सरिक लक्षणं नाम चतुर्थोऽध्यायः ॥४॥">
  <meta itemprop="wordCount" content="110896">
  <meta name="twitter:card" content="summary">
  <meta name="twitter:title" content="EB">
  <meta name="twitter:description" content="[[श्रीविष्णुधर्मोत्तरपुराणम्	Source: EB]]
[
प्रथमखण्डम्
(न उपलब्धम्)
विष्णुधर्मोत्तरपुराणम्/ खण्डः २/अध्यायाः ००१-००५
2.1
श्रीगणेशाय नमः ॥
वज्र उवाच ॥
आदौ भगवता प्रोक्तो विजयो भरतस्य मे ॥
यच्छ्रुत्वा वेद्मि चात्मानं ब्रह्मन्विगतकल्मषम् ॥१ ॥
सुखश्राव्यश्च हृद्यश्च कथासारस्तु भार्गव ॥
कथाश्च विविधाः प्रोक्तास्तत्प्रसङ्गात्त्वयानघ ॥ २ ॥
रसवत्यश्च धर्मज्ञ सर्वपापक्षयङ्कराः ॥
यास्ता ब्रह्मन्प्रसङ्गेन मयापहृतचेतसा ॥ ३ ॥
प्रस्तुतास्ताः कथास्त्यक्तास्ता एव कथस्व मे ॥
भगवन्सर्वधर्मज्ञ प्रत्यक्षामलदर्थन ॥
कथानां तु प्रसङ्गेन प्रस्तुता याः कथाः पुरा ॥४॥
सुदूरमन्तरीभूत्वा रामस्य विदितात्मनः ॥
ता एव श्रोतुमिच्छामि त्वत्तो भृगुकुलोद्वह ॥५॥
लोकं वारुणमासाद्य रामो भृगुकुलोद्वहः ॥
श्रुतवान्देवदेवेशान्किन्नु भूयः प्रचेतसः ॥६॥
एतन्मे सर्वमाचक्ष्व तत्र मे संशयो महान् ॥
मार्कण्डेय उवाच ॥
कालस्य संख्यां तां श्रुत्वा रामप्रोक्तां प्रचेतसा ॥ ७ ॥
पप्रच्छ वरुणं देवं राजधर्मानतः परम् ॥
पृष्टस्तु जामदग्न्येन रामं प्राह जलेश्वरः॥८॥
राजधर्माञ्छृणुष्वार्य पुष्करात्तनयान्मम ॥
राजधर्माः श्रुतास्तेन देवाद्दशशतेक्षणान् ॥ ९ ॥
स यथावद्विजानाति राजधर्मान्द्विजोत्तम ॥
एवमुक्त्वा तदा राममानाय्य च तथा सुतम् ॥ १० ॥
उवाच भार्गवस्यास्य धर्मान्कथय पुत्रक ॥
यत्रयत्रास्य सन्देहो भविष्यति महात्मनः ॥ ११ ॥
तदुपानुद भद्रन्ते मम वाक्येन पुत्रक ॥
एवमुक्तस्तथेत्युक्त्वा गृहान्निन्ये भृगूत्तमम् ॥
तत्रास्य कथयामास राजधर्मान्महोदयान् ॥ १२ ॥
रामेण पृष्टो वरुणस्य पुत्रो जगाद धर्मान्नृपसत्तमानाम् ॥
द्रव्यान्महार्थान्भुवि पालनाय लोकस्य सर्वस्य नरेन्द्रचन्द्र ॥ १३ ॥
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे रामस्य पुष्करगृहगमनं नाम प्रथमोऽध्यायः ॥ १ ॥
2.2
मार्कण्डेय उवाच ॥
सुखासीनो नरश्रेष्ठः पुष्करस्य निवेशने ॥
पप्रच्छ पुष्करं रामो धर्मनित्यो जितेन्द्रियः ॥ १ ॥
राम उवाच ॥
राष्ट्रस्य किं कृत्यतमं तन्माचक्ष्व पृच्छतः ॥
आदावेव महाभाग यादोगणनृपात्मज ॥ २ ॥
पुष्कर उवाच ॥
राष्ट्रस्य कृत्यं धर्मज्ञ राज्ञ एवाभिषेचनम् ॥
अनिन्द्रमबलं राष्ट्रं दस्यवोऽभिभवन्त्युत ॥ ३ ॥
अराजकेषु राष्ट्रेषु धर्मावस्था न विद्यते ॥
वर्णानामाश्रमाणां च व्यवस्थानं च भार्गव ॥ ४ ।
अराजकेषु राष्ट्रेषु नैव कन्या प्रदीयते ॥
विद्यते मम ता नैव तथा वित्तेषु कस्यचित् ॥ ५ ॥
स्वात्म्यो न्यायः प्रवर्तेत विश्वलोपस्तथैव च ॥
लोके न कश्चिद्विद्येत गुरोर्वचनकारकः ॥ ६ …
नाधीयीरँस्त्रयीं विद्यां त्रयो वर्णा द्विजातयः ॥
देवानां यजनं न स्यादनावृष्टिस्ततो भवेत् ॥ ७ ॥
नृलोकसुरलोकौ च स्यातां संशयितावुभौ …
जनमारी भवेद्घोरा यदि राजा न पालयेत् ॥८॥
प्रजानां रक्षणार्थाय विष्णुतेजोपबृंहितः ॥
मानुष्ये जायते राजा देवसत्त्ववपुर्धरः ॥ ९ ॥
यस्मिन्प्रसन्ने देवस्य प्रसादस्तूपजायते ॥
यस्मिन्क्रुद्धे जनस्यास्य क्रोधः समुपजायते ॥ १० ॥
महद्भिः पुण्यसम्भारैः पार्थिवो राम जायते ॥
यस्यैकस्य जगत्सर्वं वचने राम तिष्ठति ॥ ११ ॥
चातुर्वर्ण्यं स्वधर्मस्थं तेषु देशेषु जायते ॥
येषु देशेषु राजेन्द्र राजा भवति धार्मिकः ॥ १२ ॥
(मारकं न च दुर्भिक्षं नाग्निचौरभयं तथा ॥
न च व्यालभयं तेषां येषां धर्मपरो नृपः) ॥ १३ ॥
आदौ विन्देत नृपतिं ततो भार्यां ततो धनम् ॥
कुराजनि जनस्यास्य कुतो भार्या कुतो धनम् ॥ १४ ॥
तस्मात्सर्वप्रयत्नेन राष्ट्रमुख्ये नरेश्वरः ॥
परीक्ष्य पूर्वैः कर्तव्यो धार्मिकः सत्य सङ्गरः ॥ १५ ॥
येषां हि राजा भुवि धर्मनित्यस्तेषां न लोके भयमस्ति किञ्चित् ॥
तस्मात्प्रयत्नेन नरेन्द्र कार्यो राष्ट्रप्रधानैर्नृपतिर्विनीतः ॥१६॥
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे रामं प्रति पुष्करवाक्ये राजप्रशंसा नाम द्वितीयोऽध्यायः ॥ २ ॥
2.3
पुष्कर उवाच ॥
सर्वलक्षणलक्षण्यो विनीतः प्रियदर्शनः ॥
अदीर्घसूत्री धर्मात्मा जितक्रोधो जितेन्द्रियः ॥ १ ॥
स्थूललक्षो महोत्साहः स्मितपूर्वाभिभाषकः ॥
सुरूपः कुलसंपन्नः क्षिप्रकारी महाबलः ॥ २ ॥
ब्रह्मण्यश्चाविसंवादी दृढभक्तिः प्रियंवदः ॥
अलोलुपस्संयतवाग्गंभीरः प्रियदर्शनः ॥ ॥ ३ ॥
नातिदण्डो न निर्दण्डः चारचक्षुरजिह्मगः ॥
व्यवहारे समः प्राप्ते पुत्रस्य रिपुणा सह ॥ ४ ॥
रथे गजेऽश्वे धनुषि व्यायामे च कृतश्रमः ॥
उपवासतपःशीलो यज्ञयाजी गुरुप्रियः ॥ ५ ॥
मन्त्रिसांवत्सराधीनः समरेष्वनिवर्तकः ॥
कालज्ञश्च कृतज्ञश्च नृविशेषज्ञ एव च ॥ ६ ॥
पूज्यं पूजयिता नित्यं दण्ड्यं दण्डयिता तथा ॥
षाड्गुण्यस्य प्रयोक्ता च शक्त्युपेतस्तथैव च ॥ ॥ ७ ॥
उक्तैरनुक्तैस्तु गुणैरनेकैरलङ्कृतो भूमिपतिश्च कार्यः ॥
सम्भूय राष्ट्रप्रवरैर्यथावद्राष्ट्रस्य रक्षार्थमदीनसत्त्वः ॥ ८ ॥
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे रामं प्रति पुष्करवाक्ये राजलक्षणं नाम तृतीयोऽध्यायः ॥ ३ ॥
2.4
॥ पुष्कर उवाच ॥
एवं गुणगणाकीर्णं वरयेयुर्नराधिपम् ॥
सम्भूय राष्ट्रप्रवराः क्षत्रियं तु कुलोद्गतम् ॥ १ ॥
वृतश्च तैर्व्रतं राजा गृह्णीयाद्विजितेन्द्रियः ॥
पालयिष्यामि वः सर्वान्धर्मस्थान्नात्र संशयः ॥ २ ॥
व्रतं गृहीत्वा राज्यार्थी वृणुयाद्ब्राह्मणोत्तमम् ॥
सांवत्सरं सुखायास्य सर्वस्य जगतो नृपः ॥ ३ ॥
सर्वलक्षणलक्षण्यं विनीतं प्रियदर्शनम् ॥
सुरूपं वेशसंपन्नं नित्यमूर्जितदर्शनम ॥ ४ ॥
अदीनवादिनं धीरं धर्मनित्यं जितेन्द्रियम् ॥
अव्यङ्गं नाधिकाङ्गं च वेदवेदाङ्गपारगम् ॥ ५ ॥
चतुःषष्ट्यङ्गतत्त्वज्ञमूहापोहविशारदम् ॥
भूतभव्यभविष्यज्ञं गणितज्ञं विशेषतः ॥ ६ ॥
विचन्द्रा शर्वरी यद्वन्मुकुटं च च्युतोपलम् ॥
गणितेन तथा हीनं ज्योतिषं नृपसत्तम ॥ ७ ॥
आस्तिकं श्रद्दधानं च अनुकूलं महीपतेः ॥
सांवत्सरं नृपो गत्वा वरयेत्प्रयतः शुचिः ॥ ८ ॥
येनाभिषिक्तो नृपतिर्विनष्टस्तु नराधिप ॥
सांवत्सरं न तं विद्वान्वरयेन्नृपसत्तम॥ ९ ॥
न हीनाङ्गं न वाचालं न च निष्प्रतिभं नृपः ॥
कुवेशमलिनं मुण्डं नास्तिकं पापनिश्चयम् ॥ १० ॥
भिन्नवृत्तिं च वरयेद्वरयेत्सद्गुणं सदा ॥
वरयित्वा तु वक्तव्याः स्वयमेव महीभुजा ॥ ११ ॥
यथैवाग्निमुखा देवास्तथा राजमुखाः प्रजाः ॥
यथैवाग्निमुखा मन्त्रा राज्ञां सांवत्सरास्तथा ॥ १२ ॥
त्वं मे माता पिता चैव देशिकश्च गुरुस्तथा ॥
दैवं पुरुषकारश्च ज्ञातव्यौ सततं त्वया ॥ १३ ॥
समधर्मज्ञ भद्रं ते राज्यं साधारणं हि नौ ॥
समानेयः शुभो देवस्त्वयैव मम सत्तम ॥ १४ ॥
पौरुषेण पदं कार्यं समरं च तथा मया ॥
स चेत्तदभिमन्येत पार्थिवस्य महागुणम् ॥ १५ ॥
अथवा गुणदोषेण प्रज्ञया चाशु यो नृणाम् ॥
दैवोपघातसमरे विज्ञानं पौरुषस्य च ॥ १६ ॥
वाडवं न च प्राज्ञस्तु तस्यैवानुमते तदा ॥
तेनोद्दिष्टौ तु वरयेद्राजा मन्त्रिपुरोहितौ ॥ १७ ॥
तेनोद्दिष्टां च वरयेन्महिषीं नृपसत्तमः ॥
ततोऽभिषेकसम्भाराँस्तस्य कुर्यात्स दैववित् ॥ १८ ॥
कुञ्जरं तुरगं कुर्यात्तस्य राज्ञः परीक्षितौ ॥
भद्रासनं च च्छत्रं च वालव्यजनमेव च ॥ १९ ॥
खड्गरत्नं तथा चापं रत्नानि विविधानि च ॥
राज्ञो मृतस्य ये त्वासन्सर्वाणि तु नराधिप ॥ २० ॥
ते न कार्या नरेन्द्रस्य तेन दैवविदा तथा ॥
कामं संवत्सरं कार्या अलाभेऽन्यस्य भूभुजा ॥ २१ ॥
गुणाधिकस्य नो कार्या येऽन्यत्राभिहिता मया ॥२२॥
न तत्र नागाः सुभृता न योधा राज्ञो न माता न पिता न बन्धुः ॥
यत्रास्य साध्यं भवतीह विद्वान्सांवत्सरो धर्मविदः प्रमत्तः ॥ २३ ॥
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे रामं प्रति पुष्करकथासु सांवत्सरिक लक्षणं नाम चतुर्थोऽध्यायः ॥४॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/upapurANam\/viShNu-dharmottara-purANam\/EB\/".replace(basePath, "/");
  pageVars.pageParams = {};
  pageVars.pageSource = "upapurANam\/viShNu-dharmottara-purANam\/EB.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/upapurANam/viShNu-dharmottara-purANam/EB/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/upapurANam/viShNu-dharmottara-purANam/EB/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/upapurANam/viShNu-dharmottara-purANam/EB/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/upapurANam/viShNu-dharmottara-purANam/EB/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/upapurANam/viShNu-dharmottara-purANam/EB/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/upapurANam/viShNu-dharmottara-purANam/EB/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/upapurANam/viShNu-dharmottara-purANam/EB/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/upapurANam/viShNu-dharmottara-purANam/EB/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/upapurANam/viShNu-dharmottara-purANam/EB/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/upapurANam/viShNu-dharmottara-purANam/EB/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/upapurANam/viShNu-dharmottara-purANam/EB/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/upapurANam/viShNu-dharmottara-purANam/EB/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/upapurANam/viShNu-dharmottara-purANam/EB/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/upapurANam/viShNu-dharmottara-purANam/EB/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/upapurANam/viShNu-dharmottara-purANam/EB/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/upapurANam/viShNu-dharmottara-purANam/EB/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/upapurANam/viShNu-dharmottara-purANam/EB/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/upapurANam/viShNu-dharmottara-purANam/EB/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/upapurANam/viShNu-dharmottara-purANam/EB/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/upapurANam/viShNu-dharmottara-purANam/EB/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/upapurANam/viShNu-dharmottara-purANam/EB/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/upapurANam/viShNu-dharmottara-purANam/EB/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/upapurANam/viShNu-dharmottara-purANam/EB/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/upapurANam/viShNu-dharmottara-purANam/EB/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/upapurANam/viShNu-dharmottara-purANam/EB/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/upapurANam/viShNu-dharmottara-purANam/EB/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/upapurANam/viShNu-dharmottara-purANam/EB/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/upapurANam/viShNu-dharmottara-purANam/EB/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/upapurANam/viShNu-dharmottara-purANam/EB/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/upapurANam/viShNu-dharmottara-purANam/EB/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/upapurANam/viShNu-dharmottara-purANam/EB/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/upapurANam/viShNu-dharmottara-purANam/EB/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/upapurANam/viShNu-dharmottara-purANam/EB/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/upapurANam/viShNu-dharmottara-purANam/EB/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/upapurANam/viShNu-dharmottara-purANam/EB/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/upapurANam/viShNu-dharmottara-purANam/EB/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/upapurANam/viShNu-dharmottara-purANam/EB/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/upapurANam/viShNu-dharmottara-purANam/EB/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/upapurANam/viShNu-dharmottara-purANam/EB/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/upapurANam/viShNu-dharmottara-purANam/EB/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/upapurANam/viShNu-dharmottara-purANam/EB/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/upapurANam/viShNu-dharmottara-purANam/EB/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/upapurANam/viShNu-dharmottara-purANam/EB/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/upapurANam/viShNu-dharmottara-purANam/EB/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/upapurANam/viShNu-dharmottara-purANam/EB/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> EB</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="EB">EB</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/upapurANam/viShNu-dharmottara-purANam/EB.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>[[श्रीविष्णुधर्मोत्तरपुराणम्	Source: <a href="https://www.ebharatisampat.in/read_chapter.php?bookid=MjMzODc0MDgwNTY5ODcy">EB</a>]]</p>
<p>[</p>
<p>प्रथमखण्डम्</p>
<p>(न उपलब्धम्)</p>
<p>विष्णुधर्मोत्तरपुराणम्/ खण्डः २/अध्यायाः ००१-००५<br>
2.1<br>
श्रीगणेशाय नमः ॥<br>
वज्र उवाच ॥<br>
आदौ भगवता प्रोक्तो विजयो भरतस्य मे ॥<br>
यच्छ्रुत्वा वेद्मि चात्मानं ब्रह्मन्विगतकल्मषम् ॥१ ॥<br>
सुखश्राव्यश्च हृद्यश्च कथासारस्तु भार्गव ॥<br>
कथाश्च विविधाः प्रोक्तास्तत्प्रसङ्गात्त्वयानघ ॥ २ ॥<br>
रसवत्यश्च धर्मज्ञ सर्वपापक्षयङ्कराः ॥<br>
यास्ता ब्रह्मन्प्रसङ्गेन मयापहृतचेतसा ॥ ३ ॥<br>
प्रस्तुतास्ताः कथास्त्यक्तास्ता एव कथस्व मे ॥<br>
भगवन्सर्वधर्मज्ञ प्रत्यक्षामलदर्थन ॥<br>
कथानां तु प्रसङ्गेन प्रस्तुता याः कथाः पुरा ॥४॥<br>
सुदूरमन्तरीभूत्वा रामस्य विदितात्मनः ॥<br>
ता एव श्रोतुमिच्छामि त्वत्तो भृगुकुलोद्वह ॥५॥<br>
लोकं वारुणमासाद्य रामो भृगुकुलोद्वहः ॥<br>
श्रुतवान्देवदेवेशान्किन्नु भूयः प्रचेतसः ॥६॥<br>
एतन्मे सर्वमाचक्ष्व तत्र मे संशयो महान् ॥<br>
मार्कण्डेय उवाच ॥<br>
कालस्य संख्यां तां श्रुत्वा रामप्रोक्तां प्रचेतसा ॥ ७ ॥<br>
पप्रच्छ वरुणं देवं राजधर्मानतः परम् ॥<br>
पृष्टस्तु जामदग्न्येन रामं प्राह जलेश्वरः॥८॥<br>
राजधर्माञ्छृणुष्वार्य पुष्करात्तनयान्मम ॥<br>
राजधर्माः श्रुतास्तेन देवाद्दशशतेक्षणान् ॥ ९ ॥<br>
स यथावद्विजानाति राजधर्मान्द्विजोत्तम ॥<br>
एवमुक्त्वा तदा राममानाय्य च तथा सुतम् ॥ १० ॥<br>
उवाच भार्गवस्यास्य धर्मान्कथय पुत्रक ॥<br>
यत्रयत्रास्य सन्देहो भविष्यति महात्मनः ॥ ११ ॥<br>
तदुपानुद भद्रन्ते मम वाक्येन पुत्रक ॥<br>
एवमुक्तस्तथेत्युक्त्वा गृहान्निन्ये भृगूत्तमम् ॥<br>
तत्रास्य कथयामास राजधर्मान्महोदयान् ॥ १२ ॥<br>
रामेण पृष्टो वरुणस्य पुत्रो जगाद धर्मान्नृपसत्तमानाम् ॥<br>
द्रव्यान्महार्थान्भुवि पालनाय लोकस्य सर्वस्य नरेन्द्रचन्द्र ॥ १३ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे रामस्य पुष्करगृहगमनं नाम प्रथमोऽध्यायः ॥ १ ॥<br>
2.2<br>
मार्कण्डेय उवाच ॥<br>
सुखासीनो नरश्रेष्ठः पुष्करस्य निवेशने ॥<br>
पप्रच्छ पुष्करं रामो धर्मनित्यो जितेन्द्रियः ॥ १ ॥<br>
राम उवाच ॥<br>
राष्ट्रस्य किं कृत्यतमं तन्माचक्ष्व पृच्छतः ॥<br>
आदावेव महाभाग यादोगणनृपात्मज ॥ २ ॥<br>
पुष्कर उवाच ॥<br>
राष्ट्रस्य कृत्यं धर्मज्ञ राज्ञ एवाभिषेचनम् ॥<br>
अनिन्द्रमबलं राष्ट्रं दस्यवोऽभिभवन्त्युत ॥ ३ ॥<br>
अराजकेषु राष्ट्रेषु धर्मावस्था न विद्यते ॥<br>
वर्णानामाश्रमाणां च व्यवस्थानं च भार्गव ॥ ४ ।<br>
अराजकेषु राष्ट्रेषु नैव कन्या प्रदीयते ॥<br>
विद्यते मम ता नैव तथा वित्तेषु कस्यचित् ॥ ५ ॥<br>
स्वात्म्यो न्यायः प्रवर्तेत विश्वलोपस्तथैव च ॥<br>
लोके न कश्चिद्विद्येत गुरोर्वचनकारकः ॥ ६ …<br>
नाधीयीरँस्त्रयीं विद्यां त्रयो वर्णा द्विजातयः ॥<br>
देवानां यजनं न स्यादनावृष्टिस्ततो भवेत् ॥ ७ ॥<br>
नृलोकसुरलोकौ च स्यातां संशयितावुभौ …<br>
जनमारी भवेद्घोरा यदि राजा न पालयेत् ॥८॥<br>
प्रजानां रक्षणार्थाय विष्णुतेजोपबृंहितः ॥<br>
मानुष्ये जायते राजा देवसत्त्ववपुर्धरः ॥ ९ ॥<br>
यस्मिन्प्रसन्ने देवस्य प्रसादस्तूपजायते ॥<br>
यस्मिन्क्रुद्धे जनस्यास्य क्रोधः समुपजायते ॥ १० ॥<br>
महद्भिः पुण्यसम्भारैः पार्थिवो राम जायते ॥<br>
यस्यैकस्य जगत्सर्वं वचने राम तिष्ठति ॥ ११ ॥<br>
चातुर्वर्ण्यं स्वधर्मस्थं तेषु देशेषु जायते ॥<br>
येषु देशेषु राजेन्द्र राजा भवति धार्मिकः ॥ १२ ॥<br>
(मारकं न च दुर्भिक्षं नाग्निचौरभयं तथा ॥<br>
न च व्यालभयं तेषां येषां धर्मपरो नृपः) ॥ १३ ॥<br>
आदौ विन्देत नृपतिं ततो भार्यां ततो धनम् ॥<br>
कुराजनि जनस्यास्य कुतो भार्या कुतो धनम् ॥ १४ ॥<br>
तस्मात्सर्वप्रयत्नेन राष्ट्रमुख्ये नरेश्वरः ॥<br>
परीक्ष्य पूर्वैः कर्तव्यो धार्मिकः सत्य सङ्गरः ॥ १५ ॥<br>
येषां हि राजा भुवि धर्मनित्यस्तेषां न लोके भयमस्ति किञ्चित् ॥<br>
तस्मात्प्रयत्नेन नरेन्द्र कार्यो राष्ट्रप्रधानैर्नृपतिर्विनीतः ॥१६॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे रामं प्रति पुष्करवाक्ये राजप्रशंसा नाम द्वितीयोऽध्यायः ॥ २ ॥<br>
2.3<br>
पुष्कर उवाच ॥<br>
सर्वलक्षणलक्षण्यो विनीतः प्रियदर्शनः ॥<br>
अदीर्घसूत्री धर्मात्मा जितक्रोधो जितेन्द्रियः ॥ १ ॥<br>
स्थूललक्षो महोत्साहः स्मितपूर्वाभिभाषकः ॥<br>
सुरूपः कुलसंपन्नः क्षिप्रकारी महाबलः ॥ २ ॥<br>
ब्रह्मण्यश्चाविसंवादी दृढभक्तिः प्रियंवदः ॥<br>
अलोलुपस्संयतवाग्गंभीरः प्रियदर्शनः ॥ ॥ ३ ॥<br>
नातिदण्डो न निर्दण्डः चारचक्षुरजिह्मगः ॥<br>
व्यवहारे समः प्राप्ते पुत्रस्य रिपुणा सह ॥ ४ ॥<br>
रथे गजेऽश्वे धनुषि व्यायामे च कृतश्रमः ॥<br>
उपवासतपःशीलो यज्ञयाजी गुरुप्रियः ॥ ५ ॥<br>
मन्त्रिसांवत्सराधीनः समरेष्वनिवर्तकः ॥<br>
कालज्ञश्च कृतज्ञश्च नृविशेषज्ञ एव च ॥ ६ ॥<br>
पूज्यं पूजयिता नित्यं दण्ड्यं दण्डयिता तथा ॥<br>
षाड्गुण्यस्य प्रयोक्ता च शक्त्युपेतस्तथैव च ॥ ॥ ७ ॥<br>
उक्तैरनुक्तैस्तु गुणैरनेकैरलङ्कृतो भूमिपतिश्च कार्यः ॥<br>
सम्भूय राष्ट्रप्रवरैर्यथावद्राष्ट्रस्य रक्षार्थमदीनसत्त्वः ॥ ८ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे रामं प्रति पुष्करवाक्ये राजलक्षणं नाम तृतीयोऽध्यायः ॥ ३ ॥<br>
2.4<br>
॥ पुष्कर उवाच ॥<br>
एवं गुणगणाकीर्णं वरयेयुर्नराधिपम् ॥<br>
सम्भूय राष्ट्रप्रवराः क्षत्रियं तु कुलोद्गतम् ॥ १ ॥<br>
वृतश्च तैर्व्रतं राजा गृह्णीयाद्विजितेन्द्रियः ॥<br>
पालयिष्यामि वः सर्वान्धर्मस्थान्नात्र संशयः ॥ २ ॥<br>
व्रतं गृहीत्वा राज्यार्थी वृणुयाद्ब्राह्मणोत्तमम् ॥<br>
सांवत्सरं सुखायास्य सर्वस्य जगतो नृपः ॥ ३ ॥<br>
सर्वलक्षणलक्षण्यं विनीतं प्रियदर्शनम् ॥<br>
सुरूपं वेशसंपन्नं नित्यमूर्जितदर्शनम ॥ ४ ॥<br>
अदीनवादिनं धीरं धर्मनित्यं जितेन्द्रियम् ॥<br>
अव्यङ्गं नाधिकाङ्गं च वेदवेदाङ्गपारगम् ॥ ५ ॥<br>
चतुःषष्ट्यङ्गतत्त्वज्ञमूहापोहविशारदम् ॥<br>
भूतभव्यभविष्यज्ञं गणितज्ञं विशेषतः ॥ ६ ॥<br>
विचन्द्रा शर्वरी यद्वन्मुकुटं च च्युतोपलम् ॥<br>
गणितेन तथा हीनं ज्योतिषं नृपसत्तम ॥ ७ ॥<br>
आस्तिकं श्रद्दधानं च अनुकूलं महीपतेः ॥<br>
सांवत्सरं नृपो गत्वा वरयेत्प्रयतः शुचिः ॥ ८ ॥<br>
येनाभिषिक्तो नृपतिर्विनष्टस्तु नराधिप ॥<br>
सांवत्सरं न तं विद्वान्वरयेन्नृपसत्तम॥ ९ ॥<br>
न हीनाङ्गं न वाचालं न च निष्प्रतिभं नृपः ॥<br>
कुवेशमलिनं मुण्डं नास्तिकं पापनिश्चयम् ॥ १० ॥<br>
भिन्नवृत्तिं च वरयेद्वरयेत्सद्गुणं सदा ॥<br>
वरयित्वा तु वक्तव्याः स्वयमेव महीभुजा ॥ ११ ॥<br>
यथैवाग्निमुखा देवास्तथा राजमुखाः प्रजाः ॥<br>
यथैवाग्निमुखा मन्त्रा राज्ञां सांवत्सरास्तथा ॥ १२ ॥<br>
त्वं मे माता पिता चैव देशिकश्च गुरुस्तथा ॥<br>
दैवं पुरुषकारश्च ज्ञातव्यौ सततं त्वया ॥ १३ ॥<br>
समधर्मज्ञ भद्रं ते राज्यं साधारणं हि नौ ॥<br>
समानेयः शुभो देवस्त्वयैव मम सत्तम ॥ १४ ॥<br>
पौरुषेण पदं कार्यं समरं च तथा मया ॥<br>
स चेत्तदभिमन्येत पार्थिवस्य महागुणम् ॥ १५ ॥<br>
अथवा गुणदोषेण प्रज्ञया चाशु यो नृणाम् ॥<br>
दैवोपघातसमरे विज्ञानं पौरुषस्य च ॥ १६ ॥<br>
वाडवं न च प्राज्ञस्तु तस्यैवानुमते तदा ॥<br>
तेनोद्दिष्टौ तु वरयेद्राजा मन्त्रिपुरोहितौ ॥ १७ ॥<br>
तेनोद्दिष्टां च वरयेन्महिषीं नृपसत्तमः ॥<br>
ततोऽभिषेकसम्भाराँस्तस्य कुर्यात्स दैववित् ॥ १८ ॥<br>
कुञ्जरं तुरगं कुर्यात्तस्य राज्ञः परीक्षितौ ॥<br>
भद्रासनं च च्छत्रं च वालव्यजनमेव च ॥ १९ ॥<br>
खड्गरत्नं तथा चापं रत्नानि विविधानि च ॥<br>
राज्ञो मृतस्य ये त्वासन्सर्वाणि तु नराधिप ॥ २० ॥<br>
ते न कार्या नरेन्द्रस्य तेन दैवविदा तथा ॥<br>
कामं संवत्सरं कार्या अलाभेऽन्यस्य भूभुजा ॥ २१ ॥<br>
गुणाधिकस्य नो कार्या येऽन्यत्राभिहिता मया ॥२२॥<br>
न तत्र नागाः सुभृता न योधा राज्ञो न माता न पिता न बन्धुः ॥<br>
यत्रास्य साध्यं भवतीह विद्वान्सांवत्सरो धर्मविदः प्रमत्तः ॥ २३ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे रामं प्रति पुष्करकथासु सांवत्सरिक लक्षणं नाम चतुर्थोऽध्यायः ॥४॥</p>
<p>2.5<br>
राम उवाच ॥<br>
राज्ञा पुरोहितः कार्यस्तथा मन्त्री च कीदृशः ॥<br>
महिषी च तथा ज्येष्ठा तन्ममाचक्ष्व पृच्छतः ॥ ॥ १ ॥<br>
पुष्कर उवाच ॥<br>
अव्यङ्गं लक्षणोपेतमनुकूलं प्रियंवदम् ॥<br>
अथर्ववेदविद्वांसं यजुर्वेदविशारदम् ॥ २ ॥<br>
द्विवेदं ब्राह्मणं राजा पुरोहितमथर्वणम् ॥<br>
पञ्चकल्पविधानज्ञं वरयेत सुदर्शनम् ॥३॥<br>
नक्षत्रकल्पो वैतानस्तृतीयः संहिताविधिः ॥<br>
चतुर्थोङ्गिरसां कल्पः शान्तिकल्पस्तु पञ्चमः ॥४॥<br>
पञ्चकल्पविधानज्ञमाचार्यं प्राप्य भूपतिः ॥<br>
सर्वोत्पातप्रशान्तात्मा भुनक्ति वसुधां चिरम् ॥५॥<br>
स च राज्ञस्तथा कुर्यान्नित्यं कर्म सदैव तु ॥<br>
नैमित्तिकं तथा काम्यं दैवज्ञवचने रतः ॥६॥<br>
न त्याज्यस्तु भवेद्राजा दैवज्ञेन पुरोधसा ॥<br>
पतितस्तु भवेत्त्याज्यो नात्र कार्या विचारणा ॥७॥<br>
तथैव पतितौ राम न त्याज्यौ तौ महीभुजा ॥<br>
तयोस्त्यागेन राजेन्द्र राज्यभ्रंशो विनिर्दिशेत ॥ ८ ॥<br>
दुर्गतिः परलोके च बहुकालमसंशयम् ॥<br>
सांवत्सरविरुद्धस्तु त्याज्यो राज्ञा पुरोहितः ॥<br>
पुरोहितोऽन्यथा राज्ञो यथा माता यथा पिता ॥<br>
अनिष्टमस्य व्यसनं हन्याद्दैवोपघातजम् ॥ १० ॥<br>
ब्राह्मणो निष्कृतिस्तस्य कुत्र शक्या महीभुजा ॥<br>
यावन्न राज्ञा विद्वांसौ सांवत्सरपुरोहितौ ॥ ११ ॥<br>
वृत्तिच्छेदे तयो राज्ञः कुलं त्रिपुरुषं व्रजेत् ॥<br>
नरकं वर्जयेत्तस्माद्वृतच्छेदं तयोः सदा ॥ १२ ॥<br>
स्थावरेण विभागश्च तयोः कार्यो विशेषतः ॥<br>
अनुरूपेण धर्मज्ञ सांवत्सरपुरोहितौ ॥ १३ ॥<br>
भाव्यं सदा भार्गववंशचन्द्र पुरोहितस्यात्मसमस्य राज्ञा ॥<br>
राज्ञो यथापि स्वजनेन भाव्यो विद्वान्प्रभुः स्यान्नृपतेः पुरोधाः ॥ १४ ॥ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे पुरोहितलक्षणं नाम पञ्चमोऽध्यायः ॥ ५ ॥</p>
<p>2.6<br>
॥ पुष्कर उवाच ॥ ॥<br>
सर्वलक्षणलक्षण्यो मन्त्री राज्ञस्तथैव च ॥<br>
ब्राह्मणो वेदतत्त्वज्ञो विनीतः प्रियदर्शनः ॥ १ ॥<br>
स्थूललक्षो महोत्साहः स्वामिभक्तः प्रियंवदः ॥<br>
बृहस्पत्युशनः प्रोक्तां नीतिं जानाति सर्वतः ॥ २ ॥<br>
रागद्वेषेण यत्कार्यं न वदन्ति महीक्षितः ॥<br>
लोकापवादाद्राजार्थे भयं यस्य न जायते ॥ ३ ॥<br>
क्लेशक्षमस्तथा यश्च विजितात्मा जितेन्द्रियः ॥<br>
गूढमन्त्रश्च दक्षश्च प्राज्ञो भक्तजनप्रियः ॥ ४ ॥<br>
इङ्गिताकारतत्त्वज्ञ ऊहापोहविशारदः ॥<br>
शूरश्च कृतविद्यश्च न च मानी विमत्सरः ॥ ५ ॥<br>
चारप्रचारकुशलः प्रणिधिप्रणयात्मवान् ॥<br>
षाड्गुण्यविधितत्त्वज्ञ उपायकुशलस्तथा ॥ ६ ॥<br>
वक्ता विधाता कार्याणां नैव कार्यातिपातिता ॥<br>
समश्च राजभृत्यानां तथैव च गुणप्रियः ॥ ७ ॥<br>
कालज्ञः समयज्ञश्च कृतज्ञश्च जनप्रियः ॥<br>
कृतानामकृतानाञ्च कर्मणां चान्ववेक्षिता॥ ८ ॥<br>
यथानुरूपमर्हाणां पुरुषाणां नियोजिता ॥<br>
राज्ञः परोक्षे कार्याणि सम्पराये भृगूत्तम ॥ ९ ॥<br>
कृत्वा निवेदिता राजन्कर्मणां गुरुलाघवम् ॥<br>
शत्रुमित्रविभागज्ञो विग्रहास्पदतत्त्ववित् ॥ १० ॥<br>
स राज्ञः सर्वकार्याणि कुर्याद्भृगुकुलोद्वह ॥<br>
विदितानि यथा कुर्यान्नाज्ञातानि महीक्षिता ॥ ११ ॥<br>
अज्ञातानि नरेन्द्रस्य कृत्वा कार्याणि भार्गव ॥<br>
अचिरेणापि विद्वेषं स मन्त्री त्वधिगच्छति ॥१२॥<br>
करोति यस्तु कार्याणि विविधानि महीपते ॥<br>
भेदो नो तस्य भवति कदाचिदपि भूभुजा ॥ १३ ॥<br>
एवंगुणो यस्य भवेच्च मन्त्री वाक्ये च तस्याभिरतस्य राज्ञः ॥<br>
राज्यं स्थिरं स्याद्विपुला च लक्ष्मीर्वंशश्च दीप्तो भुवनत्रयेऽपि ॥ १४ ॥ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे मत्रिलक्षणं नाम षष्ठोऽध्यायः ॥ ६ ॥<br>
2.7<br>
॥ पुष्कर उवाच ॥ ॥<br>
राज्ञाग्र्यमहिषी कार्या सर्वलक्षणपूजिता ॥<br>
विनीता गुरुभक्ता च ईर्षाक्रोधविवर्जिता ॥ १ ॥<br>
राज्ञः प्रियहितासक्ता चारुवेशा प्रियंवदा ॥<br>
भृताभृतजनज्ञा च भृतानामनुवेक्षिणी ॥ २ ॥<br>
अभृतानां जनानां च भृतिकर्मप्रवर्तिनी ॥<br>
रागद्वेषवियुक्ता च सपत्नीनां सदैव या ॥ ३ ॥<br>
भोजनासनपानेन सर्वेषामनुवेक्षिणी ॥<br>
सपत्निपुत्रेष्वपि या पुत्रवत्परिवर्तते ॥ ४ ॥<br>
मन्त्रिसंवत्सरामात्यान्या च पूजयते सदा ॥<br>
ब्रह्मण्या च दयायुक्ता सर्वभूतानुकम्पिनी ॥ ५ ॥<br>
कृताकृतज्ञा राज्ञश्च विदिता मण्डलेष्वपि ॥<br>
परराजकलत्रषु प्रीयमाणा मुदा युता ॥६॥<br>
दूतादिप्रेषणकरी राजद्वारेषु सर्वदा ॥<br>
तद्द्वारेण नरेद्राणां कार्यज्ञा च विशेषतः ॥ ७ ॥<br>
एवंगुणगणोपेता नरेन्द्रेण सहानघा ॥<br>
अभिषेच्या भवेद्राज्ये राज्यस्थेन नृपेण वा ॥ ८ ॥<br>
एवं यदा यस्य भवेच्च पत्नी नरेन्द्रचन्द्रस्य महानुभावा ॥<br>
वृद्धिं व्रजेत्तस्य नृपस्य राष्ट्रं सचारकं नात्र विचारणास्ति॥९॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे अग्र्यमहिषीलक्षणं नाम सप्तमोऽध्यायः ॥ ७ ॥ ॥<br>
2.8<br>
राम उवाच ॥ पुरुषाणां तथा स्त्रीणां गजानां तुरगैस्सह ॥<br>
वालव्यजनच्छत्राणां तथा भद्रासनस्य च ॥ १ ॥<br>
रत्नानां धनुषां चैव खड्गस्य च सुरात्मज ॥<br>
लक्षणं श्रोतुमिच्छामि तन्ममाचक्ष्व पृच्छतः ॥ २ ॥<br>
पुष्कर उवाच ॥<br>
आदावेव प्रवक्ष्यामि पुरुषाणां तु लक्षणम् ॥<br>
निबोध तन्मे गदतो भृगुवंशाविवर्धन ॥ ३ ॥<br>
एकाधिको द्विशुक्लश्च त्रिभिर्व्याप्नोति यस्तथा ॥<br>
त्रिवलीवाँस्त्रिविनतः त्रिकालज्ञश्च भार्गव ॥ ४ ॥<br>
पुरुषः स्यात्सुलक्षण्यो विपुलश्च तथा त्रिषु ॥<br>
चतुर्लेखस्तथा यश्च तथैव च चतुःसमः ॥ ५ ॥<br>
चतुष्किष्कुश्चतुर्दंष्ट्रश्चतुष्कृष्णस्तथैव च ॥<br>
चतुर्गंधश्चतुर्ह्रस्वः पञ्चसूक्ष्मस्तथैव च ॥ ६ ॥<br>
पञ्चदीर्घो भृगुश्रेष्ठ तथैव च षडुन्नतः ॥<br>
सप्तस्नेहोऽष्टवंशश्च नव स्थानामलस्तथा ॥ ७ ॥<br>
दशपद्मो दशबृहन्न्यग्रोधपरिमण्डलः ॥<br>
चतुर्दशसमद्वन्द्वः षोडशाख्यश्च शस्यते ॥ ८ ॥<br>
राम उवाच ॥<br>
एकाधिकाद्या ये प्रोक्ताः पुरुषस्य त्वया गुणाः ॥<br>
तानहं श्रोतुमिच्छामि यथावद्वरुणत्मज ॥ ९ ॥<br>
पुष्कर उवाच ॥<br>
धर्मे चार्थे च कामे च जनः सर्वोऽभिषज्यते ॥<br>
एकाधिकस्तु विज्ञेयो यस्तु धर्मे विशेषतः ॥ १ ०॥<br>
तारकाभ्यां विना नेत्रे शुक्लाश्च दशनास्तथा ॥<br>
द्वात्रिंशद्राम यस्य स्युर्द्विशुक्लः स तु कीर्तितः ॥ ॥११॥<br>
उरो नाभिस्तथा सक्थिर्गंभीरा यस्य देहिनः ॥<br>
प्रोच्यते स तु धर्मज्ञ त्रिगम्भीरो नरोत्तमः ॥<br>
अनसूया दया क्षान्तिस्त्रिकमेकं प्रकीर्तितम् ॥ ॥१२॥<br>
मङ्गलाचारसंस्पर्शः शौचं चेत्यपरं त्रयम् ॥<br>
अनायासमकार्पण्यमैश्वर्यं च त्रयस्त्रिकाः॥<br>
त्रिप्रलम्बो भुजाभ्यां तु वृषणेन च कीर्त्यते ॥<br>
दिग्देशजातिसर्गैश्च तेजसा यशसा श्रिया ॥ १४ ॥<br>
व्याप्नोति यो भृगुश्रेष्ठ त्रिभिर्व्याप्नोत्यसौ स्मृतः ॥<br>
उदरे वलयस्तिस्रो गम्भीरा यस्य देहिनः ॥ १५ ॥<br>
स उच्यते भृगुश्रेष्ठ त्रिवलीवान्नरोत्तमः ॥<br>
देवतानां द्विजानां च गुरूणां च तथा नतः ॥ १६ ॥<br>
पुरुषो भार्गवश्रेष्ठ प्रोक्तस्त्रिविनतः सदा ॥<br>
धर्मस्यार्थस्य कामस्य संपत्कालविभागवित् ॥ १७ ॥<br>
सेवते यश्च धर्मज्ञः प्रोच्यते स त्रिकालवित् ॥<br>
उरौ ललाटं वक्त्रं च विस्तीर्णं यस्य देहिनः ॥ १८ ॥<br>
कथितः स भृगुश्रेष्ठ विपुलस्त्रिषु मानवः ॥<br>
द्वौ पाणी द्वौ तथा पादौ ध्वजच्छत्रादिभिर्युतौ ॥ १९ ॥<br>
लेखाभिर्यस्य निर्दिष्टश्चतुर्लेखः स मानवः ॥<br>
अङ्गुल्यो हृदयं पृष्ठं कटिर्यस्य तथा समाः ॥२० ॥<br>
पुरुषः स भृगुश्रेष्ठ चतुस्सम उदाहृतः ॥<br>
षष्णवत्यङ्गुलोत्सेधश्चतुष्किष्कुः प्रमाणतः ॥ २१ ॥<br>
प्रमाणयोगाद्धर्मज्ञ चतुकिष्कुः स कीर्तितः ॥<br>
दंष्ट्राश्चतस्रश्चन्द्राभा दशनेभ्यः समुन्नताः ॥ २२ ॥<br>
किञ्चिद्यस्य स धर्मज्ञ चतुर्दंष्ट्रः प्रकीर्तितः ॥<br>
नेत्रतारे भ्रुवौ श्मश्रुः कृष्णाः केशास्तथैव च ॥ २३ ॥<br>
यस्येह स चतुष्कृष्णः प्रोच्यते मनुजोत्तमः ॥<br>
नासायां वदने स्वेदे कक्ष्यासु च नरोत्तम ॥ २४ ॥<br>
गन्धस्तु सुरभिर्यस्य चतुर्गन्धः स कीर्तितः ॥<br>
बाहू जानूरुगण्डश्च चत्वार्यस्य समानि तु ॥ ॥ २८९ ॥<br>
पुरुषस्य भृगुश्रेष्ठ चतुस्सम उदाहृतः ॥<br>
आस्यासृङ्मध्यपद्मानां तुल्यो गन्धस्तु यस्य वै ॥ २६ ॥<br>
कथितः स भृगुश्रेष्ठ चतुर्गन्ध इति द्विजैः ॥<br>
ह्रस्वं लिङ्गं तथा ग्रीवा जंघे ह्रस्वे तु देहिनः ॥ २७ ॥<br>
यस्य भार्गवशार्दूल चतुर्ह्रस्वः स कीर्तितः ॥<br>
अङ्गुलीनां तु पर्वाणि नखकेशद्विजत्वचम् ॥<br>
सूक्ष्मणि यस्य तं राम पञ्च सूक्ष्मं प्रचक्षते ॥ २८ ॥<br>
हनू नेत्रे ललाटं च नासा चैव स्तनान्तरम् ॥<br>
दीर्घाणि यस्य तं राम पञ्चदीर्घं विदुर्बुधाः ॥ २९ ॥<br>
वक्षः कक्षौ नखा नासा मुखं चैव कृकाटिका ॥<br>
षडुन्नतानि यस्येह तं वदंति षडुन्नतम ॥ ३० ॥<br>
त्वक्केशलोमदंताश्च दृष्टिर्वाणी नखास्तथा ॥<br>
स्निग्धा यस्येह तं प्राहुः सप्त स्निग्धं बहुश्रुताः ॥ ३१ ॥<br>
जानुवंशावुभौ राम भुजवंशौ तथाप्युभौ ॥<br>
ऊरुवंशद्वयं चैव पृष्ठवंशं च भार्गव ॥ ३२ ॥<br>
नासावंशः समो यस्य सोऽष्टवंशः प्रकीर्तितः ॥<br>
नेत्रे नासापुटौ कर्णौ मेढ्रपायू मुखं तथा ॥ ३३ ॥<br>
छिद्रा नवैते विमला यस्य तं तु नवामलम् ॥<br>
जिह्वोष्ठतालु नेत्रान्तर्हस्तपादनखाः स्तनौ ॥ ३४ ॥<br>
शिश्नाग्रवक्षो यस्यैते पद्माभा दश देहिनाम् ॥<br>
पाणी पादौ मुखं ग्रीवा श्रवणे हृदयं शिरः ॥ ३५ ॥<br>
ललाटमुदरं पृष्ठं बृहन्तः पूजिता दश ॥<br>
प्रसारितभुजस्येह मध्यमाग्रत्वयांतरात् ॥ ३६ ॥<br>
उच्छ्रायेण समो यः स न्यग्रोधपरिमण्डलः ॥<br>
कथितः स नृपश्रेष्ठः सर्वलक्षणपूजितः ॥ ३७ ॥<br>
पादौ गुल्फौ स्फिचौ पार्श्वौ वृषणावक्षिणौ हनू ॥<br>
कर्णोष्ठसक्थिनी जंघे हस्तौ बाहू तथा भ्रुवौ ॥ ३८ ॥<br>
द्वन्द्वान्येतानि यस्य स्युः समानि तु चतुर्दश ॥<br>
चतुर्दशसमद्वन्द्वः कथितः स नृपोत्तमः ॥ ३९ ॥<br>
विद्यास्थानानि यानीह कथितानि चतुर्दश ॥<br>
प्रपश्यति च यो राम नेत्राभ्यां च नरोत्तमः ॥ ४० ॥<br>
सम्यक्स कथितो लोके षोडशाक्षो भृगूत्तम ॥<br>
रूक्षं शिराततं गात्रं तथा मांसविवर्जितम ॥<br>
दुर्गन्धि चाशुभं सर्वं विपरीतं च शस्यते ॥ ४१ ॥<br>
दृष्टिः प्रसन्ना मधुरा च वाणी मत्तेभतुल्या च गतिः प्रशस्ता ॥<br>
एकैककूपप्रभवाश्च रोमा सत्त्वं प्लुतं हासमनुल्बणं च ॥ ४२ ॥<br>
श्रान्तस्य यानमशनं च बुभुक्षितस्य पानं तृषा परिगतस्य परेषु रक्षा ॥<br>
एतानि यस्य पुरुषस्य भवंति काले तं धन्यमाहुरधिभूमि नरं द्विजेन्द्राः ॥ ४३ ॥ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे पुरुषलक्षणं नामाष्टमोऽध्यायः ॥८॥<br>
2.9<br>
पुष्कर उवाच ॥<br>
शस्ता स्त्री चारुसर्वाङ्गी मत्तमातङ्गगामिनी ॥<br>
गुरूरुजघना या च मत्तपारावतेक्षणा ॥१ ॥<br>
सुनीलकेशी तन्वङ्गी परपुष्टनिनादिनी ॥<br>
तनुमध्या विलोमाङ्गी स्निग्धवर्णा मनोहरा ॥२॥<br>
समग्रभूस्पृशौ यस्याश्चरणौ कमलोपमौ ॥<br>
नाभिः प्रदक्षिणावर्ता संहतौ च तथा स्तनौ॥३॥<br>
विभक्तमधरोष्ठं च दर्शनं मधुरं तथा ॥<br>
गुह्यं प्रदक्षिणावर्तमश्वत्थदलसन्निभम्॥४॥<br>
गुल्फौ निगूढौ गूढे च तथा यस्याः ककुन्दरे॥<br>
मध्यनाभेश्च यस्याः स्याद्धस्तांगुष्ठप्रमाणतः ॥ ५॥<br>
पिण्डिके च न सन्नद्धे न लम्बा च तथा कटिः ॥<br>
जठरं च प्रलंबं च नयने च न केकरे ॥६॥<br>
कचाश्च कपिशा केशाः केशा रूक्षास्तथैव च ॥<br>
न च वृक्षनदीनाम्नी न देवगिरिनामिका ॥ ७ ॥<br>
न चैवोरगगन्धर्वभूतप्रेतसनामिका ॥<br>
न वाचाला न लुब्धा च न शठा कलहप्रिया ॥८॥<br>
न लोलुपा न दुर्भावा न वा कुण्ठकपालिका ॥<br>
देवद्विजातिसिद्धानां साधूनां पूजने रता ॥ ९ …<br>
शीलोपेता गुणोपेता न शिराला न लोमशा ॥ १० ॥<br>
गण्डैर्मधूकपुष्पाभैः स्निग्धैश्च दशनच्छदैः ॥<br>
न संहतभ्रूः संश्लिष्टचरणांगुलिकुड्मला … ॥ ११ ॥<br>
पतिप्रिया पतिप्राणा या नारी पतिदेवता ॥<br>
अलक्षणापि संज्ञेया सर्वलक्षणसंयुता ॥ १२ ॥<br>
भ्रुवं कनीनिका यस्या न स्पृशेत कथंचन ॥<br>
न तां कुर्वीत भार्यार्थं मृत्युः सा कथिता बुधैः ॥१३॥<br>
सरोममुत्तरोष्ठं च गण्डौ यस्याः सकूपकौ॥<br>
अतिदीर्घा कषाया च चलन्मांसचया तथा ॥ १४ ॥<br>
सा विवर्ज्या विशेषेण नरेण हितमिच्छता ॥ १५ ॥<br>
संक्षेपतस्ते कथितं मयैतत्स्याल्लक्षणं चारु नितम्बिनीनाम् ॥<br>
रहस्यमेतत्कथितं तु तत्र यत्राकृतिस्तत्र गुणा वसन्ति ॥ १६ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे स्त्रीलक्षणं नाम नवमोऽध्यायः ॥ ९ ॥<br>
2.10<br>
पुष्कर उवाच ॥<br>
नागाः प्रशस्ता धर्मज्ञ प्रमाणेनाधिकास्तु ये ॥<br>
दीर्घहस्ता महोच्छ्वासा स्वासनाश्च विशेषतः ॥ १ ॥<br>
निगूढवंशा मध्वाक्षा मूढा मूढोष्ठमस्तकाः ॥<br>
विंशत्यष्टाधिकनखाः शीतकालमदाश्च ये॥२॥<br>
येषां चैव कराः पादा दीर्घा लाङ्गूलमेव च॥<br>
दक्षिणं चोन्नतं दीप्तं बृंहितं जलदोपमम् ॥ ३ ॥<br>
अत्यर्थवेदना ये च शूराः शब्दसहिष्णवः ॥<br>
कर्णौ च विपुलौ येषां सूक्ष्मबिन्दुयुतत्वचः। ४॥<br>
ते प्रशस्ता महाभाग ये तथा सप्तसुस्थिताः ॥<br>
दन्तच्छदेषु दृश्यन्ते येषां स्वस्तिकलक्षणाः ॥५॥<br>
शृङ्गारवालव्यजनं वर्द्धमानाङ्कुशास्तथा ॥<br>
ते धार्या न तथा धार्या वामना मत्कुणादयः ॥ ६ ॥<br>
हस्तिन्यो याश्च गर्भिण्यो ये च मूढा मतङ्गजाः ॥<br>
अपाकलाश्च कुब्जाश्च सद्दन्ता ये च भार्गव ॥ ७ ॥<br>
कुदन्ताश्च तथा वर्ज्या वामकूटाश्च यत्नतः ॥<br>
अस्रुस्पृशश्च कूटाश्च शठाश्च विकटाश्च य ॥ ८ ॥<br>
राम उवाच ॥<br>
वामनाद्यश्च ये नागाः प्रोक्ता निन्दितलक्षणाः ॥<br>
तेषां तु श्रोतुमिच्छामि लक्षणं वरुणात्मज ॥ ९ ॥<br>
॥ पुष्कर उवाच ॥<br>
आयामेन न संपूर्णो योतिह्रस्वो भवेद्गजः ॥<br>
वामनस्तु समाख्यातो मत्कुणो दन्तवर्जितः ॥ १० ॥<br>
दशां चतुर्थीं संप्राप्य वर्धते यस्य न द्विजौ ॥<br>
स्थूलावनायतौ स्यातां स मूढाख्यो गजाधमः ॥ ११ ॥<br>
अपाकलो विशालेन दन्तेनैकेन वारणः ॥<br>
संक्षिप्तवक्षोजघनः पृष्ठमध्यसमुन्नतः ॥ १२ ॥<br>
प्रमाणहीनतन्नाभिः स कुब्जो वारणाधमः ॥<br>
अत्युन्नतांसः सद्दन्तः कुदन्तः स्यान्नतो बहिः ॥ १३ ॥<br>
वामदन्तोन्नतो नागो वामकूटश्च कथ्यते ॥<br>
दन्तौ वक्त्रस्पृशौ यस्य सोऽस्रुस्पृक्कथितो गजः ॥ १४ ॥<br>
एकदन्तस्तथा नागः कूट इत्यभिधीयते ॥<br>
पादयोः सन्निकर्षः स्याद्यस्य नागस्य गच्छतः ॥ १५ ॥<br>
स शठोध्वनि युद्धे च लक्षणज्ञैर्न्न पूजितः ॥<br>
अरत्न्यभ्यधिकं यस्य विस्तरेण स्तनान्तरम् ॥ १६ ॥<br>
विकटः स विनिर्दिष्टो दुर्गतिर्निन्दितो गजः ॥<br>
राम उवाच ॥<br>
श्रोतुमिच्छामि धर्मज्ञ कुञ्जरं सप्तसुस्थितम् ॥ १७ ॥<br>
यं प्राप्य किल राजानो जयन्ति वसुधां नृपाः ॥<br>
॥ पुष्कर उवाच ॥<br>
वर्णं सत्त्वं बलं रूपं कान्तिस्संहननं जवम् ॥<br>
सप्तैतानि सदा यस्य स गजः सप्तसुस्थितः ॥ १८ ॥<br>
येषां भवेद्दक्षिणपार्श्वभागे रोम्णां च पुंजः पिटकोऽथवापि ॥<br>
ते नागमुख्या विजयाय युद्धे भवन्ति राज्ञां न हि संशयोऽत्र ॥ ५९ ॥<br>
इति श्रीविष्णुधर्मोत्तरे द्वितीयखण्डे मार्कण्डेय वज्रसंवादे हस्तिलक्षणं नाम दशमोऽध्यायः ॥ १० ॥<br>
2.11<br>
॥ पुष्कर उवाच ॥<br>
अश्वानामृषिभिः प्रोक्ता महादोषा भृगूत्तम ॥<br>
यैरन्विता परित्याज्यास्तन्मे निगदतः शृणु ॥ १ ॥<br>
हीनदन्तो द्विदन्तश्च कराली कृष्णतालुकः ॥<br>
कृष्णजिह्वश्च यमजो जातमुष्कश्च यस्तथा ॥ २॥<br>
द्विशफश्च तथा शृङ्गी नृवर्णो व्याघ्रवर्णकः ॥<br>
खरवर्णो भस्मवर्णो जातवर्णश्च काकुदी ॥ ३ ॥<br>
श्वित्री च काकसादी च खरशारस्तथैव च ॥<br>
वानराख्यः कृष्णसटः कृष्णमुष्कस्तथैव च ॥ ४ ॥<br>
कृष्णप्रोथश्च मूकश्च यश्च तित्तिरसन्निभः ॥<br>
विषमश्वेतपादश्च ध्रुवावर्तविवर्जितः ॥ ५ ॥<br>
अशुभावर्तसंयुक्तो वर्जनीयस्तुरङ्गमः ॥<br>
॥ राम उवाच ॥<br>
वाजिनः के ध्रुवावर्ताः केषु स्थानेषु शोभनाः ॥<br>
वाजिनः के तदा शस्तास्तन्ममाचक्ष्व पृच्छतः ॥ ६ ॥<br>
पुष्कर उवाच ॥<br>
रन्ध्रोपरन्ध्रयोर्द्वौद्वौ द्वौद्वौ मस्तकवक्षसोः ॥<br>
प्रमाणे च ललाटे च ध्रुवावर्ता दश स्मृतः ॥ ७ ॥<br>
एकोपि न भवेद्यस्य धुवावर्तस्तु वाजिनः ॥<br>
न तं शंसन्ति धर्मज्ञ तस्मात्तं परिवर्जयेत ॥८॥<br>
उत्तरोष्ठे भृगुश्रेष्ठ प्रमाणस्य तथोपरि ॥<br>
नासापुटे तथा प्रोथे गण्डप्रोथाक्षिमध्यगः ॥९ ॥<br>
कथयोरश्रुपातेन भ्रुवोः कण्ठाग्रयोस्तथा ॥<br>
नाभ्यां हनुबला कक्षास्कन्धोपस्कन्धसन्धिषु ॥ १० ॥<br>
विदो बाहुप्रदेशे च गलमध्ये तथैव च ॥<br>
आसने ककुदे प्रोथे जानुजंघासु भार्गव ॥ ११ ॥<br>
कुष्टिकानाभिकक्षासु मुष्कयोर्मूत्रदेशजः ॥<br>
त्रिके च मूलपुच्छे च उपरि स्थूणयोस्तथा ॥ १२ ॥<br>
पिण्डयोर्जठरे चैव सीवनीयोपकुक्षिषु ॥<br>
आवर्त्तैर्वर्जनीयाः स्युः प्रयत्नेन तुरङ्गमाः ॥ १३ ॥<br>
ककुदे कर्णयोश्चैव यस्यावर्तः कुवाजिनः ॥<br>
अत्यन्तमप्रशस्तं तं राजा राष्ट्राद्विवासयेत् ॥ १४ ॥<br>
हस्तिदेवमणिः सर्वं पूर्वकायेषु लक्षणः ॥<br>
सुव्यक्तो रोचमानो वा न तु काकुदिनं क्वचित॥१५॥<br>
मेखला वाप्यधःकायाद्धन्यादावर्तसम्भवम् ॥<br>
दोषान्सर्वांस्तुरङ्गस्य न हन्यात्काकसादिनम् ॥ १६ ॥<br>
अतः परं प्रवक्ष्यामि शुभमावर्तलक्षणम् ॥<br>
सृक्किण्योश्च ललाटे च तथा श्रवणमूलयोः ॥ १७ ॥<br>
निगाले च तथा कण्ठे स्तुतकेशान्तयोस्तथा ॥<br>
बाहुमूले तथा शस्ता रोमजातास्तुरङ्गमाः ॥ १८ ॥<br>
आवर्तस्तु निगालस्थो ज्ञेयो देवमणिः शुभः ॥<br>
कण्ठजो रोचमानश्च सर्वावर्त्तो जनाधिपः ॥ १९ ॥<br>
अर्केन्द्रगोपचन्द्राभा ये च वायस सन्निभाः ॥<br>
सुवर्णवर्णाः स्निग्धाश्च प्रशस्यन्ते सदैव ते ॥ २० ॥<br>
दीर्घग्रीवाक्षकूटाश्च ह्रस्ववर्णाश्च ये तथा ॥<br>
ह्रस्वप्रोथाश्च शस्यन्ते मेघौघसदृश स्वनाः ॥<br>
पृथूरुपादजवना मुखपुण्ड्राश्च वै हयाः ॥२१ ॥<br>
चन्द्रांशुशुक्लास्तुरगाः प्रशस्ताः कर्णान्तकेशैर्गवलालिवर्णैः ॥<br>
ये रक्तवर्णाश्च समग्रपादैः शुक्लाश्च वर्णैश्च महानुभावाः ॥ २२ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे अश्वलक्षणं नामेकादशोऽध्यायः ॥ ११ ॥<br>
2.12<br>
पुष्कर उवाच ॥<br>
चमरीबालसम्भूताः शशाङ्कांशुसमप्रभाः ॥<br>
संहताः स्निग्धदीर्घाश्च तथा स्थालिनिबन्धनाः ॥ १ ॥<br>
दण्डश्च चामरे कार्यो रुक्मरूप्यमयस्तथा ॥<br>
प्रवालवैडूर्यमयस्तथैव कनकान्वितः ॥२॥<br>
क्षीरवृक्षस्य वा कार्यो रुक्मरूप्यनिबन्धनः ॥<br>
रत्नैः प्रशस्तैश्चित्रो वा काञ्चनस्य प्रशस्यते ॥ ३ ॥<br>
चन्दनस्याथ दन्तस्य शार्ङ्गः कार्यो यथा भवेत ॥<br>
अर्धहस्तान्न चाप्यूनो मध्यर्धान्न तथाधिकः ॥ ४ ॥<br>
कर्तव्यं चामरं राज्ञा न च भार्गव रञ्जितम ॥५॥<br>
आपीतवर्णं तु भवेत्प्रशस्तं सांवत्सरामात्यपुरोहितानाम् ॥<br>
नरेन्द्रपत्नीयुवराजसैन्यस्यालस्य शेषस्य जनस्य कृष्णः ॥ ६॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे चामरलक्षणं नाम द्वादशोऽध्यायः ॥१२ ॥<br>
2.13<br>
पुष्कर उवाच ॥<br>
हंसपक्षैर्विरचितं मयूरस्य शुकस्य च ॥<br>
पक्षैरथ बलच्छाया च्छत्रं राज्ञः प्रशस्यते ॥ १ ॥<br>
मित्रपक्षं न कर्तव्यं हीनं परिमितं तथा ॥<br>
चतुरस्रं तु कर्तव्यं ब्राह्मणस्य भृगूत्तम॥ २ ॥<br>
वृत्तं राज्ञां प्रशस्तं स्याच्छुक्लवस्त्रविभूषितम् ॥<br>
सितं दूकूलसंछन्नं पताकाभिर्विभूषितम् ॥ ३ ॥<br>
एतस्मिन्दिग्विभागे तु कार्याश्चन्द्रांशुनिर्मलाः ॥<br>
चतस्रस्तस्य धर्मज्ञ पताका रुक्मभूषिताः ॥४॥<br>
दण्डं चामरवत्कार्यं वैणवं च प्रशस्यते॥<br>
त्रिचतुःपञ्चषड्सप्तचाष्टपर्वः प्रशस्यते ॥ ५ ॥<br>
दशद्वादशभिर्वापि शेषैस्तु परिवर्जयेत् ॥<br>
छत्रं दण्डोग्रपर्वाणं दण्डः सर्वत्र शस्यते ॥ ६ ॥<br>
धारयन्ति च दण्डं वै वैणवं गृहमेधिनः ॥<br>
राज्ञां प्रशस्तं षड्ढस्तं छत्रदण्डं भृगूत्तम ॥ ७॥<br>
अथ पञ्चोनहस्तं तु महिषीयुवराजयोः ॥<br>
सेनापतिसुराध्यक्षसांवत्सरपुरोहितैः ॥८॥<br>
पञ्चहस्तस्तु कर्तव्यश्छत्रदण्डो भृगूत्तम ॥<br>
चतुर्हस्तस्तु कर्तव्यो मया येऽत्र न कीर्तिताः ॥ ९ ॥<br>
व्यासो दण्डार्धमानेन सदा छत्रस्य शस्यते ॥<br>
छत्रं विभूषयेद्राज्ञां त्वर्धचन्द्रदिवाकरैः ॥१०॥<br>
वज्रेन्द्रनीलैः स्फटिकैश्च राम वैदूर्यमुक्ताफलसत्प्रवालैः ॥<br>
विभूषितं रश्मियुतं प्रशस्तं सदातपत्रं तु महीपतीनाम् ॥ ११ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे छत्रलक्षणं नाम त्रयोदशोऽध्यायः ॥ १३ ॥<br>
2.14<br>
पुष्कर उवाच ॥<br>
भद्रासनं नरेन्द्रस्य क्षीरवृक्षेण कारयेत् ॥<br>
उच्छ्रायश्च तथा तस्य अध्यर्धं तु समं भवेत् ॥ १ ॥<br>
हस्तत्रयं तथा विष्टं विस्तरेण तु कारयेत् ॥<br>
आयामश्चास्य कर्तव्यो विस्तरेणार्धसम्मितः ॥ २ ॥<br>
चतुरस्रं तु कर्तव्यं राज्ञो भद्रासनं शुभम्॥<br>
नाष्टास्रं न तथा वृत्तं न च दीर्घं भृगूत्तम ॥३॥<br>
सुवर्णरूप्यताम्रैश्च चित्रं कार्यं विशेषतः ॥<br>
रत्नैः प्रशस्तैर्न तथा न रत्नप्रतिरूपकैः ॥ ४ ॥<br>
चत्वारः पुरुषास्तत्र विन्यस्ता भृगुनन्दन ॥<br>
द्विगुणाश्च तथा सिंहास्तेभ्यस्तु द्विगुणास्तथा ॥ ५ ॥<br>
भद्रासनं तत्र भवेन्नृपस्य तलेन पूर्णं ससुखं परार्ध्यम् ॥<br>
वैयाघ्रचर्मास्तरणं सुखार्थं वरासनं तस्य समामनन्ति ॥ ६ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे भद्रासनलक्षणं नाम चतुर्दशोऽध्यायः ॥ १४ ॥<br>
2.15<br>
पुष्कर उवाच ॥<br>
वज्रं मरकतं चैव पद्मरागं च मौक्तिकम् ॥<br>
इन्द्रनीलं महानीलं वैडूर्यमथ सस्यकम् ॥ १ ॥<br>
इन्द्रकान्तं सूर्यकान्तं स्फटिकं पुलकं तथा ॥<br>
कर्केतनं पुष्परागं तथा ज्योतीरसं द्विज॥ २ ॥<br>
स्फटिकं राजवर्तं च तथा राजमयं शुभम् ॥<br>
सौगंधिकं तथा सख्यं शङ्खब्रह्ममयं तथा ॥ ३ ॥<br>
गोमेधं रुधिराक्षं च तथा बल्लातकं द्विज ॥<br>
धूलीमरकतं चैव तुत्तूकं शेषमेव च ॥ ४ ॥<br>
पलुं प्रवालकं चैव गिरिवज्रं च भार्गव ॥<br>
भुजगेशमणिं चैव तथा वज्रमणिं शुभम् ॥ ५ ॥<br>
टीटिभं च तु तापिच्छं भ्रामरं च तथोत्पलम् ॥<br>
रत्नान्येतानि धार्याणि सर्वाण्येव महीक्षिता ॥ ६ ॥<br>
सुवर्ण प्रतिबद्धानि जयारोग्यसमृद्धये ॥<br>
तेषां गुरुत्वं रागश्च स्वच्छत्वं रश्मिमालिता ॥ ७ ॥<br>
सुजातता मसृणता सुसंस्थानत्वमेव च ॥<br>
गुणवन्तो विनिर्दिष्टा धार्यास्ते गुणसंयुताः ॥ ८ ॥<br>
खंडास्सशर्करा ये च निष्प्रभा मलिनास्तथा ॥<br>
न ते धार्या नरेन्द्राणां जयश्रीजीवितैषिणाम् ॥ ९ ॥<br>
समस्तरत्नवर्गेऽपि वज्रधारणमिष्यते ॥<br>
अम्भस्तरति यद्वज्रमभेद्यं विमलं च यत् ॥ १० ॥<br>
तथा च शुद्धं षट्कोणं लघु भार्गवनन्दन ॥<br>
प्रभा च शक्रवापाभा यस्यार्काभिमुखी भवेत् ॥ ११ ॥<br>
तं वज्रं धारयन्राजा सर्वाञ्जयति शात्रवान् ॥<br>
शुक्लपक्षनिभः स्निग्धः कान्तिमान्विमलस्तथा ॥ १२ ॥<br>
सुवर्णचूर्णसंकाशैः सूक्ष्मैर्बिन्दुभिरन्वितः ॥<br>
शस्तो मरकतो राम गम्भीरश्चोन्नतस्तथा ॥ १३ ॥<br>
धार्यश्च पृथिवीशानां सर्वोपद्रवनाशनः ॥<br>
कुरुविन्दाद्भवेज्जन्म तथा सौगन्धिकाद्द्विज ॥१४॥<br>
स्फटिकात्पद्मरागाणां श्रेष्ठास्ते ह्युत्तरोत्तरम् ॥<br>
जहरङ्गा भवन्तीह कुरुविन्दभवाश्च ये ॥१५॥<br>
कषायरङ्गा निर्दिष्टा ये च सौगन्धिकोद्भवाः ॥<br>
स्वच्छाश्च रागवन्तश्च विज्ञेयाः स्फटिकोद्भवाः ॥ १६ ॥<br>
मुक्ताफलाः शुक्तिभव बहवो मत्स्यजास्तथा ॥<br>
उत्कृष्टा न तथा तेभ्यो ये तु शङ्खोद्भवा द्विज ॥१७॥<br>
तेभ्यः प्रशस्ता विज्ञेया नागकुम्भसमुद्भवाः ॥<br>
निष्प्रभास्ते समुद्दिष्टाः श्रेष्ठाः क्रोडिभवा द्विज ॥१८॥<br>
तेभ्यो वेणुदलाः श्रेष्ठास्तेभ्यो भुजङ्गसम्भवाः ॥<br>
तेभ्योऽपि भुविदुष्प्राप्यं मौक्तिकं मेघसम्भवम् ॥ १९ ॥<br>
धारणात्तस्य नृपतेः सर्वसिद्धिः प्रकीर्तिता ॥<br>
मौक्तिकानां तु सर्वेषां वृत्तत्वं गुण उच्यते ॥ २० ॥<br>
सुष्ठुता च सुशुक्लत्वं महत्त्वं च भृगूत्तम ॥<br>
इन्द्रनीलस्तु यः क्षीरं राजते भाजने स्थितम्॥ २१ ॥<br>
रञ्जयेत्स्वप्रभावेन तममूल्यं विनिर्दिशेत् ॥<br>
नीलरक्तं तु वैडूर्यं सर्वतः श्रेष्ठमुच्यते ॥ २२ ॥<br>
सर्वेषामेव रत्नानां धार्यं कर्केतनं स्मृतम् ॥<br>
पुष्परागास्तथा राम ये चान्ये कीर्तिता मया ॥ २३ ॥<br>
प्रशस्तरत्नैर्भूपानां मुकुटान्यङ्गदानि च ॥<br>
हाराणि राम कार्याणि केयूराभरणानि च ॥ २४ ॥<br>
अप्रशस्तानि रत्नानि वर्जनीयानि दूरतः ॥<br>
सर्वरत्नोत्तमं राजा विवर्णं मलिनं तथा ॥ २५ ॥<br>
न धारयेत धर्मज्ञः सुशुद्धं धारयेत्सदा ॥<br>
धृतिः प्रशस्ता भृगुवंशचन्द्र रत्नोत्तमानां सततं नृपाणाम् ॥<br>
रत्नांशुदग्धं तु नरस्य देहादनर्थमाशु प्रशमं प्रयाति ॥ २६ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे रत्नलक्षणं नाम पञ्चदशोऽध्यायः ॥ १५ ॥<br>
2.16<br>
॥ पुष्कर उवाच ॥ ॥<br>
धनुर्द्रव्यत्रयं लोहं शृङ्गं चारु च भार्गव ॥<br>
ज्याद्रव्यत्रितयं चर्म वंशभंगं त्वचस्तथा ॥ १ ॥<br>
वंशत्वग्वंशचापं तु कर्तव्यं भृगुनन्दन ॥<br>
अन्येषु राम चापेषु शेषद्रव्यमिदं भवेत ॥ २ ॥<br>
प्रमाणं नात्र निर्दिष्टं चापयोः शार्ङ्गलोहयोः ॥<br>
दारुचापप्रमाणं तु श्रेष्ठं हस्तचतुष्टयम् ॥ ३ ॥<br>
तदर्धसमहीने तु प्रोक्ते मध्यकनीयसी ॥<br>
मुष्टिग्राह्याणि वृत्तानि मध्ये सर्वाणि कारयेत् ॥ ४ ॥<br>
स्वल्पा कोटिस्तु वार्क्षाणां शार्ङ्गलौहमयी द्विज ॥<br>
कामिनीभ्रूलताकारा कोटिः कार्या सुसंस्कृता ॥५॥<br>
पृथग्वा दारुमिश्रो वा लोहशार्ङ्गे तु कारयेत् ॥<br>
शार्ङ्गं स्नायुचितं कार्यं रुक्मबिन्दुविभूषितम् ॥ ६ ॥<br>
कुटिलस्फुटितं चापं सच्छिद्रं च न शस्यते ॥<br>
हस्तिभग्ना द्रुमा ये च विद्युद्दग्धास्तथा च ये ॥ ७ ॥<br>
आरामदेवतावेश्मतापसाश्रमसंभवाः ॥<br>
श्मशानसंभवा ये च न ते कार्याः कथंचन ॥ ८ ॥<br>
प्राणिनां यः सजात्येन शृङ्गी युधि निपातितः ॥<br>
तच्छृङ्गं वर्जयेच्चापं नित्यं शार्ङ्गे विचक्षणः ॥ ९ ॥<br>
लोहानि राम चत्वारि शस्यन्ते चापकर्मणि ॥<br>
सुवर्णं रजतं ताम्रं तथा कृष्णायसं द्विज ॥ १० ॥<br>
काञ्चनं चापरत्नं तु सरत्नमपि कारयेत् ॥<br>
माहिषं शारभं शार्ङ्गं रौहीजं चापि कारयेत् ॥ ११ ॥<br>
वार्क्षं चन्दनजं श्रेष्ठं वैतसं धान्वतं तथा ॥<br>
सालशाल्मलिकाशानां ककुभस्याञ्जनस्य च ॥ १२ ॥<br>
वंशस्य च महाभाग सर्वश्रेष्ठतमं विदुः ॥<br>
शरद्गृहीतैः काष्ठैस्तु चापं कार्यं प्रयत्नतः ॥ १३ ॥<br>
वंशानामपि तच्छ्रेष्ठं यत्र गङ्गा महानदी ॥<br>
सालानामपि तच्छ्रेष्ठं गोमती यत्र भार्गव ॥ १४ ॥<br>
वितस्ताकूलजं श्रेष्ठं वेतसीनां तथैव व ॥<br>
एवं द्रव्यमयं कार्यं चापं लक्षणसंयुतम् ॥१५॥<br>
ग्रहण लक्षणं चास्य भविष्यति च खड्गवत् ॥<br>
सुखग्राहं दृष्टिकान्तं शरमोक्षमुखं तथा ॥ १६ ॥<br>
श्लक्ष्णं श्लिष्टं सुसंस्थानं सारवन्तं सुसंहतम् ॥<br>
अवनामसुखं नित्यं पुंनामनवलोत्कटम् ॥१७॥<br>
एतदीदृशकं श्रेष्ठं चापरत्नं विदुर्बुधाः ॥<br>
राज्ञा चापस्य कर्तव्या पूजा बाणवरस्य च ॥ १८ ॥<br>
नित्यं देवकुले राम खड्गस्य च विशेषतः ॥<br>
अयसश्चाथ वंशस्य शरस्याथ शरो भवेत् ॥ १९ ॥<br>
शरवंशौ ग्रहीतव्यौ शरत्काले भृगूत्तम ॥<br>
शराः किरातजाः श्रेष्ठाः काञ्चीपुरसमीपतः ॥ २० ॥<br>
तेभ्योऽपि ते श्रेष्ठतमाः स्कन्दजन्ममहीभवाः ॥<br>
स्निग्धा निमग्नपर्वाणः सारवन्तः समाहिताः ॥ २१ ॥<br>
ऋजवो मधुवर्णाभाः सुजाताः शारदा दृढाः ॥<br>
स्नायुश्लिष्टाः सुनेत्राश्च सुपुङ्खाः कलवाससः ॥ २२ ॥<br>
तैलधौताश्च कर्तव्या रुक्मपुङ्खविभूषणाः ॥<br>
तथा विषमपर्वाणः फलैश्च व्रणवर्जितैः ॥ २३ ॥<br>
एक त्रिपुङ्खं कर्तव्यं राजहंसच्छदोत्तरम् ॥<br>
रुक्मपुङ्खसुवर्णाग्रमयःफलमनुत्तमम् ॥२४॥<br>
स्नायुबद्धं बलं तस्य रुक्मबन्धं तु कारयेत् ॥<br>
वज्रैश्च लक्षणोपेतैश्चित्रितं तं तु कारयेत्॥२५॥<br>
ग्रहणं तस्य कर्तव्यं सांवत्सरकरान्नृपैः ॥<br>
तस्य पूजा सदा कार्या साभिषेकसमा भवेत् ॥ २६ ॥<br>
यात्रायामभिषेके च मङ्गलेषु च कर्मसु ॥<br>
सपताके तु तं चापं सपताकं तु कारयेत् ॥<br>
मङ्गल्यं तन्नरेन्द्राणां कथितं भृगुनन्दन ॥ २७ ॥<br>
ये चापरत्नं विनतं तु भूपाः सुवर्णरत्नोपचितं सदैव ॥<br>
बाणेन साकं परिपूजयन्ति भवन्ति ते राम विपन्नदुःखाः ॥ २८ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे चापशरलक्षणं नाम षोडशोऽध्यायः ॥ १६ ॥<br>
2.17<br>
॥ पुष्कर उवाच ॥<br>
पुरा सुमेरुशिखरे काञ्चने रत्नपर्वते ॥<br>
स्वर्गङ्गायास्तटे ब्रह्मा यज्ञं यजति भार्गव ॥ १ ॥<br>
तस्मिन्यज्ञे स ददृशे विघ्नं खे लोहदानवम् ॥<br>
विघ्नस्य शमनं तस्य चिन्तयामास तत्त्ववित् ॥ २ ॥<br>
तदा चिन्तयतस्तस्य पुरुषः पावकाद्बभौ ॥<br>
नीलोत्पलदलश्यामः स्वरुचा वञ्चितेक्षणः ॥ ३॥<br>
प्रांशुः सुवदनः श्रीमान्बलेनाप्रतिमो भुवि ॥<br>
स ववन्दे तदा गत्वा देवं कमलसम्भवम् ॥ ४ ॥<br>
अभ्यनन्दन्त जातेन तेन देवास्सवासवाः ॥<br>
तस्मात्स नन्दको नाम खङ्गरत्नमभूत्तदा ॥ ५ ॥<br>
तं दृष्ट्वा भगवान्ब्रह्मा केशवं वाक्यमब्रवीत् ॥<br>
खड्गं गृह्णीष्व गोप्तारं धर्मस्य जगतां पते ॥ ६ ॥<br>
यज्ञविघ्नकरं हत्वा खड्गेनानेन केशव ॥<br>
निपातय महाबाहो बलिनं लोहदानवम् ॥ ७ ॥<br>
इत्येवमुक्तो जग्राह ग्रीवया तं जनार्दनः ॥<br>
गृहीतमात्रे देवेन विकोशः समपद्यत ॥ ८ ॥<br>
खड्गः कमलपत्राक्षो नीलोत्पलसमद्युतिः ॥<br>
रत्नमुष्टिर्महान्राम निर्मलाकाशसन्निभः ॥ ९ ॥<br>
एतस्मिन्नन्तरे तत्र व्यदृश्यत तदा महान् ॥<br>
करालः कृष्णवदनः शतबाहुर्महोदरः॥ १०॥<br>
प्रांशुः सुवृत्तदंष्ट्राग्रो बलवाल्ँलौहदानवः ॥<br>
यज्ञविघ्नार्थिनं प्राप्तं स दृष्ट्वा लोहदानवम् ॥ ११ ॥<br>
खड्गमादाय वेगेन ययौ तं प्रति केशवः ॥<br>
स केशवमनादृत्य देवाञ्छक्रपुरोगमान् ॥ १२ ॥<br>
विद्रावयामास तदा गदया भीमवेगया ॥<br>
तदा भग्नेषु देवेषु युद्धं कृत्वा हरिश्चिरम् ॥ १३ ॥<br>
खड्गेन तस्य गात्राणि चिच्छेद मधुहा रणे ॥<br>
खड्गच्छिन्नानि गात्राणि नानादेशेषु भूतले ॥ १४ ॥<br>
निपेतुस्तस्य धर्मज्ञ शतशोऽथ सहस्रशः ॥<br>
नन्दकस्य तु संस्पर्शात्तानि गात्राणि भार्गव ॥ १५ ॥<br>
लोहीभूतानि सर्वाणि प्रसादात्केशवस्य तु ॥<br>
हतायास्मै वरं प्रादाद्भगवान्मधुसूदनः ॥ १६ ॥<br>
त्वदङ्गानि पवित्राणि भविष्यन्ति महीतले ॥<br>
आयुधानि च तैर्लोके करिष्यन्तीह मानवाः॥१७॥<br>
एवमुक्त्वा हरिर्देवो ब्राह्मणं वाक्यमब्रवीत् ॥<br>
विना विघ्नं मखमिदं कुरु शीघ्रं जगद्गुरो॥१८॥<br>
एवमुक्तस्तदा ब्रह्मा यज्ञेन मधुसूदनम् ॥<br>
आत्मना पूजयामास सुसमिद्धमनोरथः॥१९॥<br>
उत्पत्तिरुक्ता खड्गस्य लोहस्य च मया तव ॥<br>
अतः परं प्रवक्ष्यामि खड्गलक्षणमुत्तमम् ॥ २० ॥<br>
प्रधानदेहसंभूतैर्दैत्यास्थिभिररिन्दम ॥<br>
लोहं प्रधानं खड्गार्थे प्रशस्तं तद्विशेषतः ॥ २१ ॥<br>
कटीकदूरऋषिकं वङ्गे शूर्पाकरेषु च ॥<br>
विदेहेषु तथाङ्गेषु मध्यमं ग्रामचेदिषु ॥ २२ ॥<br>
सहग्रामेषु नीपेषु तथा कालञ्जरेपि च ॥<br>
लौहं प्रधानं तज्जानां खड्गानां शृणु लक्षणम् ॥२३॥<br>
कटीकदूरजाता ये दर्शनीयास्तु ते स्मृताः ॥<br>
कायच्छिन्नास्तु ऋषिका मर्मघ्ना गुरवस्तथा ॥२४॥<br>
तीक्ष्णाश्छेदसहा वाङ्गा दृढा शूर्पारिकोद्भवाः ॥<br>
सुहस्ताश्चैव विज्ञेया प्रभावन्तो विदेहजाः ॥२५ ॥<br>
अंगदेशोद्भवास्तीक्ष्णाश्चेदि देशसमुद्भवाः ॥<br>
कालिञ्जरा भारसहास्तथा वक्ष्यामि लक्षणम् ॥ २६ ॥<br>
सुप्रमाणांगुलास्ते तु श्रेष्ठा खड्गाः प्रमाणतः ॥<br>
प्रमाणं तत्र विज्ञाय ततो हीनं न धारयेत् ॥ २७ ॥<br>
प्रमाणाभ्यधिकं चैव च्छिन्नवंशं तथैव च ॥<br>
शीघ्रः सुमधुरः शब्दो यस्य खड्गस्य भार्गव ॥ २८ ॥<br>
किङ्किणी सदृशस्तस्य धारणं श्रेष्ठमुच्यते ॥<br>
खड्गः पद्मपलाशाग्रो मण्डलाग्रश्च शस्यते ॥२९॥<br>
करवीरपलाशाग्रसदृशस्य विशेषतः ॥<br>
महीघृतसुगन्धश्च पद्मोत्पलसुगन्धिकः ॥ ३० ॥<br>
वर्णतश्चोत्पलाकारः सवर्णो णगनस्य च ॥<br>
समाङ्गुलस्थाः शस्यन्ते व्रणाः खड्गेषु भार्गव ॥ ३१ ॥<br>
श्रीवृक्षपर्वता कारवंशपद्मनिभाश्च ये ॥<br>
मङ्गल्यानां तथान्येषां सदृशा ये च भार्गव ॥ ३२ ॥<br>
काकोलूककबन्धाभा विषमाङ्गुलसंस्थिताः ॥<br>
वंशानुगाः प्रभूताश्च न शस्तास्ते कदाचन ॥ ३३ ॥<br>
न खड्गे वदनं पश्येद्वृथा विवृणुयान्न च ।<br>
उच्छिष्टो न स्पृशेत्खड्गं निशि कुर्याच्च शीर्षके ॥<br>
दिवा च पूजयेदेनं गन्धमाल्यानुसंपदा ॥३४॥<br>
खड्गं प्रशस्तं मणिहेमचित्रं कोशे सदा चन्दनचूर्णयुक्ते ॥<br>
संस्थापयेद्भूमिपतिः प्रयत्नाद्रक्षेत्तथैनं स्वशरीरवच्च ॥ ३५ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे खड्गलक्षणं नाम सप्तदशोऽध्यायः ॥ १७ ॥<br>
2.18<br>
पुष्कर उवाच ॥<br>
इति सम्भृतसम्भारो राज्ञस्सांवत्सरस्तथा ॥<br>
कालेऽभिषेचनं कुर्यात्तं कालं कथयामि ते ॥ १ ॥<br>
मृते राज्ञि न कालस्य नियमोऽत्र विधीयते ॥<br>
तत्रास्य स्नपनं कार्यं विधिवत्तिलसर्षपैः ॥ २ ॥<br>
घोषयित्वा जयं चास्य सांवत्सरपुरोहितौ ॥<br>
अन्यासनोपविष्टस्य दर्शयेतां जनं शनैः ॥ ३ ॥<br>
स सान्त्वयित्वा स्वजनं भुक्त्वा बन्धनगांस्तथा ॥<br>
अभयं घोषयित्वा च कालाकांक्षी तथा भवेत् ॥ ४ ॥<br>
नाभिषेच्यो नृपश्चैत्रे नाधिमासे च भार्गव ॥<br>
न प्रसुप्ते तथा विष्णौ विशेषात्प्रावृषि द्विज ॥ ५ ॥<br>
न च भौमदिने राम चतुर्थ्यां न तथैव च ॥<br>
नवम्यां नाभिषेक्तव्यः चतुर्दश्यां च भार्गव ॥ ६ ॥<br>
ध्रुवाणि वैष्णवं शाक्रं हस्तपुष्ये तथैव च ॥<br>
नक्षत्राणि प्रशस्यन्ते भूमिपालाभिषेचने ॥ ७ ॥<br>
नागश्चतुष्पदं विष्टिः किंस्तुघ्नः शकुनिस्तथा ॥<br>
करणानि न शस्यन्ते व्यतीपातदिनं तधा ॥ ८ ॥<br>
नक्षत्रमुल्काभिहतमुत्पाताभिहतं तथा ॥<br>
सौरसूर्यकुजाक्रान्तं परिविष्टिञ्च भार्गव ॥ ९ ॥<br>
मुहूर्ताश्चोक्तनक्षत्राः सतां मानहितप्रदाः ॥<br>
कुजहोरा तथा नेष्टा सर्वत्र कुलिकस्तथा ॥ १० ॥<br>
वृषोऽथ कीटसिंहौ च कुम्भो लग्ने च शस्यते ॥<br>
एतेषां जन्मलग्नाभ्यां यः स्यादुपचयस्थितः ॥ ११ ॥<br>
तारा द्वितीया षष्ठी च चतुर्थी चाष्टमी च या ॥<br>
नवमी च तथा शस्ता अनुकूलश्च चन्द्रमाः ॥ १२ ॥<br>
सौम्याः केन्द्रगता लग्ना शुभाश्चैव त्रिकोणयोः ॥<br>
पापाश्चोपचय स्थाने शस्तो लग्ने दिवाकरः ॥ १३ ॥<br>
लग्ने नवांशः क्षितिजस्य वर्ज्यो वर्गस्तथा तस्य महानुभाव ॥<br>
सूर्यस्य वर्गः सकलः प्रशस्तो राज्ञोऽभिषेके सग्रहो नृपाणाम् ॥ १४ ॥ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादेऽअभिषेककालनिर्णयं नामाष्टादशो ऽध्यायः ॥ १८ ॥<br>
2.19<br>
पुष्कर उवाच ॥<br>
कार्या पौरन्दरी शांतिः प्रागेवास्य पुरोधसा ॥<br>
प्राप्तेभिषेकदिवसे सोपवासः पुरोहितः ॥ १ ॥<br>
सोष्णीषः श्वेतवसनः सितचन्दनभूषितः ॥<br>
सितमाल्योपवीतश्च सर्वाभरणभूषितः ॥२॥<br>
वेदिमुल्लिख्य यत्नेन कृत्वा च विधिवत्ततः ॥<br>
जुहुयाद्वैष्णवान्मन्त्रांस्तथा शाक्रान्विचक्षणः ॥ ३ ॥<br>
सावित्रान्वैश्वदेवांश्च सौम्यां च विधिवत्ततः ॥<br>
शर्मवर्मगणं चैव तथा स्वस्त्ययनं गणम् ॥ ४ ॥<br>
आयुष्यमभयं चैव तथा चैवापराजितम् ॥<br>
सपातवन्तं कलशं तथा कुर्याच्च काञ्चनम् ॥ ५ ॥<br>
वह्नेर्दक्षिणपार्श्वस्थः श्वेतचन्दनभूषितः ॥<br>
श्वेतानुलेपनः स्रग्वी सर्वाभरणभूषितः ॥ ६ ॥<br>
आसनस्थमुखं पश्येन्निमित्तानि हुताशने ॥ ७ ॥<br>
पश्येयुरन्ये च तथा नृसिंह दैवज्ञवाक्यान्निपुणं स्वरूपम् ॥<br>
सांवत्सरस्याथ सदस्यमुख्याः सदस्यमुख्याश्च पुरोहितस्य ॥ ८ ॥ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे पुरंदरशांतिर्नामैकोनविंशतितमोऽध्यायः ॥१९॥<br>
2.20<br>
पुष्कर उवाच ॥<br>
प्रदक्षिणावर्तशिखस्तप्तजाम्बूनदप्रभः ॥<br>
रथौघमेवनिर्घोषो विधूमश्च हुताशनः ॥१ ॥<br>
अनुलोमसुगन्धश्च स्वस्तिकाकारसन्निभः ॥<br>
वर्धमानाकृतिश्चैव नन्द्यावर्तनिभस्तथा ॥ २ ॥<br>
प्रसन्नार्चिर्महाज्वालः स्फुलिङ्गरहितो हितः ॥<br>
स्वाहावमाने ज्वलनः स्वयं देवमुखं हविः ॥ ३ ॥<br>
यदा भुङ्क्ते महाभाग तदा राज्ञो हितं भवेत् ॥<br>
हविषस्तु यदा वह्नेर्नस्यात्सिमिसिमायितम् ॥ ४ ॥<br>
न वर्जेयुश्च मध्येन मार्जारमृगपक्षिणः ॥<br>
पिपीलकाश्च धर्मज्ञ तदा भूयाज्जयी नृपः ॥ ५ ॥<br>
मुक्ताहारमृणालाभे वह्नौ राज्ञां जयो भवेत् ॥<br>
तथैव च जयं ब्रूयात्प्रस्तरस्य प्रदायिनि ॥ ६ ॥<br>
संक्षेपतस्तेऽभिहितं मयाद्य यल्लक्षणं चारु हुताशनस्य ॥<br>
सर्वाग्निकर्मस्वथ तेन विद्वान्भूयात्त्रिलोके तु जयी द्विजेन्द्र ॥ ७ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे वह्निलक्षणं नाम विंशतितमोऽध्यायः ॥ २० ॥<br>
2.21<br>
॥ पुष्कर उवाच ॥ ॥<br>
स्नानं समाचरेद्राज्ञो होमकाले पुरोहितः ॥<br>
आदौ तु स्वेच्छया स्नातः पुनर्मृद्भिः समाचरेत् ॥ १ ॥<br>
पर्वताग्रमृदा तावन्मूर्धानं शोधयेन्नृपः ॥<br>
वल्मीकाग्रमृदा कर्णौ चन्दनैः केशबालकान् ॥ २ ॥<br>
चन्द्रालयमृदा ग्रीवां हृदयं तु नृपाजिरात् ॥<br>
करिदन्तोद्धृतमृदा दक्षिणं तु तथा भुजम् ॥ ३ ॥<br>
वृषशृङ्गोद्धृतमृदा वामं चैव तदा भुजम् ॥ ४ ॥<br>
सरोमृदा तथा पृष्ठं चोदरं साङ्गमे मृदा ॥<br>
नदीकूलद्वयमृदा पार्श्वे संशोधयेत्तथा ॥ ५ ॥<br>
अश्वस्थानात्तथा जंघे राजा संशोधयेद्बुधः ॥<br>
रथचक्रोद्धृतमृदा तथैव च करद्वयम् ॥ ६ ॥<br>
मृत्स्नातः स्नपनीयः स्यात्पञ्चगव्यजलेन तु ॥<br>
ततो भद्रासनगतं मुख्यामात्यचतुष्टयम् ॥ ७ ॥<br>
वर्णप्रधानं भूपालमभिषिञ्चेद्यथाविधि ॥<br>
पूर्वतो हेभकुम्भेन घृतपूर्णेन ब्राह्मणः ॥ ८ ॥<br>
रूप्यकुम्भेन याम्येन क्षीरपूर्णेन क्षत्रियः ॥<br>
दध्ना च ताम्रकुम्भेन वैश्यः पश्चिमतो द्विज ॥ ९ ॥<br>
माहेयेन जलेनो दक्शूद्रामात्योऽभिषेचयेत् ॥<br>
ततोऽभिषेकं नृपतेर्बह्वृचप्रवरो द्विजः ॥ १० ॥<br>
कुर्वीत मधुना राम च्छन्दोगश्च कुशोदकैः ॥<br>
सम्पातवन्तं कलशं तथा नुत्वा पुरोहितः ॥ ११ ॥<br>
विधाय वह्निरक्षां तु सदस्येषु यथाविधि ॥<br>
राजसूयाभिषेके तु ये मन्त्राः परिकीर्तिताः ॥ १२ ॥<br>
तैस्तु दद्यान्महाभाग ब्राह्मणानां स्वनेन तु ॥<br>
ततः पुरोहितो गच्छेद्वेदिमूलं तदैव तु ॥ १३ ॥<br>
विभूषितं तु राजानं सर्वतोभद्र आसने ॥<br>
शतच्छिद्रेण पात्रेण सौवर्णेन यथाविधि ॥१४॥<br>
अभिषिञ्चति धर्मज्ञ यजुर्वेदविशारदः ॥<br>
या ओषधीरौषधीभिः सर्वाभिः सुसमाहितः ॥१५॥<br>
रथे अक्षेति गन्धैश्च आब्रह्मन्ब्रह्मणेति च ॥<br>
बीजैः पुष्पैस्तथा चैनं राम पुष्पवतीति च ॥१६॥<br>
तेनैव चाभिमन्त्रेण फलैस्तमभिषेचयेत् ॥<br>
आशुः शिशान इत्येव सर्वरत्नैश्च भार्गव ॥१७॥<br>
ये देवाः पुरस्सदेति कुशाभिः परिमार्जयेत् ॥<br>
ऋग्वेदक्रतुतो राज्ञे रोचनाया यथाविधि ॥ १८ ॥<br>
मूर्धानं च तथा कण्ठे गन्धद्वारेति संस्पृशेत् ॥<br>
ततो ब्राह्मणमुख्याश्च क्षत्त्रियाश्च विशस्तथा ॥ १९ ॥<br>
शूद्राश्च वारमुख्याश्च नानातीर्थसमुद्भवैः ॥<br>
नादेयैः सारसैः कौपैर्नानाकलशसंस्थितैः ॥ २० ॥<br>
चतुस्सागरजैर्लाभादलाभाद्द्विजकल्पितैः ॥<br>
गङ्गायमुनयोश्चैव निर्झरैश्च तथोद्भिजैः ॥२१ ॥<br>
छत्रपाणिर्भवेत्कश्चित्केचिश्चामरपाणयः ॥<br>
अमात्यमुख्यास्तं कालं केचिद्वेत्रकरास्तथा ॥ २२॥<br>
शंखभेरीनिनादेन बन्दीनां निस्वनेन च ॥<br>
गीतवादित्रघोषेण द्विजकोलाहलेन च ॥ ॥ २३ ॥<br>
राजानमभिषिञ्चेयुस्समेत्य सहिता जनाः ॥<br>
सर्वैः स्तुतोऽभिषिक्तश्च संमिश्रजलमिश्रितम् ॥ २४ ॥<br>
सर्वौषधियुतं पुण्यं सर्वगन्धयुतं तथा ॥<br>
रत्नबीजसमायुक्तं फलबीजयुतं तथा ॥ २५ ॥<br>
ऊर्जितं सितसूत्रेण वेष्टितग्रीवमेव च ॥<br>
श्वेतवस्त्राम्रपत्रैश्च संवीतं सुविभूषितम् ॥ ॥ २६ ॥<br>
क्षीरवृक्षलताछत्रं सुदृढं कांचनं नवम् ॥<br>
आदाय कलशं राज्ञा स्वयं सांवत्सरस्तथा ॥ २७ ॥<br>
मन्त्रावसाने कलशं दद्याद्भृगुकुलोद्वह ॥<br>
ततः पश्येन्मुखं राजा दर्पणे चाथ सर्पिषि ॥ २८ ॥<br>
सोष्णीषः सितवस्त्रश्च मङ्गलालम्भनं ततः ॥<br>
कृत्वा सम्पूजयेद्विष्णुं ब्रह्माणं शङ्करं तथा ॥ २९ ॥<br>
लोकपालान्ग्रहांश्चैव नक्षत्राणि च भार्गव ॥<br>
ततः स्वपूजां कुर्वीत शयनीयं ततो व्रजेत् ॥ ॥ ३० ॥<br>
व्याघ्रचर्मोत्तरं रम्यं सितवस्त्रोत्तरच्छदम् ॥<br>
पुरोधा मधुपर्केण तत्रस्थं तं समर्चयेत् ॥ ३१ ॥<br>
राजा चैवार्चयेत्तत्र सांवत्सरपुरोहितौ ॥<br>
मधुपर्केण धर्मज्ञस्ततस्तस्य सदैव हि ॥ ३२ ॥<br>
पट्टबन्धं प्रकुर्वीत मुकुटस्य च बन्धनम् ॥<br>
ततः स बद्धमुकुटः काले पूर्वं मयेरितम् ॥ ३३ ॥<br>
परार्ध्यास्तरणोपेते पञ्चचर्मोत्तरच्छदे ॥<br>
ध्रुवा द्यौ इति मन्त्रेण सोपवेश्य पुरोधसा ॥ ३४ ॥<br>
वृकस्य वृषदंशस्य द्वीपिनश्च भृगूत्तम ॥<br>
तेषामुपरि सिंहस्य व्याघ्रस्य च ततः परम् ॥ ३५ ॥<br>
तत्रोपविष्टस्य ततः प्रतीहारः प्रदर्शयेत् ॥<br>
अमात्यांश्च तथा पौरान्नैगमांश्च वणिग्वरान् ॥ ३६ ॥<br>
ततः प्रकृतयश्चान्या यथावदनुपूर्वशः ॥<br>
ततो ग्रहावरास्त्रेभतुरङ्गकनकोत्तमैः ॥ ३७ ॥<br>
गोजाविग्रहदानैश्च सांवत्सरपुरोहितौ ॥<br>
पूजयित्वा ततः पश्चात्पूजयेद्ब्राह्मणत्रयम् ॥ ३८ ॥<br>
अनेनैव विधानेन येन राजाभिषेचितः ॥<br>
ततस्त्वमात्यान्संपूज्य सांवत्सरपुरोधसः ॥ ३९ ॥<br>
ततो ब्राह्मणमुख्यानां पूजनं तु समाचरेत् ॥<br>
गोवस्त्रतिलरूप्यान्नफलकाञ्चनगोरसैः ॥ ॥ ४० ॥<br>
मोदकाक्षतपुष्पैश्च महीदानैश्च पार्थिवः ॥<br>
मङ्गलालम्भनं कृत्वा गृहीत्वा सशरं धनुः ॥ ४१ ॥<br>
वह्निं प्रदक्षिणीकृत्य प्रणिपत्य तथा गुरुम् ॥<br>
पृष्ठतो वृषमालभ्य गां सवत्सां च पार्थिव ॥ ४२ ॥<br>
पूजयित्वा च तुरगं मन्त्रितं चाभिषेचितम् ॥<br>
मन्त्रितं दक्षिणे कर्णे स्वयं वेदविदा ततः ॥ ४३ ॥<br>
आरुह्य राजमार्गेण स्वपुरं तु परिभ्रमेत् ॥<br>
मुख्यामात्यैश्च सामन्तैः सांवत्सरपुरोहितैः ॥ ४४ ॥<br>
सहितः कुञ्जरारूढैरभिगच्छेच्च देवताः ॥<br>
तासां संपूजनं कृत्वा नगरे या निवेशिताः ॥ ४५ ॥<br>
प्रविशेत गृहं राजा प्रहृष्टनरवाहनः ॥<br>
दानमानानि सत्कारैर्गृह्णीयात्प्रकृतीस्ततः ॥ ४६ ॥<br>
संपूजितास्तास्तु विसर्जयित्वा गृहे स्वके स्यान्मुदितो महात्मा ॥<br>
विधानमेतत्समवाप्य राजा कृत्स्नां स पृथ्वीं वशगां हि कुर्यात्॥४७॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे राज्याभिषेकविधिर्नामैकविंशतितमोऽध्यायः ॥ २१॥<br>
2.22<br>
राम उवाच ॥<br>
मंत्रेण येन धर्मज्ञ कुर्याद्राज्ञोऽभिषेचनम् ॥<br>
तमहं श्रोतुमिच्छामि त्वत्तो वरुणनन्दन ॥ १ ॥<br>
॥ पुष्कर उवाच ॥<br>
शृणुष्वाव हितो मन्त्रं राम कल्मषनाशनम् ॥<br>
येनाभिषिक्तो नृपतिश्चिरं यशसि तिष्ठति ॥ २ ॥<br>
राज्ञोऽभिषेकशब्दान्ते दैववित्कुशवारिणा ॥<br>
कुम्भादभ्युक्षणं कुर्यान्मन्त्रान्ते सकलं न्यसेत् ॥ ३ ॥<br>
सुरास्त्वामभिषिञ्चन्तु ब्रह्मविष्णुमहेश्वराः ॥<br>
वासुदेवो जगन्नाथस्तथा सङ्कर्षणो विभुः ॥ ४ ॥<br>
प्रद्युम्नश्चानिरुद्धस्तु भवन्तु विजयाय ते ॥<br>
आखण्डलोग्निर्भगवान्यमो वै नैर्ऋतिस्तथा ॥ ५ ॥<br>
वरुणः पवनश्चैव धनाध्यक्षस्तथा शिवः ॥<br>
ब्रह्मणा सहितः शेषो दिक्पालाः पान्तु ते सदा ॥ ६ ॥<br>
भद्रो धर्मो मनुर्दक्षो रुचिः श्रद्धा च पार्थिव ॥<br>
भृगुरत्रिर्वसिष्ठश्च सनकश्च सनन्दनः ॥ ७ ॥<br>
सनत्कुमारश्च तथा भगवानपि चाङ्गिरा ॥<br>
पुलहश्च पुलस्त्यश्च मरीचिः कश्यपः प्रभुः ॥ ८ ॥<br>
एते त्वामभिषिञ्चन्तु प्रजाध्यक्षाः समागताः ॥<br>
प्रभासुरा बर्हिषदो ह्यग्निष्वात्तास्तथैव च ॥ ९ ॥<br>
क्रव्यादाश्चोपहूताश्च आज्यपाश्च सुकालिनः ॥<br>
एते त्वामभिषिञ्चन्तु पितरश्चाग्निभिः सह ॥ १० ॥<br>
लक्ष्मीर्देवी सती ख्यातिरनसूया तथा स्मृतिः ॥<br>
संभूतिस्सन्नतिश्चैव क्षमा प्रीतिस्तथैव च ॥ ११ ॥<br>
स्वाहा स्वधा च त्वा राजन्नभिषिञ्चन्तु मातरः ॥<br>
कीर्तिलक्ष्मीर्धृतिर्मेधा पुष्टिः श्रद्धा क्रिया तथा ॥ १२ ॥<br>
बुद्धिर्लज्जा वपुः शान्तिस्तुष्टिः सिद्धिश्च पार्थिव ॥<br>
एतास्त्वामभिषिञ्चन्तु धर्मपत्न्यः समागताः ॥ १३ ॥<br>
अरुन्धती वसुर्जामी लम्बा भानुर्मरुत्वती ॥<br>
संकल्पा च मुहूर्ता च साध्या विश्वास्तथैव च ॥ १४ ॥<br>
धर्मपत्न्यस्तथान्यास्त्वामभिषिञ्चन्तु पार्थिव ॥<br>
अदितिश्च दितिस्ताम्रा ह्यरिष्टा सुरसा मुनिः ॥ ॥ १५ ॥<br>
कद्रूः क्रोधवशा प्राधा विनता सुरभिस्त्रिभिः ॥<br>
एतास्त्वामभिषिञ्चन्तु कश्यपस्य प्रियाः स्त्रियः ॥ १६ ॥<br>
पत्नी ते बहुपुत्रस्य सुप्रभा या च भामिनी ॥<br>
समायात्वभिषेकाय विजयाय च पार्थिव ॥ १७ ॥<br>
कृशाश्वपत्नी च तथा सुप्रभा च जया तथा ॥<br>
अस्त्रग्रामस्तयोः पुत्रो विजयं विदधातु ते ॥ १८ ॥<br>
मनोरमा भानुमती विशाला या च बाहुदा ॥<br>
अरिष्टनेमी पत्न्यस्त्वामभिषिञ्चन्तु पार्थिव ॥ १९ ॥<br>
कृत्तिका रोहिणी दैवी इल्वला बाहुरेव च ॥<br>
पुनर्वसुश्च तिष्यश्च तथाश्लेषा च पार्थिव ॥ २० ॥<br>
मघा च फाल्गुनी पूर्वा तथैवोत्तरफाल्गुनी ॥<br>
हस्तश्चित्रा तथा स्वातिर्विशाखा च नराधिप ॥ २१ ॥<br>
अनुराधा तथा ज्येष्ठा मूलं च वसुधाधिप ॥<br>
आषाढा च तथा पूर्वा तथैव नृप चोत्तरा ॥ २२ ॥<br>
अभिजिच्च तथाश्वत्थो धनिष्ठा च नराधिप ॥<br>
तथा शतभिषक्चैव पूर्वाभाद्रपदा च या ॥ २३ ॥<br>
उत्तरा रेवती राजन्नश्विनी भरणी तथा ॥<br>
एतास्त्वामभिषिञ्चन्तु सोमपत्न्यः समागताः ॥ २४ ॥<br>
मृगी च मृगमन्दा च श्वेता भद्रासना हरिः ॥<br>
भूता च कपिशा दंष्ट्री सुरसा सरमा तथा ॥ २५ ॥<br>
एताः पुलहपत्न्यस्त्वामभिषिञ्चन्तु पार्थिव ॥<br>
श्येनी भासी तथा क्रौञ्ची धृतराष्ट्री शुकी तथा ॥ २६ ॥<br>
पत्न्यस्त्वामभिषिञ्चन्तु अरुणस्यार्कसारथेः ॥<br>
आयतिर्नियतिश्चैव रात्रिर्निद्रा तथैव च ॥ २७ ॥<br>
एतास्त्वामभिषिञ्चन्तु लोकसंस्थानहेतवः ॥<br>
उमा मेना शची चैव घ्रूम्रोर्णा निवृतिस्तथा ॥ २८ ॥<br>
गौरी शिवा च सिद्धिश्च वेला चैवाथ नड्वला ॥<br>
असिक्नी च तथा ज्योत्स्ना या च देवी वनस्पतेः॥२९॥<br>
एतास्त्वामभिषिञ्चन्तु देवपत्न्यः समागताः ॥<br>
महाकल्पश्च कल्पश्च मन्वन्तरयुगानि च ॥३०॥<br>
संवत्सराणि सर्वाणि तथा चैवायनद्वयम् ॥<br>
ऋतवश्च तथा मासाः पक्षौ रात्र्यहनी तथा॥३१॥<br>
संध्याश्च तिथयश्चैव मुहूर्ताः करणानि च ॥<br>
एते त्वामभिषिञ्चन्तु कालस्यावयवाः शुभाः ॥ ३२ ॥<br>
आदित्यश्चन्द्रमा भौमो बुधो जीवः सितार्कजौ ॥<br>
ग्रहास्त्वामभिषिञ्चन्तु राहुकेतू च पार्थिव ॥ ३३ ॥<br>
स्वायम्भुवो मनुः पूर्वमनुः स्वारोचिषस्तथा ॥<br>
औत्तमस्तामसश्चैव रैवतश्चाक्षुषस्तथा ॥ ३४ ॥<br>
वैवस्वतो यथाकर्णो दक्षो ब्रह्मसुतावुभौ ॥<br>
धर्मपुत्रो रुद्रपुत्रो रोच्यो भौत्यश्च यो मनुः ॥ ३५ ॥<br>
एते त्वामभिषिञ्चन्तु मनवश्च चतुर्दश ॥<br>
विश्वभुक्च विपश्चिच्च सुशान्तिश्च शिखी विभुः ॥ ३६ ॥<br>
मनोजवस्तथोजस्वी बहिरद्भुतशान्तिकौ ॥<br>
वृषश्च ऋतधामा च दिवस्पाच्छुचिरेव च॥३७॥<br>
एते त्वामभिषिञ्चन्तु देवनाथाश्चतुर्दश ॥<br>
रैवतश्च कुमारश्च तथा वर्चाविनायकः ॥ ॥ ३८ ॥<br>
वीरभद्रश्च नन्दी च विश्वकर्मा मनोजवः ॥<br>
एते त्वामभिषिञ्चन्तु सुरमुख्याः समागताः ॥३९॥<br>
आत्मा चायुर्मनोदक्षो ह्यापः प्राणस्तथैव च॥<br>
हविष्मांश्च गविष्ठश्च ऋतः सत्यश्च पार्थिव॥४०॥<br>
अभिषिञ्चन्तु राजंस्त्वां देवा ह्याङ्गिरसा दश ॥<br>
क्रतुर्दक्षो वसुस्सत्यः कालः कामो मुनिस्तथा॥ ॥४१॥<br>
कुरवोन्मनुजश्चैव रोचमानस्तथैव च ॥<br>
एते त्वामभिषिञ्चन्तु विश्वेदेवास्तथा दश॥४२॥<br>
अङ्गारकस्तथा सर्पो निर्ऋतिश्च तथा घसः ॥<br>
अजैकपादहिर्बुध्न्यो धूमकेतुस्तथा द्विजः ॥४३॥<br>
भरतश्च तथा मृत्युः कापालिरथ किङ्किणिः ॥<br>
एकादशैते रुद्रास्त्वामभिषिञ्चन्तु पार्थिव ॥४४॥<br>
भुवनो भावनश्चैव सुजन्यः सुजनस्तथा ॥<br>
क्रतुः सर्वश्च मूर्धा च त्याज्यश्चैव स्तुतस्तथा ॥ ४५ ॥<br>
प्रसवश्चाव्ययश्चैव दक्षश्च मनुजाधिप ॥<br>
एते त्वामभिषिञ्चन्तु भृगवो नाम देवताः ॥ ४६ ॥<br>
मनो मन्ता च प्राणश्च नरोऽपानश्च वीर्यवान् ॥<br>
विनिर्भयो नयश्चैव हंसो नारायणस्तथा ॥ ४७ ॥<br>
विभुश्चापि प्रभुश्चापि देवश्रेष्ठा जगद्धिताः ॥<br>
एते त्वामभिषिञ्चन्तु साध्या द्वादश पार्थिव ॥ ४८ ॥<br>
धाता मित्रोऽर्यमा पूषा शक्रेशौ वरुणो भगः ॥<br>
त्वष्टा विवस्वान्सविता विष्णुर्द्वादशमस्तथा ॥ ४९ ॥<br>
एते त्वामभिषिञ्चन्तु कश्यपादितिसम्भवाः ॥<br>
एकज्योतिश्च द्विज्योतिस्त्रिचतुर्ज्योतिरेव च॥ ॥ ५० ॥<br>
एकशक्रो द्विशक्रश्च त्रिशक्रश्च महाबलः ॥<br>
इन्द्राश्च गत्या दृश्यन्ते ततः प्रतिसकृत्तया ॥ ५१ ॥<br>
मितश्च सम्मितश्चैव अमितश्च महाबलः ॥<br>
ऋतजित्सत्यजिच्चैव सुषेणः सत्यजित्तथा ॥ ५२ ॥<br>
अतिमित्रो नमित्रश्च पुरुमित्रः पुरानितः ॥<br>
ऋतश्च ऋतधाता च विधाता धारणो ध्रुवः ॥ ५३ ॥<br>
विधारणो महातेजा वासवस्य परः सखा ॥<br>
ईदृक्षश्चाप्यदृक्षश्च एतादृगमिताशनः ॥ ५४ ॥<br>
क्रीतिनः प्रसदृक्षश्च सरभश्च महा यशाः ॥<br>
धातुरुग्रोध्वनिर्भीमो ह्यतियुक्तः क्षिपः सहः ॥ ५५ ॥<br>
द्युतिर्वपुरनाधृष्यो वासः कामो जयो विराट् ॥<br>
एते त्वामभिषिञ्चन्तु मरुतस्ते समा गताः ॥ ५६ ॥<br>
देवा एकोनपञ्चाशन्महाबलपराक्रमाः ॥<br>
चित्राङ्गदश्चित्ररथश्चित्रसेनश्च वीर्यवान् ॥ ५७ ॥<br>
ऊर्णायुरनघश्चैव उग्रसेनश्च वीर्यवान् ॥<br>
धृतराष्ट्रश्च गोपश्च सूर्यावर्तस्तथैव च ॥ ५८ ॥<br>
युगपस्त्रणयः कार्ष्णिर्नंदश्चित्रस्तथैव च ॥<br>
कलिः शालिः शिरा राजन्पर्जन्यो नारदस्तथा ॥ ५९ ॥<br>
वृषपर्वा च हंसश्च तथा चैव हहा हूहूः ॥<br>
विश्वावसुस्तुम्बुरुश्च तथा च सुरुचिश्च यः ॥ ६० ॥<br>
एते त्वामभिषिञ्चन्तु गन्धर्वाः पृथिवीपते ॥<br>
आहुत्यस्ता भवत्यश्च वर्गवत्यस्तथैव च ॥ ६१ ॥<br>
आयुर्वत्यस्तथोर्जाश्च तथा वै कुरवाः स्तवाः ॥<br>
बह्वायुश्चामृतायुश्च भुवश्चैव रुचस्तथा ॥ ६२ ॥<br>
भीरवः शोभयंत्यश्च दिव्या याश्चाप्सरोगणाः ॥<br>
एते त्वामभिषिञ्चन्तु समागत्य महीपते ॥ ६३ ॥<br>
अनवद्या सत्यकामा चानूना वरुणा प्रिया ॥<br>
अनूपा सुभगा चैव सुकेशा च मनोवती ॥ ६४ ॥<br>
मेनका सहजन्या च पर्णाशा पुञ्जिकस्थला ॥<br>
कृतस्थला घृताची च विश्वाची पूर्वचित्यपि ॥ ६५ ॥<br>
प्रम्लोचा चाप्यनुम्लोचा रंभा चैवोर्वशी तथा ॥<br>
पञ्चचूडा सानुमती चित्रलेखा च पार्थिव ॥ ६६ ॥<br>
मिश्रकेशी मरीचिश्च विद्युत्पर्णा तिलोत्तमा ॥<br>
अद्रिका लक्ष्मणा क्षेपा असिता रुचिका तथा ॥६७॥<br>
सुहेमा चाथ हेमा च शाड्वली च वपुस्तथा ॥<br>
सुव्रता च सुबाहुश्च सुगन्धा सुवपुस्तथा॥६८॥<br>
पुण्डरीका सुदाना चासुदाना सुरसा तथा ॥<br>
हेमा शारद्वती चैव सूनृता कमलालया॥६९॥<br>
सुमुखी हंसपादी च वारुणी रतिलालसा ॥<br>
एतास्त्वामभिषिञ्चन्तु राजन्नप्सरसः शुभाः ॥ ७०॥<br>
प्रह्लादश्च महातेजास्तथा राजन्विरोचनः ॥<br>
बलिर्बाणस्तथान्ये च दितिपुत्राः समागताः…<br>
अभिषिञ्चन्तु दैत्यास्त्वां दिव्येनाप्यम्भसा स्वयम् ॥<br>
विप्रचित्तिमुखाः सर्वे दानवास्त्वां समागताः ॥ ७२ ॥<br>
अभिषिञ्चन्तु राजेन्द्र राजराज्येन सत्वराः ॥<br>
हेतिश्चैव प्रहेतिश्च माली शङ्कुस्तथैव च ॥ ७३ ॥<br>
सुकेशी पौरुषेयश्च यज्ञहा पुरुषाधमः ॥<br>
विद्युत्स्फूर्जस्तथा व्याघ्रो वधश्च रसनस्तथा ॥ ७४ ॥<br>
एते त्वामभिषिञ्चन्तु समागम्याद्य राक्षसाः ॥<br>
सिद्धार्थो मणिभद्रश्च सुमनो नन्दनस्तथा ॥ ७५॥<br>
काण्डभिः पञ्चमश्चैव मणिमानुयमाँस्तथा ॥<br>
सर्वानुभूतः शंखश्च पिङ्गाक्षश्चस्तरस्तथा ॥ ७६ ॥<br>
यशो मन्दरशोभी च पद्मचन्द्रप्रभङ्कराः ॥<br>
मेघवर्णः सुभद्रश्च प्रद्योतश्च महाघसः ॥७७॥<br>
द्युतिमान्केतुमांश्चैव मौलिमांश्च सुदर्शनः ॥<br>
श्वेतश्च विपुलश्चैव पुष्पदन्तो जयावहः ॥ ७८ ॥<br>
पद्मवर्णो बलाकश्च कुमुदश्च बलाहकः ॥<br>
पद्मनाभः सुगन्धश्च प्रवीरो विजयः कृतिः ॥ ७९ ॥<br>
पूर्णमासो हिरण्याक्षः शतजिह्वश्च वीर्यवान् ॥<br>
एते त्वामभिषिञ्चन्तु राजन्यक्षेन्द्र सत्तमाः ॥ ८० ॥<br>
शंखपद्मस्तु राजेन्द्र मकरः कच्छपस्तथा ॥<br>
एते त्वामभिषिञ्चन्तु निधयस्तु समागताः ॥ ८१ ॥<br>
पलगाश्चैव वक्राश्च ये च सूचीमुखा नृप ॥<br>
दुःपूरणा विषादाश्च ज्वलनाङ्गारकास्तथा ॥ ८२ ॥<br>
कुम्भपाताः प्रतुण्डाश्च तपवीरा उलूखलाः ॥<br>
अकर्णाश्च कुषण्डाश्च तथा ये पात्र पाणयः ॥ ८३ ॥<br>
पांसवश्च वितुण्डाश्च निपुणाः स्कन्दनास्तथा ॥<br>
एते त्वामभिषिञ्चन्तु पिशाचानाञ्च जातयः ॥ ८४ ॥<br>
ब्रह्मचर्ये स्थिता दान्ताः सर्वज्ञाः सर्वदर्शिनः ॥<br>
नानाप्रकारवदना नानाबाहुशिरोधराः ॥८५॥<br>
चतुष्पथपुराट्टालशून्यालयनिकेतनाः ॥<br>
मधुरत्वे भवेदेवं ये गता मनुजेश्वराः ॥ ८६॥<br>
ते त्वामद्याभिषिञ्चन्तु भूता भूतपतेः स्वयम् ॥<br>
महाकालं पुरस्कृत्य नरसिंहं च मातरः ॥ ८७ ॥<br>
सर्वास्त्वामभिषिञ्चन्तु राजराज्ये नराधिप ॥<br>
गुहः स्कन्दो विशाखश्च नैगमेयस्तथैव च ॥ ८८ ॥<br>
अभिषिञ्चन्तु राजँस्त्वां सर्वे स्कन्दग्रहाः शुभाः ॥<br>
डाकिन्यो याश्च योगिन्यः खेचरीभूचरीश्च याः ॥ ८९ ॥<br>
सर्वास्त्वामभिषिञ्चन्तु समेत्य मनुजेश्वर ॥<br>
गरुडश्चारुणश्चैव आरुणिश्च महाखगः ॥ ९० ॥<br>
संपाती विनतश्चैव विष्णुगन्धः कुमारकः ॥<br>
एते त्वामभिषिञ्चन्तु सुपर्णाः पृथिवीपते ॥ ९१ ॥<br>
अनन्तश्च महानागः शेषो वासुकितक्षकौ ॥<br>
सपर्णीरश्च कुम्भश्च वामनश्चाञ्जनस्तथा ॥ ९२ ॥<br>
ऐरावतो महानागः कम्बलाश्वतरावुभौ ॥<br>
ऐलमन्त्रश्च शंखश्च कर्कोटकधनञ्जयौ ॥ ९३ ॥<br>
महाकर्णमहानीलौ धृतराष्ट्रबलाहकौ ॥<br>
कुमारः पुष्पदन्तश्च सुमुखो दुर्मुखस्तथा ॥ ९४ ॥<br>
सूचीमुखो दधिमुखः कालियः शालिपिण्डकः ॥<br>
बिल्वपादः पाण्डुरको नागश्चापूरणस्तथा ॥ ९५॥<br>
कपिलश्चाम्बरीषश्च कुमारश्चाथ कश्यपः ॥<br>
प्रह्रादः पुष्पदन्तश्च गन्धर्वश्च मनस्विकः॥ ९६ ॥<br>
नहुषः खररोमा च शंखपालस्तथैव च ॥<br>
पद्मश्च कुलिकश्चैव पाणिरित्येवमादयः ॥ ९७ ॥<br>
नागास्त्वामभिषिञ्चन्तु राजराज्येन पार्थिव ॥<br>
कुमुदैरावणौ पद्मः पुष्प दन्तोऽथ वामनः ॥ ९८ ॥<br>
सुप्रतीकोञ्जनो नीलः पान्तु त्वां सर्वतः सदा ॥<br>
चक्रं त्रिशूलं वज्रश्च नन्दकोस्त्राणि चाप्यथ ॥ ९९ ॥<br>
पैतामहास्तथा हंसा वृषभः शङ्करस्य च ॥<br>
दुर्गासिंहश्च पान्तु त्वां यमस्य महिषस्तथा ॥१००॥<br>
उच्चैःश्रवाश्चाश्वपतिस्तथा धन्वन्तरिर्नृप ॥<br>
कौस्तुभः शंखराजश्च पान्तु त्वां सर्वतः सदा ॥१०१॥<br>
सर्वेऽभिषेकं दत्त्वा ते दिशन्तु विजयं धुवम् ॥<br>
धर्मश्च व्यवसायश्च सत्यो दानं तपस्तथा ॥ १०२ ॥<br>
यमो यज्ञस्तथा वायुर्ब्रह्मचर्य दमः शमः ॥<br>
एते त्वामभिषिञ्चन्तु चित्रगुप्तश्च पार्थिव ॥ १०३ ॥<br>
दण्डश्च पिङ्गलश्चैव मृत्युकालावुभौ तथा ॥<br>
वालखिल्यास्तथा सर्वे भवन्तु विजयाय ते ॥१०४॥<br>
दिग्धेनवश्चतस्रस्त्वां सुराभिश्च तथा नृप ॥<br>
अभिषिञ्चन्तु सर्वाभिर्गोभिः सार्धं नरेश्वर ॥१०५ ॥<br>
वेदव्यासश्च वाल्मीकिः कमठोऽथ पराशरः ॥<br>
देवलः पर्वतश्चैव दुर्वासाश्च तथा मुनिः ॥ १०६ ॥<br>
याज्ञवल्क्यश्च जाबालिः जमदग्निः शुचिश्रवाः ॥<br>
विश्वामित्रः स्थूलशिराश्च्यवनोऽत्रिर्विदूरथः ॥ १०७ ॥<br>
एकतश्च द्वितश्चैव त्रितो गौतमगालवौ ॥<br>
शाण्डिल्यश्च भरद्वाजो मौद्गल्यो वेदवाहनः ॥ १०८॥<br>
बृहदश्वः कुटिशठो जटाजानुर्घटोदरः ॥<br>
यवक्रीतोऽर्थरैत्यश्च आत्मवानथ जैमिनिः ॥१०९॥<br>
ऋषिः शार्ङ्गरवश्चैव तथागस्त्यो महातपाः ॥<br>
उन्मुवुर्मुमुवुश्चैव इध्मबाहुर्महोदयः ॥ ११० ॥<br>
कात्यायनश्च कण्वश्च वल्वकाम्बोरुनन्दनः ॥<br>
एते त्वामभिषिञ्चन्तु ऋषयः पार्थिवोत्तम ॥ १११ ॥<br>
पृथुर्दिलीपो भरतो दुष्यन्तः शत्रुजिद्बली ॥<br>
मनुः ककुत्स्थश्चानेना युवनाश्वो जयद्रथः ॥ ११२ ॥<br>
मान्धाता मुचुकुन्दश्च तथा राजा पुरूरवाः ॥<br>
आयुश्च नहुषश्चैव ययातिरपराजितः ॥ ११३ ॥<br>
इक्ष्वाकुश्च यदुश्चैव पुनर्भूरिश्रवास्तथा ॥<br>
अम्बरीषश्च नाभागो बृहदश्वो महाहनुः ॥ ११४ ॥<br>
प्रद्युम्नश्चाथ सुद्युम्नो भूरिद्युम्नश्च सृञ्जयः ॥<br>
एते चान्ये च राजानस्तव राजन्दिवङ्गताः ॥११५ ॥<br>
समायान्त्वभिषेकाय विजयाय तथा श्रिये ॥<br>
पर्जन्याद्यास्तथा सर्वे वास्तुदेवास्समासतः ॥ ११६ ॥<br>
द्रुमाश्चौषधयो रत्नबीजानि विविधानि च ॥<br>
सर्वे त्वामभिषिञ्चन्तु राजन्राज्येन सत्वराः ॥ ११७ ॥<br>
पुरुषश्चाप्रमेयात्मा महाभूतानि यानि च ॥<br>
पृथिवीवायुराकाशमापो ज्योतिस्तथैव च ॥ ११८ ॥<br>
मनोबुद्धिस्तथैवात्मा अव्यक्तश्च महीपते ॥<br>
एते त्वामभिषिञ्चन्तु समेता वसुधाधिप ॥ ११९ ॥<br>
रुक्मभौमः शिलाभौमः पातालो नीलमृत्तिकः ॥<br>
पीतो रक्तक्षितिश्चैव श्वेतभौमस्तथैव च ॥ १२० ॥<br>
एते त्वामभिषिञ्चन्तु विजयाय महीपते ॥<br>
भूलोकोऽथ भुवर्लोकः स्वर्लोकोऽथ महज्जनः ॥ १२१ ॥<br>
तपः सत्यश्च राजेन्द्र विजयाय भवन्तु ते ॥<br>
जम्बूशाककुशक्रौञ्चाः शाल्मलिद्वीप एव च ॥ १२२ ॥<br>
गोमेधः पुष्करश्चैव स्वसाम्यं प्रदिशन्तु ते ॥<br>
उत्तराः कुरवः पुण्या रम्या हैरण्वतस्तथा ॥ १२३ ॥<br>
भद्राश्वः केतुमालश्च वर्षश्चैव इलावृतः ॥<br>
हरिवर्षः किंपुरुषो वर्षो भारतसंज्ञिकः ॥ १२४॥<br>
एते त्वामभिषिञ्चन्तु समेत्य वसुधाधिप ॥<br>
इन्द्रद्वीपः कशेरुश्च ताम्रवर्णो गभस्तिमान् ॥ १२५ ॥<br>
नागद्वीपस्तथा सौम्यो गान्धर्वो वारुणस्तथा ॥<br>
अयं चरुवसस्तेषां स्वसाम्यं प्रदिशन्तु ते ॥ १२६ ॥<br>
हिमवान्हेमकूटश्च निषधो नीलपर्वतः ॥<br>
श्वेतश्च शृङ्गवान्मेरुर्माल्यवान्गन्धमादनः ॥१२७ ॥<br>
महेन्द्रो मलयः सह्यः शुक्तिमानृक्षवांस्तथा ॥<br>
विन्ध्यश्च पारियात्रश्च सर्व एव महीधराः ॥ १२८ ॥<br>
समागम्याभिषिञ्चन्तु त्वामद्य वसुधाधिप! ॥<br>
ऋग्वेदोऽथ यजुर्वेदः सामवेदस्तथैव च ॥ १२९ ॥<br>
अथर्ववेदो वेदास्त्वामभिषिञ्चन्तु पार्थिव ॥<br>
इतिहासो धनुर्वेदो गन्धर्वश्चायुस्संज्ञितः ॥ १३० ॥<br>
वेदोपवेदाश्च तथा विजयाय भवन्तु ते ॥<br>
शिक्षा कल्पो व्याकरणं निरुक्तं ज्योतिषाङ्गतिः ॥ १३१ ॥<br>
छन्दोविचितिषष्ठानि विजयं प्रदिशन्तु ते ॥<br>
अङ्गानि वेदाश्चत्वारो मीमांसा न्यायविस्तरः ॥ १३२ ॥<br>
धर्मशास्त्रं पुराणञ्च विद्या एताश्चतुर्दश ॥<br>
सांख्ययोगः पञ्चरात्रं वेदाः पाशुपतं तथा ॥ १३३ ॥<br>
कृतान्नपञ्चकं ह्येतच्छास्त्राणि विविधानि च ॥<br>
गायत्री पापशमनी दुर्गा देवी महाशिवा ॥ १३४ ॥<br>
गन्धारी च तथा विद्या विजयं प्रदिशन्तु ते ॥<br>
देवदानवगन्धर्वयक्षराक्षसपन्नगाः ॥ १३५ ॥<br>
ऋषयो मनवो गावो देवमातर एव च ॥<br>
देवपत्न्यो द्रुमा नागाः दैत्याश्चाप्सरसाङ्गणाः ॥ १३६ ॥<br>
शस्त्राणि सर्वशास्त्राणि राजानो वाहनानि च ॥<br>
औषधानि च रत्नानि कालस्यावयवास्तथा ॥१३७॥<br>
स्थानानि च समस्तानि पुण्यान्यायतनानि च ॥<br>
जीमूतानि च सर्वाणि तद्विकाराश्च ये तथा ॥ १३८ ॥<br>
उक्तानि चाप्यऽनुक्तानि विजयाय भवन्तु ते ॥<br>
लवणः क्षारतोयश्च घृतमण्डोदकस्तथा ॥ १३९ ॥<br>
दधिमण्डोदकश्चैव सुरोदश्च नराधिप ॥<br>
तथैवेक्षुरसोदश्च तथा स्वादूदकश्च यः ॥ १४० ॥<br>
गर्भोदश्च स्वतोयैस्त्वामभिषिञ्चन्तु पार्थिव ॥<br>
चत्वारस्सागराश्चैव स्वेन तोयेन पार्थिव ॥ १४१ ॥<br>
समागम्याभिषिञ्चन्तु विजयं प्रदिशन्तु ते ॥<br>
पुष्करश्च प्रयागश्च प्रभासो नैमिषस्तथा ॥ १४२ ॥<br>
तथा ब्रह्मसरः पुण्यं गयाशीर्षं च पार्थिव ॥<br>
कालोदको नन्दिकुण्डः तथैवोत्तरमानसः ॥ १४३ ॥<br>
स्वर्गमार्गप्रदश्चैव तथा पञ्चनदश्च यः ॥<br>
भृगुतीर्थं चौजसश्च तथैवामरकण्टकः॥१४४॥<br>
आश्रमः कालिकायाश्च तृणबिन्दोस्तथाश्रमः॥<br>
गोपतीर्थं चापतीर्थं विमलः स्वर्ग एव च॥१४५॥<br>
जम्बूमार्गश्च राजेन्द्र पुण्यस्तण्डुलिकाश्रमः ॥<br>
कपिलस्य तथा तीर्थं तीर्थे वाटिकषण्डिके ॥ १४६ ॥<br>
महासरस्तथागस्त्यः कुमारी तीर्थ एव च ॥<br>
गङ्गातीरः कुशावर्तो बिल्वको नीलपर्वतः ॥ १४७ ॥<br>
वराहपर्वतश्चैव तीर्थः कनखलस्तथा ॥<br>
स्वर्गन्धा वशकुम्भा च तथा शाकम्भरी च या ॥ १४८ ॥<br>
भृगुतुङ्गः सकुब्जाम्रः कपिलस्य तथाश्रमम् ॥ १४९ ॥<br>
चमसोद्भेदनः पुण्यस्तथा विनशनः शुभः ॥<br>
अजतुङ्गश्च सोमश्च अजोगन्धश्च पार्थिव ॥<br>
कालिञ्जरश्च केदारो रुद्रकोटिस्तथैव च ॥ १५० ॥<br>
महालग्नश्च राजेन्द्र वदनाश्रम एव च ॥<br>
नन्दा च सूर्यतीर्थं च सोमतीर्थं शतक्रतोः ॥ १५१ ॥<br>
अश्विनोर्वरुणस्यापि वायोवैर्श्रवणस्य च ॥<br>
ब्रह्मणश्चैव शर्वस्य यमस्य च्यवनस्य च ॥१५२ ॥<br>
विरूपाक्षस्य धर्मस्य तथा चाप्सरसां नृप ॥<br>
ऋषीणां च वसूनां च साध्यानां मरुतां तथा ॥ १५३ ॥<br>
आदित्यानां च रुद्राणां तथा चाङ्गिरसां नृप ॥<br>
विश्वेदेवभृगूणां च गन्धर्वाणां च मानद ॥ १५४ ॥<br>
प्लक्षप्रस्रवणश्चैव सुषेणश्च नराधिप ॥<br>
शालिग्रामसरश्चैव वाराहो वामनस्तथा ॥ १५५ ॥<br>
कामश्रमस्त्रिकूटश्च चित्रकूटस्तथैव च ॥<br>
सप्तर्चः क्रतुसारश्च तथा विष्णुपदं सरः ॥ १५६ ॥<br>
कपिलस्य तथा तीर्थं वासुकेस्तीर्थमेव च ॥<br>
सिन्धूत्तमं तपो दानं तथा शूर्पाकरः शुभः ॥ १५७ ॥<br>
पौण्डीरकश्च राजेन्द्र गङ्गासागरसङ्गमः ॥<br>
सिन्धुसागरयोश्चैव सङ्गमः सुमनोहरः ॥ १५८ ॥<br>
तथा कुन्दावसुन्धश्च मानसं च महत्सरः ॥<br>
तथा बिन्दुसरः पुण्यं सरश्चाच्छोदकं तथा ॥ १५९ ॥<br>
धर्मारण्यं फल्गुतीर्थं सविमुक्तं तथैव च ॥<br>
लौहित्यश्च तथा पुण्यो बदरीपावनः शिवः ॥ १६० ॥<br>
तीर्थं सप्तऋषीणां च वह्नितीर्थं च पार्थिव ॥<br>
वस्त्रापथस्ततो मेषश्छागलेशश्च पार्थिव ॥ ॥१६१॥<br>
पुष्पन्यासस्सकामेशस्तीर्थो हंसपदस्तथा ॥<br>
अश्वशीर्षः स कृष्णाख्यो मणिभद्रस्तथैव च ॥ १६२ ॥<br>
देविका सिन्धुमार्गश्च स्वर्णबिन्दुस्तथैव च ॥<br>
आहल्यकस्तथा तीर्थस्तीर्थश्चैरावतस्तथा॥१६३॥<br>
ऐरावतिसमुद्भेदे तीर्थं भोगयशस्तथा ॥<br>
करवीराश्रमश्चैव नागमोदानिकस्तथा॥१६४॥<br>
पापमोचनिकश्चैव ऋणमोचनिकस्तथा ॥<br>
उद्वेजनस्तथा पुण्यः पुण्यश्च हरिशेश्वरः ॥ १६५ ॥<br>
देवब्रह्मसरः पुण्यं सर्पिर्दर्वी च पार्थिव ॥<br>
एते चान्ये च बहवः पुण्यसङ्कीर्तनाः शुभाः ॥ १६६ ॥<br>
तोयैस्त्वामभिषिञ्चन्तु सर्वपातकनाशनैः ॥<br>
गङ्गा महानदी पुण्या ह्रादिनी ह्लादिनी तथा ॥ ॥ १६७ ॥<br>
पावनी च तथा सीता चक्षुः सिन्धुश्च नर्मदा ॥<br>
सुप्रभा कातराक्षी च शिथिला मानसी ह्रदा ॥ १६८ ॥<br>
सरस्वत्योघनादा च सुवेणुर्विमलोदका ॥<br>
सिप्रा शोणः शतद्रुश्च सरयूर्गण्डकी तथा ॥ १६९ ॥<br>
अच्छोदा च विपाशा च चन्द्रभागा इरावती ॥<br>
वितस्ता देविका रम्भा पीता देवह्रदा शिवा ॥ १७० ॥<br>
तथैवेक्षुमती पुण्या कौशिकी यमुना तथा ॥<br>
गोमती धूतपापा च बाहुदा च दृषद्वती ॥ १७१ ॥<br>
निःशीरा च तृतीया च लौहित्यश्च महानदः ॥<br>
वेदस्मृतिर्वेदसिनी वेत्रघ्नी वरदा तथा ॥ १७२ ॥<br>
वर्णा मा चन्दना चैव बहुनीरा कुमुद्वती ॥<br>
पारा चर्मण्वती रूपा विदिशा वेणुवत्यपि ॥ १७३ ॥<br>
अवन्ती च तथा कुन्ती सुरसा च पलाशिनी ॥<br>
मन्दाकिनी दशार्णा च चित्रकूटा दृषद्वती ॥ ॥ १७४ ॥<br>
तमसा पिप्पला सेनी करमोदा पिशाचिका ॥<br>
चित्रोपला चित्त्रवर्णा मंजुला वालुकावती ॥ १७५ ॥<br>
शुक्तीमती सिली रन्ध्रा सङ्कुणात्ययकाप्ततः ॥<br>
तापी पयोष्णी निर्विन्ध्या सिता च निषधावती ॥ १७६ ॥<br>
वेणा वैतरणी भीमा चर्मा रामा तथा कुहुः ॥<br>
तोया चैव महागौरी दुर्गा मतुशिला तथा ॥ १७७ ॥<br>
गोदावरी भीमरथी कृष्णा वेणा च वंजुला ॥<br>
तुङ्गभद्रा सुप्रकारा बाह्या कावेरिरेव च ॥ १७८ ॥<br>
कृतमाला ताम्रपर्णी पुष्पजा ह्युत्पलावती ॥<br>
त्रिसमा ऋषिकुल्या च पृथुका त्रिदिवालया ॥ १७९ ॥<br>
लाङ्गूलिनी वंशधरा सुकुमारा कुलावती ॥<br>
ऋषिका करिवेगा च मन्दगा मन्दवाहिनी ॥ १८० ॥<br>
कृपी दर्वी दया व्योमा परोष्णी कोलवाहिनी ॥<br>
कम्पना च विशल्या च करतोयांशुवाहिनी ॥ १८१ ॥<br>
ताम्रारुणा वेत्रवती गोमती चाथ नद्यपि ॥<br>
अद्रिणी त्रिकसा चैव सुप्रकारा हिरण्वती ॥ १८२ ॥<br>
आपगा चालका भासी सन्ध्या च मडवा नदी ॥<br>
नन्दा चालकनन्दा च शुद्धा च वसुवाहिनी ॥ १८३ ॥<br>
एताश्चान्याश्च राजेन्द्र नद्यस्त्वां विमलोदकाः ॥<br>
सर्वपापप्रशमनास्सर्वलोकस्य मातरः ॥<br>
स्वतोयपूर्णैः कलशैरभिषिञ्चन्तु पार्थिव ॥ १८४ ॥<br>
एतैर्यथोक्तैर्नृप राजराज्ये दत्ताभिषेकः पृथिवीं समग्राम् ॥<br>
ससागरां भुंक्ष्व चिरं च जीव धर्मे च ते बुद्धिरतीव चास्तु॥१८५॥<br>
इति श्रीविष्णुधर्मोत्तरे द्वितीयखण्डे मा० सं० भार्गवरामं प्रति पुष्करव्याख्यानेऽभिषेकमन्त्रो नाम द्वाविंशतितमोऽध्यायः॥२२॥<br>
2.23<br>
पुष्कर उवाच ॥<br>
मन्त्रा ये कीर्तिता राम मयास्मिंस्तव भार्गव ॥<br>
तेषां संकीर्तनं धन्यं सर्वपापप्रणाशनम् ॥१॥<br>
ऐतेषां कल्यमुत्थाय यः कुर्यात्कीर्तनं नरः ॥<br>
सर्वपापविनिर्मुक्तः स्वर्गलोकमवाप्नुयात्॥२॥<br>
तिर्यग्योनिं न गच्छेत्तु नरकं संकराणि च ॥<br>
न च दुःखं न च भयं मरणं न स च मुह्यति ॥ ३ ॥<br>
एतेषां च नमस्कारं यः कुर्यात्प्रयतो नरः …<br>
न तस्य तिष्ठते पापमब्बिन्दुरिव पुष्करे ॥ ४ ॥<br>
एतेषां तर्पणं कृत्वा स्नातः प्रयतमानसः ॥<br>
महापातकयुक्तोऽपि त्वचेवाहिर्विमुच्यते ॥ ५ ॥<br>
एतेषां पुष्पदानेन महतीं श्रियमश्नुते ॥<br>
एतेषां चार्घ्यदानेन पूज्यो भवति मानवः ॥ ६ ॥<br>
एतेषां दीपदानेन भ्राजन्ते चन्द्रवद्दिवि ॥<br>
एतेषामाहुतिं दत्त्वा कामानाप्नोति पुष्कलान् ॥ ७ ॥<br>
नैवेद्यं च बलिं दत्त्वा भोगान्प्राप्नोत्यनुत्तमान ॥<br>
एतानुद्दिश्य विप्रेषु दत्त्वा भार्गव भोजनम् ॥ ८ ॥<br>
संतर्प्य दक्षिणाभिश्च त्रिदिवं प्राप्नुयाच्चिरम् ॥<br>
अभिषेकदिने राज्ञां पुष्पस्नाने तथैव च ॥ ९ ॥<br>
तथा संवत्सरग्रन्थौ सर्वे पूज्या हितैषिणा ॥<br>
यानि तीर्थानि चोक्तानि सरितश्च समासतः ॥ १० ॥<br>
तेषां गमेन पूज्यन्ते येऽपि पातकिनो जनाः ॥<br>
स्नानं महाफलं तेषां तपः श्राद्ध क्रियास्तथा ॥ ११ ॥<br>
दानं बहुफलं प्रोक्तं दर्शनं पापनाशनम् ॥<br>
कीर्तनं भार्गवश्रेष्ठ न मे चास्ति विचारणा ॥ १२ ॥<br>
तीर्थेष्वथैतेषु भृगुप्रधान स्नाता नरा यान्ति नरेन्द्र सद्यः॥<br>
तीर्थानि गम्यानि ततः प्रयत्नात्पुण्याश्च सर्वास्सरितश्च राम॥ १३ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे तीर्थफलवर्णनो नाम त्रयोविंशतितमोध्यायः ॥ २३ ॥<br>
2.24<br>
॥ राम उवाच ॥ ॥<br>
राज्ञोऽभिषिक्तमात्रस्य किन्नु कृत्यतमं भवेत् ॥<br>
एतन्मे सर्वमाचक्ष्व सर्वं वेत्ति यतो भवान् ॥ १ ॥<br>
॥ पुष्कर उवाच ॥ -<br>
अभिषेकार्द्रशिरसा राज्ञा राजीवलोचन ॥<br>
सहायवरणं कार्यं तत्र राज्यं प्रतिष्ठितम् ॥ २ ॥<br>
यदप्यल्पतरं कर्म तदथैकेन दुष्करम् ॥<br>
पुरुषेणासहायेन किन्नु राज्यं महत्पदम् ॥ ३॥<br>
तस्मात्सहायान्वरयेत्कुलीनान्नृपतिः स्वयम् ॥<br>
शूरानुत्तमजातीयान्बलयुक्ताञ्छ्रुतान्वितान् ॥ ४ ॥<br>
रूपसत्वगुणौदार्यसंयुक्तान्क्षमया युतान्॥<br>
क्लेशक्षमान्महोत्साहान्धर्मज्ञांश्च प्रियंवदान् ॥ ५ ॥<br>
हितोपदेशिकान्प्राज्ञान्स्वामिभक्तान्यशोर्थिनः ॥<br>
एवं विधान्सहायांस्तु शुभ कर्मणि योजयेत् ॥ ६ ॥<br>
गुणहीनानपि तथा विज्ञाय नृपतिः स्वयम् ॥<br>
कर्मस्वेव नियुञ्जीत यथायोग्येषु भार्गव ॥ ७ ॥<br>
कुलीनाः शीलसंपन्ना धनुर्वेदविशारदाः ॥<br>
हस्तिशिक्षाश्वशिक्षासु कुशलाश्श्लक्ष्णभाषितैः ॥ ८ ॥<br>
निमित्ते शकुनज्ञाने वित्तवैद्यचिकित्सके ॥<br>
पुरुषान्तरविज्ञाने षाड्गुण्येन विनिश्चिताः ॥ ९ ॥<br>
कृतज्ञाः कर्मणां शूरास्तथा क्लेशसहा ऋजुः ॥<br>
व्यूहतत्त्वविधानज्ञः फल्गुसारविशेषवित् ॥ १० ॥<br>
राज्ञां सेनापतिः कार्यो ब्राह्मणः क्षत्रियोऽथवा ॥<br>
प्रांशुः सुरूपो दक्षश्च प्रियवादी न चोद्धतः ॥ ११ ॥<br>
चित्तग्राहश्च सर्वेषां प्रतीहारो विधीयते ॥<br>
यथोक्तवादी धूर्त्तः स्याद्देशभाषाविशारदः ॥ १२ ॥<br>
शाब्दः क्लेशसहो वाग्मी देशकालविभाषिता ॥<br>
विज्ञाय देशं कालं वा हितं यत्स्यान्महीक्षितः ॥ १३ ॥<br>
वक्तापि तस्यः यः काले स दूतो नृपतिर्भवेत् ॥<br>
प्रांशवो व्यायताः शूरा दृढभक्ता निराकुलाः ॥ १४ ॥<br>
राज्ञा तु रक्षिणः कार्यास्तदा क्लेशसहा हिताः ॥<br>
अहार्याश्चानृशंसाश्च दृढभक्ताश्च पार्थिवे ॥ १५ ॥<br>
ताम्बूलधारी भवति नारी चाप्यथ तद्गुणा ॥<br>
षाड्गुण्यविधि तत्त्वज्ञो देशभाषाविशारदः ॥ १६ ॥<br>
सन्धिविग्रहकः कार्यो राज्ञा नयविशारदः ॥<br>
आयव्ययज्ञो लोकज्ञो देशोत्पत्तिविशारदः ॥ १७ ॥<br>
कृताकृतज्ञो भृत्यानां ज्ञेयः स्याद्दक्षरक्षिता ॥<br>
सुरूपस्तरुणः शूरो दृढभक्तः कुलोचितः ॥ १८ ॥<br>
शूरः क्लेशसहश्चैव खड्गधारी प्रकीर्तितः ॥<br>
शूरश्च बहुयुक्तश्च गजाश्वरथकोविदः ॥ १९ ॥<br>
कोशधारी भवेद्राज्ञः सदा क्लेशसहश्च यः ॥<br>
निमित्तशकुनज्ञानहयशिक्षाविशारदः ॥२० ॥<br>
हयायुर्वेदतत्त्वज्ञो भूमिभागविशेषवित् ॥<br>
बलाबलज्ञो रथिनां स्थिरदृष्टिर्विशारदः ॥ २३ ॥<br>
शूरश्च कृतविद्यश्च सारथिः परिकीर्तितः ॥<br>
अनाहार्यः शुचिर्दक्षः चिकित्सकवचोरतः ॥ २२ ॥<br>
सूदशास्त्रविधानाज्ञः सूदाध्यक्षः प्रशस्यते ॥<br>
सूदशास्त्रविधानज्ञाः पराभेद्याः कुलोद्गताः ॥ २३ ॥<br>
सर्वे महानसे कार्या नीचकेशनखा जनाः ॥<br>
समः शत्रौ च मित्रे च धर्मशास्त्रविशारदः ॥ २४ ॥<br>
विप्रमुख्यः कुलीनश्च धर्माधिकरणो भवेत् ॥<br>
कार्यास्तथाविधास्तत्र द्विजमुख्याः सभासदः॥२५॥<br>
सर्वदेशाक्षराभिज्ञाः सर्वशास्त्रविशारदाः ॥<br>
लेखकाः कथिता राम सर्वाधिकरणेषु वै॥२६॥<br>
शीर्षोपेतान्सुसंपूर्णान्समद्रोणीगतान्समान् ॥<br>
अक्षरान्विलिखेद्यस्तु लेखकः स वरः स्मृतः ॥ २७ ॥<br>
उपायवाक्यकुशलः सर्वशास्त्रविशारदः ॥<br>
बह्वर्थवक्ता चाल्पेन लेखकः स्याद्भृगूत्तम ॥ २८ ॥<br>
पुरुषान्तरतत्त्वज्ञाः प्रांशवश्चाप्यलोलुपाः ॥<br>
धर्माधिकरणे कार्या जनाह्वानकरा नराः ॥ २९॥<br>
एवंविधास्तथा कार्या राज्ञो दौवारिका जनाः ॥<br>
लोहवस्त्रादिधातूनां रत्नानां च विभागवित् ॥३०॥<br>
विज्ञाता फल्गुसाराणां त्वनाहार्यः शुचिस्सदा ॥<br>
निपुणश्चाप्रमत्तश्च धनाध्यक्षः प्रकीर्तितः ॥ ३१ ॥<br>
आयद्वारेषु सर्वेषु धनाध्यक्षसमा नराः ॥<br>
व्ययद्वारेषु सर्वेषु कर्तव्याः पृथिवीक्षिता ॥ ३२ ॥<br>
परं पारं गतो यः स्यादष्टाङ्गेषु चिकित्सिते ॥<br>
अनाहार्यस्स वैद्यः स्याद्धर्मात्मा च कुलोद्गतः ॥ ३३ ॥<br>
प्राणाचार्यस्स विज्ञेयो वचनं तस्य भूभुजा ॥<br>
राम स्नेहात्सदा कार्यं यथा कार्यं पृथग्जनैः ॥ ३४ ॥<br>
हस्तिशिक्षाविधानज्ञो वनजातिविशारदः ॥<br>
क्लेशक्षमस्तथा राज्ञो गजाध्यक्षः प्रशस्यते ॥ ३५ ॥<br>
एतैरेव गुणैर्युक्तो स्वाधीनश्च विशेषतः ॥<br>
गजारोहो नरेन्द्रस्य सर्वकर्मसु शस्यते ॥ ३६ ॥<br>
हयशिक्षाविधानज्ञ स्तच्चिकित्सितपारगः ॥<br>
अश्वाध्यक्षो महीभर्त्तुः स्वासनश्च प्रशस्यते ॥ ३७ ॥<br>
अनाहार्यश्च शूरश्च तथा प्राज्ञः कुलोद्गतः ॥<br>
दुर्गाध्यक्षः स्मृतो राम उद्युक्तः सर्वकर्मसु ॥ ३८ ॥<br>
वास्तुविद्याविधानज्ञो लग्नहस्तो जितश्रमः ॥<br>
दीर्घदर्शी च शूरश्च स्थपतिः परिकीर्तितः ॥ ३९ ॥<br>
यन्त्रमुक्ते पाणिमुक्ते अमुक्ते मुक्तधारिते ॥<br>
अस्त्राचार्यो नियुद्धे च कुशलश्च तथेष्यते ॥ ४० ॥<br>
पञ्चाशदधिका नार्यः पुरुषाः सप्ततिस्तथा ॥<br>
अन्तःपुरचराः कार्या राज्ञा सर्वेषु कर्मसु ॥ ४१ ॥<br>
स्थविरा जातितत्त्वज्ञाः सततं प्रतिजाग्रतः ॥<br>
राज्ञः स्यादायुधागारे दक्षः कर्मसु चोद्यतः ॥ ४२ ॥<br>
कर्माण्यपरिमेयानि राज्ञां भृगुकुलोद्वह ॥<br>
उत्तमाधममध्यानि बुद्ध्वा कर्माणि पार्थिव ॥ ४३ ॥<br>
उत्तमाधममध्याँस्तु पुरुषान्विनियोजयेत ॥<br>
न कर्मणि विपर्यासाद्राजा नाशमवाप्नुयात् ॥ ४४ ॥<br>
नियुक्तपुरुषे भक्तिं श्रुतं शौर्यं बलं कुलम् ॥<br>
ज्ञात्वा वृत्तिर्विधातव्या पुरुषाणां महीक्षिता ॥ ४५ ॥<br>
पुरुषान्तरविज्ञाने तत्त्वमात्रनिबन्धनाः ॥<br>
नरेन्द्रलक्ष्या धर्मज्ञास्तत्रायत्तो भवेन्नृपः ॥४६॥<br>
स्वभृत्याश्च तथा पुष्टास्सततं प्रतिमानिताः ॥<br>
राज्ञा सहायाः कर्तव्याः पृथिवीं जेतुमिच्छता ॥४७॥<br>
यथार्हं चाथ सुभृतान्राजा कर्मसु योजयेत ॥<br>
धर्मिष्ठान्धर्मकार्येषु शूरान्संग्रामकर्मणि ॥ ४८ ॥<br>
निपुणानर्थकृत्येषु सर्वत्र च तथा शुचीन् ॥<br>
स्त्रीषु षण्ढान्नियुञ्जीत तीक्ष्णान्दारुणकर्मसु ॥४९॥<br>
धर्मे चार्थे च कामे च भये च भृगुनन्दन ॥<br>
राजा यथार्हं कुर्यात्तान्ह्युपधाभिः परीक्षितान् ॥ ५० ॥<br>
समतीतो यथार्हायां कुर्याद्धस्तिवने चरान् ॥<br>
उत्पादान्वेषणं यत्तानध्यक्षाँस्तत्र कारयेत् ॥ ५१ ॥<br>
एवमादीनि कर्माणि यत्नैः कार्याणि भार्गव ॥<br>
सर्वथा नेष्यते राज्ञस्तीक्ष्णोपकरणक्षयः ॥ ५२ ॥<br>
पापसाध्यानि कर्माणि यानि राज्ञां भृगूत्तम ॥<br>
सन्तस्तानि न कुर्वन्ति तस्मात्तान्बिभृयान्नृपः ॥ ५३ ॥<br>
नेष्यते पृथिवीशानां तीक्ष्णोपकरणक्षयः ॥<br>
यस्मिन्कर्मणि यस्य स्याद्विशेषेण च कौशलम् ॥ ५४ ॥<br>
तस्मिन्कर्मणि तं राजा परीक्ष्य विनियोजयेत् ॥<br>
पितृपैतामहान्भृत्यान्सर्वकर्मसु योजयेत् ॥ ५५ ॥<br>
विना दायादकृत्येषु तत्र ते हि समासतः ॥<br>
राजा दायादकृत्येषु परीक्ष्य स्वकृतान्नरान् ॥ ५६ ॥<br>
नियुञ्जीत महाभागः तस्य ते हितकारिणः ॥<br>
परराजगृहान्प्राप्ताञ्जनसंग्रहकाम्यया ॥ ५७ ॥<br>
उष्टान्वाप्यथ वा दुष्टान्संश्रयेत प्रयत्नतः ॥<br>
दुष्टं विज्ञाय विश्वासं न कुर्यात्तत्र भूमिपः ॥ ६८ ॥<br>
वृत्तिं तस्यापि वर्त्तेत जनसंग्रहकाम्यया ॥<br>
राजा देशान्तरप्राप्तं पुरुषं पूजयेद्भृशम् ॥ ५९ ॥<br>
सहायं देशसंप्राप्तं बहुमानेन चिन्तयेत ॥<br>
कामं भृत्यार्जनं राजा नैव कुर्याद्भृगूत्तम ॥ ६० ॥<br>
न वै वासं विभक्तं तु भृत्यं कुर्यात्कथञ्चन ॥<br>
शस्त्रमग्निं विषं सर्पान्निस्त्रिंशमपि चैकतः ॥ ६१ ॥<br>
भृत्या मनुजशार्दूल कुभृत्याश्च तथैकतः ॥<br>
तेषां चारेण विज्ञानं राज्ञा विज्ञाय नित्यशः ॥ ६२ ॥<br>
गुणिनां पूजनं कुर्यान्निर्गुणानां च शासनम् ॥<br>
कथिताः सततं राम राजानश्चारचक्षुषः ॥ ॥ ६३ ॥<br>
स्वदेशे परदेशे च जातिशीलान्विचक्षणान् ॥<br>
अनाहार्यान्क्लेशसहान्नियुञ्जीत सदा चरान् ॥ ६४ ॥<br>
जनस्याविततान्सौम्यांस्तथा ज्ञातान्परस्परम् ॥<br>
वणिजो मन्त्रकुशलान्सांवत्सरचिकित्सितान् ॥ ६५ ॥<br>
तथा प्रव्रजिताकारान्राजा चारान्नियोजयेत ॥<br>
नैकस्य राजा श्रद्दध्याच्चारस्यापि च भाषितम् ॥ ६६ ॥<br>
द्वयोस्संवादमाज्ञाय सन्दध्यान्नृपतिस्ततः ॥<br>
परस्परस्याविदितौ यदि स्यातां न तावुभौ ॥ ६७ ॥<br>
तस्माद्राजा प्रयत्नेन गूढांश्चारान्प्रयोजयेत ॥<br>
राज्यस्य मूलमेतावद्यद्राज्ञश्चारदृष्टिता ॥ ६८ ॥<br>
चाराणामपि यत्नेन राज्ञा कार्यं परीक्षणम् ॥<br>
रागापरागौ भृत्यानां जनस्य च गुणागुणान् ॥ ६९ ॥<br>
शुभानामशुभानां च विज्ञानं राम कर्मणाम् ॥<br>
सर्वं राज्ञां चरायत्तं तेष्वायत्तस्सदा भवेत् ॥ ७० ॥<br>
कर्मणा केन मे लोके जनस्सर्वोऽनुरज्यते ॥<br>
विरज्यते तथा केन विज्ञेयं तन्महीक्षिता ॥<br>
विरागजननं सर्वं वर्जनीयं प्रयत्नतः ॥ ७१ ॥<br>
जनानुरागप्रभवो हि लक्ष्यो राज्ञां यतो भार्गववंशचन्द्र ॥<br>
तस्मात्प्रयत्नेन नरेन्द्रमुख्यैः कार्योऽनुरागो भुवि मानवेषु ॥ ७२ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे सहायसम्पत्तिर्नाम चतुर्विंशोऽध्यायः ॥ २४ ॥<br>
2.25<br>
॥ पुष्कर उवाच॥<br>
यथानुवर्तितव्यं स्याद्राम राजोपजीविभिः ॥<br>
तथा ते कथयिष्यामि निबोध गदतो मम ॥ १ ॥<br>
आज्ञा सर्वात्मना कार्या स्वशक्त्या भृगुनन्दन ॥<br>
आक्षिप्य वचनं तस्य न वक्तव्यं तथा वचः ॥ २ ॥<br>
अनुकूलं प्रियं तस्य वक्तव्यं जनसन्निधौ ॥<br>
रहोगतस्य वक्तव्यमप्रियं यद्धितं भवेत् ॥ ३ ॥<br>
परार्थमथ वक्तव्यं स्वस्थे चेतसि भार्गव ॥<br>
स्वास्थ्यं सुहृद्भिर्वक्तव्यं न स्वयं तु कथंचन ॥ ४ ॥<br>
कार्यातिपातकं कार्यै रक्षितव्यं प्रयत्नतः ॥<br>
न च हिंस्यधनं किञ्चिन्नियुक्तेन च कर्मणि ॥ ५ ॥<br>
नोपेक्ष्यं तस्य मानं च तथा राज्ञा प्रियो भवेत् ॥<br>
राज्ञश्च न तथा कार्यं वेशभाषितचेष्टितम् ॥६॥<br>
राजलीला न कर्तव्या तद्दिष्टं च विवर्जयेत् ॥<br>
राज्ञस्समाधिकौ वेशौ न तु कार्यौ विजानता ॥ ७ ॥<br>
द्यूतादिषु तथैवास्य कौशलं तु प्रदर्शयेत् ॥<br>
प्रदर्श्य कौशलं चास्य राजानं न विशेषयेत् ॥ ८ ॥<br>
अन्तःपुरधनाध्यक्षैर्वैरिदूतैर्निराकृतैः ॥<br>
संसर्गं न व्रजेद्राम विना पार्थिवशासनम् ॥ ९ ॥<br>
निम्नेहतां चावमानं तत्प्रयुक्तं च गोपयेत् ॥<br>
यच्च गुह्यं भवेद्राज्ञस्तन्न लोके प्रकाशयेत् ॥ १० ॥<br>
नृपेण श्रावितं यत्स्याद्गुह्याद्गुह्यं भृगूत्तम ॥<br>
न तत्संश्रावयेल्लोके तथा राज्ञः प्रियो भवेत् ॥ ११ ॥<br>
आज्ञप्यमाने चान्यस्मिन्समुत्थाय त्वरान्वितः ॥<br>
अहं किङ्करवाणीति वाच्यो राजा विजानता ॥ १२ ॥<br>
कार्यावस्थां च विज्ञाय कार्यमेतत्तथा भवेत् ॥<br>
सततं क्रियमाणेस्मिल्ँलाघवं तु व्रजेद्बुधः ॥ १३ ॥<br>
राज्ञः प्रियाणि वाक्यानि न चात्यर्थं पुनःपुनः ॥<br>
न हास्यशीलश्च भवेन्न चापि भृकुटीमुखः॥ ॥ १४ ॥<br>
नातिवक्ता न निर्वक्ता न च मात्सरिकस्तथा ॥<br>
आत्मसम्भावितश्चैव न भवेत्तु कथञ्चन ॥ १५ ॥<br>
दुष्कृतानि नरेन्द्रस्य न च संकीर्तयेत्क्वचित् ॥<br>
वस्त्रं पत्रमलङ्कारं राज्ञा दत्तं तु धारयेत् ॥ १६ ॥<br>
औदार्येण न तद्देयमन्यस्मिन्भूतिमिच्छता ॥<br>
न चैवाध्यशनं राज्ञः स्वपनं चापि कारयेत् ॥ १७ ॥<br>
नानिर्दिष्टे तथा द्वारे प्रविशेत कथञ्चन ॥<br>
न च पश्येत राजानमयोग्यासु च भूमिषु ॥ १८ ॥<br>
राज्ञस्तु दक्षिणे पार्श्वे वामे चोपविशेत्तदा ॥<br>
पुरस्तात्तु यथा पश्चादासनं तु विगर्हितम्॥१९॥<br>
जृम्भा निष्ठीवनं कामं कोपं पर्यंकिकाश्रयम्॥<br>
मुकुटं वातमुद्गारं तत्समीपे विवर्जयेत्॥<br>
स्वयं तथा न कुर्वीत स्वगुणाख्यापनं बुधः॥<br>
स्वगुणाख्यापने कुर्यात्परानेव प्रयोजकान्॥२१॥<br>
हृदयं निर्मलं कृत्वा परं भक्तिमुपाश्रितैः ॥<br>
अनुजीविगणैर्भाव्यं नित्यं राज्ञामतन्द्रितैः ॥ २२ ॥<br>
शाठ्यं लौल्यमपैशुन्यं नास्तिक्यं क्षुद्रतां तथा ॥<br>
चापल्यं च परित्याज्यं नित्यं राजानुजीविना ॥ २३ ॥<br>
श्रुतेन विद्याशिल्पैश्च संयोज्यात्मानमात्मना ॥<br>
राजसेवां ततः कुर्याद्भूतये भीतिवर्धनः ॥ २४ ॥<br>
नमस्कार्यास्सदा चास्य पुत्रवल्लभमन्त्रिणः ॥<br>
सचिवैश्चास्य विश्वासं न तु कार्यं कथञ्चन ॥ २५ ॥<br>
अपृष्टश्चास्य न ब्रूयात्कामं ब्रूयात्तथापदि ॥<br>
हितं पथ्यं च वचनं हितैस्सह सुनिश्चितम् ॥ २६ ॥<br>
चित्तं चैवास्य विज्ञेयं नित्यमेवानुजीविना ॥<br>
भर्तुराराधनं कुर्याच्चित्तज्ञो मानवः सुखम् ॥ २७ ॥ ।<br>
रागापरागौ चैवास्य विज्ञेयौ भूतिमिच्छता ॥<br>
त्यजेद्विरक्तं नृपतिं रक्ताद्वृत्तिं तु कामयेत् ॥ २८ ॥<br>
कर्मोपकारयोर्नाशं विपक्षाभ्युदयं तथा ॥<br>
आशासंवर्धनं कृत्वा फलनाशं करोति च ॥ २९ ॥<br>
अकोपोपि प्रकोपाभः प्रसन्नोपि च निष्फलः ॥<br>
वाक्यं समन्दं वदति वृत्तिच्छेदं करोति च ॥ । ॥ ३० ॥<br>
प्रवेशवाक्यानुदितौ न संभावयतीत्यथ ॥<br>
आराधनासु सर्वासु सुप्तवच्च विचेष्टते ॥ ३१ ॥<br>
कथासु दोषैः क्षिपति वाक्यच्छेदं करोति च ॥<br>
लक्ष्यते विमुखश्चैव गुणसङ्कीर्तने कृते ॥ ०५२ ॥<br>
दृष्टिं क्षिपत्यथान्यत्र क्रियमाणे च कर्मणि ॥<br>
विरक्तलक्षणं श्रुत्वा शृणु रक्तस्य लक्षणम् ॥ ३३ ॥<br>
दृष्ट्वा प्रसन्नो भवति वाक्यं गृह्णाति चादरात् ॥<br>
कुशलादिपरिप्रश्ने संप्रयच्छति चासनम् ॥ ३४ ॥<br>
विविक्तदर्शने चास्य रहस्ये न च शङ्कते ॥<br>
जायते हृष्टवदनः श्रुत्वा तस्य तु सङ्कथाम् ॥ ३५ ॥<br>
अप्रियाण्यपि वाक्यानि तदुक्तान्यभिनन्दति ॥<br>
उपायनं च गृह्णाति स्तोकमप्यादरात्तथा ॥ ३६ ॥<br>
कथान्तरेषु सरति प्रहष्टवदनस्तथा ॥<br>
इति रक्तस्य कर्तव्या सेवा भृगुकुलोद्वह ॥<br>
आपत्सु न त्यजेत्पूर्वं विरक्तमपि सेवितम्॥३७॥<br>
मित्रं न चापत्सु तथा न भृत्यं व्रजन्ति ये निर्गुणमप्रमेयम् ॥<br>
प्रभुं विशेषेण च ते व्रजन्ति सुरेन्द्रधामासुरवृन्द जुष्टम् ॥ ३८ ॥ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे अनुजीविवृत्तं नाम पञ्चविंशोध्यायः ॥ २५ ॥<br>
2.26<br>
॥ पुष्कर उवाच ॥ ॥<br>
राजा सहायसंयुक्तः प्रभूतयवसेन्धनम् ॥<br>
रम्यमानतसामन्तः पशव्यं देशमावसेत् ॥ १ ॥<br>
वैश्यशूद्रजनप्रायमनाहार्यं तथा परैः ॥<br>
किञ्चिद्ब्राह्मणसंयुक्तं बहुकर्मकरं तथा ॥ २ ॥<br>
अदेवमातृकं कर्मस्वनुरक्तजनाचितम् ॥<br>
करैरपीडितं चापि बहुपुष्पं फलं तथा ॥ ३ ॥<br>
अगम्यं परचक्राणां तद्वादसहमापदि ॥<br>
समदुःखसुखं राज्ञः सततं च प्रिये स्थितम् ॥ ४ ॥<br>
सरीसृपविहीनं च व्याधितस्करवर्जितम् ॥<br>
एवंविधं यथालाभं राजा विषयमावसेत ॥ ५ ॥<br>
तत्र दुर्गं नृपः कुर्यात्षण्णामेकतमं बुधः ॥<br>
धन्वदुर्गं महीदुर्गं नरदुर्गं तथैव च ॥ ६ ॥<br>
वार्क्षं चेवांबुदुर्गं च गिरिदुर्गं च भार्गव ॥<br>
सर्वेषामेव दुर्गाणां गिरिदुर्गं प्रशस्यते ॥ ७ ॥<br>
दुर्गं च परिखोपेतं नृपाट्टालकसंयुतम् ॥<br>
शतघ्नीयन्त्रमुख्यैश्च शतशश्च तथा युतम् ॥ ८ ॥<br>
गोपुरं सङ्कपाटं च तत्र स्यात्सुमनोहरम् ॥<br>
सपताकगजारूढो येन राजा विशेत्पुरम् ॥ ९ ॥<br>
चतस्रश्च तथा तत्र कार्याश्चापणवीथयः ॥<br>
एकस्मिँस्तत्र वीथ्यग्रे देववेश्म भवेद्दृढम् ॥ १० ॥<br>
वीथ्यग्रे च द्वितीये वै राजवेश्माभिधीयते ॥<br>
धर्माधिकरणं कार्यं वीथ्यग्रे च तृतीयके ॥ ११ ॥<br>
चतुर्थे चैव वीथ्यग्रे गोपुरं च विधीयते ॥<br>
आयतं चतुरस्रं वा वृत्तं चाकारयेत्पुरम् ॥ १२ ॥<br>
मुक्तिहीनं त्रिकोणं च यवमध्यं तथैव च ॥<br>
अर्धचन्द्रप्रकारं च वज्राकारं च वर्जयेत् ॥ १३ ॥<br>
अर्धचन्द्रं प्रशंसन्ति नदीतीरं तु तद्वशात् ॥<br>
अन्यत्र तन्न कर्तव्यं प्रयत्नेन विजानता ॥ १४ ॥<br>
राज्ञः कोशगृहं कार्यं दक्षिणे राजवेश्मनः ॥<br>
तस्यापि दक्षिणे भागे गजस्थानं विधीयते॥१५॥<br>
गजानां प्राङ्मुखी शाला कर्तव्या चाप्युदङ्मुखी ॥<br>
आग्नेये च तथा भागे आयुधागार इष्यते ॥ १६॥<br>
महानसं च धर्मज्ञः कर्मशालास्तथापराः ॥<br>
गृहं पुरोधसः कार्यं वामतो राजवेश्मनः ॥ १७ ॥<br>
मन्त्रिदैवविदां चैव चिकित्साकर्तुरेव च ॥<br>
तत्रैव च तथा भागे कोष्ठागारं विधीयते ॥ १८ ॥<br>
गवां स्थानं तु कर्त्तव्यं तुरगाणां तथैव च ॥<br>
उत्तराभिमुखी श्रेणी तुरगाणां विधीयते ॥ १९ ॥<br>
प्राङ्मुखी चापि धर्मज्ञ परिशेषा विगर्हिता ॥<br>
तुरगाश्च तथा धार्या प्रशस्तैः सार्वरात्रिकैः ॥ ॥ २० ॥<br>
कुक्कुटान्वानरांश्चैव मर्कटांश्च नराधिप ॥<br>
धारयेदथ शालासु सवत्सां धेनुमेव च ॥ २१ ॥<br>
अजाश्च धार्या यत्नेन तुरगाणां हितैषिणा ॥<br>
गोगजाश्वविशालासु तत्पुरीषस्य निष्क्रमम् ॥ २२ ॥<br>
अस्तङ्गते न कर्तव्यं देवदेवे दिवाकरे ॥<br>
ततस्तत्र यथान्यायं राजा विज्ञाय सारवित् ॥ २३ ॥<br>
दद्यादावसथस्थानं सर्वेषामनुपूर्वशः ॥<br>
योधानां शिल्पिनां चैव सर्वेषामविशेषतः ॥ २४ ॥<br>
दद्यादावसथान्दुर्गे मन्त्रकालविदां सताम ॥<br>
गोवैद्यानश्ववैद्यांश्च गजवैद्यांस्तथैव च ॥ २५ ॥<br>
आहरेत भृशं राजा दुर्गे परबलारुजः ॥<br>
कुशीलवानां विप्राणां दुर्गे स्थानं विधीयते ॥ ॥ २०५ ॥<br>
न बहूनां न तैर्दुर्गं विना कार्यं तथा भवेत् ॥<br>
दुर्गे च यन्त्राः कर्तव्या नानाप्रहरणान्विताः ॥ २७ ॥<br>
सहस्रघातिनो राम तैस्तु रक्षा विधीयते ॥<br>
दुर्गे द्वाराणि गुप्तानि कार्याण्यपि च भूभुजा ॥ २८ ॥<br>
सञ्चयश्चात्र सर्वेषां चायुधानां प्रशस्यते ॥<br>
धनुषां क्षेपणीयानां तोमराणां च भार्गव ॥ २९ ॥<br>
शराणामथ खड्गानां खनकानां तथैव च ॥<br>
लगुडानां गुडानां च हुडानां परिघैः सह ॥ ३० ॥<br>
अश्मनां च प्रभूतानां मुद्गराणां तथैव च ॥<br>
कणियानां त्रिशूलानां पट्टिशानां च भार्गव ॥ ३१ ॥<br>
प्रासानां च त्सरूणां च शक्तीनां च नरोत्तम ॥<br>
परश्वधानां चक्राणां चर्मणां चर्मभिः सह ॥ ३२ ॥<br>
कुद्दालरज्जुवेत्राणां पिटिकानां तथैव च ॥<br>
ह्रस्वकानां च पात्राणामगरस्य च संश्रयम ॥ ३३ ॥<br>
सर्वेषां चित्रभाण्डानां सञ्चयश्चात्र इष्यते ॥<br>
वादित्राणां च सर्वेषामौषधानां तथैव च ॥ ३८४ ॥<br>
यवसानां प्रभूतानां चेन्धनस्य च सञ्चयम् ॥<br>
गुडस्य सर्वशैलानां गोरसानां तथैव च ॥ ३९ ॥<br>
चर्मणां च ससज्जानां स्नायूनामस्थिभिः सह ॥<br>
गोरसस्य पटानां च धान्यानां सर्वतस्तथा ॥ ३६ ॥<br>
तथैव प्रपटानां च यवगोधूमयोरपि ॥<br>
रत्नानां सर्ववस्त्राणां लोहानां चाप्यशेषतः ॥३७ ॥<br>
कलायमुद्गमाषाणां चणकानां तिलैः सह ॥<br>
तथा च सर्वसस्यानां पांशुगोमययोरपि ॥३८८…<br>
सणसर्जरसं भूर्जजतुलाक्षाकटंकटाम् ॥<br>
राजा सञ्चिनुयाद्दुर्गे यच्चान्यदपि किञ्चन ॥ ३९ ॥<br>
कुम्भाः साषीविषा धार्या व्याघ्रसिंहादयस्तथा ॥<br>
मृगाश्च पक्षिणश्चैव पशवश्च पृथग्विधाः ॥४ ० ॥<br>
सञ्चेयानि विरुद्धानां सुगुप्तानि पृथक्पृथक ॥<br>
कर्तव्यानि महाभाग यत्नेन पृथिवीक्षिता ॥ ४१ ॥<br>
उक्तानि चाप्यनुक्तानि राजद्रव्याण्यशेषतः ॥<br>
सुगुप्तानि पुरे कुर्याज्जनानां हित काम्यया ॥ ४२ ॥<br>
जीवकर्षभकाकोलीरामलक्यः परूषकम् ॥<br>
शालिपर्णी पृश्निपर्णी मुद्गपर्णी तथैव च ॥ ४३ ॥<br>
माषपर्णी तथा चैव सारिवे द्वे बलाभयम ॥<br>
वीराश्वगन्धा वृथ्वीका बृहती कण्टकारिका ॥४४॥<br>
शृङ्गाटिका रोद्रगोधी वर्षाभूदर्भगुन्द्रका ॥<br>
मधुपर्णीविदार्यौ द्वे महादुर्गा महा तथा ॥ ४५ ॥<br>
धन्वना महऋग्व्याह्या त्रिकोटी रण्डकं विषम् ॥<br>
पर्णासनाह्वी मृद्वीका फल्गुः खर्जूरयष्टिका ॥ ४६ ॥<br>
शुक्रातिशुक्रकाश्मर्यश्छत्रातिच्छत्रवीरणा ॥<br>
इक्षुरिक्षुविकारश्च फाणिताद्याश्च भार्गव ॥ ४७ ॥<br>
सहाश्च सहदेवाश्च विश्वेदेवाढरूपकम् ॥<br>
मधूकपुष्पं हंसाख्या शतपुष्पमधूलिका ॥ ४८ ॥<br>
शतावरी मधूकं च प्रियालं तालमेव च ॥<br>
आत्मगुप्ता कट्फलाख्या दरदा राजसेरुका ॥४९॥<br>
राजर्षभकधानक्या ऋष्यप्रोक्ता तथोत्कटा ॥<br>
कटंकटा पद्मबीजं गोवल्ली मधुवल्लिका ॥५० ॥<br>
शीतपाकी कुलिङ्गाक्षी काकजिह्वोरुपत्रिका ॥<br>
एर्वारुम्रपसौ चोभौ मुञ्जातकपुनर्नवा ॥५१ ॥<br>
काशेरुका तुगाक्षीरा बिल्वेशालूककेसरम् ॥<br>
शूकधान्यानि सर्वाणि शम्बीधान्यानि यानि च ॥ ५२ ॥<br>
क्षीरं क्षौद्रं तथा शुक्लं मज्जा तैलं वसा घृतम ॥<br>
निकोचाभिषुकाक्षोटं वातापं सोरुखाणकम् ॥ ५३ ॥<br>
एवमादीनि चान्यानि विज्ञेयो मधुरो गणः ॥<br>
राजा सञ्चिनुयात्सर्वं पुरे निरवशेषतः ॥ ५४ ॥<br>
दाडिमांम्रातकां लीनं तितन्तिडीकाम्लवेतसम् ॥<br>
भव्यकः कण्डलीकश्च मकरन्दकरूपकम् ॥५५॥<br>
बीजपूरककाण्डीरमालती राजधन्वना ॥<br>
कोलकद्वयपर्णानि द्वयोरल्लीकयोरपि॥५६॥<br>
पालेवतं भागरिकं प्राचीनारूकमेव च ॥<br>
कपित्थामलकं चुक्रं कलिन्दं च शठस्य च॥५७॥<br>
जाम्बवं नवनीतं च सौवीरकतुपोचके ॥<br>
सुरासवं च मद्यानि मण्डं तक्रदधीनि च ॥ ५८ ॥<br>
शुक्लानि चैव सर्वाणि ज्ञेयान्यम्लगणानि वै ॥<br>
सैन्धवोद्भेदनादेयपाक्यसामुद्ररोचसम् ॥<br>
कूप्यसौवर्चलविडं वालकैलोपबाहुकम् ॥ ५९ ॥<br>
ऊषक्षारं कालभस्म विज्ञेयौ लावणो गणः ॥<br>
एवमादीनि चान्यानि राजा सञ्चिनुयात्पुरे ॥ ६० ॥<br>
पिप्पली पिप्पलीमूलं चव्यचित्रकनागरम् ॥<br>
कुठेरकं समरिचं शिग्रुं भल्लात दुर्गं सुगुप्तं नृपतिस्सदैव॥८८॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्कराख्याने दुर्गसम्पत्तिर्नाम षड्विंशतितमोऽध्यायः॥२६॥<br>
2.27<br>
राम उवाच ॥<br>
रक्षोघ्नानि विषघ्नानि यानि कार्याणि भूभुजा ॥<br>
अगदानि समाचक्ष्व तानि धर्मभृतां वर ॥ १ ॥<br>
पुष्कर उवाच ॥<br>
बिल्वाढकी यवक्षारपाटलीबाह्लिकोषणाः ॥<br>
श्रीपर्णी सल्लकीयुक्ता निष्क्वाथः प्रोक्षणं परम् ॥ २ ॥<br>
सविषं प्रोक्षितं तेन सद्यो भवति निर्विषः ॥<br>
यवसैन्धवपानीयवसुशय्यासनौदनम् ॥ ३ ॥<br>
कवचाभरणच्छत्रबालव्यजनमेव च ॥<br>
शैलूपाटल्यतिविषाशिग्रुगोपीपुनर्नवाः ॥ ४ ॥<br>
ससङ्गावृक्षमूलत्वक्कपित्थं वृक्षशोणितम् ॥<br>
सहदन्तशठं तद्वत्प्रोक्षिणं विषनाशनम् ॥ ५ ॥<br>
लाक्षा प्रियङुमञ्जिष्ठासमङ्गा सहरेणुका ॥<br>
सयष्ट्याह्वमधूपेता बभ्रुपित्तेन कल्किताः ॥ ६ ॥<br>
निखनेद्गोविषाणस्था सप्तरात्रं महीतले ॥<br>
ततः कृत्वा मणिं हेम्ना बद्धं हस्तेन धारयेत् ॥ ॥ ७ ॥<br>
संस्पृष्टस्सविषस्तेन सद्यो भवति निर्विषः ॥<br>
मनोह्वालशमीपुष्पत्वङ्निशाश्वेतसर्षपाः ॥ ८ ॥<br>
कपित्थकुष्ठमञ्जिष्ठाः पित्तेन श्लक्ष्णकल्किताः ॥<br>
धनोगवः कपिल्लायाः सौम्याख्योऽयं पुरो गदः ॥ ९ ॥<br>
विषजित्परमः प्रोक्तो मणिरत्र च पूर्ववत् ॥<br>
मूषकाजिरका चापि हस्ते बद्ध्वा विषापहा ॥ १० ॥<br>
हरेणुमासी मंजिष्ठा रजनीमधुकं मधु ॥<br>
अक्षत्वक्सुरसं&hellip;. ..श्वपित्तं पूर्ववर्मणि ॥ ११ ॥<br>
वादित्राणि पताकाश्च विष्टैरेतैः प्रलेपिता ॥<br>
श्रुत्वा दृष्ट्वा समाधाय सद्यो भवति निर्विषः ॥ १२ ॥<br>
तत्पूषणं पञ्चलवणं मञ्जिष्ठारजनीद्वयम् ॥<br>
सूक्ष्मैला त्रिवृतापत्रं विरुङ्गानींद्रवारुणी ॥ १३ ॥<br>
मधुकं चेति सक्षौद्रं गोविषाणैर्निधापयेत् ॥<br>
तस्मादुष्णाम्बुना मात्रां प्रागुक्तां योजयेत्तथा ॥ ॥१४॥<br>
विषं भुक्तं जरां याति निर्विषोपि न दोषकृत् ॥<br>
संतुसर्जरसोशीरसर्षपापत्रवालुकैः ॥१५॥<br>
सवेल्लारुष्करपुरैः कुसुमैरर्जुनस्य च॥<br>
धूपोवासो गृहे हन्ति विषं स्थावरजङ्गमम् ॥ १६ ॥<br>
न तत्र कीटा न विषा दर्दुरा न सरीसृपाः ॥<br>
न कृत्याः कर्म नाऽन्यच्च धूपोयं यत्र दह्यते ॥ १७ ॥<br>
कल्कितैश्चन्दनक्षीरपलाशद्रुमवल्कलैः ॥<br>
पूर्वैलवालुसुरसानाकुलीतण्डुलीयकैः ॥ १८ ॥<br>
क्वाथः सर्वोदकार्येषु काकमाचीजलैर्वृतः ॥<br>
रोचनापत्र नैपालीकुंकुमैस्तिलकं वहन् ॥ १९ ॥<br>
विषं न बाधते स्याच्च नरनारीनृपप्रियः ॥<br>
चूर्णैर्हरिद्रामंजिष्ठाकिणिहीकणनिम्बकैः ॥ २० ॥<br>
जिघ्रं न्निर्विषतामेति गात्रं सर्वविषार्दितम् ॥<br>
शिरीषस्य फलं पत्रं पुष्पं त्वङ्मलमेव च ॥ २१ ॥<br>
गोमूत्रपिष्टो ह्यगदः सर्वकर्मकरः स्मृतः ॥<br>
एता वीरमहौषध्यः शृणु चातः परं द्विज ॥ २२ ॥<br>
वन्ध्या कर्कोटकी राम विष्णुक्रान्ता तथोत्कटा ॥<br>
शतमूला शतानन्दा बलास्फोटा पटोलिका ॥ २३ ॥<br>
सोमा पिण्डा निशा चैव तथा दग्धरुहा जया ॥<br>
स्थले कमलिनी या च पिंगली शृङ्गमूलिका ॥ २४ ॥<br>
चण्डाली हस्तिचण्डाली गोचण्डाली कवन्धिका ॥<br>
रक्ता चैव महारक्ता तथा बर्हिशिखा च या ॥ २५ ॥<br>
कोशातकी नक्रमालं पियालं च स्वलक्षणा ॥<br>
चारणा च सुगन्धा च तथा वै गन्धनाकुली ॥ २६ ॥<br>
ईश्वरी च सलिङ्गी च सोमली वंशनालिका ॥<br>
जतुकारी तथा श्वेता श्वेता च मधुयष्टिका ॥ २७ ॥<br>
वज्जटः पारिभद्रश्च तथा वै सिन्धुवारिका ॥<br>
जीवानन्दी वसुमती न तं नागकटं कटम् ॥ २८ ॥<br>
तालना जालपातालं तथा च वटपत्रिका …<br>
करक्षीरा महानीली कह्लारं हंसपादिका ॥ २९॥<br>
मण्डूकपर्णी वाराही द्वे तथा तण्डुलीयके ॥<br>
सर्पाक्षी लवणा ब्राह्मी विश्वरूपा सुखंकरी ॥ ३० ॥<br>
रुजापहा शुद्धिकरी तथा शल्यापहा च या ॥<br>
पत्रिका रोहिणी चैव रक्तला च महौषधी ॥ ३१ ॥<br>
तथामलकवन्दारु यावचित्रा पटोलिका ॥<br>
काकोली क्षीरकाकोली पीलुपर्णी मनोवती ॥ ३२ ॥<br>
केशनी वृश्चिका काली महानागा शतावरी ॥<br>
तथा गरुडवेगा च स्थलेकुमुदिनी च या ॥ ३३ ॥<br>
स्थले चोत्पलिनी या च महाभूमिलता च या ॥<br>
उन्मादिनी सोमराजी सर्वरत्नानि भार्गव ॥ ३४ ॥<br>
विशोषामरकतं तत्र कीटपक्षं विशेषतः ॥<br>
जीवजाताश्च मणयस्सर्वे धार्या विशेषतः ॥ ३५ ॥<br>
रक्षोघ्नाश्च यशस्याश्च कृत्या वेतालनाशिनः ॥<br>
विशेषान्तरनागाश्च गोखरोष्ट्रसमुद्भवाः ॥ ३६ ॥<br>
सर्पतित्तिरगोमायुबभ्रुमण्डूकजाश्च ये ॥<br>
सिंहव्याघ्रर्क्षमार्जारद्वीपवानरसम्भवाः ॥ ३७ ॥<br>
कपिञ्जलाजगोधाविमहिषैणभवाश्च ये ॥ ३८ ॥<br>
इत्येवमेतैस्सकलैरुपेतं द्रव्यैः पुरं रक्षितसञ्चयं च ॥<br>
राजा वसेत्तत्र गृहं च शुभ्रं गुणान्वितं लक्षणसंप्रयुक्तम् ॥ ३९ ॥<br>
इति श्रीविष्णुधर्मोत्तरे मा०सं० द्वितीयखण्डे अगदङ्कराध्यायो नाम सप्तविंशतितमोऽध्यायः ॥ २७ ॥<br>
2.28<br>
॥ राम उवाच ॥<br>
राजरक्षारहस्यानि यानि दुर्गे निधापयेत् ॥<br>
कारयेद्वा महीभर्ता कथयस्वाशु तानि मे ॥ १ ॥<br>
पुष्कर उवाच ॥<br>
शिरीषोदुम्बरशमीबीजपूरं घृतप्लुतम् ॥<br>
क्षुद्योगः कथितो राम मासार्धस्य पुरातनैः ॥ २ ॥<br>
कषेरूत्पलमूलानि इक्षुमूलं तथा विमम् ॥<br>
दूर्वाक्षीरघृतैर्मण्डः सिद्धोऽयं मासिकः परम् ॥ ३ ॥<br>
शूलप्रोतं नरं प्राप्य तस्यास्थ्नामरणी भवेत् ॥<br>
कल्माषवीणुना तत्र जनयेत्तु विभावसुम् ॥ ४ ॥<br>
गृहे त्रिरपसव्यं तत्क्रियते यत्र भार्गव ॥<br>
नान्योग्निर्ज्वलते तत्र नात्र कार्या विचारणा ॥ ५ ॥<br>
कर्पासास्थि भुजङ्गस्य तथा निर्मोचनं परम् ॥<br>
सर्पनिर्वासने धूपः प्रशस्तः सततं गृहे ॥ ६ ॥<br>
सान्द्रसत्त्वा च वयसा विद्युद्दग्धा च मृत्तिका ॥<br>
तयानुलिप्तं यद्वेश्म नाग्निना दह्यते द्विज ॥ ७ ॥<br>
दिवा च दुर्गे रक्षोऽग्निर्वाति वाते विशेषतः ॥<br>
विषाच्च रक्ष्यो नृपतिस्तत्र युक्तिं निबोध मे ॥ ८ ॥<br>
क्रीडानिमित्तं नृपतेर्धार्याः स्युर्मृगपक्षिणः ॥<br>
अन्नं च प्राक्प्ररीक्षेत वह्नावथ नरेषु च ॥ ९ ॥<br>
वस्त्रं पत्रमलङ्कारं भोजनाच्छादने तथा ॥<br>
नापरीक्षितपूर्वं तु स्पृशेदपि महीपतिः ॥ १० ॥<br>
श्यावास्यवक्त्रः सन्तप्तः सोद्वेगं च परीक्षते ॥<br>
विषदेन विषं दत्तं यत्र तत्र निरीक्षते ॥ ११ ॥<br>
स्रस्तोत्तरीयो विमनाः स्तम्भकुण्ड्यादिभिस्तथा ॥<br>
प्रच्छादयति चात्मानं खिद्यते लज्जते तथा ॥ १२ ॥<br>
भुवं विलिखते ग्रीवां तथा चालयते द्विज ॥<br>
कण्डूयति च मूर्धानं परिलेढ्यधरं तथा ॥ १३ ॥<br>
क्रियासु त्वरते राम विपरीतास्वपि ध्रुवम् ॥<br>
एवमादीनि चिह्नानि विषदस्य परीक्षयेत् ॥ १४ ॥<br>
ततो विचायेदग्नौ तदन्नं त्वरयान्वितः ॥<br>
इन्द्रायुधसवर्णस्तु वृक्षस्फोटसमन्वितः ॥ १५ ॥<br>
एकावर्तोऽथ दुर्गन्धी भृशं चटचटायते ॥<br>
तद्धूमसेवनाज्जन्तोः शिरोरोगश्च जायते ॥ १६ ॥<br>
सविषेऽन्ने निलीयन्ते न च भार्गव मक्षिकाः ॥<br>
निलीनाश्च विपद्यन्ते दृष्टे च सविषे तथा ॥ १७ ॥<br>
विरज्यति चकोरस्य दृष्टिर्भार्गवसत्तम ॥<br>
विकृतिं च स्वरो याति कोकिलस्य तथा द्विज ॥ १८ ॥<br>
गतिः स्खलति हंसस्य भृङ्गराजश्च कूजति ॥<br>
क्रौंचो मदमथाभ्येति कृकवाकुर्विरौति च ॥ १९ ॥<br>
विक्रोशति चकोरश्च शारिका वाशते तथा ॥<br>
चामीकरोऽन्यतो याति मृत्युं कारण्डवस्तथा ॥ २० ॥<br>
मेहते वानरो राम ग्लायते जीवजीवकः ॥<br>
हृष्टरोमा भवेद्बभ्रुः पृषतश्चैव रोदिति ॥ २१ ॥<br>
हर्षमायाति च शिखी सविषे दर्शने द्विज ॥<br>
अन्नं च सविषं राम चिरेण च विपच्यते ॥ २२ ॥<br>
तथा भवत्यतिस्रावं पक्वं पर्युषितोपमम् ॥<br>
व्यापन्नरसगन्धं च चन्द्रिकाभिस्तथा युतम् ॥ २३ ॥<br>
व्यञ्जनानां च शुष्कत्वं द्रवाणां बुद्बुदोद्भवः ॥<br>
ससैन्धवानां द्रव्याणां जायते फेनमालिका ॥ २४ ॥<br>
रसस्य राजी नीला स्यात्ताम्रा च पयसस्तथा ॥<br>
कोकिलाभा च सध्यस्य तोयस्य च भृगूत्तम ॥ २५ ॥<br>
धान्याम्लस्य तथा कृष्णा कपिला कोद्रवस्य च ॥<br>
मधुश्यावा च तक्रस्य नीला पीता तथैव च ॥ २६ ॥<br>
घृतस्योदकसंकाशा कपोताभा च मस्तुनः ॥<br>
हरिता साक्षिकस्यापि तैलस्य च तथारुणा ॥ २७ ॥<br>
फलानामप्यपक्वानां पाकः क्षिप्रं प्रजायते ॥<br>
प्रकोपश्चैव पक्वानां माल्यानां म्लानता तथा ॥२८॥<br>
मृदुता कठिनानां स्यान्मृदूनां च विपर्ययः ॥<br>
सूक्ष्मतन्तूपसदनं तथा चैवातिरोमता ॥२९॥<br>
श्याममण्डलता चैव वस्त्राणामविशेषतः ॥<br>
लोहानां च मणीनां च मलपङ्कोपदिग्धता ॥ ३० ॥<br>
अनुलेपनगन्धानां स्नानानां च भृगूत्तम ॥<br>
विगन्धता च विज्ञेया पर्णानां म्लानता तथा ॥ ३१ ॥<br>
पीता नीला सिता ज्ञेया तथा रामाञ्जनस्य च ॥<br>
दन्तकाष्ठत्वचः शान्तास्तन्तुसत्त्वं तथैव च ॥ ३२ ॥<br>
एवमादीनि चिह्नानि विज्ञेयानि भृगूत्तम ॥<br>
तस्माद्राजा सदा तिष्ठेन्मणिमन्त्रौषधीगणैः ॥ ३३ ॥<br>
आप्तैः संरक्षितो राम प्रमाद परिवर्जकैः ॥ ३४ ॥<br>
प्रजातरोर्मूलमिहावनीशस्तद्रक्षणाद्वृत्तिमुपैति राष्ट्रम् ॥<br>
तस्मात्प्रयत्नेन नृपस्य रक्षा सर्वेण कार्या भृगुवंशचन्द्र ॥ ३५ ॥<br>
इति श्रीविष्णुधर्मोत्तरे द्वितीयखण्डे मा० सं० राजरक्षावर्णनन्नामाष्टाविंशतितमोऽध्यायः ॥ २८ ॥<br>
2.29<br>
राम उवाच ॥ ॥<br>
वास्तुविद्यां समाचक्ष्व यादोगणनृपात्मज …<br>
हिताय मानवेन्द्राणां तथान्येषां च मानद ॥ १ ॥<br>
पुष्कर उवाच ॥ ॥<br>
भूमिमादौ परीक्षेत शुभलक्षणलक्षिताम् ॥<br>
पूर्वोदक्प्रवणां धन्यां तथा वै दक्षिणोन्नताम् ॥२॥<br>
न तथा शिकटच्छिन्नां नान्यत्तोयपरिप्लुताम् ॥<br>
वल्मीकमूषिकावासश्वभ्रकण्टकितैर्द्रुमैः॥ ३॥<br>
विहीनां मृदुसंस्पर्शां कठिनां चाप्यनूषराम् ॥<br>
न तथा यवसंस्थानां नेभवज्रोपमां तथा ॥४॥<br>
न शूर्पकूर्मसंस्थानां शक्तिहीनां तथैव च॥<br>
सम्पूर्यमाणां कृमिभिस्तथाधिकमृदं शुभाम् ॥ ५ ॥<br>
गर्भे च कुसुमं यस्यां न म्लानिमुपगच्छति ॥<br>
न निर्वाणमवाप्नोति यस्यां दीपश्च भार्गव ॥ ६ ॥<br>
उदकं च तथा यस्यां शीघ्रं राम न जीर्यते ॥<br>
सा प्रशस्ता क्षितिस्तस्यां निवेशं कारयेद्बुधः ॥ ७ ॥<br>
श्वेता रक्ता तथा पीता कृष्णा चैव यथाक्रमम्॥<br>
विप्रादीनां प्रशस्ता स्यान्मृत्तिका च ततो द्विज ॥८॥<br>
घृतासृगन्नमद्यानां तुल्यगन्धा तथैव च ॥<br>
मधुरा च कषाया च अम्लोषणरसा तथा ॥९॥<br>
कुशैः शरैस्तथा काशैर्दूर्वाभिर्या च सम्भृता ॥<br>
परीक्ष्य यत्नतो भूमिं तिथिनक्षत्रसम्पदा ॥१०॥<br>
सम्पूज्य ब्राह्मणान्पूर्वं निश्शल्यां तां तु कारयेत्॥<br>
खातपूर्वां ततः कृत्वा देवभागांश्च कल्पयेत् ॥ ११ ॥<br>
चतुःषष्टिपदं कृत्वा वास्तुपूर्वं यथाविधि ॥<br>
चतुःषष्टिविभागेन कल्पयित्वा समन्ततः ॥ ॥ १२ ॥<br>
एकैकं तु गृहं तत्र तथैव परिकल्पयेत् ॥<br>
यस्मात्पुरविभागेन द्वारन्यासः प्रकीर्तितः ॥ १३ ॥<br>
अतः परं प्रवक्ष्यामि देवभागान्यथाविधि॥<br>
मध्ये चतुष्पदः स्वामी ब्रह्मा शुभचतुर्मुखः ॥ १४.॥<br>
प्राक्तथा निग्रहः स्वामी कथितश्च तथार्यमा ॥<br>
दक्षिणेन विवस्वांश्च मित्रः पश्चिमतः स्थितः ॥ १५ ॥<br>
उदक्पृथ्वीधरश्चैव विकोणेष्वथ मे शृणु ॥<br>
विकोणे शिवदैवत्ये कामपक्षावुभौ सुरौ ॥ १६ ॥<br>
सावित्रीसवितारौ तु तथाग्नेये प्रकीर्तितौ ॥<br>
तथा नैर्ऋतकोणे तु जयेन्द्रौ राम कीर्तितौ ॥ १७ ॥<br>
भद्रव्याधी तु वायव्ये कथितौ भृगुनंदन ॥<br>
देवतानां तथैतासां भूयो बाह्ये तु मण्डले ॥१८॥<br>
पूर्वादिषु यथा दिक्षु देवतास्तान्निबोध मे ॥<br>
महेन्द्रश्च रविस्सत्यो भृशः प्राग्राम कीर्तिताः ॥ १९ ॥<br>
गृहक्षितो यमो भृङ्गो गन्धर्वश्चैव याम्यतः ॥<br>
भल्लाटश्च तथा सोम अदितिर्धनदस्तथा ॥ २० ॥<br>
उत्तरेण स्मृता देवा विकोणेष्वथ मे शृणु ॥<br>
दितिरीशौ मेघजयौ शिवकोणे प्रकीर्तितौ ॥ २१ ॥<br>
व्योमाग्नी पूषवितथौ शिखिकोणे च भार्गव ॥<br>
मृगपित्रीशदौवारिसुग्रीवाश्चैव नैर्ऋते ॥ २२ ॥<br>
रोगानायुश्च नागश्च मुख्याश्वानिलदिक्स्थिताः ॥<br>
ततोऽपि बाह्यतश्चाष्टौ शृणुष्व गदतो मम ॥ २३ ॥<br>
अष्टावष्टौ विनिर्दिष्टा देवा दिक्षु विदिक्षु च ॥<br>
आद्यन्तौ तु तयोर्देवौ प्रोक्तावथ ग्रहेश्वरौ।<br>
पर्जन्यः प्रथमो देवो द्वितीयश्च करग्रहः ॥<br>
महेन्द्ररविसत्याश्च भृशोऽथ गमनस्ततः ॥ २५ ॥<br>
पवनश्च महाभागाः पूर्वेणैते प्रकीर्तिताः ॥<br>
पुष्योऽथ त्रितुदश्चैव तथैव च ग्रहर्क्षतः ॥ २६ ॥<br>
यमो भृशश्च गन्धर्वो मृगोऽथ पितरस्तथा ॥<br>
दक्षिणेन विनिर्दिष्टा देवा भृगुकुलोद्वह ॥ २७ ॥<br>
दौवारिकश्च सुग्रीवः पुष्पदंतस्तथा सुरः ॥<br>
वरुणस्तु तथा यक्षो रोगः शोषस्तथैव च ॥ २८ ॥<br>
पश्चिमेन विनिर्दिष्टा देवा दानवनाशनाः ॥<br>
नागराजस्तथा मुख्यो भल्लाटश्च तथा शशी ॥ २९ ॥<br>
अदितिश्च कुबेरश्च नागश्चाथ हुताशनः ॥<br>
एते देवा विनिर्दिष्टास्तथा चोत्तरतो द्विज ॥ ३० ॥<br>
एतेषामेव देवानां भागे द्वाराणि कारयेत् ॥<br>
शुभानि तेषु वक्ष्यामि शेषाणि परिवर्जयेत् ॥ ३१ ॥<br>
महेन्द्रसोमदैवत्यौ पूर्वतः शुभदौ स्मृतौ ॥<br>
गृहर्क्षतश्च पुष्पश्च तथा दक्षिणतः शुभौ ॥ ३२ ॥<br>
सुग्रीवः पुष्पदन्तश्च शुभौ पश्चिमतो द्विज ॥<br>
भल्लाटः सोमदेवश्च द्वारे श्रेष्ठौ तथा ह्युदक् ॥३३॥<br>
द्वात्रिंशच्च बहिर्देवास्तथान्तर्द्वादश स्मृताः ॥<br>
मध्ये ब्रह्मा तथा प्रोक्त एवं ते पिण्डदेवताः ॥ ३४ ॥<br>
चत्वारिंशद्विनिर्दिष्टास्तथा पञ्च च भार्गव ॥<br>
विन्यस्याजिरमेवादौ चतुष्षष्टिपदं द्विज ॥ ३५ ॥<br>
तत्र देवविभागेन गृहकर्म विधीयते ॥<br>
चन्द्रसुग्रीवपर्जन्यसत्येन्द्रार्यमवारुणे ॥ ३६ ॥<br>
भगवत्संग्रहं कुर्याद्यथासंस्थानतो द्विज ॥<br>
सूर्यान्तरिक्षसत्याग्निभागेषु च महानसम् ॥ ३७ ॥<br>
वाय्वन्तरिक्षसुग्रीवभल्लाटपितृदैवते ॥<br>
गंधर्वपुष्पदन्ताख्ये भागे कूपं तु कारयेत् ॥ ३८ ॥<br>
एकवृक्षाधिकं तत्र तथा कुर्याद्द्विजोत्तम ॥<br>
अथवा दिग्विभागेन गृहकर्म विधीयते ॥ ३९ ॥<br>
ऐशान्यां देवतावेश्म तथाग्नेय्यां महानसम् ॥<br>
अग्न्यागारं च तत्रैव भ्रमं नैर्ऋतके तथा ॥ ४० ॥<br>
कोष्ठागारायुधागारौ वायव्यां च तथा स्मृतौ ॥<br>
कूपादिस्थोदकं शस्तं दिक्षु चैवोत्तरासु च ॥ ४१ ॥<br>
अन्यासु गर्हितं राम प्रयत्नेन विवर्जयेत् ॥<br>
पुराणं नवमिश्रं तु दारुवेश्मनि वर्जयेत् ॥ ४२ ॥<br>
सकुड्यं परकुड्यं च नैव कार्यं विजानता ॥<br>
विनार्कचन्द्रग्रहणं द्वारसम्परिवर्तनम् ॥ ४३ ॥<br>
वृद्धिक्षयौ न कर्तव्यौ भूयः कर्मणि वेश्मनः ॥<br>
प्रागुत्तरेऽथवा कार्यौ ब्राह्मणानुमते तथा ॥<br>
ब्रह्मस्थानं शुचिर्नित्यं कार्यं भवति भार्गव ॥ ४४ ॥<br>
न पीडनीयं च तथा नागदन्तादिभिर्भवेत् ॥<br>
मर्माणि राम जानीयाद्देवतापदसन्धिषु ॥ ४५ ॥<br>
न पीडयेत्तथा तानि नागदन्तादिभिर्द्विज ॥<br>
ये द्रुमा वटसंसिक्तास्तथा ये च सकोटराः ॥४६ ॥<br>
हस्तिविद्युद्धता ये च देवतावेश्मजाश्च ये ॥<br>
वह्निस्पृष्टाः श्मशाने च ये च जाताश्चतुष्पथे॥४७॥<br>
रोकवृक्षाश्च ये केचिन्न ते शस्ताः कथञ्चन ॥<br>
वृक्षस्य महतीं पूजां कृत्वा तद्वासकस्य च ॥ ४८ ॥<br>
मध्वाज्यदिग्धेन तथा छिन्द्यात्परशुना द्विजः ॥<br>
पूर्वोत्तरेण पतनं प्रशस्तं परिकीर्तितम् ॥४९॥<br>
शेषासु पतनं दिक्षु गर्हितं द्विजसत्तम ॥<br>
वटाश्वत्थौ च निर्गुण्डी कोविदारविभीतकौ ॥५० ॥<br>
पुष्यकं शाल्मलिश्चैव पलाशं च विवर्जयेत ॥<br>
विस्तारद्द्विगुणोच्छ्रायं द्वारं कार्यं तथा गृहे॥५१ ॥<br>
निधिप्रथमको नागहंससारसचित्रितम् ॥<br>
द्वारको नेत्रमद्वाभ्र चतुष्पथसुरालयैः॥५२॥<br>
कूपैकवृक्षरथ्याभिर्विद्धं द्वारं विवर्जयेत्॥<br>
द्विगुणात्तु गृहोच्छायाद्भूमिं त्यक्त्वा न दोषभाक्॥५३॥<br>
आध्मातं सकटं राम तथाम्बुप्लवि यद्भवेत्॥<br>
द्वारं न तत्प्रशंसन्ति तस्मात्तु परिवर्जयेत्॥५४॥<br>
पुरद्वाराधिकं श्रीदं भागेषु च तथा भ्रमम्॥<br>
धनदस्य तथा भागैर्धनवेश्म विधीयते॥५५॥<br>
इन्द्रसत्येन्द्रसुग्रीवद्वारमन्यत्र कारयेत् ॥<br>
स्तम्भं तु नवधा कृत्वा पीठे भागं तु कारयेत् ॥ ५६ ॥<br>
भागे कुम्भस्तथा कार्यो भागे पद्मं निवेशयेत् ॥<br>
स्तम्भं भागत्रये कार्यमष्टास्रमथ वर्तुलम् ॥ ५७ ॥<br>
तस्योपरि तथा भागे भवत्यामलसारकम् ॥<br>
भागदोषे तुला कार्या भागे कार्या तथा तुला ॥ ५८ ॥<br>
एकशालचतुश्शालौ कर्तव्यौ स्वेच्छया सदा ॥<br>
पूर्वोत्तराभिः शालाभिर्हीनं कार्यं द्विशालकम् ॥ ५५ ॥<br>
अन्यथा गर्हितं राम सुतार्थक्षयदं मतम् ॥<br>
अष्टहस्तोच्छ्रयादूर्ध्वं भूमिकां तु न कारयेत् ॥ ६० ॥<br>
वास्तूच्छ्रायं न कर्तव्यं तथा हस्तशताधिकम् ॥<br>
आरम्भं सशिलान्यासं द्वारस्तम्भोच्छ्रयावुभौ ॥ ६१ ॥<br>
तथारोहणनिष्पत्ती तथा वास्तुप्रवेशनम् ॥<br>
सर्वाण्येतानि कार्याणि दिवसे राम पूजिते ॥६२॥<br>
शेषेष्वेतेषु कर्तव्यं देवब्राह्मणपूजनम् ॥<br>
कालज्ञपूजनं चैव स्थपतीनां च भार्गव ॥ ६३ ॥<br>
प्रावृट्काले न कर्तव्यं वास्तुकर्म विजानता॥<br>
कृष्णपक्षत्रिभागान्ते शुक्लाद्ये च भृगूत्तम ॥ ६४ ॥<br>
तिथिं चतुर्थी नवमीं वर्जयेच्च चतुर्दशीम् ॥<br>
अङ्गारकदिनं राम करणं विष्टिसंज्ञितम् ॥ ६५ ॥<br>
दिव्यान्तरिक्षक्षितिजैरुत्पातैर्भं च पीडितम् ॥<br>
ग्रहोपस्पृष्टं च तथा व्यतीपातहतं च यत् ॥ ६६ ॥<br>
चन्द्रतारानुकूले भे वास्तुकार्यं विजानता ॥<br>
ध्रुवाणि तानि शस्तानि शाक्रं वै नैर्ऋतं तथा ॥६७॥<br>
सौम्यं च वैष्णवं पुष्यं पौष्णं सावित्रमेव च ॥<br>
स्थिरलग्ने स्थिरांशे च कर्तुश्चोपचयात्मके ॥६८ ॥<br>
यस्य सौम्यग्रहाः केन्द्रे त्रिकोणे चापि भार्गव ॥<br>
पापाश्चोपचयस्थाने तस्मिन्कार्यं प्रवेशनम् ॥ ६९ ॥<br>
केन्द्रस्थं वर्जयेत्पापं सर्वयत्नेन कर्मसु ॥<br>
केन्द्रं सौम्ययुतं देवं न तु शून्यं कदाचन ॥ ७० ॥<br>
अतः परं प्रवक्ष्यामि शिलान्यासविधिं तव ॥<br>
चतुःषष्टिपदं कृत्वा समे स्थाने तु मण्डलम् ॥७१॥<br>
कृत्वा तु देवतान्यासं तत्र मण्डलके द्विज ॥<br>
श्रियः सम्पूजनं कृत्वा वासुदेवस्य चाप्यथ ॥ ७२ ॥<br>
पूजनं मण्डले कार्यं वास्तुदेवगणस्य च ॥<br>
गन्धार्धपुष्प नैवेद्यधूपदीपैर्भृगूत्तम ॥ ७३ ॥<br>
तेषां सम्पूजनं कृत्वा समादाय हुताशनम् ॥<br>
ओंकारपूर्वमाज्यं तु जुहुयाच्छ्रीधरस्य तु ॥ ७४ ॥<br>
श्रियः कृत्वा ततो होमं ब्रह्मणः कारयेत्ततः ॥<br>
ब्रह्माणं तु पुरस्कृत्य वास्तुदेवगणस्य च ॥ ७५ ॥<br>
होतव्यमाज्यं धर्मज्ञ यस्य देवस्य हूयते ॥<br>
तत्कालमाशु भजते लक्षणेग्नौ द्विजोत्तम ॥ ७६ ॥<br>
तस्य देवस्य यत्स्थानं तत्र शल्यं विनिर्दिशेत् ॥<br>
शल्यस्योद्धरणं कार्यं राम यत्नेन जानता ॥ ७७ ॥<br>
मध्ये शैलमयं कुम्भं शंकुं च स्थापयेद्बुधः ॥<br>
ऐशाने च ततः कोणे शिलां पूर्वं प्रतिष्ठयेत् ॥ ७८ ॥<br>
प्रदक्षिणं ततो राम शिलान्यासं विधीयते ॥<br>
कुम्भस्य च शिलानां च ततः स्नानं विधीयते ॥७९॥<br>
वटाश्वत्थकषायेण सर्वौषधिजलैस्ततः ॥<br>
ततोऽनुलेपनं कार्यं चन्दनेन सुगन्धिना ॥८०॥<br>
आच्छादनं ततः कार्यं वासोभिः कुसुमैः शुभैः ॥<br>
धूपं प्रदीपं नैवेद्यं तेषां राम निवेदयेत् ॥ ८१ ॥<br>
दक्षिणाभिर्द्विजेन्द्राणां ततः पूजा विधीयते ॥<br>
कालवित्स्थपती पूज्यौ ततो राम विजानता ॥ ८२ ॥<br>
ततो मन्त्रं जपेत्कर्ता कालज्ञः स्थपतिः स्वयम् ॥<br>
गृहं पुष्टिकरं राम मुनिवक्त्राद्विनिस्सृतम् ॥ ८३ ॥<br>
नन्दे नन्दय वासिष्ठे वसुभिः प्रजया सह ॥<br>
जये जयावहे देवि प्रजानां जयमावह ॥ ८४ ॥<br>
पूर्णेऽङ्गिरसदायादे पूर्णकामं कुरुष्व माम ॥<br>
भद्रे कश्यपदायादे कुरु भद्रां मतिं मम ॥ ८५ ॥<br>
सर्वबीजसमायुक्ते सर्वरत्नौषधैर्वृते ॥<br>
रुचिरे नन्दने नन्दे वासिष्ठे रम्यतामिह ॥ ८६ ॥<br>
प्रजापतिसुते देवि चतुरग्रे महीमये ॥<br>
सुभगे सुव्रते भद्रे गृहे काश्यपि रम्यताम् ॥ ८७ ॥<br>
पूजिते परमाचायैर्गन्धमाल्यैरलंकृते ॥<br>
भवभूतिकरी देवि गृहं भार्गवि रम्यताम् ॥ ८८ ॥<br>
अव्यङ्गे चाकृते पूर्णे सुनेत्र्यङ्गिरसः सुते ॥<br>
इष्टके त्वं प्रयच्छेष्टं प्रतिष्ठां कामयाम्यहम् ॥ ८९॥<br>
देशस्वामिपुरस्वामिगृहस्वामिगृहे वस ॥<br>
मनुष्यधनहस्त्यश्वपशुवृद्धिकरी भव ॥ ९० ॥<br>
गृहप्रवेशेऽपि तथा शिलान्याससमो विधिः ॥<br>
कर्तव्यः सकलो राम शिलान्यासविवर्जितः ॥ ९१ ॥<br>
पूजितापरलक्ष्मीकं हुत्वाग्निं चाप्यलंकृतम् ॥<br>
पञ्चरङ्गेन सूत्रेण बद्धप्रतिसरं तथा ॥ ९२ ॥<br>
सफलेषु च बाणेषु दिशासु विदिशासु च ॥<br>
गवाक्षकेषु कर्तव्याश्चक्रा रक्षोहणास्तथा ॥ ९३ ॥<br>
सर्वस्यास्य तथा न्यासं मन्त्रै रक्षोहणैर्भवेत् ॥<br>
गोपृष्ठविन्यस्तकरः प्रविशेच्च गृही गृहम् ॥ ९४ ॥<br>
स्वऽनुलिप्तस्सुखी स्रग्वी सपत्नीकस्तथैव च ॥<br>
द्विजपुण्याहघोषेण वीणावेणुरवेण च ॥<br>
बन्दिनां च निनादेन पटहानां स्वनेन च ॥ ९५ ॥<br>
काले शुभे कालविदा प्रदिष्टे सतोरणं पूर्णघटाभिरामम् ॥<br>
प्रविश्य कालज्ञसमर्चितानां कृत्वार्चनं तत्र सुरोत्तमानाम् ॥ ९६ ॥<br>
सम्पूज्य वह्निं द्विजपुङ्गवांश्च माङ्गल्यमालभ्य च भोजयित्वा ॥<br>
विप्रान्मधुक्षीरघृतोत्कटान्नैः सदक्षिणांस्तांश्च तथा विसर्ज्य ॥ ९७ ॥<br>
सप्ताहमग्निं परिचर्य तत्र सम्पूज्य विप्रान्विधिवच्च राम ॥<br>
गृहे वसेत्पूजितदेवविप्रे शुचौ सदा सर्वगुणोपपन्ने ॥ ९८ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे रामं प्रति पुष्करकथासु वास्तुविद्यावर्णनन्नामैकोनत्रिंशत्तमोऽध्यायः ॥ २९ ॥<br>
2.30<br>
॥ पुष्कर उवाच ॥ ॥<br>
उत्तरेण शुभः प्लक्षो वटः प्राग्भार्गवोत्तम ॥<br>
उदुम्बरश्च याम्येन सौम्येनाश्वत्थ एव च ॥ १ ॥<br>
एते क्रमेण नेष्यन्ति दक्षिणादिसमुद्भवाः ॥<br>
समीपजाताश्च तथा वर्ज्याः कण्टकिनो द्रुमाः ॥ २ ॥<br>
वामभागे तथोद्यानं कुर्याद्वासगृहाच्छुभम् ॥<br>
वापयेत्प्राक्तिलांस्तत्र मृन्दीयात्तांश्च पुष्पितान् ॥ ३ ॥<br>
ततस्तु रोपयेद्वृक्षान्प्रयतः सुसमाहितः ॥<br>
स्नातो द्रुममथाभ्यर्च्य ब्राह्मणांश्च शिवं तथा ॥ ४ ॥<br>
ध्रुवाणि पञ्च वायव्यं हस्तः पुष्यः सवैष्णवः ॥<br>
नक्षत्राणि तथा मूलं शस्यते द्रुमरोपणे ५५॥<br>
उद्यानं सजलं राम नाभिरामं यदा तदा ॥<br>
प्रवेशयेन्न विपट (कुरुहान् )पुष्करिण्यश्च कारयेत् ॥ ६ ॥<br>
संस्कार्यमुद्भिदं तोयं कूपाः कार्याः प्रयत्नतः ॥<br>
हस्तं मघा तथा मैत्रं सौम्यं पुष्यं च वासवम् ॥ ७ ॥<br>
उत्तरात्रितयं राम तथा पूर्वा च फल्गुनी ॥<br>
जलाशयसमारंभे प्रशस्ते वारुणं तथा ॥ ८ ॥<br>
सम्पूज्य वरुणं देवं विष्णुं पर्जन्यमेव च ॥<br>
तर्पयित्वा द्विजान्कामैस्तदारंभकरो भवेत् ॥ ९ ॥<br>
अथोद्याने प्रवक्ष्यामि प्रशस्तान्पादपान्द्विज ॥<br>
अरिष्टाशोकपुन्नागशिरीषाम्रप्रियङ्गवः ॥ १० ॥<br>
पनसाशोकदचलीजम्बूलकुचदाडिमाः ॥<br>
माङ्गल्याः पूर्वमारामे रोपणीया गृहेषु वा ॥ ११ ॥<br>
कृत्वा बहुत्वमेतेषां रोप्यास्सर्वे ह्यनन्तरम् ॥<br>
शाल्मलिं कोविदारं च वर्जयित्वा विभीतकम् ॥ १२ ॥<br>
असनं देवदारुं च पलाशं पुष्करं तथा ॥<br>
न विवर्ज्यस्तथा कश्चिद्देवोद्यानेषु जानता ॥ १३ ॥<br>
तत्रापि बहुता कार्या माङ्गल्यानां द्विजोत्तम ॥<br>
सायं प्रातस्तु घर्मान्ते शीतकाले दिनान्तरे ॥ १४ ॥<br>
वर्षाकाले भुवः शोषे सेक्तव्या रोपिता द्रुमाः ॥<br>
उत्तमं विंशतिर्हस्तं मध्यमं षोडशांतरम् ॥ १५ ॥<br>
स्थानात्स्थानान्तरं कार्यं वृक्षाणां द्वादशावरम् ॥<br>
अभ्याशजातास्तरवः संस्पृशन्तः परस्परम् ॥ १६ ॥<br>
अव्यक्तमिश्रमूलत्वाद्भवन्ति विफला द्विज ॥<br>
तेषां व्याधिसमुत्पत्तौ शृणु राम चिकित्सितम् ॥ १७ ॥<br>
आदौ संशोधनं तेषां किञ्चिच्छस्त्रेण कारयेत् ॥<br>
विडङ्गघृतपङ्काक्तान्सेचयेच्छीतवारिणा ॥ १६ ॥<br>
फलनाशे कुलुत्थैश्च माषैर्मुद्गैस्तिलैर्यवेः ॥<br>
श्रितशीतपयस्सेकः फलपुष्पाय सर्वदा ॥ ॥ १९ ॥<br>
आविकाजशकृच्चूर्णं यवचूर्णं तिलानि च ॥<br>
गोमांसमुदकं चेति सप्तरात्रं निधापयेत् ॥ २० ॥<br>
उत्सेकं सर्ववृक्षाणां फलपुष्पादिवृद्धिदम् ॥<br>
रंगतोयोषितं बीजं रंगतोयाभिषेचितम् ॥ २१ ॥<br>
उदग्रपुष्पं भवति यौवने नात्र संशयः ॥<br>
मत्स्याम्भसा तु सिक्तेन वृद्धिर्भवति शाखिनाम् ॥ २२ ॥<br>
ततः प्रधानतो वक्ष्ये द्रुमाणां दोहदान्यहम् ॥<br>
मत्स्योदकेन शीतेन चाम्राणां सेक इष्यते ॥ २३ ॥<br>
मृद्वीकानां तथा कार्यस्तेनैवं रिपुसूदन ॥<br>
पक्वासृग्रुधिरं चैव दाडिमानां प्रशस्यते ॥ २४ ॥<br>
तुषं देयं च भव्यानां मद्यं च बकुलद्रुमे ॥<br>
विशेषात्कामिनीवक्त्रसंसर्गात्तु गुणं च यत् ॥ २५ ॥<br>
प्रशस्तं चाप्यशोकानां कामिनीपादताडनम् ॥<br>
सृगालमांसतोयं च नारङ्गाक्षोटयोर्हितम् ॥ २६ ॥<br>
मधुयष्ट्युदकं चैव बदराणां प्रशस्यते ॥<br>
गन्धोदकं च गोमांसं कतकानां प्रशस्यते॥ २७ ॥<br>
क्षीरसेकेन भवति सप्तपर्णो मनोहरः ॥<br>
मांसपूतो वसामज्जासेकः कुरबके हितः ॥ २८ ॥<br>
पूतिमत्स्यघृतं पूतिकर्पासाफलमेव च ॥<br>
अरिमेदस्य सेकोऽयं पाटलेषु च शस्यते ॥ २९ ॥<br>
कपित्थबिल्वयोः सेकं गुडतोयेन कारयेत् ॥<br>
जातीनां मल्लिकायाश्च गन्धतोयं परं हितम् ॥ ३० ॥<br>
तथा कुब्जकजातीनां कूर्ममांसं प्रशस्यते ॥<br>
खर्जूरनारिकेराणां वंशस्य कदलस्य च ॥ ३१ ॥<br>
लवणेन सतोयेन सेको वृद्धिकरः स्मृतः ॥<br>
विडङ्गः तण्डुलोपेतं मत्स्यमांसं भृगूत्तम ॥<br>
सर्वेषामविशेषेण दोहदं परिकल्पयेत ॥ ३२ ॥<br>
एवङ्कृते चारुपलाशपुष्पाः सुगन्धिनो व्याधिविवर्जिताश्च ॥<br>
भवन्ति नित्यं तरवः सरस्याश्चिरायुषः साधुफलान्विताश्च ॥ ३३ ॥ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे वृक्षायुर्वेदवर्णनं नाम त्रिंशत्तमोऽध्यायः ॥ ३० ॥<br>
2.31<br>
॥ पुष्कर उवाच ॥<br>
दुर्गे सर्वगुणोपेते वास्तुलक्षणसंयुते ॥<br>
वसन्विवर्धयेत्कोशं धर्मेण पृथिवीपतिः ॥ १ ॥<br>
प्रजानां पालनं कार्यं तत्र स्थाने महीक्षिता ॥<br>
स्वदेशे देवतायाश्च कृता राज्ञः पुरातनैः ॥ २ ॥<br>
दायं वित्तं जनं तासां प्रयत्नेन च पालयेत् ॥<br>
देवद्रव्यापहारेण राजा नरकमृच्छति ॥ ३ ॥<br>
अस्मिन्नपि तथा लोके प्राप्नोति च पराभवम् ॥<br>
पालयन्ति महीं देवाः पूजिताः पृथिवीक्षिता ॥ ४ ॥<br>
दैवायत्तमिदं सर्वं भूतलं द्विजपुङ्गव ॥<br>
धूपदीपनमस्कारपुष्पमाल्यानुलेपनैः ॥ ५ ॥<br>
रत्नानुसम्प्रदानैश्च पूजनीयाः सुरोत्तमाः ॥<br>
पूजिताः पूजयन्त्येते चायुषा यशसा श्रिया ॥ ६ ॥<br>
प्राप्यते देवताभक्त्या चानुष्ठाने महत्पदम् ॥<br>
पूजिताः संप्रयच्छन्ति कामान्नृणामभीप्सितान् ॥ ७ ॥<br>
एकमप्याश्रितो देवं राजा भार्गवनन्दन ॥<br>
सर्वासां पूजनं कुर्याद्देवतानामसंशयम् ॥८ ॥<br>
देवतानां न चोच्छिन्द्यात्पूर्वदायं कथञ्चन ॥<br>
प्राक्स्थितं तन्न चोच्छिंद्यान्न च च्छिंद्यात्तथा नवम् ॥ ९ ॥<br>
तच्छेत्ता नरकं याति सह पूर्वैः पितामहैः ॥<br>
अपि स्वल्पं न हर्तव्यं देवद्रव्यं विजानता ॥ १० ॥<br>
स्वल्पस्यापि फलं घोरं यस्माज्जन्मान्तरे भवेत् ॥<br>
षष्टिवर्षसहस्राणि षष्टिवर्षशतानि च ॥ ११ ॥<br>
देवद्रव्यापहरणान्नरकं प्रतिपद्यते ॥<br>
सन्तीह देवताः सौम्याः सन्त्युग्राश्चापि भार्गव ॥ १२ ॥<br>
दर्शयन्ति रुषं सौम्य राज्यभ्रंशादिभिर्नृणाम् ॥<br>
अस्मिल्ँलोके रुषं क्रूरां नैव कुर्वन्ति देवताः ॥ १३ ॥<br>
तासां वित्तापहरणाद्राजा नरकमृच्छति ॥<br>
पूर्वैः पितामहैस्सार्धं प्रागुक्तं फलमेव तु ॥ १४ ॥<br>
देवद्रव्यापहरणं नैव जातु भवेद्वृथा ॥<br>
सर्वस्वरहितान्कृत्वा देवद्रव्यापहारिणः ॥ १५ ॥<br>
अङ्कयित्वा द्विजश्रेष्ठ स्वराष्ट्राद्विप्रवासयेत् ॥<br>
त्रैविद्या वणिजो वैश्या लिङ्गिनो देवपालकाः ॥ १६ ॥<br>
तथा तत्प्रतिबद्धाश्च न कुर्युः कलहं मिथः ॥<br>
तेषां सहायकः स्वामी निग्रहानुग्रही भवेत् ॥ १७ ॥<br>
रागद्वेषवियुक्तस्तु विवास्यश्चान्यथा भवेत् ॥<br>
दण्डं च देवतागामि देवद्रव्यस्य सूचकम् ॥ १८ ॥<br>
सर्वान्विवासयेद्राजा धार्मिको धर्मकारणात् ॥<br>
राज्ञा सर्वप्रयत्नेन पालनीयाः सुरालयाः ॥ १९ ॥<br>
कर्तव्याश्च महाभाग सुरलोकमभीप्सता ॥<br>
देवतास्तु प्रतिष्ठाप्य तल्लोकं ध्रुवमाप्नुयात ॥ २० ॥<br>
कृत्वा देवगृहं शुभ्रं स्वर्गमाप्नोत्यनुत्तमम् ॥<br>
तदा भोगप्रमाणेन लक्ष्मीस्तत्रापि भार्गव ॥ २१ ॥<br>
मृत्प्रासादाद्दशगुणं स्थूलदारुकृते भवेत् ॥<br>
फलं दशगुणं तस्मात्तथा पक्वेष्टकाकृते ॥ २२ ॥<br>
तस्माद्दशगुणं शैले नात्र कार्या विचारणा ॥<br>
यावत्संख्यं नरः कुर्याद्देववेश्म सुधासितम् ॥ २३ ॥<br>
तावज्जन्मान्तराणीह यशसा स विराजते ॥<br>
कृत्वा च चित्रविन्यासं गन्धर्वैः सह मोदते ॥ २४ ॥<br>
कृत्वा संशोधनं तत्र विरोगः समपद्यते ॥<br>
प्रोक्षयित्वा मनस्तापान्मानवः प्रतिमुच्यते ॥ २५ ॥<br>
कृत्वोपलेपनं राम नाकमाप्नोत्यनुत्तमम् ॥<br>
गान्धर्वलोकमाप्नोति कृत्वा वर्णकरञ्जितम् ॥ २६ ॥<br>
गन्धैः समुक्षितं कृत्वा गन्धर्वैस्सह मोदते ॥<br>
उपकारप्रदानेन श्रियमाप्नोत्यनुत्तमाम् ॥ २७ ॥<br>
गीतवाद्यप्रदानेन सुखमाप्नोत्यनुत्तमम् ॥<br>
प्रेक्षणीयप्रदानेन रूपवानभिजायते ॥ २८ ॥<br>
तथा औज्ज्वल्यमाप्नोति यत्रयत्राभिजायते ॥<br>
स्नापयित्वा घृतेनार्चां सर्वपापैः प्रमुच्यते ॥ २९ ॥<br>
स्नापयित्वा च तैलेन विरोगः समपद्यत ॥<br>
अम्बुना स्नापयित्वा तु सौभाग्यमधिगच्छति ॥ ३० ॥<br>
विरूक्षयित्वा तां राम पापं जहति मानवाः ॥<br>
अनुलेपनदानेन रूपमाप्नोत्यनुत्तमम् ॥ ३१ ॥<br>
तथा पुष्पप्रदानेन श्रियमाप्नोत्यनुत्तमाम् ॥<br>
धूपदानेन धर्मज्ञ रतिमाप्नोति शोभनाम् ॥ ३२ ॥<br>
तथा दीपप्रदानेन चक्षुष्मानभिजायते ॥<br>
अन्नदः सर्वमाप्नोति यत्किंचिन्मनसेच्छति ॥३३ ॥<br>
पानकानां प्रदानेन तृप्तिमाप्नोत्यनुत्तमाम ॥<br>
वसुदो रूपमाप्नोति रूपमाप्नोति रूप्यदः ॥ ३४ ॥<br>
रुक्मदस्सर्वमाप्नोति श्रियमाप्नोति सर्वदः ॥<br>
छत्रदः स्वर्गमाप्नोति तालवृन्तप्रदो दिवम् ॥ ३५ ॥<br>
चामराणां प्रदानेन राजा भवति धार्मिकः ॥<br>
पताकायाः प्रदानेन सर्वपापान्व्यपोहति ॥ ३६ ॥<br>
ध्वजदानेन लोकेऽस्मिन्ध्वजभूतो भवेन्नरः ॥<br>
नानाविधानां भोगानां तथा राम प्रदायकः ॥ ३७ ॥<br>
तानेव भोगानाप्नोति सर्वमाप्नोति भूमिदः ॥<br>
देवमाल्यापनयनाद्गोदानफलमाप्नुयात् ॥ ३८ ॥<br>
तदाहुतिप्रदानेन तल्लोकमभिपद्यते ॥<br>
नमस्कारप्रणामाभ्यामेनोभिः प्रतिमुच्यते ॥ ३९ ॥<br>
प्रदक्षिणं तथा कृत्वा भवत्याचारवारन्नरः ॥<br>
स्तुत्वा च देवतां राम मनोदुःखात्प्रमुच्यते ॥४०॥<br>
सन्तर्पयित्वा तोयेन तृप्तिं समधिगच्छति ॥<br>
तस्मात्सर्वप्रयत्नेन विशुद्धेनान्तराप्मना ॥ ४१ ॥<br>
अर्चास्थाः पूजयेत्सर्वा देवता भूरिदर्शन ॥<br>
तदाश्रितांश्च युञ्जीत तदा तद्विधिपारगान् ॥ ४२ ॥<br>
तत्पूजने तथा राम तांश्च सम्पूजयेत्सदा ॥<br>
ब्राह्मणाश्च नियोक्तव्या वेदोक्तसुरपूजने ॥४३ ॥<br>
यस्य राज्ञस्तु विषये देववेश्म विशीर्यते ॥<br>
तस्य सीदति तद्राष्ट्रं देववेश्म यथा तथा ॥ ४४ ॥<br>
संस्कारं लम्भयेद्यस्तु देववेश्म पुरातनम् ॥<br>
स च सौख्यमवाप्नोति यत्रयत्राभिजायते ॥ ४५ ॥<br>
वापीकूपतडागानां सदा त्रिदशवेश्मनाम् ॥<br>
भूयः संस्कारकर्ता च लभते मुक्तिजं फलम् ॥ ४६ ॥<br>
देवसम्पूजनाद्राम वृद्धिं समुपगच्छति ॥<br>
राज्ञस्तु विषये यस्य पूज्यन्ते सततं सुराः ॥४७ ॥<br>
अतिवृष्टिरनावृष्टिर्मूषकाः शलभाः शुकाः ॥<br>
राक्षसाश्च पिशाचाश्च रिपवश्च सुदारुणाः ॥४८॥<br>
ईतयश्च तथैवान्या न भवन्ति द्विजोत्तम॥४९॥<br>
तस्मात्प्रयत्नेन सदा नरेन्द्रैः पूजा विधेया विषये सुराणाम्॥<br>
सुरार्चनात्पूतसमस्तपापास्स्वर्गं क्षितीशाश्चिरमाप्नुवन्ति ॥५०॥<br>
इति श्रीविष्णुधर्मोत्तरे द्वितीयखण्डे मा०सं०सुरपूजामाहात्म्यवर्णनं नामैकत्रिंशोऽध्यायः॥३१॥<br>
2.32<br>
पुष्कर उवाच ॥<br>
ब्राह्मणान्पूजयेद्राजा ब्राह्मणान्पालयेत्सदा ॥<br>
ब्राह्मणा हि महाभाग देवानामपि दैवतम् ॥१॥<br>
ब्राह्मणानां क्षितिं दद्याद्भोगानन्यांश्च पार्थिवः ॥<br>
ब्राह्मणेषु तु यद्दत्तं निधिस्तत्पारलौकिकम् ॥ २ ॥<br>
वेदलाङ्गलकृष्टेषु द्विजक्षेत्रेषु भारत ॥<br>
उप्तस्य दानबीजस्य फलस्यान्तो न विद्यते ॥३॥<br>
ब्रह्मस्वं चैव नादद्याद्ब्रह्मस्वं पालयेत्तथा ॥<br>
ब्रह्मस्वहरणाद्राम नरकं पश्यते नरः ॥ ४ ॥<br>
न विषं विषमित्याहुर्ब्रह्मस्वं विषमुच्यतै ॥<br>
विषमेकाकिनं हन्ति ब्रह्मस्वं सप्तपूरुषम् ॥ ५ ॥<br>
ब्रह्मस्वं प्रणयाद्भुक्तं हिनस्त्यासप्तमं कुलम् ॥<br>
द्रोहाद्भुक्तं तदेवेह कुलानां पातयेच्छतम् ॥ ६ ॥<br>
सुवर्णमेकं गामेकां भूमेरप्येकमङ्गुलम्। ॥<br>
हरन्नरकमाप्नोति यावदाभूतसम्प्लवम् ॥ ७ ॥<br>
दृष्ट्वा विटं दुराचारं ब्राह्मणं न द्विषेत्क्वचित् ॥<br>
ब्राह्मणानां परीवादान्नाशमाप्नोति मानवः ॥ ८ ॥<br>
न जातु ब्राह्मणं हन्यात्सर्वपापेष्ववस्थितम् ॥<br>
नैवास्ति ब्राह्मणवधात्पापं गुरुतरं क्वचित् ॥ ९ ॥<br>
ब्रह्महा नरकं याति यावदाभूतसम्प्लवम् ॥<br>
वर्षाणामयुतं राम पच्यते स्नायुपूरिते ॥ १० ॥<br>
शोणितं यावतः पांशून्गृह्णातीह द्विजन्मनाम् ॥<br>
कर्ता तावन्ति वर्षाणि कृतकृन्नरके वसेत् ॥ ११ ॥<br>
उपद्रुतो द्विजो येन त्यजेज्जीवितमात्मनः ॥<br>
ब्रह्महत्या भवेत्तस्य नात्र कार्या विचारणा ॥ १२ ॥<br>
देहत्यागाच्च नरकं ब्राह्मणोऽपि प्रपद्यते ॥<br>
तेन चाधिकमाप्नोति राम पापं नराधमः ॥१३॥<br>
अदैवं दैवतं कुर्युः कुर्युर्दैवमदैवतम् ॥<br>
ब्राह्मणाश्च महाभागा नमस्यास्ते सदैव हि ॥ १४ ॥<br>
ब्राह्मणानां तथा कार्यं यत्नात्कुर्वीत पार्थिवः ॥<br>
कालातिपातं च तथा विप्रकार्ये न कारयेत् ॥ १५ ॥<br>
निष्पीडितस्तूपवसेद्येन विद्वान्निशां जनः ॥<br>
स राम नरकं याति वर्षाणां तु दशायुतम् ॥ १६ ॥<br>
ब्राह्मणी रुदती हन्ति कुलं रोदायते ध्रुवम् ॥<br>
तदश्रुवह्निर्दहति कुलं त्रिपुरुषं ध्रुवम् ॥ १७ ॥<br>
विद्वानप्यथवाविद्वान्ब्राह्मणो मानमर्हति ॥<br>
प्रणीतश्चाप्रणीतश्च यथाग्निर्द्विजपुङ्गव ॥ १८ ॥<br>
प्रतिष्ठां प्राप्नुवन्तीह सुरा विप्रप्रतिष्ठिताः ॥ १९ ॥<br>
तन्मुखे तु तथाश्नन्ति देवाश्च पितृभिः सह ॥<br>
वह्नौ हुताच्छ्रेष्ठतमं हुतं विप्रमुखाग्निषु ॥ २० ॥<br>
अस्कन्दमविरुद्धं च प्रायश्चित्तैर्विवर्जितम् ॥<br>
यावतो ग्रसते ग्रासान्विद्वान्विप्रः सुसंस्कृतः ॥ २१ ॥<br>
अन्नप्रदस्य तावन्तः क्रतवः परिकीर्तिताः ॥<br>
ब्राह्मणानां करान्मुक्तं तोयं शिरसि धारयेत् ॥ २२ ॥<br>
ब्राह्मणस्य करे यस्मात्सर्वतीर्थसमागमः ॥<br>
ब्राह्मणेभ्यः समुत्पन्नं त्रैलोक्यं सचराचरम् ॥ २३ ॥<br>
अमोघशापा धर्मज्ञ कथितास्ते जगत्त्रये ॥<br>
आशीर्वादममोघं च ब्राह्मणानां प्रकीर्तितम् ॥ २४ ॥<br>
आशीर्वादपराः कार्यास्तस्माद्राज्ञा द्विजोत्तमाः ॥<br>
यैः कृतः सर्वभक्ष्योग्निरपेयश्च महोदधिः ॥ २५ ॥<br>
क्षयी सोमोऽजवृषणस्तथैव च शतक्रतुः ॥<br>
येषां कोपाग्निरद्यापि दण्डके नोपशाम्यति ॥ २६ ॥<br>
विपुलश्च तथा येषां प्रसादो भृगुनन्दन ॥<br>
येषां प्रसादात्क्षीणोऽपि वृद्धिमिच्छति चन्द्रमाः ॥ २७ ॥<br>
येषां प्रसादाद्रक्षोभिर्नाभिभूयेत भास्करः ॥<br>
येषां प्रसादाद्विपुलां कार्तवीर्यः श्रियं गतः ॥ २८ ॥<br>
येषां प्रसादाद्धनदो धनाध्यक्षत्वमागतः ॥<br>
अस्नातः स्नानमाप्नोति व्रतमाप्नोत्यथाव्रती ॥ २९॥<br>
येषां वचनमात्रेण किम्भूतमधिकं ततः ॥<br>
भोगं राज्यं तथा स्वर्गं येषां वाक्येन लभ्यते ॥ ३० ॥<br>
अपावनकरः क्रोधो येषां राम सदा स्थितः ॥<br>
ते पूज्यास्ते च सत्कार्यास्तेषां दाराणि दापयेत् ॥ ३१ ॥<br>
धारयन्ति जगत्सर्वं ब्राह्मणा वेदपारगाः॥<br>
देवानाप्याययन्तीह ब्राह्मणा भृगुनन्दन ॥३२॥<br>
ते तृप्तास्तर्पयन्तीह भुवनं सकलं सुराः ॥<br>
ब्राह्मणेनाहुतिर्दत्ता वह्नौ भृगुकुलोद्वह ॥ ३३ ॥<br>
आदित्यमाप्नोत्यादित्याद्वृष्टिर्भवति भूतले ॥<br>
अन्नस्य च तथोत्पत्तिरन्नाद्भूतोद्भवः स्मृतः ॥ ३४ ॥<br>
तस्मात्त्रिभुवनं सर्वं ब्राह्मणैरेव धार्यते ॥<br>
ब्राह्मणप्रभवा भूमिर्ब्राह्मणप्रभवो दिवः ॥ ३५ ॥<br>
ब्राह्मणानामिमे लोकाः परलोकास्तथैव च ॥<br>
इज्यास्वाध्यायतपसामुपरोधाद्यदा द्विजाः ॥ ३६ ॥<br>
स्वाम्यं भुवि न विन्दन्ति क्षत्त्रियास्तु तदा कृताः ॥<br>
ब्राह्मणानां वचः कार्यं राजभिः सततोत्थितैः ॥ ३७ ॥<br>
धर्ममर्थं च कामं च तेषां वाचि प्रतिष्ठितम् ॥<br>
ब्राह्मणानां तु वाक्येन निग्रहानुग्रहावुभौ ॥ ॥ ३८ ॥<br>
लोके कार्यौ भूमिभृता भूतिकामेन नित्यदा ॥<br>
राजा ब्राह्मणवाक्येन यः कुर्याच्छासनादिकम् ॥ ३९ ॥<br>
सम्यग्वाप्यथवासम्यक्तेन नाके महीयते ॥<br>
उल्लंघ्य शास्त्रं नृपतिर्यो यथारुचि वर्तते ॥ ४० ॥<br>
स राम नरकं याति सुकृतेनापि कर्मणा ॥<br>
यत्र ब्राह्मणवाक्यानि न करोतीह यो नरः… ४१ ॥<br>
न तत्र दोषवान्विप्रो राजा दोषेण लिप्यते ॥<br>
ब्राह्मणं दशवर्षं च शतवर्षं च भूमिपम् ॥ ४२ ॥<br>
पितापुत्रौ विजानीयाद्ब्राह्मणस्तु तयोः पिता ॥<br>
यस्य राज्ञस्तु विषये ब्राह्मणः सीदति क्षुधा ॥<br>
तस्य सीदति तद्राष्ट्रं दुर्भिक्षव्याधितस्करैः ॥ ४३ ॥<br>
तस्मात्पूज्या नमस्कार्यास्सं विभाज्यास्तथा द्विजाः ॥<br>
राज्ञा सर्वप्रयत्नेन लोकद्वयमभीप्सता ॥ ४४ ॥<br>
यद्ब्राह्मणास्तुष्टतमा वदन्ति तद्देवताः प्रत्यभिनन्दयन्ति ॥<br>
तुष्टेषु तुष्टाः सततं भवन्ति प्रत्यक्षदेवेषु परोक्षदेवाः ॥ ४५ ॥<br>
इति श्रीविष्णुधर्मोत्तरे द्वि०खण्डे मा० सं० रामं प्रति पुष्करवाक्ये ब्राह्मणप्रशंसावर्णनंनाम द्वात्रिंशत्तमोऽध्यायः ॥ ३२ ॥<br>
2.33<br>
॥ पुष्कर उवाच ॥<br>
साध्वीनां पालनं कुर्यात्पूजनं च महीपतिः ॥<br>
एकपत्न्यः स्त्रियः सर्वा धारयन्ति जगत्त्रयम् ॥ १ ॥<br>
भर्तृव्रता भर्तृपरा भर्तृपूजनतत्परा ॥<br>
या तु स्त्री सा दिवं याति सह भर्त्रा द्विजोत्तम ॥ २ …<br>
एकपत्न्यस्तु यद्दुःखं सहन्ते द्विज सानुगाः ॥<br>
तेन ताः स्वर्गमासाद्य सुखमायन्त्यनेकधा ॥ ३ ॥<br>
तासां प्रभावो हि महांस्तेजश्चैवातिदुःसहम …<br>
न कोपनीया नोपेक्ष्या नैव ताश्च विमानयेत् ॥ ४ ॥<br>
नाहूयेदपराधेषु दण्ड्यस्तासां पतिर्भवेत् ॥<br>
पुत्रो वाप्यथवा नीतौ नैव राजा प्रभुः क्वचित … ॥ ५ ॥<br>
नैव साध्वी विनिर्दिष्टा केवलोपस्थरक्षणात् ॥<br>
विप्रियं नाचरेत्किञ्चित्पत्युः साध्वीति सा स्मृता ॥ ६ ॥<br>
कर्मणा मनसा वाचा भर्तुः प्रियहितैषिणी ॥<br>
या नारी सा स्मृता साध्वी पतिपूजनतत्परा ॥ ७ ॥<br>
नमस्कार्याश्च पूज्याश्च वन्दनीयाश्च भार्गव ॥<br>
राज्ञा सर्वप्रयत्नेन तथा लोकैश्च सर्वशः ॥ ८ ॥<br>
अनाथां च तथा साध्वीं बिभृयात्पार्थिवोत्तमः ॥<br>
तस्यै यद्दीयते दानं तदनन्तं प्रकीर्तितम् ॥ ९ ॥<br>
साध्वीनामपमानेन कुलं दहति पूरुषः ॥<br>
तासां सम्पूजनाद्राम स्वकुलं चोन्नतिं नयेत् ॥ १० ॥<br>
न धनेन न धान्येन न शीलेन न बन्धुभिः ॥<br>
न यज्ञैर्दक्षिणावद्भिर्नाधीतेन तथैव च ॥ ११ ॥<br>
अकुलानि कुलान्याहुः किन्तु स्त्रीणां विचेष्टितैः ॥<br>
येषु साध्व्यः स्त्रियो राम कुलेषु कुलधूर्वहाः ॥ … १२ ॥<br>
महाकुलानि तानीह कृशान्यपि धनैर्यदि ॥<br>
पुत्राणामपि तत्पुत्रं साध्वी यस्यारणिर्भवेत् ॥ १३ ॥<br>
हव्येषु साध्वीतनयं तथा कव्यषु योजयेत् ॥<br>
तत्राल्पस्यापि दानस्य महत्पुण्यं प्रकीर्तितम् ॥ १४ ॥<br>
गायत्री तु यथा राम यथा गङ्गा सरिद्वरा ॥<br>
पावनी कीर्तनादेव तथा साध्वी वराङ्गना ॥ १५ ॥<br>
रामास्तु भृगुशार्दूल न प्रदुष्यन्ति कर्हिचित् ॥<br>
मासिमासि रजस्तासां दुष्कृतान्यपकर्षति ॥ १६ ॥<br>
सोमस्तासां ददौ शौचं गन्धर्वः शिक्षितां गिरम् ॥<br>
अग्निश्च सर्वमेध्यत्वं तस्मान्निष्कल्मषाः स्त्रियः ॥ १७ ॥<br>
ब्राह्मणाः पादतो मेध्या गावो मेध्यास्तु पृष्ठतः ॥<br>
अजाश्वौ मुखतो मेध्यौ स्त्रियो मेध्यास्तु सर्वतः ॥ १८ ॥<br>
यामयो यानि गेहानि शपन्त्यप्रतिपूजिताः ॥<br>
तानि कृत्याह तानीव विनश्यन्ति समन्ततः ॥ १९ ॥<br>
स्त्रियः श्रियश्च गेहेषु न विशेषोऽस्ति कश्चन ॥<br>
तस्मात्सर्वप्रयत्नेन पूजनीयाः सदा स्त्रियः ॥ २० ॥<br>
मिथ्या न साध्वी भवतीह लोके भवत्यथास्मिन्नपरे च राम ॥<br>
साध्व्यस्तथा पूज्यतमा प्रदिष्टा लोकेषु सर्वेषु चराचरेषु ॥ २१ ॥ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे साध्वीमाहात्म्यं नाम त्रयस्त्रिंशोऽध्यायः ॥ ॥ ३३ ॥<br>
2.34<br>
राम उवाच ॥ ॥<br>
साध्वीनां श्रोतुमिच्छामि देव धर्मानशेषतः ॥<br>
साध्व्यो हि नार्यो लोकानामाधार इह कीर्तितः ॥ १ ॥<br>
॥ पुष्कर उवाच ॥ ॥<br>
एतदेव परं राम रामाणां धर्मकारणम् ॥<br>
यदासां सर्वकार्येषु नित्यं हि परतन्त्रता ॥ २ ॥<br>
बाल्ये पितुर्वशे तिष्ठेत्पाणिग्राहस्य यौवने ॥<br>
पुत्राणां भर्तरि प्रेते न स्त्री स्वातन्त्र्यमर्हति ॥ ३ ॥<br>
पित्रा भर्त्रा सुतेनेह नेच्छेद्विरहमात्मनः ॥<br>
तेषां च विरहेण स्त्री गर्ह्ये कुर्यादुभे कुले ॥ ४ ॥<br>
सदा प्रहृष्टया भाव्यं गृहकार्ये च दक्षया ॥<br>
सुसंस्कृतोपस्करया व्यये चामुक्तहस्तया ॥ ५ ॥<br>
यः प्रदद्यात्पिता त्वेनां तदभावेपि कारकः ॥<br>
तं शुश्रूषेत जीवन्तं संस्थितं न तु लंघयेत् ॥ ६ ॥<br>
मङ्गलार्थं स्वस्त्ययनं यज्ञश्चासां प्रजायते ॥<br>
प्रयुज्यते विवाहेषु प्रदानं स्वामिकारितम् ॥ ७ ॥<br>
अनृतावृतुकालोक्ते मन्त्रसंस्कारकृत्पतिः ॥<br>
सुखं नित्यं ददातीह परलोके च योषितः ॥ ८ ॥<br>
विशीलः कामवृत्तो वा गुणैर्वा परिवर्जितः ॥<br>
उपचर्यः स्त्रिया साध्व्या सततं देववत्पतिः ॥ ९ ॥<br>
नास्ति स्त्रीणां पृथग्यज्ञो न व्रतं नाप्युपोषितम् ॥<br>
पतिं शुश्रूषते यत्तु तेन स्वर्गे महीयते ॥ १० ॥<br>
पाणिग्राहस्य साध्वी स्त्री जीवतो वा मृतस्य वा ॥<br>
पतिलोकमभीप्सन्ती नाचरेत्किञ्चिदप्रियम् ॥११॥<br>
कामं तु क्षपयेद्देहं पुष्पमूलफलैः शुभैः ॥<br>
न तु नामापि गृह्णीयात्पत्यौ प्रेते परस्य तु॥१२॥<br>
आसीतामरणात्क्षान्ता नियता ब्रह्मचारिणी ॥<br>
यो धर्म एकपत्नीनां काङ्क्षन्ती तमनुत्तमम्॥१३॥<br>
अनेकानि सहस्राणि सुमुग्धब्रह्मचारिणाम् ॥<br>
दिवङ्गतानां विप्राणामकृत्वा कुलसन्ततिम् ॥ १४ ॥<br>
मृते भर्तरि साध्वी स्त्री ब्रह्मचर्ये व्यवस्थिता॥<br>
स्वर्गं गच्छत्यपुत्रापि यथा ते ब्रह्मचारिणः ॥ १५॥<br>
अपत्यलोभाद्या तु स्त्री भर्तारमतिवर्त्तते ॥<br>
सेह निन्दामवाप्नोति परलोकाच्च हीयते ॥ १६ ॥<br>
नान्योत्पन्ना प्रजास्तीह न चाप्यन्यपरिग्रहा ॥<br>
न द्वितीयश्च साध्वीनां कश्चिद्भर्तोपदिश्यते॥१७॥<br>
पतिं हित्वा निकृष्टं स्वं चोत्कृष्टं या निषेवते॥<br>
निन्द्यैव लोके भवति परपूर्वेति चोच्यते ॥ १८ ॥<br>
व्यभिचारात्तु भर्तुः स्त्री लोकान्प्राप्नोति निन्दितान् ॥<br>
शृगालयोनिं चाप्नोति पापरोगैश्च पीड्यते ॥ १९ ॥<br>
पतिं या नाभिचरति मनोवाग्देहसंयता ॥<br>
इहाग्र्यां कीर्त्तिमाप्नोति परलोके च शस्यते ॥ २० ॥<br>
पत्युरभ्यधिकं नारी नोपवासव्रतं चरेत् ॥<br>
अनायुष्यं द्विजश्रेष्ठ पत्युस्तस्यास्तदुच्यते ॥२१॥<br>
देवताराधनं कुर्यात्कामं वा ब्राह्मणोत्तम ॥<br>
नारी पतिव्रता राम प्राप्तानुज्ञां तु भर्त्तृतः ॥ २२ ॥<br>
नारी खल्वननुज्ञाता पित्रा भर्त्रा सुतेन वा ॥<br>
विफलं तद्भवेत्तस्या यत्करोत्यौर्ध्वदैहिकम् ॥२३॥<br>
स्त्रीणां पूज्यतमा लोके देवतागृहवासिनाम् ॥<br>
या स्ताः सम्पूजनीयाः स्युस्तासामेव यथाविधि ॥ २४ ॥<br>
तासां च पूजनं कार्यं विदितं स्वामिनस्तथा ॥<br>
अन्यथा चेत्प्रवर्त्तेत निर्ग्राह्या सा प्रकीर्तिता ॥ २५ ॥<br>
गत्वान्यपुरुषं नारी नरकं प्रतिपद्यते ॥<br>
कूटशाल्मलिमित्युक्तं यावदाभूतसम्प्लवम् ॥ २६ ॥<br>
गर्हिता च तथा पत्युर्नरकं याति भार्गव ॥<br>
दशवर्षसहस्राणि तथैवाप्रियवादिनी ॥ २७ ॥<br>
सर्वावस्थास्वपि स्त्रीषु न वधो विद्यते द्विज ॥<br>
परेण शङ्कितामेनां संयतां वासयेद्गृहे ॥ २८ ॥<br>
हृताधिकारां मलिनां पिण्डमात्रोपजीविनीम् ॥<br>
परिभूतामधःशय्यां वासयेद्व्यभिचारिणीम् ॥ २९ ॥<br>
मूलकर्म न कर्त्तव्यं कथञ्चिदपि योषिता ॥<br>
मूलकर्मरता नारी कल्पं नरकमावसेत ॥ ३०॥<br>
दौर्भाग्यं महदाप्नोति तत्र यत्राभिजायते ॥<br>
या च नारी सपत्नीनां कुर्याद्दौर्भाग्यकारणम् ॥ ३१ ॥<br>
कुहकैः पश्यति सापि कल्पानां नरके द्विज ॥<br>
पुंस्त्वमूलं तथा लक्ष्मों पत्युर्हिंसति सा तथा ॥३२॥<br>
यक्षरक्षःपिशाचानां मूलकर्मरता सदा ॥<br>
वश्यो भवति लोकेषु भर्ता तस्यास्तथैव च ॥ ३३ ॥<br>
नारी कृत्वा पतिं वश्यं सततं मूलकर्मणा ॥<br>
लभतेन्ते तु दौर्भाग्यं भूतैर्वा भक्ष्यते ध्रुवम् ॥३४॥<br>
तस्मात्सर्वप्रयत्नेन मूलकर्म विवर्जयेत् ॥<br>
आत्मानमथ भर्तारं नाशयेन्मूलकर्मणा ॥ ३५ ॥<br>
ब्राह्मणी न पिबेन्मद्यं न च विट्क्षत्रियस्त्रियः ॥<br>
सुरां पिबेयुर्धर्मज्ञ तत्पानान्नाशमाप्नुयुः ॥ ३६ ॥<br>
ततो भवति धर्मज्ञ जलौका रक्तपायिका ॥<br>
कल्पावशेषं सकलं तेन घोरेण कर्मणा ॥ ३७ ॥<br>
परवेश्मरुचिर्न स्यान्न स्यात्कलहशालिनी ॥<br>
न च तिष्ठेत्तथा द्वारि न च राम गवाक्षके ॥३८॥<br>
मण्डनं वर्जयेन्नारी तथा प्रोषित भर्तृका ॥<br>
देवताराधनपरा भवेद्भर्तृहिते रता ॥ ३९ ॥<br>
धारयेन्मङ्गलार्थाय किञ्चिदाभरणं तथा ॥<br>
न जातु विधवा वेषं कदाचिदपि कारयेत् ॥४०।<br>
पतिव्रता तु या नारी सह भर्त्रा दिवङ्गता ॥<br>
कल्पावशेषं मुदिता पूज्यते त्रिदशालये ॥ ४१ ॥<br>
पतिव्रतां सवर्णां स्त्रीं द्विजातिः पूर्वमारिणीम ॥<br>
दाहयेदग्निहोत्रेण यज्ञपात्रैश्च धर्मवित् ॥ ४२ ॥<br>
भार्यायै पूर्वमारिण्यै दत्त्वाग्नीनन्त्यकर्मणि ॥<br>
पुनर्दारक्रियां कुर्यात्पुनराधानमेव च ॥ ४३ ॥<br>
मृते भर्तरि या साध्वी पुत्रमाश्रित्य भार्गव ॥<br>
तपसा शातयेद्देहं तेन स्वर्गे महीयते ॥ ४४ ॥<br>
पतिपक्षे नरं कञ्चित्पुत्राभावे समाश्रयेत् ॥<br>
बिभृयाद्धि स चाप्येनां भोजनाच्छादनैः सदा ॥ ४५ ॥<br>
पतिपक्षे समुच्छिन्ने पितृपक्षः प्रभुः स्त्रियः ॥<br>
विषमस्थापि भर्तव्या पितृपक्षे स्वबन्धुभिः ॥ ४६ ॥<br>
मृतं भर्तारमादाय यदि वाथ पतिव्रता ॥<br>
प्रविशेद्द्विजशार्दूल ज्वलितं जातवेदसम् ॥ ४७ ॥<br>
तिस्रः कोट्योर्द्धकोटी च यानि लोमानि मानवे ॥<br>
तावन्त्येव शताब्दानि स्वर्गलोके महीयते ॥ ४८ ॥<br>
व्यालग्राही यथा सर्पं बिलादुद्धरते बलात् ॥<br>
एवं भर्त्तारमादाय सह तेनैव गच्छति ॥ ४९ ।<br>
सद्वृत्तमध्यापयितुं गतानां स्त्रीणां वियोगक्षतकातराणाम् ॥<br>
तासां मृते जीवितवल्लभे हि नाग्निप्रवेशादपरो हि धर्म ॥ ५० …<br>
इति विष्णुधर्मोत्तरे द्वितीयखण्डे मा० सं० रामं प्रति पुष्करोपाख्याने स्त्रीधर्मो नाम चतुस्त्रिंशत्तमोध्यायः ॥ ३४ ॥<br>
2.35<br>
राम उवाच ॥ ॥<br>
स्त्रीणां पूज्यतमा लोके देवतास्त्वं प्रकीर्तय ॥<br>
तासां कालं विधानं च फलं पूजनतस्तथा ॥ १ ॥<br>
पुष्कर उवाच ॥<br>
श्रियः सम्पूजनं कार्यं स्त्रीभिस्तु सततं गृहे ॥<br>
पुप्पार्घमाल्यनैवेद्यधूपदीपानुलेपनैः ॥ २ ॥<br>
गृहसम्मार्जनं राम तथा तस्योपलेपनम् ॥<br>
पुष्पोपहारकरणं सुधाशुक्लत्वमेव च ॥ ३ ॥<br>
सर्वमेतद्विजानीयाच्छ्रियः सम्पूजनं द्विज ॥<br>
स्नानानुलेपनं यच्च गन्धवर्णावधारणम् ॥ ४ ॥<br>
सुवर्णता च नारीणां श्रियः सम्पूजनाद्भवेत् …<br>
अष्टमीषु च सर्वासु पूजनीयाप्यशोकिका ॥ ५ ॥<br>
गन्धमाल्यनमस्कारधूपदीपादिभिस्तथा ॥<br>
तस्मिन्नहनि या भुङ्क्ते नक्तं तैलविवर्जितम् ॥ ६ ॥<br>
भवत्यथ विशोका सा यत्रयत्राभिजायते ॥<br>
अष्टमीषु च सर्वासु न चेच्छक्नोति भार्गव ॥ ७ ॥<br>
प्रोष्ठपद्यां व्यतीतायां या स्यात्कृष्णाष्टमी द्विज ॥<br>
तस्यामवश्यं कर्त्तव्या देव्याः पूजा यथाविधि ॥ ८ ॥<br>
अपामिव त्रिलोकेषु प्रकृतिः स्त्रीषु चोच्यते ॥<br>
या प्रेरयति कर्माणि लोकेषु द्विजसत्तम ॥ ॥ ९ ॥<br>
तस्यां सम्पूजनं कार्यं शुक्लां पञ्चदशीं तथा ॥<br>
माल्यानुलेपनैः शुक्लैर्धूपेन च सुगन्धिना ॥ १० ॥<br>
रक्तवस्त्रप्रदानेन दीपदानेन चाप्यथ ॥<br>
वैदलैश्च तथा भक्ष्यैर्भोज्यैश्चोष्यैस्तथैव च ॥ ११ ॥<br>
पूजयित्वा च तां देवीं भोक्तव्यं निशि भार्गव ॥<br>
यदि पञ्चदशीं सर्वां न शक्नोति कदाचन … ॥ १२ ॥<br>
देव्याः सम्पूजनं कार्यमवश्यमपि कार्तिके ॥<br>
उपार्तिं पूजयेद्या तु सा तु नारी पतिव्रता ॥ १३ ॥<br>
सदा धर्मरता साध्वी लोके भवति भार्गव ॥<br>
नाशुभे च मतिस्तस्याः कदाचिदपि जायते ॥ १४ ॥<br>
एकादशीं तथा कृष्णां फाल्गुने मासि भार्गव॥<br>
शुद्धे देवस्य कर्त्तव्या पूजा धर्मभृतां वर ॥ १५ ॥<br>
पूजनाच्छन्दोदेवस्य तनयं गुणवर्जितम् ॥<br>
न प्राप्नोति तथाऽप्नोति गुणवन्तमसंशयम् ॥ १६ ॥<br>
गन्धमाल्यादिभिर्भक्त्या तथा वै वास्तुदेवताम् ॥<br>
एकादशीं तथा प्राप्य चैत्रशुक्लस्य पूजयेत् ॥ १७ ॥<br>
संपूज्य तां महाभाग गृहभङ्गो न जायते ॥<br>
शुक्लाष्टमीं तु सम्प्राप्य मासि भाद्रपदे तथा ॥ १८ ॥<br>
दूर्वाप्रतानं लुप्पेत्तदुत्तराशाभिगामिनम् ॥<br>
पूजयेद्गृहमानीय गन्धमाल्यानुलेपनैः ॥ १९ ॥<br>
फलमूलैस्तथा राम धूपदीपौ विवर्जयेत् ॥<br>
अग्निपक्वं तथा सर्वं न निवेद्यं कथञ्चन ॥ २० ॥<br>
भोक्तव्यं च तथा राम वह्निपाकविवर्जितम् ॥<br>
दूर्वांकुरस्थां सम्पूज्य विधिना यौवनश्रियम् ॥ २१ ॥<br>
यौवनं स्थिरमाप्नोति यत्रयत्राभिजायते ॥<br>
सोपवासा तु या नारी कृष्णपक्षस्य कार्तिके ॥ २२ ॥<br>
द्वादश्यां पूजयेद्विष्णुं गां सवत्सामनन्तरम् ॥<br>
गन्धमाल्यनमस्कारधूपदीपान्नसम्पदा ॥ २३ ॥<br>
नैवेद्यं गोरसं सर्वं वर्जनीयं प्रयत्नतः ॥<br>
भोक्तव्यं च न धर्मज्ञ दोग्धव्या नैव चार्जुने ॥२४॥<br>
गावः प्राप्नोति कृत्वैवं नात्र कार्या विचारणा ॥<br>
धेनुं तां यदि विप्राय प्रददाति यथाविधि॥२५॥<br>
स्वर्गलोकमथासाद्य न ततो विनिवर्तते ॥<br>
कार्तिके च तथा मासि कृत्तिकायां च पूजनम् ॥ २६ ॥<br>
कर्तव्यं गन्धकलशैर्गन्धमाल्यानुलेपनैः ॥<br>
भक्ष्यैश्च परमान्नैश्च कुल्माषैः पर्पटैस्तथा॥२७॥<br>
शक्त्या वस्त्रैश्च धर्मज्ञ महारञ्जनरञ्जनैः ॥<br>
गुडेन मधुना चैव सितया लवणेन च॥२८॥<br>
आर्द्रकेणेक्षुणा चैव तथा कालोद्भवैः फलैः॥<br>
सर्वैश्च विविधैरन्नैर्गन्धैर्नानाविधैस्तथा॥२९॥<br>
पानकैश्च तथा हृद्यैः पूजनीयाश्च कृत्तिकाः ॥<br>
सह चन्द्रमसा राम तेन सौभाग्यमश्नुते ॥३० ॥<br>
नारी च रूपलावण्ये धर्मे चाग्र्यां तथा मतिम् ॥<br>
अवैधव्यं च धर्मज्ञ यत्रयत्राभिजायते ॥३१॥<br>
लवणस्य तुलां कृत्वा महारञ्जनरंजिते ॥ …<br>
वस्त्रे वस्त्रेण तेनाथ सालङ्कारां सितच्छविम् ॥ ३२ ॥<br>
कृत्वा पिण्डं हरिद्राक्तं कृत्तिकानां निवेदयेत् ॥<br>
ग्राहयेद्ब्राह्मणं तां च प्राप्ते चन्द्रोदये तथा ॥ ३३॥<br>
अनेन कर्मणा नारी सौभाग्यं महदश्नुते ॥<br>
पुरुषोऽप्यथ वै शुद्धो सौभाग्यं महदश्नुते ॥<br>
कृत्तिकाप्रतिपादे तु तासां कृत्वैव पूजनम्॥३४॥ ।<br>
या भुङ्क्ते गोरसप्रायं कृत्वा ब्राह्मणपूजनम् ॥<br>
सप्त जन्मान्तराण्येव सौभाग्यं रूपमेव च ॥३५॥<br>
स्वर्गे तु भोगानाप्नोति सह भर्त्रा तु सा शुभा ॥ ॥ ३६ ॥<br>
प्राप्य पञ्चदशीं राम तथा शुक्लां च कार्तिकीम् ॥<br>
कार्तिकं कार्तिकीं राम गृहभित्तौ समालिखेत् ॥ ३७ ॥<br>
उपद्वारं गृहाद्बाह्यं नानावर्णैस्तु वर्णकैः ॥<br>
गृहोपकरणं शक्त्या तयोश्चैवाभितो लिखेत् ॥ ३८ ॥<br>
पीठखड्गासनाद्यत्र शकटोलूखलादिकम् ॥<br>
ततस्तौ पूजयेन्नारी नानाभक्तिपरा शुचिः ॥ ३९ ॥<br>
गन्धमाल्यनमस्कारधूपदीपान्नसम्पदा ॥<br>
इक्षुणेक्षुविकारैर्वा विशेषेण च पूजयेत् ॥ ४० ॥<br>
तयोस्तु पूजनं कृत्वा मत्स्यं च सिकतायुतम् ॥ ॥<br>
शुक्तिनेत्रं न्यसेत्क्षीरे तच्च दद्याद्द्विजातये ॥ ४१ ॥<br>
ततश्च नक्तं भुञ्जीत तिलतैलविवर्जितम् ॥<br>
अनयोः पूजनाद्राम गृहभङ्गं न चाप्नुयात्॥४२॥<br>
पतिव्रता महाभाग दीर्घमाप्नोति जीवितम् ॥<br>
कार्तिके च तथा मासि सार्धं चन्द्रमसा सदा ॥४३॥<br>
रोहिण्यां रोहिणीपूजा कर्तव्या विधिना द्विज ॥<br>
सर्वैरविधवाचिह्नैर्लवणेन च भूरिणा ॥ ४४ ॥<br>
गन्धमाल्यनमस्कारधूपदीपान्नसम्पदा ॥<br>
तथा कुंकुमरक्तेन शक्त्या भार्गव वाससा ॥ ४५ ॥<br>
सौभाग्यं परमाप्नोति कृत्वैतत्परमाङ्गना ॥<br>
शुक्लपक्षत्रयोदश्यां या च नारी पतिव्रता ॥ ४६ ॥<br>
पूजयेत्सोपवासा च कामदेवमतन्द्रिता ॥<br>
पट्टवर्णकविन्यासं तस्य भार्या तथा पतिम् ॥ ४७ ॥<br>
गन्धमाल्यनमस्कारधूपदीपान्नसम्पदा ॥<br>
गुडेन मधुना चैव सितया चार्द्रकेण च ॥४८॥<br>
लवणेन रसैश्चान्यैर्गन्धैः सस्यैः पृथक्पृथक् ॥<br>
भक्ष्यैर्नाविधैश्चैव कुंकुमार्द्रेण वाससा ॥४९॥<br>
गन्धतोयाम्बुपूर्णेन द्रुमपल्लवशालिना ॥<br>
पूर्णकुम्भेन भव्येन माल्यकण्ठेन भार्गव ॥ ५० ॥<br>
कामदेवाय नो दद्याद्यदम्लं किञ्चिदेव तु ॥<br>
ततश्च पश्चाद्धोक्तव्यं सर्वमम्लविवर्जितम् ॥ ५१ ॥<br>
सर्वान्कामानवाप्नोति कामपूजाविधायिनी ॥<br>
अथ चेन्नैव शक्नोति सर्वां राम त्रयोदशीम् ॥ ५२ ॥<br>
चैत्रशुक्लेन सर्वासां फलमाप्नोत्यसंशयम्॥<br>
तस्मात्सर्वप्रयत्नेन चैत्रशुक्लत्रयोदशीम् ॥ ५३ ॥<br>
कामस्य पूजा कर्तव्या सर्वकामप्रदायिनी ॥<br>
कामदेवं समभ्यर्च्य कार्यमात्माभिपूजनम् ॥ ५४ ॥<br>
कुंकुमाङ्कैस्तथा वस्त्रैर्गन्धमाल्यविभूषणैः ॥<br>
भर्तारं पूजयेत्पश्चान्नारी तु कृतमण्डना ॥ ५५ ॥<br>
कुकुमांकेन वस्त्रेण गन्धमाल्यैर्मनोहरैः ॥<br>
पुरुषोऽपि समभ्यर्च्य कामदेवमसंशयम् ॥ ५६ ॥<br>
सर्वान्कामानवाप्नोति नात्र कार्या विचारणा ॥<br>
तथा शुक्लचतुर्थीषु गौरीपूजा सदा भवेत् ॥ ५७ ॥<br>
स्नाताभिः सोपवासाभिः सूर्यस्योदयनं प्रति ॥<br>
गन्धमाल्यनमस्कारधूपदीपान्नसम्पदा ॥ ५८ ॥<br>
गुडेन सितया चापि मधुना चार्द्रकेण च ॥<br>
सर्वैश्चाविधवाचिह्नैर्लवणेन च भूरिणा ॥ ५९ ॥<br>
चतुर्थीद्वितये पूज्या सर्वशक्त्या विशेषतः ॥<br>
आषाढेऽप्यथवा मासि माघे चाप्यथवा द्विज ॥ ६० ॥<br>
चतुर्णामपि कुण्डानां मध्ये सूर्यांशुसेविनी ॥<br>
आषाढे सोपवासा तु तृतीयायां तथा वसेत् ॥ ६१ ॥<br>
न तस्या दुर्लभं लोके किञ्चिद्भवति भार्गव ॥<br>
माघेऽप्युपोषिता मासि रात्र्यन्ते तुहिनोत्करैः ॥६२॥<br>
शुक्लीकृत्याखिलान्यङ्गान्यध्यास्ते शयनं यया ॥<br>
ततश्च शीततोयेन पश्चात्स्नानं समाचरेत् ॥ ॥ ६३ ॥<br>
सापि कामानवाप्नोति यान्राम मनसेच्छति॥<br>
पतिव्रता सदा लोला सुभगा रूपसंयुता ॥ ६४ ॥<br>
धर्मप्रिया च भवति गौरीपूजनतत्परा ॥<br>
आषाढे दाडिमं पुष्पं मधौ कर्पाससम्भवम् ॥ ६५ ॥<br>
निवेद्य सर्वमार्यायै सौभाग्यं महदश्नुते ॥<br>
शक्राणी च तथा पूज्या मासि भाद्रपदे भवेत् ॥ ॥ ६६ ॥<br>
स्त्रीणां गौरीविधानेन सर्वकामप्रदा हि सा ॥<br>
प्रोष्ठपदस्य मासस्य चतुर्थ्यां द्विजसत्तम ॥ ६७ ॥<br>
शक्राणीपूजनं कृत्वा नाकपृष्ठे महीयते ॥<br>
पूजातिथिषु सर्वासु राम ब्राह्मणपूजनम् ॥६८॥<br>
कर्तव्यं यच्च नैवेद्यं देयं तत्सुभगासु च ॥<br>
अनभ्यर्च्य तथा गौरीं गौरीदीपं प्रपश्यति ॥ ॥ ६९ ॥<br>
दौर्भाग्यं महदाप्नोति वर्जितं तस्य दर्शनम् ॥<br>
गौरीपूजनकामा स्त्री तस्मिन्नहनि या द्विज ॥ ७० ॥<br>
स्नानमुष्णाम्बुना कुर्यात्सापि सौभाग्यमश्नुते ॥<br>
सम्पूज्य विधिना गौरीं यत्रयत्राभिजायते ॥ ७१ ॥<br>
रूपलावण्यसौभाग्ययुक्ता भवति चाप्यथ ॥<br>
नित्यं चाविधवा राम तथैव च पतिव्रता ॥ ७२ ॥<br>
एताः पूज्यतमा स्त्रीषु दैवतास्ताः प्रकीर्तिताः ॥<br>
अतः परं तु या कुर्यात्सतीमार्गविवर्जनम् ॥ ७३ ॥<br>
हिंसात्मकमनिर्दिष्टमशुद्धं वा द्विजोत्तम ॥<br>
देवताराधनं सा तु चिरं नरकमृच्छति ॥ ७४ ॥<br>
ततस्तु चाप्यनायुष्यं ग्रहभूतविवर्धनम् ॥<br>
हिंसात्मका तु या नारी देवताराधने रता ॥ ७५ ॥<br>
मूलकर्मरता भर्त्रा सा विवाह्या भृगूत्तम ॥<br>
पौंश्चल्यादपि नारीणां राम हिंसा विवर्जिता ॥ ७६ ॥<br>
स्त्रीस्वभावं शुभं राम सौम्यत्वं मार्दवं दया ॥<br>
निर्दया राक्षसी राम पिशाची वा द्विजोत्तम ॥ ७७ ॥<br>
अथवा सर्वमुत्सृज्य पतिपूजनतत्परा ॥<br>
केशवाराधनं कुर्याच्छ्रियश्च पुरुषर्षभ ॥ ७८ ॥<br>
तेनैव सर्वमाप्नोति यत्किञ्चित्परमृच्छति ॥<br>
अफलं सर्वमेव स्याद्भर्त्रनुज्ञां विना कृतम् ॥७९॥<br>
केशवाराधनं राम तथापि सफलं स्त्रियः ॥<br>
सर्वभूतानि गोविन्दो भर्ता नान्यस्तु योषितः ॥<br>
भर्त्रनुज्ञां विना तस्मात्ततः पूजा विधीयते ॥ ८० ॥<br>
नारायणः पूज्यतमो हि लोके नारायणः सर्वगतः प्रधानः ॥<br>
नारायणाराधनतत्परा स्त्री कामानवाप्नोति न संशयोऽत्र ॥ ८१ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे रामं प्रति पुष्करवाक्ये स्त्रीदेवतापूजननिरूपणं नाम पञ्चत्रिंशत्तमोऽध्यायः ॥ ३५ ॥<br>
2.36<br>
॥ पुष्कर उवाच ॥<br>
वैलोम्यं धर्मराजोऽपि नाचरत्यथ योषिताम् ॥<br>
पतिव्रतानां धर्मज्ञ पूज्यास्तस्यापि तास्सदा ॥ १ ॥<br>
अत्र ते वर्णयिष्यामि कथां पापप्रणाशिनीम् ॥<br>
यथा विमोक्षितो भर्ता मृत्युपाशावृतः स्त्रिया ॥२ ॥<br>
मद्रेषु शाकले राजा बभूवाऽश्वपतिः पुरा ॥<br>
अपुत्रस्तप्यमानोऽसौ पुत्रार्थे सर्वकामदम् ॥ ३ ॥<br>
सावित्र्याः कारयामास लक्षहोमं द्विजोत्तमैः ॥<br>
सिद्धार्थकैर्हूयमाना सावित्री प्रत्यहं द्विज ॥ ४ ॥<br>
शतसंख्यैश्चतुर्थ्यां तु मासाद्दशदिने गते ॥<br>
काले तु दर्शयामास स्वां तनुं मनुजेश्वरे ॥ ५ ॥<br>
सावित्र्युवाच ॥<br>
राजन्भक्तोऽसि मे नित्यं प्राप्स्यसे तनयां शुभाम् ॥<br>
मद्दत्तां यत्प्रसादाच्च पुत्रान्प्राप्स्यसि शोभनान् ॥ ६ ॥<br>
पुष्कर उवाच ॥ एतावदुक्त्वा सा राज्ञः प्रणतस्यैव भार्गव ॥<br>
जगामादर्शनं देवी खे यथा राम चञ्चला ॥ ७ ॥<br>
मालव्या नाम तस्यास्ति राज्ञः पत्नी पतिव्रता ॥<br>
सुषाव तनयां काले सावित्रीमेव रूपतः ॥ ८ ॥<br>
सावित्र्या हुतया दत्ता तद्रूपसदृशा ततः ॥<br>
सावित्र्येव भवेदेषा जगाद नृपतिर्द्विजान् ॥ ॥<br>
कालेन यौवनं प्राप्तां ददौ सत्यवते पिता ॥<br>
नारदस्तु ततः प्राह राजानं दीप्ततेजसम् ॥ १० ॥<br>
क्षीणायुरेष वर्षेण भविष्यति नृपात्मजः ॥<br>
प्रदीयते सकृत्कन्या चिन्तयित्वा नराधिपः ॥ ११ ॥<br>
तथापि प्रददौ कन्यां द्युमत्सेनात्मजे शुभाम ॥<br>
सावित्र्यपि च भर्तारमासाद्य नृपनन्दनम् ॥ १२ ॥<br>
नारदस्य तु वाक्येन दूयमानेन चेतसा ॥<br>
शुश्रूषां परमां चक्रे भर्तृश्वशुरयोर्वने ॥ १३ ॥<br>
राज्यभ्रष्टस्सभार्यस्तु नष्टचक्षुर्नराधिपः ॥<br>
तुतोष तां समासाद्य राजपुत्रीं तदा स्नुषाम् ॥ १४ ॥<br>
चतुर्थेऽहनि मर्तव्यं यदा सत्यवता द्विज ॥<br>
श्वशुरेणाभ्यनुज्ञाता तदा राज्ञा तु सा स्नुषा ॥ १५ ॥<br>
चक्रे त्रिरात्रं धर्मज्ञ प्राप्ते तस्मिंस्तदा दिने ॥<br>
चारुपुष्पफलाहारं सत्यवान्प्रययौ वनम् ॥ १६ ॥<br>
श्वशुरेणाभ्यनुज्ञाता याचनाभङ्गभीरुणा ॥<br>
सावित्र्यपि जगामाशु सह भर्त्रा महद्वनम् ॥ १७ ॥<br>
चेतसा दूयमानेन गूहमाना च तद्भयम् ॥<br>
वने पप्रच्छ भर्तारं द्रुमांश्च समृगांस्तथा ॥ १८ ॥<br>
आश्वासयामास स राजपुत्रीं क्लान्तां वने पद्मपलाशनेत्राम् ॥<br>
सन्दर्शनेनाथ मृगद्विजानां तथा द्रुमाणां विपिने नृवीरः॥ १९ ॥ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे रामं प्रति पुष्करोपाख्याने सावित्र्युपाख्याने वनप्रवेशो नाम षट्त्रिंशत्तमोऽध्यायः ॥ ३६ ॥<br>
2.37<br>
॥ सत्यवानुवाच ॥ ॥<br>
वनेऽस्मिन्षट्पदाकीर्णं सहकारं मनोहरम् ॥<br>
श्रोत्रघ्राणमुखं पश्य वसन्ते रतिवर्धनम् ॥ १ ॥<br>
वने सपुष्पं दृष्ट्वैषा रक्ता श्लोकं मनोहरम् ॥<br>
हसतीव मनः सेर्ष्यं त्वामिवायतलोचने ॥ २ ॥<br>
दक्षिणे दक्षिणेनैतां पश्य रम्यां वनस्थलीम् ॥<br>
पुष्पितैः किंशुकैर्युक्तां ज्वलितामिव सप्रभैः ॥ ३ ॥<br>
सुगन्धिकुसुमामोदी वनराजिविनिर्गतः। ।<br>
करोति वायुर्दाक्षिण्यादावयोः क्लमनाशनम् ॥ ४ ॥<br>
अप्युत्पलविशालाक्षि कर्णिकारैः सुपुष्पितैः ॥<br>
काञ्चनैरिव भात्येषा वनराजी मनोहरा ॥ ५ ॥<br>
अतिमुक्तलताजालरुद्धमार्गवनस्थलीः ॥<br>
पश्योच्चैश्चारुसर्वाङ्गि कुसुमोत्कर भूषणा ॥ ६ ॥<br>
मधुमत्तालिझाङ्कारव्याजेन वरवर्णिनि ॥<br>
चापयष्टिं करोतीव कामः पान्थजिघांसया ॥ ७ ॥<br>
फुल्लचंपकसद्वक्त्रा पुंस्कोकिलविनादिनी ॥<br>
विभाति चारुतिलका त्वमिवैषा वनस्थली ॥ ८ ॥<br>
कोकिलश्चूतशिखरे मञ्जरीरेणुपिञ्जरः ॥<br>
गदितैर्व्यक्ततामेति कुलीनश्चेष्टितैरिव ॥ ९ ॥<br>
पुष्परेण्वनुलिप्ताङ्गः प्रियामनुसरन्वने ॥<br>
कुसुमात्कुसुमं याति कूजन्कामी शिलीमुखः ॥ १० ॥<br>
मञ्जरीं सहकारस्य कान्ताचञ्च्वग्रखण्डिताम् ॥<br>
स्वादयत्यतिपुष्पेऽपि पुंस्कोकिलयुवा द्रुमे ॥ ११ ॥<br>
काकः प्रसूतां वृक्षाग्रे सामिषाग्रेण चञ्चुना ॥<br>
काकीं सम्पाययत्येष पक्षाच्छादित पुत्रकाम् ॥ १२ ॥<br>
भूभागं निम्नमासाद्य दयितासहितो युवा ॥<br>
नाहारमपि चादत्ते कामी कामं कपिञ्जलः ॥ १३ ॥<br>
कलविङ्कस्तु विरुतैः सप्रियो विटपे स्थितः ॥<br>
मुहुर्मुहुर्विशालाक्षि उत्कण्ठयति कामिनः ॥१४ ॥<br>
क्षुद्रशाखां समारूढः शुकोऽयं कान्तया सह ॥<br>
भारेण नमयञ्शाखां करोति सफलामिव ॥ १५ ॥<br>
वनेभपिशितास्वादतृप्तो निद्रामुपागतः ॥<br>
शेते सिंहयुवा कान्ताचरणावरणाननः ॥ १६ ॥<br>
व्याघ्रयोर्मिधुनं पश्य शैलकन्दर संस्थितम् ॥<br>
ययोर्नेत्रप्रभालोकैर्गुहा भिन्नेव लक्ष्यते ॥ १७ ॥<br>
अय द्वीपी प्रियां लेढि जिह्वाग्रेण पुनःपुनः ॥<br>
प्रीतिमायाति महतीं लिह्यमानश्च कान्त्या ॥ १८ ॥<br>
उत्सङ्गकृतमूर्धानं निद्रापहृतचेतसम् ॥<br>
जन्तूद्धरणतः कान्तं सुखयत्येव वानरी ॥ १९ ॥<br>
भूमौ निपतिता कान्तं मार्जारी दर्शितोदरा ॥<br>
नखैर्दन्तैस्तुदत्येषा न च पीडयते तथा ॥ २० ॥<br>
शशकः शशिका चोभे संसुप्ते पीडिते इमे ॥<br>
सल्ँलीनगात्रचरणे कर्णैर्व्यक्तिमुपागते ॥ २१ ॥<br>
स्नातं सरसि पद्माढ्ये वारणं मदमन्थरम् ॥<br>
सम्भावयति तन्वङ्गि मृणालशकलैर्वशा ॥ २२ ॥<br>
कान्तपोत्रसमुत्खातैः कान्ता मार्गानुसारिणी ॥<br>
करोति कवलं मुस्तैर्वराही पोतकानने ॥ २३ ॥<br>
दृढाङ्गसन्धिर्महिषः कर्दमार्द्रतनुर्वने ॥<br>
अनुव्रजति धावन्तीं प्रियां बद्धचतुष्ककः ॥२४॥<br>
पश्य चार्वङ्गि सारङ्गः त्वत्कटाक्षनिभं वने ॥<br>
सभार्यां मां तु पश्यन्तं कौतूहलसमन्वितम् ॥ २५ ॥<br>
पश्य पश्चिमपादेन रोही कण्डूयते मुखम् ॥<br>
स्नेहार्द्रभावः कषति भर्ता शृङ्गाग्रकोटिना ॥ २६ ॥<br>
दाडिमे चमरीं पश्य सितवालामगच्छतीम् ॥<br>
अन्वास्ते चमरः कामी वीक्षते मां च गर्वितः ॥ ॥ २७ ॥<br>
आतपे गवयः पश्य निविष्टो भार्यया सह ॥<br>
रोमन्थमास्ये कुर्वाणः काकं ककुदि धारयन् ॥ २८ ॥<br>
पश्याजं भार्यया सार्धं न्यस्ताग्रचरणद्वयम् ॥<br>
विपुले बदरीस्कन्धे तच्छदग्रासकाम्यया ॥ २९ ॥<br>
हंसं सभार्यं सरसि विचरन्तं सुनिर्मले ॥<br>
सुशुक्लस्येन्दुबिम्बस्य पश्यैनं सदृश श्रियम् ॥ ३० ॥<br>
सभार्यश्चक्रवाकोऽयं कमलाकरमध्यगः ॥<br>
करोति पद्मिनीं कान्तां सपुष्पामिव सुन्दरि ॥ ३१ ॥<br>
मया फलोच्चयः सुभ्रु त्वया पुष्पोच्चयः कृतः ॥<br>
इन्धनं न कृतं किञ्चित्तत्करिष्यामि सांप्रतम् ॥ ३२ ॥<br>
त्वमस्य सरसस्तीरे द्रुमच्छायामुपाश्रिता ॥<br>
क्षणमात्रं प्रतीक्षस्व विश्रमस्व च भामिनि ॥ ३३ ॥<br>
॥ सावित्र्युवाच ॥ ॥<br>
एवमेतत्करिष्यामि मम दृष्टिपथात्त्वया ॥<br>
दूरे कान्त न गन्तव्यं बिभेमि गहने वने ॥ ३४ ॥<br>
॥ पुष्कर उवाच ॥ ॥<br>
तस्य पातयतः काष्ठं जज्ञे शिरसि वेदना ॥<br>
स वेदनार्त्तः सङ्गम्य भार्यां वचनमब्रवीत् ॥ ३५ ॥<br>
॥ सत्यवानुवाच ॥ ॥<br>
आयासेन ममानेन जाता शिरसि वेदना ॥<br>
तमश्च प्रविशामीव न च जानामि किञ्चन ॥ ३६ ॥<br>
त्वदुत्सङ्गे शिरः कृत्वा निद्रोपहतलोचनः ॥<br>
पुष्कर उवाच ॥<br>
तदुत्सङ्गे शिरः कृत्वा सुष्वाप गतचेतनः ॥ ३७ ॥<br>
पतिव्रता महाभागा ततस्सा राजकन्यका ॥<br>
ददर्श धर्मराजं तु स्वयं तं देशमागतम् । ३८॥<br>
नीलोत्पलदलश्यामं पीताम्बरधरं प्रभुम् ॥<br>
विद्युल्लतानिबद्धाङ्गं सतोयमिव तोयदम् ॥ ३९ ॥<br>
किरीटेनार्कवर्णेन कुण्डलाभ्यां विराजितम् ॥<br>
हारभारार्पितोरस्कं तथाङ्गदविभूषितम् ॥ ४० ॥<br>
तथानुगम्यमानं च कालेन सह मृत्युना ॥<br>
स तु संप्राप्य तं देशं देहात्सत्यवतस्तदा ॥ ४१ ॥<br>
अङ्गुष्ठमात्रं पुरुषं पाशबद्धं वशङ्गतम् ॥<br>
आकृष्य दक्षिणामाशां प्रययौ सत्वरं तदा ॥ ४२ ॥<br>
सावित्र्यपि वरारोहा त्यक्त्वा तं गतजीवितम् ॥<br>
अनुवव्राज गच्छन्तं धर्मराजमतन्द्रिता ॥ ४३ ॥<br>
तामुवाच यमो गच्छ यथागतमनिन्दिते ॥<br>
और्ध्वदैहिककार्येषु युक्ता भर्तुः समाचर ॥४४ ॥<br>
नानुगन्तुमसौ शक्यस्त्वया लोकान्तरं गतः ॥<br>
पतिव्रतासि तेन त्वं मुहूर्तमनुपश्यसि ॥ ॥४५ ॥<br>
गुरुशुश्रूषणाद्भद्रे तथा सत्यवतो महत् ॥<br>
पुण्यं समर्जितं येन नयाम्येनमहं स्वयम् ॥ ४६ ॥<br>
एतावदेव कर्तव्यं पुरुषस्य विजानतः ॥<br>
मातुः पितुश्च शुश्रूषा गुरोश्च वरवर्णिनि ॥ ४७ ॥<br>
गुरुत्रितयमेतच्च सदा सत्यवता वने ॥ ४८ ॥<br>
पूजितं पूजितस्स्वर्गस्तदानेन चिरं शुभे ॥<br>
तपसा ब्रह्मचर्येण त्वग्निशुश्रूषया तथा ॥४९॥<br>
पुरुषाः स्वर्गमायान्ति गुरुशुश्रूषणेन च ॥<br>
आचार्यश्च पिता चैव माता भ्राता च पूर्वजः ॥ ५० ॥<br>
नार्तेनाप्यवमन्तव्या ब्राह्मणेन विशेषतः ॥<br>
आचार्यो ब्रह्मणो मूर्तिः पिता मूर्तिः प्रजापतेः ॥५१॥<br>
माता पृथिव्या मूर्तिश्च भ्राता वै मूर्तिरात्मनः ॥<br>
यन्मातापितरौ क्लेशं सहेते सम्भवे नृणाम् ॥ ५२ ॥<br>
न तस्य निष्कृतिः शक्या कर्तुं वर्षशतैरपि ॥<br>
तयोर्नित्यं प्रियं कुर्यादाचार्यस्य च सर्वदा ॥ ५३ ॥<br>
तेष्वेव त्रिषु तुष्टेषु तपः सत्यं समाप्यते ॥<br>
तेषां त्रयाणां शुश्रूषा परमं तप उच्यते ॥ ५४ ॥<br>
न तैरनभ्यनुज्ञातो धर्ममन्यं समाचरेत ॥<br>
त एव हि त्रयो लोकास्त एव त्रय आश्रमाः ॥ ५५ ॥<br>
त एव च त्रयो वेदास्त एवोक्तास्त्रयोऽग्नयः ॥<br>
पिता वै गार्हपत्योऽग्निर्माताग्निर्दक्षिणः स्मृतः ॥ ५६ ॥<br>
गुरुराहवनीयस्तु अग्नित्रेता गरीयसी ॥<br>
त्रिष्वप्रमाद्यन्नेतेषु त्रींल्लोकाञ्जयते गृही ॥ ५७ ॥<br>
स हि दिव्येन वपुषा देववद्दिवि मोदते ॥<br>
इमं लोकं मातृभक्तः पितृभक्तस्तु मध्यमम् ॥ ५८ ॥<br>
गुरुशुश्रूषया त्वेवं ब्रह्मलोकं समश्नुते ॥<br>
सर्वे तस्यादृता धर्मा यस्यैते त्रय आदृताः ॥ ५९ ॥<br>
अनादृतास्तु यस्यैते सर्वास्तस्याफलाः क्रियाः ॥<br>
यावत्त्रयस्ते जीवेयुस्तावन्नान्यत्समाचरेत् ॥ ६० ॥<br>
तनुं निवेदयेत्तेभ्यो मनो वचनकर्मभिः ॥<br>
त्रिष्वेतेष्वितिकृत्यं हि पुरुषस्य समाप्यते ॥ ६१ ॥<br>
एष धर्मः परः साक्षादुपधर्मोऽन्य उच्यते ॥<br>
गुरुपूजारतिर्भर्ता त्वं च साध्वी पतिव्रता ॥ ६२ ॥<br>
विनिवर्तस्व धर्मज्ञे ग्लानिर्भवति तेऽधुना ॥<br>
सावित्र्युवाच ॥<br>
पतिर्हि दैवतं स्त्रीणां पतिरेव परायणम्॥ ६३ ॥<br>
अनुगम्यः स्त्रिया साध्व्या पतिः प्राणधनेश्वरः ॥<br>
मितं ददाति हि पिता मितं भ्राता मितं सुतः ॥ ६४ ॥<br>
अमितस्य हि दातारं भर्तारं का न पूजयेत ॥<br>
नीयते यत्र भर्ता मे स्वयं वा यत्र गच्छति ॥ ६५ ॥<br>
मयापि तत्र गन्तव्यं यथाशक्ति सुरोत्तम ॥<br>
पतिमादाय गच्छन्तमनुगन्तुमहं यदा ॥ ६६ ॥<br>
त्वां देव न हि शक्ष्यामि तदा त्यक्ष्यामि जीवितम् ॥<br>
मनस्विनी तथा का च वैधव्याक्षरदूषिता ॥ ६७ ॥<br>
मुहूर्तमपि जीवेत मण्डनार्हाप्यमण्डिता ॥<br>
यम उवाच ॥<br>
पतिव्रते महाभागे परितुष्टोऽस्मि ते शुभे ॥ ६८ ॥<br>
विना सत्यवतः प्राणान्वरं वरय मा चिरम् ॥<br>
सावित्र्युवाच ॥<br>
विनष्टचक्षुषो राज्यं चक्षुषा सह कामये ॥<br>
च्युतराज्यस्य धर्मज्ञ श्वशुरस्य महात्मनः ॥ ६९ ॥<br>
॥ यम उवाच ॥<br>
कृतेन कामेन निवर्त भद्रे भविष्यतीदं सकलं त्वयोक्तम् ॥<br>
ममोपरोधस्तव च क्लमः स्यात्तथाध्वना तेन तव ब्रवीमि ॥ ७० ॥<br>
इति श्रीविष्णुधर्मोत्तरे द्वितीयखण्डे मा० सं० सावित्र्युपाख्याने सप्तत्रिंशत्तमोऽध्यायः ॥३७॥<br>
2.38<br>
सावित्त्र्युवाच॥<br>
कुतः क्लमः कुतो दुःखं सद्भिः सह समागमे ॥<br>
सतां तस्मान्न मे ग्लानिस्त्वत्समीपे सुरोत्तम ॥ १ ॥<br>
साधूनां वाप्यसाधूनां सन्त एव परा गतिः ॥<br>
नैवासतां नैव सतामसन्तो नैव चात्मनः ॥ २ ॥<br>
विषाग्निसर्पशस्त्रेभ्यो न तथा जायते भयम् ॥<br>
अकारणजगद्वैरिखलेभ्यो जायते यथा ॥ ३ ॥<br>
सन्तः प्राणानपि त्यक्त्वा परार्थं कुर्वते यथा ॥<br>
तथाऽसन्तोऽपि मनुजाः परपीडासु तत्पराः ॥४ ॥<br>
त्यजत्यसूनयं लोकस्तृणवद्यस्य कारणात्॥<br>
परोपधानसक्तास्ते परलोकं तथा सता ॥ ५ ॥<br>
निकायेषुनिकायेषु पुरा ब्रह्मा जगद्गुरुः ॥<br>
असतामुपघाताय राजानः कृतवान्स्वयम् ॥ ६ ॥<br>
चारैः परीक्षयेद्राजा धूर्तान्सम्मार्जयेत्सदा ॥<br>
निग्रहं चासतां कुर्यात्स तु लोकजिदुत्तमः ॥ ७ ॥<br>
धान्यसंरक्षणार्थाय निर्मार्ष्टा कक्षमुद्धरन् ॥<br>
यथा वर्धयते धान्यं वर्द्धनीयास्तथा प्रजाः ॥ ८ ॥<br>
निग्रहेणा सतां राज्ञा सतां च परिपालनैः ॥<br>
एतावदेव कर्तव्यं राज्ञा स्वर्गमभीप्सता ॥ ९ ॥<br>
राजकृत्यं हि लोकेषु नास्त्यन्यज्जगतीपते ॥<br>
असतां निग्रहादेव सतां च परिपालनात् ॥ १० ॥<br>
राजानुशासिता तेषामसतां शासिता भवान् ॥<br>
तेन त्वमधिको देव देवेभ्यः प्रतिभासि मे ॥ ११ ॥<br>
जगत्तु धार्यते सद्भिः सतामग्र्यस्तथा भवान् ॥<br>
तेन त्वामभियान्त्या मे क्लमो देव न विद्यते ॥ १२॥<br>
यम उवाच ॥<br>
तुष्टोस्मि ते विशालाक्षि वचनैर्धर्मसंहितैः ॥<br>
विना सत्यवतः प्राणान्वरं वरय मा चिरम् ॥ १३ ॥<br>
सावित्र्युवाच ॥<br>
सहोदराणां भ्रातॄणां कामयामि शतं विभो ॥<br>
अनपत्यः पिता प्रीतिं पुत्रलाभात्प्रयातु मे॥१४॥<br>
यम उवाच ॥<br>
कृतेन कामेन निवर्त भद्रे भविष्यतीदं सकलं तवोक्तम् ॥<br>
ममोपरोधस्तव च क्लमः स्यात्तथाधुना तेन तव ब्रवीमि ॥१५॥<br>
इति श्रीविष्णुधर्मोत्तरे द्वितीयखण्डे मा० स० सावित्र्युपाख्याने द्वितीयवरलाभो नामाष्टत्रिंशत्तमोध्यायः ॥ ३८ ॥<br>
2.39<br>
सावित्र्युवाच ॥<br>
धर्मो हि दैवतं स्त्रीणां पतिरेव परायणम् ॥<br>
अनुगम्यः स्त्रिया साध्व्या पतिः प्राणधनेश्वरः ॥ १ ॥<br>
धर्मार्जने सुरश्रेष्ठ कुतो ग्लानिः कुतः क्लमः॥<br>
त्वत्पादमूलमेवेदं परमं धर्मकारणम् ॥ २ ॥<br>
धर्मार्जनं सदा कार्यं पुरुषेण विजानता ॥<br>
तल्लाभः सर्वलाभेभ्यो यतो देव विशिष्यते ॥ ३ ॥<br>
धर्मश्चार्थश्च कामश्च त्रिवर्गं जीवतः फलम् ॥<br>
धर्महीनस्य कामार्थौ वन्ध्यासुतसमावुभौ ॥ ४ ॥<br>
धर्मादर्थस्तथा कामो धर्माल्लोकद्वयं तथा ॥<br>
धर्म एकोऽनुयात्येनं यत्र कुत्र च गामिनम् ॥ ५ ॥<br>
शरीरेण समं नाशं सर्वमन्यद्धि गच्छति ॥<br>
एको हि जायते जन्तुरेक एव विपद्यते ॥ ६ ॥<br>
धर्मस्तमनुयात्येको न सुहृन्न च बान्धवाः ॥<br>
रूपसौभाग्यलावण्यं सम्पद्धर्मेण लभ्यते॥ ७॥<br>
ब्रह्मेन्द्रोपेन्द्रशर्वेन्द्रयमार्काग्न्यनिलाम्भसाम् ॥<br>
वस्वश्विधनदाद्यानां ये लोकाः सर्वकामदाः ॥ ८ ॥<br>
धर्मेण तानवाप्नोति पुरुषः पुरुषान्तक ॥<br>
मनोहराणि द्वीपानि वर्षाणि सुमुखानि च॥ ९ ॥<br>
प्रयान्ति धर्मेण नरास्तथैवामरतामिताः ॥<br>
नन्दनादीनि मुख्यानि देवोद्यानानि यानि च ॥ १० ॥<br>
तानि पुण्येन लभ्यन्ते नाकपृष्ठं तथा नरैः ॥<br>
विमानानि विचित्राणि तथैवाप्सरसः शुभाः ॥ ११ ॥<br>
तैजसानि शरीराणि सदा पुण्यवतां फलम ॥<br>
राज्यं नृपतिपूजा च कामसिद्धिस्तथेप्सिता ॥ १२ ॥<br>
उपस्कराणि मुख्यानि फलं पुण्यस्य दृश्यते ॥<br>
रुक्मवैडूर्यदण्डानि चन्द्रांशुसदृशानि च ॥ १३ ॥<br>
चामराणि सुराध्यक्ष भवन्ति शुभकर्मणाम् ॥<br>
( पूर्णेन्दुमण्डलाभेन रक्तांशुकमितेन च ॥१४॥<br>
धार्यतां यान्ति छत्रेण नरः पुण्येन कर्मणा ॥)<br>
जयशङ्खस्वनादेव सूतमागधनिःस्वनम ॥ १५ ॥<br>
वरासनं सभृङ्गारं फलं पुण्या कर्मणः ॥<br>
वरान्नपानं गीतं च नृत्यमाल्यानुलेपनम् ॥ १६ ॥<br>
रत्नवस्त्राणि मुख्यानि फलं पुण्यस्य कर्मणः ॥<br>
रूपौदार्यगुणोपेताः स्त्रियश्चातिनोहराः ॥ १७ ॥<br>
वासः प्रासादपृष्ठेषु भवन्ति शुभकर्मणाम् ॥<br>
सुवर्णकिंकिणी मिश्रचामराः पीठधारिणः ॥ १८ ॥<br>
वहन्ति तुरगा देव नरं पुण्येन कर्मणा ॥<br>
हेमकक्षैः समातङ्गैश्चलत्पर्वतसन्निभैः ॥ १९ ॥<br>
खेलांघ्रिपदविन्यासैर्यान्ति पुण्येन कर्मणा ॥<br>
सर्वकामप्रदे देवे सर्वापद्दुरितापहे ॥२० ॥<br>
वहन्ति भक्तिं पुरुषास्सदा पुण्येन कर्मणा ॥<br>
तस्य द्वाराणि यजनं तपो दानं दया क्षमा ॥ २१ ॥<br>
ब्रह्मचर्यं च सत्यं च तीर्थानुसरणं शुभे ॥<br>
स्वाध्यायसेवा साधूनां सहवासः सुरार्चनम् ॥२२॥<br>
गुरूणां चैव शुश्रूषा ब्राह्मणानां च पूजनम् ॥<br>
इन्द्रियाणां जयश्चैव मार्दवं ह्रीरमत्सरम् ॥ २३ ॥<br>
तस्माद्धर्मः सदा कार्यो नित्यमेव विजानता ॥<br>
न हि प्रतीक्षते मृत्युः कृतमस्य न वा कृतम् ॥ २४ ॥<br>
बाल एवाचरेद्धर्ममनित्यं देव जीवितम् ॥<br>
को हि जानाति कस्याद्य मृत्युः केन भविष्यति ॥२५॥<br>
पश्यतोऽप्यस्य लोकस्य मरणं पुरतः स्थितम् ॥<br>
अमरस्येव चरितमत्याश्चर्यं सुरोत्तम ॥ २६ ॥<br>
युवत्वापेक्षया बालो वृद्धत्वापेक्षया युवा ॥<br>
मृत्योरुत्सङ्गमारूढः स्थविरः किमपेक्षते ॥ २७ ॥<br>
भुवः शैलं समारूढः ततो वृक्षाग्रमाश्रितः ॥<br>
तत्राप्यविन्दतस्त्राणं मृत्योद्भीतस्य का गतिः ॥ २८ ॥<br>
न भयं मरणादेव प्राणिनामधिकं क्वचित ॥<br>
तत्रापि निर्भयाः सन्तः सदा सुकृतकारिणः ॥२९ ॥<br>
यम उवाच ॥<br>
तुष्टोऽस्मि ते विशालाक्षि वचनैर्धर्मसङ्गतैः ॥<br>
विना सत्यवतः प्राणान्वरं वरय मा चिरम् ॥ ३० ॥<br>
सावित्र्युवाच ॥<br>
वरयामि त्वया दत्तं पुत्राणां शतमौरसम् ॥<br>
अनपत्यस्य लोकेषु गतिः किल न विद्यते ॥ ३१ ॥<br>
यम उवाच ॥<br>
कृतेन कामेन निवर्त भद्रे भविष्यतीदं सकलं त्वयोक्तम् ॥<br>
ममोपरोधश्च तव क्लमः स्यात्तथाधुना तेन तव ब्रवीमि ॥ ३२ ॥<br>
इति श्रीविष्णुधर्मोत्तरे द्वितीयखण्डे मा० सं० सावित्र्युपाख्याने तृतीयवरलाभो नामैकोनचत्वारिंशोऽध्यायः ॥३९॥<br>
2.40<br>
सावित्र्युवाच ॥<br>
सर्वधर्मविधानज्ञः सर्वधर्मप्रवर्तकः ॥<br>
त्वमेव जगतां नाथः प्रजासंयमनो यमः ॥ १ ॥<br>
कर्मणामानुरूप्येण यस्माद्यमयसि प्रजाः …<br>
तस्मात्त्वमुच्यसे देव यम इत्येव नामतः ॥ २ ॥<br>
धर्मेणेमाः प्रजाः सर्वा यथा रञ्जयसे प्रभो ॥<br>
तस्मात्ते धर्मराजेति नाम सत्यं निगद्यते ॥ ३ ॥<br>
सुकृतं दुष्कृतं चोभे पुरोधाय यथा जनाः ॥<br>
त्वत्सकाशमथायान्ति तस्मात्त्वं मृत्युरुच्यसे ॥ ४ ॥<br>
सर्वेषामथ भूतानां यस्मादन्तकरो भवान् …<br>
तस्मात्वमन्तकः प्रोक्तः सर्वदेवैर्महाद्युते ॥ ५ ॥<br>
विवस्वतस्त्वं तनयः प्रथमः परिकीर्तितः ॥<br>
तस्माद्वैवस्वतो नाम्ना सर्वदेवेषु कथ्यसे ॥ ६ ॥<br>
कालं कलाद्यं कलयन्सर्वेषां त्वं हि तिष्ठसि ॥<br>
तस्मात्कालेति ते नाम प्रोच्यते तत्सुदर्शिभिः ॥७ ॥<br>
आयुष्ये कर्मणि क्षीणे गृह्णासि प्रसभं जनम् …<br>
तस्मात्त्वं कथ्यसे लोके सर्वप्राणहरेति वै ॥ ८ ॥<br>
तव प्रसादाद्देवेश धर्मे तिष्ठन्ति जन्तवः ॥<br>
तव प्रसादाद्देवेश सङ्करो नैव जायते ॥ ९ ॥<br>
सतां सदा गतिर्देव त्वमेव परिकीर्तितः ॥<br>
जगतोऽस्य जगन्नाथ मर्यादापरिपालकः ॥१० ॥<br>
पाहि मां त्रिदशश्रेष्ठ दुःखितां शरणागताम् ॥<br>
पितरौ च तथैवास्य राजपुत्रस्य दुःखितौ ॥ ११ ॥<br>
यम उवाच ॥<br>
स्तुतेन भक्त्या धर्मज्ञे मया तुष्टेन सत्यवान् ॥<br>
तव भर्ता विमुक्तोऽयं लब्धकामा व्रजाबले ॥ १२ ॥<br>
राज्यं कृत्वा त्वया सार्धं वत्सराशीतिपञ्चकम् ॥<br>
नाकपृष्ठमथारुह्य त्रिदशैस्सह रंस्यते ॥ १३ ॥<br>
स्तोत्रेणानेन धर्मज्ञे कल्यमुत्थाय यश्च माम् ॥<br>
कीर्तयिष्यति तस्यापि दीर्घमायुर्भविष्यति ॥ १४ ॥<br>
पुष्कर उवाच ॥ एतावदुक्त्वा भगवान्यमस्तु विमुच्य तं राजसुतं महात्मा ॥<br>
अदर्शनं तत्र जगाम राम कालेन सार्धं सह मृत्युना च॥१५॥<br>
इति श्रीविष्णुधर्मोत्तरे द्वितीयखण्डे मा० सं० सावित्र्युपाख्याने चत्त्वारिंशत्तमोऽध्यायः ॥ ४० ॥<br>
2.41<br>
॥ पुष्कर उवाच ॥<br>
सावित्री च ततः साध्वी जगाम वरवर्णिनी ॥<br>
यथायथागतेनैव यत्रासौ सत्यवान्मृतः ॥ १ ॥<br>
सा समासाद्य भर्तारं तस्योत्सङ्गगतं शिरः ॥<br>
कृत्वा विवेश तन्वङ्गी लम्बमाने दिवाकरे ॥ २ ॥<br>
सत्यवानपि निर्मुक्तो धर्मराज्ञा शनैः शनैः ॥<br>
उन्मीलयति ते नेत्रे प्रस्यन्दत च भार्गव ॥ ३ ॥<br>
ततः प्रत्यागतप्राणः प्रियां वचनमब्रवीत् ॥<br>
क्वाऽसौ प्रयातः पुरुषो यो मामाकृष्य गच्छति ॥ ४ ॥<br>
जानामि न वरारोहे कश्चासौ पुरुषः शुभे ॥<br>
वनेऽस्मिँश्चारुसर्वाङ्गि सुप्तस्य च चिरं गतम् ॥ ५ ॥<br>
उपवासपरिक्लान्ता कर्षिता भवती मया ॥<br>
अस्माद्दुर्हृदयेनाद्य पितरौ दुःखितौ तथा ॥ ६ ॥<br>
द्रष्टुमिच्छाम्यहं सुभ्रु गमने त्वरिता भव ॥<br>
सावित्र्युवाच ॥<br>
आदित्योऽस्तमनुप्राप्तो यदि ते रुचितं प्रभो ॥ ७ ॥<br>
आश्रमन्तु प्रयास्यावः श्वशुरौ तप्यतो मम ॥<br>
यथावृत्तं च तत्रैव तव वक्ष्याम्यथाश्रमे ॥ ८ ॥<br>
पुष्कर उवाच ॥<br>
एतावदुक्त्वा भर्तारं सह भर्त्रा ययौ तदा ॥<br>
आससादाश्रमं चैव सह भर्त्रा नृपात्मजा ॥ ९ ॥<br>
एतस्मिन्नवकाशे तु लब्धचक्षुर्महीपतिः ॥<br>
द्युमत्सेनः सभार्यस्तु पर्यतप्यत भार्गव ॥ 2.41.१० ॥<br>
सावित्र्यपि वरारोहा सह सत्यवता तदा ॥<br>
ववन्दे तत्र राजानं सभार्यं भृगुनन्दन ॥ ११ ॥<br>
परिष्वक्तस्तदा पित्रा सत्यवान्राजनन्दनः ॥<br>
अभिवाद्य ततः सर्वान्वने तस्मिँस्तपोधनान् ॥ १२ ॥<br>
उवास तां तदा रात्रिमृषिभिः सह धर्मवित् ॥<br>
सावित्र्यपि जगादाथ यथा वृत्तमनिन्दिता ॥ १३ ॥<br>
व्रतं समापयामास तस्यामेव तदा निशि ॥<br>
ततस्तु राम रात्र्यन्ते शाल्वेभ्यस्तस्य भूपतेः ॥ १४ ॥<br>
आजगाम जनः सर्वो राज्यार्थाय निमन्त्रणे ॥<br>
आज्ञापयामास तदा तथा प्रकृतिशासनम् ॥ १५ ॥<br>
विचक्षुषस्ते नृपते येन राज्यं पुरा हृतम् ॥<br>
अमात्यैः सह भोक्तव्यं राज्यमस्तु पुरे नृप ॥ १६ ॥<br>
एतच्छ्रुत्वा ययौ तत्र बलेन चतुरङ्गिणा ॥<br>
लेभे च सकलं वाक्यं धर्मराज्ञो महात्मनः ॥ १७ ॥<br>
भ्रातॄणां च शतं लेभे सावित्र्यपि वराङ्गना ॥<br>
एवं पतिव्रता साध्वी पितृपक्षं नृपात्मजा ॥ १८ ॥<br>
उज्जहार वरारोहा भर्तृपक्षं तथैव च ॥<br>
मोचयामास भर्तारं मृत्युपाशवशीकृतम् ॥ १९ ॥<br>
तस्मात्साध्व्यः स्त्रियः पूज्याः सततं देववज्जनैः ॥<br>
तासां राम प्रसादेन धार्यते वै जगत्त्रयम् ॥ 2.41.२० ॥<br>
तासां न वाक्यं भवतीह मिथ्या न जातु लोकेषु चराचरेषु ॥<br>
तस्मात्सदा ताः परिपूजनीयाः कामान्समग्रानभिकामयानैः ॥ २१ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे सावित्र्युपाख्याने एकचत्वारिंशात्तमोऽध्यायः ॥ ४१ ॥<br>
2.42<br>
पुष्कर उवाच ॥<br>
गवां हि पालनं राज्ञा कर्तव्यं भृगुनन्दन ॥<br>
गावः पवित्राः संगत्या गोषु लोकाः प्रतिष्ठिताः ॥ १ ॥<br>
गावो वितन्वते यज्ञं गावो विश्वस्य मातरः ॥<br>
शकृन्मूत्रं परं तासामलक्ष्मीनाशनं स्मृतम् ॥ २ ॥<br>
तद्धि सेव्यं प्रयत्नेन तत्र लक्ष्मीः प्रतिष्ठिता ॥<br>
उद्वेगं च न गन्तव्यं शकृन्मूत्रस्य जानता ॥ ३ ॥<br>
गवां मूत्रपुरीषेषु ष्ठीवनाद्यं न सन्त्यजेत् ॥<br>
गोरजः परमं पुण्यमलक्ष्मीविघ्ननाशनम् ॥ ४ ॥<br>
गवां कण्डूयनं चैव सर्वकल्मषनाशनम् ॥<br>
तासां शृङ्गोदकश्चैव जाह्नवीजलसन्निभम् ॥ ५ ॥<br>
गोमूत्रं गोमयं क्षीरं दधि सर्पिश्च रोचनम् ॥<br>
षडङ्गमेतन्माङ्गल्यं पवित्रं तु पृथक्पृथक् ॥ ६ ॥<br>
गोमूत्रं गोमयं क्षीरं दधि सर्पिः कुशोदकम् ॥<br>
पवित्रं परमं ज्ञेयं स्नाने पाने च भार्गव ॥ ७ ॥<br>
रक्षोघ्नमेतन्माङ्गल्यं कलिदुःखप्रणाशनम् ॥<br>
रोचना च तथा धन्या रक्षोरगगदापहा ॥<br>
यस्तु कल्ये समुत्थाय मुखमाज्ये निरीक्षते ॥<br>
तस्यालक्ष्मीः क्षयं याति वर्धते न तु किल्बिषम् ॥ ९ ॥<br>
गवां ग्रासप्रदानेन पुण्यं सुमहदश्नुते ॥<br>
यावत्यः शक्नुयाद्गावः सुखं धारयितुं गृहे ॥ 2.42.१० ॥<br>
धारयेत्तावतीर्नित्यं क्षुधितास्तु न धारयेत् ॥<br>
दुःखिता धेनवो यस्य वसन्ति द्विज मन्दिरे ॥ ११ ॥<br>
नरकं समवाप्नोति नात्र कार्या विचारणा ॥<br>
दत्त्वा परगवे ग्रासं पुण्यं सुमहदश्नुते ॥ १२ ॥<br>
शैशिरं सकलं कालं ग्रासं परगवे तथा ॥<br>
दत्त्वा स्वर्गमवाप्नोति संवत्सरशतानि षट् ॥ १३ ॥<br>
अग्रभक्तं नरो दत्त्वा नित्यमेव तथा गवाम् ॥<br>
मासषट्केन लभते नाकलोकं समायुतम् ॥ १४ ॥<br>
सायं प्रातर्मनुष्याणामशनं देवनिर्मितम् ॥<br>
तत्रैवमशनं दत्त्वा गवां नित्यमतन्द्रितः ॥ १५ ॥<br>
द्वितीयं यः समश्नाति तेन संवत्सरान्नरः ॥<br>
गवां लोकमवाप्नोति यावन्मन्वन्तरं द्विज ॥ १६ ॥<br>
गवां प्रचारे पानीयं दत्त्वा पुरुषसत्तमः ॥<br>
वारुणं लोकमासाद्य क्रीडत्यब्दगणायुतम् ॥<br>
परां तृप्तिमवाप्नोति यत्रयत्राभिजायते ॥ १७ ॥<br>
गवां प्रचारभूमिं तु वाहयित्वा हलादिना ॥<br>
नरकं महदाप्नोति यावदिन्द्राश्चतुर्दश ॥ १६ ॥<br>
गवां पानप्रवृतानां यस्तु विघ्नं समाचरेत ॥<br>
ब्रह्महत्या कृता तेन घोरा भवति भार्गव ॥<br>
सिंहव्याघ्रभयत्रस्तां पङ्कमग्नां जले गताम् ॥ १९ ॥<br>
गामुद्धृत्य नरः स्वर्गे कल्पभोगानुपाश्नुते ॥<br>
गवां यवसदानेन रूपवानभिजायते ॥ 2.42.२० ॥<br>
सौभाग्यं महदाप्नोति लावण्यं च द्विजोत्तम ॥<br>
औषधं च तथा दत्त्वा विरोगस्त्वभिजायते ॥ ॥ २१ ॥<br>
औषधं लवणं तोयमाहारं च प्रयच्छतः ॥<br>
विपत्तौ पातकं नास्य भवत्युद्बन्धनादिकम ॥ २२ ॥<br>
वक्तव्यता दिवापाले रात्रौ स्वामी न तद्गृहे ॥<br>
तत्रापि तन्नियुक्तश्च कश्चिदन्यो न चेद्भवेत् ॥ २३ ॥<br>
तासां चेदविरुद्धानां चरन्तीनां मिथो वने ॥<br>
यामुत्पत्य वृको हन्यान्नपालस्तत्र किल्बिषी ॥ २४ ॥<br>
संरुद्धासु तथैवासु वृकः पाले त्वनायति ॥<br>
यामुत्पत्य वृको हन्यात्पाले तत्किल्बिषं भवेत ॥ २५ ॥<br>
गोवधेन नरो याति नरकानेकविंशतिम् ॥<br>
तस्मात्सर्वप्रयत्नेन कार्यं तासां तु पालनम् ॥ २६ ॥<br>
विक्रयाच्च गवां राम न भद्रं प्रतिपद्यते ॥<br>
तासां च कीर्तनादेव नरः पापाद्विमुच्यते ॥ २७ ॥<br>
तासां संस्पर्शनं धन्यं सर्वकल्मषनाशनम् ॥<br>
दानेन च तथा तासां कुलान्यपि समुद्धरेत् ॥ २८ ॥<br>
उदक्या सूतिको दोषो नैव तत्र गृहे भवेत् ॥<br>
भूमिदोषास्तथान्येऽपि यत्रैका वसते तु गौः ॥ २९ ॥<br>
गवां निश्वासवातेन परा शान्तिर्गृहे भवेत ॥<br>
नीराजनं तत्परमं सर्वस्थानेषु कीर्तितम् ॥ 2.42.३० ॥<br>
गवां संस्पर्शनाद्राम क्षीयते किल्बिषं नृणाम् ॥<br>
गोमूत्रं गोमयं क्षीरं दधि सर्पिः कुशोदकम् ॥ ३१ ॥<br>
एकरात्रोपवासं च श्वपाकमपि शोधयेत् ॥<br>
पृथक्त्वप्रत्ययाभ्यस्तमतिसन्तपनं स्मृतम् ॥ ३२ ॥<br>
सर्वाशुभविमोक्षाय पुरा चरितमीश्वरेः ॥<br>
प्रत्येकं च त्र्यहाभ्यस्तं चातिसांतपनं स्मृतम् ॥ ३३ ॥<br>
सर्वकामप्रदं राम सर्वाशुभविनाशनम् ॥<br>
कृच्छ्रातिकृच्छ्रं पयसा दिवसानेकविंशतिम् ॥ ३४ ॥<br>
निर्मलास्तेन चीर्णेन भवन्ति पुरुषोत्तमाः ॥<br>
त्र्यहमुष्णं पिबेन्मूत्रं त्र्यहमुष्णं घृतं पिबेत् ॥ ॥ ३५ ॥<br>
त्र्यहमुष्णं पयः पीत्वा वायुभक्षः परं त्र्यहम् ॥<br>
तप्तकृच्छ्रमिदं प्रोक्तं सर्वाशुभविनाशनम् ॥ ३६ ॥<br>
शीतकृच्छ्रस्तथैवैष क्रमाच्छीतैः प्रकीर्तितः ॥<br>
सर्वाशुभविनाशाय निर्मितो ब्रह्मणा स्वयम् ॥ ३७ ॥<br>
गोमूत्रेण चरेत्स्नानं वृत्तिं कुर्यात्तु गोरसैः ॥<br>
उत्थितामुत्थितस्तिष्ठेदुपविष्टासु ना स्थितः ॥ ३८ ॥<br>
अभुक्तवत्सु नाश्नीयादपीतासु च नो पिबेत् ॥<br>
त्राणं तु रामाकृत्वैव तथा देवे प्रवर्षति ॥ ३९ ॥<br>
त्राणं नैवात्मनः कार्यं भया र्त्ताश्च समुद्धरेत् ॥<br>
आत्मानमपि सन्त्यज्य गोव्रतं तत्प्रकीर्तितम् ॥ 2.42.४० ॥<br>
सर्वपापप्रशमनं मासेनैकेन भार्गव ॥<br>
व्रतेनानेन चीर्णेन गोलोकं पुरुषो व्रजेत् ॥ ४१ ॥<br>
अभीष्टमथ वा राम यावदिन्द्राश्चतुर्दश ॥<br>
गवां निर्हारनिर्मुक्तानश्नन्प्रतिदिनं यवान् ॥ ४२ ॥<br>
मासेन तदवाप्नोति यत्कि ञ्चिन्मनसेच्छति ॥<br>
गोमतीं च तथा विद्यां सायं प्रातस्तथा जपन् ॥ ४३ ॥<br>
गोलोकमाप्नोति नरो नात्र कार्या विचारणा ॥<br>
उपर्युपरि सर्वेषां गवां लोकः प्रकीर्तितः ॥ ४४ ॥<br>
निवसन्ति सदा यत्र गावस्त्वाकाशगा दिवि ॥<br>
विमानेषु विचित्रेषु वृतेष्वप्सरसां गणैः ॥ ४५ ॥<br>
किङ्किणी जालचित्रेषु वीणामुरजनादिषु ॥<br>
सदा कामजला नद्यः क्षीरपायसकर्दमाः ॥ ४६ ॥<br>
शीतलामलपानीयाः सुवर्णसिकतास्तथा ॥<br>
पुष्करिण्यः शुभास्तत्र वैडूर्यकमलोत्पलाः ॥ ४७ ॥<br>
मानसी च तथा सिद्धिः तत्र लोके भृगूत्तम ॥<br>
तञ्च लोकं नरा यान्ति गवां भक्त्या न संशयः ॥ ४८ ॥<br>
गोमतीं कीर्तयिष्यामि सर्वपापप्रणाशिनीम् ॥<br>
तां तु मे वदतो विप्र शृणुष्व सुसमाहितः ॥ ४९ ॥<br>
गावः सुरभयो नित्यं गावो गुग्गु लुगन्धिकाः…<br>
गावः प्रतिष्ठा भूतानां गावः स्वस्त्ययनं परम् ॥ 2.42.५० ॥<br>
अन्नमेव परं गावो देवानां हविरुत्तमम् ॥<br>
पावनं सर्वभूतानां रक्षन्ति च वहन्ति च ॥५१॥<br>
हविषा मन्त्रपूतेन तर्पयन्त्यमरान्दिवि ॥<br>
ऋषीणामग्निहोत्रेषु गावो होमे प्रयोजिताः ॥ ५२ ॥<br>
सर्वेषामेव भूतानां गावः शरणमुत्तमम् ॥<br>
गावः पवित्रं परमं गावो मङ्गलमुत्तमम् ॥ ५३ ॥<br>
गावः स्वर्गस्य सोपानं गावो धन्यास्सनातनाः ॥<br>
ॐ नमो गोभ्यः श्रीमतीभ्यः सौरभेयीभ्य एव च ॥ ५४ ॥<br>
नमो ब्रह्मसुताभ्यश्च पवित्राभ्यो नमोनमः ॥<br>
ब्राह्मणाश्चैव गावश्च कुलमेकं द्विधा स्थितम् ॥ ५५ ॥<br>
एकत्र मन्त्रास्तिष्ठन्ति हविरेकत्र तिष्ठति ॥<br>
देवब्राह्मणगोसाधुसाध्वीभिः सकलं जगत् ॥ ५६ ॥<br>
धार्यते वै सदा तस्मात्सर्वे पूज्यतमा सदा ॥<br>
यत्र तीर्थे सदा गावः पिबन्ति तृषि ता जलम् ॥<br>
उत्तरन्ति पथा येन स्थिता तत्र सरस्वती ॥५७॥<br>
गवां हि तीर्थे वसतीह गङ्गा पुष्टिस्तथा तद्रजसि प्रवृद्धा ॥<br>
लक्ष्मीः करीषे प्रणतौ च धर्मस्तासां प्रणामं सततं च कुर्यात् ॥ ५८ ॥ ॥<br>
इति श्रीविष्णुधर्मोत्तरे द्वितीयखण्डे मा० सं० गोमाहात्म्ये गोमतीविद्या नाम द्विचत्वारिं शत्तमोऽध्यायः ॥ ४२ ॥<br>
2.43<br>
॥ पुष्कर उवाच ॥ ॥<br>
अतः परं प्रवक्ष्यामि तव राम चिकित्सितम् ॥<br>
संक्षेपेण गवां पुण्यं सारभूतं शृणुष्व तत् ॥ ॥ १ ॥<br>
शृङ्गमूलेषु धेनूनां तैलं दद्यात्ससैन्धवम् ॥<br>
शृङ्गीवीरबलामांसीकल्कसिद्धं समाक्षिकम् ॥ २ ॥<br>
सिमिचूर्णयुतं देयमथवापि तथा घृतम् ॥<br>
कर्णमूलेषु सर्वेषु मञ्जिष्ठाहिङ्गुसैन्धवैः ॥ ३ ॥<br>
सिद्धं तैलं प्रदातव्यं गोरसो वाथवा पुनः ॥<br>
माक्षिकं सैन्धवं शंखं तगरीं पिप्पलीं सिहाम् ॥ ४ ॥<br>
अजाक्षीरेण संपेष्य गुलिकां कारयेद्भिषक् ॥<br>
एतन्नेत्राञ्जनं श्रेष्ठं घृतमाक्षिकसंयुतम् ॥ ५ ॥<br>
बिल्वमूलमपामार्गं धातकीं च सपाटलाम् ॥<br>
कुटजं दन्तमूलेषु लेपं तच्छूलनाशनम् ॥ ६ ॥<br>
दन्तशूलहरैर्द्रव्यैर्घृतं राम विपाचितम् ॥<br>
मुखरोगहरं ज्ञेयं जिह्वारोगेषु सैन्धवम् ॥ ७ ॥<br>
शृङ्गवेरं हरिद्रे द्वे त्रिफलां च गलग्रहे ॥<br>
शृङ्गवेरं हरिद्रे द्वे वल्कलं कुटजस्य च ॥ ८ ॥<br>
अपामार्गविडंगांश्च लवणेन विमिश्रितम् ॥<br>
औषधं मुखरोगघ्नं ज्वरदाहविनाशनम् ॥ ९ ॥<br>
हृच्छूले बस्तिशूले च वातरोगे क्षते तथा ॥<br>
त्रिफलाघृतसमिश्रं गवां पानं प्रशस्यते ॥ 2.43.१० ॥<br>
शतपुष्पायुतं पक्वं तैलं कुटजचित्रकैः ॥<br>
गवां राम प्रदातव्यं सर्वहृद्रोगनाशनम् ॥ ११ ॥<br>
अतीसारे हरिद्रे द्वे पाठां चैव प्रदापयेत् ॥<br>
आनाहे घृतसंयुक्तां दापयेत्पद्मचारिणीम् ॥ ॥ १२ ॥<br>
सर्वेषु कुष्ठरोगेषु तथा शाखागदेषु च ॥<br>
शृङ्गवेरं च दार्वीं च कासे श्वासे प्रदापयेत् ॥१३॥<br>
दातव्या भग्नसन्धाने प्रियङ्गुर्लवणान्विता ।<br>
वातरोगेषु सर्वेषु शतपुष्पाविपाचितम् ॥ १४ ॥<br>
गवां तैलं प्रदातव्यं सर्ववातगदापहम् ॥<br>
यूषणं मधुसंमिश्रं कफरोगेषु दापयेत् ॥ १५ ॥<br>
पित्त रोगेषु सर्वेषु मधुयष्टिविपाचितम् ॥<br>
गव्यमाज्यं प्रदातव्यं सर्वपित्तगदापहम् ॥ १६ ॥<br>
शाखोटकरमापानं रक्तपित्ते प्रशस्यते ॥<br>
गोधूमानां च चूर्णानि माषाश्चैव ससर्षपाः ॥ १७ ॥<br>
पयसा च समालोड्य गुरुमिश्राः प्रदापयेत् ॥<br>
रक्तस्रावेषु कृच्छ्रेषु गवामेतत्प्रशस्यते ॥ १८ ॥<br>
तिलाम्भकरुहांश्चैव हरितालं घृतं तथा ॥<br>
भग्नक्षतानां धेनूनां लेपने तत्प्रशस्यते ॥ १९ ॥<br>
वत्सानां च सरोगाणां पाठां तक्रेण पाययेत् ॥<br>
हरिद्रां क्षीरसंयुक्तामथवा रोगशान्तये ॥ 2.43.२० ॥<br>
माषास्तिलाः सगोधूमाः पशुक्षीरं घृतं तथा ॥<br>
एषां पिण्डाः प्रदातव्या लवणेन सुसँस्कृताः॥<br>
पुष्टिप्रदा तु वत्सानां वृषभाणां बलप्रदा ॥ २१ ॥<br>
देवदारुवचामांसीगुग्गुलुर्हिङ्गुसर्षपाः ॥<br>
एष धूपः प्रदातव्यः किञ्चिद्घृतपरिप्लुतः ॥ २२ ॥<br>
सर्वग्रह विनाशाय पलङ्कशयुतः शुभः ॥<br>
घण्टा चापि गवां कार्या धूपेनानेन धूपिता ॥ २३ ॥<br>
अश्वगन्धा तिलं चुक्रं वस्तियोगे प्रशस्यते ॥<br>
अश्वगन्धायुतं तक्रं तिलान्वस्ति प्रशस्यते ॥<br>
भवति क्षीरिणी तेन धेनुर्भृगुकुलोद्भव ॥ २४ ॥<br>
पिण्याकमेव निर्दिष्टं गवां राम रसायनम् ॥<br>
शीतोदपानमार्द्रञ्च यवसं च विवर्जयेत् ॥ २५ ॥<br>
जरान्विता तथा स्थानं तच्च शीतं द्विजोत्तम ॥<br>
धार्यं चैव गवां मध्ये मत्तोजः सर्वथा भवेत् ॥ ॥ २६ ॥<br>
गवां वेश्मनि दीपास्तु दातव्या राम रात्रिकाः ॥ २७ ॥<br>
गवां हि रोगोपशमाय शस्तं गतेऽर्धमासे लवणं सदैव ॥<br>
आनाहशूलारुचिनाशनं तदजाविकस्यापि तथा प्रशस्तम् ॥२८॥<br>
इति श्रीविष्णुधर्मोत्तरे द्वितीयखण्डे मा०सं०- रामं प्रति पुष्करोपाख्याने गोचिकित्सितं नाम त्रिच<br>
त्वारिंशत्तमोऽध्यायः ॥ ४३ ॥<br>
2.44<br>
पुष्कर उवाच ॥<br>
अतः परं प्रवक्ष्यामि शान्तिकर्म गवां तव ॥<br>
नित्यं नैमित्तिकं काम्यं तथा पुष्टिविवर्धनम् ॥ ऽ ॥<br>
पञ्चमीषु च शुक्लासु श्रियः पूजा विधीयते ॥<br>
गवां पुरीषे धर्मज्ञ धूपदीपान्नसम्पदा ॥ २ ॥<br>
वन्यैः सुकुसुमैर्भक्त्या ब्राह्मणानां च पूजनम् ॥<br>
तत्रैवाहनि कर्तव्यं वासुदेवस्य पूजनम् ॥ ३ ॥<br>
स हि सर्वगतो देवः क्षीरोदधिनिकेतनः ॥<br>
त्रैलोक्याधारभूतानां विशेषेण तथा गवाम् ॥ ४ ॥<br>
आश्वयुक्शुक्लपक्षस्य पञ्चदश्यां भृगूत्तम ॥<br>
वृत्रान्तकस्य कर्तव्यस्तदा यागस्तु गोमता ॥ &lsquo;५ ॥<br>
गन्धधूपनमस्कारपुष्पदीपान्नसम्पदा ॥<br>
इह प्रजायाः साम्राधः पृषदश्वा तथैव च ॥ ६ ॥<br>
घृतप्रतीकश्च तथा रौद्रीभिश्च भृगूत्तम ॥<br>
नित्याभिश्च तथा वह्निं घृतेन जुहुयाद्बुधः ॥ ७ ॥<br>
अम्भस्थेति च मन्त्रेण लवणं चाभिमन्त्रयेत् ॥<br>
दध्ना संप्राशनं कार्यं दधिक्राव्णेत्यनन्तरम् ॥ ८ ॥<br>
यजमानेन देया च धेनुः स्याच्छतधेनुना ॥<br>
तदूनवित्तो दद्याच्च होत्रे शक्त्यैव दक्षिणाम्॥९॥<br>
गावः स्वलंकृताः पश्चाद्गन्धमाल्यफलादिभिः ॥<br>
स्वाशिता मुक्तवत्साश्च कुर्युर्वह्निं प्रदक्षिणम् ॥ 2.44.१० ॥<br>
क्ष्वेडाकिलकिलाशब्दैः शङखवाद्यरवैस्तथा ॥<br>
वृषाणां योजयेद्युद्धं गोपालानां तथैव च ॥ ११ ॥<br>
द्वितीयेऽहनि धेनूनां वृषाणां सह वत्सकैः ॥<br>
लवणं तत्प्रदातव्यं ब्राह्मणेनाभिमन्त्रितम॥१२॥<br>
भोजनं गोरसप्रायं ब्राह्मणांश्चात्र भोजयेत् ॥<br>
स्वस्ति वाच्यं ततः पश्चाद्दत्तदायान्विसर्जयेत ॥ १ ३॥<br>
नित्यमेतत्तु वो दिष्टं शान्तिकर्म शुभं गवाम् ॥<br>
अतः परं प्रवक्ष्यामि कर्म नैमित्तिकं तव ॥ १४ ॥<br>
धेनूनां मारके प्राप्ते तथा रोगाऽद्युपद्रवे ॥<br>
क्षीरक्षये तथान्यस्मिन्प्रकृतेस्तु विपर्यये ॥ १५ ॥<br>
त्रिरात्रोपोषितो विद्वानेकरात्रोषितोऽथ वा ॥<br>
गवां मध्ये शुभे देशे स्थण्डिलं परिकल्पयेत॥१६॥<br>
अष्टपत्रं लिखेत्पद्मं कर्णिकाकेसरान्वितम् ॥<br>
पूजयेत्कर्णिकामध्ये वासुदेवं श्रिया सह ॥ १७ ॥<br>
कृसरैः पूजन कार्यं देवतानां यथाक्रमम् ॥<br>
यासां तासां प्रवक्ष्यामि तव नामानि भार्गव ॥ १८ ॥<br>
सुभद्रां नाम दिग्धेनुं पूर्वभागे समर्चयेत् ॥<br>
पूजनीयस्ततो ब्रह्मा सुरभिस्तदनन्तरम् ॥ ॥ १९ ॥<br>
ततः सूर्यस्ततो धेनुर्बहुरूपा द्विजोत्तम ॥<br>
ततस्तु पृथिवीं देवीं ततोऽनन्तं प्रपूजयेत् ॥ 2.44.२० ॥<br>
ततश्च विश्वरूपाक्षं दिग्धेनुं तदनन्तरम् ॥<br>
ततः सिद्धिं ततो ऋद्धिं ततः शान्तिं समर्चयेत् ॥ २१ ॥<br>
रोहिणी नाम दिग्धेनुस्ततः पूज्या द्विजोत्तम ॥<br>
ततश्चन्द्रमसं देवं महादेववृषं ततः ॥ २२ ॥<br>
महादेवं ततो देवं पूजयेत्तदनन्तरम् ॥<br>
इत्येता देवताः प्रोक्ताः कृसरे तव षोडश ॥ २३ ॥<br>
पत्रेषु पूजनीयाश्च दिक्पालाश्च यथादिशम् ॥<br>
गन्धमाल्यनमस्कारधूपदीपान्नसम्पदा ॥ २४ ॥<br>
प्रत्येकां पूजयेद्राम देवतां प्रयतो द्विजः ॥<br>
पूर्णकुम्भानि सर्वाणि प्रत्येकं विनिवेदयेत ॥ २५ ॥<br>
भक्त्यास्थगितवक्त्राणि वर्धमानैस्सतण्डुलैः ॥<br>
सहिरण्यैर्यथाशक्ति ततो होमं समारभेत् ॥ २६ ॥<br>
वेदिं कृत्वा यथशास्त्रं समिध्य च हुताशनम् ॥<br>
एकैकं दैवतं राम समुद्दिश्य यथाविधि ॥ २७ ॥<br>
चतुर्थ्यन्तेन धर्मज्ञ नाम्ना तु प्रणवादिना ॥<br>
होमद्रव्यैस्तथैकैकं शतसंख्यं तु होमयेत् ॥ २८ ॥<br>
समिधः क्षीरवृक्षस्य अक्षतानि तिलाँस्तथा ॥<br>
सिद्धार्थकान्यथाज्यं च प्रत्येकं जुहुयात्क्रमात् ॥ २९ ॥<br>
ततो रक्षोहणैर्मन्त्रैर्जुहुयाद्गौरसर्षपान् ॥<br>
ततः समापयेद्विद्वानग्निकर्म यथाविधि ॥ 2.44.३० ॥<br>
सुवर्णं च तथा कांस्यं धेनुं वस्त्रयुगं तथा ॥<br>
कर्तुर्देयमुपस्रष्टुर्वस्त्रयुग्मं गुरोस्तथा ॥ ३१ ॥<br>
भोजनं गोरसप्रायं ब्राह्मणांश्चात्र भोजयेत् ॥<br>
स्वस्ति वाच्यं ततः पश्चाद्दत्तदाया द्विजोत्तमाः ॥ ३२ ॥<br>
रक्षोहणैस्तथा मन्त्रैः कुर्युरभ्युक्षणं गवाम् ॥<br>
गवां च पूजा कर्तव्या गन्धमाल्यानुलेपनैः ॥ ३३ ॥<br>
मोक्तव्याश्च तदा वत्सा यथाकामं द्विजोत्तम ॥<br>
शान्तिकर्म गवामेतत्सर्वोत्पातप्रशान्तये ॥ ३४ ॥<br>
कर्तव्यं भृगुशार्दूल परमं कर्म दारुणम् ॥<br>
अतः परं प्रवक्ष्यामि काम्यं कर्म तवानघ ॥ ३५ ॥<br>
कर्ता तूपवसेत्तत्र कारकैश्च तथैव च ॥<br>
पूर्वभाद्रपदायोगमाहिर्बुध्न्यगते तथा ॥ ३६ ॥<br>
स्नानं निशाकरे कुर्याद्द्वितीयेऽहनि शास्त्रवित् ॥<br>
उदुम्बरस्य पत्राणि पञ्चगव्यं कुशोदकम् ॥ ३७ ॥<br>
रोचनां च समंगां च क्षिपेत्कुम्भद्वये ततः ॥<br>
कुम्भद्वयं बुधः कुर्याद्गन्धमाल्योज्ज्वलं दृढम् ॥ ३६ ॥<br>
अकालमूलं संस्थाप्य कर्ता तेन तदा भवेत् ॥<br>
स्नात्वा गोवालचीराणि परिधाय समाहितः ॥ ३९ ॥<br>
पूजयेच्चाप्यहिर्बुध्न्यमादित्यं च तथैव च ॥<br>
वरुणं च शशाङ्कं च गन्धमाल्यान्नसम्पदा ॥ ॥ 2.44.४० ॥<br>
धूपदीपनमस्कारैस्तथैव बलिकर्मणा ॥<br>
अक्षतानां च पात्राणि ततो राम चतुर्दश ॥ ४१ ॥<br>
अहिर्बुध्न्याय रुद्राय सफलांश्च निवेदयेत्॥<br>
खट्वांगेन तु दातव्यं तथा धूपं द्विजोत्तम ॥ ४२ ॥<br>
ततस्तु पूजा कर्तव्या देवदेवस्य चक्रिणः ॥<br>
ॐकारपूर्वमाज्यं च सर्वासां जुहुयात्ततः ॥ ४३ ॥<br>
देवतानां यथोक्तानामेकैकस्य शतंशतम् ॥<br>
गोवालशफशृङ्गैश्च त्रिवृतं कारयेन्मणिम् ॥ ४४ ॥<br>
धारणं तस्य कर्तव्यं कण्ठे मूर्ध्न्यथवा भुजे ॥<br>
कर्त्रे चैवोपद्रष्ट्रे च शक्त्या देया च दक्षिणा ॥ ४५ ॥<br>
ब्राह्मणानां च सर्वेषां यथावदनुपूर्वशः ॥<br>
अलंघयन्भद्रपदामथान्त्यां करोति यः स्नानमिदं सदैव ॥<br>
भवन्ति तस्यायुतशश्च गावः परामवाप्नोति तथैव वृद्धिम् ॥ ४६ ॥<br>
इति श्रीविष्णुधर्मोत्तरे द्वितीयखण्डे मा० व० सं० रामं प्रति पुष्करोपाख्याने गवां शान्तिकर्म नाम चतुश्चत्वारिंशत्तमोऽध्यायः ॥ ४४ ॥<br>
2.45<br>
पुष्कर उवाच ॥<br>
राज्ञां तुरङ्गमायत्तो विजयो भृगुनन्दन ॥<br>
तस्मात्सर्वं प्रयत्नेन तुरङ्गाणां समर्जनम् ॥ १ ॥<br>
राज्ञा यत्नवता भाव्यं पालने च विशेषतः ॥<br>
तावन्तस्तुरगा धार्या यावतां पोषणं सुखम् ॥ २ ॥<br>
कर्तुं शक्यं न धार्यास्ते दुःखिताः क्षुधितास्तथा ॥<br>
दुःखितास्ते श्रियं लोके विनिघ्नन्ति जयं तथा ॥ ३ ॥<br>
धारणीयाः सुविहिता विधिना यवसादिताः॥<br>
विधृतास्ते तथा कुर्युर्लोकद्वयजयं तथा ॥४॥<br>
मङ्गल्यास्ते पवित्रास्ते रजस्तेषां तथैव च ॥<br>
कैवल्यस्यैव ते भक्ता देवस्य परमेष्ठिनः ॥५॥<br>
अन्ति मध्ये तथा तेन नानुज्ञाता दिवौकसाम् ॥<br>
ततोऽश्वमेधतुरगस्तस्यैवैकस्य हूयते ॥ ६ ॥<br>
सर्वरत्नाधिको जातस्तुरगोऽमृतमन्थनात् ॥<br>
उच्चैःश्रवास्तेन हयः सर्वरत्नोत्तमः स्मृतः ॥ ७ ॥<br>
सपक्षा देववाह्यास्ते मनुष्याणामपक्षकाः ॥<br>
पद्मना शालिहोत्रेण वाहनार्थं पुरा कृताः ॥ ८ ॥<br>
नीराजयन्ति ते देशान्ह्रेषितैर्बलशालिनः ॥<br>
गन्धर्वास्ते विनिर्दिष्टाः श्रियः पुत्रा जितश्रमाः ॥ ९ ॥<br>
प्रधानमंगं सैन्यस्य शोभा च परमा हयाः ॥<br>
सुदूरगमने युद्धे यानश्रेष्ठास्तुरङ्गमाः ॥ 2.45.१० ॥<br>
वल्गन्तमुच्चैस्तुरगं चामरापीडधारिणम् ॥<br>
आरुह्य या भवेत्तुष्टिर्न सा राम त्रिविष्टपे ॥ ११ ॥<br>
सन्नद्धपुरुषारूढैः सुसन्नद्धैस्तुरङ्गमैः ॥<br>
दृष्टैरेवारिसैन्यस्य पतन्ति हृदयान्यलम् ॥ १२ ॥<br>
तुरङ्गपादोद्धृतधूलिदण्डं यस्यातपत्रानुकृतिं करोति ॥<br>
नभः समग्रा वसुधा तु तस्य शैलावतंसा भवतीह वश्या ॥ १३ ॥<br>
इति श्रीविष्णुधर्मोत्तरे द्वितीयखण्डे मा० व० सं० रामं प्रति पुष्करोपाख्याने अश्वप्रशंसा नाम पञ्चचत्वारिंशत्तमोऽध्यायः ॥ ४५ ॥<br>
2.46<br>
॥ पुष्कर उवाच ॥ ॥<br>
अतः परं प्रवक्ष्यामि शृणु तेषां चिकित्सितम् ॥<br>
वृषो निम्ब बृहत्यौ च गुडूची च समांसिका ॥ १ ॥<br>
शिङ्घाणकहरापिण्डी स्वेदस्य शिरसस्तथा ॥<br>
यावशूकं समदनं पिप्पली विश्वभेषजम् ॥ २ ॥<br>
सर्षपा गृहधूमश्च निर्गुण्डी सुरसा वचा ॥<br>
निम्बपत्रयुता पायौ वर्तिः शूलविनाशिनी ॥ ३ ॥<br>
हिङ्गु पुष्करमूलं च नागरं साम्लवेतसम् ॥<br>
पिप्पली सैन्धवयुतं शूलघ्नं तूष्णवारिणा ॥ ४ ॥<br>
नागरातिविषौ मुस्ता सानन्ता बिल्वमालका ॥<br>
क्वाथो मासं पिबेद्वाजी सर्वातीसारनाशनम् ॥ ५ ॥<br>
प्रियंगुशारिवाभ्यां च युक्तमाजं शृतं पयः ॥<br>
पर्याप्तशर्करं पीत्वा श्रमाद्वाज्यवमुच्यते ॥ ६ ॥<br>
द्रोणिकायां तु दातव्या तैलवस्तिस्तुरङ्गमे ॥<br>
कोष्ठजाश्च शिरा वेध्यास्तेन तस्य सुखं भवेत् ॥ ७ ॥<br>
दाडिमं त्रिफलां व्योषं गुडं च समभागिकम् ॥<br>
पिण्डमेतत्प्रदातव्यमश्वानां कासनाशनम् ॥ ८ ॥<br>
प्रियङ्गुरोध्रमधुभिः पिबन्ति स्म रसं हयाः ॥<br>
क्षीरं वामं च कालोड्यं कश्मलाद्विप्रमुच्यते ॥ ९ ॥<br>
प्रस्कन्नेषु च सर्वेषु श्रेय आदौ विशोषणम् ॥<br>
अभ्यङ्गोद्वर्तनस्नेहनस्यवर्तिक्रमस्ततः ॥ 2.46.१० ॥<br>
प्रस्कन्नं प्रशमं याति यदि नानेन कर्मणा ॥<br>
उरस्युपान्तपार्श्वे च ततो विस्रावयेच्छिराम् ॥ ११ ॥<br>
ज्वलितानां तुरङ्गाणामयमेव क्रियाक्रमः ॥<br>
नस्यमेकं विना राम सर्वमेतत्प्रशस्यते ॥ १२ ॥<br>
रोध्रकरञ्जयोर्मूलं मातुलुङ्गाग्निनागराः ॥<br>
कुष्ठहिङ्गुवचारास्नालेपोऽयं शोफनाशनः ॥ १३ ॥<br>
समासेन शिरां विध्याद्देया वापि जलौकसः ॥<br>
त्र्यहेत्र्यहे वा धर्मज्ञ नस्यकर्म समाचरेत् ॥ १४ ॥<br>
मञ्जिष्ठा मधुकं द्राक्षा बृहत्यौ रक्तचन्दनम् ॥<br>
त्रपुसीबीजमूलानि शृङ्गाटककशेरुकम् ॥ १५ ॥<br>
अजापयः शृतमिदं सुशीतं शर्करान्वितम्॥<br>
पीत्वा निरशनो वाजी रक्तमेहात्प्रमुच्यते ॥ १६ ॥<br>
मन्याहनुनिगालस्थः शिरःशोफो गलग्रह ॥<br>
अभ्यङ्गः कटुतैलेन तत्र तेष्वेव शस्यते ॥ १७ ॥<br>
यवैः स्निग्धकुलत्थैश्च ततः स्वेदं प्रयोजयेत् ॥<br>
मृदूकृते ततः शोफे नस्यकर्म समाचरेत् ॥१८॥<br>
वचा- - - - सैन्धवं स्वरसो रसः ॥<br>
कृष्णाहिङुयुतैरेभिः कृत्वा नस्यं न सीदति ॥१९॥<br>
निशा ज्योतिष्मती पाठा कृष्णा कुष्ठा वचा मधु ॥<br>
जिह्वास्तम्भे च लेपोऽयं गुडमूत्रयुतो हितः ॥ 2.46.२० ॥<br>
तिलैर्युक्ता रजन्या च निम्बपत्रैश्च योजिता ॥<br>
क्षौद्रेण शोधनी पिण्डी सर्पिषा व्रणरोपिणी ॥ २१ ॥<br>
अभिघातेन खञ्जन्ति येनाश्वास्तीव्रवेदनाः ॥<br>
परिषेकक्रिया तेषां तैलेनाशु रुजापहा ॥२२॥<br>
दोषकोपाभिघाताभ्यां तिलजे जृम्भते सदा ॥<br>
शान्तिर्मध्वाज्यबन्धाभ्यां पक्वम्भिन्ने व्रणे क्रमः ॥ २३ ॥<br>
अश्वत्थोदुम्बरप्लक्षमधूकवटकल्ककैः॥<br>
प्रभूतसलिलः क्वाथः सुखोष्णो व्रणशोधनः ॥ २४ ॥<br>
शताह्वा नागरं रास्ना मञ्जिष्ठाकुष्ठसैन्धवैः ॥<br>
देवदारुवचायुग्मरजनीरक्तचन्दनैः ॥ २५ ॥<br>
तैलं सिद्धं कषायेण गुडूच्या पयसा सह ॥<br>
प्रक्षीणे वस्तिनस्ये च योज्यं सर्वत्र लंघने ॥ २६ ॥<br>
रक्तस्रावो जलौकाभिर्नेत्रान्ते नेत्ररोगिणः ॥<br>
खदिरोदुम्बराश्वत्थकषायेण च धावनम् ॥ २७ ॥<br>
धात्रीदुरालभातिक्ता प्रियङ्गुकुङ्कुमैः समैः ॥<br>
गुडूच्या कृतकः कल्को हितमुष्णावलम्बिते ॥ ॥ २८ ॥<br>
उपान्ते च शिरास्रावे मुष्कशोफे तथैव च ॥<br>
क्षिप्रकारिणि दोषे च सद्यो वेधनमिष्यते ॥ २९ ॥<br>
गोशकृत्सर्जिकाकुष्ठरजनीतिलसर्षपैः ॥<br>
गवां मूत्रेण पिष्टैश्च मर्दनं कण्डुनाशनम् ॥ 2.46.३० ॥<br>
सितामधुयुतः क्वाथो वाशिकायाः सशर्करः ॥<br>
रक्तपित्तहरः पानादश्वकर्णात्तथैव च ॥ ३१ ॥<br>
आमे परिणते पक्वं पक्वमांसे जरां गते ॥<br>
पक्वमांसयुतं नेष्टं सर्वं जीर्णं प्रशस्यते ॥ ३२ ॥<br>
सप्तमेसप्तमे देयमश्वानां लवणं दिने ॥<br>
तथा भुक्तवतां देया परिपाने तु वारुणी ॥ ३३ ॥<br>
जीवनीयैः सुमधुरैर्मृद्वीकाशर्करायुतैः ॥<br>
सपिप्पलीकैः शरदि प्रतिमानं सपद्मकम् ॥ ३४ ॥<br>
विडङ्गपिप्पलीधान्याशताह्वा रोध्रसैन्धवैः ॥<br>
सावित्रकैस्तुरङ्गाणां प्रतिपानं हिमागमे ॥ ३५ …<br>
रोध्रं प्रियङ्गुका रास्ना पिप्पलीविश्वभेषजैः ॥<br>
सक्षौद्रैः प्रतिपानं स्याद्वसन्ते कफनाशनम् ॥ ३६ ॥<br>
प्रियङ्गुपिप्पलीरौद्रयष्ट्याह्वैः समहौषधैः ॥<br>
निदाघे सगुडा देया मदिराप्रतिपानके ॥ ३७ ॥<br>
भद्रकाष्ठा सलवणं पिप्पल्या विश्वभेषजम् ॥<br>
भवेत्तैलयुतैरेभिः प्रतिपानं घनागमे ॥ ३८ ॥<br>
निदाघावृतपित्तानां क्षरन्मदोष्णशोणिताः ॥<br>
प्रावृड्भिन्नपुरीषाश्च पिबेयुर्वाजिनो घृतम् ॥ ३९ ॥<br>
पिबेयुर्वाजिनस्तैलं कफवाय्वधिकास्तु ये ॥<br>
स्नेहव्यापद्भवेद्येषां तेषां कार्यं विरूक्षणम् ॥ 2.46.४० ॥<br>
त्र्यहं यवागू रूक्षा स्यात्सुरा च लवणान्विता ॥<br>
भोजने तक्रसंयुक्तं ह्येष वै रूक्षणे विधिः ॥ ४१ ॥<br>
प्रायोगिकस्तथा देयो वस्तिस्तस्य निरत्ययः ॥<br>
ये पिबन्ति हयाः स्नेहं तेषां वस्तिं न दापयेत् ॥ ४२ ॥<br>
शरन्निदाघयोः सर्पिस्तैलं शीतवसन्तयोः ॥<br>
वर्षासु शिशिरे चैव वस्तौ देयमिहेष्यते ॥ ४३ ॥<br>
गुर्वभिष्यन्दिभक्तानि व्यायामः स्नानमातपम् ॥<br>
पायुर्वस्तं च वाहस्य स्नेहपीडस्य वर्जितम्॥ ४४ ॥<br>
स्नानं पानं सकृद्दृष्टमश्वानां सलिलागमे ॥<br>
अत्यर्थदुर्दिने काले स्नानमेकं प्रशस्यते ॥ ४५ ॥<br>
युक्तशीतातपे काले द्विः पानं लवणं सकृत् ॥<br>
ग्रीष्मे त्रिः स्नानपानं स्याच्चिरं तस्यावगाहनम् ॥ ४६ ॥<br>
निस्तुषाणां प्रदातव्यं यवानां चतुराढकम् ॥<br>
ववर्णव्रीहिमौदालाकलनां वापि दापयेत् ॥ ४७ ॥<br>
अहोरात्रेण चान्द्रस्य यवसस्य तुला दश ॥<br>
अष्टौ शुष्कस्य दातव्याश्चतस्रोऽथ बुसस्य वा ॥ ४८ ॥<br>
दूर्वा पित्तं बुसः कार्श्यं तद्बुसः श्लेष्मसञ्चयम् ॥<br>
नाशयत्यर्जुनः श्वासं तथा माषो बलक्षयम् ॥ ४९ ॥<br>
वातिकाः पैत्तिकाश्चैव श्लेष्मजाः सान्निपातिकाः ॥<br>
न रोगाः पीडयिष्यन्ति दूर्वाहारं तुरङ्गमम् ॥ 2.46.५०॥<br>
द्वौ रज्जुबन्धौ दुष्टानां पक्षयोरुभयोरपि ॥<br>
पश्चाद्बन्धश्च कर्तव्यो हरकीलव्यपाश्रयः ॥ ५१ ॥<br>
केशानुरूपमास्यस्य केशपुच्छप्रकल्पनम् ॥<br>
छेदः खुरप्रवृद्धौ च वर्जयेत्तु कनीनिकाम् ॥ ५२ ॥<br>
यत्नोपन्यस्तयवसः कृतधूपनभूमयः ॥<br>
वसेयुः सम्भृते स्थाने प्रदीपैः सार्वरात्रिकैः ॥ ५३ ॥<br>
शाखामृगोजाः कृकवाकवश्च धार्याश्च शालासु तथैव धेनुः ॥<br>
कुर्युर्निशीथे पुरुषाः सशस्त्राः संरक्षणं राम तुरङ्गमाणाम् ॥ ५४ ॥ ॥<br>
इति श्रीविष्णुधर्मोत्तरे द्वितीयखण्डे मा० सं० रामं प्रति पुष्करोपाख्याने अश्वचिकित्सा नाम षट्चत्वारिंशत्तमोऽध्यायः ॥ ४६ ॥ ॥ छ ॥<br>
2.47<br>
॥ पुष्कर उवाच ॥ ॥<br>
नित्यं नैमित्तिकं काम्यं शान्तिकर्म निबोध मे ॥<br>
पञ्चमीषु च सर्वासु श्रीधरं पूजयेद्भृशम् ॥१॥<br>
श्रियश्च पूजनं कार्यं हयराज्ञस्तथैव व ॥<br>
रामोच्चैःश्रवसो नित्यं गन्धमाल्यानुलेपनैः ॥ ॥ २ ॥<br>
धूपदीपनमस्कारैस्तथा चैवान्नसम्पदा ॥<br>
शरद्वसन्तयोः कार्यमेकदन्तस्य पूजनम् ॥ ३ ॥<br>
प्रतिपत्पञ्चमी षष्ठी सप्तमी द्वादशी तथा ॥<br>
प्रशस्तास्तिथयो राम सूर्यवारो विशेषतः ॥ ४ ॥<br>
कृत्तिकां रोहिणीं भाग्यं चार्यम्णमश्विनीं तथा ॥<br>
त्वाष्ट्रं सावित्रमादित्यं वायव्यं च भृगूत्तम ॥ ॥ ५ ॥<br>
नक्षत्राणि प्रशस्तानि शुक्लपक्षस्तथैव च ॥<br>
उद्यानेषु विचित्रेषु नदीनां पुलिनेषु च ॥ ६ ॥<br>
देवतायतनं राम पूजनं तस्य कारयेत् ॥<br>
अर्घधूपनमस्कारदीपपुष्पान्नसम्पदा ॥ ७ ॥<br>
कुल्माषोल्लोपिकाभक्ष्यमद्यमांससुरासवैः ॥<br>
ओदनैः परमान्नेन फलैः कालोद्भवैः शुभैः ॥ ८ ॥<br>
नृत्य गीतेन वाद्येन शङ्खशब्दैस्तथैव च ॥<br>
सावित्रैश्च तथैवाज्यं जुहुयाज्जातवेदसि ॥ ९ ॥<br>
ॐकारपूर्वं च तथा रेवन्ताय पुनःपुनः ॥<br>
द्विजातिपूजनं कार्यं माल्यमोदकचन्दनैः ॥ 2.47.१० ॥<br>
दक्षिणाभिश्च धर्मज्ञ यथावदनुपूर्वशः ॥<br>
नारीषु वर्जयेत्सर्वं रेवन्तस्य निवेदितम् ॥ ११ ॥<br>
एवं सम्पूजितो दद्यात्तुरङ्गमशतान्यपि ॥<br>
बलं तेजस्तथारोग्यं तुरङ्गाणां च भार्गव ॥ १२॥<br>
अश्वयुक्शुक्लपक्षस्य पञ्चदश्यां नरोत्तम ॥<br>
तुरङ्गमाणां कर्तव्यं शान्तिकं तन्निबोध मे॥१३॥<br>
दिगीशानीं विनिष्कृष्य ग्रामाद्देशे मनोरमे॥<br>
प्रागुदक्प्रवणे राम स्थण्डिलं परिकल्पयेत् ॥१४॥<br>
नासत्यौ वरुणं देवं तथैवाश्वयुजे द्विज ॥<br>
पूजयेत्प्रयतो विद्वान्गन्धमाल्यानुलेपनैः॥१५॥<br>
धूपैर्दीपैर्नमस्कारैस्तथा चान्नेन भूरिणा ॥<br>
समुल्लिख्य ततो वेदिं शाखाभिः परिवारयेत् ॥१६॥<br>
समन्ततस्तथार्द्राभिर्वस्त्रैश्चाप्यहतैस्तथा ॥<br>
घटान्सर्वरसैः पूर्णान्दिक्षु दद्याद्यथाविधि ॥१७॥<br>
विदिक्षु च तथा दद्याद्ध्वजच्छत्राणि बुद्धिमान् ॥<br>
ततः समुपधायाग्निं जयप्रभृतिभिः पुनः ॥ १८॥<br>
हुत्वोक्तदेवतालिङ्गैर्मन्त्रैश्च जुहुयाद्घृतम् ॥<br>
ततः सम्पूजनीयास्तु गन्धमाल्यैस्तुरङ्गमा ॥१९॥<br>
सन्नद्धपुरुषारूढाः सुसन्नद्धास्तुरङ्गमाः ॥<br>
सायुधैः पुरुषैः सार्धं वह्निं कुर्युः प्रदक्षिणम् ॥2.47.२०॥<br>
त्रिः परिक्रामतो वह्निं क्ष्वेडोत्कृष्टनिनादितैः ॥<br>
शङ्खवाद्यरवोन्मिश्रैर्नेतव्याः स्वगृहं ततः ॥ २१ ॥<br>
रसानि तानि वासांसि गौः कांस्यं कनकं तथा ॥<br>
दक्षिणायै प्रदातव्यं कर्तुर्द्विजवरोत्तम ॥ २२ ॥<br>
कर्मणानेन भवति प्रभूतं राम वाहनम् ॥<br>
हृष्टपुष्टं च धर्मज्ञ गदामयविवर्जितम् ॥ २३ ॥<br>
नित्यमेतत्तवोद्दिष्टं शृणु नैमित्तिकं तथा ॥<br>
अश्वानां मारके प्राप्ते व्याधौ वाप्यतिदारुणे ॥ २४ ॥<br>
प्रकृतेश्च विपर्यासे तथा भृगुकुलोद्भव ॥<br>
हयचारे शुभे देशे स्थण्डिलं परिकल्पयेत् ॥ २५ ॥<br>
विन्यसेत्कमलं तत्र तन्मध्ये पूजयेद्धरिम् ॥<br>
श्रियं च देवीं तत्रैव केसरेषु च देवताः ॥ २६ ॥<br>
ब्रह्माणं शङ्करं सोममादित्यं च तथाश्विनौ ॥<br>
रेवन्तमुच्चैःश्रवसं दिक्पालाँश्च दलेष्वपि ॥ २७ ॥<br>
सर्वेषां पूजनं कार्यं गन्धधूपान्नसम्पदा ॥<br>
दीपमाल्यनमस्कारपुष्पैर्मूलैः सगोरसैः॥२८॥<br>
प्रत्येकं पूर्णकुम्भैश्च गन्धमाल्याद्यलङ्कृतैः ॥<br>
तथा पिशितवस्त्रैश्च वर्धमानैः सतण्डुलैः ॥ २९ ॥<br>
तथा प्रतिसरासूत्रैः पताकाभिश्च भार्गव ॥<br>
तस्यै वोत्तरतो वेदिं कल्पयित्वा यथाविधि ॥ 2.47.३० ॥<br>
ततः समुपधायाग्निं यथोक्तानां पृथक्पृथक् ॥<br>
ततोऽग्निहवनस्यानु कांस्यं गां काञ्चनं तथा ॥ ३१ ॥<br>
देयं वस्त्रयुगं कर्त्रे कारयित्रे तथैव च ॥<br>
कर्मैतत्सर्वरोगघ्नं सर्वबाधाविनाशनम् ॥ ३२ ॥<br>
उपोषितेन कर्तव्यं ब्राह्मणेन यथाविधि ॥<br>
उपोषितस्तदा तिष्ठेद्यजमानोऽपि भार्गव ॥ ३३ ॥<br>
अतः परं प्रवक्ष्यामि काम्यं कर्म तवानघ ॥<br>
उपोषितौ सदा पौष्णे यजमानपुरोहितौ ॥३४॥<br>
अश्विनर्क्षे सदा स्नानं कुर्युर्यन्मे निबोधत ॥<br>
अकालमूलौ द्वौ कुम्भौ मधूककुसुमोत्कटौ ॥ ३५ ॥<br>
अश्वगन्धायुतौ कृत्वा स्नाप्यस्ताभ्यां तदा भवेत् ॥<br>
उत्तमं पूजयेद्विद्वान्नासत्यौ शशिनं तथा ॥ ३६ ॥<br>
अश्विनौ वरुणं चैव शुक्लवासास्तथा हरिम् ॥<br>
गन्धमाल्यनमस्कारधूपदीपान्नसम्पदा ॥ ३७ ॥<br>
ततोऽश्वमिथुनं कार्यं सर्वौषधियुतं मृदा ॥<br>
प्रणतेन ततो विद्वान्नासत्याभ्यां निवेदयेत् ॥ ३८ ॥<br>
धूपमश्वशफं दद्याद्दैवतानां तथैव च ॥<br>
यथोक्तानां द्विजश्रेष्ठ जुहुयाच्च पृथक्पृथक् ॥ ३९ ॥<br>
चतुर्थ्यन्तेन नाम्ना तु प्रणवाद्येन भार्गव ॥<br>
स्वाहान्तेनाथ शतशो मन्त्रपूतं घृतं द्विज ॥ 2.47.४० ॥<br>
अश्वलोम तथा धार्यं फलमूले तथैव च ॥<br>
एकत्र त्रिवृतं कृत्वा मणिर्धार्यस्तु पूर्ववत् ॥ ४१ ॥<br>
अलंघयन्नश्विनतिं सदैव स्नानं च कुर्यात्प्रयता मनुष्यः ॥<br>
अश्वानवाप्नोति सहस्रसंख्यान्कुलोद्भवान्वीर्यबलोपपन्नान् ॥४२॥<br>
इति श्रीविष्णुधर्मोत्तरे द्वितीयखण्डे मा० सं० रामं प्रति पुष्करोपाख्याने अश्वानां शान्तिकर्मविधानन्नाम सप्तचत्वारिंशत्तमोऽध्यायः॥४७॥<br>
2.48<br>
पुष्कर उवाच ॥<br>
कुञ्जराः परमा शोभा शिबिरस्य बलस्य च॥<br>
आयाति कुञ्जरेष्वेव विजयः पृथिवीक्षिताम् ॥ १ ॥<br>
तेषां संमार्जने यत्नं पालने च भृगूत्तम ॥<br>
यथावन्नृपतिः कुर्याद्गन्धर्वाः कुञ्जरा मताः ॥२॥<br>
जयन्ताश्च तथा धार्या यावतां पोषणं सुखम् ॥<br>
कर्तुं शक्यं न धार्यास्ते क्षुधिता दुःखितास्तथा ॥ ३ ॥<br>
दुःखितास्ते नृणां हन्युः कुलानि च भृगूत्तम ॥<br>
तस्मात्तेषां सुखं कार्यं यशःश्रीविजयप्रदम् ॥ ४ ॥<br>
सन्नद्धपुरुषारूढैः सुसन्नद्धैस्तुरङ्गमैः ॥<br>
अनल्पैरपि यद्युक्तं बलं परबलप्रणुत् ॥ ५…<br>
तदैकस्यापि समरे कुञ्जरस्य सवर्मणः ॥<br>
न शक्यं प्रमुखे स्थातुं वेगादापततो द्विज ॥६॥<br>
अभिन्नानां तु संघानां संहृतानां च भेदनम् ॥<br>
एकः क्रुद्धो रणे कुर्यात्कुञ्जरः साधु चोदितः ॥७॥<br>
मदक्लिन्नकपोलस्य किञ्चिदञ्चितचक्षुषः ॥<br>
बृहदाभोगशुण्डस्य कः शोभां कथितुं क्षमः ॥८॥<br>
वेगेन धावमानस्य प्रसारितकरस्य च ॥<br>
कः समर्थः पुरः स्थातुं स्तब्धकर्णस्य दन्तिनः ॥९॥<br>
यस्य फूत्कारमात्रेण तुरङ्गमशतान्यपि॥<br>
स्वारूढान्यपि वेगेन विद्रवन्ति दिशो दश॥2.48.१०॥<br>
तत्सैन्यं कुञ्जरा यत्र स नृपो यस्य कुञ्जराः ।<br>
मूर्तिमान्विजयो राम कुञ्जरा मदगर्विताः ॥ ११ ॥<br>
सपक्षा देववाह्यास्ते मनुजानां त्वपक्षकाः ॥<br>
वाहनार्थं कृता राम स्वयमेव तु वेधसा ॥१२॥<br>
दृष्ट्वा पताकाभिरलंकृतं तु नागेन्द्रसैन्यं प्रबलं यथाद्रिम्॥<br>
पतन्ति शीघ्रं हृदयान्यरीणां तस्मात्प्रधानाः सततं गजेन्द्राः १३ ॥<br>
इति श्रीविष्णुधर्मोत्तरे द्वितीयखण्डे मा० सं० गजप्रशंसा नामाष्टचत्वारिंशत्तमोऽध्यायः ॥४८॥<br>
2.49<br>
पुष्कर उवाच ॥<br>
अतः परं प्रवक्ष्यामि कुञ्जराणां चिकित्सितम् ॥<br>
पाकलेषु तु सर्वेषु कर्तव्यमनुवासरम् ॥ १ ॥<br>
घृततैलपरीषेकः स्थानं वातविवर्जितम् ॥<br>
स्कन्धेषु च तथा कार्या क्रिया पाकलवद्द्विज ॥२॥<br>
गोमूत्रं पाण्डुरोगे तु रजनीभिर्युतं हितम् ॥<br>
आनाहे तैलसिक्तस्य निवातस्थं प्रशस्यते ॥३॥<br>
लवणैः पञ्चभिर्मिश्रा प्रतिपानाय वारुणी ॥<br>
विडङ्गत्रिफलाव्योषसैन्धवैः कवलाः कृताः ॥४॥<br>
मूर्च्छास्वभोजयेन्नागं क्षौद्रतोयं तु पाययेत् ॥<br>
अभ्यङ्गः शिरसः कार्यो नस्यश्चैव प्रशस्यते ॥ ५ ॥<br>
नागानां स्नेहकटुकैः पादरोगानुपक्रमेत् ॥<br>
पञ्चकल्ककषायेण शोधनं च विधीयते ॥ ६ ॥<br>
&hellip;&hellip;.मन्दनं कार्यं मृदुस्निग्धं च भोजयेत् ॥<br>
शिखितित्तिरलावानां पिप्पलीमरिचान्वितैः ॥ ७ ॥<br>
रसैः सम्भोजयेन्नागं वेपधुर्यस्य जायते ॥<br>
बालबिल्वं तथा रोध्रं धातुकीं वितुषा सह ॥८॥<br>
अतीसारविनाशाय पिण्डं भुञ्जीत कुञ्जरः॥<br>
नस्यं करग्रहे देयं घृतं लवणसंयुतम् ॥९॥<br>
मागधी मरिचाढ्या च यवागुर्मस्तुसाधितः॥<br>
तत्कर्णके च दातव्यं वाराहं च तथा रसम्॥2.49.१०॥<br>
दशमूलकुलत्थाम्ल काकमाची विपाचितम्॥<br>
तैलमूषणसंयुक्तं गलग्रहगदापहम् ॥११॥<br>
अष्टभिर्लवणैः पिष्टैः प्रसन्नां पाययेद्युताम् ॥<br>
मूत्रसंघेऽथवा बीजं क्वथितं त्रपुसस्य च ॥ १२ ॥<br>
त्वग्दोषेषु पिबेन्निम्बं वृषं वा क्वथितं द्विपः ॥<br>
गवां मूत्रं विडङ्गानि कृमिदोषेषु शस्यते ॥ १३ ॥<br>
शृङ्गबेरकणाद्राक्षाशर्कराभिः शृतं पयः ॥<br>
क्षतक्षयहरं पानात्तथा मांसरसः शुभः ॥ १४ ॥<br>
मुद्गोदनं व्योषयुतं ह्यरुचौ च प्रशस्यते ॥<br>
द्रोणिकाशान्तये यूषं पटोलीनिम्बदुर्गजम् ॥ १५ ॥<br>
त्रिवृद्योषाग्निदन्त्यर्कश्यामक्षीरेभपिप्पली ॥<br>
एष गुल्महरः स्नेहः कृतश्चैव तथासवः ॥ १६ ॥<br>
क्षीरवृक्षनदीजम्बुमल्लकीनां त्वचः शुभाः ॥<br>
हृद्रोगशान्तये देया विदार्यश्च रसोदनात् ॥ १७ ॥<br>
भेदनश्रावाणभ्यङ्गस्नेहपानानुवासनैः ॥<br>
सर्वानेव समुत्पन्नान्विद्रवेत्समुपाचरेत् ॥ १८ ॥<br>
यष्टिकं मुद्गयूषेण शारदेषु तथा पिबेत् ॥<br>
बालबिल्वैस्तथा लेपः कटिरोगेषु शस्यते ॥ १९ ॥<br>
विडंगेन्द्रयवा हिङ्गुसरलं रजनीद्वयम् ॥<br>
पूर्वाह्णे दापयेत्पिण्डं सर्वशूलोपशान्तये ॥ 2.49.२० ॥<br>
भारेण चलितं दन्तं कुञ्जरस्य समुद्धरेत् ॥<br>
प्रधाना भोजने तेषां यष्टिकाव्रीहिशालयः ॥ २१ ॥<br>
मध्यमौ यवगोधूमौ शेषाः प्रत्यवराः स्मृताः ॥<br>
विधौ योगे प्रयत्नेन दग्धिकां तु विवर्जयेत् ॥ २२ ॥<br>
यवसेषु तथैवेक्षुर्नागानां बलवर्धनम् ॥<br>
नागानां यवसं शुष्कं कफवातप्रकोपनम् ॥ २३ ॥<br>
मदक्षीणस्य नागस्य पयःपानं प्रशस्यते ॥<br>
जीवनीयैस्तथा द्रव्यैः शृतो मांसरसः शुभः ॥ २४ ॥<br>
मदवृद्धिकरान्योगान्वक्ष्याम्यहमतः परम् ॥<br>
रणकाले समापन्ने यान्राजा संप्रयोजयेत् ॥ २५ ॥<br>
वायसः कुरवश्चोभौ काकोली नाकुली हरिः ॥<br>
भवेत्क्षौद्रेण संयुक्तः पिण्डः सद्यः प्रभेदनः ॥ २६ ॥<br>
जातिभंगं समूलश्च कपोतत्वक्तथेङ्गुदी ॥<br>
अश्वसारकभङ्गश्च पिण्डोऽयमपरस्तथा ॥ २७ ॥<br>
अजशृङ्ग्यर्कमूलाभ्यां सकुञ्जमधुसंयुतः ॥<br>
मधुमिश्रोप्ययं पिण्डः पुष्पमूलफलान्वितः ॥ २८ ॥<br>
युद्धकालेऽत्र नागस्य कर्तव्या मदवर्धिनी ॥<br>
कटुमत्स्या विडङ्गानि क्षारः कोशातकी पयः ॥ २९ ॥<br>
हरिद्रा चेति धूपोऽयं कुञ्जरस्य जयावहः ॥<br>
पिप्पल्यः श्वेतलशुनं हरितालं मनःशिला ॥ 2.49.३० ॥<br>
अश्वमूत्रोषितो धूपः स्यात्सूर्यपरिशोषितः ॥<br>
मार्द्वीकं कटुमत्स्याश्च तथा कटुकरोहिणी॥३१॥<br>
आभयं च त्रयः शैलं धूपोऽयमपरः शुभः ॥<br>
अग्निकः सर्ववर्णश्च पीलुरित्येष दीपनः॥३२॥<br>
प्रदेयः कवलो युद्धे मनुष्यास्थिप्रधूपितः ॥<br>
जीर्णे विधानो देयः स्यात्पिण्डश्च तृट्क्षयङ्करः ॥३३॥<br>
पिप्पली तण्डुलस्तैलं मार्द्वीकं माक्षिकं तथा ॥<br>
नेत्रयोः परिषेकोऽयं दीपनीयः प्रशस्यते ॥ ३४ ॥<br>
पुरीषं वृश्चिकायाश्च तथा पारावतस्य च ॥<br>
क्षीरवृक्षकरीराश्च प्रपन्नाविष्टमञ्जनम् ॥ ३५ ॥<br>
अनेनाञ्जितनेत्रस्तु करोति कदनं रणे ॥<br>
उत्पलानि च नीलानि मुस्तं तगरमेव च ॥ ३६ ॥<br>
तण्डुलोदकपिष्टानि नेत्रनिर्वापणं परम् ॥<br>
प्रवृद्धये नदीजानां पञ्चमेऽब्दे वनौकसाम् ॥ ३७ ॥<br>
दन्तमूलपरीणाहाद्विगुणात्कल्पयेत्परम् ॥<br>
वनेवृद्धैर्न्नवे च्छेदः कर्तव्यश्च तदा भवेत् ॥ ३८॥<br>
शय्यास्थानं भवेच्चास्य करीषैः पांसुभिस्तथा ॥<br>
तैलावसेकः शीते स्यान्मासिमासि तथैव च ॥ ३९ ॥<br>
शरन्निदाघयोः सेकः सर्पिषा च तथेष्यते ॥<br>
राज्यद्विपादभ्यधिकां तु शोभां नागस्य चान्यस्य न जातु कुर्यात् ॥<br>
शोभाविधानं त्वधिकं सदैव राज्यद्विपस्यैव नृपस्तु कुर्यात् ॥ 2.49.४० ॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने हस्तिचिकित्सा नामैकोनपञ्चाशत्तमोऽध्यायः ॥ ४९ ॥<br>
2.50<br>
पुष्कर उवाच ॥<br>
अतः परं तु नागानां शान्तिकर्म निबोध मे ॥<br>
नित्यं नैमित्तिकं काम्यं यथावदनुपूर्वशः ॥ १ ॥<br>
पञ्चमीषु च शुक्लासु वासुदेवस्य पूजनम् ॥<br>
श्रियश्च राम कर्तव्यं नागस्यैरावणस्य च ॥ २ ॥<br>
गन्धमाल्यनमस्कारधूपदीपान्नसम्पदा ॥<br>
तथा च कृष्णपक्षान्ते मासिमासि द्विजोत्तम ॥ ३ ॥<br>
भूतेज्या सततं कार्या तिलमांसपयोगुडैः ॥<br>
मत्स्यैः पक्वामिषैर्भक्ष्यैः सुमनोभिश्च भार्गव ॥ ४ ॥<br>
चतुष्पथेषु रथ्यासु तथा शून्यगृहेषु च ॥<br>
एक वृक्षश्मशानेषु गोपुराट्टालकेषु च ॥ ५ ॥<br>
सङ्गमेषु नदीनां च पर्वतानां गुहासु च ॥<br>
त्रिकण्टकेषु मुख्येषु शून्यदेवगृहेषु च ॥ ६ ॥<br>
शुक्लपक्षावसानेषु देवतेज्या विधीयते ॥<br>
गजस्थानोत्तरे भागे प्रागुदक्प्रवणे शुभे ॥ ७ ॥<br>
ब्रह्माणं शङ्करं विष्णुं शक्रं वैश्रवणं यमम् ॥<br>
चन्द्रार्कौ वरुणं वायुं त्वग्निं पृथ्वीं तथा खगम् ॥ ८ ॥<br>
शेषं च नागराजं तु भूधराँश्चैव कुञ्जरान् ॥<br>
विरूपाक्षं महापद्मं भद्रं सुमनसं तथा ॥ ९ ॥<br>
अष्टौ च दिग्गजा ये वै ते स्मृता देवयोनयः ॥<br>
कुमदैरावणौ पद्मः पुष्पदन्तोऽथ वामनः ॥ 2.50.१० ॥<br>
सुप्रतीकाञ्जनौ नील एतेऽष्टौ देवयोनयः ॥<br>
यथोक्तानां सुकर्तव्यं पूजनं वै पृथक्पृथक् ॥ ११ ॥<br>
गन्धमाल्यनमस्कारधूपदीपान्नसम्पदा ॥<br>
ॐकारपूतेनाज्येन तथाग्निहवनं भवेत् ॥ १२ ॥<br>
पृथक्पृथक् च सर्वेषां चतुर्थ्यन्तैश्च नामभिः ॥<br>
दक्षिणाभिस्ततो राम ब्राह्मणान्स्वस्ति वाचयेत् ॥ १३ ॥<br>
ततः शान्त्युदकं कृत्वा मन्त्रै रक्षोहणैर्द्विपान् ॥<br>
अभ्युक्षयेत्कुशाग्रेण पूज्यास्ते च तथा तदा ॥ १४ ॥<br>
अतः परं प्रवक्ष्यामि कर्म नैमित्तिकं तव ॥<br>
गजानां मरणे प्राप्ते तथा व्याधौ च दारुणे ॥ १९ ॥<br>
दन्तच्छेदाशुभोत्पत्तौ मृते गजद्विपे तथा ॥<br>
दन्तभङ्गे तथा जाते वा सुपक्षमृते गजे ॥ १६ ॥<br>
कृष्णपक्षे मृते नागे वह्निपृष्ठे मृते तथा ॥<br>
दारुणासु च वेलासु दक्षिणापरमूर्धनि ॥ १७ ॥<br>
हस्तिन्याथ मदे जाते प्रकृतेश्च विपर्यये ॥<br>
पूर्वोत्तरे च दिग्भागे नगरात्सुमनोहरे ॥ १८ ॥<br>
स्निग्धप्राशन तोयेषु द्रुमवीतवनस्पतौ ॥<br>
प्रागुदक्प्रवणं राम स्थण्डिलं परिकल्पयेत् ॥ १९ ॥<br>
कमलं विन्यसेत्तत्र कर्णिकाकमले हरिम् ॥<br>
श्रियं च विन्यसेत्तत्र केसरेषु च विन्यसेत् ॥ 2.50.२० ॥<br>
ब्रह्माणं भार्गवं पृथ्वीं तथा स्कन्दं च भार्गव ॥<br>
अनन्तं खं शिवं सोमं सर्वाण्येतानि भार्गव ॥ २१ ॥<br>
दलेषु तत्र दिक्पालान्विन्यसेत्सह कुञ्जरैः ॥<br>
पत्रान्तरेषु चास्त्राणि यथावदनुपूर्वशः ॥ २२ ॥<br>
वज्रं तु विन्यसेद्धीमान्शक्रपत्रादनन्तरम् ॥<br>
ततश्चक्रं ततो दण्डं तोरणं तदनन्तरम् ॥ २३ ॥<br>
ततश्च विन्यसेत्पाशं तोमरं सशरं धनुः ॥<br>
ततो गदां महाभाग ततः शूलं च विन्यसेत् ॥ २४ ॥<br>
पद्मञ्च सान्तरदलं वृत्तया लेखया भजेत् ॥<br>
आदित्यैः सह नासत्यौ ततः पूर्वेण विन्यसेत् ॥ २५ ॥<br>
वसूनग्निदिशाभागे साध्यान्याम्ये च विन्यसेत ॥<br>
तथा च नैर्ऋते भागे देवानङ्गिरसो न्यसेत् ॥ २६ ॥<br>
पश्चिमे भृगवो भागे वायव्ये मरुतस्तथा ॥<br>
विश्वेदेवास्तथोदक् च रुद्राञ्शिवदिशि न्यसेत् ॥ २७ ॥<br>
कृत्वैतद्देवतान्यासं वृत्तया रेखया भजेत् ॥<br>
बाह्येन विन्यसेत्तस्याः सूत्रकारानॄषीन्द्विज ॥ २८ ॥<br>
पूर्वेण राम याम्येन तथा देवीं सरस्वतीम् ॥<br>
नदीः पश्चिमतः शैलांस्तथोदग्भृगुनन्दन॥२९॥<br>
महाभूतानि वेदीषु कोणहस्तगतानि तु॥<br>
पद्मं चक्रं गदां शङ्खमीशान्यादिषु विन्यसेत्॥ । ॥ 2.50.३० ॥<br>
चतुरस्रं तथा कार्यं चतुर्द्वारं च मण्डलम् ॥<br>
प्रमाणं मण्डलस्यात्र भवेद्भूमिवशात्तथा ॥<br>
विदिक्षु पूर्णकलशान्पूर्णपात्रयुतान्न्यसेत ॥ ३१ …<br>
सप्तहस्तेषु दण्डेषु पताकाश्च तथा न्यसेत् ॥<br>
सिता रक्ताः सिताः पीता यथावदनुपूर्वशः ॥<br>
दिक्षु तोरणविन्यासं तोरणानां च वेष्टनम् ॥ ३२ ॥<br>
क्षीरवृक्षद्रुमदलैः कुसुमैः सफलैर्भवेत् ॥<br>
तोरणस्य प्रमाणं च षड्ढस्तं परिकीर्तितम् ॥ ३३ ॥<br>
उच्छ्रायेण तथा यामाज्ज्ञेयं राम समद्वयम् ॥<br>
तार्क्ष्यं तालं च मकरं ऋष्यं चैवानुपूर्वशः ॥ ३४ ॥<br>
तोरणोपरि मध्ये तु दानवान्विनिवेशयेत् ॥<br>
कर्णकैर्लक्षणोपेतान्विन्यसेद्देवतागणान् ॥ ३५ ॥<br>
सायुधान्सपताकाँश्च सातपत्रं शतक्रतुम् ॥<br>
दिग्गजानां च विन्यासमोषधीभिः प्रकल्पयेत् ॥ ३६ ॥<br>
ऐरावणं दले शक्रे लाजाभिर्विन्यसेद्बुधः ॥<br>
नागं पुष्पमयं पद्ममाग्नेये विन्यसेद्दले ॥ ३७ ॥<br>
पुष्पदन्तस्तथा याम्ये नागः कार्यः प्रियंगुभिः ॥<br>
तथा च नैर्ऋते भागे नागः पुष्पेण वामनः … ॥ ३८ ॥<br>
वायव्ये चाञ्जनं पत्रे माषैः कुर्याद्विचक्षणः ॥<br>
नीलश्च पत्रे कौबेरे शतपुष्पामयो भवेत् ॥ ३९ ॥<br>
ऐशान्ये कुमुदं कुर्यान्नागेन्द्रं सिततन्दुलैः ॥<br>
ततस्तु पूजनं कार्यं सोपवासेन भार्गव ॥ 2.50.४० ॥<br>
जितेन्द्रियेण दान्तेन शिरःस्नातेन चाप्यथ ॥<br>
शुक्लवस्त्रावृतेनापि सोष्णीषेण तथैव च ॥ ४१ ॥<br>
काञ्चनालंकृतेनापि सपवित्रेण भार्गव ॥<br>
सर्वासां पूजनं कुर्याद्देवतानां पृथक्पृथक ॥ ४२ ॥<br>
अस्त्राणां कुञ्जराणां च पद्मादीनां तथैव च ॥<br>
तोरणे तु निविष्टानां तार्क्ष्यादीनां पृथक्पृथक् ॥ ४३ ॥<br>
सागराणां तु कुम्भेषु गन्धमाल्यानुलेपनैः ॥<br>
धूपैर्दीपैर्नमस्कारैर्वासोभिश्च पृथक्पृथक् ॥ ४४ ॥<br>
तथा प्रतिसराभिश्च भूषणैश्च पृथक्पृथक् ॥<br>
भूरिणा च तथान्नेन पानैश्च विविधैस्तथा ॥ ४५ ॥<br>
कुल्माषपरमान्नाभ्यां पूज्यास्ते कृसरेण च ॥<br>
भूदकोल्लोपिकाभक्ष्यैः सितया गुडफाणितैः ॥ ४६ ॥<br>
मासौदनपयःक्षौद्रदधिपायससक्तुभिः ॥<br>
अपूपफलमूलान्नरागखण्डवकैर्दलैः ॥ ४७ ॥<br>
एवं सम्पूजनं कृत्त्वा शङ्खवाद्यरवैर्द्विज ॥<br>
गीतेन च महाभाग सुभगानर्तितेन च ॥ ४८ ॥<br>
ततस्तु पूजनं कृत्वा पूजास्थानात्तथाप्युदक्॥<br>
आहिताग्निकुलादग्निं वेदिमुल्लिख्य बोधयेत् ॥ ४९ ॥<br>
देवतानां तु सर्वासामेकैकं तु पृथक्पृथक् ॥<br>
चतुर्थ्यन्तेन नाम्ना तु प्रणवाद्येन भार्गव ॥ 2.50.५० ॥<br>
शतमाज्येन जुहयान्महाव्याहृतयस्तथा ॥<br>
ततस्तु पूजिता नागा वह्निं देवगणान्द्विजान्॥५१॥<br>
कृत्वा प्रदक्षिणं सर्वे व्रजेयुः स्वगृहाणि ते ॥<br>
उपद्रष्ट्रे तथा कर्त्रे सर्वं तत्र निवेदयेत् ॥५२॥<br>
भवेन्निष्कं च निष्कं च धेनुधेनुं भुवंभुवम् ॥<br>
अश्वमश्वं तथान्या च दक्षिणा शक्तितो भवेत् ॥ ५३ ॥<br>
न भवेत्सा महाद्रोणा कथञ्चिदपि कस्यचित् ॥<br>
तथा च हस्तिभिषजा प्रवृत्तेन च भूरिणा ॥ ५४ ॥<br>
पूजनीयौ तथैवात्र सांवत्सर पुरोहितौ ॥<br>
हस्तिन्यां मदमत्तायां शान्तिकेऽस्मिन्द्विजोत्तम ॥ ५५ ॥<br>
राष्ट्रान्निर्वास्य तां कुर्याच्छान्तिमेतां द्विजोत्तम ॥<br>
नागराज्ञि मृते कृत्वा तत्रैवान्यं मतङ्गजम् ॥ ५६ ॥<br>
स्नातं सर्वौषधैर्नागं सर्वगन्धैस्तथैव च ॥<br>
सर्वबीजैश्च रत्नैश्च सर्वतीर्थजलैस्तथा ॥ ५७ ॥<br>
आहताम्बरसंवीतदर्शनं श्वेतलक्षणम् ॥<br>
काञ्चनापीडिते वाद्यगीतपुण्याहनिस्वनैः ॥ ५८ ॥<br>
अर्चितं दैवतो वह्निं कृतविप्रप्रदक्षिणम् ॥<br>
करिणीं तु समारुह्य वदेत्कर्णे तु कालवित् ॥ ५९ ॥<br>
श्रीगजस्त्वत्कृते राजा भवस्वास्य गजाग्रणीः ॥<br>
गन्धमाल्याग्रभक्तैस्त्वां पूजयिष्यति पार्थिवः ॥ 2.50.६० ॥<br>
लोकस्तदाज्ञया पूजां करिष्यति तथानघ ॥<br>
पालनीयस्त्वया राजा घोरयुद्धे तथाहवे ॥ ६१ ॥<br>
तिर्यग्भावं समुत्सृज्य दिव्यं भावमनुस्मर ॥<br>
देवासुराणां युद्धे च श्रीगजस्त्रिदशैः कृतः ॥ ६२ ॥<br>
ऐरावणसुतः श्रीमानरिष्टो नाम रावणः ॥<br>
श्रीगजानां तु तत्तेजः सर्वमेवात्र तिष्ठति ॥ ६३ ॥<br>
तत्तेजस्तव नागेन्द्र दिव्यभागसमन्वितम् ॥<br>
उपतिष्ठतु भद्रं ते रक्ष राजानमाहवे ॥ ६४ ॥<br>
इत्येवमभिषिक्त्वेन शुभेऽहनि नराधिपः ॥<br>
नित्यं चैवास्य कर्तव्यं ब्राह्मणैः स्वस्तिवाचनम् ॥ ६५ ॥<br>
तस्यानुगमनं कुर्युः शस्त्रहस्ताश्च मानवाः ॥<br>
सितवर्णश्च कर्तव्यो राज्ञः पुण्याहकर्मसु ॥ ६६ ॥<br>
एतत्ते सर्वमाख्यातं गजानां शान्तिकर्मसु ॥<br>
नक्षत्राणि प्रशस्तानि तिथयश्च तथा शृणु ॥ ६७ ॥<br>
चतुर्दशीं चतुर्थीं च नवमीं च विवर्जयेत् ॥<br>
अङ्गारकदिने राम दिनं भास्करजस्य च ॥ ६८ ॥<br>
ऋक्षाणि वैष्णवं त्वाष्ट्रं शस्यते शक्रदैवतम् ॥<br>
नक्षत्राणि मुहूर्ताश्च एत एव महाबल ॥ ६९ ॥<br>
देशकालोपसम्पन्नं विधिना च तथा कृतम् ॥<br>
शान्तिकर्म गजेन्द्राणां सर्वबाधाविनाशनम् ॥ 2.50.७० ॥<br>
धन्यं यशस्यमायुष्यं राज्ञां च विजयावहम् ॥<br>
भार्गवश्च्यवनः क्रुद्धो यथा शक्रस्य भार्गव ॥ ७१ ॥<br>
मदो नाम समुत्पन्नस्तथा दैत्यः सुदारुणः ॥<br>
इन्द्रनाशाय शक्रार्थी ततः पश्चात्प्रसादितः ॥ ७२ ॥<br>
मदं स बहुधा चक्रे प्रजापतिसमो द्विज ॥<br>
स्त्रीष्वक्षेषु तथा पाने मृगयायां धने तथा ॥ ७३ ॥<br>
विद्यासु चैव सर्वासु सर्वशिल्पेषु चाप्यथ ॥<br>
जीवेषु राम सर्वेषु तथा रूपे बले कुले ॥ ७४ ॥<br>
एकोऽस्य धारणे शक्तो न कश्चिदितिचिन्तयन् ॥<br>
यथोक्तेष्वधिकं भागं किञ्चित्पाने निवेशयेत् ॥ ७५ ॥<br>
प्राणिनामथ सर्वेषां नागेष्वभ्यधिकं तथा ॥<br>
मदो यदा समभ्येति नागं ब्राह्मणसत्तम ॥ ७६ ॥<br>
राम शान्तिस्तदा कार्या यादृशी तां निबोध मे ॥<br>
शालाप्रागुत्तरे भागे स्थण्डिलं कल्पयेद्बुधः ॥ ७७ ॥<br>
स्थण्डिले कमलं कृत्वा दिक्पत्रेषु तथेश्वरान् ॥<br>
केसरं च्यवनं नागान्भुवं कं च सरस्वतीम् ॥ ७८ ॥<br>
पूजयेड्डिण्डिमं मध्ये गन्धमाल्यानुलेपनैः ॥<br>
धूपदीपनमस्कारैर्वासोभिश्च पृथक्पृथक् ॥ ७९ ॥<br>
सर्वासां पूजनं कृत्वा पाद्याद्यनुरतो द्विज ॥<br>
देवतानां घृतं हुत्वा यथाश्रद्धमनिन्दितम्॥ 2.50.८०<br>
रसपूर्णो घटो देयो दक्षिणार्थे च काञ्चनम् ॥<br>
दत्त्वा वासांसि नागस्य गजाध्यक्षं च पूजयेत् ॥ ८१ ॥<br>
हस्तिपं कर्मिणश्चान्यान्दक्षिणाभिर्द्विजोत्तमान् ॥<br>
सांवत्सरे च वित्तेन यतः सांवत्सरः स्वयम्॥८२॥<br>
गजाध्यक्षाय तं दद्याद्दिण्डिमं प्रयतः स्वयम्॥<br>
प्राङ्मुखश्च गजाध्यक्षो वादयेत्तं यथाविधि ॥ ८३ ॥<br>
उच्चैर्गम्भीरनिर्घोषे डिण्डिमे तु शुभं वदेत् ॥<br>
अन्तरा पातिते तस्मिँस्तथैवाप्यशुभं वदेत् ॥ ८४ ॥<br>
डिण्डिमे सम्यगादत्ते शुभमेव विनिर्दिशेत् ॥<br>
तदा प्रभृति मत्तस्य तदा नागस्य वै नृप ॥ ८५ ॥<br>
अशुभे लक्षणे जाते भूयस्तत्कर्म चाचरेत् ॥<br>
शुभे तु लक्षणे जाते गजाध्यक्षस्य डिण्डिमम् ॥ ८६॥<br>
जये संस्थाप्य नन्दाद्याग्रजपाय&hellip;&hellip;&hellip;&hellip;&hellip;&hellip;&hellip;&hellip;..सर्वबाधाविनाशनम् ॥ ८७ ॥<br>
अतः परं प्रवक्ष्यामि काम्यं कर्म तवानघ ॥<br>
उपोषितस्तथा याम्ये यजमाने पुरोहितः ॥ ८८ ॥<br>
शुभप्रदमिदं स्नानं यजमानस्य कारयेत् ॥<br>
न्यग्रोधोदुम्बराश्वत्थमधुकोदकसंयुतैः ॥ ८९ ॥<br>
अकालमूलैः कलशैः पञ्चभिर्गजलक्षणैः ॥<br>
स्नातः शुक्लाम्बरो विष्णुं चन्द्रार्कौ वरुणं तथा ॥ 2.50.९० ॥<br>
हस्तिनं पूजयेद्विद्वान्गन्धमाल्यान्नसम्पदा ॥<br>
धूपदीपनमस्कारैर्वासोभिश्च तथैव च ॥ ९१ ॥<br>
हस्तिदन्तेन सूर्याय दत्त्वा धूपमतः परम् ॥<br>
चतुर्थ्यन्तेन वै नाम्ना प्रणवाद्येन भार्गव ॥<br>
सहस्रशो गजाश्चात्र दक्षिणा काञ्चनं तथा ॥ ९२ ॥<br>
यः स्वासते स्नानमिदं प्रकुर्वन्गजेन्द्रमुख्यान्गिरिसन्निकाशान् ॥<br>
बहूनवाप्नोति तथास्य नागा भवन्त्यरोगा विनिमुक्तदोषाः ॥९३ ॥<br>
इति श्रीविष्णुधर्मोत्तरे द्वितीयखण्डे मा० सं० रामं प्रति पुष्करोपाख्याने गजानां शान्तिकर्मविधानं नाम पञ्चाशत्तमोऽध्यायः ॥ ५० ॥<br>
2.51<br>
पुष्कर उवाच ॥<br>
दुर्गमायुधसंघातं कुञ्जरास्तुरगास्तथा ॥<br>
पुरुषैश्च विना राम सर्वमेतदपार्थकम् ॥ १ ॥<br>
तस्मात्प्रयत्नं कुर्वीत पुरुषाणां समर्जने ॥<br>
तेषां चैवान्तरज्ञाने मूलमेतद्यतः श्रियः ॥२॥<br>
सुसहायार्थसम्पन्न बलं यस्य महीपतेः ॥<br>
संग्रामे तुमुले राम नूनं तस्य जयो भवेत् ॥ ३ ॥<br>
सकृद्येन कृतं पापं तस्य राजा न विश्वसेत् ॥<br>
पापं तु सुकरं तस्य सुकृतश्चास्य दुष्करम् ॥ ४ ॥<br>
यथा हि मलिनैर्वस्त्रैर्यत्र तत्रोपविश्यते ॥<br>
तथा चलितवृत्तस्तु वृत्तशेषं न रक्षति॥ ५ ॥<br>
राजा न वेशयेत्कार्ये जनो यो नास्तिको भवेत् ॥<br>
आस्तिका अपि तत्सङ्गात्प्राप्नुयुः संशयं द्विज ॥ ६ ॥<br>
अनाहार्यप्रभस्यापि त्रैलोक्योद्भासितात्मनः ॥<br>
कृष्णता राहुसंसर्गात्किन्न सूर्यस्य वा भवेत् ॥७॥<br>
अकार्यमित्यकार्याणि कुर्यात्कार्यवशेन यः ॥<br>
विचिकित्सुर्ध्रुवं राम पश्चादपि निवर्तते ॥ ८ ॥<br>
कार्यं बुद्ध्वा त्वकार्याणि यः करोति नराधमः ॥<br>
अकार्यकरणे श्रद्धा तस्य भूयोभिवर्धते ॥ ९ ॥<br>
लोकः सर्वो महाभाग परलोकनिबन्धनः ॥<br>
निरपेक्षस्य तत्रान्या का गतिः स्यान्निबन्धने ॥ 2.51.१० ॥<br>
महापातकिनो येऽपि तेभ्योऽपि च महत्तरः ॥<br>
पापकृन्नास्तिको लोकस्तस्मात्तं परिवर्जयेत् ॥ ११ ॥<br>
आस्तिकानां च साधूनां संग्रहः शस्यते सदा ॥<br>
ते सहाया नरेन्द्राणां तथा ये राम पण्डिताः ॥ १२ ॥<br>
न पण्डितो मतो राम बहुपुस्तकधारणात् ॥<br>
परलोकभयं यस्य तमाहुः पण्डितं बुधाः ॥ १३ ॥<br>
अग्निहोत्रफला वेदा दत्तभुक्तफलं धनम् ॥<br>
रतिपुत्रफला दाराः शीलवृत्तफलं श्रुतम् ॥ १४ ॥<br>
शीलोपपन्नो नृपतिः सहायैः शरैस्तथाल्पैरपि सम्प्रयुक्तः ॥<br>
प्रभूतनागाश्वबलोत्कटानां करोत्यरीणां कदनं रणेषु ॥ १५ ॥ ॥<br>
इति श्रीविष्णुधर्मोत्तरे द्वितीयखण्डे मा० सं० रामं प्रति पुष्करोपाख्याने पुरुषप्रशंसा नामैकपञ्चाशत्तमोऽध्यायः ॥ ५१ ॥<br>
2.52<br>
॥ पुष्कर उवाच ॥ ॥<br>
अतः परं प्रवक्ष्यामि नराणां ते चिकित्सितम् ॥<br>
तत्राप्यादौ तथा स्त्रीणां यन्मूलं प्रजनं यतः ॥ १ ॥<br>
महाजम्बूद्वयं रोध्रं मधुकं मधु शर्करा ॥<br>
तण्डुलोदकसंयुक्तं शोणितप्रदरे पिबेत् ॥ २ ॥<br>
ऊर्ध्वं संवत्सरान्नारीं रक्तगुल्मे विरेचयेत् ॥<br>
स्निग्धस्विन्नशरीराञ्च राम तीक्ष्णौर्विरेचनैः ॥ ३ ॥<br>
ज्वरेण च पलाशस्य संसिद्धं यावकं पिबेत् ॥<br>
अग्निसन्धुक्षणं चान्यास्तथा कार्यं प्रयत्नतः ॥ ४ ॥<br>
प्रस्थं वृषकमूलस्य तैलं प्रस्थं विपाचयेत् ॥<br>
योनीनां परिकोपेषु वेदनामपकर्षति ॥५ ॥<br>
सौराष्ट्री रोचना रोध्रं मधूकं त्रिफला मधु ॥<br>
भद्रमुस्तानि चूर्णानि वाजीकरणमुत्तम् ॥ ६ ॥<br>
अश्वगन्धाविपक्वेन वराहस्य तु मेदसा ॥<br>
ग्रन्थीकरणमभ्यङ्गं योषितां परिकीर्तितम् ॥ ७ ॥<br>
एकमामलकं काले सलिलांजलिना पिबेत् ॥<br>
सृष्टं कृष्णायसे भाण्डे तेन शातोदरी भवेत् ॥ ८ ॥<br>
त्रिफलां चित्रकं शुण्ठीं मधुना तु लिहेत्सदा ॥<br>
स्थूलानां वरनारीणां कृषीकरणमुत्तमम् ॥ ९ ॥<br>
अश्वगन्धां पयस्यां च संसृज्य पयसा पिबेत् ॥<br>
मासमेतत्प्रयुञ्जाना कृशा भवति मांसला ॥ 2.52.१० ॥<br>
वराहवसया कार्यमश्वगन्धाविपक्वया ॥<br>
स्तनानां मर्दनं तेन नारी पीनस्तनी भवेत् ॥ ११ ॥<br>
मूलकस्य च्युतं बीजं तथैव तगरस्य च ॥<br>
सप्तरात्रं तु गोमूत्रे सिध्मनाशनमुत्तमम् ॥ १२ ॥<br>
क्षारेण हस्तिपिण्डस्य अवल्गुजरसेन च ॥<br>
एतेन प्रोक्षितं श्वित्रं त्रिरात्रेण विनश्यति ॥ १३ ॥<br>
गुञ्जायाः सफलं मूलं चित्रकं तगरं तथा ॥<br>
भल्लातकानां च फलं मूलं चैवाश्वमारकम् ॥ १४ ॥<br>
अर्कक्षीरसमं तैलं द्रव्यैरेतैर्विपाचयेत् ॥<br>
प्रोक्षणेन विनिर्दिष्टं रोमशातनमुत्तमम् ॥ १५ ॥<br>
हस्तिदन्तमयीं पिष्ट्वा पयसा लेपयेच्छिरः ॥<br>
अजातेष्वपि केशेषु रोमसञ्जननं परम् ॥ १६ ॥<br>
भृङ्गराजरसैस्तैलं सिद्धमभ्यञ्जनाद्द्रुतम् ॥<br>
दृढमूलानि केशानि कुर्यात्कृष्णासितानि च ॥ १७ ॥<br>
कटुकं दन्तकाष्ठं तु गोमूत्रपरिभावितम् ॥<br>
भुक्त्वा तैलेन गण्डूषं वक्त्रगन्धहरं परम् ॥ ॥१८॥<br>
इन्दीवराणि शुष्काणि प्राश्यानि तण्डुलैस्सह ॥<br>
सर्वरात्रं मुखे वाति सुगन्धिविशदं शुचि ॥१९॥<br>
सर्षपोन्मथितं कृत्वा शाल्मलीनां तु कण्टकैः ॥<br>
पयःपिष्टैर्मुखे लेपान्मुखं स्यात्कमलोपमम् ॥ 2.52.२० ॥<br>
व्यङ्गानां तिलकानां च शमनं तत्प्रकीर्तितम् ॥<br>
यौवने पिटकानां च ये च दोषा मुखे स्मृताः ॥ २१ ॥<br>
कषायकल्कसिद्धेन शतावर्या घृतेन च ॥<br>
अभ्यङ्गपानैर्भवति नारी वर्णयुता परम् ॥ २२ ॥<br>
षोडशर्तुनिशाः स्त्रीणामाद्यास्तिस्रस्तु निन्दिताः ॥<br>
अस्पृश्या तासु नारी स्यात्स्पृष्ट्वा तां स्नानमाचरेत् ॥ २३ ॥<br>
दिनत्रयं तु तन्नारी स्नानाभ्यङ्गौ विवर्जयेत् ॥<br>
आहारं गोरसानां च पुष्पालङ्कारधारणम् ॥ २४ ॥<br>
अञ्जनं कङ्कणं गन्धाः पीतं शय्याधिरोहणम् ॥<br>
मृल्लोहभाण्डवर्ज्येषु तथा भाण्डेषु भोजनम् ॥ २५ ॥<br>
अग्निसंस्पर्शनं चैव वर्जयेत्तु दिनत्रयम् ॥<br>
चतुर्थेऽहनि कुर्वीत स्नानं सा तु यथाविधि ॥ २६ ॥<br>
अभिषेकोदिताभिश्च मृद्धिरद्भिश्च मानसैः ॥<br>
ओषध्यश्च तथा कुम्भे निक्षिप्य स्नापयेत्तु ताम् ॥२७॥<br>
ज्योतिष्मतीं त्रायमाणामभयामपराजिताम् ॥<br>
जीवां विश्वेश्वरीं पाठां समङ्गां विजयां तथा ॥ २८ ॥<br>
सहां च सहदेवीं च पूर्णकोशां शतावरीम् ॥<br>
अरिष्टां शिवां भद्रां गोलोमीं विजयप्रदाम् ॥ २९ ॥<br>
ब्राह्मीं क्षेत्रामजां चैव सर्वबीजानि चाञ्जनम् ॥<br>
बिल्वं गन्धानि रत्नानि पञ्चगव्यं तथैव च ॥ 2.52.३० ॥<br>
कुम्भे निक्षिप्य कुम्भं च गन्धमाल्यानुलेपनैः ॥<br>
पूजयित्वा ततो देवं तस्यात्र शुभवर्धनम् ॥ ३१ ॥<br>
मन्त्रं राजाभिषेकोक्तं पठेदत्र च कालवित् ॥<br>
वस्त्रच्छन्नमुखी स्नाता स्नापके च विनिर्गते ॥ ॥ ३२ ॥<br>
पश्येत्तदेव प्रतिमां वासुदेवस्य रूपिणः ॥<br>
अथवा राम भर्तारं नान्यं कंचन सत्वरम् ॥ ३३ ॥<br>
तत्काले वदनं तस्य पश्यत्यथ यथा विधि ॥<br>
सा प्रसूते सुतं राम शुभं वाऽप्यथवा शुचिम् ॥ ३४ ॥<br>
पूजनं वासुदेवस्य सा कृत्वात्मन एव च ॥<br>
मण्डनं च यथान्यायं शुक्लवस्त्रोत्तरच्छदा। ॥३५ ॥<br>
षष्टिकान्नं तु पयसा समश्नीयाद् घृतेन सा ॥<br>
घृतस्य पीत्वा प्रसृतिं नागपुष्पावचूर्णितम् ॥ ३६ ॥<br>
ऋतुकाले समाप्नोति नारी गर्भं द्विजोत्तम ॥<br>
उपोषितेन शुचिना शुक्लपक्षे समुद्धृतम् ॥ ३७ ॥<br>
पुष्येण बृहतीमूलमुत्तरां वा मुखे नयेत ॥<br>
श्वेतपुष्पा तु बृहती द्रुमूलस्यैष निश्चयः ॥३८॥<br>
नस्या देयाश्च चत्वार उन्मूला द्रुमबिन्दवः ॥<br>
तस्मिन्नहनि सा तेन गर्भं धत्ते वरांगना ॥ ३९ ॥<br>
एवमप्यभवन्ती तु पुत्रीयां राम सप्तमीम् ॥<br>
पुत्रीयमथवा स्नानं केशवाराधनं व्रतम् ॥ 2.52.४० ॥<br>
पुत्रीयमेव वा कुर्यात्केशवाराधनं प्रिया ॥<br>
स्नातानुलिप्ता भर्तारं हृष्टैर्बृंहितमेव च ॥ ४१ ॥<br>
यायाद्रात्रौ तथा नारी गन्धधूपादिवासिता ॥<br>
आत्तगर्भां चिकित्सेत ततस्तामपराजित ॥ ४२ ॥<br>
मधुरौषधिसिद्धेन पयसा सर्पिषा तथा ॥<br>
इच्छाविमानगाः काश्चिन्नास्याः कार्या कथञ्चन ॥ ४३ ॥<br>
कटुतिक्तकषायाणि चात्युष्णलवणानि च ॥<br>
आयासं च व्यवायं च गर्भिणी वर्जयेत्सदा ॥ ४४ ॥<br>
विना कर्म न तिष्ठेत तथा सा राहुदर्शने ॥<br>
प्रादुर्भावाणि वेदेस्य विष्णोरमिततेजसः ॥ ४५ ॥<br>
शृणुयात्तन्मना भूत्वा चरितं च महात्मनः ॥<br>
पुन्नाम्नि नामनक्षत्रे ह्यासन्नप्रसवा गृहम् ॥ ४६ ॥<br>
प्रविशेत्सूतिकासंज्ञं कृतरक्षं समन्ततः ॥<br>
सुभूमौ निर्मितं रम्यं वास्तुविद्याविशारदैः ॥ ४७ ॥<br>
प्राग्द्वारमुत्तरद्वारमथवा सुदृढं शुभम् ॥<br>
देवानां ब्राह्मणानां च गवां कृत्वा च पूजनम् ॥ ४८ ॥<br>
विप्र पुण्याहघोषेण शंखवाद्यरवेण च ॥<br>
प्रसूता बहुशस्तत्र तथा क्लेशक्षमाश्च याः ॥ ४९ ॥<br>
हृद्या विश्वसनीयाश्च परिचरेयुः स्त्रियश्च ताम् ॥<br>
वातानुलोमनैर्हृद्यैस्तत्रैनामुपचारयेत् ॥ 2.52.५० ॥<br>
आहारैश्च विहारैश्च प्रसवाय सुखं द्विज ॥<br>
एरण्डमूलमिश्रेण सघृतेन तथैव ताम् ॥ ५१ ॥<br>
सुखप्रसवनार्थाय पश्चात्काये तु म्रक्षयेत् ॥<br>
बलाकल्ककषायेण सिद्धं क्षीरं चतुर्गुणम् ॥ ५२ ॥<br>
तैलमभ्यञ्जनार्थाय सूतायामुपकल्पयेत् ॥<br>
अथ जातान्न पानेच्छां पञ्चकोलप्रसादिताम् ॥ ५३ ॥<br>
पिबेद्यवागूं सस्नेहां तथा वै नीलकुञ्चिकाम् ॥<br>
दशाहं सूतिकागारं चायुधैश्च विशेषतः ॥ ५४ ॥<br>
वह्नि कातिन्दुकालातैः पूर्णकुम्भैः प्रदीपकैः ॥<br>
मुसलेन तथा द्वारि वर्णकैश्चित्रितेन च ॥ ५५ ॥<br>
रक्षणीया तथा षष्ठी निशा तत्र विशेषतः ॥<br>
राम जागरणं कार्यं जन्मदानां तथार्चनम् ॥ ५६ ॥<br>
पुरुषाः शस्त्रहस्ताश्च नृत्यगीतैश्च योषितः ॥<br>
रात्रौ जागरणं कुर्युर्दशमेऽहनि सूतिका ॥ ५७ ॥<br>
स्नाता पूर्वविधानेन रक्षणीया समीरणात् ॥<br>
बालस्य जातमात्रस्य नाभिं छित्त्वा यथाविधि ॥ ५८ ॥<br>
तालुमुत्तापयेन्नारी पिचुना शोधयेन्मुखम् ॥<br>
ब्राह्मी सुवर्चला सोमं सैन्धवं पिप्पली वचा ॥ ५९ ॥<br>
कनकं सर्पिषा दद्याल्लेह्यमेतद्द्विजोत्तम ॥<br>
लेह्येनानेन मेधावी शूरः पण्डित एव च ॥ 2.52.६० ॥<br>
दर्शनीयो यशस्वी च सुभगः स भविष्यति ॥<br>
बिभीतकास्थि क्षौद्रेण घृष्टं श्रेष्ठमथाञ्जनम् ॥ ६१ ॥<br>
नेत्ररोगेषु बालानां सहरिद्रं च गोरसम् ॥<br>
शारिवा चन्दनं कुष्ठं समभागानि कारयेत् ॥६२॥<br>
शिरोलेपमिदं दद्यादक्षिरोगविनाशनम् ॥<br>
आम्रास्थि सैन्धवं लाजा मधुना सह लेहयेत् ॥६३॥<br>
एष लेहवरः श्रेष्ठश्छर्दिप्रशमनः शुभः ॥<br>
अपामार्गविडङ्गानि पिप्पली मरिचं तथा ॥ ६४ ॥<br>
सैन्धवं तण्डुलं चैव मधुसर्पिःसमन्वितम् ॥<br>
व्याघ्रीरसेन लेहोऽयं हिक्काश्वासविनाशनः ॥ ६५ ॥<br>
बिभीतकत्वचा श्रेष्ठं हरितालं मनःशिला ॥<br>
एतत्तैलं पचेद्दद्रुपामाकिटिभनाशनम् ॥ ६६ ॥<br>
क्षौद्रेण लेह्या तुवरा पिप्पल्यतिविषापहा ॥<br>
श्लेष्मरोगेषु सर्वेषु बालानां भेषजं परम् ॥ ६७ ॥<br>
रोध्रत्वङ्मधुना सार्धमतीसारविनाशिनी ॥<br>
सप्त पर्णत्वक् च दूर्वा तथा कटुकरोहिणी ॥ ६८ ॥<br>
एतदुद्वर्तनं श्रेष्ठं सर्वग्रहविनाशनम् ॥<br>
भङ्गां वचां शङ्खपुष्पीमेरण्डसप्तपर्णकम् ॥ ६९ ॥<br>
समन्तपुष्पीसंयुक्तमपामार्गं च पुष्करम् ॥<br>
क्वाथयित्वा च दातव्यं स्नानं सद्यः सुखावहम् ॥2.52.७० ॥<br>
सर्पिषा निम्बपत्राणि गोविषाणं घृतं मधु ॥<br>
एतेन धूपितो बालो ग्रहदोषैर्विमुच्यते ॥ ७१ ॥<br>
अपामार्गस्य बीजानि बिल्वमूलफलानि च ॥<br>
अगुरुं चन्दनं चैव सप्तपर्णस्य वल्कलम् ॥ ७२ ॥<br>
एतदालेपनं कुर्यात्सर्वग्रहविनाशनम् ॥<br>
मातरश्च ग्रहाश्चैव बालं तु बलिकर्मणा ॥ ७३ ॥<br>
क्षिप्रमेव प्रमुञ्चन्ति तस्माद्यत्नेन कारयेत् ॥<br>
तरक्ष्वर्क्ष वराहाणां दंष्ट्रा गोरोचना वचा ॥ ७४ ॥<br>
रत्नान्ययस्तथा कृष्णं वस्त्रं धार्यं तु बालकैः ॥<br>
जातस्य राम बालस्य हेमन्ते प्रथमेऽथवा ॥ ७५ ॥<br>
शिशिरे वापि कर्तव्यं कर्णवेधं तथा शृणु ॥<br>
ग्रहाणां तत्र सर्वेषां दिनवारः प्रशस्यते ॥ ७६ ॥<br>
तिथिं चतुर्थीं नवमीं वर्जयित्वा चतुर्दशीम् ॥<br>
सावित्रं वैष्णवं त्वाष्ट्रमादित्यं पौष्णमाश्विनम् ॥ ७७ ॥<br>
कर्णवेधे प्रशस्यन्ते सोमदेवं तथैव च ॥<br>
पूर्वाह्णे पूजनं कृत्वा केशवस्य हरस्य च ॥ ७८ ॥<br>
ब्रह्मणश्चन्द्रसूर्याभ्यां दिगीशानां तथैव च ॥<br>
नासत्ययोः सरस्वत्या ब्राह्मणानां गवां तथा ॥ ७९ ॥<br>
गुरूणां मण्डलं कृत्वा तत्र दत्त्वा सुखासनम् ॥<br>
दत्त्वोपवेशयेत्तत्र धात्रीं शुक्लाम्बरां तथा ॥2.52.८०॥<br>
स्वलंकृतां तदुत्संगे बालं कृत्वा तु सान्त्वितम् ॥<br>
धृतस्य निश्चलं सम्यग्गले कुकरसांकिते॥८१॥<br>
विध्येद्दैवकृते छिद्रे सकृदेव तु लाघवात् ॥<br>
प्राग्दक्षिणं कुमारस्य भिषग्वामं तु योषितः ॥<br>
स्नेहाक्तं सूच्यनुस्यूतं सूत्रं वानुनिधापयेत् ॥ ८२ ॥<br>
तैलाभ्यक्ते ततः कर्णे कार्यमाभरणं भवेत् ॥<br>
कर्णवेधदिने विप्रं सांवत्सरचिकित्सकौ ॥<br>
पूज्याश्चाविधवा नार्यः सुहृदश्च तथा द्विजाः ॥ ॥ ८३ ॥<br>
चतुर्थे मासि कर्तव्यं शिशोर्निष्क्रमणं गृहात् ॥<br>
सौरभौमदिनं चैव तिथिं रिक्तां च वर्जयेत् ॥ ८४ ॥<br>
चतुर्थीं नवमीं चैव रिक्तां चैव चतुर्दशीम् ॥<br>
आर्यम्णं वैष्णवं हस्तमादित्यं पौषमश्विनम् ॥ ८५ ॥<br>
भाग्यं त्वाष्ट्रं च पुष्यं च तत्र कर्मणि शस्यते ॥<br>
दिगीशानां दिशं तत्र तथा चन्द्रार्कयोर्द्विज ॥ ८६ ॥<br>
पूजनं वासुदेवस्य गगनस्य च कारयेत् ॥<br>
तत्र स्वलंकृता धात्री बालमादाय पूजितम् ॥ ८७ ॥<br>
बहिर्निष्क्रामयेद्गेहाच्छङ्खपुण्याहनिस्वनैः ॥<br>
ततस्तत्र पठेन्मंत्रं यं तु राम निबोध मे॥८८॥<br>
चन्द्रार्कयोर्दिगीशानां दिशां च गगनस्य च ॥<br>
निक्षेपार्थमिदं दद्मि ते मे रक्षन्तु सर्वदा ॥८९॥<br>
अप्रमत्तं प्रमत्तं वा दिवा रात्रावथापि वा ॥<br>
रक्षन्तु सर्वतः सर्वे देवाः शक्रपुरोगमाः ॥ 2.52.९० ॥<br>
स्त्रीणामविधवानां तु द्विजानां सुहृदां तथा ॥<br>
तदा तु पूजा कर्तव्या गीतनृत्यैस्तथोत्सवैः ॥ ९१ ॥<br>
पञ्चमे च तथा मासि भूमौ तमुपवेशयेत् ॥<br>
तत्र सर्वे ग्रहाः शस्ता भौमो राम विशेषतः ॥ ९२ ॥<br>
तिथिं च वर्जयेद्रिक्तामृक्षाणि शृणु भार्गव ॥<br>
उत्तरात्रितयं सौम्यं चाश्वत्थं शक्रदैवतम् ॥ ९३ ॥<br>
प्राजापत्यं च हस्तं च शस्तमाश्विनदैवतम् ॥<br>
वराहं पूजयेद्देवं पृथिवीं च द्विजोत्तम ॥ ९४ ॥<br>
पूजनं सर्वतः कृत्वा गुरुदेवद्विजन्मनाम् ॥<br>
भूभागमुपलिप्याथ कृत्वा तत्र तु मण्डलम् ॥ ९५ ॥<br>
शङ्खपुण्याहशब्देन भूमौ तमुपवेशयेत् ॥<br>
मन्त्रश्चात्र भवेद्राम तन्मे निगदतः शृणु ॥ ९६ ॥<br>
रक्षणं वसुधे देवि सदा सर्वगतं शुभे ॥<br>
आयुःप्रमाणं सकलं निक्षेपस्ते हरिप्रिये ॥ ९७ ॥<br>
अन्तरादायुषस्तस्य ये केचित्परिपन्थिनः ॥<br>
जीवितारोग्यवित्तेषु निर्दहस्वाचिरेण तान् ॥ ९८ ॥<br>
वरेण्याशेषभूतानां माता त्वमसि कामधुक् ॥<br>
अजरा चाप्रमेया च सर्वभूतनमस्कृता ॥ ९९ ॥<br>
चराचराणां भूतानां प्रतिष्ठा त्वं त्वर्हमसि ॥<br>
कुमारं पाहि मातस्त्वं बालं तदनुमन्यताम् ॥ 2.52.१०० ॥<br>
तस्योपवेशनं कृत्वा भूमौ ब्राह्मणभोजनम् ॥<br>
शक्त्या कृत्वा ततः कार्यश्चोत्सवः पूर्ववद्द्विज ॥ १०१ ॥<br>
षष्ठेऽन्नप्राशनं मासि कर्तव्यं भौमवर्जिते ॥<br>
दिनवारे तिथिं रिक्तां वर्जनीया तथैव च ॥ १०२ ॥<br>
नक्षत्राणि तथैवात्र दारुणोग्राणि वर्जयेत् ॥<br>
साधारणे तथा राम ज्येष्ठान्तेष्वपि शस्यते ॥ १०३ ॥<br>
ब्रह्माणं शङ्करं विष्णुं चन्द्रार्कौ च दिगीश्वरान् ॥<br>
भुवं दिशश्च सम्पूज्य हुत्वा वह्नौ तथा चरुम् ॥ १०४ ॥<br>
एतेषामेव देवानां कृत्वा ब्राह्मणपूजनम् ॥<br>
देवतापुरतस्तस्य धात्र्युत्सङ्गगतस्य च ॥ १०५ ॥<br>
अलंकृतस्य दातव्यं वीर कांस्ये तु काञ्चने ॥<br>
मध्वाज्यकनकोपेतं प्राशयेत्पायसं ततः ॥ १०६ ॥<br>
ततस्त्वन्नपते राम मन्त्रश्चात्र विधीयते ॥<br>
कृतप्राशं तदोत्सङ्गाद्धात्री बालं तु विन्यसेत् ॥ १०७ ॥<br>
देवाग्रतोऽथ विन्यस्य शिल्पभण्डानि सर्वशः ॥<br>
शस्त्राणि चैव शास्त्राणि ततः पश्येत लक्षणम् ॥ १०५ ॥<br>
प्रथमं यं स्पृशेद्बालः शिल्पभाण्डं स्वयं तथा ॥<br>
जीविका तस्य बालस्य तेनैव तु भविष्यति ॥ १०९ ॥<br>
दन्त जन्मनि बालानां तेनैव तु भविष्यति ॥<br>
दन्तजन्मनि बालानां लक्षणं तु निबोध मे ॥ 2.52.११० ॥<br>
उपरि प्रथमं यस्य जायन्ते च शिशोर्द्विजाः ॥<br>
दन्तैर्वा सह यस्य स्याज्जन्म भार्गव जायते ॥ १११ ॥<br>
मातरं पितरं वापि खादेदात्मानमेव च.॥<br>
तत्र शान्तिं प्रवक्ष्यामि तन्मे निगदतः शृणु … ॥११२॥<br>
गजपृष्ठगतं बालं नौस्थं वा स्थापयेद्द्विज ॥<br>
तदभावे तु धर्मज्ञ काञ्चने तु वरासने ॥११३॥<br>
सर्वौषधैः सर्वगन्धैर्बीजैः पुष्पैः फलैस्तथा ॥<br>
पञ्चगव्ये तु रत्नैश्च पताकाभिश्च भार्गव ॥११४॥<br>
स्थालीपाकेन धातारं पूजयेत्तदनन्तरम् ॥<br>
सप्ताहं चात्र कर्तव्यं तथा ब्राह्मणभोजनम् ॥ ११५ ॥<br>
अष्टमेऽहनि विप्राणां तथा देया च दक्षिणा ॥<br>
काञ्चनं रजतं गाश्च भुवं चात्मानमेव वा ॥ ११६ ॥<br>
दन्तजन्मनि मासान्यसम्भवे सप्तमादपि ॥<br>
अष्टमेऽहनि विप्राणां शृणु स्नानमतः परम् ॥११७॥<br>
भद्रासने निवेश्यैनं मृद्भिर्मूलैः फलैस्तथा ॥<br>
सर्वौषधैः सर्वगन्धैः सर्वबीजैस्तथैव च ॥११८॥<br>
स्नापयेत्पूजयेच्चात्र वह्निं सोमं समीरणम् ॥<br>
पूर्वतश्च तथा ख्यातान्देवदेवं च केशवम् ॥११९॥<br>
एतेषामेव जुहुयाद्घृतमग्नौ यथाविधि ॥<br>
ब्राह्मणानां च दातव्या ततः पूजा च दक्षिणा ॥ 2.52.१२० ॥<br>
ततस्त्वलंकृतं बालं चासने तूपवेशयेत् ॥<br>
आसनं छत्रमूर्धानं बीजैस्तं स्नापयेत्ततः ॥ १२१ ॥<br>
सुस्विन्नैर्बालकानां च तैश्च कार्यं च पूजनम् ॥<br>
पूज्याश्चाविधवा नार्यो ब्राह्मणाः सुहृदस्तथा ॥ १२२ ॥<br>
प्राप्तेऽथ पञ्चमे वर्षे त्वप्रसुप्ते जनार्दने ॥<br>
प्रतिपदां तथा षष्ठीं वर्जयित्वा तथाष्टमीम् ॥१२३॥<br>
रिक्तां पञ्चदशीं चैव सौरभौमदिने तथा ॥<br>
धुवाणि याम्यं च तथा नक्षत्राणि विवर्जयेत्॥१२४॥<br>
सौम्यवर्गश्चरे लग्ने हिते तत्र नवांशके ॥<br>
त्रिकोणकेन्द्रगाः सौम्याः पापाश्चोपचये शुभाः ॥ १२५ ॥<br>
नक्षत्राणां विवर्ज्यानां मुहूर्ताश्च विवर्जयेत् ॥<br>
एवं सुनिश्चिते काले विद्यारम्भं च कारयेत् ॥ १२६ ॥<br>
पूजयित्वा हरिं लक्ष्मीं तथा देवीं सरस्वतीम् ॥<br>
सुविद्यां सूत्रकाराँश्च स्वां विद्यां च विशेषतः ॥ १२७ ॥<br>
एतेषामेव देवानां नाम्ना तु जुहुयाद्घृतम् ॥<br>
दक्षिणाभिर्द्विजेन्द्राणां कर्तव्यं चात्र पूजनम् ॥ १२८ ॥<br>
धात्र्युत्सङ्गादथादाय बालं तु कृतवापनम् ॥<br>
स्वलंकृतं प्रदातव्यमुत्सङ्गे तु तदा गुरोः ॥ १२९ ॥<br>
गुरुश्चात्र भवेद्विद्वान्स्नातः शुक्लाम्बरः शुचिः ॥<br>
प्रगृह्य तं तु निक्षेपं गुरुरप्यथ भार्गव ॥ 2.52.१३० ॥<br>
प्राङ्मुखः सुमुखासीनो वारुणाशामुखं शिशुम् ॥<br>
अध्यापयेत्तु प्रथमं कुर्याद्बालोऽपि वन्दनम् ॥ १३१ ॥<br>
ब्राह्मणानां गुरूणां च देवतानामनन्तरम् ॥<br>
ततस्तु पूज्या वित्तेन धात्री राम गुरुस्तथा ॥ १३२ ॥<br>
दक्षिणाभिर्द्विजेन्द्राणां कर्तव्यं तर्पणं तथा ॥<br>
ततः प्रभृत्यनध्यायान्वर्जनीयान्विवर्जयेत् ॥१३३ ॥<br>
अष्टमीद्वितयं राम पक्षान्ते च दिनद्वयम् ॥<br>
अशौचमिन्द्रयात्रां च भूकम्पं राहुदर्शनम् ॥ १३४ ॥<br>
व्यतीतं चाप्यहोरात्रमुल्कापातं च भार्गव ॥<br>
अकालस्तनितं चैव निर्ज्योतिषमथाम्बरम् ॥ १३५ ॥<br>
तथा काले प्रचण्डश्च यदा वायुस्तदा भवेत् ॥<br>
प्रदोषे चाप्यसंश्रद्धे चैत्यवृक्षचतुष्पथे ॥ १३६ ॥<br>
गोयाने कुञ्जरे चाश्वे न च नावि तथा भवेत् ॥<br>
श्वशृगालरवे घोरे तथा च खरनिस्वने॥१३७॥<br>
तथा वादित्रशब्दे च तथैव नगरोत्सवे ॥ १३८ ॥<br>
कालेषु देशेषु मयोदितेषु पठन्ति ये नाम न तेषु विद्या ॥<br>
फलं प्रयच्छेत्यथवाऽरिशत्रोर्लोके परे वा यदि वाऽपि चास्मिन् ॥ १३९ ॥<br>
इति श्रीविष्णुधर्मोत्तरे द्वितीयखण्डे मा० सं० रामं प्रति पुष्करोपाख्याने बालतन्त्रो नाम द्विपञ्चाशत्तमो<br>
ऽध्यायः॥५२॥<br>
2.53<br>
श्रीपरशुराम उवाच ॥<br>
पुत्रीयं भगवन्स्नानं पुत्रीयमथ सप्तमीम् ॥<br>
पुत्रीयं च समाचक्ष्व तथा वै केशवव्रतम्॥१॥<br>
पुष्कर उवाच ॥<br>
उपोषितौ कृत्तिकासु यजमानपुरोहितौ ॥<br>
रोहिण्यां स्नपनं कुर्युर्यजमानस्य भार्गव ॥ २ ॥<br>
क्षीरवृक्षप्ररोहाभ्यां सितमाल्यविभूषितम्॥<br>
प्रियङ्गुचन्दनोपेतान्पञ्च कुम्भान्प्रपूजयेत् ॥ ३ ॥<br>
प्राङ्मुखं व्रीहिराशिस्थं कुम्भैस्तैरभिषेचयेत् ॥<br>
विष्णुं शशाङ्कं वरुणं रोहिणीं च प्रजापतिम् ॥ ४ ॥<br>
पूजयेत्प्रयतः श्रद्धी गन्धमाल्यानुलेपनैः ॥<br>
धूपः प्रजापतेर्देयस्तथैव शटकेशयाः ॥५॥<br>
पञ्चपृष्ठवृषान्दिग्धान्दध्ना च विनिवेदयेत् ॥<br>
प्रजाध्यक्षाय होमञ्च देवतानां तु कारयेत् ॥६॥<br>
घृतेन सर्वबीजैश्च शुक्लवासा जितेन्द्रियः ॥<br>
दक्षिणां गुरवे देयात्काम्यं गौर्वाससी शुभे ॥ ७ ॥<br>
सुवर्णं च महाभाग विप्राणामथ शक्तितः ॥<br>
शुक्ला च गौर्वृषः शुक्लस्तयोर्लोम शफं तथा ॥८॥<br>
शृङ्गाणि त्रिवृतं कृत्वा मणिर्धार्यस्ततो भवेत् ॥९॥<br>
अलंकृतं केशमिदं सदैव स्नानं तु कुर्वन्पुरुषोऽथवा स्त्री ॥<br>
पुत्रानवाप्नोति तथेष्टतां च पुष्टिं तथाग्र्यां विपुलां च कीर्तिम्॥ 2.53.१० ॥<br>
इति श्रीविष्णुधर्मोत्तरे द्वितीयखण्डे मा० सं० रामं प्रति पुष्करोपाख्याने पुत्रीयरोहिणीस्नानवर्णनंनाम त्रिपञ्चाशत्तमोऽध्यायः ॥ ५३ ॥<br>
2.54<br>
॥ पुष्कर उवाच ॥<br>
मार्गशीर्षे शुभे मासि शुक्लपक्षे द्विजोत्तम ॥<br>
पुत्रीयां सप्तमीं राम गृह्णीयात्प्रयतः शुचिः ॥ १ ॥<br>
अथवा पुत्रकामा स्त्री विधिना येन तच्छृणु ॥<br>
हविष्याशी शिरःस्नातः कृत्वा ब्राह्मणपूजनम् ॥ २ ॥<br>
अधःशायी द्वितीयेऽह्नि गोविषाणोदकेन च ॥<br>
स्नात्वोपविश्य च तथा शुभे देशे तु मण्डलम् ॥ ३ ॥<br>
तत्राष्टपत्रं कमलं विन्यसेद्वर्णकैः शुभैः ॥<br>
तस्यैव कर्णिकामध्ये भास्करं चन्दनेन तु ॥ ४ ॥<br>
रक्तेन पूजयेद्देवं गन्धमाल्यानुलेपनैः ॥<br>
भक्ष्यैर्भोज्यैस्तथा पेयैर्धूपैर्दीपैस्तथैव च॥५॥<br>
एवं संपूजनं कृत्वा सर्वकामप्रदस्य तु ॥<br>
नक्तं भुञ्जीत धर्मज्ञ सर्वकर्मविवर्जितः ॥६॥<br>
दन्तोलूखलको भूत्वा कृत्वा संवत्सरव्रतम् ॥<br>
व्रतावसाने दातव्या शक्त्या ब्राह्मणदक्षिणा ॥७॥<br>
तथात्रिमधुरप्रायं कर्तव्यं द्विजभोजनम् ॥<br>
अधःशाय्यनिशं तां च भूय एव तथा भवेत् ॥ ८ ॥<br>
पुत्रीयमेतद्व्रतमुत्तमं ते मयोदितं कल्मषनाशकारि ॥<br>
आराधनं देववरस्य राम सर्वामयघ्नं च तथैतदुक्तम् ॥ ९ ॥<br>
इति श्रीविष्णुधर्मोत्तरे द्वितीयखण्डे मा० सं० रामं प्रति पुष्करोपाख्याने पुत्रीयासप्तमीव्रतं नाम चतुष्पञ्चाशत्तमोऽध्यायः ॥ ५४ ॥<br>
2.55<br>
पुष्कर उवाच ॥<br>
प्रोष्ठपद्यामतीतायां कृष्णपक्षाष्टमी तु या ॥<br>
सोपवासो नरस्तस्यां योषिद्वा तनयार्थिनी ॥१ ॥<br>
स्नाता सरसि धर्मज्ञ तोये चाप्यथ सारसे ॥<br>
पूजनं वासुदेवस्य यथा कुर्यात्तथा शृणु ॥ २ ॥<br>
घृतप्रस्थेन गोविन्दं स्नापयित्वा जगद्गुरुम् ॥<br>
क्षौद्रेण च ततः पश्चाद्दध्ना च स्नपयेत्ततः ॥ ३ ॥<br>
क्षीरेण स्नपनं कृत्वा ततः पश्चाद्विवक्षितम् ॥<br>
सर्वौषधैश्च गन्धैश्च सर्वबीजफलैस्तथा ॥ ४ ॥<br>
स्नापयित्वानुलिप्येत चन्दनागुरुकुङ्कुमैः ॥<br>
कर्पूरेण तथा राम तथा जातीफलैः शुभैः ॥ ५ ॥<br>
ततः कालोद्भवैः पुष्पैः पूजयित्वा जनार्दनम् ॥<br>
धूपं चागुरुणा दत्त्वा कृत्वा नैवेद्यमुत्तमम् ॥ ॥ ६ ॥<br>
विशेषाद्गोरसप्रायं पुन्नागैरन्वितैः फलैः ॥<br>
पौरुषेण च सूक्तेन हुत्वा चानन्तरं घृतम् ॥ ७ ॥<br>
शूद्रो वाप्यथवा नारी नाम्ना हुत्वा जगद्गुरुम् ॥<br>
यवपात्राणि दद्यात्तु फल्गुनि कनकं तथा ॥ ८॥<br>
पुत्रार्थं प्राशनं कुर्यात्फलैः पुन्नामभिः शुभैः ॥<br>
स्त्रीनामभिश्च कन्यार्थी ततो भुक्त्वा यथेप्सितम् ॥ ९ ॥<br>
पुत्रकामानवाप्नोति तथा सर्वमभीप्सितम् ॥<br>
हविष्यं देवदेवस्य भूमिशोभां तु कारयेत् ॥ 2.55.१० ॥<br>
संवत्सरमिदं कृत्वा व्रतमाप्नोत्यभीप्सितम् ॥<br>
पुत्रकामानवाप्नोति तथा सर्वानभीप्सितान् ॥ ११ ॥<br>
पुत्रीयमेतद्व्रतमुत्तमं ते मयेरितं यद्यपि धर्मनित्यम् ॥<br>
तथाप्यनेनैव समस्त कामान्कृतेन लोके पुरुषा लभन्ते ॥ १२ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे रामं प्रति पुष्करोपाख्याने पुत्रीयाष्टमीव्रतं नाम पञ्चपञ्चाशत्तमोऽध्यायः ॥ ५५ ॥<br>
2.56<br>
॥ श्रीपरशुराम उवाच ॥<br>
भगवञ्च्छ्रोतुमिच्छामि पुरुषाणां चिकित्सितम् ॥<br>
तन्ममाचक्ष्व देवेश तत्र मे संशयो महान् ॥ ३ ॥<br>
पुष्कर उवाच ॥<br>
रक्षन्बलं महाभाग लङ्घयेज्ज्वरितं नरम् ॥<br>
सविश्वं लाजमण्डं तु लंघितं तत्तु भोजयेत् ॥ ॥२॥<br>
मुस्तपर्पटकोशीरचन्दनोद्दीप्यनागरैः ॥<br>
घृतं शीतं पयश्चात्र दातव्यं तृट्प्रशान्तये ॥ ३ ॥<br>
षडहे च व्यतिक्रान्ते तिक्तकं पाययेद्रसम् ॥<br>
स्नेहयेत्पाकदोषं च ततस्तं च विरेचयेत् ॥ ४ ॥<br>
जीर्णषष्टिकनीवाररक्तशालिप्रमोदकाः ॥<br>
तद्विधाश्चतुरः श्रेष्ठाः यवानां विकृतिस्तथा ॥ ५ ॥<br>
मुद्गा मसूराश्चणकाः कुलत्थाः समकुण्ठकाः ॥<br>
आढकी च फलं मूले यूषार्थं ज्वरिणां हितम् ॥ ६ ॥<br>
कृष्णशुक्लकवन्तीर्कतित्तिरैणकपिञ्जलाः ॥<br>
लावाद्या जाङ्गलश्रेष्ठाः ज्वरिणां तद्विधाश्च ये ॥ ७ ॥<br>
पटोलं सफलं निम्बं कर्कोटककटिल्लकम् ॥<br>
शाकं पर्पटकं चाद्यादम्लार्थे दाडिमं हितम् ॥ ॥ ८ ॥<br>
अयोगे वमनं शस्तमूर्द्धगे च विरेचनम् ॥<br>
रक्तपित्ते तथा पाने षडङ्गं शुण्ठिवर्जितम् ॥ ९ ॥<br>
लाजा सिञ्चति कामं तु यवगोधूमशालयः ॥<br>
मसूरमुद्गचणकाः खण्डिताः समकुष्ठिकाः ॥ 2.56.१० ॥<br>
हृद्या गोधूमिका भक्ष्या घृतक्षीरोपसाधिताः ॥<br>
सक्षौद्रशर्करोपेतास्तथा वृषरसो हितः॥ ११ ॥<br>
अतीसारे पुराणानां शालीनां भक्षणं हितम् ॥<br>
अनभिष्यदि वा चान्यद्रौद्रवत्सकसंयुतम् ॥ १२ ॥<br>
मारुतानां जये यत्नः कार्यो गुल्मेषु सर्वथा ॥<br>
वाट्यक्षीरेण चाश्नीयाद्वस्तुकं घृतसाधितम् ॥ १३ ॥<br>
कुक्कुटा बर्हिणः श्रेष्ठास्तिक्ता गोधूमशालयः ॥<br>
हिता जठरिणां भोज्ये यवगोधूमशालयः ॥१४ ॥<br>
मुद्गाः कुलत्थाः कौलानि जाङ्गला मृगपक्षिणः ॥<br>
पटोलनिम्बधान्यास्तु शुष्कमूलकसैन्धवैः ॥ १५ ॥<br>
मातुलुङ्गरसा जातिहिङ्गुवृक्षाम्लवेतसैः ॥<br>
आहारं जठरे युक्त्या यथादोषं प्रकल्पयेत्॥ १६ ॥<br>
कुष्ठिनां च तथा शस्तं पानार्थे खदिरोदकम्॥<br>
मसूरमुद्गौ यूषार्थे भोज्ये जीर्णाश्च शालयः ॥ १७ ॥<br>
निम्बपर्पटकौ शाकौ छागलानां तथा रसः ॥<br>
विडङ्गं मरिचं शुण्ठी कुष्ठं रोध्रं ससर्जिकम्॥ १८ ॥<br>
मनःशिलैः कृतो लेपः कुष्ठहा मूत्रपेषितः ॥<br>
अपूपसक्तुकुल्माषवाज्याद्या मेहिनां हिताः ॥ १९ ॥<br>
यवान्नविकृतिर्मुद्गाः कुलत्थाजीर्णशालयः ॥<br>
तिक्तरूक्षाणि शाकानि तिक्तानि हरितानि च ॥ 2.56.२० ॥<br>
तिलानि तिलशिग्रुर्वा बिभीतेङ्गुदजानि तु ॥<br>
अनभिष्यन्दि यच्चान्यद्भोजने तत्प्रशस्यते ॥ २१ …<br>
मुद्गाः सयवगोधूमा धान्यं वर्षस्थितं च यत् ॥<br>
जाङ्गालस्वरसः प्रोक्तो भोजने राजयक्ष्मिणाम्॥ २२॥<br>
कुलत्थमुद्गकालाबुशुष्कमूलकजाङ्गलैः. ॥<br>
यूषैर्वा वाष्किरैः स्निग्धैर्दधिदाडिमसाधितैः ॥ २३ ॥<br>
मातुलुङ्गरसक्षौद्रद्राक्षाव्योषादिसंस्कृतैः ॥<br>
यवगोधूमशाल्यन्नैर्भोजयेच्छावसं परम् ॥ २४ …<br>
दशमूलफलारास्नाकुलत्थैरुपसाधितैः ॥<br>
पयोव्यूषरसक्वाथः श्वासहिक्कानिवारणः ॥ २५ ॥<br>
शुष्कमूलककौलत्थमौद्गजांगलजै रसैः ॥<br>
यवगोधूमशाल्यन्नं जीर्णाशोंऽशं समाचरेत् ॥ २६ ॥<br>
जीर्ण पक्वरसं शीधुमार्द्वीकाँस्त्वथ वा पिबेत् ॥<br>
शोथवान्सगुडां पथ्यां खादेद्वा गुडलावनम् ॥ ॥ २७ ॥<br>
चित्रं विचित्रकं चोभौ ग्रहणीरोगनाशनौ ॥<br>
पुराणयवगोधूमशालयो जाङ्गलं रसम् ॥ २८ ॥<br>
मुद्गामलकखर्जूरमृद्वीकाबदराणि च ॥<br>
मधुसर्पिःपयस्तक्रं निम्बपर्पटकौ वृषम् ॥ २९ ॥<br>
तक्रवृद्ध्यानुशस्यन्ते सततं वातरोगिणाम् ॥<br>
हृद्रोगिणे प्रदातव्यं प्रयत्नेन विरेचनम् ॥2.56.३०॥<br>
पिप्पलीनां प्रयोगश्च प्रमृते धर्मिणस्तथा ॥<br>
चकार नाडी शीधूनि युक्ता च शिशिराम्भसा ॥ ३१ ॥<br>
युक्तसौवर्चलाजाक्षिमथ शस्तं मदात्यये ॥<br>
सक्षौद्रपयसा लाक्षां पिबेत क्षतवान्नरः ॥ ३२ ॥<br>
क्षयं मांसरसाहारो वह्निसंरक्षणाज्जयेत् ॥<br>
शालयो भोजने शक्ता नीवारकलमादयः ॥ ३३ ॥<br>
यवान्नविकृतिर्मांसं शाकं सौवर्चलं सुधीः ॥<br>
पथ्यं तथैव तासां च मण्डं तक्रं च वारुणी ॥ ३४ ॥<br>
मुस्ताभ्यासस्तथा लेपः चित्रकेण हरिद्रया ॥<br>
यवान्नविकृतिः शालिर्वास्तुकी च सुवर्चलम् ॥ ३५ ॥<br>
त्रपुसी चारुगोधूमाः क्षीरेक्षुघृतसंयुताः ॥<br>
मूत्रकृच्छे च शस्ताः स्युः पाने मण्डसुरादयः .॥ ३६ ॥<br>
लाजा सक्तु तथा क्षौद्रं शाल्यं मांसपरूषकम् ॥<br>
वृन्ताकालाबुशिखिनश्छर्दिघ्नाः पानकानि च ॥ ॥ ३७ ॥<br>
शाल्यन्नं तोयपयसी केवलोष्णश्रितेऽपि वा ॥<br>
तृष्णाघ्ना मुस्तगुडयोर्गुलिका वा मुखे धृता ॥ ३८ ॥<br>
यवान्नविकृतिर्यूषं शुष्कमूलकजं तथा ॥<br>
शाकं पटोलवेत्राश्रमूरुस्तम्भविनाशनम् ॥ ३९ ॥<br>
मुक्ताढकमसूराणामतीरैर्जाङ्गलैस्तथा ॥<br>
ससैन्धवघृतद्राक्षाशुण्ठ्यामलकोलजैः ॥ 2.56.४० ॥<br>
यूषैः पुराणगोधूमयवशाल्यन्नमभ्यसेत् ॥<br>
विसर्पं ससिताक्षौद्रमृद्वीकादाडिमोदरः ॥ ४१ ॥<br>
रक्तषष्टिकगोधूमयवमुद्गादिवल्लघु ॥<br>
काचमाची च वेत्राग्रं वास्तुकं च सुवर्चला ॥ ४२ ॥<br>
वातशोषितनाशाय तोयं शस्तं सिता मधु ॥<br>
नासारोगे च सहितं घृतदूर्वाप्रसाधितम् ॥ ४३ ॥<br>
भृङ्गराजरसे सिद्धे तैलं धात्रीरसोऽपि वा ॥<br>
न स्यात्सर्वामयेष्विष्टं मूर्धजत्रूद्भवेष्वथ ॥ ४४ ॥<br>
शीततोयान्वपतनं तिलानां राम भक्षणम् ॥<br>
द्विजदार्ढ्यकरं प्रोक्तं तथा पुष्टिकरं शुभम् ॥ ४५ ॥<br>
गण्डूषस्तिलतैलेन द्विजदार्ढ्यकरः परः ॥<br>
विडङ्गचूर्णं गोमूत्रं सर्वत्र कृमिनाशनम् ॥ ४६ ॥<br>
धात्रीफलान्यथाज्यं च शिरोलेपनमुत्तमम्॥<br>
शिरोरोगविनाशाय स्निग्धशीतं च भोजनम्॥४७॥<br>
तैलं वा वस्ति मूत्रं वा कर्णपूरणमुत्तमम् ॥<br>
कर्णशूलविनाशाय शुद्धं तैलं निषेचयेत् ॥ ४८ ॥<br>
गिरिभृच्चन्दनं माल्यं मालतीकालिकास्तथा ॥<br>
संयोज्य याकृतावर्तिः क्षतचक्रहरीतुसा ॥४९ ॥<br>
व्योषं त्रिफलयायुक्तं सुरूकं च रसाञ्जनम् ॥<br>
सर्वाक्षिरोगशमनं तथा चैव रसाञ्जनम् ॥ 2.56.५० ॥<br>
आज्यभृष्टं शिलापिष्टरोथकाञ्जिकसैन्धवैः ॥<br>
आश्च्योतनविनाशाय सर्वरोगामयेषु च ॥ ५१ ॥<br>
गिरिभृच्चन्दनैर्लेपो बहिर्लेपस्य शस्यते ॥<br>
नेत्रामयविघातार्थं त्रिफलां शीलयेत्सदा ॥ ५२॥<br>
रात्रौ तु मधुसर्पिभ्यां दीर्घमायुर्जिजीविषुः ॥<br>
शतावरे रसे सिद्धौ वृष्यौ क्षीरघृतौ स्मृतौ॥५३॥<br>
कलविङ्कानि माषाश्च वृषौ क्षीरं घृतं तथा ॥<br>
आयुष्या त्रिफला चैव पूर्ववन्मधुकान्विता ॥ ५४ ॥<br>
मधुकायोरजोपेता वलीपलितनाशिनी ॥<br>
वचसिद्धं घृतं राम तदा भूतविनाशनम् ॥ ५५ ॥<br>
कण्ठे बुद्धिप्रदं चैव तथा सर्वार्थसाधकम् ॥<br>
वल्गकल्ककषायेण सिद्धमभ्यञ्जनं हितम्॥५६॥<br>
रास्ना सहचरैर्वापि तैलं वातविकारिणाम् ॥<br>
अनभिष्यन्दि यच्चान्यत्तद्व्रणेषु प्रशस्यते ॥ ५७ ॥<br>
पक्वस्य च तथा भेदं निम्बशीलं च रोपणे ॥<br>
तथा तस्योपचारश्च बलिकर्मार्थिशेषतः ॥ ५८ ॥<br>
सूतिका च तथा रक्षा व्रणिनां तु सदा हिता ॥<br>
जङ्गमे विषदंशे तु दातव्यं स्थावरं विषम् ॥ ॥५९॥<br>
स्थावरे सर्पदष्टस्य हितं मांसस्य भक्षणम् ॥<br>
भक्षणं निम्बपत्राणां सर्पदष्टस्य भेषजम् ॥ 2.56.६० ॥<br>
वन्ध्याकार्कोटजं मूलं छागमूत्राभिभावितम् ॥<br>
नस्यं काञ्चिकसंपिष्टं विषवेगविनाशनम् ॥६१॥<br>
बन्धनाद्दूषणं छेददाहस्रावाः प्रकीर्तिताः ॥<br>
पूर्वदष्टस्य पाने च हृदयावरण घृतम् ॥ ॥६२॥<br>
तालनिम्बदलं केशा जीर्णचैलं यवा घृतम् ॥<br>
धूपो वृश्चिकविद्धस्य शिखिपत्रं घृतेन वा॥६३॥<br>
अर्कक्षीरेण संपिष्टं लेपबीजं पलाशजम्॥<br>
वृश्चिकार्त्तस्य कृष्णा वा शिरीषफलसंयुता ॥ ६४ ॥<br>
तिलकास्फोटयोर्दूनं गिरिकर्ण्यास्तिलस्य च ॥<br>
शर्करामधुसर्पींषि पानमाखुविषापहम् ॥ ॥६५॥<br>
आर्कक्षीरं तिलास्तैलं पललं च गुरु समम् ॥<br>
पानाज्जयति दुर्वारमविषं शीघ्रमेव च॥६६॥<br>
पीत्वा मूलं त्रिवृत्तुल्यं तण्डुलीयस्य सर्पिषा॥<br>
सर्पकीटविषाण्याशु जयत्यतिबलान्यपि ॥ ६७ ॥<br>
चन्दनं पद्मकं कुष्ठं नताम्बूशीरपाटलाः ॥<br>
निर्गुण्डीशाखिशैलूषलूताविषहरोऽगदः ॥ ६८ ॥<br>
शिरोविरेचनं शस्तं गुडनागरकं द्विज ॥<br>
नस्यकर्मणि वस्तौ च तथा भृङ्गे च भार्गव ॥ ६९ ॥<br>
तैलमेव परं विद्यात्स्नेहपाने तथा घृतम् ॥<br>
स्वेदनीयः परो वह्निः सिताम्भःस्तम्भनं परम् ॥ 2.56.७० ॥<br>
त्रिवृद्धि रेचने श्रेष्ठा वमने मदनं तथा ॥<br>
वस्तिर्विरेको वमनं तैलं सर्पिस्तथा मधु ॥७१॥<br>
रक्तपित्ते बला रास्ना क्रमेण परमौषधम् ॥<br>
शारीरमानसाग्रं तु सहजा व्याधयो मताः ॥ ७२ ॥<br>
शारीरज्वरकुष्ठाद्याः क्रोधाद्या मानसा मताः ॥<br>
आगन्तवोऽभिघातोत्थाः सहजाः क्षुत्तृषादयः ॥ ७३ ॥<br>
शारीरागन्तुनाशाय सततं सूर्यवासरे ॥<br>
गुडाज्यलवणोपेतं सहिरण्यं द्विजातये ॥७४॥<br>
दद्याच्च धूपं धर्मज्ञ प्रीणयेच्च दिवाकरम् ॥<br>
आरोग्यमेतेनाप्नोति कामाँश्च मनसेप्सितान् ॥ ७५ ॥<br>
सततं दिवसे चान्द्रे स्नानमभ्यङ्गपूर्वकन् ॥<br>
यः प्रयच्छति विप्राय सोऽपि रोगैर्विमुच्यते ॥ ॥७६ ॥<br>
शनैश्चरदिने दत्त्वा तैलं विप्रेषु शक्तितः॥<br>
नित्यमेव महाभाग रोगनाशनमाप्नुयात् ॥ ७७ ॥<br>
आश्विनं सकलं मासं प्रत्यहं गोरसैर्द्विजान् ॥<br>
भोजयित्वा महाभाग रोगनाशनमाप्नुयात् ॥७८॥<br>
स्नापयित्वा तथा लिङ्गं देवदेवस्य शूलिनः ॥<br>
घृतेन पयसा चैव सर्वरोगैर्विमुच्यते ॥ ७९ ॥<br>
गायत्र्यावाहयेद्विद्वान्दूर्वां त्रिमधुनाप्लुताम् ॥<br>
पूतश्च ब्राह्मणाशीर्भिः सर्वरोगैर्विमुच्यते ॥ 2.56.८० ॥<br>
यस्मिन्भे व्याधिमाप्नोति कृत्वा तस्य बलिक्रियाम् ॥<br>
भपूजाविधिना राम तस्माद्रोगाद्विमुच्यते॥८१॥<br>
कर्तव्यमथवा स्नानं तथारोग्यविवर्धनम् ॥<br>
आरोग्यदां द्वितीयां वा प्रतिपद्वा भृगूत्तम ॥ ८२ ॥<br>
कर्तव्यं वैष्णवं वापि व्रतमारोग्यकारकम् ॥<br>
मानसानां निजानां च तथा चैवाविपत्तये ॥८३ ॥<br>
शरणं देवदेवेशं व्रजेत मधुसूदनम् ॥<br>
सर्वगं तं जगन्नाथमजेयं पुरुषोत्तमम् ॥ ८४ ॥<br>
स्तुवन्नामसहस्रेण व्याधीन्सर्वान्व्यपोहति ॥<br>
दोषधातुमलाधारं शरीरं प्राणिनां द्विज ॥ ८५ ॥<br>
वातपित्तकफा दोषा धातवश्च तथा शृणु ॥<br>
भुक्तं पक्वाशयादन्नं द्विधा याति भृगूत्तम ॥ ८६ ॥<br>
अंशेनैकेन किट्टत्वं रसतां चापरेण च ॥<br>
किट्टभागो मलस्तत्र विण्मूत्रस्वेददूषकः ॥ ८७ ॥<br>
नासामलं देहमलं तथा कर्णमलं च यत् ॥<br>
रसभागे रसं तत्र सम्यक्शोणिततां व्रजेत् ॥ ८८ ॥<br>
मांसं रक्तन्ततो मेदो मेदसोस्थ्नां च सम्भवः ॥<br>
अस्थ्नो मज्जा ततः शुक्रं शुक्राद्राम ततो रसः ॥८९ ॥<br>
सर्वेषामेव धातूनां सारमोजः प्रकीर्तितम् ॥<br>
देशं सात्म्यं च यां शक्तिं कालं प्रकृतिमेव च ॥2.56.९० ॥<br>
ज्ञात्वा चिकित्सितं कुर्याद्भेषजस्य तथा बलम् ॥<br>
तिथिं रिक्तां दिनेशं च तथैव च कुजार्कजौ॥ ॥ ९१ ॥<br>
दारुणोग्राणि चर्क्षाणि वर्जयेद्भेषजे सदा ॥<br>
हरिगोद्विजचन्द्रार्कसुराग्नीन्प्रतिपूज्य च॥ ९२ ॥<br>
श्रुत्वा मन्त्रमिमं विद्वान्भेषजारम्भमाचरेत् ॥<br>
ब्रह्मत्र्यक्षाश्विरुद्रेन्द्रभूचन्द्रार्कनलानिलाः ॥ ९३ ॥<br>
ऋषय ओषधिग्रामा भूतसर्गाश्च पान्तु ते॥<br>
रसायनमिवर्षीणां देवानाममृतं यथा ॥ ९४ ॥<br>
स्वधेवोत्तमनागानां भैषज्यमिदमश्नुते ॥<br>
वातश्लेष्मात्मको देशो बहुवृक्षो बहूदकः ॥ ९५ ॥<br>
अनूप इति विख्यातो जाङ्गलस्तद्विवर्जितः ॥<br>
किंञ्चिद्वृक्षाधिको देशस्तथा साधारणः स्मृतः ॥९६॥<br>
जाङ्गलः पित्तबहुलो मध्यः साधारणो मतः॥<br>
रूक्षशीतश्चलो वातः पित्तमुष्णकटुद्रवम् ॥ ९७ ॥<br>
स्थिराम्लस्निग्धमधुरं बलासं च प्रचक्षते ॥<br>
वृद्धिः समानैः सर्वेषां विपरीतैर्विपर्ययः ॥ ९८ ॥<br>
समाः स्वाद्वम्ललवणाः श्लेष्मला वायुनाशनाः ॥<br>
कटुतिक्तकषायाश्च वातलाः श्लेष्मनाशनाः ॥ ९९ ॥<br>
कट्वम्ललवणा ज्ञेयास्तथा पित्तविवर्धनाः ॥<br>
तिक्ताः स्वादुकषायाश्च तथा पित्तविनाशनाः ॥ 2.56.१०० ॥<br>
स्वभावतस्तथा कर्म ते च कुर्वन्ति भार्गव ॥<br>
शिशिरे च वसन्ते च निदाघे च तथा क्रमात् ॥ १०१ ॥<br>
चयप्रकोपप्रशमास्तथा पित्तस्य कीर्तिताः ॥<br>
निदाघे वारिदा रात्रे तथा शरदि भार्गव ॥ १०२ ॥<br>
चयप्रकोपप्रशमास्तथा वातस्य कीर्तिताः ॥<br>
चयप्रकोपप्रशमाः श्लेष्मणश्च प्रकीर्तिताः ॥ १०३ ॥<br>
संवत्सरो द्वादशाङ्गो मासभेदेन कीर्तितः ॥<br>
द्विधा तु मतभेदेन भूय एव प्रकीर्तितः ॥ १०४ ॥<br>
आदानश्च विसर्गश्च तत्रापि परिकीर्तितौ ॥<br>
वर्षादयो विसर्गाश्च हेमन्ताद्याः स्मृतास्त्रयः ॥ १०५ ॥<br>
मेघकाले च शरदि हेमन्ते च यथाक्रमात् ॥<br>
चयप्रकोपप्रशमस्तथा पित्तस्य कीर्तितः ॥ १०६ ॥<br>
शिशिराद्यास्तथादानं ग्रीष्मान्ता ऋतवस्त्रयः ॥<br>
सौम्यो विसर्गस्त्वादानं चाग्नेयं परिकीर्तितम् ॥ १०७ ॥<br>
वर्षादीन्स्त्रीनृतून्राम चतुःपर्यायगोरसान् ॥<br>
विवर्धयेत्तथा तिक्तकषायकटुकान्क्रमात् ॥ १०८ ॥<br>
यथा रजन्यो वर्धन्ते बलमेवं विवर्धते ॥<br>
क्रमशोऽथ मनुष्याणां हीयमानासु हीयते ॥ १०९ ॥<br>
रात्रिभुक्तं दिनान्ते तु दिवसस्य तथैव च ॥<br>
आदिमध्यावसानेषु कफपित्तसमीरणाः ॥ 2.56.११० ॥<br>
प्रकोपं यान्ति कोपादौ काले येषां चयः स्मृतः ॥<br>
प्रकोपान्तरजे काले शमस्तेषां प्रकीर्तितः ॥ १११ ॥<br>
अतिभोजनतो राम तथा चाभोजनेन च ॥<br>
सर्वेऽपि रोगा जायन्ते वेगोदीरणधारणैः ॥ ११२ ॥<br>
अन्नेन कुक्षेर्द्वावंशौ पानेनैकं प्रपूरयेत् ॥<br>
आश्रयं पवनादीनां तथैकमवशेषयेत ॥ ११३ ॥<br>
व्याधेर्निदानस्य तथा विपरीतमथौषधम् ॥<br>
कर्तव्यमेतदेवात्र मया सार्धं प्रकीर्तितम् ॥ ११४ ॥<br>
नाभेरूर्ध्वमधश्चैव गुदश्रोण्योस्तथैव च ॥<br>
बलासपित्तवातानां देहे स्थानं प्रकीर्तितम् ॥ ११५ ॥<br>
तथापि सर्वगा एते देहे वायुर्विशेषतः ॥<br>
देहस्य मध्ये हृदयं स्थानं तु मनसः स्मृतम् ॥ ११६ ॥<br>
कृशोल्पकेशश्चपलो बहुवाग्विषमानलः ॥<br>
व्योमगश्च तथा स्वप्ने वातप्रकृतिरुच्यते ॥ ११७ ॥<br>
अकालपलितः क्रोधी प्रस्वेदी मधुरप्रियः ॥<br>
स्वप्ने च दीप्तिमत्प्रेक्षी पित्तप्रकृतिरुच्यते ॥ ११८ ॥<br>
दृढाङ्गः स्थिरचित्तश्च सुप्रजः स्थिरमूर्धजः ॥<br>
शुक्लाम्बुदर्शौ स्वप्ने च कफप्रकृतिको नरः ॥ ११९ ॥<br>
तामसा राजसाश्चैव सात्त्विकाश्च तथा स्मृताः ॥<br>
मानुषा भृगुशार्दूल वातपित्तकफाधिकाः ॥ 2.56.१२० ॥<br>
रूक्षशीतव्यवायाध्वगुरु कर्म प्रवर्तते ॥<br>
कदन्नभोजनाद्वायुर्देहे शोकाच्च कुप्यति ॥ १२१ ॥<br>
विदाहिनां तथोष्णानामुच्चैरध्वनिषेविणाम् ॥<br>
पित्तं प्रकोपमायाति भयेन च तथा द्विज ॥ १२२ ॥<br>
अत्यंबुपानविषमभोजिनां भुवि शायिनाम् ॥<br>
श्लेष्मा प्रकोपमायाति तथा ये चाल्पभोजनाः ॥ १२३ ॥<br>
वातपित्तकफोत्थानि सर्वरोगाणि देहिनाम् ॥<br>
लक्षयेल्लक्षणं विद्वाञ्शमयेत्तदनन्तरम् ॥ १२४ ॥<br>
अस्थिभङ्गः कषायित्वमास्ये शुष्कास्यता तथा ॥<br>
जृंभणं लोमहर्षश्च वातिकव्याधिलक्षणम् ॥ १२५ ॥<br>
नखनेत्रशिराणां च पीतता कटुता मुखे …<br>
तृष्णा दाहोऽम्लता चैव पित्तव्याधिनिदर्शनम् … १२६ ॥<br>
आलस्यं च प्रसेकश्च गुरुता मधुरास्यता ॥<br>
उष्णाभिलाषिता चेति श्लैष्मिकं व्याधि लक्षणम् ॥ १२७ ॥<br>
स्निग्धोष्णमन्नं ससुखा च शय्या मनोऽनुकूलाः सुहृदः कथाश्च ॥<br>
अभ्यञ्जनं चाप्यतितैलपानं वातप्रकोपप्रशमाय दृष्टम् … ॥ १२८ ॥<br>
सरांसि वाप्यः सरितः सुशीताश्चन्द्रांशवश्चन्दनपङ्कलेपाः ॥<br>
संसेवितेनाशु शमं प्रयाति विलासमग्र्यं मनसः प्रहर्षात् ॥ १२९ ॥<br>
सर्वामयार्तिप्रशमार्थमेकां त्वमोषधीं राम निबोध गुह्याम्॥<br>
भक्तिः प्रभोर्देववरस्य विष्णोर्या सर्वकामैः पुरुषं युनक्ति ॥ 2.56.१३० ॥ ॥<br>
इति श्रीविष्णुधमोत्तरे द्वितीयखण्डे मा० सं० पुरुषचिकित्सानाम षट्पञ्चाशत्तमोऽध्यायः ॥ ५६ ॥<br>
2.57<br>
॥ राम उवाच ॥ ॥<br>
आरोग्यकरणं नाम द्वितीया प्रतिपत्तथा ॥<br>
आरोग्यदं व्रतं चैव वैष्णवं कथयस्व मे ॥ १ ॥<br>
॥ पुष्कर उवाच ॥ ॥<br>
धनिष्ठासु महाभाग यजमानपुरोहितौ …<br>
उपोष्य वारुणं स्नानं यजमानस्य कारयेत् ॥ २ ॥<br>
कृत्वा कुम्भशतं साग्रं शंखमुक्ताफलोदकैः ॥<br>
भद्रासनोपविष्टस्तैः स्नातश्चैवाहताम्बरः ॥ ३ …<br>
केशवं वारुणं चन्द्रं नक्षत्रं वारुणं तथा ॥<br>
पूजयेत्प्रयतो राम गन्धमाल्यानुलेपनैः ॥ ४ ॥<br>
धूपदीपनमस्कारैस्तथा चैवान्नसम्पदा ॥<br>
देवतानां यथोक्तानां कुर्वीत हवनं तथा ॥ ५ ॥<br>
सर्वौषधैस्तथाज्येन यथाशक्ति विधानतः ॥<br>
गुरवे वाससी देये रसकुम्भं च काञ्चनम्॥ ६ ॥<br>
ब्राह्मणानां प्रदातव्या वित्तशक्त्या च दक्षिणा ॥<br>
शमीशाल्मलिजैः पत्रैवंशाग्रेण तथैव च ॥ ७ ॥<br>
त्रिवृतस्तु बलिः कार्यः सर्वरोगविनाशनः ॥<br>
शाकानि हरितं माल्यं सर्वसस्यानि वाससी ॥<br>
वरुणायाशु निक्षिप्य गन्धैर्धूपैर्निवेदयेत् ॥८ ॥<br>
अलङ्घ्यमानस्य हि वारुणं तं स्नानेन दानेन कृतेन सम्यक् ॥<br>
रोगाः समस्ताः प्रशमं प्रयान्ति बद्धस्तथा मोक्षमवाप्नुयाच्च ॥ ९ ॥ ॥<br>
इति श्रीविष्णुधर्मोत्तरे द्वितीयखण्डे मा० सं० रामं प्रति पुष्करोपाख्याने शतभिषास्नानवर्णनं नाम सप्तपञ्चाशत्तमोऽध्यायः ॥ ५७ ॥<br>
2.58<br>
॥ पुष्कर उवाच ॥ ॥<br>
पौषशुक्लद्वितीयायां गवां शृङ्गोदकेन तु ॥<br>
स्नात्वा शुक्लाम्बरो भूत्वा सूर्येस्तं समुपागते ॥ १ ॥<br>
बालेन्दोः पूजनं कृत्वा गन्धमाल्यानुलेपनैः ॥<br>
धूपदीपनमस्कारैस्तथा चैवान्नसम्पदा ॥ २ ॥<br>
दध्ना च परमान्नेन गुडेन लवणेन च ॥<br>
पूजनैर्ब्राह्मणानां च पूजयित्वा निशाकरम् ॥ ३ ॥<br>
यावदस्तं न यातीन्दुस्तावदेव समाचरेत् ॥<br>
आहारं गोरसप्रायमधःशायी निशं नयेत् ॥ ४ ॥<br>
ततः संवत्सरे पूर्णे सौम्यमासे द्विजोत्तम ॥<br>
बालेन्दोः पूजनं कृत्वा ब्राह्मणानां च पूजनम् ॥ ५ ॥<br>
वाससी रसकुम्भं च काञ्चनं च द्विजातये ॥<br>
दत्त्वा च पूजयित्वा च व्रतपारङ्गतो भवेत् ॥ ६ ॥<br>
व्रतेनानेन धर्मज्ञ रोगमेवं व्यपोहति ॥<br>
सर्वसौख्यं तथा द्रव्यं पुष्टिं च मनुजोत्तम ॥ ७ ॥<br>
कामं समाप्नोत्यथवैकमिष्टं येन व्रतेनाथ समस्तधर्मम् ॥<br>
अभ्यासतस्तस्य समस्तकामान्नरः समाप्नोति किमत्र चित्रम् ॥ ८ ॥ ॥<br>
इति श्रीविष्णुधर्मोत्तरे द्वितीयखण्डे मा० सं० रामं प्रति पुष्करोपाख्याने आरोयद्वितीयानामाष्टपञ्चाशत्तमोऽध्यायः ॥ ५८ ॥<br>
2.59<br>
॥ पुष्कर उवाच ॥ ॥<br>
संवत्सरावसाने तु पञ्चदश्यामुपोषितः ॥<br>
पूजयेद्भास्करं देवं वर्णकैः कमले कृते ॥ १ ॥<br>
शुक्लेन गन्धमाल्येन चन्दनेन सितेन च ॥<br>
तथा कूर्मेण धूपेन घृतदीपेन भार्गव ॥ २ ॥<br>
अपूपैः सैकतैर्दध्ना परमान्नेन भूरिणा ॥<br>
ओदनेन च शुक्लेन सितालवणसर्पिषा ॥ ३ ॥<br>
क्षीरेण च फलैः शुक्लैर्वह्निब्राह्मणतर्पणैः ॥<br>
पूजयित्वा जगद्धाम दिनभागे चतुर्थके ॥ ४ ॥<br>
आहारं प्रथमं कुर्यात्सघृतं मनुजोत्तमः ॥<br>
रसं च मनुजश्रेष्ठ घृतहीनं विवर्जयेत् ॥ ५ ॥<br>
भुक्त्वा च सकृदेवान्नं नाहारं समुपाचरेत् ॥<br>
पानीयपानं कुर्वीत ब्राह्मणानुमते पुनः ॥ ६ ॥<br>
संवत्सरमिदं कृत्वा ततः कृत्वा त्रयोदशम् ॥<br>
पूजनं देवदेवस्य तस्मिन्नहनि भार्गव ॥ ७ ॥<br>
समापयेद्व्रतं पुण्यं राम कुम्भं द्विजातये ॥<br>
सहिरण्यं सवस्त्रं च तथा दद्याद्द्विजोत्तम ॥ ८ ॥<br>
व्रतेनानेन धर्मज्ञ रोगमेव व्यपोहति ॥<br>
आरोग्यमाप्नोति गतिं तथाग्र्यां यशस्तथाग्र्यं विपुलांश्च भोगान् ॥<br>
व्रतेन सम्यक्पुरुषो धनार्थी सम्पूजयेद्यश्च जगत्प्रधानम् ॥ ९ ॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने अरोग्यप्रतिपन्नामैकोनषष्टितमोऽध्यायः ॥ ५९ ॥<br>
2.60<br>
पुष्कर उवाच ॥<br>
शुक्लपक्षावसाने तु यद्राम दिनपञ्चकम् ॥<br>
तत्र सम्पूजयेद्विष्णुं विधिना येन तं शृणु ॥ १ ॥<br>
गोमूत्रं गोमयं क्षीरं दधिसर्पिस्तथैव च ।<br>
एकैकेन चरेत्स्नानमेकादश्यादिषु क्रमात ॥ २ ॥<br>
कौपताडागनादेयैः पद्मिनीसारसैर्जलैः ॥<br>
कर्तव्यं क्रमशः स्नानं स्नातः सम्पूजयेद्धरिम् ॥ ३ ॥<br>
तैलमिक्षुरसं क्षौद्रं क्षीरं सर्पिश्च भार्गव ॥<br>
स्नपयेद्देवदेवस्य कर्तव्यं स्याद्दिनक्रमात् ॥ ४ ॥<br>
कालागुरुमुशीरं च तथा जातीफलं द्विज ॥<br>
कर्पूरं चन्दनं चैव कल्पयेदनुलेपने ॥५॥<br>
कुसुमेष्वम्बुजातेषु गन्धवत्सु सितेषु च ॥<br>
एकैकं कल्पयेज्जातिं श्रद्धया दिवसक्रमात् ॥६॥<br>
कृष्णा गौरी तथा ताम्रा कपिला च सिता तथा॥ ॥<br>
या धेनुस्तद्घृतं देयं दीपार्थं दिवसक्रमात् ॥ ७<br>
माषमुद्गकलापानां चणकस्य तिलस्य च ॥<br>
भक्ष्याणि विनिवेद्यानि तथैव दिवसक्रमात् ॥ ८ ॥<br>
फाणितं च गुडं चैव तथा मत्स्यण्डिका शुभा ॥<br>
खण्डं च शर्करां चैव क्रमशो विनिवेदयेत् ॥९ ॥<br>
क्षीरवृक्षस्य समिधस्तथा दूर्वास्तिलानपि …<br>
सिद्धार्थकान्यथाज्यं च भावयेद्दिवसक्रमात् ॥ 2.60.१० ॥<br>
अनिरुद्धाय देवाय प्रद्युम्नाय तथैव च ॥<br>
संकर्षणाय देवाय वासुदेवाय चाप्यथ ॥ ११ ॥<br>
नाम्ना तु जुहुयाद्वह्निं प्रणवेनान्तिमेऽहनि ॥<br>
अयः सीसं तथा ताम्रं रजतं कनकं तथा ॥ १२ ॥<br>
दक्षिणार्थं प्रदातव्यं द्विजेभ्यो दिवसक्रमात् ॥<br>
नक्तं च गोरसप्रायं भोक्तव्यं तैलवर्जितम् ॥ १३ ॥<br>
भूशोधनं च कर्तव्यं देवस्य पुरतस्तथा ॥<br>
गीतवाद्यस्तवैश्चैव पूजयेद्दिनपञ्चकम् ॥ १४ ॥<br>
एवं संवत्सरं कृत्वा सर्वान्रोगान्व्यपोहति ॥<br>
ग्रहणे च व्रतस्यास्य न कालनियमः स्मृतः ॥ १५ ॥<br>
नित्याभ्यासेन चैवास्य विष्णुलोके महीयते॥<br>
व्रतं श्रेष्ठमिदं प्रोक्तं मया ते भृगुनन्दन ॥ १६ ॥<br>
धन्यं यशस्यं रिपुनाशकारि सौभाग्यदं पापहरं पवित्रम् ॥<br>
आयुष्यमग्र्यं सुगतिप्रदं च व्रतोत्तमं विघ्नविनाशनं च ॥१७॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने आरोग्यव्रतन्नाम षष्टितमोध्यायः ॥ ६० ॥<br>
2.61<br>
पुष्कर उवाच ॥<br>
राजधर्मव्रतं श्रेष्ठं कृत्वा पुरुषविग्रहम् ॥<br>
पूरुषान्विनियुञ्जीत चोत्तमाधमकर्मसु ॥ १॥<br>
ग्रामस्याधिपतिं कुर्याद्दशग्रामाधिपं तथा ॥<br>
शतग्रामाधिपं चापि तथैव विषयेश्वरम् ॥ २ ॥<br>
तेषां भागविभागश्च भवेत्कर्मानुरूपतः ॥<br>
नित्यमेव तथा कार्यं तेषां चारैः परीक्षयेत् ॥ ३ ॥<br>
ग्रामदोषान्समुत्पन्नान्ग्रामेशः प्रशमं नयेन् ॥<br>
अशक्तौ देशपालस्य स तु गत्वा निवेदयेत् ॥ ४ ॥<br>
श्रुत्वा तु देशपालोपि तत्र युक्तिमुपाचरेत् ॥<br>
सोप्यशक्तः शतेशाय यथावद्विनिवेदयेत् ॥ ५ ॥<br>
शतेशो विषयेशाय सोपि राज्ञे निवेदयेत् ॥<br>
अशक्तौ शक्तिमान् राम स्वयं युक्तिमुपाचरेत् ॥ ६ ॥<br>
राजा सर्वात्मना कुर्याद्विषये राम रक्षणम् ॥<br>
वित्तमाप्नोति धर्मज्ञ विषयाच्च सुरक्षितात् ॥ ७ ॥<br>
रिपुघातसमर्थः स्याद्वित्तवानेव पार्थिवः ॥<br>
परचक्रोपमर्देषु वित्तवानेव मुच्यते ॥ ८ ॥<br>
वित्तवानेव सहति सुदीर्घमपि विग्रहम् ॥<br>
बहुदण्डानपि परांस्तथा भिन्द्याद्धनाधिपः ॥ ९ ॥<br>
अन्ने प्राणाः प्रजाः सर्वा धने तच्च प्रतिष्ठितम् ॥<br>
धनवान्धर्ममाप्नोति धनवान्काममश्नुते ॥ 2.61.१० ॥<br>
यस्यार्थस्तस्य मित्राणि यस्यार्थस्तस्य बन्धवाः ॥<br>
यस्यार्थः स पुमाल्ँलोके यस्यार्थः सोपि पण्डितः ॥ ११ ॥<br>
अर्थेन हि विहीनस्य पुरुषस्याल्पमेधसः ॥<br>
विच्छिद्यन्ते क्रियाः सर्वा ग्रीष्मे कुसरितो यथा ॥१२॥<br>
विशेषो नास्ति लोकेषु पतितस्याधनस्य च ॥<br>
पतितानां न गृह्णन्ति दरिद्रो न प्रयच्छति ॥१३ ॥<br>
धनहीनस्य भार्यापि नैव स्याद्वशवर्तिनी ॥<br>
गुणौघमपि चैवास्य नैव कश्चित्प्रकाशयेत् ॥ १४ ॥<br>
बान्धवा विनिवर्तन्ते धनहीनात्तथा नरात् ॥<br>
यथा पुष्पफलैर्हीनाच्छकुन्ता द्विज पादपात् ॥ ॥ १५ ॥<br>
दारिद्र्यमरणे चोभे केषांचित्सदृशे मते ॥<br>
सत्यं हासाद्दरिद्रस्य मृतः श्रेयान्मते मम ॥ १६ ॥<br>
कोशं राज्यतरोर्मूलं तस्माद्यत्नं तदर्जने ॥<br>
धर्मेणैव ततः कुर्यान्नाधर्मेण कथंचन ॥ १७ ॥<br>
धनैरधर्मसम्प्राप्तैर्यद्दृढं हि पिधीयते ॥<br>
तदेव याति विस्तारं विनाशाय दुरात्मनाम् ॥१८ ॥<br>
सुकृतस्य पुराणस्य बलेन बलिनां वर ॥<br>
यद्यधर्मात्फलं शीघ्रं नाप्नुवन्ति दुरात्मनः ॥ १९ ॥<br>
तथापि पूर्वकर्मान्ते तेन पापेन कर्मणा ॥<br>
विनश्यन्ति समूलास्ते सपुत्रधनबान्धवाः ॥ 2.61.२० ॥<br>
नरकेषु तथा तेषां यातना विविधाः स्मृताः ॥<br>
बहून्यब्दसहस्राणि ये नृपा राष्ट्रपीडकाः ॥ २१ ॥<br>
नित्यं राज्ञा तथा भाव्यं गर्भिणीसहधर्मिणा ॥<br>
यथा स्वं सुखमुत्सृज्य गर्भस्य सुखमावहेत् । २२ ॥<br>
गर्भिणी तद्वदेवेह भाव्यं भूपतिना सदा ॥<br>
प्रजासुखं तु कर्तव्यं सुखमुद्दिश्य चात्मनः ॥ २३ ॥<br>
किं यज्ञैस्तपसा तस्य प्रजा यस्य सुरक्षिताः ॥<br>
सुरक्षिताः प्रजास्तस्य स्वर्गस्तस्य गृहोपमः ॥ ॥ २४ ॥<br>
अरक्षिताः प्रजा यस्य नरकं तस्य मन्दिरम् ॥<br>
राजा षड्भागमादत्ते सुकृताद्दुष्कृतादपि ॥ २५ ॥<br>
धर्मो नाम महाभाग सम्पद्रक्षण तत्परः ॥<br>
अरक्षितस्तथा सर्वं पापमाप्नोति भार्गव ॥ २६ ॥<br>
नैव किञ्चिदवाप्नोति पुण्यभाक्पृथिवीपतिः ॥<br>
आपन्नमपि धर्मिष्ठं प्रजा रक्षत्यथापदि। । २७ ॥<br>
तस्माद्धर्मार्थकामेन प्रजा रक्ष्या महीक्षिता ॥<br>
सुभगैश्चाथ दुर्वृत्तराजवल्लभतस्करैः ॥ २८ ॥<br>
भक्ष्यमाणाः प्रजा रक्ष्या कायस्थैश्च विशेषतः ॥<br>
रक्षितास्तद्भयेभ्यस्तु प्रजा राज्ञां भवन्ति ताः ॥ २९ ॥<br>
अरक्षिता सा भवति तेषामेवेह भोजनम् ॥<br>
साधुसंरक्षणार्थाय राजा दुष्ट निबर्हणम् ॥ 2.61.३० ॥<br>
तृणानामिव निर्माता सदा कुर्याज्जितेन्द्रियः ॥<br>
शास्त्रोक्तं बलिमादद्याद्धर्मं तत्तस्य जीवितम् ॥ ३१ ॥<br>
तस्य सन्त्यजनं राजा न समृद्धोपि कारयेत् ॥<br>
आकाराणि च सर्वाणि शुल्कं शास्त्रोदितो बलिः ॥ ३२ ॥<br>
दण्डं विनयनाद्राज्ञो धर्म्यं तत्तस्य जीवितम् ॥<br>
धर्ता कराणां सर्वेषां प्रभुरुक्तो महीपतिः ॥ ३३ ॥<br>
निधिं पुराणं संप्राप्य केशवं तु प्रवेशयेत् ॥<br>
अर्थं ब्राह्मणसात्कुर्याद्धर्मकामो महीपतिः ॥ ॥ ३४ ॥<br>
निधिं द्विजोत्तमः प्राप्य गृह्णीयात्सकलं तथा ॥<br>
जगतोस्य समग्रस्य प्रभुरुक्तो द्विजोत्तमः ॥ ३५॥<br>
निधिं ज्ञात्वा पुराणं तु क्षत्रविट्शूद्रयोनयः ॥<br>
निवेदयेयुर्भूपाय राजा लब्ध्वापि तं निधिम् ॥ ३६ ॥<br>
चतुर्थमष्टमं चांशं तथा षोडशमं द्विज ॥<br>
वर्णक्रमेण विसृजेदाख्यातं धर्म कारणम् ॥ ३७ ॥<br>
तेऽपि लब्ध्वा तदा तेन संविभज्य द्विजोत्तमान् ॥<br>
शेषेण कुर्युः कामार्थौ विदितौ पृथिवीपतेः ॥ ३८ ॥<br>
प्रकाशविभवो लोके यस्य राज्ञः स भूपतिः ॥<br>
अप्रकाशधनो यस्तु नरकं तस्य मन्दिरम् ॥ ३९ ॥<br>
ममेदमिति यो ब्रूयान्निधिं सत्येन मानवः ॥<br>
तस्याददीत नृपतिर्भागमब्राह्मणस्य तु ॥ 2.61.४० ॥<br>
चतुर्विंशतिकं राम द्वादशं षष्ठमेव च ॥<br>
क्षत्रियाश्च तथा वैश्याः शूद्राश्च भृगुनन्दन ॥ ४१ ॥<br>
अनृतं च वदन्दण्ड्यः स्ववित्तस्यांशमष्टकम् ॥<br>
प्रणष्टस्वामिकं रिक्थं राजा त्र्यब्दं निधापयेत् ॥ ४२ ॥<br>
अर्वाक्त्र्यब्दाद्धरेत्स्वामी परेण नृपतिर्हरेत् ॥<br>
ममेदमिति यो ब्रूयादनुयुक्तो यथाविधि ॥ ४३ ॥<br>
संपाद्य रूपं द्रव्यादीन्स्वामी तद्द्रव्यमर्हति ॥<br>
अवेदयानो नष्टस्य देशं कालं च तत्त्वतः ॥ ॥ ४४ ॥<br>
वर्णरूपं प्रमाणं च तत्समं दण्डमर्हति ॥<br>
निधिवद्भागमादद्यात्प्रनष्टाधिगतान्नृपः ॥४५॥<br>
बालदायादिकं रिक्थं तावद्राजा तु पालयेत् ॥<br>
यावत्स स्यात्समावृत्तो यावद्वातीतशैशवः ॥ ४६ ॥<br>
बालपुत्रेषु चैवं स्याद्रक्षणं निष्कुलासु च ॥<br>
पतिव्रतासु च स्त्रीषु विधवास्वातुरासु च ॥ ॥ ४७ ॥<br>
जीवन्तीनां तु तासां ये धारयेयुः स्वबान्धवाः ॥<br>
ताञ्छिष्याच्चौरदण्डेन धार्मिकः पृथिवीपतिः ॥ ४८ ॥<br>
सर्वेषामेव वर्णानां चौरैरपहृतं धनम् ॥<br>
तत्प्रमाणं स्वकात्कोशाद्दातव्यमविधारयन् ॥ ४९ ॥<br>
ततस्तु पश्चात्कर्तव्यं चौरान्वेषणमञ्जसा ॥<br>
चौररक्षाधिकारिभ्यो राजापि तदवाप्नुयात् ॥ 2.61.५० ॥<br>
अहृते च तथा वित्ते हृतमित्येव वादिनम् ॥<br>
निर्धनं पार्थिवः कृत्वा विषयात्स्वाद्विवासयेत् ॥ ५१ ॥<br>
न तद्राज्ञा प्रदातव्यं गृहे यत्परिचारकैः ॥<br>
प्रचरद्भिर्हृतं द्रव्यं कार्यं तत्रान्ववेक्षणम् ॥ ५२ ॥<br>
स्वराष्ट्रपण्यादादद्याद्राजा विंशतिमं द्विज ॥<br>
शुल्कांशं परदेशाच्च निबोध गदतो मम ॥ ५३ ॥<br>
क्षयव्ययप्रवासांश्च यथायामं द्विजोत्तम! ॥<br>
ज्ञात्वा तु कल्पयेत्तत्र शुल्कांशं पृथवीपतिः ॥ ५४ ॥<br>
तथा कार्यं यथा लाभं वणिजः समवाप्नुयुः ॥<br>
पुण्यच्छेदश्च नैव स्यात्स्वदेशे पृथवीपतेः ॥ ५५ ॥<br>
व्ययं शुल्कप्रवासादि लङ्घयित्वा तथा द्विज ॥<br>
विंशांशभागमादद्युर्दण्डनीया अतोन्यथा ॥ ५६ ॥<br>
दिशि दिश्येकमेव स्याच्छुल्कस्थानं नृपस्य तु ॥<br>
तदतिक्रमतो द्रव्यं राजगामि विधीयते ॥ ५७ ॥<br>
दूतानां ब्राह्मणानां च राजाज्ञागामिनां तथा ॥<br>
स्त्रीणां प्रव्रजितानां च तारशुल्कं विवर्जयेत् ॥ ५८ ॥<br>
भिन्नकर्षापणं शुल्कं न ग्राह्यं पृथिवीक्षिता ॥<br>
तारेषु दाशदोषेण नष्टं दाशात्प्रदापयेत् ॥ ५९ ॥<br>
दैवदोषविनष्टं च नष्टं यस्यैव तस्य तत् ॥<br>
शूकधान्येषु षड्भागं शिंबिधान्येष्वथाष्टकम् ॥ 2.61.६० ॥<br>
राजा बल्यर्थमादद्याद्देशकालानुरूपकम् ॥<br>
राजांशभागमादद्याद्राजा पशुहिरण्ययोः ॥ ६१ ॥<br>
गन्धौषधिरसानां च पुष्पमूलफलस्य च ॥<br>
पत्रशाकतृणानां च वत्सरेण च चर्मणाम् ॥ ६५ ॥<br>
वैदलानां च भांडानां सर्वस्याश्ममयस्य च ॥<br>
षड्भागमेव चादद्याद्ब्राह्मणेभ्यस्तथा करम् ॥ ६३ ॥<br>
तेभ्यस्तद्धर्मलाभेन राज्ञो लाभः परं भवेत् ॥<br>
न च क्षुधावसीदेत श्रोत्रियो विषये वसन् ॥ ६४ ॥<br>
यस्य राज्ञस्तु विषये श्रोत्रियः सीदति क्षुधा ॥<br>
तस्य सीदति तद्राष्ट्रं दुर्भिक्षव्याधितस्करैः ॥ ६५ ॥<br>
श्रुतवृत्ते तु विज्ञाय वृत्तिं तस्य प्रकल्पयेत् ॥<br>
रक्षेच्च सर्वतस्त्वेनं पिता पुत्रमिवौरसम् ॥ ६६ ॥<br>
संरक्ष्यमाणो राज्ञा यः कुरुते धर्म संग्रहम् ॥<br>
तेनायुर्वर्द्धते राज्ञो द्रविणं राष्ट्रमेव च ॥ ६७ ॥<br>
कर्म कुर्युर्नरेन्द्रस्य मासेनैकं च शिल्पिनः ॥<br>
भक्तमात्रेण ये चान्ये स्वशरीरोपजीविनः ॥ ६८ ॥<br>
स्नातानुलिप्ताश्च विभूषिताश्च वेश्याङ्गनावारविवर्तितेन ॥<br>
संवीतगात्रः पृथिवीश्वरस्य सदाभ्युपासां परितस्त्रिकुर्युः ॥ ॥६९॥<br>
इति श्रीविष्णुधर्मोत्तरे मा०सं० द्वितीयखण्डे रामं प्रति पुष्करोपाख्याने राजधर्मवर्णनोनामैकषष्टितमोऽध्यायः ॥६१…<br>
2.62<br>
पुष्कर उवाच ॥<br>
धर्मश्चार्थश्च कामश्च पुरुषार्थः परः स्मृतः ॥<br>
अन्योन्यरक्षणात्तेषां सेवा कार्या महीक्षिता ॥ १ ॥<br>
धर्ममूलोर्थविटपस्तथा कामफलो महान् ॥<br>
त्रिवर्गपादपस्तस्य रक्षणात्फलभाग्भवेत् ॥ २ ॥<br>
धर्माविरोधिनी कार्या कामसेवा सदैव तु ॥<br>
मूलच्छेदे भवेन्नाशो विटपस्य फलस्य च ॥३ ॥<br>
कामसेवाविहीनस्य धर्मार्थावपि निष्फलौ ॥<br>
ओषधीनां फलार्थाय कीनाशो यत्नवांस्तथा ॥४॥<br>
कामार्थी यत्नवानेवं लोभो धर्मार्थयोर्द्विज ॥<br>
कामस्यापि परं नार्यो धर्मरागमदोत्कटाः ॥ ५ ॥<br>
तदर्थं रत्ननिधयो विभवाश्च तथा परे ॥<br>
गीतं वाद्यं सुमधुरं भोज्यं पानं स्रजिस्तथा ॥६॥<br>
भूषणानि सुगन्धीनि तदर्थं सर्वमेव हि ॥<br>
तपश्चापि तपस्यन्ति दुःखं परमुपाश्रिताः ॥ ७ ॥<br>
दुर्गमाणि च तीर्थानि व्रजन्ति पुरुषास्तथा ॥<br>
त्यजन्ति समरे प्राणान्प्राणेभ्योऽप्यधिकं धनम् ॥ ८ ॥<br>
त्यजन्ति ब्रह्मणादिभ्यस्तथा स्वर्गेप्सवो जनाः ॥<br>
स्वर्गस्यापि धनं राम कारणं विद्धि भार्गव ॥ ९ ॥<br>
ता एव चपलापाङ्गविक्षेपविजिताः प्रजाः ॥<br>
क्षयमेव क्षयं तस्य यस्य नाध्यसितं सदा ॥ 2.62.१० ॥<br>
अधः कृत्वेन्दुबिम्बाग्रवदनाभिः पुरन्ध्रिभिः ॥<br>
तस्यैकं सफलं जन्म सम्पदश्च मनोरथाः ॥ ११ ॥<br>
यस्यैताश्चञ्चलापाङ्ग्यस्तरुण्यो वशमागताः ॥<br>
सेव्यास्ता नातिसेव्याश्च भूभुजा विजिगीषुणा ॥ १२ ॥<br>
असेवनाद्वृथा जन्म दोषग्रामोऽतिसेवनात् ॥<br>
ऊरुस्तम्भत्रयं प्रोक्तं शरीरेषु शरीरिणाम् ॥ १३ ॥<br>
आहारं मैथुनं निद्रा यैर्वृतं सकलं जगत् ॥<br>
असेवनादथैतस्य तथैवात्यन्तसेवनात् ॥ १४ ॥<br>
रोगग्रामो नृणां देहे सम्भवत्यतिदारुणः ॥<br>
विश्वासमतिसक्तिं च तीक्ष्णतां स्त्रीषु वर्जयेत् ॥ १५ ॥<br>
न चाधिकारे कर्तव्या भूषणाच्छादनाशनैः ॥<br>
सुविभक्ताश्च कर्तव्या लालनीयास्तथैव च ॥ १६ ॥<br>
ज्ञेयौ रागापरागौ च तथा तासां विशेषतः ॥<br>
नारी रागवते लोके नानृतेन विशिष्यते ॥ १७ ॥<br>
विरक्ताभिर्महीपाल छद्मना बहवो हताः ॥<br>
द्विष्टान्याचरते या तु नाभिनन्दति तत्कथाम् ॥ १८ ॥<br>
ऐक्यं द्विषद्भिर्व्रजति गर्वं वहति चोद्धता ॥<br>
चुम्बिता मार्ष्टि वदनं दत्तं न बहुमन्यते ॥ १९ ॥<br>
स्वपित्यादौ प्रसुप्तापि तथा पश्चाद्विबुध्यति ॥<br>
स्पृष्ट्वा धुनोति गात्राणि कान्तं चैव रुणद्धि या ॥ 2.62.२० ॥<br>
ईषत्स्मितेन वाक्यानि प्रियाण्यपि पराङ्मुखी ॥<br>
नयत्यश्रुतवद्या तु जघनं च विगूहति ॥२१ ॥<br>
दृष्टे विवर्णवदना मित्रेष्वपि पराङ्मुखी ॥<br>
तत्कामितासु च स्त्रीषु मध्यस्थैव च लक्ष्यते ॥ २२ ॥<br>
ज्ञातमङ्गलकालापि न करोति च मण्डनम् ॥<br>
या सा विरक्ता रक्ता च निबोध गदतो मम ॥ २३ ॥<br>
दृष्ट्वैव हृष्टा भवति वीक्षते च पराङ्मुखम् ॥<br>
दृश्यमाना तथान्यत्र दृष्टिं क्षिपति चञ्चलाम् ॥ २४ ॥<br>
तथाप्यपावर्तयति नैव शक्नोत्यशेषतः ॥<br>
विवृणोति तथाङ्गानि सुगुह्यान्यपि भार्गव ॥ २५ ॥<br>
गर्हितं च तथैवांगं प्रयत्नेन विगूहते ॥<br>
तद्दर्शनेन कुरुते बालालिङ्गनचुम्बनम् ॥ २६ ॥<br>
आभाष्यमाणा भवति सन्नवाक्या तथैव च॥<br>
स्पृष्ट्वा पुलकितैरंगैः सखे दैर्वापि भज्यते ॥ २७ ॥<br>
करोति च तथा राम सुलभद्रव्ययाचनम् ॥<br>
ततः स्वल्पमपि प्राप्य प्रयाति परमां मुदम् ॥ २८ ॥<br>
नाम संकीर्तनादेव मुदिता बहु मन्यते ॥<br>
करजाङ्काकितान्यस्य फलानि प्रेषयत्यपि ॥ २९ ॥<br>
तत्प्रेषितानि हृदये विन्यस्यत्यपि चादरात् ॥<br>
आलिङ्गनैश्च गात्राणि लिम्पन्तीवामृतेन च ॥ 2.62.३० ॥<br>
सुप्ते स्वपित्यथादौ तु तथा तस्य विबुध्यते ॥<br>
ऊरू स्पृशति चात्यर्थं सुप्तं चैनं विचुम्बते ॥ ३१ ॥<br>
एवं रक्तां तु विज्ञाय कामयेतात्मवान्नरः ॥<br>
कामं च भोजनं सख्यं ज्ञेयाः कृत्रिमपुत्रिकाः ॥ ३२ ॥<br>
स्वीकर्तुमिच्छन्बालायाः क्रीडनादिस्तथैव च ॥<br>
गन्धमाल्यप्रदानेन यौवनस्थां वशं नयेत् ॥ ३३ ॥<br>
वस्त्रभूषणदानेन तया यौवनविच्युताम् ॥<br>
क्रीडासाधुप्रिया बाला तथा यौवनविच्युता ॥ ३४ ॥<br>
रतिप्रिया तु विज्ञेया तरुणी चोभयप्रिया ॥<br>
आत्मसंभावना स्त्रीषु न कर्तव्या कथंचन ॥ ३५ ॥<br>
असूया जायतेऽत्यर्थमात्मसंभाविते नरे ॥<br>
न चासां दर्शनं देयं न चात्यन्तमदर्शनम् ॥ ३६ ॥<br>
उभयेनाप्यथैतासामुत्कण्ठा तु विहन्यते ॥<br>
हृद्यैः सुविहितैर्भोगैर्गन्धयुक्तैश्च कौशलैः ॥<br>
कार्यमाराधनं स्त्रीणां रतिकामैः सदैव तु ॥ ३७ ॥<br>
एवं सदा यस्तु करोति राम स्त्रीचेतसां स्वीकरणं मनुष्यः ॥<br>
तस्यान्तराया न भवन्ति किञ्चित्स्त्रीद्वारमासाद्य सदासपत्नः ॥३८ ॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने अन्तःपुरचिन्ता नाम द्विषष्टितमोऽध्यायः ॥ ६२॥<br>
2.63<br>
राम उवाच ॥<br>
कल्पना भोजनीयानां गन्धानां या च कल्पना ॥<br>
तानहं श्रोतुमिच्छामि त्वत्तो धर्मभृतां वर ॥१ ॥<br>
पुष्कर उवाच ॥<br>
भोज्यं भक्ष्यं तथा लेह्यं चोष्यं पानं तथैव च ॥<br>
कल्पना पञ्चधा राम भोज्यस्यैषा प्रकीर्तिता ॥ २ ॥<br>
अभ्यासगम्या चाप्येषा वक्तव्यं तत्र मे शृणु ॥<br>
कटुतोयोदकं क्वाथं शोधितानामसंशयम् ॥ ३ ॥<br>
पुराणधान्यजातीनां गन्धमाशु विनश्यति ॥<br>
श्रेष्ठं सार्षपकं तैलं शाकानां परिशोधने ॥ ४ ॥<br>
मांसं काठिन्यमायाति कौमल्यं चार्द्रकाम्बुना ॥<br>
वरुणक्षारसंयोगान्मत्स्यस्यास्थि विलीयते ॥ ॥ ५ ॥<br>
गण्डिकाभिः पलाशस्य क्षीरमायाति पक्वताम् ॥<br>
कपित्थचूर्णयोगेन तथा चैव सुजातकैः ॥ ६ ॥<br>
घृतैः सुगन्धी भवति दग्धैः क्षिप्तैस्तथा यवैः ॥<br>
पद्मवारिणि योगेन काञ्जिकस्याम्लता भवेत् ॥ ७ ॥<br>
गुडाद्यं शुद्धिमाप्नोति क्षीरेण च तथा युतम् ॥<br>
पद्मरागसमं वर्णं चांशुमत्याः प्रजायते ॥ ८ ॥<br>
पानकानां महाभाग यस्याप्यन्यस्य चेच्छति ॥<br>
क्षारयोगेन चाम्लस्य तथाम्लत्वं विनश्यति ॥ ९ ॥<br>
लवणाधिकविक्षेपं संजातविरसं ध्रुवम् ॥<br>
सिकतापिण्डिकाक्षेपैः सुरसत्वमवाप्नुयात् ॥ 2.63.१० ॥<br>
चणकक्षारयोगेन पुष्पाणि च फलानि च ॥<br>
सर्वाणि द्रुतिमायान्ति द्रुतानां कल्पना भवेत् ॥ ११ ॥<br>
गन्धवर्णरसाधानं पानकादिषु सर्वतः ॥<br>
यथाकालं यथादेशं यथासात्म्यं च कारयेत् ॥ १२ ॥<br>
नात्यर्थदीप्तेन हुताशनेन नात्यन्तमन्देन च साध्यमन्नम्॥<br>
रसं न चाप्यत्र भवेत्प्रभूतं नात्यल्पमेतत्कथितं मया ते॥१३॥<br>
इति श्रीविष्णुधर्मोत्तरे द्वितीयखण्डे मा०सं० श्रीपरशुरामं प्रति पुष्करोपाख्याने भोज्यकल्पनो नाम त्रिषष्टितमोध्यायः॥६३॥<br>
2.64<br>
पुष्कर उवाच॥<br>
शोधनं वसनं चैव तथैव च विरेचनम् ॥<br>
भावना चैव पाकश्च बोधनं धूपनं तथा ॥ १ ॥<br>
वासनं चैव निर्दिष्टं कर्माष्टकमिदं शुभम् ॥<br>
कपित्थबिल्वजम्बाम्रबीजपूरकपल्लवैः ॥ २ ॥<br>
कृत्वोदकं तु यद्द्रव्यं शोधितं शौचितं तु तत् ॥<br>
तेषामभावे शौचं तु मृतदर्शाम्भसा भवेत् ॥ ३ ॥<br>
तदभावे तु कर्तव्यं तदा मुस्ताम्भसा द्विज…<br>
शुष्कं शुष्कं पुनर्द्रव्यं पञ्चपल्लववारिणा ॥ ४ ॥<br>
प्रक्षालितं चाप्यसकृद्वमितं तत्प्रकीर्तितम् ॥<br>
पञ्चपल्लवतोयेन क्वाथयित्वा पुनःपुनः ॥ ५ ॥<br>
द्रव्यं संशोषितं कृत्वा चूर्णं तस्य तु कारयेत् ॥<br>
हरीतकीं ततः पिष्ट्वा पञ्चपल्लववारिणा ॥ ६ ॥<br>
तेन पथ्याकषायेण तच्चूर्णं भावयेत्सकृत् ॥<br>
शोषितं शोधयेदेतद्विरेकं तत्प्रकीर्तितम् ॥ ७ ॥<br>
ततस्तु गन्धद्रव्येण यथेष्टं कुङ्कुमादिना ॥<br>
भावयेत्तेन तद्द्रव्यं भावना सा प्रकीर्तिता ॥ ८ ॥<br>
तेनैव भावयेद्द्रव्यं पञ्चपल्लववारिणा ॥<br>
आश्वत्थेनैव तेनाथ द्रव्यं राम तथास्तु तत् ॥ ९ ॥<br>
मृदा पिहितसत्त्वो तु मृण्मये भाजनद्वये॥<br>
विपचेत्तु विधूमाग्नावर्तधूमः पुनःपुनः ॥2.64.१०॥<br>
तावेव क्वाथयेत्तावत्तत्रैवानुगतो रसः ॥<br>
एतत्पाकविधानं ते पञ्चमं परिकीर्तितम् ॥११॥<br>
ततस्तु भावनाद्रव्यं कल्कपिष्टं नियोजयेत् ॥<br>
कल्कपिष्टे तथा द्रव्ये बोधनं परिकीर्तितम् ॥ १२ …<br>
ततस्तु पूजयेद्द्रव्यं पूर्वमेव तु पथ्यया ॥<br>
ततस्तु गुरुशुक्तिभ्यां चन्दनागरुभिस्ततः ॥ १३ ॥<br>
कर्पूरमृगदर्पाभ्यां ततश्चैनं प्रधूपयेत् ॥<br>
इत्येतद्वासनं राम कर्म तेऽभिहितं मया ॥१४॥<br>
ततस्तु गुलिकां कृत्वा यथाकाममतन्द्रितः ॥<br>
पुष्पैर्बकुलजातीनां तथान्येषां सुगन्धिभिः ॥ १५ ॥<br>
छायासु शोष्यमाणस्य वासना क्रियते तु या ॥<br>
वासना सा विनिर्दिष्टा कर्मैतच्चाष्टमं शुभम् ॥ १६ ॥<br>
कर्माष्टकमिदं कृत्वा वचां पिण्डनिभां तथा ॥<br>
मुस्तं शैलेयकं वापि सेव्यं वा द्विजसत्तम ॥ १७ ॥<br>
शोधयेद्गान्धिको विद्याद्यथान्यत्कर्मसेत्स्यति ॥<br>
निर्यासानां च पुष्पाणां कर्माष्टकमिदं शुभम् ॥ १८ ॥<br>
विदुषा नैव कर्तव्यं कार्यमन्यत्र भार्गव ॥<br>
अशोधितैस्तथा धूपाः कार्या द्रव्यैर्यथाविधि ॥ १९ ॥<br>
अतः परं तु ते योगान्कांश्चिद्वक्ष्यामि ताञ्छृणु ॥<br>
नखं कुष्ठं धनं मांसीस्पृक्त्वा शैलेयकं जलम् ॥ 2.64.२० ॥<br>
तथैव कुङ्कुमं लाक्षा चन्दनागुरुणी नतम् ॥<br>
सरला देवकाष्ठं च कर्पूरं कार्तया सह॥२१॥<br>
बोलं कन्दुरकश्चैव गुग्गुलः श्रीनिवासकः ॥<br>
सह सर्जरसेनेयं धूपद्रव्यैकविंशतिः ॥ २२ ॥<br>
धूपद्रव्यगणादस्मादेकविंशाद्यथेच्छया ॥<br>
द्वेद्वे द्रव्ये समादाय सर्जभागे नियोजयेत् ॥ २३ ॥<br>
नवे पिण्याकवलयैः संयोज्य मधुना तथा ॥<br>
धूपयोग्या भवन्तीह यथावत्स्वेच्छया कृताः ॥ २४ ॥<br>
त्वचं जातीफलं तैलं कुङ्कुमं ग्रन्थिपर्णकम् ॥<br>
शैलेयं तगरं काष्ठं ताम्बूलं तगरं तथा ॥२५ ॥<br>
मांसीसरावकुष्ठं च नव द्रव्याणि निर्दिशेत्॥<br>
एतेभ्यस्तु समादाय द्रव्यं तत्र यथेच्छया ॥ २६ ॥<br>
मृगदर्पयुतं स्नानं कार्यं कन्दर्पवर्धनम् ॥<br>
द्रुक्सुरानलदैस्तुल्यैर्वान्यकारसमायुतैः ॥ २७ ॥<br>
स्नानमुत्पलगन्धि स्यात्सतैलं कुङ्कुमैर्युतम् ॥<br>
जातीपुष्पसुगन्धि स्यात्तगरार्धेन योजितम् ५२८ ॥<br>
बालकाञ्चनसंयुक्तं पाटलाकुसुमायते ॥<br>
सव्यापकं स्याद्बकुलैस्तुल्यगन्धि मनोहरम् ॥ २९ ॥<br>
नालिकावंशसहितं कुट्टिपादेन चार्यकम् ॥<br>
द्विकेसरं वेणुपादं कुन्दपुष्पायते तथा ॥ 2.64.३०॥<br>
शैलपादार्थसंयुक्तं व्यक्तं मदनकं भवेत् ॥<br>
मञ्जिष्ठा तगरं बालं द्वयं व्याघ्रनखं नखम् ॥ ३१ ॥<br>
गन्धपत्रं च विन्यस्य गन्धतैलं भवेच्छुभम् ॥<br>
तैलं निष्पीडितं राम तिलैः पुष्पाधिवासितैः ॥ ३२ ॥<br>
वासनापुष्पसदृशं गन्धने तु भवेद्द्रुतम् ॥<br>
पूर्ववच्छोधयित्वा तु मुस्तं सेव्यं वचां निशाम् ॥ ३३ ॥<br>
अभीष्टमन्यत्कलुषं यथावदनुलेपयेत् ॥<br>
उद्धृत्य चन्दनादिं च शोधनं वमनं तथा ॥ ३४ ॥<br>
वर्जयित्वा विरेकं च शेषकर्माणि कारयेत् ॥<br>
तद्वा भवति धर्मज्ञ वर्णकं त्रिदिवप्रियम् ॥ ३५ ॥<br>
पटवासांसि कार्याणि वर्णकैः श्लक्ष्णचूर्णितैः ॥<br>
एलालवङ्गकक्कोलजातीफलनिशाकराः ॥ ३६ ॥<br>
जातिपत्रिकया सार्द्धं स्वतन्त्रं मुखवासकम् ॥<br>
कर्पूरं कुङ्कुमं कान्तं मृगदर्पं हरेणुकम् ॥ ३७ ॥<br>
कक्कोलैलालवङ्गं च जाती कोशकमेव च ॥<br>
द्रुक्पत्रं त्रुटिमुस्तं च लताकस्तूरिकं तथा ॥ ३८ ॥<br>
कण्टकानि लवङ्गस्य फलपत्रैश्च जातितः ॥<br>
कटुकं च फलं राम कर्षिकाण्डां प्रकल्पयेत् ॥३९॥<br>
तच्चूर्णे खादिरं सारं दद्यात्तुल्यतुलार्पितम् ॥<br>
सहकण्यारसेनास्य कर्तव्या गुलिकाः शुभाः ॥ 2.64.४० ॥<br>
मुखे न्यस्ताः सुगंधास्ता मुखरोगविनाशनाः ॥<br>
पूर्वं प्रक्षालितं सम्यक्पद्यपल्लववारिणा ॥ ४१ ॥<br>
शक्त्या तु गुलिकद्रव्यैर्वासिकं मुखवासकम् ॥<br>
कटुकं दन्तकाष्ठं च गोमूत्रे वासितं त्र्यहम् ॥ ४२ ॥<br>
कृतं च पूगवद्राम मुखसौगन्ध्यकारकम् ॥<br>
त्वक्पथ्ययोः समावंशौ सितभागार्धसंयुतौ ॥ ४३ ॥<br>
नागवल्लीसमो भाति मुखवासो मनोहरः ॥४४॥<br>
कटुकफलनताम्बुत्वक्त्रुटिव्याधिपत्त्रैर्नलदनतसुराभिस्तुल्यभागान्वितानि ॥<br>
द्विगुणितकृतमात्राप्रातिकक्कोलसैम्यैः शशिरसरसमोऽयं गन्धपत्रं विदध्यात् ॥ ४५ ॥<br>
निहितमिदमनर्घं कर्णपत्रं युवत्याः शमयति विविधानि श्रोत्रपालीगदानि ॥<br>
अपरमपि च यावत्काममामोदमत्तुं भ्रमदलिपटलेन व्याप्यते वक्त्रभागः ॥४६ ॥<br>
इति श्रीविष्णुधर्मोत्तरे द्वितीयखंडे मा० सं० रामं प्रति पुष्करोपाख्याने गन्धयुक्तिर्नाम चतुष्षष्टितमोऽध्यायः ॥६४॥<br>
2.65<br>
पुष्कर उवाच ॥<br>
एवं कुर्यात्सदा स्त्रीणां रक्षणं पृथिवीपतिः ॥<br>
न चेमां विश्वसेज्जातु पुत्रमात्राविशेषतः ॥ १ ॥<br>
न स्वपेत्स्त्रीगृहे रात्रौ विश्वासं कृत्रिमं भजेत् ॥<br>
राजपुत्रस्य रक्षां च कर्तव्या पृथिवीक्षिता ॥ २ ॥<br>
आचार्यैश्चास्य कर्तव्यं नित्यं युक्त्यैव रक्षणम् ॥<br>
धर्मार्थकाममोक्षाणां धनुर्वेदं च शिक्षयेत् ॥ ३॥<br>
रथेऽश्वे कुञ्जरे चैनं व्यायामं कारयेत्सदा ॥<br>
शिल्पानि शिक्षयेच्चैवमाप्तैर्मिथ्या प्रियंवदैः ॥ ४ ॥<br>
शरीररक्षाव्याजेन रक्षिणोऽस्य नियोजयेत् ॥<br>
न चास्य सङ्गो दातव्यः क्रुद्धलुब्धविमानितैः ॥ ५ ॥<br>
तथा च विनयेदेनं यथायौवनगं सुखे ॥<br>
विषयैर्यैर्न कृष्येत सतां मार्गात्सुदुर्गमात् ॥ ६ ॥<br>
गुणाधानं न शक्यं तु यस्य कर्तुं स्वभावतः ॥<br>
बन्धनं तस्य कर्तव्यं गुप्तदेशे सुखान्वितम् ॥ ७ ॥<br>
अविनीतकुमारं हि कुलमाशु विशीर्यते ॥<br>
अधिकारेषु सर्वेषु विनीतं विनियोजयेत् ॥ ८ ॥<br>
आदौ स्वल्पे ततः पश्चात्क्रमेणाथ महत्स्वपि ॥<br>
मृगयापानमक्षांश्च वर्जयेच्च महीपतिः ॥ ९ ॥<br>
एतान्संसेवमानास्तु विनष्टाः पृथिवीक्षितः ॥<br>
बहवो भृगुशार्दूल येषां संख्या न विद्यते ॥ 2.65.१० ॥<br>
दिवास्वापं वृथावादं विशेषेण विवर्जयेत ॥<br>
वाक्पारुष्यं न कर्तव्यं दण्डपारुष्यमेव च ॥ ११ ॥<br>
परोक्षनिन्दा च तथा वर्जनीया महीक्षिता ॥<br>
अर्थस्य दूषणं राम द्विप्रकारं विवर्जयेत् ॥ १२ ॥<br>
अर्थानां दूषणं चैकं तथा चार्थेन दूषणम् ॥<br>
प्राकाराणां समुच्छेदो दुर्गादीनां समक्रिया ॥ १३ ॥<br>
अर्थानां दूषणं प्रोक्तं विप्रकीर्णत्वमेव च ॥<br>
अदेशकाले यद्दानमपात्रे दानमेव च ॥ १४॥<br>
अर्थैस्तु दूषणं प्रोक्तमसत्कर्मप्रवर्तनम् ॥<br>
कामः क्रोधो मदो मानं लोभो हर्षस्तथैव च ॥ १५ ॥<br>
जेतव्यमरिषड्वर्गमाहुस्तु पृथिवीक्षिताम् ॥<br>
एतेषां विजयं कृत्वा कार्यो भृत्यजयस्ततः ॥ १६ ॥<br>
कृत्वा भृत्यजयं राजा पौरजानपादाञ्जयेत् ॥<br>
कृत्वा च विजयं तेषां शत्रून्बाह्यांस्ततो जयेत् ॥ १७ ॥<br>
बाह्याश्च त्रिविधा ज्ञेयास्तुल्यानन्तरकृत्रिमाः ॥<br>
गुरवस्ते यथापूर्वं तेषु यत्नः सदा भवेत् ॥ १८ ॥<br>
पितृपैतामहं मित्रमाश्रितञ्च तथा रिपोः ॥<br>
कृत्रिमं च महाभाग मित्रं त्रिविधमुच्यते ॥ १९ ॥<br>
तथापि च गुरुः पूर्वं भवेत्तत्रापि चाश्रितम् ॥<br>
स्वाम्यमात्यजनपदा बलं दुर्गं तथैव च॥2.65.२०॥<br>
कोशो मित्रं च धर्मज्ञ सप्ताङ्गं राज्यमुच्यते ॥<br>
सप्ताङ्गस्यापि राज्यस्य मूलं स्वामी प्रकीर्तितः ॥२१॥<br>
तन्मूलत्वात्तथाङ्गानां स तु रक्ष्यः प्रयत्नतः ॥<br>
षडङ्गरक्षा कर्तव्या तेन चापि प्रयत्नतः ॥ २२ ॥ ॥<br>
अङ्गेभ्यो यस्त्वथैकस्य द्रोहमाचरतेऽल्पधीः ॥<br>
वधस्तस्य तु कर्तव्यः शीघ्रमेव महीक्षिता ॥ २३ ॥<br>
न राज्ञा मृदुना भाव्यं मृदुर्हि परिभूयते ॥<br>
न भाव्यं दारुणेनापि तीक्ष्णादुद्विजते जनः ॥ २४ ॥<br>
काले मृदुर्यो भवति काले भवति दारुणः ॥<br>
राजा लोकद्वयापेक्षी तस्य लोकद्वयं भवेत् ॥ २५ ॥<br>
भृत्यैः सह महीपालः परिहासं विवर्जयेत् ॥<br>
भृत्याः परिभवन्तीह नृपं हर्षलसत्कथम् ॥ २६ ॥<br>
व्यसनानि च सर्वाणि भूपतिः परिवर्जयेत् ॥<br>
लोकसंग्रहणार्थाय कृतकव्यसनी भवेत् ॥ ॥ २७ ॥<br>
शौण्डीर्यस्य नरेन्द्रस्य नित्यमुत्क्षिप्तचेतसः ॥<br>
जनो विरागमायाति सदा दुःसेव्यभावतः ॥ २८ ॥<br>
स्मितपूर्वाभिभाषी स्यात्सर्वस्यैव महीपतिः ॥<br>
मध्येष्वपि महाभागः भ्रुकुटिं न समाचरेत् ॥ २९ ॥<br>
भाव्यं धर्मभृतां श्रेष्ठ स्थूललक्ष्येण भूभुजा ॥<br>
स्थूललक्ष्यस्य वशगा सर्वा भवति मेदिनी ॥ 2.65.३० ॥<br>
अदीर्घसूत्रश्च भवेत्सर्वकर्मसु पार्थिवः ॥<br>
दीर्घसूत्रस्य नृपतेः कर्महानिर्ध्रुवं भवेत् ॥ ३१ ॥<br>
रागे दर्पे च माने च द्रोहे पापे च कर्मणि ॥<br>
अप्रिये चैव वक्तव्ये दीर्घसूत्रः प्रशस्यते ॥ ३२ ॥<br>
राज्ञा संवृतमन्त्रेण संभाव्यं द्विजसत्तम ॥<br>
तस्यासंवृतमन्त्रस्य ज्ञेयाः सर्वापदो ध्रुवाः ॥ ३३ ॥<br>
कृतान्येव हि कर्माणि ज्ञायन्ते यस्य भूपतेः. ॥<br>
नारब्धानि महाभाग तस्य स्याद्वसुधा वशे ॥ ३४ ॥<br>
मन्त्रमूलं सदा राज्यं तस्मान्मन्त्रः सुरक्षितः ॥<br>
कर्तव्यः पृथिवीपालैर्मन्त्रभेदभयात्सदा ॥ ३५ ॥<br>
मन्त्रवित्साधितो मन्त्रः संयतानां सुखावहः ॥<br>
मन्त्रभेदेन बहवो विनष्टाः पृथिवीक्षितः ॥ ३६॥<br>
आकारैरिङ्गितैर्गत्या चेष्टया भाषितेन च ॥<br>
नेत्रवक्त्रविकारैश्च ज्ञायतेऽन्तर्गतं मनः ॥ ३७ ॥<br>
न यस्य कुशलैस्तस्य वशे सर्वा वसुन्धरा ॥<br>
भवतीह महीभर्तुः सदा भार्गवनन्दन ॥ ३८ ॥<br>
नैकस्तु मन्त्रयेन्मन्त्रं न राजा बहुभिः सह ॥<br>
बहुभिर्मन्त्रयेत्कामं राजा मन्त्रान्पृथक्पृथक् ॥ ३९ ॥<br>
मन्त्रिणामपि नो कुर्यान्मन्त्री मन्त्रप्रकाशनम् ॥<br>
क्वचित्कश्चिच्च विश्वास्यो भवतीह सदा नृणाम् ॥ 2.65.४० ॥<br>
निश्चयश्च तथा मन्त्री कार्य एकेन सूरिणा ॥<br>
भवेद्वा निश्चयावाप्तिः परबुद्ध्युपजीवनात् ॥ ४१ ॥<br>
एकस्यैव महीभर्तुर्भूयः कार्ये सुनिश्चिते ॥<br>
ब्राह्मणान्पर्युपासीत त्रय्यां राम मुनींश्च तान् ॥ ४२ ॥<br>
नासच्छास्त्ररतान्मूढांस्ते हि लोकस्य कण्टकाः ॥<br>
वृद्धांश्च नित्यं सेवेत विप्रान्वेदविदः शुचीन् ॥ ४३ ॥<br>
तेभ्यो हि शिक्षेद्विनयं विनीतात्मा हि नित्यशः ॥<br>
समग्रां वशगां कुर्यात्पृथिवीं नात्र संशयः ॥ ॥ ४४ ॥<br>
बहवोऽविनयान्नष्टा राजानः सपरिच्छदाः ॥<br>
वनस्थाश्चैव राज्यानि विनयात्प्रतिपेदिरे ॥ ४५ ॥<br>
त्रैविद्येभ्यस्त्रयीं विद्याद्दण्डनीतिं च शाश्वतीम् ॥<br>
आन्वीक्षिकीं चात्मविद्यां वार्तारम्भं च लोकतः ॥ ४६ ॥<br>
इन्द्रियाणां जये योगं समातिष्ठेद्दिवानिशम् ॥<br>
जितेन्द्रियो हि शक्नोति वशे स्थापयितुं प्रजाः ॥ ४७ ॥<br>
यजेत राजा क्रतुभिर्बहुभिश्चाप्तदक्षिणैः ॥<br>
धर्मार्थं चैव विप्रेभ्यो दद्याद्भोगान्धनानि च ॥४८॥<br>
सांवत्सरिकैराप्तैश्च राष्ट्रादाहारयेद्बलिम् ॥<br>
स्याच्चाम्नायपरो लोके वर्तेत पितृवन्नृषु ॥ ४९ ॥<br>
आवृतानां गुरुकुलाद्द्विजानां पूजनं भवेत्॥<br>
नृपाणामक्षयो ह्येष निधिर्ब्राह्मो विधीयते ॥2.65.५०॥<br>
न तं स्तेना नाप्यमित्रा हरन्ति न च नश्यति॥<br>
तस्माद्राज्ञा निधातव्यो ब्राह्मणेष्वक्षयो निधिः ॥ ५१ ॥<br>
समोत्तमाधमै राजा ह्याहूताः पालयन्प्रजाः ॥<br>
न निवर्तेत संग्रामात्क्षात्रं व्रतमनुस्मरन् ५२॥<br>
संग्रामेष्वनिवर्तित्वं प्रजानां परिपालनम् ॥<br>
शुश्रूषा ब्राह्मणानां च राज्ञां निश्रेयसं परम् ॥ ५३॥<br>
कृपणानां च वृद्धानां विधवानां च योषिताम् ॥<br>
योगं क्षेमं च वृत्तिं च तथैव परिकल्पयेत् ॥ ॥ ५४ ॥<br>
वर्णाश्रमव्यवस्था तु तथा कार्या विशेषतः ॥<br>
स्वधर्मप्रच्युतान्राजा स्वधर्मे विनियोजयेत् ॥ ५५ ॥<br>
आश्रमेषु यथाकालं तैलभाजनभोजनम् ॥<br>
स्वयमेव नयेद्राजा सत्कृतान्नवमन्य च ॥ ५६ ॥<br>
तापसे सर्वकार्याणि राज्यमात्मानमेव च ॥<br>
निवेदयेत्प्रयत्नेन देववच्चैनमर्चयेत् ॥ ५७ ॥<br>
द्वे प्रज्ञे वेदितव्ये च ऋज्वी वक्रा च मानवैः ॥<br>
शठाञ्ज्ञात्वा न सेवेत प्रतिबोधं तदा गतान् ॥ ५८ ॥<br>
नास्यच्छिद्रं परो विद्याद्विद्याच्छिद्रं परस्य तु ॥<br>
गूहेत्कूर्म इवाङ्गानि रक्षेद्विवरमात्मनः ॥ ५९ ॥<br>
न विश्वसेदविश्वस्ते विश्वस्ते नातिविश्वसेत् ॥<br>
विश्वासाद्भयमुत्पन्नं मूलान्यपि निकृन्तति ॥ 2.65.६० ॥<br>
विश्वासयेच्चापि परं तत्त्वभूतेन हेतुना ॥<br>
बकवच्चिन्तयेदर्थान्सिंहवच्च पराक्रमेत् ॥ ६१ ॥<br>
बकवच्चावलुम्पेत शशवच्च विनिष्पतेत् ॥<br>
दृढप्रहारी च भवेत्तथा सूकरवन्नृपः ॥ ६२ ॥<br>
चित्राकारश्च शिखिवद्दृढभक्तस्तथान्धवत् ॥<br>
भवेच्च मधुराभाषी शुककोकिलवन्नृपः ॥६३ ॥<br>
काकशंकी भवेन्नित्यमज्ञातवसतिं वसेत् ॥<br>
नापरीक्षितपूर्वं च भोजनं शयनं स्पृशेत् ॥ ६४ ॥<br>
वस्त्रं पुष्पमलङ्कारं यच्चान्यन्मनुजोत्तम ॥<br>
न गाहेज्जनसंबाधं न चाज्ञातं जलाशयम् ॥ ६५ ॥<br>
नापरीक्षितपूर्वैस्तु पुरुषैराप्तकारिभिः ॥<br>
नारोहेत्कुञ्जरं व्यालं नादान्तं तुरगं तथा ॥ ६६ ॥<br>
नाविज्ञातां स्त्रियं गच्छेन्नैव चाशुभवाससम् ॥<br>
नारोहेद्विषमां नावं नापरीक्षितनाविकाम् ॥ ६७ ॥<br>
ये चास्य भूमिं जयतो भवेयुः परिपन्थिनः ॥<br>
तानानयेद्वशं सर्वान्सामादिभिरुपक्रमैः ॥ ६८॥<br>
यथा न स्यात्कृशीभावः प्रजानामनवेक्षया ॥<br>
तथा राज्ञा विधातव्यं स्वराष्ट्रं परिरक्षता ॥ ६९ ॥<br>
मोहाद्राजा स्वराष्ट्रं यत्कर्षयत्यनवेक्षया ॥<br>
सोऽचिराद्भ्रंशते राज्याज्जीविताच्च सबान्धवः ॥ 2.65.७० ॥<br>
भृतो वत्सो जातबलः कर्मयोग्यो यथा भवेत् ॥<br>
तथा राष्ट्रं महाभाग भृतं कर्ममहद्भवेत् ॥ ७१ ॥<br>
यो राष्ट्रमनुगृह्णाति राजा सुपरिरक्षति ॥<br>
तं प्रजाश्चोपजीवन्ति विन्दते सुमहत्फलम् ॥ ७२ ॥<br>
दुह्याद्धिरण्यं धान्यं च मही राज्ञा सुरक्षिता ॥<br>
नित्यं स्वेभ्यः परेभ्यश्च यथा माता यथा पिता ॥ ७३ ॥<br>
गोपिनो हि सदा कार्यः संविभागः प्रियाणि च ॥<br>
अजस्रमुपयोक्तव्यं फलं तेभ्यस्तथैव च ॥ ७४ ॥<br>
सर्वं कर्मेदमायत्तं विधानं चैव पौरुषम् ॥<br>
तयोर्दैवमचिन्त्यं हि पौरुषे विद्यते क्रिया ॥ ७५ ॥<br>
एवं महीं पालयतोऽस्य भर्तुर्लोकानुरागः परमो भवेत्तु॥<br>
लोकानुरागप्रभवा हि लक्ष्मीर्लक्ष्म्या भवेच्चैव परश्च लोकः ॥७६॥<br>
इति श्रीविष्णुधर्मोत्तरे द्वितीयखण्डे मा०सं०राम पुष्करसंवादे राजधर्मवर्णनन्नाम पञ्चषष्टितमोऽध्यायः ॥६५॥<br>
2.66<br>
राम उवाच ॥<br>
दैवे पुरुषकारे च किं ज्यायस्तद्वदस्व मे॥<br>
अत्र मे संशयो देव संशयच्छिद्भवाँस्तथा ॥ १ ॥<br>
पुष्कर उवाच ॥<br>
स्वमेव कर्म दैवाख्यं विद्धि देहान्तरार्जितम् ॥<br>
तस्मात्पौरुषमेवेह श्रेष्ठमाहुर्मनीषिणः ॥२॥<br>
प्रतिकूलं तथा दैवं पौरुषेण विहन्यते॥<br>
मङ्गलाचारयुक्तानां नित्यमुत्थानशालिनाम् ॥३॥<br>
येषां पूर्वकृतं कर्म सात्त्विकं मनुजोत्तम ॥<br>
पौरुषेण विना तेषां केषाञ्चिद्दृश्यते फलम् ॥ ४ ॥<br>
कर्मणा प्राप्यते लोके राजन्सम्यक्तथा फलम् ॥<br>
पौरुषेणाप्यते राम मार्गितव्यं फलं नरैः ॥ ५ ॥<br>
दैवमेव न जानाति नरः पौरुषवर्जितः ॥<br>
तस्मात्सत्कार्ययुक्तस्य दैवं तु सफलं भवेत् ॥ ६ ॥<br>
पौरुषं चैव सम्पत्त्या काले फलति भार्गव ॥<br>
दैवं पुरुषकारश्च कालश्च मनुजोत्तम ॥ ७ ॥<br>
त्रयमेतन्मनुष्यस्य पिण्डितं स्यात्फलावहम् ॥<br>
कृषिवृष्टिसमायोगाद्दृश्यन्ते फलसिद्धयः ॥ ८ ॥<br>
तास्तु कालेन दृश्यन्ते नैवाकाले कथञ्चन ॥<br>
तस्मात्सदैव कर्तव्यं सधर्मं पौरुषं नृभिः ॥ ९ ॥<br>
विपत्तावपि यस्येह परलोके फलं धुवम् ॥<br>
नालसाः प्राप्नुवन्त्यर्थान्न च दैवपरायणाः ॥<br>
तस्मात्सर्वप्रयत्नेन पौरुषे यत्नमाचरेत् ॥2.66.१ ०॥<br>
त्यक्तालसान्दैवपरान्मनुष्यानुत्थानयुक्तान्पुरुषान्हि लक्ष्मीः॥<br>
अन्विष्य यत्नाद्वृणुते द्विजेन्द्र तस्मात्समुत्थानवता हि भाव्यम्॥११॥<br>
इति श्रीविष्णुधर्मोत्तरे द्वितीयखण्डे मा०सं० रामपुष्करसंवादे पुरुषकाराध्यायो नाम षट्षष्टितमोऽध्यायः ॥ ६६ ॥<br>
2.67<br>
राम उवाच ॥<br>
उपायांस्त्वं समाचक्ष्व सामपूर्वान्महाद्युते ॥<br>
लक्षणं च तथा तेषां प्रयोगं वरुणात्मज ॥ १ ॥<br>
पुष्कर उवाच ॥<br>
सामभेदौ तथा राम दण्डं च मनुजोत्तम ॥<br>
उपेक्षा च तथा माया इन्द्रजालञ्च भार्गव ॥ २ ॥<br>
प्रयोगाः कथिताः सप्त तन्मे निगदतः शृणु ॥<br>
द्विविधं कथितं साम तथ्यं चातथ्यमेव च ॥ ३ ॥<br>
तत्राप्यतथ्यं साधूनामाक्रोशायैव जायते ॥<br>
तच्च साधुप्रियं ते च सामसाध्या न राम ते ॥ ४ ॥<br>
महाकुलीना ऋजवो धर्मनिष्ठा जितेन्द्रियाः ॥<br>
सामसाध्या न चातथ्यं तेषु साम प्रयोजयेत् ॥ ५ ॥<br>
तथ्यं च साम कर्तव्यं कुलशीलादिवर्णनम् ॥<br>
तथा तदुभयं राम कृतानां चैव वर्णनम्॥६॥<br>
अनयैव तथा युक्त्या कृतज्ञख्यापनं स्वकम् ॥<br>
एवं सान्त्वेन कर्तव्या वशगा धर्मतत्पराः ॥ ७ ॥<br>
साम्ना यद्यपि रक्षांसि गृह्णन्तीति परा श्रुतिः ॥<br>
तथाप्येतदसाधूनां प्रयुक्तं नोपकारकम् ॥ ८ ॥<br>
अतिसन्धिकमित्येव पुरुषं सामवादिनम् ॥<br>
असाधवो विजानन्ति तस्मात्तत्तेषु वर्जितम्॥९॥<br>
ये शुद्धवंशा ऋजवः प्रतीता धर्मे स्थिताः सत्यपरा विनीताः ॥<br>
ते सामसाध्याः पुरुषाः प्रदिष्टा मानोन्नता ये सततं च राम ॥ 2.67.१०॥<br>
इति श्रीविष्णुधर्मोत्तरे द्वितीयखण्डे मा०सं० रामपुष्करसंवादे सामविधिर्नाम सप्तषष्टितमोऽध्यायः ॥६७॥<br>
2.68<br>
पुष्कर उवाच ॥<br>
परस्परं तु ये दुष्टाः क्रुद्धा भीतावमानिताः ॥<br>
तेषां भेदं प्रयुञ्जीत भेदसाध्या हि ते मताः ॥ १ ॥<br>
ये तु येनैव दोषेण परस्माद्राम बिभ्यति ॥<br>
ते तु तद्दोषपालेन भेदनीया भृशं ततः ॥ २ ॥<br>
आत्मीयाद्दर्शयेदाशां परस्माद्दर्शयेद्भयम् ॥<br>
एवं हि भेदयेद्भिन्नान्यथावद्वशमानयेत् ॥ ३ ॥<br>
संहिता हि विना भेदं शक्रेणापि सदःसहा ॥<br>
भेदमेव प्रशंसन्ति तस्मान्नयविशारदाः ॥४॥<br>
स्वमुखेनाथ यद्धेदं भेदं परमुखेन च ॥<br>
परीक्ष्य साधु मन्येऽहं भेदं परमुखाच्छ्रुतम् ॥ ५ ॥<br>
भेद्या स्वकार्यमुद्दिश्य कुशलैर्ये हि भेदिताः ॥<br>
भेदितास्ते विनिर्दिष्टा नैव राजार्थवादिभिः ॥ ६ ॥<br>
अन्तःकोपबहिःकोपौ यत्र स्यातां महीक्षिताम् ॥<br>
अन्तःकोपो महांस्तत्र नाशनः पृथिवी क्षिताम् ॥ ७ ॥<br>
सामन्तकोपो बाह्यस्तु कोपः प्रोक्तो मनीषिभिः ॥<br>
महिषीभ्लवराजाभ्यां तथा सेनापतेर्द्विज ॥ ८ ॥<br>
अमात्यान्मन्त्रिपुत्राच्च राजपुत्रात्तथैव च ॥<br>
अन्तःकोपो विनिर्दिष्टो दारुणः पृथिवीक्षिताम् ॥ ९ ॥<br>
बहिःकोपे समुत्पन्ने सुमहत्यपि पार्थिवः ॥<br>
शुद्धान्तस्तु महाभाग शीघ्रमेव जयेदरीन् ॥ 2.68.१० ॥<br>
अपि शक्रसमो राजा कोपेनान्तर्विनश्यति ॥<br>
स्वान्तःकोपं प्रयत्नेन तस्माद्यत्नात्परीक्षता ॥ ११ ॥<br>
परान्तःकोपमुत्पाद्य भेदेन विजिगीषुणा ॥<br>
रक्ष्यश्चैव प्रयत्नेन ज्ञातिभेदस्तथात्मनः ॥ १२ ॥<br>
ज्ञातयः परितप्यन्ते सततं यद्यपि श्रिया ॥<br>
तथापि तेषां कर्तव्यं सुगम्भीरेण चेतसा ॥ १३ ॥<br>
ग्राहणं दानमानाभ्यां भेदस्तेभ्यो भयङ्करः…<br>
नाज्ञातिरनुगृह्णाति नाज्ञातिः स्नेहमिच्छति ॥१४…<br>
ज्ञातिभिर्भेदनीयास्तु रिपवस्तेन पार्थिवैः॥१५॥<br>
भिन्ना हि शक्या रिपवः प्रभूताः स्वल्पेन सेन्येन निहन्तुमाजौ ॥<br>
सुसंहितेनाथ ततस्तु भेदः कार्यो रिपूणां नयशास्त्रविद्भिः ॥१६॥<br>
इति श्रीविष्णुधर्मोत्तरे द्वितीयखण्डे मा० सं० भेदविधानन्नामाष्टषष्टितमोऽध्यायः ॥६८॥<br>
2.69<br>
पुष्कर उवाच ॥<br>
सर्वेषामप्युपायानां दानं श्रेष्ठतमं मतम् ॥<br>
सुदत्तेनैव भवति दानेनोभयलोकजित् ॥१॥<br>
स नास्ति राम दानेन वशगो यो न जायते ॥<br>
दानवान्गोचरं नैति तथा रामापदां क्वचित ॥ २ ॥<br>
दानवानेव शक्नोति संहतान्भेदितुं परान् ॥<br>
यद्यप्यलुब्धा गम्भीराः पुरुषाः सागरोपमाः ॥३॥<br>
न गृह्णंति तथाप्येते जायन्ते पक्षपातिनः ॥<br>
अन्यत्रापि कृतं दानं करोत्यन्यांस्तथा परैः ॥ ॥ ४ ॥<br>
उपायेभ्यः प्रयच्छंति दानं श्रेष्ठतमं नराः ॥<br>
दानं संवर्धनं श्रेष्ठं दानं श्रेयस्करं परम् ॥ ५ ॥<br>
दानवानेव लोकेषु पुत्रवत्प्रीयते सदा ॥<br>
न केवलं दानपरा जयन्ति भूलोकमेकं पुरुषप्रवीर ॥<br>
जयन्ति ते राम सुरेन्द्रलोकं सुदुर्जयं यद्विबुधाधिवासम् ॥ ६ ॥<br>
इति श्रीविष्णुधर्मोत्तरे द्वितीयखण्डे मा०सं०रामपुष्करसंवादे दानविधिर्नामैकोनसप्ततितमोऽध्यायः ॥६९॥<br>
2.70<br>
पुष्कर उवाच॥<br>
न शक्या ये स्वयं कर्तुं चोपायत्रितयेन तु॥<br>
दण्डेन तान्वशीकुर्याद्दण्डो हि वशकृत्परः ॥ १ ॥<br>
सम्यक्प्रणयनं तस्य सदा कार्यं महीक्षिता ॥<br>
धर्मशास्त्रानुसारेण सुसहायेन धीमता ॥ २ ॥<br>
तस्य सम्यक्प्रणयनं त्रिदशानपि पीडयेत् ॥<br>
वानप्रस्थांश्च धर्मज्ञ निर्देशान्निष्परिग्रहान् ॥ ३ ॥<br>
स्वदेशे परदेशे च धर्मशास्त्रविशारदाः ॥<br>
समीक्ष्य प्रणयेद्दण्डं सर्वं दण्डे प्रतिष्ठितम्॥४॥<br>
आश्रमी यदि वा वर्णी पूज्योऽथवा गुरुर्महान्॥<br>
नादण्ड्यो राम राज्ञा तु यः स्वधर्मे न तिष्ठति…<br>
अदण्ड्यान्दण्डयन्राजा दण्ड्यांश्चैवाप्यदण्डयन् ॥<br>
इह राज्यपरिभ्रष्टो नरकं प्रतिपद्यते ॥ ६ ॥<br>
तस्माद्राज्ञा विनीतेन धर्मशास्त्रानुसारतः ॥<br>
दण्डप्रणयनं कार्यं लोकानुग्रहकाम्यया ॥ ७ ॥<br>
यत्र श्यामो लोहिताक्षो दण्डश्चरति निर्भयः ॥<br>
प्रजास्तत्र न मुह्यन्ति नेता चेत्साधु पश्यति ॥ ८ ॥<br>
बाल वृद्धातुर यति द्विजाति विकलाबलाः ॥<br>
मत्स्यन्यायेन भक्षेरन्यदि दण्डो न पालयेत् ॥ ९ ॥<br>
देवदैत्योरगनराः सिद्धभूतपतत्रिणः ॥<br>
उत्क्रामेयुः स्वमर्यादां यदि दण्डो न पालयेत् ॥ 2.70.१० ॥<br>
एष ब्रह्माभिशापेषु सर्वप्रहरणेषु च ॥<br>
सर्वविक्रमकोपेषु व्यवसाये च तिष्ठति ॥ ११ ॥<br>
पूज्यन्ते दण्डिनो देवा न पूज्यन्ते त्वदण्डिनः ॥<br>
न ब्राह्मणं न धातारं न पूषार्यमणावपि ॥ १२ ॥<br>
यजन्ते मानवाः केचित्प्रशान्ताः सर्वकर्मसु ॥<br>
रुद्रमग्निं च शक्रं च सूर्याचन्द्रमसौ तथा ॥ १३ ॥<br>
विष्णुं देवगणाँश्चान्ये दण्डिनः पूजयन्ति हि ॥<br>
दण्डः शास्ति प्रजाः सर्वा दण्ड एवाभिरक्षति ॥ १४ ॥<br>
दण्डः सुप्तेषु जागर्ति दण्डं धर्मं विदुर्बुधाः ॥<br>
राजदण्डभयादेव पापाः पापं न कुर्वते ॥ १५ ॥<br>
यमदण्डभयादन्ये परस्परभयादपि ॥<br>
एवं सांसिद्धिके लोके सर्वं दण्डे प्रतिष्ठितम् ॥ १६ ॥<br>
अन्धे तमसि मज्जेयुर्यदि दण्डो न पालयेत् ॥ ॥<br>
तस्माद्दम्यान्दमयति उद्दण्डान्दण्डयत्यपि ॥ १७ ॥<br>
दमनाद्दण्डनाच्चैव तस्माद्दण्डं विदुर्बुधाः ॥<br>
दण्डस्य भीतैस्त्रिदशैः समस्तैर्भागो धृतः शूलधरस्य यज्ञे ॥<br>
चक्रुः कुमारं ध्वजिनीपतिं च वरं शिशूनां च भयाद्बलस्थम् ॥ १८ ॥<br>
इति श्रीविष्णुधर्मोत्तरे द्वितीयखण्डे मा०सं० पुष्करोपाख्यानेषु दण्डप्रशंसा नाम सप्ततितमोऽध्यायः ॥ ७० ॥<br>
2.71<br>
राम उवाच ॥<br>
दण्डप्रणयनार्थाय राजा सृष्टः स्वयंभुवा ॥<br>
देवभागानुपादाय सर्वभूताभिगुप्तये ॥ ॥ १ ॥<br>
तेजसा यदयं कश्चिन्नैव शक्नोति वीक्षितुम् ॥<br>
तदा भवति लोकेषु राजा भास्करवत्प्रभुः ॥ २ ॥<br>
यदस्य दर्शने लोकः प्रसादमुपगच्छति ॥<br>
नयनानन्दकारित्वात्तदा भवति चन्द्रमाः ॥ ३ ॥<br>
चारैर्यदायं व्याप्नोति सर्वलोकं यदृच्छया ॥<br>
तदा भवति लोकेषु राजा देवः समीरणः ॥ ४ ॥<br>
यदाऽपराधिनां चैव विधत्ते निग्रहं नृपः ॥<br>
तदा भवति लोकेषु राजा वैवस्वतः सदा ॥ ५ ॥<br>
यदा भवति माहात्म्यात्क्रुद्धबुद्धान्नरान्नृपः ॥<br>
अनिच्छन्नपि लोकेषु तदा भवति पावकः ॥ ६ ॥<br>
करोति च यदा दानं धनानां सर्वतो नृपः ॥<br>
विसर्गार्थं सुरश्रेष्ठ तदा भवति वित्तदः ॥ ७ ॥<br>
यदा च धनधाराभिर्वर्षन्प्लावयते जगत् ॥<br>
तदा स वरुणः प्रोक्तो राजा नयविशारदैः ॥ ८ ॥<br>
क्षमा बलेन मनसा धारयन्सकलाः प्रजाः ॥<br>
अविशेषेण धर्मज्ञ पार्थिवः पार्थिवो भवेत् ॥ ९ ॥<br>
यदाधिपत्येन जनान्समग्रान्परिरक्षति ॥<br>
तदा भवति देवेन्द्रः सर्वभूतानुकम्पिता ॥2.71.१०॥<br>
उत्साहमंत्रशक्तिर्या प्रभुशक्तिश्च दैविकी ॥<br>
चतस्रः शक्तयस्तत्र वैष्णव्यः परिकीर्तिताः ॥ ११ ॥<br>
कः समर्थः प्रजाः पातुं विना वैष्णवतेजसा ॥<br>
तिस्रस्तु शक्तयस्तस्य वैष्णव्यः पृथिवीपते ॥ १२ ॥<br>
दण्डप्रणयनं सम्यक् श्रोतुमिच्छामि तत्त्वतः ॥<br>
कथं स्वविषये तस्य दण्डनीतिर्भवेद्ध्रुवा ॥ १३ ॥<br>
कथं च दण्डं प्रणयन्नरेन्द्रो धर्मेण युज्येद्यशसा च वीर ॥<br>
अर्थेन कामेन च स सर्वमेतद्ब्रवीहि यादोगण नाथपुत्र ॥ १४ ॥<br>
इति श्रीविष्णुधर्मोत्तरे द्वितीयखण्डे मा० सं० रामवाक्याध्यायो नामैकसप्ततितमोऽध्यायः॥७१॥<br>
2.72<br>
पुष्कर उवाच ॥<br>
दण्डप्रणयनं राम स्वदेशे शृणु भूभुजाम् ॥<br>
यस्य सम्यक्प्रणयनात्स्वर्गभाक्पार्थिवो भवेत् ॥ १ ॥<br>
त्रियवं कृष्णलं विद्धि माषस्तत्पञ्चकं भवेत् ॥<br>
कृष्णलानां तथा षष्ट्या कर्षार्धं राम कीर्तितम् ॥ २ ॥<br>
सुवर्णश्च विनिर्दिष्टो राम षोडशमाषकः ॥<br>
निष्कं सुवर्णाश्चत्वारो धरणं दशभिस्तु तैः ॥ ३ ॥<br>
ताम्ररूप्यसुवर्णानां मानमेतत्प्रकीर्तितम् ॥<br>
ताम्रकर्षापको राम प्रोक्तः कार्षापणो बुधैः ॥ ४ ॥<br>
पणानां द्वे शते सार्धे प्रथमं साहसः स्मृतः ॥<br>
मध्यमः पञ्च विज्ञेयः सहस्रमपि चोत्तमः ॥ ५ ॥<br>
बालदायादकं रिक्थं तावद्राजानुपालयेत् ॥<br>
यावत्स स्यात्समावृत्तो यावद्वातीतशैशवः ॥ ६ ॥<br>
वेश्यापुत्रासु चैवं स्याद्रक्षणं निष्कुलासु च ॥<br>
पतिव्रतासु च स्त्रीषु विधवास्वातुरासु च ॥ ७ ॥<br>
जीवन्तीनां तु तासां ये तद्धरेयुः स्वबान्धवाः ॥<br>
ताञ्शिष्याच्चौरदण्डेन धार्मिकः पृथिवीपतिः ॥ ८ ॥<br>
प्रनष्टस्वामिकं रिक्थं राजा त्र्यब्दं निधापयेत् ॥<br>
अर्वाक् त्र्यब्दाद्धरेत्स्वामी परेण नृपतिर्हरेत् ॥ ९ ॥<br>
ममेदमिति यो ब्रूयात्सोऽनुयुक्तो यथाविधि ॥<br>
सम्पाद्य रूपसंख्यादीन्स्वामी तद्द्रव्यमर्हति ॥ 2.72.१० ॥<br>
अवेदयानो नष्टस्य देशं कालं च तत्त्वतः ॥<br>
वर्णरूपं प्रमाणं च तत्समं दण्डमर्हति ॥ ११ ॥<br>
प्रनष्टाधिगतं रिक्थं तिष्ठेदर्थैरधिष्ठितम् ॥<br>
यांस्तत्र चौरान्गृह्णीयाद्घातयेत्कुञ्जरेण तान् ॥ १२ ॥<br>
ममेदमिति यो ब्रूयादसत्येना तथा निधिम् ॥<br>
तस्य दण्डं हरेद्राजा स्ववित्तस्याष्टमांशकम् ॥ १३ ॥<br>
चौरैरमुषितो यस्तु मुषितोऽस्मीति भाषते ॥<br>
तत्प्रदातरि भूपाले स दण्ड्यस्तावदेव तु ॥ १४ ॥<br>
यो यावन्निह्नु तार्थं मिथ्या यो वा वदेत्ततः ॥<br>
तौ नृपेण ह्यधर्मज्ञौ दाप्यौ तद्द्विगुणं धनम् ॥ १५ ॥<br>
कूटसाक्ष्यं तु कुर्वाणांस्त्रीन्वर्णान्धार्मिको नृपः ॥<br>
प्रमापयेन्महाभाग ब्राह्मणं तु विवासयेत् ॥ १६ ॥<br>
यत्स्वामिनाननुज्ञातमाधिं भुङ्क्ते विचक्षणः ॥<br>
अवध्यमूलं कर्तव्यं तस्य दण्डं महीक्षिता ॥<br>
वसा - - - - -तथा धर्मो न हीयते ॥ १७ ॥<br>
यो निक्षेपं याचयति यश्च निक्षिप्य याचते ॥<br>
तावुभौ चौरवच्छास्यौ दाप्यौ वा द्विगुणं धनम् ॥ १८ ॥<br>
उपदाभिश्च यः कश्चित्परद्रव्यं हरेन्नरः ॥<br>
ससहायः स हन्तव्यः प्रकाशं विविधैर्वधैः ॥ १९ ॥<br>
यो याचितकमादाय न तद्दद्याद्यथाक्रमम् ॥<br>
स निगृह्य बलाद्दाप्यो दण्डो वै पूर्वसाहसम् ॥ 2.72.२० ॥<br>
अज्ञानाद्यः पुमान्कुर्यात्परद्रव्यस्य विक्रयम् ॥<br>
निर्दोषो ज्ञानपर्यन्तं चौरवद्वधमर्हति ॥ २१ ॥<br>
मूल्यमादाय यो विद्यां शिल्पं वा न प्रयच्छति॥<br>
दण्ड्यः समूलं सकलं धर्मज्ञेन महीक्षिता ॥ २२ ॥<br>
द्विजभोज्ये तु सम्प्राप्ते प्रातिवेश्यमभोजनम् ॥<br>
हिरण्यमाषकं दण्ड्यः पापे नास्ति ह्यतिक्रमः ॥ २३ ॥<br>
आमन्त्रितो द्विजो यस्तु वर्तमानः प्रतिग्रहे ॥<br>
निष्कारणं न गच्छेद्यः स दाप्योऽष्टशतं दमम् ॥ २४ ॥<br>
प्रतिश्रुत्याप्रदातारं सुवर्णं दण्डयेन्नृपः ॥ ॥ २५ ॥<br>
भृतोऽनार्तो न कुर्याद्यो दर्पात्कर्म यथोदितम् ॥<br>
स दण्ड्यः कृष्णलान्यष्टौ न देयं चास्य वेतनम् ॥ २६ ॥<br>
अकाले यस्त्यजेद्भृत्यं दण्ड्यः स्यात्तावदेव तु ॥<br>
यो ग्रामदेशसंघानां कृत्वा सत्येन संविदम् ॥<br>
विसंवदेन्नरो लोभात्तं राष्ट्राद्विप्रवासयेत् ॥ २७ ॥<br>
क्रीत्वा विक्रीय वा किञ्चिद्यस्येहानुशयो भवेत् ॥<br>
सोन्तर्दशाहात्तत्साम्याद्दद्याश्चैवाददीत च ॥ २८ ॥<br>
परेण तु दशाहस्य न दद्यान्नैव दापयेत् ॥<br>
आददद्विददच्चैव राज्ञा दण्ड्यः शतानि षट् ॥ २९ ॥<br>
यस्तु दोषवतीं कन्यां त्वनाख्याय प्रयच्छति ॥<br>
तस्य कुर्यान्नृपो दण्डं स्वयं षण्णवतिं पणान् ॥ 2.72.३० ॥<br>
अकन्येति तु यः कन्यां ब्रूयाद्द्वेषेण मानवः ॥<br>
स शतं प्राप्नुयाद्दण्डं कन्यादोषमदर्शयन् ॥ ३१ ॥<br>
यस्त्वन्यां दर्शयित्वान्यां वोढुः कन्यां प्रयच्छति ॥<br>
उत्तमं तस्य कुर्वीत राजा दण्डं तु साहसम् ॥ ३२ ॥<br>
वरो दोषानभिख्याप्य यः कन्यां वरयेदिह ॥<br>
दत्ताप्यदत्ता सा तस्य राज्ञा दण्ड्यः शतद्वयम् ॥ ३३ ॥<br>
प्रदाय कन्यां योऽन्यस्मै पुनस्तां सम्प्रयच्छति ॥<br>
दण्डः कार्यो नरेन्द्रेण तस्याप्युत्तमसाहसः ॥ ३४ ॥<br>
सत्यंकारेण वाचा च युक्तं पर्यासमं शयम् ॥<br>
लुब्धोऽन्यत्र तु विक्रेता षट्शतं दण्डमर्हति ॥ ३५ ॥<br>
वहेच्छुल्कं तु विक्रेता सत्यंकारं तु संत्यजेत् ॥<br>
द्विगुणं दण्डयेदेनमिति धर्मो व्यवस्थितः ॥ ३६ ॥<br>
मूल्यैकदेशं दत्त्वा तु यदि क्रेता धनं त्यजेत् ॥<br>
दण्डयः स मध्यमं दण्डं तस्य दण्डस्य मोक्षणात् ॥ ३७ ॥<br>
द्रुह्याद्भृतस्तु यः पालं गृहीत्वा भक्तवेतनम् ॥<br>
स तु दण्ड्यः शतं राज्ञा सुवर्णं स्वाम्यरक्षिणा ॥ ॥ ३८ ॥<br>
दण्डं दत्त्वा न विरमेत्स्वामिभिः कृतलक्षणः ॥<br>
बद्धः कृत्वायसैः पाशैस्तस्य कर्मकरो भवेत् ॥ ३९ ॥<br>
धनुश्चतुःपरीमाणं ग्रामस्य तु समन्ततः ॥<br>
द्विगुणं त्रिगुणं वापि नगरस्य तु कल्पयेत् ॥2.72.४० ॥<br>
वृतिं तत्र प्रकुर्वीत यामुष्ट्रो नावलोकयेत् ॥<br>
छिद्रं निवारयेत्सर्वं श्वसूकरमुखानुगम् ॥ ४१ ॥<br>
तत्रापरधृतं धान्यं महिष्यः पशवो यदि ॥<br>
न तत्र कारयेद्दण्डं नृपतिः पशुरक्षिणाम् ॥४२ ॥<br>
अनिर्दशाहां गां सूतां वृषान्देवपशूंस्तथा ॥<br>
सपालान्वा विपालान्वा न दण्ड्यान्मनुरब्रवीत् ॥ ४३ ॥<br>
अतोऽन्यथा विनष्टस्य दशांशं दण्डमर्हति ॥ ४४ ॥<br>
पालस्त्वपालकी स्वामी विनाशे क्षत्त्रियस्य तु ॥<br>
भक्षयित्वोपविष्टासु द्विगुणं दण्डमर्हति ॥ ४५ ॥<br>
वैराद्दशगुणं दण्डं विनाशात्क्षत्त्रियस्य तु ॥<br>
गृहं तडागमारामं क्षेत्रं बुद्ध्वा ह्यपाहरन् ॥<br>
शतानि पञ्च दण्ड्यः स्यादज्ञानाद्द्विशतो दमः ॥ ४६ ॥<br>
सीमाबन्धनकाले तु सीमाबन्धनकारिणाम् ॥<br>
तेषां संज्ञां दधानस्तु जिह्वाच्छेदनमाप्नुयात् ॥४७ ॥<br>
अर्थेनापि च यो विद्यात्संविदं वापि गच्छति ॥<br>
उत्तमं साहसं दण्ड्य इति स्वायंभुवो ऽब्रवीत् ॥ ४८ ॥<br>
स्थापितां चापि मर्यादां ये भिन्द्युः पापकारिणः ॥ ४९ ॥<br>
सर्वे पृथक्पृथग्दण्ड्या राज्ञा प्रथमसाहसम् ॥<br>
शतं ब्राह्मणमाक्रुश्य क्षत्त्रियो दण्डमर्हति ॥ 2.72.५० ॥<br>
वैश्यश्च द्विशतं राम शूद्रश्च वधमर्हति ॥<br>
पञ्चाशद्ब्राह्मणो दण्ड्यः क्षत्त्रियस्यापि शासने ॥ ५१ ॥<br>
वैश्ये चाप्यर्धपञ्चाशच्छूद्रो द्वादशकोऽधमः ॥<br>
क्षत्त्रियस्याप्नुयाद्वैश्यः साहसं पूर्वमेव तु ॥ ५२ ॥<br>
शूद्रः क्षत्रियमात्रस्य जिह्वाच्छेदनमाप्नुयात् ॥<br>
पञ्चाशत्क्षत्रियो दण्ड्यस्तथा वैश्याभिशासने ॥ ५३ ॥<br>
शूद्रे चैवार्धपञ्चाशत्तथा धर्मो न हीयते ॥<br>
वैश्यस्याक्रोशने दण्ड्यः शूद्रश्चोत्तम साहसम् ॥ ५४ ॥<br>
शूद्राक्रोशे तथा वैश्यः शतार्धं दण्डमर्हति ॥<br>
सवर्णाक्रोशने दण्डस्तथा द्वादशिकः स्मृतः ॥ ५५॥<br>
वादेषु वचनीयेषु तदेव द्विगुणं भवेत ॥<br>
एकजातिर्द्विजातिं तु वाचा दारुणया क्षिपन् ॥<br>
जिह्वायाः प्राप्नुयाच्छेदं जघन्यप्रभवो हि सः ॥ ५६ ॥<br>
नामजातिग्रहं तेषामभिद्रोहेण कुर्वतः ॥<br>
निखन्योऽयोमयः शङ्कुर्ज्वलन्नास्ये दशाङ्गुलः ॥ ५७ ॥<br>
धर्मोपदेशधर्मेण द्विजानामस्य कुर्वतः ॥<br>
तप्तमासिञ्चयेत्तैलं वक्त्रे श्रोत्रे च पार्थिवः ॥५८॥<br>
शृतं देशं च जातिं च कर्म शारीरमेव च ॥<br>
वितथं तु ब्रुवन्दण्ड्यो राज्ञा द्विगुणसाहसम् ॥ ५९ ॥<br>
यस्तु पातकसंयुक्तैः क्षिपेद्वर्णान्तरौ विशः ॥<br>
उत्तमं साहसं तस्मिन्दण्डः पात्यो यथाक्रमम् ॥ 2.72.६० ॥<br>
राज्ञो निवेश्य नियमं प्रथमं यान्ति ये मिथः ॥ ६१ ॥<br>
सर्वे द्विगुणदण्ड्यास्ते विप्रलम्भान्नृपस्य तु ॥<br>
प्रीत्या मयास्याभिहितं प्रमादेनाथवा वदेत् ॥<br>
भूयो न चैवं वक्ष्यामि स तु दण्डार्धभाग्भवेत् ॥ ६२ ॥<br>
काणं वाप्यथवा खञ्जमन्धं वापि तथाविधम् ॥<br>
तथ्येनापि ब्रुवन्दाप्यो दण्डः कार्षापणावरम् ॥ ६३ ॥<br>
मातरं पितरं ज्येष्ठं भ्रातरं श्वशुरं गुरुम् ॥<br>
आक्षारयच्छतं दण्ड्यः पन्थानं चाददद्गुरोः ॥६४ ॥<br>
गुरुवर्ज्यं तु मार्गार्हे यो मार्गं न प्रयच्छति ॥<br>
स राज्ञा कृष्णलं दण्ड्यस्तस्य पापस्य शान्तये ॥६५॥<br>
एकजातिर्द्विजातिन्तु येनाङ्गेनापराध्नुयात् ॥<br>
तदेव च्छेदयेत्तस्य क्षिप्रमेवाविचारयन् ॥६६॥<br>
अवनिष्ठीवतो दर्पाद्द्वावोष्ठौ छेदयेन्नृपः ॥<br>
अवसेचयतो मेढ्रमवशब्दयतो गुदम् ॥ ६७ ॥<br>
महासनमभिप्रेप्सुरुत्कृष्टस्यावकृष्टजः ॥ ६८ ॥<br>
कृताङ्कः स विनिर्वास्यो ह्यङ्गं वास्य विकर्तयेत् ॥<br>
केशेषु गृह्णतो हस्तौ छेदयेदविचारयन् ॥<br>
पादयोर्दण्डिकायां तु ग्रीवायां वृषणेषु वा ॥ ६९ ॥<br>
त्वग्भेदकः शतं दण्ड्यो लोहितस्य च दर्शकः ॥ 2.72.७० ॥<br>
अस्थिभेत्ता च षण्णिष्कान्प्रमाप्यश्च प्रमापकः ॥<br>
अङ्गभङ्गकरस्यांगं तदेवापहरेन्नृपः ॥ ७१ ॥<br>
दण्डपारुष्यकृद्दद्यात्समुत्थानव्ययं तथा ॥<br>
अर्धपादकराः कार्या गोगजाश्वोष्ट्रघातकाः ॥ ७२ ॥<br>
पशुक्षुद्रमृगाणां च हिंसायां द्विगुणो दमः ॥<br>
पञ्चाशत्तु भवेद्दण्डस्तथैव मृगपक्षिषु ॥ ७३ ॥<br>
कृमिकीटेषु दण्डः स्याद्रजतस्य तु माषकम् ॥<br>
तस्यानुरूपं मूल्यं च प्रदद्यात्स्वामिने तथा ॥७४॥<br>
सस्वामिकानां मरके शेषाणां दण्डमेव तु ॥<br>
वृक्षं तु सफलं छित्त्वा सुवर्णं दण्डमर्हति ॥ ७५ ॥<br>
द्विगुणं दण्डयेच्चैत्ये पथि सीम्नि जलाशये ॥<br>
छेदनादफलस्यापि मध्यमः साहसः स्मृतः ॥ ७६ ॥<br>
गुल्मवल्लीलतानां तु सुवर्णस्य च माषकम् ॥<br>
वृथा छेदे तृणस्यापि दण्डः कार्षापणं भवेत् ॥ ७७ ॥<br>
त्रिभागं कृष्णलान्दण्डयः प्राणिनस्ताडने तथा ॥<br>
देशकालानुरूपेण मूल्यं राम! द्रुमादिषु ॥ ७८ ॥<br>
तत्स्वामिनि तथा दद्याद्दण्डमुक्तं च पार्थिवे ॥<br>
यत्रातिवर्तते युग्यं वैगुण्याद्रजकस्य तु ॥७९ ॥<br>
तत्र स्वामी भवेद्दण्ड्यो नाप्तश्चेद्व्याजको भवेत् ॥<br>
प्राणकश्च भवेदाप्तः प्राजको दण्डमर्हति ॥ 2.72.८०॥<br>
नास्ति दण्डं च तस्यापि तथा त्राहीति जल्पतः ॥ ८१ ॥<br>
द्रव्याणि यो हरेद्यस्य जानतोऽजानतोऽपि वा ॥<br>
स तस्योत्पादयेत्तुष्टिं राज्ञो दद्यात्ततो दमम् ॥ ८२ ॥<br>
यस्तु रज्जुं घटं कूपाद्धरेद्भिन्द्याच्च तां प्रपाम् ॥<br>
स दण्डं प्राप्नुयान्माषं तच्च संप्रतिपादयेत् ॥ ८३ ॥<br>
धान्यं दशभ्यः कुम्भेभ्यो हरतोऽभ्यधिकं बुधः ॥<br>
शेषेऽप्येकादशगुणं दण्डं तस्य प्रकल्पयेत् ॥८४॥<br>
सुवर्णरजतादीनां चोत्तमानां च वाससाम् ॥<br>
पुरुषाणां कुलीनानां नारीणां च विशेषतः ॥<br>
मुख्यानां चैव रत्नानां हरणे वधमर्हति॥८५॥<br>
महापशूनां हरणे वस्त्राणामौषधस्य च ॥<br>
कालमासाद्य कार्यं च राजा दण्डं प्रकल्पयेत् ॥ ८६ ॥<br>
गोषु ब्राह्मणसंस्थासु स्थूलकार्याविभेदने ॥<br>
अश्वापहारकश्चैव सद्यः कार्योर्धपादिकः ॥ ८७ ॥<br>
सूत्रकार्पासकिल्वानां गोमयस्य गुडस्य च ॥<br>
दध्नः क्षीरस्य तक्रस्य पानीयस्य फलस्य च ॥ ८८. ॥<br>
वेणुवैदलभाण्डानां लवणानां तथैव च ॥<br>
मृण्मयानां च सर्वेषां मृदो भस्मन एव च ॥८९॥<br>
मद्यानां पक्षिणां चैव तैलस्य च घृतस्य च ॥<br>
मांसस्य मधुनश्चैव यच्चान्यत्पशुसम्भवम्॥2.72.९०॥<br>
अन्येषामेवमादीनां मत्स्यानामोदनस्य च ॥<br>
पक्वान्नानां च सर्वेषां तन्मूल्याद्द्विगुणो दमः ॥ ९१ ॥<br>
पुष्पेषु हरिते धान्ये गुल्मवल्लीलतासु च …<br>
अल्पेषु परिपूर्णेषु दण्डः स्यात्पञ्चमाषकः ॥ ९२ ॥<br>
परिपूर्णेषु धान्येषु शाकमूलफलेषु च ॥<br>
निरन्वये शतं दण्ड्यः सान्वये च शतं दमः ॥ ९३ ॥<br>
येनयेन यथाङ्गेन स्तेनो नृषु विचेष्टते ॥<br>
तत्तदेव हरेदस्य प्रत्यादेशाय पार्थिवः ॥ ९४ ॥<br>
द्विजोऽध्वगः क्षीणवृत्तिर्द्वाविक्षु द्वे च मूलके ॥<br>
त्रपुसोर्वारुकौ द्वौद्वौ तावन्मानं फलेषु च ॥ ९५ ॥<br>
तथा च सर्वधान्यानां मुष्टिग्राहेण भार्गव ॥<br>
शाकं शाकप्रमाणेन गृह्यमाणो न दुष्यति ॥ ९६ ॥<br>
वानस्पत्यं मूलफलं दार्वग्न्यर्थं तथैव च ॥<br>
तृणं च गोभ्यो दानार्थमस्तेयं मनुरब्रवीत् ॥ ९७ ॥<br>
अदेववाटजं पुष्पं देवतार्थं तथैव च ॥<br>
आददानः परक्षेत्रान्न दण्डं दातुमर्हति ॥ ९८ ॥<br>
शृङ्गिणं नखिनं चापि दंष्ट्रिणं वा वधोद्यतम् ॥<br>
यो हन्यान्न स पापेन लिप्यते मनुजः क्वचित् ॥ ९९ ॥<br>
गुरुं वा बालवृद्धौ वा ब्राह्मणं वा बहुश्रुतम् ॥<br>
आततायिनमायान्तं हन्यादेवाविचारयन् ॥ 2.72.१०० ॥<br>
नाततायिवधे दोषः कर्तुर्भवति कश्चन ॥<br>
प्रकाशं वाऽप्रकाशं वा मन्युस्तं मन्युमर्हति ॥ १०१ ॥<br>
गृहक्षेत्राभिहर्तारं तथा पत्न्यभिगामिनम् ॥<br>
अग्निदं गरदं चैव तथा हस्तोद्यतायुधम् ॥ १०२ ॥<br>
अभिचारं च कुर्वाणं राजगामि च पैशुनम् ॥<br>
एते हि कथिता लोके धर्मज्ञैराततायिनः ॥ १०३ ॥<br>
परस्त्रियं न संभाषेत्तीर्थेऽरण्ये गृहेऽपि वा ॥<br>
नदीनां चैव संभेदे संग्रहणमवाप्नुयात् ॥ १०४ ॥<br>
न संभाषं सह स्त्रीभिः प्रतिषिद्धं समाचरेत् ॥<br>
प्रतिषिद्धस्तु संभाषः सुवर्णं दण्डमर्हति ॥ १०५ ॥<br>
नैष चारेणदारेषु विधिर्नात्मोपजीविषु ॥<br>
सज्जयन्ति मनुष्यैस्ते निगूढं विचरन्त्युत ॥ १०६ ॥<br>
किञ्चिदेव तु सख्यं स्यात्संभाषेताभिचारयन् ॥<br>
प्रेष्यासु चैव सर्वाभिरहः प्रव्रजितासु च ॥ १०७ ॥<br>
योऽकामां दूषयेत्कन्यां स सद्यो वधमर्हति ॥<br>
सकामां दूषयाणस्तु प्राप्यः प्रथमसाहसम् ॥ १०८ ॥<br>
भिक्षुकोऽप्यथवा नारी योऽपि च स्यात्कुशीलवः ॥<br>
प्रविशेत्प्रतिषिद्धस्तु प्राप्नुयाद्द्विशतं दमम् ॥ १०९ ॥<br>
यश्च संचारकस्तत्र पुरुषः स तथा भवेत् ॥<br>
पारदारिकवद्दण्ड्यो यश्च स्यादवकाशदः ॥ 2.72.११० ॥<br>
बलात्संदूषयन्यस्तु परभार्यां नरः क्वचित् ॥<br>
वधदण्डो भवेत्तस्य नापराधो भवेत्स्त्रियाः ॥ १११ ॥<br>
रजस्तृतीयं या कन्या स्वगृहे प्रतिपद्यते ॥<br>
अदण्ड्या सा भवेद्राज्ञा वरयन्ती पतिं स्वयम् ॥ ११२ ॥<br>
स्वदेशे कन्यकां दत्त्वा तामादाय तथा व्रजन् ॥<br>
परदेशे भवेद्वध्यः स्त्रीचौरः स तथा भवेत् ॥ ११३ ॥<br>
अद्रव्यां मृतपत्नीं तु संगृह्णन्नापराध्यति ॥<br>
सार्थां वै तां च गृह्णानो दण्डमुत्तममर्हति ॥ ११४ ॥<br>
उत्कृष्टं या भजेत्कन्या देया तस्यैव सा भवेत् ॥<br>
जघन्यं सेवमानां च संयतां वासयेद्गृहे ॥ ११५ ॥<br>
उत्तमां सेवमानस्तु जघन्यो वधमर्हति ॥<br>
जघन्यमुत्तमा नारी सेवमाना तथैव च ॥ ११६ ॥<br>
भर्तारं लङ्घयेद्या तु स्त्री ज्ञातिबलदर्पिता ॥<br>
तां श्वभिः खादयेद्राजा संस्थाने बहुसंस्थिते ॥ ११७ ॥<br>
हृताधिकारां मलिनां पिण्डमात्रोपजीविनीम् ॥<br>
वासयेत्स्वैरिणीं नित्यं सवर्णेनाभिदूषिताम् ॥ ११८ ॥<br>
ज्यायसा दूषिता नारी मुण्डनं समवाप्नुयात् ॥<br>
मासं च मलिना नित्यं सा ग्रासान्प्राप्नुयाद्दश ॥ ११९ ॥<br>
ब्राह्मणः क्षत्त्रियो वैश्यः क्षत्त्रविट्शूद्रयोनयः …<br>
व्रजन्दाप्यो भवेद्राम दण्ड उत्तमसाहसम् ॥ 2.72.१२० ॥<br>
वैश्यागमे तु विप्रस्य क्षत्त्रियस्यन्त्यजागमे ॥<br>
मध्यमं प्रथमं वैश्यो दण्ड्यः शद्रागमे भवेत् ॥ १२१ ॥<br>
शूद्रः सवर्णाऽगमने शतं दण्ड्यो महीभुजा ॥<br>
वैश्यश्च द्विगुणं राम क्षत्त्रियस्त्रिगुणं तथा ॥ १२२ ॥<br>
ब्राह्मणश्च भवेद्दण्ड्यस्तथा राम चतुर्गुणम् ॥<br>
गुप्तास्वेव भवेद्दण्डमगुप्तास्वपि तत्स्मृतम् ॥ १२३ ॥<br>
माता मातृष्वसा श्वश्रूर्मातुलानी पितृष्वसा ॥<br>
पितृव्यसखिशिष्यस्त्री भगिनी तत्सखी तथा ॥ १२४ ॥<br>
भागिनेयी तथा चैव राजपत्नी तथैव च ॥<br>
इत्यगम्यास्तु निर्दिष्टास्तासां तु गमने नरः ॥ १२५ …<br>
शिश्नस्योत्कर्तनं कृत्वा ततस्तु वधमर्हति ॥<br>
भ्रातृभार्यागमे पूर्वाद्दण्डस्तु वधमर्हति ॥ १२६ ॥<br>
चण्डालीं वा श्वपाकीं वा गच्छन्वधमवाप्नुयात् ॥<br>
तिर्यग्योनौ तु गोवर्ज्यं मैथुनं यो निषेवते ॥ १२७ ॥<br>
स पणं प्राप्नुयाद्दण्डं तस्याश्च यवसोदकम् ॥<br>
सुवर्णं च भवेद्दण्ड्यो गां व्रजन्मनुजोत्तम ॥ १२८ ॥<br>
वेश्यागामी भवेद्दण्ड्यो वेश्याशुल्कसमं पणम् ॥<br>
गृहीत्वा वेतनं वेश्या लोभादन्यत्र गच्छति ॥ १२९ ॥<br>
वेतनं द्विगुणं दद्याद्दण्डं च त्रिगुणं तथा ॥<br>
अन्यमुद्दिश्य वेश्यां यो नयेदन्यस्य कारणात् ॥ 2.72.१३० ॥<br>
तस्य दण्डं भवेद्राम सुवर्णस्य च माषकम् ॥<br>
नीत्वा भोगं न यो दद्याद्दाप्यो द्विगुणवेतनम् ॥ १३१ ॥<br>
राज्ञा च द्विगुणं दण्ड्यस्तथा धर्मो न हीयते ॥<br>
बहूनां व्रजतामेकां सर्वे तद्द्विगुणं दमम् ॥ १३२ ॥<br>
सर्वे पृथक्पृथग्राम दण्डं च द्विगुणं पणात् ॥<br>
न माता न पिता न स्त्री ऋत्विग्याज्यस्य सूनवः ॥ १३३ ॥<br>
अन्योन्याः पतितास्त्याज्यास्त्यागे दण्ड्यः शतानि षट् ॥<br>
पतिता गुरवस्त्याज्या न तु माता कदाचन ॥१३४॥<br>
गर्भधारणपोषाभ्यां तेन माता गरीयसी ॥<br>
संदंशहीनौ कर्तव्यौ कूटाक्षोपधिदेविनौ ॥ १३५ ॥<br>
अधीयानमनध्याये दण्डः कर्षापणत्रयम् ॥<br>
अध्यापकश्च द्विगुणं तथाचारस्य लङ्घने ॥ १३६ ॥<br>
अन्तं सस्यभवे दण्डः सुवर्णस्य च कृष्णलम् ॥<br>
भार्या पुत्रश्च दासश्च शिष्यो भ्राता च सोदरः ॥ १३७ ॥<br>
प्राप्तापराधास्ते दण्ड्या रज्वा वेणुदलेन वा ॥<br>
पृष्ठतस्तु शरीरस्य नोत्तमाङ्गे कथंचन ॥ १३८ ॥<br>
अतोन्यथा यत्प्रहरेत्प्राप्तः स्याच्चौरकिल्बिषम् ॥<br>
द्यूतं समाह्वयं चैव यो निषिद्धं समाचरेत् ॥ १३९ ॥<br>
प्रच्छन्नं वा प्रकाशं वा स दण्ड्यः पार्थिवेच्छया ॥<br>
वासांसि फलके श्लक्ष्णे नेनिज्याद्रजकः शनैः ॥ 2.72.१४० ॥<br>
अतोऽन्यथा तु कुर्वीत दण्डस्स्याद्रुक्मकृष्णलम् ॥<br>
रक्षांस्यधिकृता राम प्रजेयं यैर्विलिप्यते ॥ १४१ ॥<br>
कार्यिकेभ्योऽर्थमादाय हन्युः कार्याणि कार्यिणाम् ॥<br>
तेषां सर्वस्वमादाय राजा कुर्यात्प्रवासनम् ॥ १४२ ॥<br>
ये नियुक्ताः स्वकार्येषु हन्युः कार्याणि कार्यिणाम् ॥<br>
निर्घृणाः क्रूरमनसः सर्वकार्योपरोधिनः ॥ १४३ ॥<br>
धनोष्मणा पच्यमानांस्तान्निःस्वान्कारयेन्नृपः ॥<br>
कूटशासनकर्तॄंश्च प्रकृतीनां च दूषकान् ॥ १४४ ॥<br>
स्त्रीबालब्राह्मणघ्नांश्च वध्यांश्चासेविनस्तथा ॥<br>
अमात्यः प्राड्विवाको वा यः कुर्यात्कार्यमन्यथा ॥ १४५ ॥<br>
तस्य सर्वस्वमादाय तं राजा विप्रवासयेत् ॥<br>
ब्रह्मघ्नश्च सुरापश्च स्तेयी च गुरुतल्पगः ॥ १४६ ॥<br>
एतान्सर्वान्पृथग्विद्यान्महापातकिनो नरान् ॥<br>
महापातकिनो वध्या ब्राह्मणं तु विवासयेत् ॥ १४७ ॥<br>
कृतचिह्नं स्वकाद्देशाच्छृणु चिह्नक्रमं तथा॥<br>
गुरुतल्पे भगः कार्यः सुरापाने सुराध्वजः ॥ १४८ ॥<br>
स्तेये तु श्वपदं विद्याद्ब्रह्महण्यशिराः पुमान् ॥<br>
असम्भाष्या ह्यसंलाप्या असम्पाद्या विशेषतः ॥ १४९ ॥<br>
त्यक्तव्याश्च तथा राम! ज्ञातिसम्बन्धिबान्धवैः ॥<br>
महापातकिनो वित्तमादाय नृपतिः स्वयम् ॥ 2.72.१५० ॥<br>
अप्सु प्रवेशयेद्दण्डं वरुणायोपपादयेत् ॥<br>
सहोढं न विना चौरं घातयेद्धार्मिको नृपः ॥ १५१ ॥<br>
सहोढं सोपकरणं घातयेदविचारयन्॥<br>
ग्रामेष्वपि च ये केचिच्चौराणां भक्तदायकाः ॥ १५२ ॥<br>
भाण्डावकाशदाश्चैव सर्वांस्तानपि घातयेत् ॥<br>
राष्ट्रेषु राष्ट्राधिपतेः समन्ताच्चैव दूषकान् ॥ १५३ ॥<br>
अभ्याघातेषु मध्यस्थाः क्षिप्रं शास्यास्तु चौरवत् ॥<br>
दस्युप्रपीडितानां हि पथि मोहादिदर्शने ॥ १५४ …<br>
शक्तितोनाभिधावन्तो निर्वास्याः सपरिच्छदाः ॥<br>
राज्ञः कोषापहर्तॄंश्च प्रतिकूलेषु च स्थितान् ॥१९५ ॥<br>
अरीणामुपजप्तॄँश्च घातयेद्विविधैर्वधैः ॥<br>
सन्धिं भित्त्वा तु ये चौर्यं राज्ञः कुर्वंति तस्कराः ॥ १५६ ॥<br>
तेषां छित्त्वा नृपो हस्तौ तीक्ष्णे शूले निवेशयेत् ॥<br>
तडाकभेदकं हन्यादप्सु शुद्धवधेन तु ॥१५७॥<br>
यस्तु पूर्वं निवृत्तस्य तडाकस्योदकं हरेत् ॥<br>
आगमं वाप्यपां कुर्यात्स दाप्यः पूर्वसाहसम् ॥१५८॥<br>
कोष्ठागारायुधागारदेवतागारभेदकान् ॥<br>
पापान्पापसमाचारान्घातयेच्छीघ्रमेव तान्॥१५९॥<br>
समुत्सृजेद्राजमार्गे यस्त्वमेध्यमनापदि ॥<br>
स हि कार्षापणं दण्ड्यस्तममेध्यं च शोधयेत्॥ ॥2.72.१६०॥<br>
आपद्गतोऽथवा वृद्धो गर्भिणी बाल एव वा ॥<br>
परिभाषणमर्हन्ति तच्च शोध्यमिति स्थितिः॥१६१॥<br>
प्रथमं साहसं दण्ड्यः यश्च मिथ्याचिकित्सकः ॥<br>
पुरुषे मध्यमं दण्ड्यस्तूत्तमे च तथोत्तमम् ॥१६२॥<br>
संक्रमध्वजयष्टीनां प्रतिमानां च भेदकान् ॥<br>
प्रतिकुर्युश्च तत्सर्वं दद्युः पञ्चशतानि च॥१६३॥<br>
अदूषितानां द्रव्याणां दूषणे भेदने तथा ॥<br>
मणीनामपि भेदस्य दण्डः प्रथमसाहसः ॥ १६४ ॥<br>
समैश्च विषमं यो वै कुरुते मूल्यतोऽपि वा ॥<br>
समाप्नुयान्नरः पूर्वं समं वाधममेव वा ॥ १६५ ॥<br>
बन्धनानि च सर्वाणि राजमार्गे निवेशयेत् ॥<br>
क्लिश्यन्तो यत्र दृश्यन्ते विकृताः पापचारिणः ॥ १६६ ॥<br>
प्राकारस्य तु भेत्तारं परिखानां च भेदकम् ॥<br>
द्वाराणां चैव भेत्तारं क्षिप्रं निर्वासयेत्पुरात् ॥ १६७ ॥<br>
मूलकर्माभिचारेषु कर्तव्यो द्विगुणो दमः ॥<br>
अबीजविक्रयी दैवबीजोत्कृष्टस्तथैव च ॥ १६८ ॥<br>
मर्यादाभेदकश्चैव विकृतं वधमाप्नुयात् ॥<br>
सर्वसङ्करपापिष्ठं हेमकारं नराधिपः ॥ १६९ ॥<br>
अन्याये वर्तमानं तु लवशश्छेदयेच्छरैः ॥<br>
द्रव्यमादाय वणिजामनर्घेणावरुन्धताम् ॥ 2.72.१७० ॥<br>
राजा पृथक्पृथक्कुर्याद्दण्डमुत्तमसाहसम् ॥<br>
द्व्यावदूषको यश्च प्रतिच्छन्दकविक्रयी॥ १७१ ॥<br>
मध्यमं प्राप्नुयाद्दण्डं कूटकर्ता तथोत्तमम् ॥<br>
शास्त्राणां यज्ञतपसां देशानां क्षेपको नरः ॥ १७२ ॥<br>
देवतानां सतीनां वै तूत्तमं दण्डमर्हति ॥<br>
एकस्य दण्डपारुष्ये बहूनां द्विगुणो दमः ॥१७३ ॥<br>
कलहापहृतं देयं दण्डश्च द्विगुणस्ततः ॥<br>
मध्यमं ब्राह्मणं राजा विषयाद्विप्रवासयेत् ॥ १७४ ॥<br>
लशुनं च पलाण्डुं च सूकरं ग्रामकुक्कुटम् ॥<br>
तथा पञ्चनखं सर्वं भक्ष्यादन्यत्र भक्षिणम् ॥ १७५ ॥<br>
विवासयेत्क्षिप्रमेव ब्राह्मणं विषयात्स्वकात् ॥<br>
अभक्ष्यभक्षणे दण्ड्यः शूद्रो भवति कृष्णलम् ॥ १७६ ॥<br>
ब्राह्मणक्षत्त्रियविशां चतुस्त्रिद्विगुणं हितम् ॥<br>
यः साहसं कारयति स दद्याद्द्विगुण दमम् ॥ १७७ ॥<br>
यश्चेदमुक्त्वाहं दाता कारयेत्स चतुर्गुणम् ॥<br>
संदिष्टस्याप्रदातारं समुद्रगृहभेदकम् ॥ १७८ ॥<br>
पञ्चाशत्पणिको दंडस्तयोः कार्यो महीक्षिता ॥<br>
अस्पृश्येषु शतार्धन्तु मध्योऽधो योगकर्मकृत् ॥ १७९ ॥<br>
पुंस्त्वहर्ता पशूनां च दासीगर्भविनाशकृत् ॥<br>
शूद्रप्रव्रजितानां च दैवे पित्र्ये च भोजकः ॥ 2.72.१८०॥<br>
अव्रजन्बाढमुक्त्वा च तथैव च निमन्त्रणात् ॥<br>
एते कार्षापणशतं सर्वे दण्ड्या महीक्षिता ॥ १८१ ॥<br>
दुःखोत्पादि गृहे द्रव्यं क्षिपन्दण्ड्यस्तु कृष्णलम् ॥<br>
पितापुत्रविरोधे तु साक्षिणां द्विशतो दमः ॥ १८२ ॥<br>
तुलाशासनमानानां कूटकृन्नाणकस्य च ॥<br>
एभिश्च व्यवहर्ता यः स दाप्यो दण्डमुत्तमम् ॥ १८३ ॥<br>
विषाग्निदां पतिगुरुनिजापत्यप्रमापणीम् ॥<br>
विकर्णकरनासौष्ठीं कृत्वा गोभिः प्रमापयेत् ॥ १८४ ॥<br>
क्षेत्रवेश्मग्रामवननिवीतखलदाहकाः ॥<br>
राजपत्न्यभिगामी च दग्धव्याश्च कटाग्निना ॥ १८५ ॥<br>
ऊनं वाप्यधिकं वापि लिखेद्यो राजशासनम् ॥<br>
पारदारिकचौरौ च मुञ्चतो दण्डमुत्तमम् ॥ १८६ ॥<br>
अभक्ष्येण द्विजं दूष्य दण्डमुत्तमसाहसम् ॥<br>
क्षत्रियो मध्यमं वैश्यः प्रथमं शूद्रमर्धिकम् ॥ १८७॥<br>
मृताङ्गलग्नविक्रेतुर्गुरोस्ताडयितुस्तथा॥<br>
राजयानासनारोढुर्दण्ड उत्तमसाहसः ॥ ॥ १८८ ॥<br>
यो मन्येताजितोऽस्मीति न्यायेनापि पराजितः …<br>
तमायातं पुनर्जित्वा दण्डद्येद्द्विगुणं दमम्॥१८९॥<br>
आह्वानकारी वध्यः स्यादनाहूतमथाह्वयन्॥<br>
दण्डिकस्य यो हस्तादभियुक्तः पलायते॥2.72.१९०॥<br>
हीनः पुरुषकारेण तद्दद्याद्दाण्डिको धनम्॥<br>
प्रेष्यापराधात्प्रेष्यस्य स दण्डं दातुमर्हति ॥ १९१ ॥<br>
दण्डार्थं नियमार्थं च नीयमानस्तु बन्धनम् ॥<br>
पथि कश्चित्पलायेत दण्डमष्टगुणं भवेत् ॥ १९२ ।<br>
अनिष्ठितविवादे तु नखरोमावतारणम् ॥<br>
कारयेद्यः स पुरुषो मध्यमं दण्डमर्हति ॥ १९३ ॥<br>
बन्धनं वाथवा वध्यं बलान्मोचयतो भवेत् ॥<br>
वध्ये विमोचिते वध्यो दण्ड्ये द्विगुणदण्डभाक् ॥ १९४ ॥<br>
दुर्मृष्टव्यवहाराणां सभ्यानां द्विगुणो दमः ॥<br>
ज्ञात्वा त्रिंशद्गुणं दण्डं प्रक्षेप्यमुदके भवेत्॥ ॥ १९५ ॥<br>
अल्पे दण्डेधिकं कृत्वा विपुले चाल्पमेव च ॥<br>
ऊनाधिकं तु तद्दण्डं सद्यो दद्यात्स्वकाद्गृहात् ॥ १९६ ॥<br>
यावद्वध्यः स वध्येत तावद्वध्यस्य मोक्षणात् ॥<br>
न जातु ब्राह्मणं हन्यात्सर्वपापेष्ववस्थितम् ॥ १९७ ॥<br>
वध्ये विवासयेद्राष्ट्रात्समग्रधनमक्षतम् ॥<br>
न जातु ब्राह्मणवधात्पापमप्यधिकं क्वचित् ॥ १९८ ॥<br>
यस्मात्तस्मात्प्रयत्नेन ब्रह्महत्यां विवर्जयेत् ॥<br>
अदण्ड्यान्दण्डयन्राजा दण्ड्यांश्चैवाप्यदण्डयन् ॥<br>
अयशोमहदाप्नोति नरकं चैव गच्छति ॥ १९९ ॥<br>
ज्ञात्वापराधं पुरुषं च राजा कालं तथा चानुमते द्विजानाम् ॥<br>
दण्ड्येषु दण्डं परिकल्पयेत पापस्य ये तच्छमनं न कुर्युः ॥ 2.72.२०० ॥<br>
इति श्रीविष्णुधर्मोत्तरे द्वितीयखण्डे मा० सं० परशुरामं प्रति पुष्करोपाख्यानेषु दण्डप्रणयनन्नाम द्विसप्ततितमोऽध्यायः ॥७२॥<br>
2.73<br>
राम उवाच ॥<br>
कुर्याद्दण्डप्रणयनं प्रायश्चित्तमकुर्वताम् ॥<br>
नृणां राजा ततो ब्रूहि प्रायश्चित्तविधिं मम ॥ १ ॥<br>
पुष्कर उवाच ॥<br>
अकामतः कृते पापे प्रायश्चित्तं विदुर्बुधाः ॥<br>
कामचारकृतेऽप्येतन्मतं मे श्रुतिदर्शनात् ॥ २॥<br>
प्रायश्चित्तैः शमं याति पापं कृतमसंशयम् ॥<br>
राजदण्डाच्छमं याति प्रायश्चित्तमकुर्वताम् ॥ ३ ॥<br>
प्रायश्चित्तविहीना ये राजभिश्चाप्यवासिताः ॥<br>
नरकं प्रतिपद्यन्ते तिर्यग्योनिं तथैव च ॥ ४ ॥<br>
मानुष्यमपि चासाद्य भवन्तीह तथांकिताः ॥<br>
प्रायश्चित्तमतः कार्यं कल्मषस्यापनुत्तये॥५॥<br>
राजक्रुद्धातुरान्नं च न भुञ्जीत कदाचन ॥<br>
तथैवाह्वायकस्यान्नं पदा स्पृष्टं च कामतः॥६…<br>
महापातकिना स्पृष्टमवलीढं पतत्रिणा ॥<br>
त्र्यृबीमपक्वं यश्चापि स्पृष्टं यच्चाप्युदक्यया ॥ ७ ॥<br>
गणान्नं गणिकान्नं च विद्विषां यज्जुगुप्सितम ॥<br>
स्तेनस्य चैव तीक्ष्णस्य वार्धुषेर्गायनस्य च ॥८ ॥<br>
दीक्षितस्य कदर्यस्य बद्धस्य निगडैरपि ॥<br>
अभिशस्तस्य षण्ढस्य पुंश्चल्या दांभिकस्य च ॥९॥<br>
चिकित्सकस्य मृगयोः क्रूरस्योच्छिष्टभोजिनः ॥<br>
अनर्चितं वृथा मांसमवीरायाश्च योषितः ॥ 2.73.१० ॥<br>
द्विषदन्नं च दासान्नमुग्रान्नं चाप्यचाक्षुषम् ॥<br>
पिशुनानृतिनोश्चान्नमस्त्रविक्रयिणस्तथा ॥ ११ ॥<br>
रजकस्य नृशंसस्य यस्य चोपपतिर्गृहे ॥<br>
शैलूषतुन्नवायान्नं कृतघ्नस्यान्नमेव च ॥ १२ ॥<br>
परिवित्तेश्च दुष्टस्य बन्दिनः कितवस्य च ॥<br>
कुण्डगोलकयोश्चैव स्त्रीजितस्य तथैव च ॥ १३ ॥<br>
कर्मारस्य निषादस्य रङ्गावतरकस्य च ॥<br>
सुवर्णकर्तुवेनस्य चैलनिर्णेजकस्य च ॥ १४ ॥<br>
मिथ्याप्रव्रजितस्यान्नं तैलिकस्य तथैव च ॥<br>
तथैव वृषलस्यान्नं ब्राह्मणेनानिमन्त्रितम् ॥ १५ ॥<br>
एषामन्यतमस्यान्नममत्यात्त्वा त्र्यहं क्षिपेत ॥<br>
मत्या भुक्त्वा चरेत्कृच्छ्रं रेतोविण्मूत्रमेव च ॥ १६ ॥<br>
महापातकयुक्तस्य सूतिकस्य तथैव च ॥<br>
भुक्त्वान्नं चर्मकारस्य मत्या कृच्छ्रं चरेद्द्विजः ॥ १७॥<br>
चण्डालश्वपचान्नं च भुक्त्वा चान्द्रायणं चरेत॥<br>
अन्तश्चतुर्थिप्रेतान्नं गवाघ्रातं तथैव च ॥ १८ ॥<br>
शूद्रोच्छिष्टं लघूच्छिष्टं सूतिकान्नं तथैव च ॥<br>
तप्तकृच्छ्रं तु कुर्वीत तस्य पापस्य शान्तये ॥ १९ ॥<br>
भुक्त्वा तु ब्राह्मणाशौचे चरेत्सान्तपनं द्विजः ॥<br>
भुक्त्वा तु क्षत्रियाशौचे तथा कृच्छ्रं विधीयते ॥ 2.73.२० ॥<br>
वैश्याशौचे तथा भुक्त्वा तप्तकृच्छ्रं समाचरेत् ॥<br>
शूद्राशौचे द्विजो भुक्त्वा तथा चान्द्रायणं चरेत्॥२१॥<br>
अशौचे यस्य यो भुक्त्वा सोऽप्यशुद्धस्तथा भवेत्॥<br>
तावद्यावदशौचं तु तस्य राम प्रकीर्तितम्॥२२॥<br>
तस्याशौचव्यपगमे प्रायश्चित्तं समाचरेत् ॥<br>
भुक्त्वोत्तमस्य चाशौचे क्षपेत दिवसं तथा ॥२३॥<br>
मृतपञ्चनखात्कूपादमेध्येन सकृद्युतात् ॥<br>
अपः पीत्वा त्र्यहं तिष्ठेत्सोपवासो द्विजोत्तमः ॥ २४ ॥<br>
द्विदिनं क्षत्त्रियस्तिष्ठेदेकाहं वैश्य एव च ॥<br>
नक्ताशी च तथा शूद्रः पञ्चगव्येन शुध्यति ॥ २५ ॥<br>
भुक्त्वाप्यथ कषायांश्च पीत्वामेध्यान्यपि द्विजः ॥<br>
तावद्भवत्यप्रयतो यावदन्नं व्रजत्यधः ॥ २६ ॥<br>
विड्वराहखरोष्ट्राणां गोमायुकपिकाह्वयोः ॥<br>
प्राश्य मूत्रपुरीषाणि द्विजश्चान्द्रायणं चरेत् ॥ २७ ॥<br>
शुष्काणि जग्ध्वा मांसानि भौमानि कवकानि च ॥<br>
अज्ञातं चैव सूनास्थं चैतदेव व्रतं चरेत् ॥ २८॥<br>
क्रव्यादसूकरोष्ट्राणां गोमायोः कपिकाकयोः॥<br>
गोनराश्वखरोष्ट्राणां भोक्ता पञ्चनखाश्च ये ॥२९॥<br>
मांसं च कौञ्जरं भुक्त्वा तप्तकृच्छ्रेण शुद्ध्यति॥<br>
ग्रामकुक्कुटच्छत्राकौ भुक्त्वा चान्द्रायणं चरेत्॥2.73.३०॥<br>
केशकीटावपन्नेऽपि पिबेद्ब्रह्मसुवर्चलाम्॥<br>
आमश्राद्धे तथा भुक्त्वा तप्तकृच्छ्रेण शुद्ध्यति॥३१॥<br>
संकल्पिते तथा भुक्त्वा त्रिरात्रोपोषणं भवेत् ॥<br>
व्रतचारी तथा भुक्त्वा मधुमांसं च भार्गव॥३२॥<br>
लशुनं गृञ्जनं चैव पालण्डुं मद्यमेव च॥<br>
लशुनादिसमं यच्च गन्धेन मनुजोत्तम॥३३॥<br>
भुक्त्वा चान्द्रायणं कुर्यान्मासं क्रव्यभुजस्तथा ॥<br>
लोहितान्वृक्षनिर्यासान्कुस्थानप्रभवांस्तथा॥३४॥<br>
शेलुं गव्यं च पेयूषं विषं श्लेष्मातकं मृदम् ॥<br>
वृथा कृसरसंयावपायसापूपशष्कुलीः॥३५॥<br>
गवां च महिषीणां च वर्जयित्वा तथाप्यजाम ॥<br>
सर्वक्षीराणि वर्ज्यानि तेषां चैवाप्यनिर्दशम्॥३६॥<br>
स्यंदनेऽमेध्यभक्षाया विवत्सायाश्च वर्जयेत् ॥<br>
दधिवर्ज्यं च शुक्तानि सर्वाण्येव विवर्जयेत् ॥३७॥<br>
शुभैः पुष्पफलैर्यानि भक्तैरभियुतानि च ॥<br>
विष्किराञ्जालपादांश्च रक्तपादांस्तथैव च॥३८॥<br>
सर्वशुष्कांश्च चूडालान्प्रतोदांश्च विवर्जयेत् ॥<br>
वर्तिको वर्तिका चेति तित्तिरश्च कपिञ्जलः ॥ ३९ ॥<br>
भक्ष्यो मयूरश्च तथा पक्षिणां ये विवर्जिताः ॥<br>
शशकः शल्लको गोधा खड्गः कूर्मस्तथैव च॥2.73.४०॥<br>
भक्ष्याः पञ्चनखाः प्रोक्ताः परिवेषाश्च वर्जिताः ॥<br>
पाठीनान्रोहितान्मत्स्याल्ँलोहतुण्डांश्च भक्षयेत् ॥ ४१॥<br>
राजीवांश्च सशल्कांश्च भक्ष्यानाहुर्मनीषिणः ॥<br>
अतोऽन्यान्वर्जयेत्सर्वांस्तथा वै जलचारिणः ॥ ४२॥<br>
एतेषां भक्षणाद्राम त्रिरात्रौ क्षपणं भवेत् ॥<br>
चक्रवाकं प्लवं हंसं टिट्टिभं मद्गुमेव च ॥ ४३ ॥<br>
काकोलं च शुकं भासं दात्यूहं सारिकां तथा ॥<br>
बकश्येनबलाकांश्च भुक्त्वा षड्रात्र माचरेत् ॥ ४४ ॥<br>
उपवासस्तथा कार्यः सूनामांसाशने भवेत् ॥<br>
अजाविकानुरोहांश्च पृषतान्माहिषांस्तथा ॥ ४५ ॥<br>
रङ्कुन्यंकूंस्तथैणांश्च गवयांश्चैव भक्षयेत् ॥<br>
भुक्त्वा मांसं ततोऽन्यस्य त्र्यहं तिष्ठेद्बुभुक्षितः ।४६॥<br>
यवगोधूमजं सर्वं पयसश्चैव विक्रियाः ॥<br>
रागषाडवचुक्रादीन्सस्नेहं यच्च किञ्चन … ॥४७॥<br>
एतद्विना पर्युषितं भुक्त्वा चोपवसेद्दिनम् ॥<br>
मद्यभाण्डगता मोहात्पीत्वा वापो द्विजोत्तमः॥४८॥<br>
शङ्खपुष्पाश्रितं क्षीरं पिबेत्तु दिवसत्रयम् …<br>
सुराभाण्डगता पीत्वा सप्तरात्रं तथा पिबेत्॥४९॥<br>
शूद्रोच्छिष्टात्तथा पीत्वा पञ्चरात्रं तथा पिबेत्॥<br>
स्वप्ने सिक्त्वा ब्रह्मचारी द्विजः शुक्रमकामतः॥2.73.५०…<br>
स्नात्वाऽर्कमर्चयित्वा त्रिः पुनर्मामित्यृचं जपेत् ॥<br>
अग्निहोत्रापविद्धाग्निर्ब्राह्मणः कामचारतः ॥५१॥<br>
चान्द्रायणं चरेन्मासं वीरमप्यासनं हितम् ॥<br>
ब्रह्महत्या सुरापानं स्तेयं गुर्वङ्गनागमः ॥ ५२ ॥<br>
महान्ति पातकान्याहुः संयोगश्चैव तैः सह ॥<br>
अनृतं च समुत्कर्षे राजगामि च पैशुनम् ॥ ५३ ॥<br>
गुरोश्चालीकनिर्बन्धः समानि ब्रह्महत्यया ॥<br>
ब्रह्मोज्झता वेदनिन्दा कौटसाक्ष्यं सुहृद्वधः॥५४॥<br>
वर्जितान्नाद्ययोर्जग्धिः सुरापानसमानि षट्॥<br>
निक्षेपस्यापहरणं नराऽश्वरजतस्य च॥५५॥<br>
भूमिवज्रमणीनां च रुक्मस्तेयसमं स्मृतम्॥<br>
रेतःसेकस्स्वयोनीषु कुमारीष्वन्त्यजासु च॥५६॥<br>
सख्युः पुत्रस्य च स्त्रीषु गुरुतल्पसमं विदुः ॥<br>
गोवधोऽयाज्यसंयाज्यपारदार्यात्मविक्रयः॥५७॥<br>
गुरुमातृपितृत्यागः स्वाध्यायाग्न्योः सुतस्य च ॥<br>
परिवर्तितानुजेन परिवेदनमेव च ॥ ५८॥<br>
तयोर्मानं च कन्यायास्तयोरेव च याजनम् ॥<br>
कन्याया दूषणं चैव वार्धुष्यं व्रतलोपनम् ॥५९॥<br>
तडागारामदाराणामपत्यस्य च विक्रयः ॥<br>
व्रात्यता बान्धवत्यागो भृताध्यापनमेव च ॥ 2.73.६० ॥<br>
भृतादध्ययनादानमविक्रेयस्य विक्रयम् ॥<br>
सर्वाकरेष्वधीकारो महायन्त्र प्रवर्तनम् ॥ ६१ ॥<br>
हिंस्रौषधिस्त्रियाजीवी क्रिया याचनकर्म च ॥<br>
इन्धनार्थमशुष्काणां द्रुमाणां चैव पातनम् ॥ ६२ ॥<br>
आत्मार्थं च क्रियारम्भो निन्दितान्नादनं तथा ॥<br>
अनाहिताग्निता स्तेयमगम्यास्त्रीनिषेवणम् ॥ ६३॥<br>
स्त्रीशूद्रविट्क्षत्त्रिवधो नास्तिक्यञ्चोपपातकम् ॥<br>
ब्राह्मणस्य रुजा कृत्यं घ्रातिरघ्रेयमद्ययोः ॥ ६४ ॥<br>
जैह्मं च पुंसि मैथुन्यं जातिभ्रंशकरं स्मृतम् ॥<br>
श्वखरोष्ट्रमृगेभानामजाव्योश्चैव मारणम् ॥ ६५ ॥<br>
संकीर्णकरणं ज्ञेयं मीनाहिनकुलस्य च ॥<br>
निन्दितेभ्यो धनादानं वाणिज्यं शूद्रसेवनम् ॥ ६६ ॥<br>
अपात्रीकरणं ज्ञेयमसत्यस्य च भाषणम् ॥<br>
कृमि कीटवयोहत्यामन्यानुगतभोजनम् ॥ ६७ ॥<br>
फलैधकुसुमस्तेयमधैर्यं चपलात्मता ॥<br>
एतान्येनांसि सर्वाणि यथोक्तानि पृथक्पृथक् ॥ ६८ ॥<br>
यैर्यैर्व्रतैरपोहेत तानि सम्यङ्निबोधत ॥<br>
ब्रह्महा द्वादशाब्दानि कुटिं कृत्वा वने वसेत् ॥ ६९ ॥<br>
भिक्षेताथ विशुद्ध्यर्थमुपासीनो वृषध्वजम् ॥<br>
लक्षं शस्त्रभृतां वा स्याद्विद्विषामिच्छयात्मनः ॥ 2.73.७० ॥<br>
प्राश्येदात्मानमग्नौ वा समिद्धे त्रिरवाक्छिराः ॥<br>
यजेत वाश्वमेधेन स्वर्जितागोसवेन च ॥ ॥ ७१ ॥<br>
अभिजिद्विश्वजिद्भ्यां वा त्रिवृताग्निष्टुतापि वा ॥<br>
जपन्वान्यतमं वेदं योजनानां शतं व्रजेत् ॥ ७२ ॥<br>
ब्रह्महत्यापनुत्त्वर्थं मितभुङ् नियतेन्द्रियः ॥<br>
सर्वस्वं वा वेदविदे ब्राह्मणायोपपादयेत् ॥ ७३ ॥<br>
धनं वा जीवनायालं गृहं वा सपरिच्छदम् ॥<br>
व्रतैरेतैरपोहेत महापातकितान्द्विज ॥ ७४ ॥<br>
उपपातकसंयुक्तो गोघ्नो मासं यवानदेत् ॥<br>
कृतपापो वा निवसेच्चर्मणा तेन संवृतः ॥ ७५ ॥<br>
चतुर्थकालमश्नीयादक्षारलवण मितम् ॥<br>
गोमूत्रेणाचरेत्स्नानं द्वौ मासौ नियतेन्द्रियः ॥ ७६ ॥<br>
दिवाऽनुगच्छेत्ता गाश्च तिष्ठन्नूर्ध्वमपः पिबेत् ॥<br>
शुश्रूषित्वा नमस्कृत्य रात्रौ वीरासनं चरेत् ॥ ७७ ॥<br>
तिष्ठंतीष्वनुतिष्ठेत्तु व्रजन्तीष्वप्यनुव्रजेत् ॥<br>
आसीनासु तथासीनो नियतो वीतमत्सरः ॥ ७८ ॥<br>
आतुरामभिषिक्तां च चौरव्याघ्रादिभिर्भयैः ॥<br>
पतित ङ्कलीनां वा सर्वप्राणैर्विमोक्षयेत् ॥ ७९ ॥<br>
उष्णैर्वर्षातिशीतैर्वा मारुते वाति वा भृशम् ॥<br>
न कुर्वीतात्मनस्त्राणं गोरकृत्वा तु शक्तितः ॥ 2.73.८० ॥<br>
आत्मनो यदि वाऽन्येषां गृहे क्षेत्रेऽथ वा खले ॥<br>
खादमानां न शंसेत पिबन्तं चैव वत्सकम् ॥ ८१ ॥<br>
वृषभैकादशा गास्तु दध्याद्धि चरितव्रतः ॥<br>
अविद्यमाने सर्वस्वं वेदविद्भ्यो निवेदयेत् ॥ ८२ ॥<br>
बन्धने रोधने वापि योजने च गवां रुजा ॥<br>
भवेद्वा मरणं यत्र निमित्ते तत्र लिप्यते ॥ ८३ ॥<br>
पादमेकं चरेद्गोष्ठे द्वौ पादौ बन्धने चरेत् ॥ ।<br>
योजने पादहीनं स्याच्चरेत्सर्वं निपातने ॥ ८४ ॥<br>
कान्तारेष्वथ दुर्गेषु विषमेषु गुहासु च ॥<br>
यदि तत्र विपत्तिः स्यादेकः पादो विधीयते ॥ ८५ ॥<br>
बाधामरणदोषेषु तथैवार्धं विनिर्दिशेत् ॥<br>
दमने वाहने रोधे शकटस्य च योक्त्रणे॥८६॥<br>
नद्यां शकलपाशेषु मृते पादौ समाचरेत् ॥<br>
व्यापन्नानां बहूनां तु बन्धने रोधनेऽपि वा॥८७॥<br>
भिषङ् मिथ्याचरंश्चेह द्विगुणं गोव्रतं चरेत् ॥<br>
शृङ्गभङ्गेऽस्थिभङ्गे वा लांगूलच्छेदनेऽथवा ॥८८॥<br>
यावकं तु पिबेत्तावद्यावत्स्वस्था तु गौर्भवेत् ॥<br>
एका चेद्बहुभिर्दैवाद्यत्र व्यापादिता भवेत् ॥ ८९ ॥<br>
पादंपादं तु हत्यायां चरेयुस्ते पृथक्पृथक् ॥<br>
यन्त्रेण गोश्चिकित्सार्थे मूढगर्भविमोक्षणे ॥ 2.73.९० ॥<br>
यदि तत्र विपत्तिः स्याद्दोषस्तत्र न विद्यते ॥<br>
औषधं स्नेहमाहारं दद्याच्च ब्राह्मणादिषु ॥९१ ॥<br>
दीयमाने विपत्तिः स्याद्दातुर्दोषो न विद्यते ॥<br>
एतदेव व्रतं कुर्युरुपपातकिनस्तथा ॥ ९२ ॥<br>
अवकीर्णी विशुद्ध्यर्थं चान्द्रायणमथापि वा ॥<br>
अवकीर्णी तु कालेन सप्तमेन चतुष्पथे ॥ ९३ ॥<br>
पाकयज्ञविधानेन यजते निभृतं निशि ॥<br>
हुत्वाग्नौ विधिवद्धोमांस्ततस्तु समितित्यृचम् ॥ ९४ ॥<br>
वातेन्द्रगुरुवह्नीनां जुहुयात्सर्पिषाहुतीः ॥<br>
कामतो रेतसः सेके व्रतस्थस्य द्विजन्मनः ॥ ९५ ॥<br>
आक्रमं च व्रतस्याहुर्धर्मज्ञाः सत्यवादिनः ॥<br>
एतस्मिन्नेव सिद्धार्थे वसित्वा गर्दभाजिनम् ॥ ९६ ॥<br>
सप्तागारं चरेद्भैक्ष्यं स्वकर्मपरिदेवयन् ॥<br>
तेभ्यो लब्धेन भैक्ष्येण वर्तयन्नेव कालिकम् ॥ ९७ ॥<br>
उप स्पृशंस्त्रिषवणमब्देन स विशुध्यति ॥<br>
हत्वा गर्भमविज्ञातं ब्रह्महत्याव्रतं चरेत् ॥ ९८ ॥<br>
राजन्यवैश्यौ चेजाना आत्रेयीमेव च स्त्रियम् ॥<br>
उक्त्वा चैवानृतं साक्ष्ये प्रतिवद्य गुरूँस्तथा॥९९॥<br>
अपहृत्य च निक्षेपं कृत्वा च स्त्रीसुहृद्वधम् ॥<br>
सुरां पीत्वा द्विजो मोहादग्निवर्णां सुरां पिबेत् ॥2.73.१००॥<br>
तया सकाये निर्दग्धे मुच्यते किल्बिषात्ततः ॥<br>
गोमूत्रमग्निवर्णं वा पिबेदुदकमेव ॥१०१॥<br>
पयो घृतं वा मरणाद्गोशकृद्रसमेव वा॥<br>
कणान्वा भक्षयेदब्दं पिण्याकं वा सकृन्निशि॥१०२॥<br>
सुरापानापनुत्त्यर्थं चीरवासा जटी ध्वजी॥<br>
सुरा वै मलन्नानां पाप्मा च मलमुच्यते॥१०३॥<br>
तस्माद्ब्राह्मणराजन्यौ वैश्यश्च न सुरां पिबेत् ॥<br>
गौडी पैष्टी च माध्वी च विज्ञेया त्रिविधा सुरा ॥१०४॥<br>
यथैवैका तथा सर्वा न पातव्या द्विजोत्तमैः ॥<br>
यक्षरक्षःपिशाचानां मद्यं मांसं सुराशनम् ॥१०५॥<br>
तद्ब्राह्मणेन नात्तव्यं देवानामश्नता हविः ॥<br>
माध्वीकमैक्षवं टाकं कौलं खार्जूरपानसम् ॥१०६॥<br>
मृद्वीकारसमार्द्वीके मेरेयं नारिकेलजम् ॥<br>
असेव्यानि दशैतानि मद्यानि ब्राह्मणस्य च ॥ १०७ ॥<br>
यस्य कामगतं ब्रह्म मद्येनाप्लाव्यते सकृत् ॥<br>
तस्य व्यपैति ब्राह्मण्यं शूद्रत्वं च स गच्छति ॥ १०८ ॥<br>
अत ऊर्ध्वं प्रवक्ष्यामि सुवर्णस्तेयनिर्णयम् ॥<br>
सुवर्णस्तेयकृद्विप्रो राजानमभिशस्य तु ॥१०९॥<br>
स्वकर्म ख्यापन्ब्रूयान्मां भवानपि शास्त्विति ॥<br>
गृहीत्वा मुसलं राजा सकृद्दद्यात्तु तं स्वयम् ॥ 2.73.११० ॥<br>
वधेन शुध्यते स्तेनो ब्राह्मणस्तपसैव वा ॥<br>
तपसा त्वपनुत्सुस्तु सुवर्णस्तेयजं मलम् ॥ १११ ॥<br>
चीरवासा द्विजोऽरण्ये चरेद्ब्रह्महणो व्रतम् ॥<br>
गुरुतल्पोऽभिभाष्यैनं तल्पे स्वप्यादयोमये ॥ ११२ ॥<br>
सूर्मीं ज्वलंतीमाश्लिष्य मृत्युना तु विशुध्यति ॥<br>
स्वयं वा शिश्नवृषणावुत्कृत्याधाय स्वाञ्जलौ ॥ ११३ ॥<br>
नैर्ऋतीं दिशमातिष्ठेदानिपातादजिह्मगः ॥<br>
खट्वाङ्गी चीरवासा वा श्मश्रुलो विजने वने ॥ ११४ ॥<br>
प्राजापत्यं चरेत्कृच्छ्रं त्वब्दमेकं समाहितः ॥<br>
चान्द्रायणं तु त्रीन्मासानभ्यसेन्नियतेन्द्रियः ॥ ११५ ॥<br>
हविष्येण यवाग्वा च गुरुतल्पापनुत्तये ॥<br>
जातिभ्रंशकरं कर्म कृत्वान्यतरमिच्छया ॥ ॥ ११६ ॥<br>
चरेत्सान्तपनं कृच्छ्रं प्राजापत्यमनिच्छया ॥<br>
शंकरायात्र कृत्यासु चासंशोधनमैन्दवम् ॥ ११७ ॥<br>
मलिनीकरणीयेषु तप्तः स्याद्यावकं त्र्यहम् ॥<br>
तुरीयं ब्रह्महत्यायाः क्षत्रियस्य वधे स्मृतम् ॥ ११८ ॥<br>
वैश्येऽष्टमेंशो ह्यन्यत्तु शूद्रे ज्ञेयस्तु षोडश ॥<br>
अकामतस्तु राजन्यं विनिपात्य द्विजोत्तमः ॥ ११९ ॥<br>
वृषभैकसहस्रं गा दद्याच्छुद्ध्यर्थमात्मनः ॥<br>
त्र्यब्दं चरेद्वा नियतो जटी ब्रह्महणो व्रतम् ॥ 2.73.१२० ॥<br>
वसेद्दूरतरे ग्रामाद्वृक्षमूलनिकेतनम् ॥<br>
एतदेवाचरेदब्दं प्रायश्चित्तं द्विजोत्तमः ॥ १२१ ॥<br>
प्रमाप्य वैश्यं वृत्तस्थं दद्याच्चैकशतं गवाम् ॥<br>
एतदेव व्रतं कृत्स्नं षण्मासाञ्छूद्रहा चरेत् ॥ १२२ ॥<br>
वृषभैकादशा वापि दद्याद्विप्राय गाः सिताः ॥<br>
मार्जारनकुलौ हत्वा चाषं मण्डूकमेव वा ॥ १२३ ॥<br>
श्वगोधोलूक काकांश्च शूद्रहत्याव्रतं चरेत् ॥<br>
पयः पिबेत्त्रिरात्रं वा योजनं वाध्वनो व्रजेत् ॥ १२४ ॥<br>
उपस्पृशेत्स्रवन्त्यां वा सूक्तं वा त्रिवृतं जपेत् ॥<br>
अभ्रीं कालायसीं दद्यात्सर्पं हत्वा द्विजोत्तमः ॥ १२५ ॥<br>
पलालभारकं षण्ढं सोमकं चैव माषकम् ॥<br>
घृतकुम्भं वराहे तु तिलद्रोणं तु तित्तिरे ॥ ॥ १२६ ॥<br>
शुके द्विहायनं वत्सं क्रौञ्चं हत्वा द्विहायनम् ॥<br>
हत्वा हंसं बलाकां च वकं बर्हिणमेव च ॥ १२७ ॥<br>
वानरं श्येनभासौ वा स्पर्शयेद्ब्राह्मणाय गाम् ॥<br>
वासो दद्याद्धयं हत्वा पञ्चनीलान्वृषान्गजम् ॥ १२८ ॥<br>
अजं मेषमनड्वाहं खरं हत्वैकहायनम् ॥<br>
क्रव्यादां हरिणीं हत्वा धेनुं दद्यात्पयस्विनीम् ॥ १२९ ॥<br>
अक्रव्यादं वत्सतरीमुष्ट्रं हत्वा तु कृष्णलम् ॥<br>
जीवकार्मुकवत्सादीन्पृथग्दद्याद्विशुद्धये ॥ 2.73.१३० ॥<br>
चतुर्णामपि वर्णानां नारीं हत्वा न रागतः ॥<br>
वर्णानामानुपूर्व्येण त्रयाणामविशेषतः ॥ १३१ ॥<br>
प्रमाप्य चाप्रमाप्य स्त्रीं शूद्रहत्याव्रतं चरेत ॥<br>
धनेन वधनिर्णेकं सर्पादीनामशक्नुवन् ॥ १३२ ॥<br>
एकैकशश्चरेत्कृच्छ्रं द्विजः पापापनुत्तये ॥<br>
फलदानां तु वृक्षाणां छेदने जप्यमृक्शतम् ॥ १३३ ॥<br>
गुल्मवल्लीलतानां च पुष्पितानां च वीरुधाम् ॥<br>
अस्थन्वतां तु सत्त्वानां सहस्रस्य प्रमापणे ॥ १३४ ॥<br>
पूर्णे वा तदनस्थ्नां तु शूद्रहत्याव्रतं चरेत् ॥<br>
किञ्चिदेव तु विप्राय दद्यादस्थिमतां वधे ॥ १३५ ॥<br>
अनस्थ्नां चैव हिंसायां प्राणायामेन शुध्यति ॥<br>
अन्नाद्यजानां सत्त्वानां रसजानां च सर्वशः ॥ १३६ ॥<br>
फलपुष्पोद्भवानां च घृतप्राशो विशोधनम् ॥<br>
कृष्णजानामौषधीनां जातानां च स्वयं वने ॥ १३७ ॥<br>
वृथारम्भेण गच्छेद्गां दिनमेकं पयोव्रतः ॥<br>
एतैर्व्रतैरपोह्यं स्यादेनो हिंसासमुद्भवम् ॥ १३८ ॥<br>
स्तेयदोषापहर्तॄणां व्रतानां श्रूयतां विधिः ॥<br>
धान्यानि धनचौर्याणि कृत्वा कामाद्द्विजोत्तमः ॥ १३९ ॥<br>
स्वजातीयगृहादेव कृच्छ्राब्देन विशुध्यति ॥<br>
मनुष्याणां तु हरणे स्त्रीणां क्षेत्रगृहस्य च ॥ 2.73.१४० ॥<br>
कूपवापीजलानां तु शुद्धिश्चान्द्रायणं स्मृतम् ॥<br>
द्रव्याणामल्पसाराणां स्तेयं कृत्वाऽन्यवेश्मतः ॥ १४१ ॥<br>
चरेत्सान्तपनं कृच्छ्रं तं निर्यात्यात्मशुद्धये ॥<br>
भक्ष्यभोज्यापहरणे यानशय्यासनस्य च ॥ १४२ ॥<br>
पुष्पमूलफलानां च पञ्चगव्यं विशोधनम् ॥<br>
तृणकाष्ठद्रुमाणां तु शुष्कान्नस्य गुडस्य च ॥ १४३ ॥<br>
चैलचर्माऽमिषाणां च त्रिरात्रं स्यादभोजनम् ॥<br>
मणिमुक्ताप्रवालानां ताम्रस्य रजतस्य च ॥ १४४ ॥<br>
अयस्कांस्योपलानां च द्वादशाहं कणान्नभुक् ॥<br>
कार्पासकीटकोर्णानां द्विशफैकशफस्य च ॥ १४५ ॥<br>
पक्षिगन्धौषधीनां च रज्वाश्चैव त्र्यहं पयः ॥<br>
एतैर्व्रतैरपोहेत पापं स्तेयकृतं द्विजः ॥ १४६ ॥<br>
अगम्यगमनीयेन व्रतैरेभिरपानुदेत् ॥<br>
गुरुतल्पव्रतं कुर्याद्रेतः सिक्त्वान्ययोनिषु ॥ १४७ ॥<br>
सख्युः पुत्रस्य च स्त्रीषु कुमारीष्वन्त्यजासु च ॥<br>
पैतृष्वसेयीं भगिनीं स्वस्रीयां मातुरेव च ॥ १४८ ॥<br>
मातुश्च भ्रातुस्तनयां गत्वा चाद्रायणं चरेत् ॥<br>
एतास्तिस्रस्तु भार्यार्थे नोपयच्छेत बुद्धिमान् ॥ १४९ ॥<br>
ज्ञातयो नोपयमनाः पितुश्च ह्युपयन्नधः ॥<br>
अमानुषीषु पुरुष उदक्यां वामयोनिषु ॥ 2.73.१५० ॥<br>
रेतः सिक्त्वा जले चैव कृच्छ्रं सान्तपनं चरेत् ॥<br>
मैथुनं तु समासेव्य पुंसि योषिति वा द्विजः ॥ १५१ ॥<br>
गोयानेषु दिवा चैव सवासाः स्नानमाचरेत् ॥<br>
चण्डालान्त्यजस्त्रीयोगाद्भुक्त्वा च प्रतिगृह्य च ॥ १५२ ॥<br>
पतत्यज्ञानतो विप्रो ज्ञानात्साम्यं च गच्छति ॥<br>
विप्रदुष्टां स्त्रियं भर्ता निरुन्ध्यादेकवेश्मनि ॥ १५३ ॥<br>
यत्पुंसः परदारेषु तच्चैनां चारयेद्व्रतम् ॥<br>
सा चेत्पुनः प्रदुष्येत सदृशेनोपमन्त्रिता ॥ १५४ ॥<br>
कृच्छ्रं चान्द्रायणं चैव तदस्याः पावनं स्मृतम् ॥<br>
यत्करोत्येकरात्रेण वृषलीसेवनाद्द्विजः ॥ १५५ ॥<br>
तद्भैक्ष्यभुग्जपन्नित्यं त्रिभिर्वर्षैर्व्यपोहति ॥<br>
एषा पापकृतामुक्ता चतुर्णामपि निष्कृतिः ॥ १५६ ॥<br>
पतितैः संप्रयुक्तानामिमाः शृणुत निष्कृतीः ॥<br>
संवत्सरेण पतति पतितेन सहाचरन् ॥ १५७ ॥<br>
याजनाध्यापनाद्दानादुक्तिपानाशनासनात् ॥<br>
यो येन पतितेनैषां संसर्गं याति मानवः ॥ १५८ ॥<br>
स तस्यैव व्रतं कुर्यात्तत्संसर्गस्य शुद्धये ॥<br>
पतितस्योदकं कार्यं सपिण्डैर्बान्धवैः सह ॥ १५९ ॥<br>
निन्दितेऽहनि सायाह्ने ज्ञात्यृत्विग्गुरुसन्निधौ ॥<br>
दासीघटमपां पूर्णं पर्यस्येत्प्रेतवत्सदा ॥ 2.73.१६० ॥<br>
अहोरात्रमुपासीरन्न शौचं बान्धवैः सह ॥<br>
निवर्तयेरन्तस्मात्तु संभाषणसहासने ॥ १६१ ॥<br>
दायादस्य प्रदानं च यात्रामेव च लौकिकीम् ॥<br>
ज्येष्ठभागं निवर्तेत ज्येष्ठावाप्तं च यद्वसु ॥ १६२ ॥<br>
ज्येष्ठांशं प्राप्नुयाच्चापि यवीयान्गुणतोऽधिकः ॥<br>
प्रायश्चित्ते तु चरिते पूर्णं कुम्भमपां नवम् ॥ १६३ ॥<br>
तेनैव सार्धं प्राप्येयुः स्नात्वा पुण्ये जलाशये ॥<br>
सत्स्वप्सु तं घटं प्राप्य प्रविश्य भवनं स्वकम् ॥ १६४ ॥<br>
सर्वाणि ज्ञातिकार्याणि यथापूर्वं समाचरेत् ॥<br>
एनमेव विधिं कुर्याद्योषित्सु पतितास्वपि ॥ १६५ ॥<br>
वस्त्रान्नपानं देयं तु वसेयुश्च गृहान्तिके ॥<br>
एनस्विभिरनिर्णिक्तैर्नार्थं किञ्चित्समाचरेत्॥ १६६ ॥<br>
कृतनिर्णेजनांश्चैतान्न जुगुप्सेत कर्हिचित् ॥<br>
बालघ्नांश्च कृतघ्नांश्च विशुद्धानपि धर्मतः ॥१६७॥<br>
शरणागतहंतॄश्च स्त्रीहंतॄश्च न संवसेत् ॥<br>
येषां द्विजानां सावित्री नानुच्येत यथाविधि ॥ १६८ ॥<br>
तांश्चारयित्वा त्रीन्कृच्छ्रान्यथाविध्युपनाययेत् ॥<br>
प्रायश्चित्तं चिकीर्षन्ति विकर्मस्थास्तु ये द्विजाः ॥ १६९ ॥<br>
ब्राह्मणाश्च परित्यक्ता येषां मध्ये तदादिशेत् ॥<br>
यद्गर्हितेनार्जयन्ति ब्राह्मणाः कर्मणा धनम । 2.73.१७० ॥<br>
तस्योत्सर्गेण शुध्यन्ति जप्येन तपसैव च ॥<br>
जपित्वा त्रीणि सावित्र्याः सहस्राणि समाहितः ॥ १७१ ॥<br>
मासं गोष्ठे पयः पीत्वा मुच्यतेऽसत्प्रतिग्रहात् ॥<br>
उपवासकृशं तं तु गोव्रजात्पुनरागतम् ॥१७२ ॥<br>
प्रणतं परिपृच्छेयुः सौम्य सौम्येच्छसीति किम् ॥<br>
सत्यमुक्त्वा तु विप्रेभ्यो वितरेद्यवसं गवाम् ॥! १७३ ॥<br>
गोभिः प्रवर्तिते तीर्थे कुर्युस्तस्य परिग्रहम ॥<br>
व्रात्यानां याजनं कृत्वा परेषामंत्यकर्म च ॥१ ७४ ॥<br>
अभिचारमहीनं च त्रिभिः कृच्छ्रैर्विशुध्यति ॥<br>
शरणागतं परित्यज्य वेदं विप्लाव्य च द्विजः॥१७५॥<br>
संवत्सरं यताहारस्तत्पापमपगच्छति॥<br>
श्वशृगालोरगैर्दष्टो ग्राम्यैः क्रव्याद्भिरेव च ॥ १७६॥<br>
गवाश्वोष्ट्रवराहैश्च प्राणायामेन शुद्ध्यति॥<br>
षष्ठान्नकालमशनं संहिताजाप एव च॥ १७७॥<br>
होमश्च शाकलो नित्यमपङ्क्त्यानां विशोधनम्॥<br>
उष्ट्रयानं समारुह्य खरयानं च कामतः॥१७८॥<br>
स्नात्वा तु विप्रो दिग्वासाः प्राणायामेन शुध्यति॥<br>
विना भिन्नाप्सु चाद्यन्तः शरीरं संनिवेशयेत्॥१७९॥<br>
सचैलो बहिराप्लुत्य गामालभ्य विशुध्यति॥<br>
वेदोदितानां नित्यानां कर्मणां समतिक्रमे॥2.73.१८०॥<br>
स्नातकव्रतलोपे च प्रायश्चित्तमभोजनम्॥<br>
हुङ्कारं ब्राह्मणस्योक्त्वा त्वंकारं तु गरीयसः॥१८१॥<br>
स्नात्वानश्नन्नहश्चैकमभिवाद्य प्रसादयेत्॥<br>
ताडयित्वा तृणेनापि कण्ठे बद्ध्वापि वाससा॥ १८२॥<br>
विवादेनापि निर्जित्य प्रणिपत्य प्रसादयेत्॥<br>
अवगूर्य त्वब्दशतं सहस्रमभिहत्य च॥१८३॥<br>
जिघांसया ब्राह्मणस्य नरकं प्रतिपद्यते॥<br>
शोणितं यावतः पांसून्संगृह्णाति द्विजन्मनः॥१८४॥<br>
तावन्त्यब्दसहस्राणि तत्कर्ता नरकं व्रजेत्॥<br>
अवगूर्य चरेत्कृच्छ्रमतिकृच्छ्रं निपातने॥१८५॥<br>
कृच्छ्रातिकृच्छ्रं कुर्वीत विप्रस्योत्पाद्य शोणितम्॥<br>
चण्डालादिरविज्ञातो यस्य तिष्ठेत वेश्मनि॥१८६॥<br>
सम्यग्ज्ञातस्तु कालेन तस्य कुर्वीत शोधनम्॥<br>
चान्द्रायणं पराकं वा द्विजानां तु विशोधनम्॥१८७॥<br>
प्राजापत्यं तु शूद्राणां शेषं तदनुसारतः॥<br>
गुडं कुसुम्भं लवणं तथा धान्यानि यानि च॥१८८॥<br>
कृत्वा गृहे ततो द्वारि तेषां दद्याद्धुताशनम्॥<br>
मृण्मयानां तु भाण्डानां त्याग एव विधीयते॥१८९॥<br>
द्रव्याणां परिशेषाणां द्रव्यशुद्धिर्विधीयते॥<br>
यस्तस्य भुङ्क्ते पक्वान्नं कृच्छ्रार्धं तस्य दापयेत्॥2.73.१९०॥<br>
शुष्कान्नभोजिनः पादमित्याह भगवान्मनुः॥<br>
कूपे ता नव संतार्य स्पर्शसंकल्पदूषिताः॥१९१॥<br>
शुद्धेयुरुपवासेन पञ्चगव्येन चाप्यथ॥<br>
यस्तु संस्पृश्य चाण्डालमश्नीयाद्वा त्वकामतः॥१९२॥<br>
द्विजश्चान्द्रायणं कुर्यात्तप्तकृच्छ्रमथापि वा॥<br>
वर्णसंकरसंकीर्णाश्चण्डालादिजुगुप्सिताः॥१९३॥<br>
भुक्त्वा पीत्वा तथा तेषां षड्रात्रेण विशुध्यति॥<br>
अन्त्यानां भुक्तशेषं तु भक्षयित्वा द्विजातयः॥ १९४॥<br>
व्रतं चान्द्रायणं कुर्युस्त्रिरात्रं शूद्र एव च॥<br>
चण्डालकूपभाण्डेषु अज्ञानाद्यः पिबेज्जलम् ॥ १९५ ॥<br>
द्विजः सान्तपनं कुर्याच्छूद्रश्चोपवसेद्दिनम् ॥<br>
उच्छिष्टो यदि संस्पृष्टः शुना शूद्रेण वा द्विजः ॥ १९६ ॥<br>
उपोष्य रजनीमेकां पञ्चगव्येन शुध्यति ॥<br>
उच्छिष्टेन यदि स्पृष्ट उच्छिष्टो ब्राह्मणोत्तमः ॥ १९७ ॥<br>
त्रिकालमाचरेत्स्नानं नक्तं भुंजीत वाग्यतः ॥<br>
क्षत्त्रियेण तथा स्पृष्टः स्नानं नक्तं समाचरेत् ॥ १९८ ॥<br>
स्पृष्टः सवर्णेनाचामेदमेध्यं स्पृशते यदि ॥<br>
अहोरात्रोषितो भूत्वा पञ्चगव्येन शुद्ध्यति ॥१९९॥<br>
अध्वानं प्रस्थितो विप्रः कान्तारे यद्यनूदके ॥<br>
पक्वान्नेन गृहीतेन मूत्रोच्चारं करोति वै ॥ 2.73.२०० ॥<br>
अनिधायैव तद्द्रव्यं कृत्वांगे उत्तमे स्थितम् ॥<br>
शौचं कृत्वा यथान्यायमुपविश्य यथाविधि॥२०१॥<br>
अन्नमभ्युक्षयेच्चापि उद्धृत्यार्कस्य दर्शयेत् ॥<br>
अर्काभावेऽप्यथाग्नेश्च बस्तस्याथ प्रदर्शयेत् ॥२०२ ॥<br>
त्यक्त्वा ग्रासत्रयं तस्माच्छेषं शुद्धिमवाप्नुयात् ॥<br>
म्लेच्छैर्हृतानां चौरैर्वा कान्तारे वा प्रवासिनाम्॥२०३…<br>
भक्ष्याभक्ष्यविशुद्ध्यर्थं तेषां वक्ष्यामि निष्कृतिम् ॥<br>
पुनः प्राप्य स्वदेशं च वर्णानामनुपूर्वशः ॥ २०४ ॥<br>
कृच्छ्रस्यार्धे ब्राह्मणस्तु पुनः संस्कारमर्हति ॥<br>
पादोनान्ते क्षत्रियस्तु अर्धार्धे वैश्य एव च ॥ २०५ ॥<br>
पादं कृत्वा तथा शूद्रो दानं दत्त्वा विशुध्यति ॥<br>
उदक्या तु सवर्णा या स्पृष्टा चेत्स्यादुदक्यया ॥ २०६ ॥<br>
अहोरात्रोषिता सा च शुद्धा स्नानेन शुध्यति ॥<br>
मूत्रं कृत्वा व्रजेन्मार्गं स्मृतिभ्रंशाज्जलं पिबेत् ॥ २०७ ॥<br>
अहोरात्रोषितो भूत्वा पञ्चगव्येन शुध्यति ॥<br>
( मूत्रोच्चारं द्द्विजः कृत्वाऽप्यकृत्वा शौचमात्मनः ॥ २०८ ॥<br>
मोहाद्भुक्त्वा त्रिरात्रं तु यवान् पीत्वा विशुध्यति ॥)<br>
परित्यक्तमहायज्ञा प्रव्रज्याविच्युताश्च ये ॥२०९॥<br>
अनाशकनिवृत्ताश्च तेषां शुद्धिः प्रवक्ष्यते ॥<br>
चारयेत्त्रीणि कृच्छ्राणि चान्द्रायणमथापि वा ॥ 2.73.२१० ॥<br>
जातकर्मादिसंस्कारैः संस्कुर्यात्तं तथा पुनः ॥<br>
उपानहममेध्यं वा चास्य संस्पृशते मुखम् ॥ २११ ॥<br>
पुत्रिकागोमयौ तस्य पञ्चगव्यं विशोधनम् ॥<br>
वापन विक्रयं चैव नीलवृत्त्युपजीवनम् ॥ २१२ ॥<br>
पतनीयं हि विप्रस्य नीलसूत्रस्य धारणात् ॥<br>
( स्नानं दानं तपो होमः स्वाध्यायः पितृतर्पणम् ॥ २१३ ॥<br>
वृथा तस्य महायज्ञा सूत्रसूत्रस्य धारणात् ॥)<br>
नीलरक्तं यदा वस्त्रं द्विजोंगेषु हि धारयेत् ॥ २१४ ॥<br>
उपोष्य रजनीमेकां पञ्चगव्येन शुध्यति॥<br>
नीलदारु यदा भज्येद्ब्राह्मणस्य तु पादयोः ॥ २१५ ॥<br>
शोणितं दृश्यते चास्य द्विजश्चान्द्रायणं चरेत्॥<br>
वापितं यत्र नीलं तु तावदेवाशुचिर्मही ॥ २१६ ॥<br>
प्रमाणं द्वादशाब्दानि अत ऊर्ध्वं शुचिर्भवेत् ॥<br>
अन्त्यजातिः श्वपाकेन संस्पृष्टा स्त्री रजस्वला ॥ २१७ …<br>
चतुर्थेऽहनि शुद्धायाः प्रायश्चित्तं विशोधनम् ॥<br>
त्रिरात्रमुपवासः स्यात्पञ्चगव्यं तथैव च ॥ २१८ ॥<br>
उच्छिष्टेन तु संस्पृष्टा कदाचित्स्त्री रजस्वला …<br>
यावन्न शुद्धिमाप्नोति नाश्नीयात्तावदेव तु ॥ २१९ ॥<br>
चण्डालश्वपचौ स्पृष्ट्वा शवधूमञ्च सूतिकाम् ॥<br>
शवं स्पर्शयिता श्वानं सद्यः स्नानेन शुध्यति ॥2.73.२२०॥<br>
ना स्पृष्ट्वाऽस्थि तु सस्नेहं स्नात्वा विप्रो विशुध्यति॥<br>
आचम्यैव तु निःस्नेहं गामालभ्यार्कमीक्ष्य वा॥२२१॥<br>
रथ्याकर्दमतोयेन नाभिस्पृष्टो भवत्यधः॥<br>
मृत्तोयैश्चर्चयेदङ्गं ततः शुद्धिमवाप्नुयात्॥२२२॥<br>
वान्तं विविक्तः स्नात्वा तु घृतं पीत्वा विशुध्यति॥<br>
क्षुरकर्म ततः कृत्वा स्नानेनैव विशुध्यति॥२२३॥<br>
अपाङ्क्तेयैस्तु यः पङ्क्त्यां भुंक्ते कश्चिद्द्विजोत्तमः॥<br>
अहोरात्रोषितो भूत्वा पञ्चगव्येन शुध्यति॥२२४॥<br>
चन्द्रार्कग्रहणे भुक्त्वा द्विजश्चान्द्रायणं चरेत्॥<br>
ब्रह्मचारी शुनादष्टस्त्र्यहं सायं पयः पिबेत्॥२२५॥<br>
गृहस्थो वा त्रिरात्रं तु चैकाहं त्वग्निहोत्रवान्॥<br>
नाभेरूर्ध्वं तु दष्टस्य तदेव द्विगुणं भवेत्॥२२६॥<br>
बाह्वोश्च त्रिगुणं ज्ञेयं मूर्धनि स्याच्चतुर्गुणम्॥<br>
उद्ग्रन्थमृतकं प्रेतं यः स्पृशेद्ब्राह्मणः क्वचित्॥२२७॥<br>
तस्य शुद्धिं विजानीयात्तप्तकृच्छ्रेण नित्यशः॥<br>
आत्मानं घातयेद्यस्तु रज्ज्वादिभिरुपक्रमैः॥२२८॥<br>
तस्य प्रेतक्रियां कृत्वा तप्तकृच्छ्रेण शुध्यति॥<br>
इन्द्रियेषु प्रविष्टं स्यादमेध्यं यस्य कस्य चित्॥२२९॥<br>
अहोरात्रोषितः स्नात्वा पञ्चगव्येन शुध्यति॥<br>
एतैर्द्विजातयः शोध्या व्रतैराविष्कृतैर्मया॥2.73.२३०॥<br>
अनाविष्कृतपापांश्च मन्त्रैर्होमैश्च साधयेत्॥<br>
ख्यापनेनानुतापेन तपसाऽध्ययनेन च॥२३१॥<br>
पापकृन्मुच्यते पापात्तथा दानेन चापरे॥<br>
यथा यथानरो धर्मं स्वयं कृत्वा न भाषते॥२३२॥<br>
तथा तथा च येनैव तस्मात्पापात्प्रमुच्यते॥<br>
कृत्वा पापं हि स्मर्तव्यं तस्मात्पाप्त्प्रमुच्यते॥२३३॥<br>
यथायथा मनस्तस्य दुष्कृतं कर्म गर्हति॥<br>
तथातथा शरीरं तत्तेनाधर्मेण मुच्यते॥२३४॥<br>
नैतत्कुर्यां पुनरिति निवृत्यां प्रयतेन्नरः॥<br>
एवं संचिन्त्य मनसा प्रेत्यकर्मफलोदयम्॥२३५॥<br>
मनोवाक्कर्मभिर्न्नित्यं शुभं कर्म समाचरेत्॥<br>
अज्ञानाद्यदि वा ज्ञानात्कृत्वा कर्म विगर्हितम्॥२३६॥<br>
तस्माद्धि मुच्यते नित्यं द्वितीयं न समाचरेत्॥<br>
यस्मिन्कर्मण्यस्य कृते मनसः स्यादलाघवम्॥<br>
तस्मिंस्तावत्तपः कुर्याद्यावत्तुष्टिकरं भवेत्॥२३७॥<br>
गुरुलघुतां तु विचार्य यथावद्येषु मयागमनं च तवोक्तम्॥<br>
तेषु न चेत्सहनिश्चितबुद्धिर्विप्रवरैः कुशलैः सुधिया वा॥२३८॥<br>
इति श्रीविष्णुधर्मोत्तरे द्वितीयखण्डे मा०सं० प्रायश्चित्ताध्यायो नाम त्रिसप्ततितमोऽध्यायः॥७३॥<br>
2.74<br>
पुष्कर उवाच॥<br>
इत्येतदेनसामुक्तं प्रायश्चित्तं यथाविधि॥<br>
अत ऊर्ध्वं रहस्यानां प्रायश्चित्तं निबोध मे॥१॥<br>
पौरुषेण तु सूक्तेन जप्यहोमैर्दविजोत्तमाः॥<br>
मासेनैकेन मुच्यन्ते पातकैः संयतेन्द्रियाः॥२॥<br>
सव्याहृतीकप्रणवाः प्राणायामास्तु षोडश॥<br>
अपि भ्रूणहनं मासात्पुनन्त्यहरहः कृताः ॥३॥<br>
कौत्सं जप्त्वाप इत्येतद्वसिष्ठं प्रति च त्र्यृचम्॥<br>
माहेशं शुद्धवत्यश्च सुरापोऽपि विशुध्यति॥४॥<br>
सकृज्जप्त्वास्यवामीयं शिवसंकल्पमेव च॥<br>
अपहृत्य सुवर्णं तु क्षणाद्भवति निर्मलः॥५॥<br>
हविष्मतीयमस्येति ततः संहा इतीति च ॥<br>
जप्त्वा च पौरुषं सूक्तं मुच्यते गुरुतल्पगः ॥ ६ ॥<br>
एनसां स्थूलसूक्ष्माणां चिकीर्षन्नपनोदनम् ॥<br>
अवेत्र्यृचं जपेदब्दं यत्किञ्चिदपि तानि चेत् ॥ ७ ॥<br>
प्रतिगृह्याप्रतिगृह्यं भुक्त्वा चान्नं विगर्हितम् ॥<br>
जपंस्तरत्समंदीयं प्रयतो मानवस्त्र्यहम् ॥ ८ ॥<br>
सोमारौद्रं तु वह्नीनां जपन्सत्यस्य शुध्यति ॥<br>
स्रवन्त्यामाचरेत्स्नानं पर्यस्यमिति वा त्र्यृचम् ॥ ९ ॥<br>
अद्वा रसानमित्येतदेनस्वी सप्तकं जपेत् ॥<br>
अप्रकाशं तु कृत्वेनो मासमासीत भैक्ष्यभुक् ॥ 2.74.१० ॥<br>
मन्त्रैः शाकलहोमीयैरब्दं हुत्वा घृतं द्विजः ॥<br>
सुगुर्वप्यपहन्त्येनो जप्त्वा वामन इष्यते ॥ ११ ॥<br>
द्रुपदा नाम सा देवी यजुर्वेदे प्रतिष्ठिता…<br>
अन्तर्जले त्रिरावृत्य मुच्यते सर्वकिल्बिषैः ॥ १२ ॥<br>
महापातकसंयुक्तो न गच्छेद्गाः समाहितः ॥<br>
स्वभ्यस्य पावमानीयं भैक्ष्याहारो विशुध्यति ॥ ॥१३॥<br>
अरण्ये वा त्रिरभ्यस्य प्रयतो वेदसंहिताम् ॥<br>
मुच्यते पातकैः सर्वैः पराकैः शोधितस्त्रिभिः ॥ १४॥<br>
त्र्यहं तूपवसेद्युक्तस्त्रिरहोऽभ्युपयन्नपः ॥<br>
मुच्यते पातकैः सर्वैर्जप्त्वा त्रिरघमर्षणम् ॥ १५ ॥<br>
यथाश्वमेधः सुतरां सर्वपापापनोदनः ॥<br>
तथाघमर्षणं सूक्तं सर्वपापापनोदनम् ॥१६॥<br>
हत्वा लोकानपीमांस्त्रीनश्नन्नपि यतस्ततः ॥<br>
ऋग्वेदं धारयन्विप्रो नैनः प्राप्नोति किञ्चन॥१७॥<br>
ऋक्संहितां समभ्यस्य यजुषां वा समाहितः ॥<br>
साम्नां वा सरहस्यानां सर्वपापैः प्रमुच्यते॥१८॥<br>
यथा महाह्रदं प्राप्य क्षिप्रं लोष्ठो विनश्यति॥<br>
तथा दुश्चरितं सर्वं वेदे त्रिवृति मज्जति॥१९॥<br>
ऋचो यजूंषि चाद्यानि सामानि विविधानि च ॥<br>
एष ज्ञेयस्त्रिवृद्वेदो यो वै वेद स वेदवित् ॥2.74.२०॥<br>
आद्यं वै त्र्यक्षरं ब्रह्म त्रयी यस्मिन्प्रतिष्ठिता ॥<br>
स गुह्योऽन्यस्त्रिवृद्वेदो यो वेदैनं स वेदवित्॥२१॥<br>
वेदाभ्यासोऽन्वहं शक्त्या महायज्ञक्रियासमः॥<br>
नाशयन्त्याशु पापानि महापातकजान्यपि ॥२२॥<br>
यथैधांसि समिद्धोऽग्निर्भस्मसात्कुरुते क्षणात्॥<br>
तथा ज्ञानाग्निना पापं क्षिप्रं दहति वेदवित्॥२३॥<br>
ये वासुदेवं जगतामधीशं भक्त्या गताः सर्वजगत्प्रधानम् ॥<br>
ते पातकान्याशु विधूय लोके भवन्ति चन्द्रार्कसमप्रभावाः॥२४॥<br>
इति श्रीविष्णुधर्मोत्तरे द्वितीयखण्डे मा०सं० प्रायश्चित्तो नाम चतुःसप्ततितमोऽध्यायः॥७४॥<br>
2.75<br>
राम उवाच ॥<br>
प्रेतशुद्धिं समाचक्ष्व सूतिकाशुद्धिमेव च ॥<br>
द्रव्यशुद्धिं च भगवंस्त्वं हि वेत्सि यथातथा ॥ १ ॥<br>
पुष्कर उवाच ॥<br>
दशाहं शावमाशौचं सपिण्डेषु विधीयते ॥<br>
जनने च तथाप्येवं ब्राह्मणानां भृगूत्तम ॥ २ ॥<br>
द्वादशाहेन राजन्यः पक्षाद्वैश्यो विशुध्यति ॥<br>
मासेन शुद्धिमाप्नोति तथा शूद्रोऽपि भार्गव ॥ ३ ॥<br>
आनुलोम्येन पत्नीनां दासीनां च भृगूत्तम ॥<br>
स्वामितुल्यं भवेच्छौचं मृते स्वामिनि यौतुकम् ॥ ४ ॥<br>
षड्भिस्त्रिभिरथैकेन क्षत्रविट्शूद्रयोनिषु ॥<br>
ब्राह्मणः शुद्धिमाप्नोति नात्र कार्या विचारणा ॥ ५ ॥<br>
विट्शूद्रयोनौ शुद्धिः स्यात्क्षत्त्रियस्य तथैव च ॥<br>
षड्रात्रेण त्रिरात्रेण षड्भिः शूद्रस्तथा विशः ॥६ ॥<br>
अदन्तजातबाले तु सद्यः शौचं विधीयते ॥<br>
बाले त्वकृतचूडे च विशुद्धिर्नैशिकी स्मृता ॥ ७ ॥<br>
तथा चानुपनीते तु त्रिरात्राच्छुद्धिरिष्यते ॥<br>
ततः परं दशाहेन शुद्धेयुस्तस्य बान्धवाः॥८॥<br>
ऊनत्रिवार्षिके शुद्धे पञ्चाहा शुद्धिरिष्यते ॥<br>
द्वादशाहेन शुद्धिः स्यादतीते वत्सरत्रये॥९॥<br>
गतैः संवत्सरैः षड्भिः शुद्धिर्मासेन कीर्तिता॥<br>
स्त्रीणामकृतचूडानां विशुद्धिर्नैशिकी स्मृता॥2.75.१०॥<br>
तथा हि कृतचूडानां त्र्यहाच्छुध्यन्ति बान्धवाः ॥<br>
विवाहितासु नाशौचं पितृपक्षे विधीयते ॥ ११ ॥<br>
पितृगृहे प्रसूतायां विशुद्धिर्नैशिकी स्मृता ॥<br>
सूतिका दशरात्रेण शुद्धिमाप्नोति नान्यथा ॥ १२ ॥।<br>
विवाहिताऽपि चेत्कन्या म्रियते पितृवेश्मनि ॥<br>
तस्यास्त्रिरात्राच्छुध्यन्ति बान्धवा नात्र संशयः ॥ १३॥<br>
पितृवेश्मनि या कन्या रजः पश्यत्यसंस्कृता ॥<br>
तस्यां मृतायां नाशौचं कदाचिदपि शाम्यति ॥ १४ ॥<br>
सस्नानं खलु शौचं च प्रथमेन समापयेत् ॥<br>
असमानं द्वितीयेन धर्मराजवचो यथा ॥ १९ ॥<br>
देशान्तरस्थाः श्रुत्वा तु कुल्यानां मरणोद्भवौ ॥<br>
यच्छेषं दशरात्रस्य तावदेव शुचिर्भवेत् ॥ १६ ॥<br>
अतीते दशरात्रे तु त्रिरात्रमशुचिर्भवेत्॥<br>
तथा संवत्सरेऽतीते स्नात एव च शुद्ध्यति ॥ १७ ॥<br>
मातामहे तथातीते आचार्ये च तथा मृते ॥<br>
अनौरसेषु पुत्रेषु भार्यास्वन्यगतासु च ॥ १८ ॥<br>
परपूर्वासु भार्यासु त्रिरात्राच्छुद्धिरिष्यते ॥<br>
निवासे राजनि प्रेते मातुले श्वशुरे तथा ॥ १९ ॥<br>
आचार्यपत्नीपुत्रेषु शिष्ये सब्रह्मचारिणि ॥<br>
एकरात्रमशौचं स्यादन्नदाने तथा मृते ॥ 2.75.२० ॥<br>
रात्रिभिर्मासतुल्याभिर्गर्भस्रावे विशोधनम् ॥<br>
सपिण्डे ब्राह्मणे वर्णाः सर्व एवाविशेषतः ॥ २१ ॥<br>
दशरात्रेण शुद्धयन्ति द्वादशाहेन भूमिपाः ॥<br>
वैश्यः पञ्चदशाहेन शूद्रो मासेन भार्गव ॥२२॥<br>
भृग्वग्न्यनाशनांभोभिर्मृतानामात्मघातिनाम् ॥<br>
पतितानां च नाशौचं विद्युच्छस्त्रहताश्च ये ॥ २३ ॥<br>
सती व्रती ब्रह्मचारी नृपकारकदीक्षिताः ॥<br>
नाशौचभाजः कथिता राजकार्यकराश्च ये ॥२४॥<br>
अनुगम्येच्छया प्रेतं ज्ञातिमज्ञातिमेव वा ॥<br>
सवासा जलमाप्लुत्य घृतं प्राश्य विशुध्यति॥<br>
मैथुने कटधूमे च सद्यः स्नानं विधीयते ॥ २५॥<br>
जननमरणयोः शुचिर्दशाहेन भवति शौचविधेर्न विप्रयोज्यम् ॥<br>
न च भवति प्रतिग्रहेषु दोषो द्विपद चतुष्पदधान्यदक्षिणासु॥२६॥<br>
इति श्रीविष्णुधर्मोत्तरे द्वितीयखण्डे मा०सं०रामं प्रति पुष्करोपाख्याने शौचविधिर्नाम पञ्चसप्ततितमोऽध्यायः॥७५॥<br>
2.76<br>
पुष्कर उवाच ।<br>
द्विजं न निर्हरेत्प्रेतं शूद्रेण तु कथंचन ।<br>
न च शूद्रं द्विजेनापि तयोर्दोषोऽभिजायते ॥ १ ॥<br>
अनाथं ब्राह्मणप्रेतं ये वहन्ति द्विजातयः ।<br>
पदेपदे क्रतुफलं चानुपूर्वाल्लभन्ति ते॥२॥<br>
संस्कारार्थमनाथस्य यस्तु काष्ठं प्रयच्छति ॥<br>
काष्ठाग्निदाता प्राकाश्यं संग्रामे लभते जयम् ॥३॥<br>
संज्वाल्य बान्धवं प्रेतमपसव्येन तां चितिम् ॥<br>
परिक्रम्य ततः स्नानं कुर्युः सर्वे स्वबान्धवाः ॥४॥<br>
प्रेताय च तथा दद्युस्तिस्रो वै चोदकाञ्जलीः ॥<br>
द्वार्यश्मनि पदं दत्त्वा प्रविशेयुस्तथा गृहम् ॥ ॥५॥<br>
अक्षता निक्षिपेयुश्च तथा वह्नौ समाहिताः ॥<br>
विदश्य निम्बपत्राणि शयीरंश्च पृथक् क्षितौ॥६॥<br>
क्रीतलब्धाशनाश्चैव भवेयुः सुसमाहिताः ॥<br>
न चैव मांसमश्नीयुर्व्रजेयुर्न च योषितम् ॥ ७ ॥<br>
निवर्तयेयुस्तथैवैकं पिण्डं प्रेतस्य नित्यदा ॥<br>
अशौचं यावदेव स्यात्तस्मिन्व्यपगते पुनः ॥८॥<br>
श्मश्रुकर्म तदा कृत्वा स्नाताः सिद्धार्थकैस्तिलैः ॥<br>
पूजयेयुर्द्विजान्राम परिवर्तितवाससः ॥९॥<br>
अदन्तजातेस्तनये शिशौ गर्भच्युते तथा ॥<br>
कार्यो नैवाऽग्निसंस्कारो नैव चास्योदकक्रिया ॥2.76.१०॥<br>
चतुर्थे च दिने कार्यश्चैवास्थ्नां राम संचयः ॥<br>
अस्थिसंचयनादूर्ध्वं कुलस्पर्शो विधीयते ॥ ११ ॥<br>
मृतस्य बान्धवैः सार्धं कृत्वाश्रुपतनं नरः ॥<br>
अस्थिसंचयनादर्वाक् सचैलं स्नानमाचरेत् ॥१२॥<br>
स्नातश्च शुद्धिमाप्नोति ततः परमिति श्रुतिः ॥<br>
अस्थ्नां गङ्गाम्भसि क्षेपात्प्रेतस्याभ्युदयो भवेत् ॥ १३ ॥<br>
अस्थ्नां हि प्लावनार्थाय सागराणां महात्मनाम् ॥<br>
गगनाद्भुवमानीता गङ्गा गगनमेखला ॥ १४ ॥<br>
भगीरथेन धर्मज्ञ तपसा महता पुरा ॥<br>
सगरस्य सुताः सर्वे नरकस्था भृगूत्तम ॥ १५ ॥<br>
गङ्गातोयाप्लुता राम दिवमक्षय्यमागताः ॥<br>
गङ्गातोयेन यस्यास्थि यावत्संख्यं निमज्जति ॥ १६ ॥<br>
तावद्वर्षसहस्राणि स्वर्गलोके महीयते ॥<br>
आत्मनस्त्यागिनां नास्ति पतितानां तथा क्रिया ॥ १७ ॥<br>
तेषामपि तथा गङ्गातोये स्यात्पतनं हितम् ॥<br>
पतितानां तु यद्दत्तं श्राद्धं चाथ जलाञ्जलिः ॥ १८ ॥<br>
न तत्प्रेतः समाप्नोति गगने प्रविलीयते ॥<br>
अनुग्रहेण सहिता प्रेतस्य पतितस्य तु ॥ १९ ॥<br>
नारायणबलिः कार्यस्तेनानुग्रहमश्नुते ॥<br>
अनादिनिधनो देवः शंखचक्रगदाधरः ॥ 2.76.२० ॥<br>
अक्षयः पुण्डरीकाक्षस्तत्र दत्तं न नश्यति ॥<br>
यथाकथंचिद्यद्दत्तं देवदेवे जनार्दने ॥ २१ ॥<br>
अविनाशि तु तद्विद्धि पात्रमेको जनार्दनः ॥<br>
परस्मात्त्रायते यस्मात्तस्मात्पात्रं प्रकीर्तितम् ॥<br>
पततां त्राणदस्त्वेको देवो मधुनिषूदनः ॥२२॥<br>
अमितबलपराक्रमो महौजा दुरितभयापहरो हरिर्महात्मा ॥<br>
अघशतमलिनैश्च सेव्यमानो भवति नृणां त्रिदिवाय वासुदेव॥२३॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने प्रेतनिर्हणोनाम षट्सप्ततितमोऽध्यायः ॥ ७६ ॥<br>
2.77<br>
॥ पुष्कर उवाच ॥<br>
अशौचे तु व्यतिक्रान्ते स्नातः प्रयतमानसः ॥<br>
स्नातानलङ्कृतान्भक्त्या गन्धवस्त्रोज्ज्वलान्द्विजान् …३॥<br>
उदङ्मुखान्भोजयीत स्वासीनान्सुसमाहितान् ॥<br>
मन्त्रोहाश्चात्र कर्तव्यास्तथैकवचनेन च ॥ २ ॥<br>
उच्छिष्टसन्निधावेकं तथा पिण्डं निवेशयेत् ॥<br>
कीर्तयेच्च तथा तस्य नामगोत्रे समाहितः …३ ॥<br>
भुक्तवत्सु च विप्रेषु पूजितेषु तथा धनैः ॥<br>
विसृष्टाक्षयतोयेषु गोत्रनामानुकीर्तनैः ॥ ४ ॥<br>
चतुरङ्गुलविस्तारमुत्खातं तावदन्तरम् ॥<br>
वितस्तिदीर्घं कर्तव्यं कर्षूणां च तथा त्रयम् ॥ ५ ॥<br>
कर्षूणां तु समीपे च ज्वालयेज्ज्वलनत्रयम् ॥<br>
सोमाय वह्नये राम यमाय च समाहितः ॥ ६ ॥<br>
जुहुयादाहुतीः सम्यक् तथैव च त्रयस्त्रयः ॥<br>
पिण्डनिर्वपणं कुर्यात्प्राग्वदेव पृथक्पृथक् ॥ ७ ॥<br>
अन्नेन दध्ना मधुना तथा मांसेन पूरयेत् ॥<br>
मध्ये चेदधिवासः स्यात्कुर्यादभ्यधिकं ततः ॥ ८ ॥<br>
अथवा द्वादशाहेन सर्वमेतत्समापयेत् ॥<br>
संवत्सरस्य मध्ये चेद्यदि स्यादधिमासकः ॥ ९ ॥<br>
ततो द्वादशके श्राद्धे कार्यं तदधिमासिकम् ॥<br>
ततो द्वादशके श्राद्धे कार्यं तदधिकं भवेत्॥2.77.१०॥<br>
संवत्सरे समाप्ते तु श्राद्धं श्राद्धवदाचरेत् ॥<br>
प्रेताय तस्मादूर्ध्वं च तस्यैव पुरुषत्रये ॥ ११ ॥<br>
पिण्डान्विनिर्वपेच्चात्र चतुरः सुसमाहितः ॥<br>
संसृजं पृथिवीं दत्त्वा समानावेति चाप्यथ ॥ १२ ॥<br>
योजयेत्प्रेतपिण्डं तु पिण्डेष्वन्येषु भार्गव ॥<br>
प्रेतपात्रं च पात्रेषु तथैव विनियोजयेत् ॥१३॥<br>
पृथक्पृथक् च कर्तव्यं कर्मैतत्कर्मणां त्रये ॥<br>
मन्त्रवर्जमिदं कर्म शूद्रस्यापि विधीयते ॥ १४ ॥<br>
अमन्त्रोच्चारणं स्त्रीणां कार्यमेतत्तथा भवेत् ॥<br>
यावज्जीवं तथा कुर्याच्छ्राद्धं तु प्रतिवत्सरम् ॥<br>
अनेनैव विधानेन भक्त्त्या प्रयतमानसः॥१५।<br>
प्रेतायान्नं सोदकुम्भं प्रदेयं नित्यं भक्त्या यावदब्दावसानम् ॥<br>
एतत्कार्यं बान्धवैर्नैव कार्यः शोकः शोचन्नैव किञ्चित्प्रकुर्यात्॥१६॥<br>
इति श्रीविष्णुधर्मोत्तरे द्वितीयखण्डे मा० सं० रामं प्रति पुष्करवाक्ये प्रेतक्रिया नाम सप्तसप्ततितमोऽध्यायः ॥ ७७ ॥<br>
२.७८<br>
पुष्कर उवाच ॥<br>
बुधैराश्वसनीयाश्च बान्धवैर्मृतबान्धवाः ॥<br>
वचनैर्धर्मसंयुक्तैस्तानि चान्यानि मे शृणु ॥ १ ॥<br>
नित्यमस्मिन्निरालम्बे काले सततयायिनि ॥<br>
न तद्भूतं प्रपस्यामि स्थितिर्यस्य भवेद्ध्रुवा ॥ २ ॥<br>
गङ्गायाः सिकताधारास्तथा वर्षति वासवे ॥<br>
शक्या गणयितुं लोके न व्यतीताः पितामहाः ॥ ३ ॥<br>
चतुर्दश विनश्यन्ति कल्पेकल्पे सुरेश्वराः ॥<br>
सर्वलोकप्रधानाश्च मनवश्च चतुर्दश ॥ ४ ॥<br>
बहूनीन्द्रसहस्राणि दैत्येन्द्रनियुतानि च ॥<br>
विनष्टानीह कालेन मनुजेष्वथ का कथा ॥ ५ ॥<br>
राजर्षयश्च बहवः सर्वे समुदिता गुणैः ॥<br>
देवा ब्रह्मर्षयश्चैव कालेन निधनं गताः ॥ ६ ॥<br>
ये समर्था जगत्यस्मिन्सृष्टिसंहारकारणे॥<br>
तेऽपि कालेन नीयन्ते कालो हि दुरतिक्रमः॥७॥<br>
आक्रम्य सर्वं कालेन परलोकाय नीयते ॥<br>
कर्म पश्यति नो जन्तुस्तत्र का परिदेवना ॥८॥<br>
जातस्य हि ध्रुवो मृत्युर्ध्रुवं जन्म मृतस्य च ॥<br>
अस्मिन्दुष्परिहार्येऽर्थे नास्ति लोके सहायता ॥ ९ ॥<br>
शोचन्तो नोपकुर्वन्ति मृतस्य हि जना यदा ॥<br>
अतो न शोचितव्यं स्यात्क्रिया कार्या सुयत्नतः ॥ 2.78.१० ॥<br>
सुकृतं दुष्कृतं चोभौ सहायौ यस्य गच्छतः ॥<br>
बान्धवैस्तस्य किं कार्यं शोचद्भिरथ वा न वा ॥ ११ ॥<br>
बान्धवानामशौचे तु स्थितिं प्रेतो न विन्दति ॥<br>
अतस्त्वभ्येति तानेव पिण्डतोयप्रदायिनः ॥ १२ ॥<br>
अर्वाक् सपिण्डीकरणात्प्रेतो भवति यो मृतः ॥<br>
प्रेतलोकगतस्यान्नं सोदकुम्भं प्रयच्छत ॥ १३ ॥<br>
पितृलोकगतश्चान्नं श्राद्धं भुङ्क्ते सुधासमम् ॥<br>
पितृलोकगतस्यास्य तस्माच्छ्राद्धं प्रयत्नतः ॥ १४ ॥<br>
देवत्वे यातनास्थाने तिर्यग्योनौ तथैव च ॥<br>
मानुष्ये च तथाऽप्नोति श्राद्धे दत्ते स्वबान्धवैः ॥ १५॥<br>
प्रेतस्य श्राद्धकर्तुश्च पुष्टिः श्राद्धे कृते ध्रुवम् ॥<br>
तस्माच्छ्राद्धं सदा कार्यं शोकं त्यक्त्वा निरर्थकम् ॥१६॥<br>
एतावदेव कर्तव्यं सदा प्रेतस्य बन्धुभिः॥<br>
नोपकुर्यान्नरः शोचन्प्रेतस्यात्मन एव च॥१७॥<br>
दृष्ट्वा लोकमनाक्रन्दं म्रियमाणांश्च बान्धवान् ॥<br>
धर्ममेकं सहायार्थे कारयध्वं सदा नराः ॥ १८॥<br>
मृतोऽपि बान्धवः शक्तो नानुगन्तुं नरैर्यतः ॥<br>
जायावर्ज्यं हि सर्वस्य यस्या भर्ता विभिद्यते ॥ १९ ॥<br>
धर्म एकोऽनुयात्येनं यत्र कुत्र च गामिनम् ॥<br>
नन्वसारे त्रिलोके ऽस्मिन्धर्म कुरु मा चिरम् ॥ 2.78.२० ॥<br>
श्वः कार्यमद्य कुर्वीत पूर्वाह्णे त्वपराह्णिकम् ॥<br>
न हि प्रतीक्षते मृत्युः कृतमस्य न वा कृतम ॥ २१ ॥<br>
क्षेत्रापणगृहासक्तमन्यत्र गतमानसम् ॥<br>
वृकीवाऽरण्यमासाद्य मृत्युरादाय गच्छति॥२२॥<br>
न कालस्य प्रियः कश्चिद्वेष्यश्चास्य न विद्यते ॥<br>
आयुष्ये कर्मणि क्षीणे प्रसह्य हरते जनम्॥२३॥<br>
नाप्राप्तकालो म्रियते विद्धः शरशतैरपि ॥<br>
कुशाग्रेणापि संस्पृष्टः प्राप्तकालो न जीवति ॥२४॥<br>
नौषधानि न मन्त्राश्च न होमा न पुनर्जपाः ॥<br>
त्रायन्ते मृत्युनोपेतं जरया वापि मानवम्॥२५॥<br>
आगामिनमनर्थं तु प्रतिघातशतैरपि ॥<br>
न निवारयितुं शक्तास्तत्र का परिदेवना ॥२६॥<br>
यथा धेनुसहस्रेषु वत्सो विन्दति मातरम् ॥<br>
तथा पूर्वकृतं कर्म कर्तारं विन्दते ध्रुवम् …२७॥<br>
अव्यक्तादीनि सर्वाणि व्यक्तमध्यानि चाप्यथ ॥<br>
अव्यक्तनिधनान्येव तत्र का परिदेवना ॥२८॥<br>
देहिनोस्मिन्यथा देहं कौमारं यौवनं जरा ॥<br>
तथा जन्मान्तरप्राप्तिर्धीरस्तत्र न मुह्यति ॥ २९ ॥<br>
गृह्णातीव यथा वस्त्रं त्यक्त्वा पूर्वधृतं नरः॥<br>
गृह्णात्येवं नवं देहं देहीकर्मनिबन्धनः॥2.78.३०॥<br>
नैनं छिन्दन्ति शस्त्राणि नैनं दहति पावकः ॥<br>
न चैनं क्लेदयन्त्यापो न शोषयति मारुतः ॥ ३१ ॥<br>
अच्छेद्योऽयमदाह्योऽयमक्लेद्योऽशोष्य एव च ॥<br>
नित्यः सर्वगतःस्थाणुरचलोऽयं सनातनः॥३२॥<br>
अव्यक्तोऽयमचिन्त्योऽयमविकार्योऽयमेव च ॥<br>
तस्मादेवं विदित्त्वैनं नानुशोचितुमर्हथ ॥ ३३ ॥<br>
आश्चर्यवत्पश्यति कश्चिदेनमाश्चर्यवद्वदति तथैव चान्यः ॥<br>
आश्चर्यवश्चैनमन्यः शृणोति श्रुत्वाप्येनं वेद न चैव कश्चित् ॥३४…<br>
इति श्रीविष्णुधर्मोत्तरे द्वितीयखण्डे मा० सं० रामं प्रति पुष्करोपाख्याने बान्धवसमाश्वासनं नामाष्टसप्ततितमोऽध्यायः ॥ ७८ ॥<br>
2.79<br>
॥ पुष्कर उवाच । ।<br>
मृन्मयं भाजनं सर्वं पुनः पाकेन शुध्यति ॥<br>
मद्यैर्मूत्रपुरीषैर्वा ष्ठीवनैः पूयशोणितैः॥१॥<br>
संस्पृष्टं नैव शुध्येत पुनःपाकेन मृन्मयम् ॥<br>
एतैरेव तथा स्पृष्टं ताम्रसौवर्णराजतम्॥२॥<br>
शुध्यत्यातापितं पश्चादन्यथा केवलाम्भसा॥<br>
अम्लोदकेन ताम्रस्य सीसस्य त्रपुसस्तथा॥३॥<br>
क्षारेण शुद्धिं कांस्यस्य लोहस्य च विनिर्दिशेत्॥<br>
मुक्तामणिप्रवालानां शुद्धिः प्रक्षालनेन तु॥४॥<br>
अन्येषां चैव भाण्डानां सर्वस्याश्ममयस्य च ॥<br>
शाकरज्जुमूलफलवैदलानां तथैव च॥५॥<br>
मार्जनाद्यज्ञभाण्डानां पाणिना चाग्निकर्मणि ॥<br>
उष्णाम्भसा तथा शुद्धिः सस्नेहानां विनिर्दिशेत् ॥ ६ ॥<br>
शयनासनयानानां स्फ्यशूर्पशकटस्य च ॥<br>
शुद्धिः संक्षेपणाज्ज्ञेया पलालेन्धनयोस्तथा ॥ ७ ॥<br>
मार्जनाद्वेश्मनां शुद्धिः क्षितौ शोधनतः क्षणात् ॥<br>
संमार्जितेन तोयेन वाससां शुद्धिरिष्यते ॥ ॥ ८ ॥<br>
बहूनां प्रोक्षणाच्छुद्धिः धान्यानां च विनिर्दिशेत् ॥<br>
शुद्धिर्द्रुमाणा विज्ञेया नित्यसत्पवनेन तु ॥ ९ ॥<br>
प्रोक्षणात्संहतानां तु दारवाणां च तक्षणात् ॥<br>
सिद्धार्थकाणां कल्केन शृङ्गदन्तमयस्य च ॥ 2.79.१० ॥<br>
गोवालैः फलपत्राणामस्थ्नां स्याच्छृङ्गवस्तथा ॥<br>
निर्यासानां गुडानां च लवणानां तथैव च ॥ ११ ॥<br>
कुसुम्भकुंकुमानां च ऊर्णाकार्पासयोस्तथा ॥<br>
प्रोक्षणात्कथिता शुद्धिरित्याह भगवान् हि सः ॥ १२ ॥<br>
भूमिष्ठमुदकं शुद्धं तथैव च शिलागतम् ॥<br>
वर्णगन्धरसैर्दुष्टैर्वर्जितं यदि तद्भवेत् ॥ १३ ॥<br>
शुद्धं नदीगतं तोयं सर्व एव तथाकराः ॥<br>
शुद्धं प्रसारितं पण्यं शुद्धे चाश्वाजयोर्मुखे ॥ १४ ॥<br>
मुखवर्जं च गौः शुद्धा मार्जारः श्वा च नो शुचिः ॥<br>
शय्या भार्या शिशुर्वस्त्रमुपवीतं कमण्डलुः ॥ ॥ १५ ॥<br>
आत्मनः कथितं शुद्धं न परस्य कथञ्चन ॥<br>
नारीणां चैव वत्सानां शकुनीनां शुनां मुखम् ॥ १६ ॥<br>
रतौ प्रस्रवणे वृक्षे मृगयायां सदा शुचिः ॥<br>
शुद्धा भर्तुश्चतुर्थेऽह्नि स्नाता नारी रजस्वला ॥ १७ ॥<br>
दैवकर्मणि पित्र्ये च पञ्चमेऽहनि शुध्यति ॥<br>
कृत्वा मूत्रपुरीषं वा स्नात्वा भोक्तुमनास्तथा ॥ १८ ।!<br>
भुक्त्वा क्षुत्त्वा तथा सुप्त्वा पीत्वा चाम्भोऽवगाह्य च ॥<br>
रथ्यामाक्रम्य वाचामेद्वासो विपरिधाय च ॥ १९ ॥<br>
कृत्वा मूत्रपुरीषं च लेपगन्धापहं बुधः ॥<br>
उद्धृतेनाम्भसा शौचं मृदा शौचं समाचरेत् ॥ 2.79.२० ॥<br>
मेहने मृत्तिकाः पञ्च लिङ्गे द्वे परिकीर्तिते ॥<br>
एकस्मिन्विंशतिर्हस्ते द्वयो ज्ञेयाश्चतुर्दश ॥ २१ ॥<br>
तिस्रस्तु मृत्तिका ज्ञेयाः कृत्वा तु नखशोधनम् ॥<br>
तिस्रस्तिस्रः पादयोश्च शौचकामैस्तु नित्यदा ॥ २२ ॥<br>
शौचमेतद्गृहस्थानां द्विगुणं ब्रह्मचारिणाम् ॥<br>
त्रिगुणं तु वनस्थानां यतीनां च चतुर्गुणम् ॥ २३ ॥<br>
मृत्तिका च विनिर्दिष्टा त्रिपूर्वं पूर्यते यया ॥<br>
शुद्धिश्च काचभाण्डानां केवलेन तथाम्भसा ॥ २४ ॥<br>
श्रीफलैरंशुपट्टानां क्षौमाणां गौरसर्षपैः ॥<br>
शुद्धिः पद्माक्षतोयेन मृगलोम्नां प्रकीर्तिता ॥<br>
पुष्पाणां चन्दनानां च प्रोक्षणाच्छुद्धिरिष्यते ॥ २५ ॥<br>
सिद्धार्थकैः शुद्धिमुदाहरन्ति लोम्नां तथा भार्गववंशमुख्य ॥<br>
सर्वस्य जीवस्य विशुद्धिरुक्ता मृदा च तोयेन विगन्धलेपात् ॥२६॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने द्रव्यशुद्धिर्नामैकोनशीतितमोऽध्यायः ॥ ७९ ॥<br>
2.80<br>
राम उवाच ॥<br>
वर्णानामाश्रमाणां च वेत्ति सर्वमिदं भवान् ॥<br>
पुष्कर उवाच ॥<br>
अहिंसासत्यवचनं ते स्याद्भूतेष्वनुग्रहः ॥ १ ॥<br>
तीर्थानुसरणं दानं ब्रह्मचर्यममत्सरम् ॥<br>
देवद्विजातिशुश्रूषा गुरूणां च भृगूत्तम ॥ २ ॥<br>
श्रवणं सर्वधर्माणां पितॄणां पूजनं तथा ॥<br>
भक्तिश्च भूपतौ नित्यं तथा सच्छास्त्रनेत्रता ॥ ३ ॥<br>
आनृशंस्यन्तितिक्षा च तथा चास्तिक्यमेव हि ॥<br>
धर्मसामान्यमेतत्ते कथितं भृगुसत्तम ॥ ४ ॥<br>
यजनं याजनं दानं तथैवाध्यापनक्रिया ॥<br>
प्रतिग्रहं चाध्ययनं विप्रकर्माणि निर्दिशेत् ॥५॥<br>
दानमध्ययनं चैव यजनं च यथाविधि॥<br>
क्षत्त्रियस्य च वैश्यस्य कर्मेदं परिकीर्तितम् ॥ ६ ॥<br>
क्षत्रियस्य विशेषस्तु प्रजानां परिपालनम् ॥<br>
कृषिगोरक्षवाणिज्यं वैश्यस्य परिकीर्तितम् ॥ ७ ॥<br>
शूद्रस्य द्विजशुश्रूषा सर्वशिल्पानि चाप्यथ ॥<br>
ब्राह्मणः क्षत्रियो वैश्यस्त्रयो वर्णा द्विजातयः ॥ ८ ॥<br>
तेषां जन्माद्वितीयं तु विज्ञेयं मौञ्जिबन्धनम् ॥<br>
आचार्यस्तु पिता तत्र सावित्री जननी तथा ॥<br>
ब्राह्मणक्षत्रियविशां मौञ्जीबन्धनजन्मनि ॥ ९ ॥<br>
वृत्त्या द्विजाः शूद्रसमा भवन्ति यावन्न वेदे प्रभवन्ति राम ॥<br>
ततः परं ते द्विजतां लभन्ते समस्तकार्येष्वधिदैवतं च ॥2.80.१०॥<br>
इति श्रीविष्णुधर्मोत्तरे द्वितीयखण्डे मा० सं० रामं प्रति पुष्करोपाख्याने वर्णधर्माध्यायो नामाशीतितमोऽध्यायः ॥ ८०<br>
2.81<br>
॥ पुष्कर उवाच ॥<br>
आनुलोम्येन वर्णानां जातिर्मातृसमा स्मृता ॥<br>
चण्डालो ब्राह्मणीपुत्रः शूद्रः स्यात्प्रतिलोमजः ॥ १ ॥<br>
मागधश्च तथा वैश्याच्छूद्रादायोगवो भवेत् ॥<br>
वैश्यायाः प्रातिलोम्येन प्रतिलोमात्सहस्रशः ॥ २ ॥<br>
विवाहसदृशैस्तेषां नोत्तमैर्नाधमैस्तथा ॥<br>
चण्डालकर्म निर्दिष्टं वध्यानां घातनं तथा ॥ ३ ॥<br>
स्त्रीजीवनं च तद्रक्षा प्रोक्तं वैदेहकस्य च ॥<br>
सूतानामश्वसारथ्यं पुक्कसानां च व्याधता ॥ ४ ॥<br>
स्तुतिक्रिया मागधानां तथा चायोगवस्य च ॥<br>
रङ्गावतरणं प्रोक्तं तथा शिल्पैश्च जीवनम् ॥ ५ ॥<br>
सूतानामस्ति संस्कारस्तथा वै याजनक्रिया ॥<br>
बहिर्ग्रामनिवासश्च मृतचैलस्य धारणम् ॥ ६ ॥<br>
असंस्पर्शस्तथैवान्यैश्चण्डालस्य विधीयते ॥<br>
ब्राह्मणार्थे गवार्थे वा देह त्यागानुपस्कृतः ॥ ७ ॥<br>
स्त्रीबालाद्युपपत्तौ च बाह्यानां शुद्धिकारणम् ॥<br>
संकरे जातयस्त्वेताः पितृमातृप्रदर्शिताः ॥ ८ ॥<br>
प्रच्छन्ना वा प्रकाशा वा वेदितव्याः स्वकर्मभिः ॥<br>
अनार्यता निष्ठुरता पुरतो निष्क्रियात्मता ॥ ९ ॥<br>
पुरुषं व्यञ्जयन्तीह लोके कलुषयोनिजम् ॥<br>
पितुर्वा भजते शीलं मातुर्वोभयमेव वा ॥ 2.81.१० ॥<br>
न कथंचन दुर्योनिः प्रकृतिं स्वां न गच्छति ॥<br>
कुले मुख्येऽपि जातस्य यस्य स्याद्योनिसङ्करः ॥ ११ ॥<br>
स श्रयत्येव तच्छीलं नरोऽल्पमपि वा बहु ॥<br>
यत्र त्वेते परिध्वंसा जायन्ते वर्णसङ्कराः ॥ १२ ॥<br>
राष्ट्रियैः सह तद्राष्ट्रं क्षिप्रमेव विनश्यति ॥<br>
शूद्रायां ब्राह्मणाज्जातः श्रेयसा चेत्प्रजायते ॥<br>
अश्रेयाञ्श्रेयसीं जातिं गच्छत्यासप्तमाद्युगात्॥१३॥<br>
राज्ञा स्वकालं परिरक्षणीयं घोरं नृणां सङ्करमेतदेव ॥<br>
आसाद्य घोराणि हि सङ्कराणि नश्यन्ति राष्ट्राणि सराजकानि॥ १४ ॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने सङ्करधर्मोनामैकाशीतितमोऽध्यायः ॥ ८१ ॥<br>
2.82<br>
पुष्कर उवाच ॥<br>
आजीवं तु यथोक्तेन ब्राह्मणः स्वेन कर्मणा ॥<br>
जीवेत्क्षत्रियधर्मेण सा ह्यस्य वृत्त्यनन्तरा ॥ १ ॥<br>
उभाभ्यामप्यजीवन्वै वैश्यवृत्तिं समाचरेत् ॥<br>
ब्राह्मणः क्षत्त्रियो वैश्यः शूद्रवृत्तिं विवर्जयेत् ॥ ॥ २ ॥<br>
शूद्रो ब्राह्मणवृत्तिं च विशेषेण विवर्जयेत् ॥<br>
आजीवत्सु स वृत्या च मध्यवृत्तिं समाचरेत् ॥ ३ ॥<br>
ब्राह्मणः क्षत्रियो वापि वैश्यवृत्त्या तु वर्तयन् ॥<br>
अयः शस्त्रं विषं मांसं सोमं गन्धांश्च सर्वशः ॥ ४ ॥<br>
क्षीरं क्षौद्रं दधि घृतं तैलं मज्जां गुडं कुशम् ॥<br>
मद्यं नीलं च लाक्षां च लवणं प्राणिनोऽपि च ॥ ५ ॥<br>
विक्रीणीत तिलान्नैव पक्वान्नं गोरसांस्तथा ॥<br>
रसा रसैर्निहन्तव्या गन्धेन लवणं रसैः ॥ ६ ॥<br>
कृतान्नं च कृतान्नेन तिलधान्येन तत्समम् ॥<br>
वैश्यो वा क्षत्त्रियो वापि वर्जयेद्द्विजजीविकाम् ॥७ ॥<br>
सद्यः पतति मांसेन लाक्षया लवणेन च॥<br>
त्र्यहाच्च शूद्रो भवति ब्राह्मणः क्षीरविक्रयी ॥ ८ ॥<br>
इतरेषां हि पण्यानां विक्रयां मनुजोत्तम ॥<br>
ब्राह्मणः सप्तरात्रेण वैश्यभावं हि गच्छति ॥९॥<br>
क्षिप्राणि यानि रूक्षाणि चराणि च मृदूनि च ॥<br>
वाणिज्ये तानि शस्यन्ते तिथिं रिक्तां विवर्जयेत् ॥2.82.१ ० ॥ ॥<br>
द्विकं शतं तु गृह्णीयात्कुसीदेनापि वर्धयन् ॥<br>
ततोऽधिकं तु गृह्णानश्चौरस्याप्नोति किल्बिषम् ॥ ११ ॥<br>
प्रतिपद्द्वादशी षष्ठी नक्षत्राणि ध्रुवाणि च ॥<br>
कुसीदे वर्जनीयानि नित्यं सूर्यसुतस्य च॥१२॥<br>
कृषिभूमिपतेर्भागं दत्त्वा कुर्याद्यथोदितम् ॥<br>
ध्रुवाणि सौम्यं मैत्रं च वायव्यं पौष्ण्माश्विनम्॥ …१३॥<br>
वासवं श्रवणं चित्रा विशाखा मूलमेव च ॥<br>
कृष्यारम्भे प्रशस्यन्ते तथा पुष्यपुनर्वसू॥१४॥<br>
कृष्यारम्भे प्रयत्नेन तिथिं रिक्तां विवर्जयेत॥<br>
अङ्गारकदिनं वर्ज्यं दिवसं सूर्यजस्य च ॥ १५ ॥<br>
नक्षत्राणां यथोक्तानां मुहूर्तेषु च कारयेत् ॥<br>
मुहुर्ते यदि वा ब्राह्मे सर्वकर्मसु पूजिते॥१६॥<br>
वराहं पूजेयद्देवं शेषं पृथ्वीं तथैव च ॥<br>
पर्जन्यं भास्करं वायुं देवेशं शशिनं तथा ॥ १७ ॥<br>
फालं च गोयुगं चैव गन्धमाल्यान्नसम्पदा ॥<br>
ततोऽग्निहवनं कुर्यात्सुसमिद्धे हुताशने ॥ १८ ॥<br>
देवतानां यथोक्तानां जुहुयाच्च घृताहुतीः ॥<br>
गावो भग इति द्वाभ्यां सीरां युञ्जन्त्यतस्त्रिभिः ॥ १९ ॥<br>
फालं शुनां सुफालेति लाङ्गलं च तथेति वै ॥<br>
हुत्वा विप्रान्समभ्यर्च्य दक्षिणाभिर्यथाविधि ॥ 2.82.२० ॥<br>
पूर्वोदक्प्रवणां भूमिं वाहयेत्प्राग्घलेन तु ॥<br>
सीरायुञ्जन्त इत्येतदृक्त्रयं कीर्तयेद्बुधः ॥ २१ ॥<br>
या ओषधय इत्येवं बीजं तदनु मन्त्रयेत् ॥<br>
कृत्वा सुवर्णतोयाक्तं लक्षण्यो वापयेत्पुमान्॥ २२ ॥<br>
प्राङ्मुखैर्वाहयेद्गोभिः प्राङ्मुखैश्चैव वापयेत् ॥<br>
शंखपुण्याहघोषेण बीजवापः प्रशस्यते ॥ २३ ॥<br>
बीजवापे तथा मन्त्रं निबोध गदतो मम ॥<br>
प्रजापते कश्यपाय देवलाय नमः सदा ॥ २४ ॥<br>
सदा मे ऋद्धतां देवी बीजेषु च धनेषु च ॥<br>
भोजयेद्ब्राह्मणांश्चात्र तथैव च कृषीवलान् ॥ २५ ॥<br>
कालश्च सर्वः पूर्वोक्तः संग्रहेऽपि प्रशस्यते ॥<br>
देवतानां पितॄणां च कृत्वा तत्रापि पूजनम् ॥ २६ ॥<br>
नववस्त्रपरीधानः श्वेतमाल्यानुलेपनः॥<br>
प्राङ्मुखः प्राशनं कुर्यात्पात्रे सौवर्णराजते॥२७॥<br>
तत्रापि भोजयेद्विप्रांस्तथैव च कृषीवलान्॥<br>
कृष्ये विशेषतः कार्यं फलयज्ञं भृगूद्वह॥२८॥<br>
यूपोयं निहितो मध्ये पेषीवासैषकार्षकैः॥<br>
तस्मादतन्द्रितो दद्यादन्नं धान्यार्थदक्षिणा॥२९॥<br>
भूमिं भित्त्वौषधीश्छित्त्वा हत्वा कीटपिपीलिकम्॥<br>
पुनन्ति खलु यज्ञेन कर्षिका नात्र संशयः॥ 2.82.३०<br>
अष्टागवं धर्महलं षड्गवं जीवितार्थिनाम्॥<br>
चतुर्गवं नृशंसानां द्विगवं ब्रह्मघातिनाम्॥३१॥<br>
आपदं च समुत्तीर्य त्यक्त्वा वित्तं च कर्मणा॥<br>
यदर्जितं ततः कुर्यात्प्रायश्चित्तं विचक्षणः॥३२॥<br>
श्रेयान्स्वधर्मो विगुणः परधर्मात्स्वनुष्ठितात्॥<br>
स्वधर्मे निधनं श्रेयः परधर्मो भयावहः॥३३॥<br>
ऋतेन जीवेदनृतेन जीवेन्मितेन जीवेत्प्रमितेन जीवेत्॥<br>
सत्यानृताभ्यामथवापि जीवेच्छ्ववृत्तिमेकां परिवर्जयेत्तु॥३४॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने आपद्धर्मो नाम द्व्यशीतितमोऽध्याय ॥ ८२ ॥<br>
2.83<br>
॥ राम उवाच ॥<br>
काम्यं कर्म समाचक्ष्व वाणिज्यं येन शुध्यति॥<br>
कृषिं च बहुलां चैव कर्मणा केन चाश्नुते॥१॥<br>
॥पुष्कर उवाच॥<br>
मूलेनोपोषितः कुर्यादिदं कर्म पुरोहितः॥<br>
उपोषितस्य धर्मज्ञ जयमानस्य नित्यशः॥२॥<br>
प्राप्तामुत्तरषाढासु प्राङ्मुखं स्नापयेन्नरम्॥<br>
युक्तैर्वेतसमूलेन शङ्खमुक्ताफलैस्तथा॥३॥<br>
मणिभिश्च यथालाभं कनकेन तथैव च॥<br>
अकालमूलैः कलशैश्चतुर्भिर्भृगुनन्दन॥४॥<br>
नवैस्तु पूजयेद्देवं शङ्खचक्रगदाधरम्॥<br>
पूर्वाषाढां तथैवाऽपो वरुणं च निशाकरम्॥५॥<br>
गन्धमाल्यनमस्कारधूपदीपान्नसम्पदा॥<br>
एतेषामेव जुहुयात्तथा नाम्ना घृतं द्विज॥६॥<br>
नीलवासावृतो भूत्वा क्षिपेदप्सु समाहितः॥<br>
नीलानि राम वासांसि पयांसि विविधानि च॥७॥<br>
तदा मंथं सुरां चैव मैरेयं विविधं तथा॥<br>
शुक्लानि चैव माल्यानि धूपं दद्यात्तु कम्बुना॥८॥<br>
तिम्यस्थि मकरादस्थि शङ्खमुक्ताफले तथा॥<br>
सुवर्णान्तरितं कृत्वा धारयेच्च तथा मणिम्॥९॥<br>
कृत्वैतत्सिद्धिमाप्नोति वाणिज्ये नात्र संशयः॥<br>
समुद्रयाने च तथा कान्तारे न विषीदति॥2.83.१०॥<br>
नीलानि राम वासांसि दक्षिणा चात्र शस्यते॥<br>
शङ्खं सुवर्णं रूप्यं च तथा मुक्ताफलानि च॥११॥<br>
होत्रे कर्त्रे द्विजेभ्यश्च सर्वमेतद्विधीयते॥<br>
ब्राह्मणान्भोजयेच्चात्र परमान्नं तु संस्कृतम्॥१२॥<br>
अलंघयन्नित्यमथाप्यमृक्षं करोति कर्मैतदतन्द्रितात्मा॥<br>
न जातु लाभाद्विनिवर्ततेऽसौ समुद्रमार्गादिव निम्नगा वै॥ १३॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने पूर्वाषाढास्नानवर्णनो नाम त्र्यशीतितमोऽध्याय ॥ ८३ ॥<br>
2.84<br>
पुष्कर उवाच॥<br>
स्वयं सूपोषितो विद्वान्यजमानमुपोषितम्॥<br>
मूलेन स्नापयेन्नित्यं तथाप्याशामुखास्थितम्॥१॥<br>
दूर्वाकुश शमीपत्रपूर्णेन सुदृढेन च ॥<br>
कुम्भद्वयेन स्नातस्तु पूजयेन्मधुमूदनम् ॥ २ ॥<br>
विरूपाक्षं सवरुणं चन्द्रं मूलं तथैव च ॥<br>
गन्धमाल्यनमस्कारधूपदीपान्नसम्पदा ॥ ३ ॥<br>
एतेषामेव जुहुयात्तथा नाम्ना घृतं द्विज ॥<br>
पीतवासास्ततो भूत्वा मत्स्यकुल्माषसूकरैः ॥ ४ ॥<br>
सुराकृसरसंयुक्तैः स्नानोक्ताशामुखस्थितः ॥<br>
बलिं निर्ऋतये दद्याज्जानु कृत्वा ततः क्षितौ ॥ ५ ॥<br>
ततोष्टादशभिः पुष्पैर्मूलैः पञ्चभिरेव च ॥<br>
सुवर्णगर्भं च मणिं विद्वाञ्शिरसि धारयेत् ॥ ६ ॥<br>
कृत्वैतत्सकलं कर्म कृषिं बहुफलां लभेत् ॥<br>
दक्षिणा चात्र दातव्या मूलानि च फलानि च ॥७॥<br>
पीतानि चैव वस्त्राणि कनकं रजतं तथा ॥<br>
भोजनं चात्र दातव्यं ब्राह्मणानामभीप्सितम् ॥ ८ ॥<br>
अलंघयन्मूलमिदं हि कुर्वन्स्नानं सदा भार्गव वंशमुख्य ॥<br>
कृषिं समाप्नोति सदैव विद्वान्यथेप्सितं नात्र विचारमस्ति॥९॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने मूलस्नानवर्णनो नाम चतुरशीतितमोऽध्यायः ॥ ८४ ॥<br>
2.85<br>
राम उवाच ॥<br>
धर्ममार्गमहं त्वत्तः श्रोतुमिच्छामि मे वद ॥<br>
त्वं हि वेत्थ महाभाग सर्वधर्मान्यथाविधि ॥ १ ॥<br>
पुष्कर उवाच ॥<br>
षोडशर्तु निशाः स्त्रीणामाद्यास्तिस्रस्तु गर्हिताः ॥<br>
व्रजेद्युग्मासु पुत्रार्थी ततः परमिति श्रुतिः ॥ २ ॥<br>
अयुग्मासु तथा राम दुहितार्थी स्त्रियं व्रजेत् ॥<br>
विकृष्टयुग्मामुत ये प्रशस्ताः प्रियदर्शनाः ॥ ३ ॥<br>
दीर्घायुषो धर्मपरा भवन्तीह धनान्विताः ॥<br>
गर्भस्य सृष्टताधाने गर्भाधानिकमिष्यते ॥ ४ ॥<br>
पुरा तु स्पर्शनं कार्यं सेवनं तु विचक्षणैः ॥<br>
षष्ठेऽष्टमे वा सीमन्तकर्मस्वेतेषु च त्रिषु ॥ ५ ॥<br>
पुन्नामधेयं नक्षत्रं पुत्रकामस्य शस्यते ॥<br>
आदित्यपुष्यसावित्रसौम्यमूलाः सवैष्णवाः ॥ ६ ॥<br>
पुन्नामधेया निर्दिष्टाः स्वातिश्चैवात्र सप्तमम् ॥<br>
अङ्गारकदिनं वर्ज्यं तिथिं रिक्तां च वर्जयेत् ॥ ७ ॥<br>
अच्छिन्ननाभ्यां कर्तव्यं जातकर्म विचक्षणैः ॥<br>
आशौचे तु व्यतिक्रान्ते नामकर्म विधीयते ॥ ८ ॥<br>
अथवा भार्गवश्रेष्ठ दिने पूजितलक्षणे ॥<br>
मृदुध्रुवेषु ऋक्षेषु नामकर्म विधीयते ॥९॥<br>
तत्राप्यङ्गारकदिनं तिथिं रिक्तां च वर्जयेत् ॥<br>
नामधेयं तु वर्णानां कर्तव्यं तु समाक्षरम् ॥2.85.१ ०॥<br>
माङ्गल्यं ब्राह्मणस्योक्तं क्षत्रियस्य बलान्वितम् ॥<br>
वैश्यस्य धनसंयुक्तं शूद्रस्य तु जुगुप्सितम्॥११॥<br>
शर्म वर्म धनार्थं तु दासान्तं चानुपूर्वशः ॥<br>
नामधेयं तु कर्तव्यं स्वकुलानुगमेन वा ॥ १२ ॥<br>
स्त्रीणां सुखोद्यमक्रूरं विस्पष्टार्थं मनोहरम् ॥<br>
नाम कार्यं महाभाग न कार्यं विषमाक्षरम् ॥ १३ ॥<br>
बालं तु कृतनामानं पूजितस्य गदाभृतः ॥<br>
निवेदयेन्महाभाग तव पुत्रोऽयमित्युत ॥ १४ ॥<br>
शिष्यः प्रेष्यश्च दासश्च संविभाज्यश्च केशवः ॥<br>
नित्यं सन्ति विभागेन शुभेन मधुसूदनः ॥ १५ ॥<br>
ततस्तु पूजनं कार्यं ब्राह्मणानां यथाविधि ॥<br>
भोजयेद्ब्राह्मणांश्चात्र परमान्नं सदक्षिणम् ॥ १६ ॥<br>
चूडाकर्म ततः कार्यं भृगुपुत्र यथाकुलम् ॥<br>
नक्षत्राण्यत्र शस्यन्ते मृदु क्षिप्रचराणि च ॥ १७ ॥<br>
तिथिं विवर्जयेद्रिक्तां सूर्यारार्किदिनान्यपि ॥<br>
तत्रापि वासुदेवस्य पूजां कृत्वा विशेषतः ॥ १८ ॥<br>
गर्भाष्टमेऽब्दे कर्तव्यं ब्राह्मणस्योपनायनम् ॥<br>
गर्भादेकादशे राज्ञः गर्भाच्च द्वादशे विशः ॥ १९ ॥<br>
चूडाकर्मणि यः प्रोक्तः कालः सोऽत्रापि शस्यते ॥<br>
नक्षत्राणां यथोक्तानां मुहूर्ताश्च शुभप्रदाः ॥ 2.85.२० ॥<br>
षोडशाऽब्दे हि विप्रस्य राजन्यस्य दविविंशतिः॥<br>
विंशतेश्च चतुष्कं तु वैश्यस्य परिकीर्तितम्॥२१॥<br>
सावित्री नातिवर्तेत अत ऊर्ध्वं निवर्तते ॥<br>
विज्ञातव्यास्त्रयोऽप्येते यथाकालमसंस्कृताः ॥ २ ॥<br>
सावित्रीपतिता व्रात्या व्रात्यस्तोमक्रमादृते ॥<br>
मुञ्जस्य बिल्वजानां च क्रमान्मौञ्जः प्रकीर्तितः॥ २३ ॥<br>
मार्गवैयाघ्रचर्माणि वस्त्राणि व्रतचारिणाम् ॥<br>
पर्णपिप्पलबिल्वानां क्रमाद्दण्डाः प्रकीर्तिताः॥२४॥<br>
कचदेशललाटांसतुल्याः प्रोक्ताः क्रमेण तु ॥<br>
अवक्रा सत्वचः सर्वे नाग्निशुष्कास्तथैव च ॥ २५ ॥<br>
वासोपवीतकार्पासक्षौमोर्णानां यथाक्रमम् ॥<br>
आदिमध्यावसानेषु भवच्छब्दोपलक्षितम् ॥ २६॥<br>
प्रथमं तत्र भिक्षेत यत्र भिक्षा ध्रुवं भवेत् ॥<br>
पूजयेद्वासुदेवं च तत्र देवं विशेषतः ॥ २७ ॥<br>
हृषीकेशं व्रतेशं च सर्वविघ्नेश्वरं प्रभुम् ॥<br>
यथोक्तेषु च ऋक्षेषु त्रैविद्यां कारयेद्गुरुः ॥ २८ ॥<br>
नैवाधिकरी वेदे स्याद्विना त्रैविद्यकेन तु ॥<br>
स्त्रीणां संस्कारमत्रोक्तं सकृत्कार्यं विजानता ॥ २९ ॥<br>
क्षेत्रसंस्कारमेतद्धि सकृदेव विजायते ॥<br>
संस्काराणि पिता कुर्यान्मेखलाबन्धनात्मनः ॥<br>
मेखला बन्धनाद्यानि कार्याणि गुरुणा तथा ॥2.85.३०॥<br>
सर्वाणि कार्याणि हि लौकिकेऽग्नौ स्वकल्पमालोक्य भृगुप्रधान ॥<br>
सर्वेषु पूजा च तथा विधेया तस्याप्रमेयस्य जनार्दनस्य॥३१॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने संस्कारवर्णनोनाम पञ्चाशीतितमोध्यायः॥८५॥<br>
2.86<br>
पुष्कर उवाच ॥<br>
उपनीय गुरुः शिष्यं शिक्षयेच्छौचमादितः ॥<br>
आचारमग्निकार्यं च सन्ध्योपासनमेव च ॥ १ ॥<br>
प्रयतः कल्यमुत्थाय स्नातो हुतहुताशनः ॥<br>
भक्त्या गुरोस्तु कुर्वीत अभिगम्याभिवादनम् ॥२॥<br>
गुरोस्तु वामं चरणं वामहस्तेन संस्पृशेत् ॥<br>
दक्षिणं दक्षिणेनैव स्वनाम परिकीर्तयन् ॥ ३ ॥<br>
अनुज्ञातस्तु गुरुणा ततोऽध्ययनमाचरेत् ॥<br>
कृत्वा ब्रह्माञ्जलिं पश्यन्गुरोर्वदनमानतः ॥ ४ ॥<br>
ब्रह्मावसाने प्रारम्भे प्रणवं चैव कीर्तयेत् ॥<br>
अनध्यायेष्वध्ययनं वर्जयेत्तु प्रयत्नतः ॥ ५ ॥<br>
भैक्ष्यचर्यां ततः कुर्याद्ब्राह्मणेषु यथाविधि ॥<br>
गुरोः कुले न भिक्षेत भुञ्जीत तदनुज्ञया ॥ ६ ॥<br>
आयुष्यं प्राङ्मुखो भुङ्क्ते यशस्यं दक्षिणामुखः ॥<br>
श्रियः प्रत्यङ्मुखो भुङ्क्ते ऋतं भुङ्क्ते ह्युदङ्मुखः ॥ ७ ॥<br>
हितं प्रियं गुरोः कुर्याद्भक्त्याहंकारवर्जितः ॥<br>
अन्वास्य पश्चिमां सन्ध्यां पूजयित्वा हुताशनम् ॥ ८ ॥<br>
अभिवाद्य गुरुं पश्चाद्गुरोर्वचनकृद्भवेत् ॥<br>
मधुमांसाञ्जनं श्राद्धं गीतं नृत्यं च वर्जयेत् ॥ ९ ॥<br>
हिंसां परापवादं च अश्लीलं च विशेषतः ॥<br>
मेखलामजिनं दण्डं धारयेत्प्रयतः सदा ॥ 2.86.१० ॥<br>
विनष्टानप्सु निक्षिप्य तथान्यान्धारयेत्पुनः ॥<br>
आदिष्टी नोदकं कुर्यादाव्रतस्य समापनात् ॥ ११ ॥<br>
समाप्ते तु व्रतं कुर्यात्त्रिरात्रेणैव शुद्ध्यति ॥<br>
अधःशायी भवेन्नित्यं ब्रह्मचारी समाहितः ॥ १२ ॥<br>
एवं मतं तु कुर्वीत वेदस्वीकरणं द्विजः ॥<br>
गुरवे दक्षिणां दत्त्वा स्नायाच्च तदनन्तरम्॥१३॥<br>
आशरीरविमोक्षाद्वा वसेद्गुरुकुले सदा ॥<br>
नैष्ठिको ब्रह्मचारी च वायुभूतः खमूर्तिमान् ॥१४॥<br>
तत्पदं समवाप्नोति यत्र गत्वा न शोचति ॥<br>
स्नाने चैव सगोदाने कालः पूर्वो विधीयते ॥<br>
पूजनं वासुदेवस्य सर्वत्र च विधीयते॥१५॥<br>
संपूज्य देवं गुरवे च दत्त्वा धनं यथावत्परिपूर्णविद्यः ॥<br>
गृहाश्रमी स्याद्विधिवन्नृसिंह यत्रास्य लोकद्वितयं प्रदिष्टम् ॥ १६ ॥<br>
इति श्रीविष्णुधर्मोत्तरे द्वितीयखण्डे मा० सं० रामं प्रति पुष्करोपाख्याने ब्रह्मचर्यवर्णनो नाम षडशीतितमोऽध्यायः ॥ ८६ ॥<br>
2.87<br>
पुष्कर उवाच ॥<br>
विप्रश्चतस्रो विन्देत भार्यास्तिस्रस्तु भूमिपः ॥<br>
द्वे च वैश्यस्तथा कामं भार्यैकामपि चान्त्यजः ॥ १ ॥<br>
ब्राह्मणी क्षत्रिया वैश्या शूद्री विप्रस्य कीर्तिताः ॥<br>
क्रमेण कामसक्तस्य विवाहाः परिकीर्तिताः ॥२॥<br>
विवाहमुत्क्रमात्कृत्वा नरकं प्रतिपद्यते ॥<br>
धर्मकार्याणि सर्वाणि न कार्याण्यसवर्णया ॥३ ॥<br>
असवर्णा तु या नारी रत्यर्थे सा प्रकीर्तिता ॥<br>
आधानं तस्य धर्मार्थं न प्रशंसन्ति साधवः ॥ ४ ॥<br>
पाणिर्ग्राह्यः सवर्णासु गृह्णीयात्क्षत्रिया शरम् ॥<br>
वैश्या प्रतोदमादद्याद्दशां चैवान्त्यजा तथा॥५॥<br>
उत्कृष्टवेदनेऽप्येतद्विधानं परिकीर्तितम् ॥<br>
सकृत्कन्या प्रदातव्या हरंस्तां चौरदण्डभाक् ॥ ६ ॥<br>
न कन्याविकयं कार्यं कदाचिदपि केनचित् ॥<br>
केशविक्रयिणो यान्ति नरकानेक विंशतीन्॥७॥<br>
अपत्यविक्रयात्तस्य निष्कृतिर्न विधीयते ॥<br>
कन्याप्रजीवनात्किंचिन्नोपजीवति यः पुमान् ॥ ८ ॥<br>
न तच्छुल्कं समुद्दिष्टमानृशंस्यं हि तत्कृतम् ॥<br>
कन्यादानं शचीयागो विवाहोऽथ चतुर्थिका ॥ ९ ॥<br>
विवाहमेतत्कथितं राम कर्मचतुष्टयम् ॥<br>
दत्तामपि हरेत्कन्यां वरश्चेद्दोषभाग्भवेत् ॥ 2.87.१० ॥<br>
नष्टे मृते प्रव्रजिते क्लीबेऽथ पतितेऽपतौ ॥<br>
पञ्चस्वापत्सु नारीणां पतिरन्यो विधीयते ॥ ११ ॥ ।<br>
मृते तु देवरे देया तदभावे यदृच्छया ॥<br>
पूर्वात्रितयमाग्नेयं वायव्यं चोत्तरात्रयम् ॥ १२ ॥<br>
रोहिणी चेति वरुणं भगणः शस्यते सदा ॥<br>
नैकगोत्रां च वरयेन्नैकार्षीयां च भार्गव ॥ १३ ॥<br>
पितृतः सप्तमादूर्ध्वं मातृतः पञ्चमात्तथा ॥<br>
वरयेल्लक्षणोपेतां सदा लोकद्वयेच्छया ॥ १४ ॥<br>
ब्राह्मो दैवस्तथैवार्षः प्राजापत्यस्तथासुरः ॥<br>
गान्धर्वो राक्षसश्चैव पैशाचश्चाष्टमः स्मृतः ॥ १५ ॥<br>
आहुः प्रदानं ब्राह्मेण कुलशीलयुताय तु ॥<br>
तज्जः पुनात्युभयतः पुरुषानेकविंशतीन्॥१६॥<br>
दैवश्च ऋत्विजे दानं स तु यज्ञः प्रकीर्तितः ॥<br>
तज्जः पुनाति धर्मज्ञ स्वकुले पुरुषत्रयान्॥१७॥<br>
शुल्केन चासुरं विद्यात्स तु धर्मादृते मतः ॥<br>
परस्परेच्छया राम कन्यकावरयोस्तथा॥ १८ ॥<br>
गान्धर्वो नाम निर्दिष्टः स तु मन्मथलक्षणः ॥<br>
राक्षसो युद्धहरणात्पैशाचः कन्यकाछलात् ॥ १९ ॥<br>
प्राजापत्यस्तथा ब्राह्मः समवर्णेषु पूज्यते ॥<br>
दैवस्तु ब्राह्मणस्यैव नैव चान्यस्य कस्यचित् ॥ 2.87.२० ॥<br>
गान्धर्वराक्षसौ श्रेष्ठौ क्षत्त्रियस्यैव भार्गव ॥<br>
पूर्वं विवाहात्कर्तव्यः शचीयागो भृगूत्तम ॥ २१ ॥<br>
वैवाहिकेन्दौ कुर्वीत कुम्भकारमृदा शचीम् ॥<br>
सर्वलक्षणसंयुक्तां कुशलेन च शिल्पिना ॥ २२ ॥<br>
तां नयेत्सरसस्तीरं नदीतीरमथापि वा ॥<br>
सर्वभूषणसंपन्ना सर्वास्त्वविधवाः स्त्रियः ॥ २३ ॥<br>
कौसुंभरक्तवसनाः सर्वाः स्युः शस्त्रपाणयः ॥<br>
माल्यानुलेपनैर्भक्ष्यैर्दीपैर्धूपैस्तथैव च ॥ २४ ॥<br>
कौसुंभरक्तैर्वस्त्रैश्च भूषणैश्चैव शक्तितः ॥<br>
ततः शूर्पेण ताः साध्व्यो दिक्षु दत्त्वा बलिं शुभम् ॥ २५ ॥<br>
संयम्य केशान्प्रयता गृहीत्वा च तथा शचीम् ॥<br>
वाद्यगीतेन महता द्विजवाचनकेन च ॥ २६ ॥<br>
गृहे प्रवेशयेत्पुंसां शक्रपत्नीमनिंदिताम् ॥<br>
त्रिसन्ध्यं तत्र सा पूज्या गन्धमाल्यान्नसम्पदा ॥ २७ ॥<br>
वन्दनीयोद्वाहसमये तत्र कालं निबोध मे ॥<br>
प्रसुप्ते केशवे राम न तु कार्यं कथञ्चन ॥ २८ ॥<br>
न पौषे न तथा चैत्रे न चार्ककुजवासरे ॥<br>
कृष्णत्रिभागे नैवान्त्ये नाद्ये शुक्लस्य भार्गव॥२९॥<br>
तथा रिक्ततिथौ नैव न विष्टौ करणे तथा ॥<br>
न शुक्रेऽस्तमनं प्राप्ते तथा चास्ते बृहस्पतौ ॥2.87.३०॥<br>
शशांकेऽन्यग्रहाश्चैव विवाहो न प्रशस्यते ॥<br>
अर्कार्किभौमयुक्ते भे व्यतीपातहते तथा ॥३१॥<br>
दिव्यान्तरिक्षभौमेन तथोत्पातेन घातिते ॥<br>
तथा शिखिशिखाध्वस्ते सैंहिकेययुते तथा ॥३२॥<br>
वैवाहिकान्यतो वक्ष्ये नक्षत्राणि भृगूत्तम ॥<br>
सौम्यं पित्र्यं च वायव्यं सावित्रं रौहिणं तथा॥३३॥<br>
उत्तरात्रितयं मूलं मैत्रं पौष्णं तथैव च ॥<br>
मूहूर्ताश्च तथैतेषां शुभा अभिजिता सह ॥३४॥<br>
मानुष्याख्यस्तथा लग्नो मानुष्याख्यस्तथांशकः ॥<br>
अमानुष्याख्ये लग्नेऽपि मानुष्याख्येंशको हितः ॥३५॥<br>
तृतीये च तथा षष्ठे दशमैकादशाष्टमे ॥<br>
अर्कार्किभौमतनयाः प्रशस्ता न कुजोष्टमः ॥ ३६ ॥<br>
सप्तान्त्याष्टमवर्ज्येषु शेषाः शस्ता ग्रहोत्तमाः ॥<br>
तेषामपि तथा सूर्यश्चन्द्रः षष्ठो न शस्यते ॥ ३७<br>
संकल्पविधिना कार्यो विवाहस्तदनन्तरम् ॥<br>
वैवाहिकेऽह्नि कर्तव्यास्तथैव च चतुर्थिके ॥ ॥ ३८ ॥<br>
न दातव्या ग्रहास्तत्र चतुराद्यास्तथैकगाः ॥<br>
अतः परं गृहे गच्छेदृतुकाले सदा स्त्रियम् ॥ ३९ ॥<br>
पर्ववर्ज्यं सदा गच्छेत्स्त्रीणां वा संस्मरन्वरम् ॥<br>
सर्वकालं रतिर्दत्ता तासां सत्यं भृगूत्तम ॥2.87.४० ॥<br>
परस्परातिक्रमणं दंपत्योः परिवर्जयेत् ॥<br>
निष्कारणं तथा राम न कार्यमधिवेदनम् ॥४१॥<br>
अप्रजा रोगिणी मूढा तथा च कलहप्रिया ॥<br>
कन्याप्रजा तथा या च या चैवाप्रियवादिनी ॥ ४२ ॥<br>
एताः खल्वधिवेत्तव्या गृहकार्यपराङ्मुखीः ॥<br>
अधिविन्ना विशेषेण पालनीया सुतं भवेत् ॥४३॥<br>
धर्मकार्येषु सर्वेषु तथा ज्येष्ठां नियोजयेत् ॥<br>
धर्माधर्मौ समौ राम दम्पत्योरुभयात्मकौ ॥ ४४॥<br>
पोष्या च नित्यं परिपालनीया भार्या भवेद्धर्मपरायणस्य ॥<br>
धर्मार्थकामान्सततं द्विजेन्द्र तान्रक्षयेत्सम्यगथानया स्वान्॥ ४५ ॥<br>
इति श्रीविष्णुधर्मोत्तरे द्वितीयखण्डे मा० सं० रामं प्रति पुष्करोपाख्याने धर्मवर्णनन्नाम सप्ताशीतितमोध्याम् ॥ ८७<br>
2.88<br>
॥ पुष्कर उवाच ॥<br>
निद्रां जह्याद् गृही राम नित्यमेवारुणोदये ॥<br>
वेगोत्सर्गं ततः कृत्वा दन्तधावनपूर्वकम् ॥ १ ॥<br>
स्नानं समाचरेत्प्रातः सर्वकल्मषनाशनम् ॥<br>
वेगोत्सर्गं न कुर्वीत फालकृष्टे तथा शुचौ ॥ २ ॥<br>
गोष्ठे न चाग्नौ न तटे द्रुमच्छायासु शाद्वले ॥<br>
पथि भस्मनि तोये च नांगणे न च गोपथे ॥ ३ ॥<br>
नाग्न्यर्कानागतोयेषु प्रतिवाते तथैव च ॥<br>
न वेगितो न कार्यस्थो वेगोत्सर्गं समाचरेत् ॥ ४ ॥<br>
उदङ्मुखस्तु सन्ध्यासु दिवा वै भृगुनन्दन ॥<br>
दक्षिणाभिमुखो रात्रौ नाकाशे तु कथञ्चन ॥ ५ ॥<br>
कर्णस्थब्रह्मसूत्रस्तु वस्त्राच्छादितमस्तकः ॥<br>
अभ्युद्धृताभिरद्भिस्तु मृद्भिः शौचं समाचरेत् ॥ ६ ॥<br>
कृतशौचः शुचौ देशे प्राङ्मुखः सुसमाहितः ॥<br>
उदङ्मुखस्तु धर्मज्ञ तथान्तर्जानुरेव च ॥ ७ ॥<br>
उपस्पृशेच्च धर्मज्ञ शुद्धपादकरः सदा ॥<br>
एकहस्तार्पितेनाऽथ फेणबुद्बुदिना तथा ॥ ८ ॥<br>
अग्निपक्वेन तोयेन ननु नोपस्पृशेद्बुधः ॥<br>
अङ्गुल्यग्रे भवेद्दैवं ब्राह्ममङ्गुलिमूलके ॥९॥<br>
पैत्र्यं तर्जनिमूले स्यात्कनिष्ठायाश्च मानुषम् ॥<br>
ब्राह्मेण त्रिः पिबेदापः प्रमृज्यात्तु ततो मुखम् ॥2.88.१० ॥<br>
खान्यद्भिः संस्पृशेत्पश्चान्मूर्धानं नाभिमेव च ॥<br>
उपस्पृश्य ततः पश्चाद्भक्षयेद्दन्तधावनम् ॥ ११ ॥<br>
भुक्त्वा च निक्षिपेद्राम नित्यमेव समाहितः ॥<br>
उदङ्मुखः प्राङ्मुखो वा न याम्याशापराङ्मुखः॥१२॥<br>
मांसन्न भक्षयेच्चैव नोर्धशुष्कं न पिच्छिलम्॥<br>
सुशिरं मधुरं चाम्लं वित्वचं पत्रसंयुतम॥१३॥<br>
समपूर्वमतिस्थूलं कुब्जकीटविनाशितम् ॥<br>
शाल्मल्यश्वत्थभव्यानां धवकिंशुकयोरपि ॥ १४॥<br>
कोविदारशमीपीलुश्लेष्मातकबिभीतकान् ॥<br>
वर्जयेद्दन्तकाष्ठेषु गुग्गुलं क्रमुक तथा ॥१५॥<br>
वटासनार्कखदिरकरवीरांश्च भक्षयेत् ॥<br>
जात्यश्वबिल्वबदरं मूलं च ककुभस्य च ॥ १६॥<br>
अरिमेदं प्रियङ्गुं च कण्टकिन्याश्च भार्गव ॥<br>
प्रक्षाल्य भक्षयेत्पूर्वं प्रक्षाल्यैव च संत्यजेत् ॥१७॥<br>
पतितेऽभिमुखं शस्तं शान्ताशाभिमुखे दिनम् ॥<br>
सौभाग्यकामो वामेन भक्षयेत्प्राक् सुसंयतः ॥१८॥<br>
मुखभागेन धर्मज्ञ वाग्यतश्चैव भक्षयेत् ॥<br>
मलशौचं ततः कृत्वा सम्यक् स्नानमथाचरेत् ॥ १९ ॥<br>
न स्नानमाचरेद्भुक्त्वा नाविज्ञाते जलाशये ॥<br>
नातुरो नारुणकरैरनाक्रान्ते नभस्तले ॥ 2.88.२०॥<br>
अप्रशस्तं निशि स्नानं राहोरन्यत्र दर्शनात ॥<br>
परांभसि तथैवाल्पे नासिरस्कः कथञ्चन ॥२१॥<br>
नित्यं नैमित्तिकं काम्यं क्रियाङ्गं मलकर्षणम् ॥<br>
क्रियास्नानं तथा षष्ठं षोढा स्नानं प्रकीर्तितम् ॥ २२ ॥<br>
खानि रात्रौ शयानस्य स्रवन्ति पुरुषस्य च॥<br>
तस्मात्सर्वप्रयत्नेन प्रातःस्नानं समाचरेत्॥२३॥<br>
प्रातःस्नायी सदा राम नरकं न च पश्यति ॥<br>
यः करोति सदा राम स्नानं तु सवनद्वयम् ॥२४॥<br>
स तु स्वर्गमनुप्राप्य त्रिदशैरपि पूज्यते ॥<br>
तथा त्रिषवणस्नायी स्वर्गलोके महीयते ॥ २५ ॥<br>
मानुष्यं प्राप्य भवति रूपयौवनसंयुतः ॥<br>
धनधान्यवति स्फीते कुले चैव प्रसूयते ॥ २६॥<br>
रूपौदार्यगुणोपेताः स्त्रियश्चाप्नोत्यनिन्दिताः ॥<br>
धर्मे मतिश्चास्य भवेद्यशसा च विराजते ॥ २७ ॥<br>
तस्मात्सदा धर्मपरेण राम तीर्थेषु मुख्येषु सरस्सु चैव ॥<br>
स्नानं च कार्यं सुमलापहर्तृ नाकप्रदं कामकरं सुखाय ॥२८॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने स्नानवर्णनो नामाष्टाशीतितमोऽध्यायः ॥ ८८॥<br>
2.89<br>
पुष्कर उवाच॥<br>
माल्यं लक्ष्मीकरं नाम नित्यं शिरसि धारयेत् ॥<br>
नान्यत्र धारयेत्प्राज्ञो बहिर्गन्धं न धारयेत् ॥ १॥<br>
यश्च कण्टकिसम्भूतं कृष्णं रक्तं च भार्गव …<br>
कण्टकिभ्योऽपि यज्जातं शुक्लं धार्यं तु तद्भवेत् ॥२ ॥<br>
कृष्णरक्ते तथा धार्ये यदि स्यातां जलोद्भवे ॥<br>
चन्दनेनानुलिप्तेन कुंकुमागुरुभिस्तथा ॥३ …<br>
कर्पूरेण तथाङ्गानि शुभेन च प्रियङ्गुना ॥<br>
वस्त्रं नान्यधृतं धार्यं न रक्तं मलिनं तथा ॥ ४ ॥<br>
जीर्णं नापदशं चैव श्वेतं धार्यं प्रयत्नतः ॥<br>
उपानहं नान्यधृतं ब्रह्मसूत्रं च धारयेत् ॥ ५ ॥<br>
हीनाङ्गैरधिकाङ्गैश्च बालैर्वृद्धैर्बुभुक्षितैः ॥<br>
व्यालैरदान्तैर्वाहैश्च न व्रजेच्च कदाचन ॥ ६<br>
स्नानभोजनपानादि तेषामाद्यो न वाचरेत् ॥<br>
नैकः प्रपद्येदध्वानं नाधार्मिकसहायवान् ॥ ७ ॥<br>
न रात्रौ न च मध्याह्ने न च देवे प्रवर्षति ॥<br>
न चातिविषमे वाते सन्ध्ययोश्च तथा द्विज ॥ ८ ॥<br>
नासन्निहितपाने वा न वेगान्न च सन्ततम् ॥<br>
सातपत्र पदत्राणः सोष्णीषश्च तथा चरेत् ॥ ९ ॥<br>
चतुष्पथं न सः कुर्याद्विख्यातांश्च वनस्पतीन् ॥<br>
मङ्गल्यानि च सर्वाणि पथि कुर्यात्प्रदक्षिणम् ॥ 2.89.१० ॥<br>
अमङ्गल्यानि वामानि कर्तव्यानि विजानता ॥<br>
वरस्य भूमिपालस्य स्नातकस्याथ चक्रिणः ॥ ११॥<br>
भाराक्रान्तस्य गुर्विण्याः पन्था देयः प्रयत्नतः ॥<br>
व्यालयुद्धं न चेक्षेत विना विषममास्थितः ॥१२॥<br>
न पश्येच्चार्कमुद्यन्तं नास्तं यान्तं न चाम्भसि ॥<br>
तिरस्कृतं तु वस्त्रेण न कुद्धस्य गुरोर्मुखम् ॥१३॥<br>
न स्त्रीं स्रवन्तीं नोदक्यां न नग्नां नान्यसङ्गताम् ॥<br>
न पत्नीं भोजनस्वप्नस्नानासक्तां विभूषणाम् ॥ १४ ॥<br>
नाञ्जयन्तीं स्वके नेत्रे नाश्लीलं किञ्चिदेव तु ॥<br>
नानास्थानं न पश्येच्च न पश्येच्च महानसम् ॥ १५ ॥<br>
जलाशयतटस्थांश्च न पश्येत्तु कदाचन ॥<br>
हीनाङ्गैरधिकाङ्गैश्च बालैर्वृद्धैर्बुभुक्षितैः ॥ १६ ॥<br>
व्यालैरदान्तैर्वाहैश्च न व्रजेत्तु कदाचन ॥<br>
स्नानभोजनपानादि तेषामादौ न चाचरेत् ॥ १७ ॥<br>
चतुष्पथस्तुषाङ्गारशन्यवेश्माटवीस्तथा ॥ १८ ॥<br>
कार्पासास्थि तथा भस्म नाक्रमेद्यश्च कुत्सितम् ॥<br>
अन्तःपुरं ऋतुगृहं परदूतगृहं तथा ॥ १९ ॥<br>
नारोहेद्विषमां नावं न वृक्षं न च पर्वतम् ॥<br>
न लोष्टेन न काष्ठेन नाश्मना च फलद्रुमान्॥ 2.89.२० ॥<br>
न पातयेन्न कुर्वीत सर्वत्र च कुतूहलम् ॥<br>
अर्थायतनशास्त्रेषु सर्वत्र स्यात्कुतूहली ॥ २१ ॥<br>
दण्डेन करपातैर्वा न कुर्यादम्बुवादनम् ॥<br>
तृणच्छेदं न कुर्वीत न च लोष्टाभिमर्दनम् ॥ २२ ॥<br>
नखानां भक्षणं चैव दन्तानां कुट्टनं तथा ॥<br>
छेदनं च नखैर्लोम्नां वृथा चेष्टां विवर्जयेत् ॥ २३ ॥<br>
मुखाङ्गवादनं चैव क्ष्वेडोत्क्रुष्टं तथा वृथा ॥<br>
अवगुंठ्य शिरो रात्रौ न शयीत कदाचन … ॥ २४ ॥<br>
पर्यटेन्न तथा रात्रौ विना राम प्रदीपिकाम् ॥<br>
नाद्वारेण पशुगृहे नाद्वारेण रिपोर्गृहम् ॥ २५ ॥<br>
प्रविशेन्न च तिष्ठेच्च निद्रितं न च बोधयेत् ॥<br>
नाक्षिपेत्परवाक्यं तु न च रक्तं विरागयेत् ॥ २६ ॥<br>
कथाभङ्गं न कुर्वीत न च वासोविपर्ययम् …<br>
नोर्ध्वजानुश्चिरं तिष्ठेदुत्पतन्तीं न लंघयेत् ॥ २७ ॥<br>
परक्षेत्रे चरन्तीं गां पाययन्तीं च वत्सकम्॥<br>
नाचक्षीत तथान्यस्य शक्रचापं न दर्शयेत् ॥ २८ ॥<br>
भद्रं भद्रमिति ब्रूयान्नानिष्टं वर्तयेत्क्वचित् ॥<br>
पालाशमासनं वर्ज्यं पादपीठं च पादुके ॥ २९ ॥<br>
सुरार्चा गुरुभूपानां ब्राह्मणानां विशेषतः ॥<br>
नाक्रमेच्च तथा छायां श्वपचस्य च भार्गव ॥ 2.89.३० ॥<br>
द्विजयोश्चैव दम्पत्योर्भूपयोर्युध्यमानयोः ॥<br>
अग्निब्राह्मणयोश्चैव द्विजभूपालयोस्तथा ॥ ३१ ॥<br>
शिष्योपाध्याययोश्चैव न च मध्ये न पूज्ययोः ॥<br>
तैले जले तथा वक्त्रमादर्शे च मलान्विते ॥ ३२ ॥<br>
न पश्येन्न तथा पश्येदुपरक्तं दिवाकरम् ॥<br>
नोच्छिष्टस्तारकाराहुः स्तुतिनाशं हुताशनम् ॥ ३३ ॥<br>
न तिष्ठेत्प्रतिवातं च तथा च प्रतिभास्करम् ॥<br>
न संहताभ्यां पाणिभ्यां कण्डूयेदात्मनः शिरः ॥ ३४ ॥<br>
रोदनं च तथा नग्नः कुर्यात्तोयावगाहनम् ॥<br>
निष्कारणं नदीपारं बाहुभ्यां न तरेत्तथा ॥ ३५ ॥<br>
न प्रशंसेन्नदी तोये नदीमन्यां कथंचन ॥<br>
न गिरौ पर्वतं राम न राज्ञः पुरतो नृपम् ॥३६॥<br>
असंतर्प्य पितुर्देयं नदीपारं न च व्रजेत् ॥<br>
भोजनं वर्जयेन्नावि ष्ठीवनं च तथांभसि ॥ ३७ ॥<br>
नैवाप्सु प्रक्षिपेद्विद्वानमेध्यं रुधिरं विषम् ॥<br>
समाल्यो नाचरेत्स्नानं न द्विवासा विकारणम् ॥३८ ॥<br>
आत्मनश्च तथा राम नैव त्वपनयेत्स्रजम् ॥<br>
स्नातः शिरो नावधुनेन्नांगेभ्यस्तोयमुद्धरेत् ॥ ३९ ॥<br>
तद्दिने चानुलिप्तांगं तथा स्नानं विवर्जयेत् ॥<br>
शिरःस्नातश्च तैलेन स्पृशेदंगं न किञ्चन ॥ 2.89.४० ॥<br>
वाससा वामभागस्य रजसा पूर्ववाससा ॥<br>
संमार्जनं रजोवर्ज्यः खराश्वादेस्तथैव च ॥ ४१ ॥<br>
मेध्यानि च तथा राम गोगजाश्वरजांसि च ॥<br>
नाधः कुर्वीत दहनं न च पादौ प्रतापयेत् ॥ ४२ ॥<br>
दर्भैर्न मार्जयेत्पादौ न च कांस्ये प्रधापयेत् ॥<br>
गोगजाश्वाजपुच्छेषु खरस्य च विशेषतः ॥ ४३ ॥<br>
यल्लग्नमुदकं तस्माद्विप्रुषो दूरतस्त्यजेत् ॥<br>
अकस्मादप्यशस्तास्ताः खञ्जांगस्पर्शनं तथा ॥ ४४ ॥<br>
हीनं वा न वहेद्राम श्रुतरूपधनादिभिः॥<br>
हीनैर्न च वसेत्सार्धं न देशे वैद्यवर्जिते ॥ ४५ ॥<br>
न भूपालविहीने च न सांवत्सरवर्जिते ॥<br>
दुष्टकूपान्विते राम तथा च बहुनायके ॥ ४६ ॥<br>
स्त्रीनायके बालपतौ शूद्रराज्ये तथैव च ॥<br>
म्लेच्छवेषो न कर्तव्यो म्लेच्छभाषा तथैव च ॥ ४७ ॥<br>
चण्डालैः पतितैर्म्लेच्छैर्भाषणं न कदाचन ॥<br>
नकारं कायतः कृत्वा कीर्तयेत्केशवं विभुम् ॥ ४८ ॥<br>
नासंवृतमुखः कुर्याद्धासं जृम्भां तथा क्षुतम् ॥<br>
गोपयेज्जन्मनक्षत्रमृणसारं गृहे मलम् ॥ ४९ ॥<br>
प्रभोरप्यवमानं स्वं तस्य दुश्चरितं च यत् ॥<br>
नानुकूल्यं तथा कार्यमिन्द्रियाणां सुखेप्सुना ॥ 2.89.५० ॥<br>
युक्त्या च कामसेवी स्यान्नाकस्मान्निःसुखी भवेत् ॥<br>
वेगरोधं न कर्तव्यमन्यत्र क्रोधवेगतः ॥ ५१ …<br>
नोपेक्षितव्यो व्याधिः स्याद्रिपुरल्पोऽपि भार्गव ॥<br>
स्नात्वा भुक्त्वा च धर्मज्ञ भक्तिकामः सुरार्चने ॥ ५२ ॥<br>
मलायनानां संस्पर्शे मलानां चैव भार्गव ॥<br>
वाससश्च परीधाने रथ्याचंक्रमणे तथा ॥ ५३ ॥<br>
आचमेच्च तथा राम तथा स्वप्नोत्थितो नरः ॥<br>
न हुंकुर्याच्छिवं पूज्यं बिभृयान्नाग्निचारिणीम्॥५४॥<br>
न भुक्तमात्रं प्रायस्येन्नीचसेवां विवर्जयेत् ॥<br>
पादेन नाक्रमेत्पादं न कण्डूयेन्न शौचयेत् ॥५५ ॥<br>
वर्जयेच्छवधूमं च गिरं चाश्लीलसंयुताम् ॥<br>
प्रत्यक्षं वा परोक्षं वा कस्यचिन्नाप्रियं वदेत् ॥ ५६ ॥<br>
वेदशास्त्रनरेन्द्रर्षिदेवनिन्दां विवर्जयेत् ॥<br>
नास्तिक्यमनृतं चैव चेतसो दूषणं तथा ॥ ५७ ॥<br>
स्त्रीणामीर्ष्या न कर्तव्या विश्वासं तासु वर्जयेत् ॥<br>
लाडितास्ताडिताः कार्या देहे स्वे स्त्रीकुमारिकाः ॥ ॥ ५८ ॥<br>
सर्वेषामेव धर्माणां कर्तव्यं श्रवणं तथा ॥<br>
नमस्कारं च देवानां सर्वेषामेव कारयेत् ॥ ५९ ॥<br>
सर्वेषां चरितं राम धर्मतो न विकुत्सयेत् ॥<br>
न चाचरेच्च धर्मज्ञ ते हि तेजोपहाहताः ॥2.89.६०॥<br>
धर्मस्यार्थस्य कामस्य पीडावर्ज्या परस्परम् ॥<br>
देवस्य वयसश्चैव शिल्पस्य स्वकुलस्य च ॥६१॥<br>
आचरेत्सदृशं वेषं व्यवसायानुरूपतः ॥<br>
स्नात एवाशु बिभृयात्सोष्णीषे धौतवाससी ॥ ६२ ॥<br>
अनुलिप्येत्तथांगानि सितं माल्यं च धारयेत् ॥<br>
नासंस्कृतं च बिभृयात्काञ्चनं पुरुषोत्तम ॥६३॥<br>
निराशनस्य सुप्तस्य शयानस्य तथैव च ॥<br>
तथा भुक्तवतो राम स्नातस्य भाषितस्य च ॥६४॥<br>
यात्रायुद्धोत्सुकस्यापि श्मश्रुकर्म विवर्जयेत् ॥<br>
वैष्णवं वारुणं त्वाष्ट्रं सावित्रं वासवं तथा ॥ ६५ ॥<br>
वायव्यमिन्द्रिकं पौष्णं शाक्रमाश्विनमेव च ॥<br>
मैत्रादित्ये तथा पुष्यः शंखचक्रगणं भवेत् ॥ ६६ ॥<br>
नक्षत्राणामथैतेषां मुहूर्ताश्च हितप्रदाः ॥<br>
अर्कार्किभौमवाराश्च रिक्ताश्च तिथयस्तथा ॥ ६७ ॥<br>
प्रतिपच्च तथा षष्ठी वर्जयेत्क्षौरकर्मणि ॥<br>
वर्जयेज्जन्मनक्षत्रं नानुकूलं तथैव च ॥ ६८ ॥<br>
जन्मनक्षत्रगे सौम्ये शिरःस्नानेन यत्नतः ॥<br>
पूजा सोमस्य कर्तव्या नक्षत्रस्य तथात्मनः ॥ ६९ ॥<br>
श्राद्धं कुर्यात्प्रयत्नेन वह्निब्राह्मणपूजनम् ॥<br>
वाहनायुधच्छत्राद्यं पूजनीयं प्रयत्नतः ॥ 2.89.७० ॥<br>
सुराणामर्चनं कार्यं केशवस्य विशेषतः ॥<br>
समं स्वलंकृतस्तिष्ठेच्छिरस्नातश्च मानवः ॥ ७१ ॥<br>
निर्मलानि च कार्याणि दन्तकेशनखानि च ॥<br>
अष्टमीं च तथा षष्ठीं नवमीं च चतुर्दशीम् ॥ ७२ ॥<br>
शिरोभ्यङ्गं न कुर्वीत पर्वसन्धौ तथैव च ॥<br>
तथैवामलकस्नानं सप्तमीषु विवर्जयेत् ॥७३॥<br>
विना तु सततं स्नानं न स्नायाद्दशमीषु च ॥<br>
अमावस्यां सुरार्चासु नववस्त्रं न धारयेत् ॥ ७४ ॥<br>
न च भौमदिने राम तेष्वनक्तेषु चाप्यथ ॥<br>
सावित्र रौहिणं मैत्रमादित्यं तिष्यमाश्विनम् ॥ ७५ ॥<br>
उत्तरात्रितयं चित्रा वायव्यं वसुदैवतम् ॥<br>
इन्द्राग्निदैवतं पौष्णं तानि शस्तानि निर्दिशेत् ॥ ७६ ॥<br>
नक्षत्राणामथैतेषां मुहूर्ताश्च हितप्रदाः ॥<br>
परद्रोहं तथा हिंसां प्रयत्नेन विवर्जयेत् ॥ ७७ ॥<br>
केशग्रहान्प्रहारांश्च शिरस्येतां तथैव च ॥<br>
दूरादावसन्थामूत्रं पूरीषं च समुत्सजेत् ॥ ७८ ॥<br>
पादप्रक्षालनं चैव भिन्नभाण्डादिकं च यत् ॥<br>
सर्वमेतत्त्यजेत्प्राज्ञो येन स्यादरिमर्दनम् ॥ ७९ ॥ ।<br>
तण्डुलोदकनिक्षेपं विपरीतं तु कारयेत् ॥<br>
तथैकमनसा कार्यं देवतानां च पूजनम् ॥ 2.89.८० ॥<br>
वह्निसंपूजनं चैव न चास्नातेन भार्गव ॥<br>
माल्यानुलेपनादीनि न प्रपद्यात्तु कस्यचित् ॥ ८१ ॥<br>
अन्ये च देवताविप्रगुरूणां भृगुनन्दन ॥<br>
कोविदारगणाशाकं चतुर्थी पिप्पली तथा ॥ ८२ ॥<br>
वर्जये &ndash;न्मांसं सुखार्थी सर्वमेव तु ॥<br>
राजद्विष्टं न कर्तव्यं विरोधं च महाजनैः ॥८३॥<br>
शुष्कवैरं विवादं च प्रयत्नेन विवर्जयेत् ॥<br>
न वसेच्च तथा वासं वास्तुविद्याविगर्हितम् ॥८४॥<br>
आगाराद्याखुघातां च परोच्छिष्टां तथैव च॥<br>
ऊषराच्चैव वल्मीकान्मृदं शौचे विवर्जयेत् ॥८५॥<br>
येनेच्छेद्विपुलां प्रीतिं तेन सार्धमरिन्दम ॥<br>
न कुर्यादर्थसंबन्धं दारसंदर्शनं तथा॥८६॥<br>
आत्माभिष्टवनं निन्दां परस्य च विवर्जयेत् ॥<br>
दृढभक्तो भवेन्नित्यं कृतज्ञश्च विशेषतः ॥८७॥<br>
इन्द्रियाणां जये योगमातिष्ठेच्च सदा नरः ॥<br>
इन्द्रियाणां जयाच्चैव लोकयोः सुखमाप्नुयात् ॥८८॥<br>
अभिगत्वा तु धर्मज्ञो योगक्षेमार्थमीश्वरम् ॥<br>
गृहं प्रविश्य कुर्वीत स्वाध्यायं सततं बुधः ॥८९॥<br>
अर्थलाभेऽपि महति स्वाध्यायं न समुत्सृजेत् ॥<br>
कुलान्यकुलतां यान्ति स्वाध्यायस्य विवर्जनात् ॥ 2.89.९० ॥<br>
यस्तु वर्षशतं पूर्णं त्वरण्ये तपते तपः ॥<br>
ऋचमेकां च योध्येति समौ स्यातां न चाधिकः ॥<br>
स्वाध्यायाऽनन्तरं स्नातः कृतजप्यः समाहितः॥९१॥<br>
संपूजनं देववरस्य कुर्यात्तस्याप्रमेयस्य जनार्दनस्य ॥<br>
संपूजनाद्यस्य समस्तयज्ञैः कृतैः फलं शीघ्रमवाप्नुवन्ति ॥ ९२ ॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने आचाराध्यायो नामैकोननवतितमोध्यायः ॥ ८९<br>
2.90<br>
॥ पुष्कर उवाच॥<br>
स्वाचान्तः प्रयतः स्नातः प्रविशेद्देवतागृहम् ॥<br>
नमस्कारं तु कुर्वीत तत्र भक्त्या समाहितः॥१॥<br>
आपोहिष्ठेति तिसृभिस्ततोऽर्घ्यं विनिवेदयेत् ॥<br>
हिरण्यवर्णा इति च पाद्यं च तिसृभिर्द्विजः ॥ २ ॥<br>
शन्न आप इत्यनेन देयं सौदामनं भवेत् ॥<br>
इदमापः प्रवहत स्नानमन्त्रः प्रकीर्तितः … ॥ ३ ॥<br>
रथे अक्षेषु च तथा चतस्रस्त्वनुलेपने ॥<br>
युवा सुवास इति च मन्त्रो वासस ईरितः ॥ ४ ॥<br>
पुष्पं पुष्पवतीत्येव धूपं धूरसि चाप्यथ ॥<br>
तेजोसि शुक्रमसि दीपं दद्याद्विचक्षणः ॥ ५ ॥<br>
दधिक्राव्णो इति तथा मधुपर्कं निवेदयेत् ॥<br>
हिरण्यगर्भ इत्यष्टौ ऋचः प्रोक्ता निवेदने ॥ ६ ॥<br>
अन्नस्य मनुजश्रेष्ठ पानस्य च सुगन्धिनः ॥<br>
चामरव्यजने मात्रां छत्रं यानासने तथा ॥७॥<br>
यत्किञ्चिदेवमादिः स्यात्सावित्रेण निवेदयेत् ॥<br>
पौरुषं च जपेत्सूक्तं तदेव जुहुयात्तथा ॥ ८ ॥<br>
अर्चाभावे तथा वेद्यां स्थले पूर्णघटे तथा ॥<br>
नदीतीरेऽथ कमले केशवं पूजयेन्नरः ॥ ९ ॥<br>
सर्वाशुभानां परिघातकारि संपूजनं देववरस्य विष्णोः ॥<br>
कृत्वानघान्क्षिप्रमनुप्रयाति यत्रैक्यतां याति पितामहस्य ॥2.90.१०॥<br>
इति श्रीविष्णुधर्मोत्तरे द्वितीयखण्डे मा० सं० रामं प्रति पुष्करोपाख्याने देवकर्माध्यायो नाम नवतितमोऽध्यायः ॥९०॥<br>
2.91<br>
पुष्कर उवाच॥<br>
नक्तं गृहीतमुदकं देवकर्मणि वर्जयेत् ॥<br>
चन्दनागरुकर्पूर मृगदर्पं तथैव च ॥ १ ॥<br>
जातीफलं तथा दद्यादनुलेपस्य कारणात् ॥<br>
अतोन्यं नैव दातव्यं किञ्चिदेवानुलेपनम् ॥ २ ॥<br>
दारिद्र्यं पद्मकः कुर्यादस्वास्थ्यं रक्तचन्दनम् ॥<br>
उशीरश्च तु विभ्रंशं मन्ये कुर्युरुपद्रवम् ॥ ३ ॥<br>
न वस्त्रं मलिनं देयं नीलं रक्तं तु यद्भवेत् ॥<br>
तौ दत्त्वा देवदेवाय शोकमाप्नोत्यसंशयम् ॥ ४ ॥<br>
कृत्रिमं तु न दातव्यं तथैवाभरणं द्विज ॥<br>
प्रतिरूपकृतं दत्त्वा क्षिप्रं पुष्ट्या वियुज्यते ॥ ५ ॥<br>
पुष्पं कण्टकिसंजातं तथा गन्धविवर्जितम् ॥<br>
उग्रगन्धं न दातव्यं त्वन्यदेवगृहोद्भवम् ॥ ६ ॥<br>
श्मशानचैत्यद्रुमजं भूमावशनिपातितम् ॥<br>
कलिका न तु दातव्या देवदेवस्य चक्रिणः ॥ ७ ॥<br>
शुक्लान्यवर्णं कुसुमं न देयं च तथा भवेत् ॥<br>
सुगन्धि शुक्लं देयं स्याज्जातं कण्टकिते द्रुमे।८॥<br>
दत्त्वा कण्टकिसंभूतं कुसुमं परिभूयते ॥<br>
शुक्लान्यवर्णं दातव्यं कुसुमं कुंकुमस्य यत् ॥ ९ ॥<br>
पद्मोत्पले च धर्मज्ञ तथा वै पीतयूथिकाम् ॥<br>
तथा च वन्यकं दद्याच्चूतकेतकिजं च यत् ॥ 2.91.१० ॥<br>
रक्ताशोकस्य कुसुममतसीकुसुमं तथा ॥<br>
वृक्षायुर्वेदविद्भिश्च शुक्लं रक्तीकृतं च यत् ॥११॥<br>
तद्रक्तमपि दातव्यं बिल्वपत्रं तथैव च ॥<br>
दूर्वाग्रं च तथा देयं पत्रं भृङ्गिरजस्य तु ॥ १२ ॥<br>
पत्राणि च सुगन्धीनि तथा देयानि चक्रिणः ॥<br>
मध्योऽन्यवर्णो यस्य स्याच्छुक्लस्य कुसुमस्य च ॥ १३ ॥<br>
पुष्पं शुक्लं तु तद्विद्यान्मनोज्ञं केशवप्रियम् ॥<br>
बन्धुजीवकपुष्पाणि रक्तान्यपि च दापयेत् ॥ १४ ॥<br>
अनुक्तरक्तकुसुम दानाद्दौर्भाग्यमाप्नुयात् ॥<br>
सुगन्धि दत्त्वा नाप्नोति शुभं वा यदि वाशुभम् ॥ १५ ॥<br>
मृगदर्पं विना किञ्चिदथ चेज्जीवसंभवम् ॥<br>
देवदेवस्य दातव्यं दीपे मज्जानमेव वा ॥ १६ ॥<br>
नीलां रक्तां दशां दीपे प्रयत्नेन विवर्जयेत् ॥<br>
अन्या च दीपमात्रं तु तथा वर्जं प्रयत्नतः ॥१७ ॥<br>
कृष्णागरुस्तथा देवधूपं देवस्य यत्नतः ॥<br>
अभक्षं चाप्यहृद्यं च नैवेद्यं न निवेदयेत् ॥ १८ ॥<br>
केशकीटावपन्नं च नखांशविहितं च यत् ॥<br>
मूषिकालांगलोपेतमवधूतमवक्षतम्॥१९॥<br>
न भक्ष्यमन्नमक्षीरं माहिषं क्षीरमेव च ॥<br>
वराहमत्स्यमांसं च मांसं पञ्चनखस्य च ॥<br>
दुरामोदौ तथा वर्ज्यौ देवकर्मणि पंडितैः॥2.91.२०॥<br>
निवेश्य चित्तं पुरुषोत्तमस्य भक्तिं समास्थाय तथा विशुद्धाम् ॥<br>
करोति श्रद्धां सततं यथोक्तां स याति लोकं मधुसूदनस्य ॥२१॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने पुष्पादिदेयादेयकथनन्नामैकनवतितमोऽध्यायः ॥ ९१ ॥<br>
2.92<br>
पुष्कर उवाच ॥<br>
ततोऽग्निशरणं गत्वा स्मार्तेऽग्नौ विधिपूर्वकम् ॥<br>
वैश्वदेवं तु कर्तव्यं हुतोत्सृष्टं तु लौकिके ॥ १ ॥<br>
यत्र क्वचन वा राम दीप्यमानेऽथ चोदके ॥<br>
परिसमूह्य पर्युक्ष्य परिस्तीर्य परिस्तरेत् ॥ २ ॥<br>
सर्वान्नमग्नावुद्धृत्य जुहुयात्प्रयतस्ततः ॥<br>
वासुदेवाय देवाय प्रभवे नाप्ययेन च ॥ ३ ॥<br>
अग्नये चैव सोमाय मित्राय वरुणाय च ॥<br>
इन्द्राय च महाभाग इन्द्राग्निभ्यां तथैव च ॥ ४ ॥<br>
विश्वेभ्यश्चैव देवेभ्यः प्रजानां पतये तथा ॥<br>
अनुमत्यै तथा राम धन्वंतरिण एव च ॥ ५ ॥<br>
वास्तोष्पत्यै तथा देव्यै ततः स्विष्टिकृतेऽग्नये ॥<br>
चतुर्थ्यन्तेन नत्वा च हुत्वैतेभ्यो बलिं हरेत् ॥ ६ ॥<br>
तक्षोपतक्षावभितः पूर्वेणाग्निमतः परम् ॥<br>
अम्बानामासि धर्मज्ञ दुर्गा नामानि चाप्यथ ॥ ७ ॥<br>
निवन्ती च पनीका च प्रभवन्ती तथैव च ॥<br>
मेधवन्ती च नामासि सर्वेषामेव भार्गव॥८।<br>
आग्नेयाद्याक्रमेणाथ ततः सूक्तिषु निक्षिपेत् ॥<br>
निर्दित्यै वसुभाग्यै च सुमङ्गल्यै च भार्गव ॥ ९॥<br>
भद्रंकर्यै ततो दत्त्वा स्थूणायै च तथा श्रियै ॥<br>
हिरण्यकेश्यै च तथा वनस्पतय एव च ॥2.92.१०॥<br>
धर्माधर्माभ्यां च द्वारे गृहमध्ये ध्रुवाय च ॥<br>
मृत्यवे च बहिर्दद्याद्वरुणायोदकाशये॥११॥<br>
भूतेभ्यश्च बहिर्दद्याच्छरणे धनदाय च ॥<br>
इन्द्रायेन्द्रपुरुषेभ्यो दद्यात्पूर्वेण मानवः ॥ १२ ॥<br>
यमाय तत्पुरुषेभ्यो दद्याद्दक्षिणतस्ततः ॥<br>
वरुणाय तत्पुरुषेभ्यो दद्यात्पश्चिमतस्ततः ॥ १३ ॥<br>
सोमाय सोमपुरुषेभ्य उदग्दद्यादनन्तरम् ॥<br>
ब्रह्मणे ब्रह्मपुरुषेभ्यो मध्ये दद्यात्तथैव च ॥ १४ ॥<br>
आकाशे च तथैवोर्ध्वं स्थण्डिले च तथा क्षितौ ॥<br>
दिवाचरेभ्यश्च दिवा रात्रौ रात्रिचराय च ॥ १५ ॥<br>
बलिं बहिस्तथा दद्यात्सायं प्रातस्तु प्रत्यहम् ॥<br>
पिण्डनिर्वापणं कार्यं सायं प्रातर्न कारयेत् ॥ १६ ॥<br>
पित्रे तु प्रथमं पिण्डं तत्पित्रे तदनन्तरम् ॥<br>
ततो दद्याच्च तत्पित्रे मात्रे च तदनन्तरम् ॥ १७ ॥<br>
पितृमात्रे ततो दद्याच्छ्वश्र्वै तदनन्तरम् ॥<br>
दक्षिणाग्रेषु दर्भेषु सलिलेषु विशेषतः ॥ १८ ॥<br>
यत्किञ्चित्पश्यते गेहे भक्ष्यं वा भोज्यमेव वा ॥<br>
निवेदयेच्च तत्सर्वं शुभं पानं विशेषतः ॥ १९ ॥<br>
पुष्पैर्धूपेन दीपेन पूजयेत्सततं पितॄन् ॥<br>
नामगोत्रे सदा वाच्ये पिण्डनिर्वापणे तथा ॥ 2.92.२० ॥<br>
पिण्डं दद्याच्च काकानां तत्र मन्त्रमिमं पठेत् ॥<br>
ऐन्द्रा वरुणवायव्या याम्या वै नैर्ऋतास्तथा ॥ २१ ॥<br>
ते काकाः प्रतिगृह्णन्तु इमं पिण्डं मयोद्धृतम् ॥<br>
ततः पिण्डं शुनां दद्यान्मन्त्रं तत्र निबोध मे ॥२२ ॥<br>
वैवस्वतकुले जातौ द्वौ श्यामशबलौ शुनौ ॥<br>
ताभ्यां पिण्डं प्रदास्यामि पथि रक्षन्तु मां सदा ॥ २३ ॥<br>
ततो ग्रासं गवां दद्यादत्र मन्त्रं निबोध मे ॥<br>
सौरभेय्यः सर्वहिताः पवित्राः पापनाशिनीः ॥२४॥<br>
प्रतिगृह्णन्तु मे ग्रासं गावस्त्रैलोक्यमातरः ॥<br>
ततः स्वस्तययनं कार्यं भिक्षा देया च भिक्षवे॥२५॥<br>
दत्त्वा तु संस्कृतां भिक्षां गोदानफलमाप्नुयात् ॥<br>
बालः सुवासिनी वृद्धा गर्भिण्यातुरकन्यकाः॥२६॥<br>
भृत्याँश्च भोजयेद्राम पूजयित्वा तथातिथीन् ॥<br>
नैकग्रामीणमतिथिं विद्यान्नाब्राह्मणं तथा ॥२७॥<br>
अतिथिं भोजयेत्पूर्वं ततो भृत्यांश्च पूजयेत् ॥<br>
राजन्यमथवा वैश्यं शूद्रं वा द्विजसत्तम ॥२८॥<br>
वैश्वदेवे च संप्राप्तं भृत्यैः सह च भोजयेत्॥<br>
वयोभ्यश्च तथा दद्याच्चण्डालेभ्यस्तथा भुवि॥२९॥<br>
साधारणं तत्सर्वेषां शेषकं गृहिणां गृहे ॥<br>
वैश्वदेवे च संप्राप्ते न कथंचिदवमानयेत्॥2.92.३०॥<br>
आदाय सुकृतं याति भग्नाशश्चातिथिर्गतः ॥<br>
अध्वना यस्तु भग्नाय ब्राह्मणाय तथा दिवि॥३१॥<br>
सत्कृत्य भोजनं दद्यात्तेन स्वर्गे महीयते ॥<br>
देवा ब्राह्मणरूपेण चरन्ति पृथिवीमिमाम्॥ ३२॥<br>
तस्मात्संप्राप्तमतिथिं प्रयत्नेन तु पूजयेत् ॥<br>
अतिथिं पूजयेच्चाग्रे दशगोदफलं लभेत्॥३३॥<br>
पादशौचं ततो दत्त्वा प्राप्तायांतिथये गृहे ॥<br>
गोदानफलमाप्नोति दत्त्वा चैव तथासनम् ॥३४॥<br>
प्रतिश्रयप्रदानेन नाकपृष्ठे महीयते ॥<br>
तालवृन्तानिलं कृत्वा तथा प्राप्ताय मानवः ॥३५॥<br>
गोदानफलमाप्नोति वायुलोकं स गच्छति ॥<br>
तालव्यजनहस्तस्तु कृत्वा तदभिचारणम्॥३६॥<br>
अतिथिर्भोजने प्राप्ते गोदानफलमाप्नुयात् ॥<br>
शीताहतातिथिं प्राप्य काष्ठान्प्रज्वालयेन्नरः ॥ ३७ ॥<br>
प्रतापयेन्महाभाग दशधेनुफलं लभेत् ॥<br>
कायाग्निदीप्तिमाप्नोति प्राकाश्यं परमं तथा ॥ ३८ ॥<br>
तृष्णार्तायोदकं दत्त्वा पाने गोदानमाप्नुयात् ॥<br>
श्रान्तसंवाहनं कृत्वा धेनुदानफलं लभेत् ॥ ३९ ॥<br>
रोगिणः परिचर्यां च कृत्वा दशगुणं लभेत् ॥<br>
पादाभ्यंगं नरः कृत्वा प्राप्तायातिथये गृहे ॥2.92.४०॥<br>
गोदानफलमाप्नोति नागलोकं च गच्छति॥<br>
प्रतिश्रयं तथा दीनं दत्त्वा चातिथये नरः॥४१॥<br>
धेनुदानफलं प्राप्य सूर्यलोके महीयते ॥<br>
चक्षुष्मांश्च प्रकाशांश्च विरोधश्चैव जायते ॥४२॥<br>
शयनीयप्रदानेन वसुदानफलं लभेत् ॥<br>
दन्तकाष्ठप्रदानेन सौभाग्यं महदाप्नुयात्॥४३॥<br>
शौचोदकप्रदानेन गोदानफलमाप्नुयात् ॥<br>
मृत्प्रदानेन धर्मज्ञ विरोधो नाभिजा यते॥४४॥<br>
दत्त्वानुलेपनं मालां परां लक्ष्मीमुपासते ॥<br>
तथौषधिप्रदानेन विरोगस्त्वभिजायते॥ ४५ ॥<br>
स्नानाभ्यङ्गप्रदानेन रूपवानभिजायते ॥<br>
तथा स्नानीयदानेन गन्धर्वैः सह मोदते ॥ ४६ ॥<br>
स्नानोदकप्रदानेन वारुणं लोकमाप्नुयात् ॥<br>
उपानहः प्रदानेन विमानमधिरोहति ॥ ४७ ॥<br>
तथा छत्रप्रदानेन गाणपत्यमवाप्नुयात् ॥<br>
वस्त्रप्रदानाद्भवति रूपवान्सुभगस्तथा ॥ ४८ ॥<br>
अश्वमेधमवाप्नोति तथा भूमिप्रदो नरः ॥<br>
यानदः स्वर्गमाप्नोति पौण्डरीकपदं तथा ॥४९॥<br>
वारिधानीस्तथा दत्त्वा पूर्णाः शीतेन वारिणा ॥<br>
सर्वा सभक्षाः प्राप्नोति गोलोकं मानुषोत्तम ॥ 2.92.५० ॥<br>
त्रपुषैर्वारुकायुक्तैः शर्कराघृतसंयुतैः ॥<br>
सक्तुभिर्लवणोपेतैघृर्तैर्हरितसंयुतैः ॥ ५१॥<br>
तर्पयित्वातिथिं सम्यग्वारिधान्यैश्च गोरसैः ॥<br>
गोलोकं चिरमाप्नोति नात्र कार्या विचारणा ॥ ५२ ॥<br>
तृप्तिमाप्नोति च तथा यत्रयत्राभिजायते ॥<br>
किमिच्छकेन संयोज्य चाश्वमेधफलं लभेत् ॥ ५३ ॥<br>
तांबूलस्य प्रदानेन गन्धर्वैः सह मोदते ॥<br>
उप्तिमासावृतं कृत्वा स्वर्गलोके महीयते ॥ ५४ ॥<br>
इतिहासानथाश्राव्य गोदानफलमाप्नुयात ॥<br>
गोप्रदानेन वित्तेन तोषयित्वा तथातिथिम् ॥ ५५ ॥<br>
महत्फलमवाप्नोति गन्धर्वैः सह मोदते ॥<br>
अनुव्रज्यातिथिं राम गोदानफलमाप्नुयात् ॥ ५६ ॥<br>
तस्मात्सर्वप्रयत्नेन पूजयेदतिथिं सदा ॥<br>
राजन्या विप्रदैवत्या नार्यश्च पतिदेवताः ॥<br>
गृहस्थोऽतिथिदैवत्यस्तस्मात्तं पूजयेत्सदा ॥५७॥<br>
सततमिह नरो यः पूजनं चातिथीनां तृणजलमृदुवाक्यैः सारशक्त्या विदध्यात् ॥<br>
सुरसदसि स पूज्यो देवतानां तथा स्याद्भवति च नरलोके जायमानः समृद्धः ॥ ॥ ५८ ॥<br>
इति श्रीविष्णुधर्मोत्तरे द्वितीयखण्डे मा० सं० रामं प्रति पुष्करवाक्ये वैश्वदेवकथनन्नाम द्विनवतितमोऽध्यायः ॥ ९२ ॥<br>
2.93<br>
॥ पुष्कर उवाच ॥<br>
चन्द्रस्य यदि वा भानोर्यस्मिन्नहनि भार्गव ॥<br>
ग्रहणं तु भवेत्तत्र न पूर्वं भोजनक्रिया ॥ १ ॥<br>
नाचरेत्सग्रहे तस्मिंस्तथैवास्तमुपागते ॥<br>
यावत्स्यादुदयं तस्य नाश्नीयात्तावदेव तु ॥२॥<br>
गोब्राह्मणश्चोपरागे न चाश्नीयात्प्रयत्नतः ॥<br>
न राज्ञो विप्लवेऽश्नीयात्सुरार्चाविप्लवे तथा ॥ ॥ ३ ॥<br>
न हुत्वा न च दत्त्वा च नाशौचे न च गर्हितम् ॥<br>
नापथ्यं न च बालानां तथा भार्गव पश्यताम् ॥ ४ ॥<br>
प्रार्थितं बालकानां च दातव्यं स्यात्प्रयत्नतः ॥<br>
बालानां प्रार्थितं दत्त्वा नाकलोके महीयते ॥ ५ ॥<br>
बालका लालनीयाश्च धर्मकामैः सदा नरैः ॥<br>
तेषां भोज्यप्रदानेन गोदानफलमाप्नुयात् ॥ ६ ॥<br>
तेषां क्रीडनकं दत्त्वा मोदते नन्दने चिरम् ॥<br>
आह्लादं यान्ति सततं यस्मिन्दृष्ट्वा तु बालकाः ॥ ७ ॥<br>
सौभाग्यं महदाप्नोति यत्रयत्राभिजायते ॥<br>
तस्मात्सर्वप्रयत्नेन बालानग्रे तु भोजयेत् ॥८॥<br>
अभुक्तवत्सु बालेषु न चाश्नीयात्कथञ्चन ॥<br>
यो न दद्यान्न चाश्नी यात्कदाचिदपि तन्मयम् ॥ ९ ॥<br>
य एको मिष्टमश्नाति न ततोऽन्योऽस्ति पातकी ॥<br>
नैकवासास्तथाश्नीयाद्भिन्नभाण्डे न मानवः ॥ 2.93.१० ॥<br>
भिन्नासनोपविष्टश्च शयनीयगतस्तथा ॥<br>
अनार्द्रपाणिपादान्तस्तथा चैवार्द्रमस्तकः ॥ ११ ॥<br>
नोत्सङ्गे भक्षयेद्भक्ष्यान्न पाणौ लवणं तथा ॥<br>
सकृद्दानं पृथक्पानं मांसेन पयसा निशि ॥ १२ ॥<br>
दन्तच्छेदनमुष्णं च सप्तकन्तु सुवर्जयेत् ॥<br>
दधि रात्रौ न चाश्नीयाज्जलन्नाञ्जलिना पिबेत् ॥ ॥ १३ ॥<br>
सर्वं तैलसमृद्धं च नाद्यादस्तमिते रवौ ॥<br>
वर्जनीया दिवा धानाः कोविदारः सदैव तु ॥ १४ ॥<br>
दिवा धानाः स्वरं हन्ति रात्रौ च दधि सक्तुषु ॥<br>
अलक्ष्मीः कोविदारेषु नित्यमेव कृतालया ॥ १५ ॥<br>
निःशेषकृत्तथा राम न स्यादन्यत्र माक्षिकात् ॥<br>
क्षीरस्य राम सक्तूनां पाथसस्योदकस्य च ॥ १६ ॥<br>
शेषं तु कार्यमन्यस्य न तु निःशेषकृद्भवेत् ॥<br>
शूद्राय दद्यान्नोच्छिष्टं नोच्छिष्टश्च घृतं स्पृशेत् ॥ १७ ॥<br>
मूर्धानं न स्पृशेद्राम न स्पृशेच्च हुताशनम् ॥<br>
नानुकुत्सा च कर्तव्या सुमनास्तन्मनास्तथा ॥ १८ ॥<br>
भुञ्जीत प्रयतो भूत्वा दिशश्चानवलोकयन् ॥<br>
वामहस्तेन पानीयं पीतोच्छिष्टं तथैव च ॥ १९ ॥<br>
न पिबेन्न तथाश्नीयात्कृत्वा पर्यस्तिकं नरः ॥<br>
पादप्रसारणं कृत्वा न च वेष्टितमस्तकः ॥ 2.93.२० ॥<br>
आचम्य तु ततः कार्यं दन्तकाष्ठस्य भक्षणम् ॥<br>
भूयोऽप्याचम्य कर्तव्यं ततस्ताम्बूलधारणम् ॥२१ ॥<br>
श्रवणं चेतिहासस्य ततः कुर्यात्समाहितः ॥<br>
शास्त्रान्वेषा च कर्तव्या ततः सम्यग्भृगूत्तम ॥ २२ ॥<br>
शास्त्रान्ववेक्षणं कृत्वा कृत्वा चंक्रमणं ततः ॥<br>
उपास्य पश्चिमां सन्ध्यां तिष्ठेत्प्रयतमानसः ॥ २३ …<br>
पूर्वां सन्ध्यां जपंस्तिष्ठेदुपविष्टश्च पश्चिमाम् ॥<br>
अर्क्कस्योदयनात्तावद्यावद्भास्करदर्शनम् ॥ २४ ॥<br>
पूर्वां सन्ध्यां जपेत्स्नातः पश्चिमां सति भास्करे ॥<br>
उपविष्टो जपेत्तावद्यावत्तारकदर्शनम् ॥ २५ ॥<br>
सम्पूजनं देववरस्य कृत्वा ततश्च कुर्यात्खलु वैश्वदेवम् ॥<br>
भुक्त्वा ततोऽन्नं लघु यच्च हृद्यं ततः स्वपेद्भार्गववंशमुख्य ॥२६॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने भोजनविधिर्नाम त्रिनवतितमोध्यायः ॥९३॥<br>
2.94<br>
पुष्कर उवाच॥<br>
शून्यालये श्मशाने वानेकवृक्षे चतुष्पथे ॥<br>
महादेवगृहे वापि मातृवेश्मनि वा स्वपेत्॥१॥<br>
न यक्षनागायतने स्कन्दस्यायतने तथा॥<br>
कूलच्छायासु च तथा शर्करालोष्टपांसुषु ॥२॥<br>
प्रस्वपेच्च तथा दर्भे विना दीक्षां व्रतं न च ॥<br>
धान्यगोदेवविप्राणां गुरूणां च तथोपरि ॥ ३ …<br>
न चापि भिन्नविषये नाशुचौ नाशुचिस्तथा ॥<br>
नार्द्रपादश्च नग्नश्च नोत्तरापरमस्तकः ॥४॥<br>
नाकाशे सर्वतः शून्ये न च चैत्यद्रुमे तथा॥<br>
न गच्छेद्गुर्विणीं नारीं न गच्छेत्सितमूर्धजाम् ॥५॥<br>
रजस्वलां रोगवतीं नायोनौ न बुभुक्षितः ॥<br>
नाभ्यक्तो न तथाभ्यक्तां न च पर्वणि भार्गव ॥<br>
शुक्रमोक्षमथाकाशे तिर्यग्योनौ च वर्जयेत् ॥६॥<br>
एवं सदा यः कुरुते नृवीर सम्यग्यथोक्तं सुमनास्तरस्वी ॥<br>
तस्याशु पापं विलयं प्रयाति श्रियं च मुख्यां लभते सुखं च ॥ ७ ॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने आचारकथनन्नाम चतुर्नवतितमोऽध्यायः ॥९४॥<br>
2.95<br>
पुष्कर उवाच॥<br>
वैवाहिकेऽग्नौ कुर्वीत कर्म स्मार्तं सदा गृही ॥<br>
दायकालाहृते वापि पितुर्मरणकालिके ॥ १ ॥<br>
मातुर्वा भृगुजश्रेष्ठ श्रौतं वैतानिकाग्निषु ॥<br>
देवतानां पितॄणां च ऋषीणां च तथा नरः ॥ २ ॥<br>
ऋणवाञ्जायते यस्मात्तन्मोक्षे प्रयतेत्सदा ॥<br>
देवानामनृणो जन्तुर्यज्ञैर्भवति मानद ॥ ३ ॥<br>
स्वल्पवित्तश्च पूजाभिरुपवासैर्व्रतैस्तथा ॥<br>
श्राद्धेन पूजया चैव पितॄणामनृणो भवेत् ॥ ४ ॥<br>
ऋषीणां ब्रह्मचर्येण श्रुतेन तपसा तथा ॥<br>
हुतं चैवाहुतं चैव निर्वाप्यं प्रहुतं तथा ॥ ५ ॥<br>
प्राशितं च महाभाग पञ्चयज्ञान्न हापयेत् ॥<br>
हुतमग्नौ विजानीयादहुतं बलिकर्म यत् ॥६ ॥<br>
पिण्डनिर्वापणं राम निर्वाप्यं परिकीर्तितम् ॥<br>
प्रहुतं च यथायज्ञं पितृयज्ञं तथैव च ॥ ७ ॥<br>
प्राशनं च तथा प्रोक्तं यद्भुक्तं तदनन्तरम् ॥<br>
पञ्चयज्ञान्सदा कुर्याद् गृही पापापनुत्तये ॥ ८ ॥<br>
देवयज्ञं भूतयज्ञं पितृयज्ञं तथैव च ॥<br>
मानुष्यमृषियज्ञं च कुर्यान्नित्यमतन्द्रितः ॥ ९ ॥<br>
देवयज्ञं हुतं विद्याद्भूतयज्ञं बलिक्रिया ॥<br>
पितृयज्ञं तथा पिण्डैर्ऋषियज्ञं च भार्गव ॥ 2.95.१० ॥<br>
स्वाध्यायसेवा विज्ञेया तथै वातिथिपूजनम् ॥<br>
मनुष्ययज्ञो विज्ञेयः पञ्चयज्ञान्न हापयेत् ॥ ११ ॥<br>
विष्णुं यजेत्तथा देवं हविर्यज्ञैश्च सप्तभिः ॥<br>
अग्न्याधानं महाभाग तथाग्निहवनक्रिया ॥ १२ ॥<br>
दर्शं च पौर्णमासं च चातुर्मास्यं तथैव च ॥<br>
द्विराग्रहायणेष्टिश्च पाके च यवधान्ययोः ॥१३॥<br>
विरूढा पशुबन्धश्च तथा सौत्रामणिर्द्विजः ॥<br>
सप्तभिः सोमसंस्थाभिर्यजेद्देवं सनातनम् ॥ १४ ॥<br>
अग्निष्टोमं महाभाग चात्यग्निष्टोममेव च ॥<br>
उक्थं च पावनीं चैव प्रतिरात्रं तथैव च ॥ १५ ॥<br>
वाजपेयञ्च धर्मज्ञ आप्तोर्यामं तथैव च ॥<br>
अन्यैश्च विविधैर्यज्ञैः पौण्डरीकादिभिस्तथा ॥ १६ ॥<br>
गोसवेनाश्वमेधेन राजसूयेन वा पुनः ॥<br>
तथा पुरुषमेधेन सर्वमेधेन भार्गव ॥ १७ ॥<br>
अन्यैश्च विविधैर्यज्ञैर्नामकल्पोचितैस्तथा ॥<br>
यजनं देवदेवस्य वासुदेवस्य कारयेत् ॥ १८ ॥<br>
यज्ञो विष्णुर्महातेजा यजमानः स एव हि ॥<br>
त एव यज्ञपात्राणि यज्ञद्रव्याणि यानि च ॥ १९ ॥<br>
तं यजेत्सततं राम सर्वदेवमयं हरिम् ॥<br>
सत्येन वै यजेद्देवं प्रत्यब्दं मुनिपुङ्गव ॥ 2.95.२० ॥<br>
पशुप्रत्ययनं कुर्याच्चातुर्मासिकमेव च ॥<br>
इष्टिं वैश्वानरीं कुर्यात्तथा स्वल्पधनो नरः ॥ २१ ॥<br>
अत्येवाल्पे धने सोमं पिबेद्भार्गवसत्तम ॥<br>
आयुः पुत्रान्यशो मेधां धनमन्त्रगणं तथा ॥ ।२२ ॥<br>
हन्त्यल्पदक्षिणो यज्ञस्तस्मान्नाल्पधनो यजेत् ॥<br>
यस्य त्रैवार्षिकं भक्तं पर्याप्तं भृत्यतृप्तये ॥ २३ ॥<br>
अधिकं वापि विद्येत स सोमं पातुमर्हति ॥<br>
प्राजापत्यमदत्त्वा च अग्न्याधेयस्य दक्षिणा ॥ २४ ॥<br>
अनाहिताग्निर्भवति ब्राह्मणो विभवे सति॥<br>
सर्वदेवमयो विष्णुः प्रत्यहं तस्य पूजनम् ॥ २५ ॥<br>
प्रतिमायामपि तथा कर्तव्यं भृगुसत्तम ॥<br>
विष्णुमेवाभिजानन्ति सर्वयज्ञेषु वै द्विजाः ॥ २६ ॥<br>
पायसैः सुमनोभिश्च तस्यापि यजनं स्मृतम् ॥<br>
तत्तद्देवनिकायेषु तथैव स्वयमेव वा ॥ २७ ॥<br>
पूजा कार्या बहिर्वेदौ श्रद्धया भृगुनन्दन ॥<br>
नत्वल्पदक्षिणैर्यज्ञैर्यजेतेह कदाचन ॥ २८ ॥<br>
विष्णुं देवनिकायस्थं यथाश्रद्धमरिन्दम ॥<br>
तपसा पूजयेन्नित्यं तस्मादल्पधनो नरः ॥ २९ ॥<br>
संपूज्य देवं परमान्नगन्धैर्धूपैः सुगन्धैश्च फलैश्च मुख्यैः ॥<br>
तस्मादवाप्नोति स सर्वयज्ञांस्तस्मात्प्रपूज्यः सततं महात्मा॥2.95.३०॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने गृहस्थधर्म वर्णनन्नाम पञ्चनवतितमोऽध्यायः ॥ ९५ ॥<br>
2.96<br>
राम उवाच ॥<br>
कर्माणि श्रोतुमिच्छामि काम्यानि गृहिणामहम् ॥<br>
त्वत्तः समस्तधर्मज्ञ यादोगण नृपात्मज ॥ १ ॥<br>
पुष्कर उवाच ॥<br>
कृतोपवासो याम्यर्क्षे सोपवासस्य भार्गव ॥<br>
पुरोधाः स्नपनं कुर्यात्कृत्तिकासु यथाविधि ॥२॥<br>
अकालमूलैः कलशैर्मृन्मयैरथ काञ्चनैः ॥<br>
उज्वलैर्लक्षणैः पूर्णैस्तथा तीर्थोदकैः शुभैः ॥ ३ ॥<br>
अग्निमन्थशिरीषाणां न्यग्रोधाश्वत्थयोरपि ॥<br>
पत्रपूर्णैस्तथायुक्तैस्तिलैः कृष्णैर्द्विजोत्तम ॥ ४ ॥<br>
वह्निं कुमारं शशिनं खङ्गं वरुणमेव च ॥<br>
पूजयेत्कृत्तिकाश्चैव गन्धमाल्यान्नसम्पदा ॥ ५ ॥<br>
पीतरक्तैस्तथा वर्णैर्घृतदीपैस्तथैव च ॥<br>
दध्ना गव्येन लाजाभिरग्निमन्थेन चाप्यथ ॥ ६ ॥<br>
कृसरोल्लोपिकाभिश्च अपूपैश्च पृथग्विधैः ॥<br>
देवतानां यथोक्तानां प्रियङ्गुं जुहुयात्ततः ॥ ७ ॥<br>
चन्दनञ्च मयूराणां लोमानि मनुजोत्तम ॥<br>
अग्निमन्थगृहाद्धूमं कृत्वा रुक्माङ्गदं मणिम् ॥ ८ ॥<br>
धारयेद्दक्षिणां दद्याच्छक्त्या कनकमेव च ॥<br>
श्वेतवासास्ततः पश्चात्पूजयेन्मधुसूदनम् ॥ ९ ॥<br>
कर्मैतत्सततं कृत्वा वह्न्याधानमथाप्नुयात् ॥ ।<br>
कर्मैतदुक्तं रिपुनाशकारि सर्वाग्निकर्मप्रसमृद्धिदं च ॥<br>
धन्यं यशस्यं च तथैव काम्यं नित्यं कृतं धर्मविदां वरिष्ठ ॥ 2.96.१० ॥<br>
इति श्रीविष्णुधर्मोत्तरे द्वितीयकाण्डे मा० सं० रामं प्रति पुष्करोपाख्याने कृत्तिकास्नानवर्णनन्नाम षष्णवतितमोऽध्यायः ॥ ९६ ॥<br>
2.97<br>
राम उवाच ॥ ॥<br>
अग्न्याधानमथाप्नोति शत्रुनाशमथापि वा ॥<br>
स्वेच्छया कर्मणा केन सदा यादोनृपात्मज ॥ १ ॥<br>
शत्रुनाशकरं कर्म कथयस्व ततः परम् ॥<br>
तदहं श्रोतुमिच्छामि तत्र श्रद्धा सदा मम ॥ २ ॥<br>
पुष्कर उवाच ॥<br>
कृतोपवासो याम्यर्क्षे कृत्तिकासु सदैव तु ॥<br>
पूजयेद्वासुदेवं तु कुङ्कुमेन सुग न्धिना ॥३॥<br>
रक्तैश्च कुसुमैर्हृद्यैर्धूपं दद्याच्च गुग्गुलम् ॥<br>
घृतेन दीपं दद्याच्च रक्तवर्णं तथैव च॥४॥<br>
निवेदनीयं देवाय तथा सर्वं निवेदयेत् ॥<br>
होतव्यं सुसमिद्धेऽग्नौ तथैवात्र शुभं हविः ॥<br>
आयुधानि च देयानि ब्राह्मणेभ्यश्च दक्षिणा ॥५ ॥<br>
कर्मैतदुक्तं रिपुनाशकारि धार्यं सदा शत्रुगणप्रमाथि ॥<br>
कृत्वैतदग्र्यं रिपुनाशमाशु प्राप्नोति मर्त्यो न हि संशयोऽत्र ॥ ६ ॥<br>
इति श्रीविष्णुधर्मोत्तरे द्वितीयखण्डे मा०स० रामं प्रति पुष्करोपाख्याने शत्रुनाशकर्मवर्णनन्नाम सप्तनवतितमोऽध्यायः ॥ ९७ ॥<br>
2.98<br>
राम उवाच ॥<br>
काम्यानि त्वं समाचक्ष्व स्नानान्यन्यानि देवज ॥<br>
केन स्नानेन धर्मज्ञ कं कं काममवाप्नुयात् ॥१॥<br>
पुष्कर उवाच ॥<br>
पुरोधाः सोपवासस्तु सर्वस्नानानि कारयेत् ॥<br>
सोपवासस्य धर्मज्ञ तथा सर्वत्र मानवः ॥ २ ॥<br>
अकालमूलाः कलशाः कार्याः सर्वेषु भार्गव ॥<br>
पूजा चन्द्रमसः कार्या वरुणस्य तथैव च ॥ ३ ॥<br>
नक्षत्रदेवतानां च नक्षत्रस्य तथैव च ॥<br>
सर्वगस्याप्रमेयस्य वासुदेवस्य चाप्यथा॥४॥<br>
येषां च पूजा कर्तव्या तेषां च जुहुयाद्धविः ॥<br>
काम्यं स्नानं सदा कुर्यान्नक्षत्रं तु न लंघयेत्॥<br>
मन्त्रयेत्स्नानकलशं मन्त्रेणानेन भार्गव ॥५ ॥<br>
मन्त्रः-<br>
आपः सोमाद्याः संबभूवुः पवित्राग्निः पावनः सोमसूर्यसंस्थिता वायुना नष्टदोषाश्च यो नित्य मच्छ्रेयसे सत्कृत्याप्सु स्युः स्वाहा शान्तिः श्रीर्नवपुष्टिर्मह्यं भूयासं सर्वशिरः ॥<br>
साधुस्वाहेति सूर्यः संस्थिता वायुनामाष्टदोषा ॥&rsquo;<br>
कर्मैतदुक्तं रिपुनाशकारि साधारणं स्नानमिदं पवित्रम् ॥<br>
अतः परं ते कथयामि राम स्नानानि काम्यानि सुखप्रदानि ॥ ६ ॥<br>
इति श्रीविष्णुधर्मोत्तरे द्वितीयखण्डे मा०स० रामं प्रति पुष्करोपाख्याने साधारणस्नानवर्णनन्नामाष्टनवतितमोऽध्यायः ॥ ९८ ॥<br>
2.99<br>
पुष्कर उवाच ॥<br>
कृत्तिकास्नानमुक्तं ते वह्निकर्मप्रसाधनम् ॥<br>
तथारिनाशनं मुख्यं वह्न्याध्येयप्रदं तथा ॥ १॥<br>
रोहिणीषु तथा स्नानं प्रोक्तं पुत्रप्रदं पुत्रप्रदं तव ॥<br>
ब्रह्मवर्चसकामस्य स्नानं सौम्यमिदं शृणु ॥ २ ॥<br>
पूर्णमौदुम्बरैः पत्रैः कृत्वा राम घटत्रयम् ॥<br>
पूर्णचन्द्राङ्कितैः शुक्लैः सूत्रमाल्यैरलंकृतम् ॥ ३ ॥<br>
तेन संस्नापितः पश्चात्क्षौमवासा यथाविधि ॥<br>
देवतापूजनं कृत्वा घृतं हुत्वा हुताशने ॥ ४ ॥<br>
ओङ्कारपूतं सोमाय क्षीरं हुत्वा तथा जले ॥<br>
निवेदनीयं सोमाय तथा पृष्ठमृगत्रयम् ॥ ५ ॥<br>
मृगशृङ्गेण धूपं च तथा दद्यादनन्तरम् ॥<br>
सोमेन च मणिर्धार्यो जातरूपपरिष्कृतः ॥ ६ ॥<br>
दक्षिणा चात्र दातव्या शुभधेनुः पयस्विनी ॥<br>
कृत्वा तन्नित्यमाप्नोति ब्रह्मवर्चसमुत्तमम् ॥ ७ ॥<br>
घृताम्रमधुपूर्णेन स्नातः कुम्भेन मानवः ॥<br>
पट्टिशालंकृतेनाथ रक्तचन्दनवारिणा ॥ ८ ॥ ।<br>
रुद्राय मांसं रुधिरं तथा च मधु पायसम् ॥<br>
कृष्णानि वासांसि तथा धूपं गुग्गुलमेव च ॥९॥<br>
दद्याद्घृतेन च तथा होमो मन्त्रैर्विधीयते ॥<br>
कृष्णानि वासांसि तथा दातव्या दक्षिणा भवेत् ॥ 2.99.१० ॥<br>
मेषाश्वनरलोमानि गर्दभस्य विशेषतः ॥<br>
आयसी तु मणौ कृत्वा द्वारि शत्रोर्निधापयेत् ॥ ११ ॥<br>
आर्द्रास्नानमिदं राम सर्वशत्रुविनाशनम् ॥<br>
सर्वगन्धैः फलैर्बीजैः पूर्णं कृत्वा घटत्रयम् ॥ १२ ॥<br>
स्नापनं तेन कर्तव्यमादित्यैस्तदनन्तरम् ॥<br>
नवनीतं च कुल्माषं मत्स्यांश्चैव स्वरांस्तथा ॥ १३ ॥<br>
निवेदयेच्चैव तथा मत्स्यानि सुरभीणि च ॥<br>
घृताक्षताभ्यां धूपेन होमश्चैव विधीयते ॥ १४ ॥<br>
तद्दिने तु नदी यत्र योगे गच्छतु तां मुदा ॥<br>
सुवर्णरूप्यगन्धश्च धारणीयस्तथा मणिः ॥ १५ ॥<br>
दक्षिणा चात्र दातव्या राम धेनुः पयस्विनी ॥<br>
स्नातः पुनर्वसावेव जातिश्रैष्ठ्यमवाप्नुयात् ॥ १६ ॥<br>
पुत्रान्वा सुमहाभाग यदीच्छति तदाप्नुयात् ॥<br>
गौरसर्षपकल्केन रामोत्सादितविग्रहः ॥१७॥<br>
गव्याज्यपूर्णकुम्भेन स्नातः स्नातस्तथौषधैः ॥<br>
अहताम्बरसंवीतः पायसं विनिवेदयेत् ॥ १८ ॥<br>
शुक्लानि चैव माल्यानि वासांस्यपहतानि च ॥<br>
होमश्च पायसेनात्र धूपं गन्धैश्च दापयेत् ॥ १९ ॥<br>
मणिः शिरसि धार्यश्च दण्डाग्रे ब्रह्मचारिणः ॥<br>
सुवर्णगर्भं पुष्पेण स्नानं पुष्टिकरं भवेत् ॥2.99.२०…<br>
दक्षिणा चात्र दातव्या घृतं कनकसंयुतम् ॥<br>
षड्ध्वजां नीलसूत्रेण नीलपुष्पैश्च वेष्टिताम् ॥ २१ ॥<br>
सर्षपान्वेष्टयेद्राम नागपुष्पेण भूरिणा ॥<br>
वल्मीकानां सहस्तस्य तथैवाग्रमृदा द्विज॥२२॥<br>
तै स्नातः सर्वनागेभ्यो मधुलाजां निवेदयेत्॥<br>
गन्धोदकं तथा धानाः षट्कृत्वाथ पुनःपुनः॥२३…<br>
क्षीरेण होमः कर्तव्यो धूपः सर्वत्वचा तथा ॥<br>
सर्पत्वङ् नागपुष्पं च सुवर्णं च मणिर्भवेत् ॥ २४ ॥<br>
दक्षिणा चात्र दातव्या शयनीयं मनोहरम् ॥<br>
स्नानं सार्पेण ते प्रोक्तं भोग्यं सिद्धिकरं भवेत् ॥२५॥<br>
श्रीप्रदं वा महाभाग कथितं कामतस्तव ॥<br>
प्लक्षपत्रैस्तिलैः कृष्णैर्घटषट्कं तु पूरयेत् ॥२६॥<br>
वेष्टयेत्कृष्णमाल्यैश्च तेन स्नातोऽहताम्बरः ॥<br>
दक्षिणाग्रेषु दर्भेषु सप्तपिण्डानुपाहरेत् ॥ २७ ॥<br>
सुभास्वरो बर्हिषदो ह्यग्निष्वात्तास्तथैव च ॥<br>
क्रव्यादश्चोपहूताश्च आज्यपाश्च सुकालिनः ॥ २८ ॥<br>
पितरः कथितास्तेषां पिण्डं दद्यात्क्रमेण च ॥<br>
धूपं व्रीहियवैर्दद्यात्तिलैर्होमं तु कारयेत् ॥ २९ …<br>
दातव्या दक्षिणा चात्र तिलान्रजतमेव च ॥<br>
वचा च कोरकं चैव त्रिवृतं धारयेन्मणिम् ॥ 2.99.३० ॥<br>
पितृप्रसादं प्राप्नोति कर्मसिद्धिमथापि च ॥<br>
मघास्नानमिदं कृत्वा नित्यमेव समाहितः ॥ ३१ ॥<br>
माक्षिकं च मधूकं च तथैव मधुयष्टिकाम् ॥<br>
कृत्वा कुम्भद्वयं पूर्णं भग्नाङ्गः स्नापयेन्नरम् ॥ ३२ ॥<br>
शालिपिष्टं ततः स्नातो घृतेन मधुना युतम् ॥<br>
गन्धमाल्यं बहुविधं बहुकृत्वा भगाय तु ॥ ३३ ॥<br>
निवेदयित्वा देयानि चित्रमांसानि चाप्यथ ॥<br>
घृतेन धूपो दातव्यो होमः कार्यः प्रियङ्गुना ॥ ३४ ॥<br>
दक्षिणा चात्र दातव्या चित्रवासांसि चाप्यथ ॥<br>
पारावतस्य पक्षाणि चक्रवाकस्य मानद ॥ ३५ ॥<br>
त्रिवृतानि तथा कृत्वा मणिं शिरसि धारयेत् ॥<br>
सौभाग्यं महदाप्नोति स्नात्वैव भगदैवते ॥ ३६ ॥<br>
तिलमाक्षिकपूर्णेन स्नातः कुम्भद्वयेन तु ॥<br>
आर्यक्षे पायसं दद्यात्पीतरक्ते च वाससी ॥ ३७ ॥<br>
धूपे शतावरी देया होमः कार्यस्तथाक्षतैः ॥<br>
तेजोवन्ती प्रियङ्गुश्च त्रिवृतं धारयेन्मणिम् ॥ ३८ ॥<br>
दक्षिणा चात्र दातव्या तथा रक्ते च वाससी ॥<br>
उत्तराफल्गुनीस्नानं सर्वारम्भप्रसिद्धिदम् ॥ ३९ ॥<br>
वीर्यस्य वर्धनं चापि कर्तव्यमनुसूनुना ॥<br>
गजकामस्य ते स्नानं हस्ते पूर्वं मयोदितम् ॥ 2.99.४० ॥<br>
परसैन्यजयार्थाय स्नानं तदपि शस्यते ॥<br>
मंजिष्ठां च समङ्गां च मिसिकान्तां च भार्गव ॥ ४१ ॥<br>
कनकं रजतं चैव पूर्णकुम्भे विनिक्षिपेत् ॥<br>
तेनाभिषिक्तश्चित्राणि माल्यवासांस्यनन्तरम् ॥ ४२ ॥<br>
त्वाष्ट्रे निवेदयेद्भक्त्या होमं क्षीरेण कारयेत् ॥<br>
दक्षिणा चात्र दातव्या चित्रवस्त्राणि मानद ॥ ४३ ॥<br>
सर्वगन्धैस्तथा धूपं बलिं चित्रं तथैव च ॥<br>
पृथक्स्रुतिप्रसूतानां पुष्पानां कनकैर्वृतम् ॥ ४४ ॥<br>
अष्टादशानां च तथा मणिं शिरसि धारयेत् ॥<br>
एवं स्नातस्तु चित्रासु सौभाग्यं महदश्नुते ॥ ४५ ॥<br>
सर्वभूतेषु चाधिक्यं यदिच्छति तदाप्नुयात् ॥<br>
रुक्ममश्ववत्थपत्रं च खड्गशृङ्गं तथैव च ॥ ४६ ॥<br>
पूर्णकुम्भे विनिक्षिप्य स्नातः शीधुसुरासवम् ॥<br>
वायव्ये प्रयतो दद्यात्क्षीरं सपललं दधि ॥ ४७ ॥<br>
गन्धं धूपं तथा दद्याद्धोमे कार्यं तथा घृतम् ॥ ।<br>
दक्षिणा चात्र दातव्या वासांसि विविधानि च ॥ ४८ ॥<br>
द्वष्टाश्वश्यामहारीतहंसपक्षैः पयोऽन्वितम् ॥<br>
धारयेच्च मणिं विद्वान्स्वातावेवं समाचरेत् ॥ ॥ ४९ ॥<br>
वाणिज्ये सम्यगाप्नोति सिद्धिं च महतीं नरः ॥<br>
विशाखासु तथा स्नानं कार्यं कुम्भद्वयेन तु ॥ 2.99.५० ॥<br>
कृत्तिकासु महाभाग ततः शाकं निवेदयेत् ॥<br>
इन्द्राग्निभ्यां च वासांसि पीतरक्तानि चाप्यथ ॥ ५१ ॥<br>
माल्यानि च महाभाग धूपं च घृतगुग्गुलम् ॥<br>
होमार्थे च घृतं कुर्याद्दक्षिणा कनकं तथा ॥ ५२ ॥<br>
गणाधिपत्यमाप्नोति कृत्वैवं नात्र संशयः ॥<br>
सहस्रवीर्यं चानन्तां मधूकं च तथा मिसिम् ॥ ५३ ॥<br>
पूर्णकुम्भत्रये कृत्वा कृतस्वस्तिकलक्षणे ॥<br>
अहताम्बरसंवीतः सर्वगन्धफलाक्षतैः ॥ ५४ ॥<br>
मधुना च बलिं दद्यान्मित्राय च महात्मने ॥<br>
वृश्चिकेन तथा धूपं यवैर्होमं च मानद ॥ ५५ ॥<br>
पुरद्वारं कटाहाश्च चूडाकाष्ठं सकाञ्चनम् ॥<br>
धारयेद्दक्षिणां दद्यात्तथा च कनकं द्विज ॥ ५६ ॥<br>
एवं मैत्रे सदा स्नातः सर्वभूतैः समाप्नुयात् ॥<br>
मैत्रीं मनुजशार्दूल पुरं वा कुरुते वशे ॥ ५७ ॥<br>
तडागपद्मिनीकूलनदीनदसमुद्भवैः ॥<br>
तोयैः पूर्ण घटान्कृत्वा सर्वबीजसमन्वितान् ॥ ५८ ॥<br>
सर्वरत्नौषधीपूर्णान्स्त्रीस्नानं तैः समाचरेत् ॥<br>
क्षौमवासास्तु रत्नानि माल्यानि च फलानि च ॥ ॥ ५९ ॥<br>
रत्नानि दद्याच्छक्राय प्राङ्मुखः सुसमाहितः ॥<br>
धूपं दद्याच्च शीर्षेण विशाखावन्मणिर्भवेत् ॥ 2.99.६० ॥<br>
छत्रं च दक्षिणा देया ज्येष्ठायां भृगुनन्दन ॥<br>
स्नानमेव सदा कृत्वा राज्यमाप्नोत्यकण्टकम् ॥ ६१ ॥<br>
कृषिकामस्य मूलेन स्नानमुक्तं मया पुरा ॥<br>
तथा वाणिज्यकामस्य प्रागषाढासु भार्गव ॥ ६२ ॥<br>
अथोत्तरासु षाढासु कुर्याद्घटचतुष्टयम् ॥<br>
पुष्पबीजफलोपेतं तेन स्नातस्तु मानवः ॥ ६३ ॥<br>
क्षौमवासाः सुरां चैव पायसं च निवेदयेत् ॥<br>
मुद्गमिश्रं च धर्मज्ञ माल्यवासांसि चेच्छया ॥ ६४ ॥<br>
होमे च पायसं कुर्याद्धूपे गोशृङ्गमेव च ॥<br>
धात्रीपुष्पशमीबिल्वैर्मणिर्धार्यः सकाञ्चनैः ॥ ६५ ॥<br>
दक्षिणा चात्र दातव्या सुवर्णं रौप्यमेव च ॥<br>
राजश्रेष्ठत्वमाप्नोति विवादेषु जयं तथा ॥ ६६ ॥<br>
बिल्वं च तगरं चैव चन्दनं मधुयष्टिकाम् ॥<br>
प्रियङ्गुं च मधूकं च त्रिषु कुम्भेषु निक्षिपेत् ॥ ६७ ॥<br>
संगमादाहृतं तोयं तन्मृदं च भृगूत्तम ॥<br>
तेन स्नातस्ततः स्नानं कुर्यात्सर्वौषधैर्द्विज ॥ ६८ ॥<br>
कुलत्थाऽन्नं सशाल्यन्नं मुख्यानि च फलानि च ॥<br>
बलिं च विष्णवे दद्यान्मुद्गैर्धूपं तथैव च ॥ ६९ ॥<br>
राजच्छत्रस्य दण्डाग्रात्काष्ठं शक्रध्वजात्तथा ॥<br>
सिंहदंष्ट्रामणिश्चात्र सरुक्मः शिरसि स्मृतः ॥ 2.99.७० ॥<br>
दक्षिणा चात्र दातव्या धेनुः कांस्योपदोहिनी॥<br>
एवं तु श्रवणस्नायी राज्यमाप्नोत्यकण्टकम् ॥ ७१ ॥<br>
अन्यदेशाधिपत्यं वा राज्यमाप्नोति भार्गव ॥<br>
अतिमुक्तकपत्राणि बिल्वस्य च तथा क्षिपेत् ॥ ७२ ॥<br>
कुम्भेषु पञ्चसु ततः स्नानं तैस्तु समाचरेत् ॥<br>
वास्तुभ्यस्तु बलिं दद्यात्सुवर्णं माक्षिके ततः ॥ ७३ ॥<br>
धूपं वायसपक्षैस्तु होमः कार्यो घृतेन तु ॥<br>
ब्रह्मचारिशिलालोपकाकपक्षं तथैव च ॥ ७४ ॥<br>
काकमाचीं रुक्मयुतां मणिं शिरसि धारयेत् ॥<br>
दक्षिणा चात्र दातव्या धेनु कांस्योपदोहिनी ॥ ७५ ॥<br>
धनं प्राप्नोति सुमहद्विवाहे वापि कन्यकाम् ॥<br>
एवं स्नातो धनिष्ठासु नित्यमेव भृगूत्तम ॥ ७६ ॥<br>
आरोग्यकारकं स्नानं पूर्वमुक्तं तु वारुणम् ॥<br>
रत्नोदकेन स्नातस्तु नरः कुम्भद्वयेन तु ॥ ७७ ॥<br>
अजैकपादाय बलिं छागं दद्यात्तु पायसम् ॥<br>
शुक्लानि चैव माल्यानि फलानि विविधानि च ॥ ७८ ॥<br>
खट्वाङ्गञ्च तथा धूपं होमं च पयसा तथा ॥<br>
व्याघ्रदंष्ट्रा तथा लोमनखं कनकमेव च ॥ ७९ ॥<br>
मणिर्धार्यो भवेद्राम छागो देया च दक्षिणा ॥<br>
अजैकपादे स्नातस्तु नित्यमेव समाहितः ॥ 2.99.८० ॥<br>
उद्धरेत्तु निधिं राम शत्रून्वा विजयेद्ध्रुवम् ॥<br>
आहिर्बुध्न्यं तथा स्नानं गोदमुक्तं पुरा तव ॥ ८१॥<br>
चन्दनं च हरिद्रा च दर्भमूलं तथैव च॥<br>
कृत्वा कुम्भे नरः स्नायात्कृत्वा पिष्टेन कन्यकाम्॥ ॥ ८२ ॥<br>
स्नानालङ्कारवस्त्राद्यान्पूष्णे दद्याद्बलिं ततः ॥<br>
मधुलाजास्तथैवात्र धूपं दद्याद्घृतेन च ॥ ८३॥<br>
होमं घृतेन कर्तव्यं दक्षिणा कनकं भवेत् ॥<br>
ब्राह्मीं सुवर्चलां होमं होमगर्भो मणिर्भवेत् ॥ ८४ ॥<br>
एवं पौष्णे सदा स्नातो यः सदा युज्यते नरः ॥<br>
आश्विने सुप्रदं स्नानं पूर्वमुक्तं मया तव ॥ ॥ ८५ ॥<br>
वैजयन्तीं बलां चैव समङ्गां च भृगूत्तम ॥<br>
इन्द्रहस्तां मधूकं च कुर्याद्राम घटत्रये ॥ ८६ ॥<br>
तेन स्नातो यमायाथ प्रपद्यात्तिलतण्डुलम् ॥<br>
माल्यानि चैव चित्राणि पीतानि वसनानि च ॥ ८७ ॥<br>
उरभ्रशृङ्गं धूपार्थे होमार्थे च तथा तिलम् ॥<br>
दक्षिणा चात्र दातव्या तिलं कनकमेव च ॥ ८८ ॥<br>
दर्भमूलैर्मणिः कार्यः कनकेन च वेष्टितः ॥<br>
एवं स्नातो नरो याम्ये दीर्घं जीवितमाप्नुयात् ॥ ८९ ॥<br>
स्नानानि मुख्यानि तवोदितानि काम्यानि पापप्रशमाय राम ॥<br>
एतानि कार्याणि सदा द्विजेन्द्र धरान्वितेनाथ विचक्षणेन ॥2.99.९०॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने नक्षत्रस्नानकथनन्नाम नवनवतितमोऽध्यायः ॥ ९९ ॥<br>
2.100<br>
पुष्कर उवाच ॥<br>
उपोष्य चोत्तराषाढां ब्रह्मस्नानं विधीयते ॥<br>
सूर्ये मध्यमनुप्राप्ते नरेन्द्रो - - - ॥<br>
सर्वैर्बीजैस्तथा रत्नैः फलैः पुष्पैस्तथौषधैः ॥<br>
स्नातश्च सोदकैः कुर्यात्ततः पूजां स्वयंभुवः ॥ २ ॥<br>
धूपं च दद्याद्धर्मज्ञ कुशमूलघृताक्षतैः ॥<br>
होमं घृताक्षतैः कुर्याद्दद्यात्कनकमेव च ॥ ३ ॥<br>
क्रियमाणे स्रुवे चूर्णं तथा चैव रणो द्विजः ॥<br>
सोमं चूर्णं च त्रिवृतं मणिं शिरसि धारयेत् ॥ ४ ॥<br>
स्नानं तु राज्यकामस्य प्रोक्तमेतन्मया तव ॥<br>
ब्रह्मवर्चसकामस्य स्वेच्छया च यथोदितम् ॥ ५ ॥<br>
ब्राह्मं तव स्नानमिदं प्रदिष्टं सर्वाधिनाशाय भृगुप्रधान ॥<br>
कार्यं सदा वा दिनमध्ययाते दिवाकरे कामकरं प्रशस्तम् ॥ ६ ॥<br>
इति श्रीविष्णुधर्मोत्तरे द्वितीयखण्डे मा० सं० रामं प्रति पुष्करोपाख्याने अभिजित्स्नानवर्णनन्नाम शततमोऽध्यायः ॥ १०० ॥<br>
2.101<br>
राम उवाच ॥<br>
स्नानमन्यत्समाचक्ष्व भगवन्पुष्टिकारकम् ॥<br>
येन नित्यं कृतेनेह पुरुषः पुष्टिमाप्नुयात्॥ १ ॥<br>
पुष्कर उवाच ॥<br>
श्रवणर्क्षमनुप्राप्ते देवदेवे निराकरे।<br>
भक्त्या समाचरेत्स्नानं नदीद्वितयसङ्गमे ॥२ ॥<br>
निम्नगायां सरसि या नदीसागरसङ्गमे ॥<br>
स्नातः संपूजयेद्देवं विष्णुं माल्यानुलेपनैः ॥ ३ ॥<br>
धूपदीपनमस्कारैस्तथा चैवान्नसम्पदा ॥<br>
शाल्यन्नं दधिसंयुक्तं विष्णवे विनिवेदयेत् ॥ ४ ॥<br>
पौरुषेण च सूक्तेन पायसं जुहुयात्ततः ॥<br>
रजतं दक्षिणां दद्याद्ब्राह्मणाय भृगूत्तम ॥<br>
उपवास विनाप्येतत्स्नानं पुष्टिप्रदं परम् ॥ ५ ॥<br>
स्नातः समाप्नोति सदा मनुष्यः कामानभीष्टाञ्छ्रवणर्क्षयोगे ॥<br>
पापं समस्तं विजहाति राम धर्मं समाप्नोति यशश्च मुख्यम् ॥६॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने पुष्टिकारक श्रवणस्नानकथनन्नामैकोत्तरशततमोऽध्यायः ॥ १०१ ॥<br>
2.102<br>
पुष्कर उवाच ॥<br>
जन्मनक्षत्रगे सोमे सर्वौषधिसमन्वितम् ॥<br>
कुम्भं सुपूजितं कृत्वा स्नपनं तेन कारयेत् ॥ १ ॥<br>
स्नातश्चैवार्चयेद्देवं वासुदेवं जगत्पतिम् ॥<br>
नक्षत्रदैवतं चन्द्रं नक्षत्रं वारुणं तथा ॥२॥<br>
वायुं चायुधपीठाद्यं छत्रं संपूजयेत्तथा ॥<br>
यथोक्तदेवतालिङ्गैर्मन्त्रैश्च जुहुयाद्घृतम् ॥ ३ ॥ ।<br>
शक्त्या च दक्षिणा देया ब्राह्मणेभ्यो भृगूत्तम ॥<br>
ततोनुलिप्तः सुरभिः स्रग्वी विविधभूषणः ॥ ४ ॥<br>
तिष्ठन्मनुजशार्दूल हविष्याशी जितेन्द्रियः …<br>
उपवासं विनाप्येतत्पवित्रं पापनाशम् ॥ ५ ॥<br>
मातृस्थाने तु जगतां जन्मतारा विधीयते ॥<br>
चन्द्ररूपी च भगवान्पिता विष्णुः प्रकीर्तितः ॥ ६ ॥ ]<br>
तस्मात्सर्वप्रयत्नेन यमनक्षत्रसंस्थितम् ॥<br>
भक्त्या तं पूजयेच्चन्द्रं जन्मर्क्षं च विशेषतः ॥७॥<br>
पूजां सदा चन्द्रमसस्तु कृत्वा जन्मर्क्षसंस्थस्य भृगुप्रधान ॥<br>
कामानवाप्नोति नरस्तु सर्वान्सुखी सदा स्याद्भुवि नष्टपाप्मा॥८॥<br>
इति श्रीविष्णुधर्मोत्तरे द्वितीयखण्डे मा०स० रामं प्रति पुष्करोपाख्याने जन्मर्क्षस्नानवर्णनन्नाम द्व्युत्तरशततमोऽध्यायः ॥१०२॥<br>
2.103<br>
पुष्कर उवाच ॥<br>
चन्द्रमंडलवृद्धौ तु तथा चैवोत्तरायणे ॥<br>
शुभे दिवसनक्षत्रे मुहूर्ते च तथा शुभे ॥ १ ॥<br>
तिष्याश्विनगते चन्द्रे हस्तश्रवणगेऽपि च ॥<br>
प्राचीं वाप्यथवोदीचीं निष्क्रम्य नगराद्दिशम् ॥ २ ॥<br>
वास्तुविद्याविनिर्दिष्टे भूमिभागे मनोहरे ॥<br>
अष्टहस्तं शुभं कुर्याच्चतुरस्रं च मण्डलम् ॥ ३ ॥<br>
बल्यर्थमपरं कुर्याद्वह्निवेद्यर्थमेव च ॥<br>
गोमये नोपलिप्ते तु सुधालेखासमन्विते ॥ ४ ॥<br>
ध्वजातपत्रव्यजनमाल्यदामकुशाक्षतैः ॥<br>
लाजागन्धादिभिर्मुख्यैर्मङ्गल्यैस्तं समर्चयेत्॥५॥<br>
लाजालाजोपकरणैस्तथैव च विभूषयेत् ॥<br>
ततः प्रस्रवणेभ्यस्तु चतुर्भ्यस्तु घटान्नवान् ॥ ६ ॥<br>
प्रत्येकं कल्पयेद्विद्वान्कल्पिते मण्डलद्वये ॥<br>
सूक्तिष्वथ महाभाग बीजमात्रसमन्वितान् ॥ ७ ॥<br>
ततस्तु कल्पयेत्कुम्भान्सप्तमुख्यान्नदीजलैः ॥<br>
सर्वौषधियुतः कार्यः कुम्भ एको द्विजन्मना ॥ ८ ॥<br>
सर्वबीजयुतो धान्यरत्नोपेतस्तथा परः ॥<br>
तथा चैवापरं युक्तं कार्यं वृक्षाग्रपल्लवैः ॥ ९ ॥<br>
पुष्पैश्चैवापरं युक्तं फलैश्चैवापरं तथा ॥<br>
सर्वगन्धयुतं चान्यं सर्वानेव समर्चयेत् ॥ 2.103.१० ॥<br>
पूर्वमन्त्रेण च तथा सर्वानेवाभिमन्त्रयेत् ॥<br>
ततो भद्रासनं दत्त्वा तत्र चर्मास्तरेद् बुधः ॥ ११ ॥<br>
विप्रस्य स्नातुकामस्य सौरमार्षभकं शुभम् ॥<br>
क्षत्त्रियस्य तथा सैंहं वैयाघ्रं च तथा विशः॥१२॥<br>
द्वीपिचर्म च वैश्यस्य स्नाप्यस्तत्रोपवेशयेत् ॥<br>
प्रशस्तलक्षणां भार्यां वामभागे तथैव च॥१३॥<br>
उपोषितः शिरः स्नातः सिद्धार्थैः कङ्कतं विना ॥<br>
स्नापयेद्ब्राह्मणो विद्वान्बहुभिर्ब्राह्मणैः सह ॥ १४॥<br>
शङ्खपुण्याहघोषेण वीणावेणुरवेण च ॥<br>
जयशब्देन महता बन्दिनां निस्वनेन च ॥१५॥<br>
सौवर्णं च शतच्छिद्रं पात्रं शिरसि धारयेत् ॥<br>
तत्र दद्याद्घटैस्तोयं क्रमेणानेन शास्त्रवित् ॥ १६ ॥<br>
या औषधय इत्येष मन्त्रः स्यादौषधीघटे ॥<br>
आब्रह्मन् ब्रह्मणेत्येष बीजकुम्भे प्रकीर्तितः ॥ १७ ॥<br>
आशुः शिशान इति च तथा रत्नघटे भवेत् ॥<br>
मन्त्रः पुष्पवतीत्येष पुष्पकुम्भे प्रकीर्तितः ॥ १८ ॥<br>
एष एव तथा मन्त्रः फलकुम्भे प्रकीर्तितः ॥<br>
गन्धद्वारेण च तथा गन्धकुम्भे विधीयते ॥ १९ ॥<br>
एवं स्नातः परीधाय सुशुक्ले वाससी शुभे ॥<br>
मङ्गल्यानि स्पृशेद्राम संपश्येद्वदनं घृते ॥ 2.103.२० ॥<br>
विमले च तथादर्शे ततः संपूजयेद्धरिम् ॥<br>
वैष्णवांश्च तथा मन्त्राञ्जुहुयाज्जातवेदसि ॥ २१ ॥<br>
ततस्तूत्तरदिग्भागे वह्निं तस्योपकल्पयेत ॥<br>
भद्रासनं शुभे देशे युक्तं पूर्वोक्तचर्मणा ॥ २२ ॥<br>
श्वेतानुलेपनः स्रग्वी मङ्गल्याभरणस्तथा ॥<br>
निविशेतासने तस्मिन्सभार्यो भृगुनन्दन ॥ २३ ॥<br>
गन्धद्वारेतिमन्त्रेण तस्य रोचनया ततः ॥<br>
कण्ठे मूर्ध्नि ततः कुर्यात्तिलकं ब्राह्मणः स्वयम् ॥ २४ ॥<br>
येन देवा ज्योतिषेति दर्भार्ग्रैर्ब्राह्मणस्ततः ॥<br>
पादतस्तु प्रभृत्येनं सर्वाङ्गेषु प्रमार्जयेत् ॥ २५ ॥<br>
गुरवे दक्षिणां दद्याद्ब्राह्मणेभ्यश्च शक्तितः ॥<br>
गन्धरत्नाज्यमाल्यानि कनकं रजतं तथा ॥ २६ ॥<br>
शतच्छिद्रं च तत्पात्रं गुरवे विनिवेदयेत् ॥<br>
मङ्गलालम्भनं कृत्वा गतपापो द्विजाशिषा॥२७॥<br>
शङ्खपुण्याहघोषेण प्रविशेच्च गृहं स्वकम् ॥<br>
विनापि भार्यया राम स्नानं कार्यमिदं तथा ॥२८॥<br>
सप्तरात्रमिदं स्नानं सर्वकल्मषनाशनम् ॥<br>
मधु मांसं तथा क्षौद्रं मैथुनं च विवर्जयेत् ॥२९॥<br>
अलक्ष्मीशमनं पुण्यं रक्षोघ्नं बुद्धिवर्धनम् ॥<br>
आरोग्यदं दीप्तिकरं यशस्यं शत्रुसूदनम् ॥ 2.103.३० ॥<br>
मङ्गल्यं पापशमनं कलिदुस्वप्ननाशनम् ॥<br>
बृहस्पतिरिदं चक्रे स्नानं मघवतः स्वयम् ॥<br>
ब्रह्महत्याभिभूतस्य वृत्ते वृत्रवधे पुरा ॥३१॥<br>
ततोऽस्य दत्तः स्वयमेव वज्रिणा वरो नृलोकेपि वरोऽस्य कारकः ॥<br>
कामानभीष्टान्समवाप्य पूजितो महेन्द्रलोकं स सुखी प्रयास्यति ॥ ३२ ॥<br>
इति श्रीविष्णुधर्मोत्तरे द्वितीयखण्डे मा० सं० रामं प्रति पुष्करोपाख्याने बार्हस्पत्यस्नानवर्णनन्नाम त्र्युत्तरशततमोऽध्यायः ॥ १०३ ॥ ॥<br>
2.104<br>
राम उवाच ॥<br>
स्नानमन्यत्समाचक्ष्व भगवन्दुरितापहम् ॥<br>
सकृदेव कृतं यत्तु पापेभ्यो विप्रमोचयेत् ॥ १ ॥<br>
पुष्कर उवाच ॥<br>
राजयक्ष्माभिभूतेषु विषमज्वरितेषु च ॥<br>
छायोन्मादोपतप्तेषु विषमज्वरितेषु च ॥ २ ॥<br>
विनायकग्रहार्त्तेषु मूढचित्तेष्वतीव हि ॥<br>
येषां न सिध्यते विद्या सस्यं येषां न रोहति ॥ ३ ॥<br>
सीदेद्यस्य कुटुम्बं च पण्यं नायाति विक्रयम् ॥<br>
न लभेत्तु जयं युद्धे बलवानपि यो नरः ॥ ४ ॥<br>
युक्तान्यपि च कार्याणि विपद्यन्ते पुनःपुनः ॥<br>
कलहश्च भवेद्येषां सुहृत्स्वजनबान्धवैः॥ ॥ ५ ॥<br>
गर्भः प्रस्रवते यस्या जातो वापि विनश्यति ॥<br>
पुष्पं यस्याः क्षयं याति न च किञ्चित्प्रजायते ॥ ६ ॥<br>
गृह्णाति या न बीजं च जनयेद्वाप्यमानुषान् ॥<br>
नाप्नोति च पतिं कन्या तस्मात्स्नेहमथापि वा ॥ ७ ॥<br>
सौभाग्यं च न चायाति सुहृत्स्वजनबन्धुषु ॥<br>
एवमुक्तेषु चान्येषु त्वनुक्तेषु च भार्गव ॥ ८ ॥<br>
प्रसमीक्ष्य विधानज्ञः स्नानमेतत्समाचरेत् ॥<br>
स्नापयेत्सरितस्तीरे ग्रहाविष्टान्विचक्षणः ॥ ९ ॥<br>
राजयक्ष्माभिभूता ये विषम ज्वरिताश्च ये ॥<br>
तेषां देवालये स्नानं कुर्याद्वा सिद्धसेविते ॥ 2.104.१० ॥<br>
छायोन्मादोपतप्ता ये ये चापस्मारशोषिणः ॥<br>
तेषां मुनिगणावासे तीर्थे वा स्नानमिष्यते ॥ ११ ॥<br>
विनायकग्रहार्ता ये ये च मूढा विचेतसः ॥<br>
सज्जनाचरिते देशे तेषां स्नानं विधीयते ॥ १२ ॥<br>
त्रैविद्या येन सिध्यन्ति गुणा येषां प्रपूजिताः ॥<br>
तेषां स्नानमिहोद्दिष्टं सिद्धदेवस्य मन्दिरे ॥ १३ ॥<br>
येषां नास्ति जयो युद्धे येषां स्वजनसंक्षयः ॥<br>
कान्तारे वा वने तीर्थे तेषां स्नानं प्रशस्यते ॥ १४ ॥<br>
सततं कलहो येषां जायते च यतस्ततः ॥<br>
त्रिपथे वा तडागे वा स्नानं तेषां प्रकल्पयेत् ॥ १५ ॥<br>
पद्मिन्यां स्नपयेन्नारीं गर्भो यस्याः स्रवेत्तथा ॥<br>
अशोकसन्निधौ स्नाप्या जातो यस्याः विनश्यति ॥ १६ ॥<br>
न च गृह्णाति या शुक्रं स्नाप्या सा सफले तरौ ॥<br>
महोदधितटे स्नाप्या यदापत्यं विनश्यति ॥ १७ ॥<br>
अमानुषान्या जनयेत्स्नापयेत्तां चतुष्पथे ॥<br>
यादृशं या च भर्तारं न लभेत वराङ्गना ॥ १८ ॥<br>
स्नापयेदेकलिङ्गे तां स्थाने वा वृक्षसंकुले ॥<br>
रूपलावण्ययुक्ता या सौभाग्यं या न विन्दति ॥ १९ ॥<br>
स्नानं वृद्धिकरं तस्या वेश्यागारे प्रकल्पयेत्॥<br>
अन्येषामथ कर्तव्यं सदा स्नानं मनोहरम्॥2.104.२०॥<br>
समे सज्जनसंकीर्णे शुचौ देशे विकण्टके॥<br>
सहायैः प्रयतैः सार्धमहोरात्रोषितो द्विजः॥२१॥<br>
स्नानकर्म प्रयुञ्जीत सोपवासस्य मानद॥<br>
अहोरात्रासमर्थस्य कार्यं वा हविषाशनम्॥२२॥<br>
शरद्वसन्तयोः कार्यं स्नानं स्वस्थस्य भार्गव ॥<br>
सर्वकालेष्वथार्त्तस्य ग्रहव्याधिनिबर्हणम् ॥ २३ ॥<br>
मुहूर्ते तत्र सावित्रे ब्राह्मणः स्नापयेद्द्विज ॥<br>
मैत्रेऽथ विजये चैव राजन्यं स्नापयेत्तथा ॥ २४ ॥<br>
वैश्यं पैतामहे शूद्रं शेषेषु स्नापयेत्तथा ॥<br>
पञ्चमी सप्तमी श्रेष्ठा स्नपने ब्राह्मणस्य व ॥ २५ ॥<br>
त्रयोदशी तृतीया च क्षत्त्रियस्य विशिष्यते ॥<br>
द्वितीया दशमी चैव तथा वैश्यस्य मानद ॥ २६ ॥<br>
षष्ठी चतुर्दशी चैव शूद्राणां स्नानकर्मणि ॥<br>
एकादशी द्वादशी च तथा कृष्णचतुर्दशी ॥ २७ ॥<br>
सर्वेषामेव वर्णानां स्नानकर्मणि पूजिता ॥<br>
ध्रुवेषु वैष्णवे पुष्ये रेवत्यां भगदैवते ॥ २८ ॥<br>
हस्ते पुनर्वसौ सौम्ये ज्येष्ठायामथ वारुणे ॥<br>
धनिष्ठायां तथा स्नानं सर्वेषामेव पूजितम् ॥ २९ ॥<br>
वेत्रासनं भद्रपीठं वैदलं दारवं तथा ॥<br>
वर्णानामानुपूर्व्येण परिकीर्तितमासनम् ॥ 2.104.३०॥<br>
कृष्णाजिनं च वैयाघ्रं रौरवं बास्तमेव च ॥<br>
पादोपधानं वर्णानामानुपूर्व्येण कल्पयेत ॥ ३१ ॥<br>
वृषाश्वरथ पृष्ठे च गजपृष्ठे तथैव च ॥ ॥<br>
नरस्कन्धेङ्गनाङ्गे वा प्रायशः स्नापयेच्छिशून् ॥ ३२ ॥<br>
स्नातुकामस्य तस्याथ पूर्वमुत्सारसः स्मृतम् ॥<br>
यैर्द्रव्यैर्भृगुशार्दूल तानि वक्ष्याम्यतः परम् ॥ ३३ ॥<br>
पुनर्नवां रोचनां च शताह्वागुरुणीं त्वचम् ॥<br>
मधूकं च रजन्यौ द्वे तगरं नागकेसरम् ॥ ३४ ॥<br>
आसुरीं सर्जिकां चैव मांसीं रामठ चन्दनम् ॥<br>
प्रियङ्गुं सर्षपान्कुष्ठं कुंकुमं बहुपुत्रिकाम् ॥ ३५ ॥<br>
बलेन्द्रहस्तीं ब्राह्मीं च पञ्चगव्यं तथैव च ॥<br>
सक्तुना मिश्रयित्वा च कार्यमुद्वर्तनं भवेत् ॥ ३६॥<br>
ततः स्नानदिने प्राप्ते प्राग्वदुत्सादयेत्पुनः ॥<br>
ततो मनोहरे देशे मण्डलं कल्पयेद् बुधः ॥३७ ॥<br>
चतुरस्रं गोमयेन सर्वतोऽष्टदिशं समम् ॥<br>
सतोरणं चतुर्द्वारं प्राकारैरुपशोभितम् ॥ ३८ ॥<br>
तत्र मध्ये लिखेत्पद्ममष्टपत्रं सुशोभितम् ॥<br>
कर्णिकायां लिखेद्विष्णुं मेघाभं पीतवाससम् ॥३९॥<br>
कौस्तुभोद्भासितोरस्कं शङ्खचक्रगदाधरम्॥<br>
ब्रह्माणं दक्षिणे न्यस्य पद्मवर्णं समालिखेत् ॥ 2.104.४०॥<br>
अजिनाम्बरसंयुक्तं श्वेतयज्ञोपवीतिनम् ॥<br>
रजताभ्रनिभं वामे भागे रुद्रं समालिखेत् ॥ ४१ ॥<br>
व्याघ्रचर्माम्बरधरं त्रिनेत्रं शूलधारिणम् ॥<br>
पूर्वपत्रे लिखेच्छक्रं सवज्रं च सुदर्शनम् ॥ ४२ ॥<br>
गजपृष्ठाधिरूढं तु स्वर्णाभं पीतवाससम् ॥<br>
प्राग्दक्षिणे तथा पत्रे लिखेद्वह्निं महाप्रभम् ॥ ४३ ॥<br>
धूमाभवसनं देवं शुकयानगतं प्रभुम् ॥<br>
अतसीपुष्पसंकाशं पीताम्बरधरं शुभम् ॥ ४४ ॥<br>
सदण्डं महिषारूढं लिखेत्पत्रे तु दक्षिणे ॥<br>
उष्ट्रारूढं विरूपाक्षं लिखेद्दक्षिणपश्चिमे ॥ ४५ ॥<br>
रक्ताम्बरधरं कृष्णं खड्गपाणिं विभीषणम् ॥<br>
पश्चिमे वरुणं देवं सपाशं हंसवाहनम् ॥ ४६ ॥<br>
सशुक्लवसनं देवं स्वच्छवैडूर्यसन्निभम् ॥<br>
पश्चिमोत्तरतो वायुं वायुमण्डलमध्यगम् ॥ ४७ ॥<br>
लिखेच्छुभ्राम्बरं श्वेतं सर्वाभरणभूषितम् ॥<br>
कुबेरमुत्तरे पत्रे व्योमयानगतं लिखेत् ॥ ४८ ॥<br>
कवचोत्तमसंयुक्तं गदिनं कमलप्रभम् ॥<br>
वृषारूढमथेशानं पत्रे पूर्वोत्तरे लिखेत् ॥४९॥<br>
व्याघ्रचर्माम्बरधरं भालचन्द्र विभूषितम् ॥<br>
चतुर्भिः सागरैः पद्मं चतुरस्रं समन्ततः ॥ 2.104.५० ॥<br>
यादोगणयुतैश्चैव क्रमेण परिवारयेत् ॥<br>
सागराणां तु पूर्वेण लिखेत्पद्मं मनोहरम् ॥ ५१ ॥<br>
ततश्चक्रं तथा दण्डं वज्रं मकरमेव च ॥<br>
शक्तिं ध्वजं त्रिशूलं तु क्रमेणैव तु विन्यसेत् ॥ ५२ ॥<br>
ततः प्राकारसंलग्नानिषून्द्वादश विन्यसेत् ॥<br>
चतुरः सूक्तिषु तथा द्वारेष्वष्टौ भृगूत्तम ॥ ५३ ॥<br>
सुसंहतान्समाञ्श्लक्ष्णान्दुरङ्गान्पत्रनिर्गतान् ॥<br>
व्यामार्धसम्मितांस्तीक्ष्णान्पार्श्वे तक्षविभूषितान् ॥ ९४ ॥<br>
पञ्चरङ्गं ततः सूत्रं बध्नीयात्तेषु भार्गव ॥<br>
अरुन्धन्द्वारमार्गांस्तु सुदृढं सुमनोहरम् ॥ ५५ ॥<br>
वितानं मण्डलीकुर्याच्छ्वेतवर्णं मनोहरम् ॥<br>
ध्वजं छत्राणि खड्गांश्च घण्टादर्शांश्चतुर्दिशम् ॥ ५६ ॥<br>
प्राकारोपरि दण्डेषु सुदृढेष्वनिरोधयेत्॥<br>
स्नाने मण्डलकान्कुर्यात्प्राकारस्य ततो बहिः ॥ ५७ ॥<br>
त्रिसमान्भृगुशार्दूल चतुरस्रान्मनोहरान् ॥<br>
ज्वालामाल्यार्घरचितान्दिशासु विदिशासु च ॥ ५८ ॥<br>
स्नानमण्डलकानां तु समीपे सुसमन्ततः ॥<br>
गावः सवत्साः संस्थाप्या वृषभाश्च सुपूजिताः ॥ ५९ ॥<br>
अजाश्चार्भकसम्पन्ना जीवमोक्षाश्च पक्षिणः ॥<br>
प्राकारस्योत्तरे भागे वेदिं कुर्यात्सुशोभिताम् ॥ 2.104.६० ॥<br>
दर्भैराच्छाद्य तान्सर्वान्सलिलेन समुक्षयेत् ॥<br>
तत्राग्निं जुहुयान्मन्त्रैर्महाव्याहृतिपूर्वकम् ॥ ६१ ॥<br>
यथोक्तदेवतालिंगैस्तथा मन्त्रैश्च भार्गव ॥<br>
ॐकारेण तथास्त्राणां नामयुक्तेन वै पृथक् ॥ ६२ ॥<br>
अश्वत्थोदुम्बरप्लक्षबिल्वार्कखदिराः शमी ॥<br>
स्वराह्वयमपामार्गं पलाशयवकान्यपि ॥ ६३ ॥<br>
वंशिका चाश्वगन्धा च कदम्बश्चार्जुनासनौ ॥<br>
एतेषां समिधः शस्ताः किष्कुमात्रा घृतप्लुताः ॥ ६४ ॥<br>
एकैकमप्यष्टशतं हव्यं सर्षपसंयुतम् ॥<br>
तिलान्यवांस्तथाक्षोटाल्ँलाजाश्चाग्नौ समावपेत् ॥ ६५॥<br>
ततश्चावपयेच्छान्तिं ब्राह्मणान्गुणसंयुतान् ॥<br>
अभ्यर्च्य दक्षिणाभिश्च पुष्पाक्षतफलैस्तथा ॥६६॥<br>
ततस्तु स्थापयेत्कुम्भान्मण्डले सागरोपरि ॥<br>
यथा दिग्देवनामाङ्कान्दिशासु विदिशासु च ॥ ६७ …<br>
काञ्चनान्राजतांस्ताम्रानथ वापि महीमयान् ॥<br>
नामान्यथैषां वक्ष्यामि तानि मे गदतः शृणु ॥ ६८ ॥<br>
भद्रः सुभद्रः सिद्धार्थश्चतुर्थः पुष्टिवर्धनः ॥<br>
अमोकश्चित्रभानुश्च पर्जन्योऽथ सुदर्शनः ॥६९ ॥<br>
वापीकूपसरिद्भ्यश्च पूजयित्वा जलेन तान् ॥<br>
वनस्पतिसमायुक्तानर्घ्यमाल्यादिपूजितान्॥2.104.७०॥<br>
मन्त्रानुमन्त्रितानेतांस्तत्र मन्त्रं निबोध मे ॥<br>
स्थापयन्तु घटानेतान्साश्विरुद्रमरुद्गणाः ॥ ७१॥<br>
विश्वेदेवास्तथादित्या वसवो मुनयस्तथा ॥<br>
अधिश्रयन्तु सुप्रीतास्तथान्या अपि देवताः ॥७२॥<br>
एवं संस्थाप्य तान्कुम्भान्स्थाप्या मण्डलकेष्वथ॥<br>
ऐन्द्रादिक्रमशः स्थाप्यास्त्वासने पूर्वचोदिते ॥ ७३॥<br>
पूर्वे मण्डलके स्थाप्यः शुक्लपुष्पान्वरान्वितः ॥<br>
सर्वत्र ग्राहयेद्विप्रैर्वक्ष्यमाणगुणान्घटान् ॥ ७४ ॥<br>
प्रत्येकं स्याच्चतुर्भिस्तु द्वारस्योपरि भार्गव ॥<br>
अपां पूर्णं घटं तत्र यथाशं च यथास्वकम् ॥ ७५ ॥<br>
तथा दद्याद्यथास्नानं सम्यक्स्नाप्यस्य जायते ॥<br>
ओषधीश्चात्र वक्ष्यामि यास्तु कुम्भेषु निक्षिपेत् ॥ ७६ ॥<br>
अस्थापितेषु धर्मज्ञ ततः संस्थापनं भवेत् ॥<br>
जयां जयन्तीं विजयां सूकरीं मर्कटीं वचाम्॥ ७७ ॥<br>
कायस्थां च वयस्थां च बृहतीं बहुपुत्रिकाम् ॥<br>
सहस्तशतवीर्ये च त्रायमाणां कटुम्बराम् ॥ ७८ ॥<br>
अतिच्छत्रां तथा च्छत्रां जीवन्तीमपराजिताम् ॥<br>
जटिलां पूतनां कीशां सुरां यक्षसुरां तथा ॥ ७९ ॥<br>
अवीतराक्षसीं वीरां स्थिरां भद्रां यशोबलाम् ॥<br>
शङ्खपुष्पीं विष्णुदत्तां नाकुलीं गन्धनाकुलीम् ॥ 2.104.८० ॥<br>
गोलोम्यतिबले चैव व्याघ्रीमश्ववतीं तथा ॥<br>
श्यामां ज्योतिष्मतीं चैव तेषु कुम्भेषु निक्षिपेत् ॥ ८१ ॥<br>
चन्दनोशीरतगरकुम्भमागुरुकेसरान्॥<br>
त्वक्पत्रमुस्तह्रीबेरप्रियङ्ग्वेलारसांस्तथा॥८२॥<br>
गन्धमांसीं तथा स्पृक्कां रोचनं रामकं बुटिम्॥<br>
कशीरुकामृतानं च ककुभं पद्मकं तथा ॥ ८३ ॥<br>
कस्तूरिकां तरुष्कं च कर्पूरं नाडिकं तथा ॥<br>
जातीफलं लवङ्गाश्च कक्कोलैः सह चूर्णिताः ॥ ८४ ॥<br>
गन्धद्रव्याणि चान्यानि यथालाभं विनिक्षिपेत् ॥<br>
श्वेता रक्ता तथा पीता कृष्णा चैव हि मृत्तिका ॥ ८५ ॥<br>
याश्चान्या विविधाः शस्ता मृत्तिकास्ता निबोध मे ॥<br>
वृषाग्रशृङ्गाद्वल्मीकाद्देवतायतनाद्व्रजात् ॥ ८६ ॥<br>
अग्न्यागाराद्धस्तिदन्तात्सुभगागणिकागृहात् ॥<br>
राजद्वारात्पुरद्वारात्कूपाद्दानगृहात्तथा ॥ ८७ ॥<br>
कुम्भकारगृहान्नद्याः पद्मिन्याः श्रोत्रियालयात् ॥<br>
इन्द्रनीलतडागाच्च ह्रदात्प्रस्रवणादपि ॥ ८८ ॥<br>
चतुष्पथात्सप्तपथान्मृत्तिकाशकटात्तथा ॥<br>
गजाश्वगणशालाभ्यस्तथाथर्वणवेश्मनः ॥ ८९ ॥<br>
अजाविकान्वितागाराद्राजकोशान्महासनात् ॥<br>
अशोकात्क्षीरवृक्षाणां समीपात्सफलस्य च ॥ 2.104.९० ॥<br>
सदाध्ययनशालातो यज्ञभूमेश्च मृत्तिकाः ॥<br>
प्रगृह्य सर्वाः सम्भृत्य पञ्चगव्यसमन्विताः ॥ ॥ ९१ ॥<br>
सर्वबीजैः समायोज्य स्नानकुम्भेषु निक्षिपेत् ॥<br>
ततः कुम्भान्प्रतिष्ठाप्य स्नाप्यं संस्थापयेद्द्विजः ॥ ९२ ॥<br>
मण्डलेषु क्रमेणैव दिशासु विदिशासु च ॥<br>
पूर्वे मण्डलके स्नाप्यः श्वेतमाल्यानुलेपनः ॥ ९३ ॥<br>
श्वेतश्चैव पटो धार्यश्चतुर्भिर्ब्राह्मणैर्भवेत् ॥<br>
एवं दक्षिणतस्तस्य सर्वं नीलं प्रकल्पयेत् ॥ ९४ ॥<br>
कृष्णं च कल्पयेत्सर्वं तथा दक्षिणपश्चिमे ॥<br>
( पीतं प्रकल्पयेत्सर्वं तथा भागे तु पश्चिमे ॥)<br>
पश्चिमोत्तरयोः सर्वं शुक्लवर्णं प्रकल्पयेत् ॥ ९५ ॥<br>
तथैवोत्तरदिग्भागे पद्मवर्णं प्रकल्पयेत् ॥<br>
प्रागुत्तरे तथा भागे चित्रं सर्वं प्रकल्पयेत्॥ ९६ ॥<br>
राज्याभिषेकविहितो मन्त्रश्चात्र विधीयते ॥<br>
प्रत्येकमथ कुम्भेषु दिशासु विदिशासु च ॥ ९७ ॥<br>
एवं स्नाप्यो महाभाग शङ्खपुण्याहनिस्वनैः ॥<br>
स्नातः शुक्लाम्बरधरः श्वेतमाल्यानुलेपनः ॥ ९८ ॥<br>
मण्डले तु निविष्टानां सुराणां पूजनं ततः ॥<br>
कुर्वीत प्रयतः शुद्धिं गन्धमाल्यार्घसम्पदा ॥ ९९ ॥<br>
दीपैर्धूपैर्नमस्कारैर्वस्त्रैराभरणैस्तथा ॥<br>
अपूपान्पायसं भक्ष्याञ्शुक्लमाल्यानुलेपनम् ॥ 2.104.१०० ॥<br>
विविधं च फलं क्षीरं ब्रह्मणेभ्यो निवेदयेत् ॥<br>
दध्ना च परमान्नेन श्वेतमाल्यानुलेपनैः ॥ १०१ ॥<br>
फलैः प्रसूनैश्च तथा केशवाय हरेद्बलिम् ॥<br>
क्षीरेण परमान्नेन दध्ना सकृसरेण च ॥ १०२ ॥<br>
फलैः कालोद्भवैः पुष्पैः शङ्कराय हरेद्बलिम् ॥<br>
अपूपैः परमान्नेन भक्ष्यैः क्षीरेण सर्पिषा ॥ १०३ ॥<br>
माल्यानुलेपनैः शुक्लैर्महेन्द्राय हरेद्बलिम् ॥<br>
यवानां च तिलानां च गोधूमानां तथा सकृत् ॥१०४ ॥<br>
भक्ष्यैः सगुडसर्पिष्कैर्बलिं कुर्यात्तु वह्नये ॥<br>
गुडोदनगुडापूपान्पक्वमांसं तथामिषम् ॥ १०५ ॥ ।<br>
यमाय च बलिं दद्याद्रक्तमाल्यानुलेपनम् ॥<br>
पक्वमांसं तथा मांसं कृष्णमाल्यानुलेपनम् ॥ १०६ ॥<br>
विरूपाक्षाय तु सुरां दद्यात्सौवीरकं तथा ॥<br>
मुद्गापूपांस्तिलापूपाञ्जलजान्मन्दिरांस्तथा ॥ १०७ ॥<br>
वरुणाय बलिं दद्यात्पीतं माल्यादिकं तथा ॥<br>
यवगोधूमचणकमाषसक्तून्सगोरसान् ॥ ॥ १०८ ॥<br>
कुल्माषघृतसंयुक्तान्बलिं दद्यात्तु वायवे ॥<br>
भक्ष्यांश्च मधुसंयुक्तान्मुद्गमिश्रांस्तथामिषम् ॥ १०९ ॥<br>
चित्रं माल्यं कुंकुमं च कुबेराय हरेद्बलिम् ॥<br>
शिम्बिधान्यभवान्भक्ष्याञ्शाल्यन्नं सगुडं दधि ॥2.104.११०॥<br>
ईशानाय बलिं दद्याच्छुक्लमाल्यानुलेपनैः ॥<br>
शुक्लौदनं शुक्लमाल्यं शूलायोपहरेद्बलिम् ॥१११॥<br>
तथा पञ्चरसैः सिद्धं दद्याद्विज्ञाय बुद्धिमान् ॥<br>
कृसरं गन्धपुष्पाढ्यं दद्याच्छक्राय पायसम्॥११२॥<br>
फलोदनं रक्तमाल्यं दद्याच्छक्त्यै तथा बलिम् ॥<br>
स्नानमण्डलकेभ्योऽपि बलिं दद्यात्ततो बलिम्॥११३॥<br>
बालक्रीडनकान्भक्ष्यान्फलानि विविधानि च ॥<br>
मत्स्यामिषं सरुधिरं पायसं तिलतण्डुलम् ॥ ११४ ॥<br>
सकृदन्त्राणि हृदयं भूतेभ्यो बलिमाहरेत् ॥<br>
ॐकाराद्यैश्चतुर्थ्यन्तैः स्वाहाकारसमन्वितैः ॥११५॥<br>
राज्याभिषेकमन्त्रोक्तदेवतानां पृथक्पृथक् ॥<br>
नामभिर्जुहुयाद्वह्नौ यथाश्रद्धं यथाघृतम् ॥ ११६॥<br>
पूर्णाहुतिं ततो दत्त्वा देया विप्रेषु दक्षिणा ॥<br>
कनकं रजतं गावो वासांसि विविधानि च ॥ ११७ ॥<br>
कर्त्रे च दक्षिणा देया तथा राम विशेषतः ॥<br>
दत्तं वस्त्रादि देवेभ्यस्तथा स्तानघटादिकम् ॥ ११८ ॥<br>
कर्ता यथेष्टं विभजेत्तस्य भागो हि स स्मृतः ॥<br>
घृतेऽथ वदनं दृष्ट्वा नमस्कृत्य च देवताः ॥११९ ॥<br>
मङ्गल्यालम्भनं कृत्वा फलपाणिरुदङ्मुखः ॥<br>
तस्माद्देशाद्विनिर्गत्य गृहं यायात्ततः स्वकम् ॥ 2.104.१२० ॥<br>
तत्र तिष्ठेद्धविष्याशी ब्रह्मचारी च तां निशाम् ॥<br>
स्नापितो ब्रह्मपूतेन स्नानेनायं यथा भवेत् ॥ १२१ ॥<br>
सर्वान्कामानवाप्नोति स्वर्गलोकं च गच्छति ॥<br>
पुरा देवासुरे युद्धे शक्रायैतद्बृहस्पतिः ॥ १२२॥<br>
कृतवान्पुरुहूताय ततः शक्रः सुराधिपः ॥<br>
जघान दैत्यमुख्यानां नवतीर्नव भार्गव ॥ १२३॥<br>
धन्यं यशस्यं रिपुनाशकारि रक्षोहणं पापहरं पवित्रम् ॥<br>
रोगापहं विघ्नविनाशकारि स्नानं मया ते विहितं यथार्थम्॥१२४॥<br>
इति श्रीविष्णुधर्मोत्तरे द्वितीयखंडे मा०सं० रामं प्रति पुष्करोपाख्याने दिक्पालस्नानवर्णनन्नाम चतुरुत्तर<br>
शततमोऽध्यायः ॥ १०४ ॥<br>
2.105<br>
राम उवाच ॥<br>
स्नानमन्यत्समाचक्ष्व भगवन्दुरितापहम् ॥<br>
विनायकोपसृष्टानां सर्वकर्मप्रसाधकम् ॥ १ ॥<br>
पुष्कर उवाच ॥<br>
विनायकः कर्मविघ्नसिध्यर्थं विनियोजितः ॥<br>
गणानामधिपत्ये च केशवेन पितामहैः ॥ २ ॥<br>
तेनोपसृष्टो यस्तस्य लक्षणानि निबोध मे ॥<br>
स्वप्नेऽवगाहतेऽत्यर्थं जलं मुण्डं च पश्यति ॥ ३ ॥<br>
काषायवाससश्चैव क्रव्यादांश्चाधिरोहति ॥<br>
अन्त्यजैर्गर्दभैरुष्ट्रैः सहैकत्रावतिष्ठते ॥ ४ ॥<br>
व्रजमानस्तथात्मानं मन्यतेऽनुगतं परैः ॥<br>
विमना विफलारम्भः संसीदन्ननिमित्ततः ॥ ५ ॥<br>
तेनोपसृष्टो लभते न राज्यं राजनन्दनः ॥<br>
या कुमारी च भर्तारमपत्यं गर्भमङ्गना ॥ ६ ॥<br>
आचार्यत्वं श्रोत्रियश्च न शिष्योऽध्ययनं तथा ॥<br>
वणिङ् न लाभमाप्नोति न कृषिं तु कृषीवलः ॥ ७॥<br>
स्नपनं तस्य कर्तव्यं पुण्येह्नि विधिपूर्वकम् ॥<br>
हस्तपुष्याश्वयुक्सौम्यवैष्णवान्यतमे शुभे ॥ ८॥<br>
नक्षत्रे च मुहूर्ते च मैत्रे वा ब्रह्मदैवते ॥<br>
चर्मण्यानुडुहे रक्ते स्थाप्यं भद्रासनं भवेत् ॥ ९ ॥<br>
भद्रासनोपविष्टस्य स्वस्ति वाच्यं द्विजोत्तमान् ॥<br>
गौरसर्षपकल्केन मेध्येनोत्सादितस्य च ॥ 2.105.१० ॥<br>
सर्वौषधैः सर्वगन्धैः प्रलिप्तशिरसस्तथा ॥<br>
चतुर्भिः कलशैः कार्यं स्नपनं मन्त्रसंयुतम् ॥११ ॥<br>
तथैकवर्णाः कलशाः कर्तव्यास्ते ह्रदाम्भसा ॥<br>
अश्वस्थानाद्गजस्थानाद्वल्मीकात्सङ्गमाद्धृदात् ॥ १२ ॥<br>
मृत्तिकां रोचनं गन्धान्गुग्गुलं तेषु निक्षिपेत् ॥<br>
सर्वौषधीश्च बीजानि स्नानमन्त्रानतः शृणु ॥ १३ ॥<br>
सहस्राक्षं शतधारमृषिभिः पावनं कृतम् ॥<br>
तेन त्वामभिषिञ्चामः पावमानीः पुनन्तु ते ॥ १४ ॥<br>
भगं ते वरुणो राजा भगं शुक्रो बृहस्पतिः ॥<br>
भगमिन्द्रश्च वायुश्च भगं सप्तर्षयो ददुः ॥ १५ ॥<br>
यत्ते केशेषु दौर्भाग्यं सीमन्ते यच्च मूर्धनि ॥<br>
ललाटकर्णयोरक्ष्णोरापस्तद्धन्तु ते सदा ॥ १६ ॥<br>
दर्भपिञ्जलमादाय वामहस्ते ततो गुरुः ॥<br>
स्नातस्य सार्षपं तैलं सुवेणौदुम्बरेण तु ॥ १७ ॥<br>
जुहुयान्मूर्ध्नि धर्मज्ञ चतुर्थ्यन्तैश्च नामभिः ॥<br>
ॐकारपूतैर्धर्मज्ञ स्वाहाकारसमन्वितैः ॥ १८ ॥<br>
मिताय संमितायाथ सालङ्कटकटाय च ॥<br>
कूष्माण्डराजपुत्राय तथैव च महात्मने ॥ १९ ॥<br>
नामभिर्बलिमन्त्रैश्च वषट्कारसमन्वितैः॥<br>
दद्याच्चतुष्पथे शीर्षे कुशानास्तीर्य सर्वतः ॥2.105.२०॥ ।<br>
कृतरक्तांस्तण्डुलांश्च पललौदनमेव च ॥<br>
मत्स्यान्पक्वांस्तथैवामान्मांसमेतावदेव तु ॥ २१ ॥<br>
पुष्पं चित्रं सुगन्धं तु सुरां च त्रिविधामपि ॥<br>
मूलकं पूरिकापूपास्तथैवैण्डर्यकाणि च ॥ २२॥<br>
एतान्सर्वानुपाहृत्य भूमौ कृत्वा ततः शिरः॥<br>
विनायकस्य जननीमुपतिष्ठेत्ततोऽम्बिकाम्॥२३॥<br>
रूपं देहि यशो देहि सौभाग्यं सुभगे मम॥<br>
पुत्रान्देहि धनं देहि सर्वान्कामांश्च देहि मे॥२४॥<br>
ततः शुक्लाम्बरधरः शुक्लमाल्यानुलेपनः॥<br>
भोजयेद्ब्राह्मणान्दद्याद्वस्त्रयुग्मं गुरोरपि ॥ २५ ॥<br>
विनायकस्नानमिदं यशस्यं रक्षोहणं विघ्नविनाशकारि॥<br>
सर्वामयघ्नं रिपुनाशकं च कर्तव्यमेतन्नियमेन राम॥२६॥<br>
इति श्रीविष्णुधर्मोत्तरे द्वितीयखण्डे मा० सं० रामं प्रति पुष्करोपाख्याने विनायकस्नानवर्णनन्नाम पञ्चोत्तरशततमोऽध्यायः ॥ १०५ ॥<br>
2.106<br>
पुष्कर उवाच ॥<br>
स्नानमन्यत्प्रवक्ष्यामि तवाहं दुरितापहम् ॥<br>
दानवेन्द्राय भुवने यज्जगादोशनाः पुरा ॥ १ ॥<br>
धन्यं यशस्यमायुष्यं सर्वशत्रुक्षयंकरम् ॥<br>
प्रभातायां तु शर्वर्यां भास्करेऽनुदिते तथा ॥ २॥<br>
स्नायीत भार्गवश्रेष्ठ विधिदृष्टेन कर्मणा ॥<br>
सौवर्णं राजतं कुम्भमथवापि महीमयम् ॥ ३ ॥<br>
नादेयैः सागरैस्तोयैः कल्पयित्वा यथाविधिः ॥<br>
ओषधीर्विन्यसेत्तत्र समभागाः सुचूर्णिताः ॥ ४ ॥<br>
जया च विजया चैव तथा सूक्ष्मफलानि च ॥<br>
प्रसन्नमुखबीजानि भाण्डीरकुसुमानि च ॥ ९ ॥<br>
क्षीरजापत्रनिर्माल्यं देवीनिस्सारमेव च ॥<br>
कल्लीवराङ्गना चैव गजेन्द्रस्य च मञ्जरी ॥ ६ ॥<br>
क्षुद्रजं करजं चैव धने द्वेद्वे विभावरी ॥<br>
महौघं पूर्तगं चैव भुवं यक्षभुवं तथा ॥ ७ ॥<br>
शशाङ्कमृगदर्पं च दानं च करिणस्तथा ॥<br>
ओषध्यः कथितास्तुभ्यं दाने मन्त्रमतः शृणु ॥ ८॥<br>
( ॐनमो भगवते रुद्राय धवलपाण्डुरोपचितभस्मानुलिप्तगात्राय ॥<br>
तद्यथा ॥<br>
जय जय विजयविजय सर्वाञ्छत्रूनमुकस्य कलहविग्रहविवादेषु भञ्जभञ्ज मथमथ सर्वत्र प्रत्यक्षिकां योऽसौ युगान्तकाले दध्यक्षतैरिमां पूजां रौद्री मूर्तिसहस्तां सुसत्त्वां रक्षतु जीविकां संवर्तकाग्नितुल्यश्च त्रिपुरार्तिकरः यः सर्वदेवमयः सोऽपि तव रक्षतु जीवितं निखि निखि निखि स्वाहा ॥ )<br>
एवं स्नातस्त्वनेनैव गात्रेण तिलतण्डुलम् ॥<br>
घृताक्तं ज्वलिते वह्नौ जुहुयात्प्रयतः सदा ॥९ ॥।<br>
ततः सम्पूजनं कुर्याद्देवदेवस्य शूलिनः ॥<br>
घृतक्षीराभिषेकेण गन्धपुष्पफलाक्षतैः ॥ 2.106.१० ।॥<br>
दीपधूपनमस्कारैस्तथा वान्नेन भूरिणा ॥<br>
गीतवाद्यैः सुमधुरैर्ब्राह्मणान्स्वस्तिवाचनैः ॥ ११ ॥<br>
माहेश्वरस्नानमिदं हि कृत्वा रक्षोहणं शत्रुनिबर्हणं च ॥<br>
कामानवाप्नोति नरस्तु सर्वान्यान्राम कांश्चिन्मनसेच्छतीति ॥ १२ ॥<br>
इति श्रीविष्णुधर्मोत्तरे द्वितीयखण्डे मा० सं० रामं प्रति पुष्करोपाख्याने माहेश्वरस्नानवर्णनन्नाम षडुत्तरशततमोऽध्यायः ॥ १०६ ।॥<br>
2.107<br>
पुष्कर उवाच ॥<br>
स्नानान्यन्यानि ते वच्मि निबोध गदतो मम ॥<br>
रक्षोघ्नानि यशस्यानि मङ्गल्यानि विशेषतः ॥ १ ॥<br>
स्नानं घृतेन कथितं चायुषो वर्धनं परम् ॥<br>
राम गोशकृता स्नानं परं लक्ष्मीविवर्धनम् ॥ २ ॥<br>
स्नानं च कथितं दध्ना परं लक्ष्मीविवर्धनम्॥<br>
तथा दर्भोदकस्नानं सर्वपापनिबर्हणम् ॥ ३॥<br>
पलाशबिल्व कमलकुशस्नानं पुरो हितम् ॥<br>
वचा हरिद्रा मञ्जिष्ठा तगरं चारकं तथा ॥ ४॥<br>
स्नानमेतद्विनिर्दिष्टं रक्षोघ्नं पापसूदनम् ॥<br>
वचाहरिद्रया युक्तं स्नानं रक्षोहणं परम् ॥ ५ ॥<br>
आयुष्यं च यशस्यं च धन्यं मेधाविवर्धनम् ॥<br>
स्नानं पवित्रं मङ्गल्यं तथा काञ्चनवारिणा ॥ ६ ॥।<br>
क्रमादूनतरे किञ्चिद्रूप्यताम्रोदकैस्ततः ॥<br>
तथा रत्नोदकस्नानं सङ्ग्रामविजयावहम् ॥ ७ ॥<br>
वैडूर्यं मध्यतः कृत्वा प्रवालैः परिवारयेत् ॥<br>
तेन पात्रेण यत्स्नानं सर्वकामकरं हितम् ॥ ८ ॥<br>
स्नानं सर्वौषधैर्मुख्यं विवादे विजयप्रदम् ॥<br>
सर्वगन्धोदकस्नानं सौभाग्यारोग्यकारकम् ॥ ९ ॥<br>
तथा बीजोदकस्नानं सर्वकर्मप्रसाधकम् ॥<br>
तथैवामलकस्नानमलक्ष्मीनाशनं परम् ॥ 2.107.१० ॥<br>
तिलसिद्धार्थकैः स्नानममङ्गल्यप्रणाशनम् ॥<br>
केवलैर्वा तिलैः स्नानमथवा गौरसर्षपैः ॥ ११ ॥<br>
स्नानं प्रियङ्गुना प्रोक्तं तथा सौभाग्यवर्धनम् ॥<br>
सौभाग्यकं तथा स्नानं नागकान्ताप्रियङ्गुभिः ॥ १२ ॥<br>
पुरोचारुककुष्ठैश्च तथैव च विनिर्दिशेत् ॥<br>
धात्रीफलेन पद्मैश्च तथामलकवारिणा ॥ १३ ॥<br>
लक्ष्मीवृद्धिकरं स्नानं कथितं भार्गवोत्तम ॥<br>
पद्मोत्पलकदम्बैश्च तथा लक्ष्मीविवर्धनम् ॥ १४ ॥<br>
बलामतिबलां चैव तथा नागबलामपि ॥<br>
बलां मोटां चतुर्थी तु स्नानं वै बलवर्धनम् ॥ १५ ॥<br>
ब्रह्माकर्कोटकीमूलं कुमारी पद्मचारिणी ॥<br>
स्नाने रोगविनाशाय स्मृताः प्रत्येकशो द्विज ॥ १६ ॥<br>
मांसीमुराचोरकनागपुष्पैः सनागदानैरतिनाशकारि ॥<br>
तुरुष्ककक्कोलकजातिपूगैः फलैः समस्तैः सुतरां प्रदद्यात् ॥ १७ ॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने नानाविधस्नानवर्णनन्नाम सप्तोत्तरशततमोऽध्यायः ॥ १०७॥<br>
2.108<br>
राम उवाच ॥<br>
स्नानानामिह सर्वेषां यत्स्नानमतिरिच्यते ॥<br>
तन्ममाचक्ष्व सकलं सर्वकल्मषनाशनम् ॥१॥<br>
पुष्कर उवाच ॥<br>
शृणु पादोदकस्नानं सर्वकिल्बिषनाशनम् ॥<br>
श्रवणर्क्षं विना ह्येतद्भवत्यर्धफलं यतः ॥ २ ॥<br>
ततः कार्यं प्रयत्नेन श्रवणर्क्षे विशेषतः ॥<br>
अथोत्तरासु षाढासु निराहारो जितेन्द्रियः ॥ ३ ॥<br>
सर्वौषधैः सर्वगन्धैर्देवदेवस्य चक्रिणः ॥<br>
पादं प्रलेपयेद्विद्वान्क्रमेण चतुरात्मनः ॥ ४ ॥<br>
ततस्तु कलशान्कुर्याच्चतुरः सुदृढान्नवान् ॥<br>
सौवर्णान्राजतान्ताम्रानथ वापि महीमयान्॥ ५ ॥<br>
ततोऽनिरुद्धचरणौ कृपाद्भिः क्षालयेत्ततः ॥<br>
ताभिस्तु कलशं पूर्णं स्थापनीयं तदग्रतः ॥ ६ ॥<br>
ततः प्रद्युम्नचरणौ क्षाल्यौ प्रस्रवणोदकैः ॥<br>
कलशं पूरितं तच्च भवेत्स्थाप्यं तदग्रतः ।७ ॥<br>
संकर्षणस्य चरणौ क्षाल्यौ तोयैश्च सारसैः ॥<br>
तैस्तु संपूर्णकलशं स्थाप्यं तस्याग्रतो भवेत् ॥ ८ ॥<br>
वासुदेवस्य चरणौ नादेयैः क्षालयेद्बुधः ॥<br>
कलशं पूरितं तैश्च स्थापनीयं तदग्रतः ॥ ९ ॥<br>
ततः पूजा तु कर्तव्या यथावच्चतुरात्मनः ॥<br>
कलशान्पूजयेत्तांश्च गन्धमाल्यफलाक्षतैः ॥ 2.108.१० ॥<br>
ततः प्राप्ते द्वितीयेऽह्नि स्नातः पूर्वमुपोषितः ॥<br>
सम्मुखश्चानिरुद्धस्य स्नाप्यश्च कटुको भवेत् ॥ ११ ॥<br>
प्रद्युम्नस्य च देवस्य ततः संकर्षणस्य च ॥<br>
ततश्च वासुदेवस्य यथा रामस्य चक्रिणः ॥ १२ ॥<br>
( पवित्रमन्त्रैः सर्वेषां घण्टानामभिमन्त्रणम्॥<br>
कर्तव्यं सात्त्वतेनाथ शुचिना भार्गवोत्तम ॥१३॥<br>
अथ मन्त्रान्प्रवक्ष्यामि कलशेषु चतुर्षु ते॥)<br>
मङ्गल्यांश्च यशश्यांश्चा सर्वाघविनिषूदनान् ॥ १४ ॥<br>
अरुद्धमार्गाः सर्वत्र सर्वशश्चापराजिताः ॥<br>
वायुमूर्तिरचिन्त्यात्मा सोऽनिरुद्धः स्वयं प्रभुः ॥ १५ ॥<br>
पादोदकेन दिव्येन शिवेनाघविनाशिना ॥<br>
तथाघमपहृत्याशु शिवं वर्धयतां प्रभुः ॥ १६ ॥<br>
लोकान्प्रद्योतयति यः प्रयुम्नो भास्करप्रभः ॥<br>
हुताशनः स तेजस्वी मङ्गलं विदधातु मे ॥ ।१७ ॥<br>
कामदेवो जगद्योनिः सर्वशः प्रभुरीश्वरः ॥<br>
दुःखहर्ता जगन्नाथो मङ्गलानि ददातु ते ॥ १८ ॥<br>
जगतां कर्षणाद्देवो यः स सङ्कर्षणः प्रभुः ॥<br>
रुद्रमूर्तिरचिन्त्यात्मा सर्वगः सर्वहारकः ॥ १९ ॥<br>
कामपालोऽरिदमनः सर्वभूतस्य शङ्करः॥<br>
विश्वयोनिर्महातेजा मङ्गलानि ददातु ते ॥ 2.108.२० ॥<br>
सर्वावासो वासुदेवो भूतात्मा भूतभावनः ॥<br>
सर्वगश्चाप्रमेयश्च पुरुषः परमेश्वरः ॥ २१ ॥<br>
अनन्तः सर्वदेवेशो जगदाधारकारणः ॥<br>
अघापहारी वरदो विदधातु श्रियं तव ॥ २२ ॥<br>
एवं स्नातस्ततस्त्यक्त्वा तत्रैव स्नानवाससी ॥<br>
शुक्लवासा उपस्पृश्य पूजां कुर्यात्क्रमेण तु ॥ २३ ॥<br>
गन्धैः पुष्पैः फलैर्मुख्यैर्दीपैर्धूपैः सुगन्धिभिः ॥<br>
नैवेद्यैर्विविधैश्चैव सात्त्वतानां च पूजनैः ॥२४॥<br>
एवं देवार्चनं कृत्वा सात्त्वतां शान्तिदं शुभम् ॥<br>
भोजनं गोरसप्रायं कृत्वा तिष्ठेत्सुयन्त्रितम् ॥ २६ ॥<br>
प्रादुर्भावाणि मुख्यानि शृणुयात्केशवस्य च ॥<br>
पाखण्डिपतितानां च वर्जयेद्दर्शनं तथा ॥ २६ ॥<br>
इति पादोदकस्नानं प्रोक्तं रक्षोहणं तव ॥<br>
मङ्गल्यं पापशमनमलक्ष्मीनाशनं परम् ॥ २७ ॥<br>
सर्वविघ्नप्रशमनं सर्वबाधाविनाशनम् ॥<br>
दुःस्वप्नारिष्टशमनं सर्वव्याधिहरं शिवम् ॥ २८ ॥<br>
यात्रासिद्धिकरं धन्यं कर्मणां सिद्धिकारकम् ॥<br>
शत्रुघ्नं बुद्धिदं मेध्यं बलायुःस्मृतिवर्धनम् ॥<br>
सौभाग्यदं कामपरं यशःपुत्रविवर्धनम् ॥ २९ ॥<br>
अमोघवीर्यं पुरुषोत्तमस्य पादोदकस्नानमिदं प्रदिष्टम् ॥<br>
स्नानोत्तरं ते रणचण्डवेग भूयस्तु ते किं कथयामि राम ॥ 2.108.३० ॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने पुरुषोत्तमपादोदकस्नानवर्णनन्नामाष्टोत्तरशततमोऽध्यायः ॥ १०८ ॥<br>
2.109<br>
राम उवाच ॥<br>
मणीनामथ काम्यानां श्रोतुमिच्छाम्यहं विधिम् ॥<br>
सर्वकामकरं मुख्यं तथा च दुरितापहम् ॥ १ ॥<br>
पुष्कर उवाच ॥<br>
आथर्वणेन विधिना मणिकर्म निबोध मे ॥<br>
ध्रुवस्तिष्ठेत्यृचा वृक्षं प्रत्यक्षमनुमन्त्रयेत् ॥ २ ॥<br>
पादोनया मणिस्थानं प्रोक्षयेत्तु द्वितीयया ॥<br>
अस्याः पादेनोत्तरेण निर्मिमीत मणिं ततः ॥ ३ ॥<br>
सबन्धुश्चेति तमृचा तस्माच्छिन्द्यादिति श्रुतिः ॥<br>
आहरेत मणिं तस्मात्सूक्तादस्मात्तृतीयया ॥ ४ ॥<br>
सर्वत्र तु मणीनां च निर्माणं केवलं भवेत् ॥<br>
उपयुक्तास्तु केवाक्षा द्रव्यास्ते परिकीर्तिताः ॥५॥<br>
अङ्गुष्ठपर्वमात्रास्ते कर्तव्यास्तु समन्ततः ॥<br>
सम्यगुत्पादयेत्तेषां सम्यग्ग्रन्थिचतुष्टयम् ॥ ६ ॥<br>
अग्रतो मूलतो वापि कल्पमानेऽतिरिच्यते ॥<br>
अरातीयोरित्यनया छिन्द्याच्छस्त्रेण तत्त्ववित् ॥ ७ ॥<br>
अर्थं च सुशिरः कृत्वा ततः प्रक्षाल्य वारिणा ॥<br>
पात्रं तमग्नौ कृत्वा तु सम्यगेव यथाविधि ॥ ८ ॥<br>
यत्राचक्रुरित्यनया ससूत्रमत उत्तरम् ॥<br>
कुर्यात्तदग्निकुण्डं च प्रबोध्य जुहुयाद् घृतम् ॥ ९ ॥<br>
प्रत्यृचा स्वेन मन्त्रेण सम्पातानयनं भवेत् ॥<br>
कृतशान्त्युदके पात्रे रम्ये लोहमये दृढे ॥ 2.109.१० ॥<br>
स्वलिङ्गोद्धृमन्त्रेण दर्विदण्डादतः परम् ॥<br>
विमुच्य सर्वं तेनैव मन्त्रेण भ्रामयेन्मणिम् ॥ ११ ॥<br>
पात्रे तस्मिंस्ततस्तस्मादुद्धृत्या बन्धनं भवेत् ॥<br>
सकलेनैव मन्त्रेण मन्त्रयेच्च तथोद्गतम् ॥ १२ ॥<br>
सामान्यमिदमुक्तं ते शृणु वैशेषिकं द्विज ॥<br>
अभीवर्तमणौ कर्म तव वक्ष्याम्यतः परम् ॥ १३ ॥<br>
अभीवर्त्तेन मणिनेत्याद्याभिस्तिसृभिर्मणौ ॥<br>
अत्रायं वासवं पात्रं द्वेभ्यश्च प्रत्यृचं पुनः १४ ॥<br>
दत्त्वा सर्वेण सूक्तेन मणेराधन्वनं भवेत् ॥<br>
अभीवर्तमणिः प्रोक्तो नो वा काष्ठान्भृगूत्तम ॥ १५ ॥<br>
अयं योनिरत इति तस्य होमो विधीयते ॥<br>
शशकेष्विह ये श्रान्तवत्सभैषज्यभाजनम ॥ १६ ॥<br>
क्षुद्रेषु यदपामार्गं मणिः शान्तविसंज्ञकः ॥<br>
इत्येते यावदुक्ताः स्युर्विवाहमधुराश्च ये ॥ १७ ॥<br>
पूर्वोक्तेन भवेद्धर्म एतेषामिति मे मतिः ॥<br>
द्रव्यौषधिमणीनां च सभार्याणां तथैव च ॥ १८ ॥<br>
दाक्षायणमणीनां च भवेद्धोमाधिको विधिः ॥<br>
ओषधीनामिहेदानीं विधानं शृणु भार्गव ॥ १९ ॥<br>
व्रीहीणां वा यवानां वा मूले तु परितः किरेत् ॥<br>
यदि सौम्य सुमन्त्रेण फलकान्येकविंशतिः ॥ 2.109.२० ॥<br>
अमुष्मिन्स्थानरूढासु यथाभिलषितां बुधः ॥<br>
योजयेन्नाम सम्भूताममुकस्य विभूतये ॥ २१ ॥<br>
घृताहुतेति च द्वाभ्यां घृतेन प्रोक्षयेत्ततः ॥<br>
मा ते रिषसीत्यनया ह्या त्वा तमभिमन्त्रयेत् ॥ २२ ॥<br>
गन्धं संछादयेच्चैव ततो भूमेत्यनन्तरम् ॥<br>
इत्यौषधीनां सर्वासां सामान्योऽयं विधिः स्मृतः ॥ २३ ॥<br>
एककाद्यास्तु मणयः सलिङ्गं निखनेद्बुधः ॥<br>
मन्त्रेण तान्प्रवक्ष्यामि यथावदनुपूर्वशः ॥ २४ ॥<br>
एकाङ्क एककामायेत्येकांके विधिवत्खनेत् ॥<br>
आक्रन्दयति सूक्तेन प्रदध्नां यद्यथाविधि ॥ २५ ॥<br>
इयं वीरुदित्यनया विधिवन्मधुघः खनेत् ॥<br>
सूक्तेन सुकलेनास्य मणेराबन्धनं भवेत् ॥ २६ ॥<br>
इमां खनामीत्यनया नितनीलिङ्गया खनिम् ॥<br>
प्रतीची सौममसितां बध्नीयात्तु यथाविधि ॥ २७ ॥<br>
यात्वा गन्धर्व इन्द्राभ्यां कपिकच्छुं खनेद्वधः ॥<br>
सूक्तेनानेन तन्मेढ्रे प्रबध्नीयादिति स्थितः ॥ २८ ॥<br>
इमां खनामीत्यनया दशधास्रुतया खनेत् ॥<br>
पाठासूक्तेन बध्नीयादेका राज्ञीमिति श्रुतिः ॥ २९ ॥<br>
दशशीर्ष इति द्वाभ्यां महाख्यं विधिवत्खनेत् ॥<br>
आपः पुनन्त्वित्यनेन बध्नीयात्तां यथाविधि ॥ 2.109.३० ॥<br>
इमां खनाम्यौषधीं त्वां ढबीं नाम तथोत्खनेत् ॥<br>
काण्डीयाऋक्तया त्वेते बध्नीयात्तु यथाविधि ॥ ३१ ॥<br>
य आत्मजा इत्यनया खन्यादिति तथैव ताम् ॥<br>
1(vd2.4)<br>
अनेनैव प्रबध्नीयाद्विद्वान्सूक्तेन तं मणिम् ॥ ३२ ॥<br>
अरिष्टस्त्वा खनतु वै पिप्पलं तु खनेत्तथा ॥<br>
यावद्द्यौरिति सूक्तेन तस्य चाबन्धनं भवेत् ॥ ३३ ॥<br>
साहसीनावचेत्येवं सैधकं च तथा खनेत् ॥<br>
अनेवैव प्रबध्नीयात्सूत्रेण तु यथाविधि ॥ ३४ ॥<br>
पयोऽसीत्यथवा हन्यात्स्वर्गपत्रीं यथाविधि ॥<br>
सूक्तेन तां प्रबध्नीयादनेनैव यथाक्रमम् ॥ ३५ ॥<br>
इमां खनामीत्यनया माषपर्णीं तथा खनेत् ॥<br>
द्वाभ्यां चानर्थसक्तत्वप्रबध्नीयादिति श्रुतिः ॥३६॥<br>
ततः खण्डारिकां खन्याद्राजा त्वां वरुणः खनेत्॥<br>
ऋचानया समस्तेन सूक्तेनाबन्धनं भवेत् ॥३७॥<br>
एकार्कप्रभृतीनां तु लिङ्गः कल्प्यं फलं बुधैः ॥<br>
सामीयात्वाह वरुणेत्येवमादिषु संश्रिताः ॥ ३८ ॥<br>
सामीदयः पदार्थास्ते उपक्लृप्तास्तथा स्मृताः ॥<br>
द्रव्यैस्तैस्तु मणिं कुर्यादाम्नायोक्तैर्यथाविधि ॥ ३९ ॥<br>
तल्लिङ्गेन तु मन्त्रेण यथावदनुपूर्वशः ॥<br>
कुष्ठस्य मणयः पञ्च उदपात्रे विदुर्बुधाः ॥ 2.109.४० ॥<br>
प्रत्यैकपाठसंस्कार शुद्धये वेति नः श्रुतम् ॥<br>
चतुरस्रं प्रबध्नीयान्मणिमञ्जनवत्तथा ॥ ४१ ॥<br>
सैन्धवं लवणं सिद्धमुभयत्र परिग्रहात् ॥<br>
कुर्याद्वाक्ष्यं च संस्कारं व्याघ्रत्यपमणौ तथा॥४२ ॥<br>
चतुरस्रौ तु कर्तव्यौ मणी कारणकालजौ ॥<br>
नैमित्तिकाश्च मणयो मणयः संविदुश्च ये ॥ ४३ ॥<br>
स्वंस्वं मन्त्रं भवेत्तेषामिति मे निश्चिता मतिः ॥<br>
नैमित्तिकानां घोरास्ते तेषां नैमित्तिकं भवेत् ॥ ४४ ॥<br>
सम्पदानां तथा मध्ये साम्पदं नात्र संशयः ॥<br>
सीमात्र्यात्वाहेत्यनेन सीमसं जनवद्भवेत् ॥ ४५ ॥<br>
पिशाचशातनः पुंसां यातुधानविनाशनः ॥<br>
मन्त्रलिङ्गादयं ज्ञेयो मन्त्रश्चास्य प्रवक्ष्यते ॥ ४६ ॥<br>
शरकाष्ठे तु संयोज्य सीसं कृत्वेति बुद्धिमान् ॥<br>
भार्ङ्गीं ज्यां धनुषः कृत्वा बाधकेनाथ तेन तत ॥ ४७ ॥<br>
भूमौ पिशाचमालिख्य भगवेन तु ताडयेत् ॥<br>
उत्तरेण शरेणैव पिशाचो नाशमाप्नुयात् ॥ ४८ ॥<br>
शंकुधारमणेर्मन्त्र अनुसूर्यमिति स्मृतिः ॥<br>
प्रज्ञातवर्णशाब्दाश्च रोहितस्य परिग्रहः ॥ ४९ ॥<br>
चर्मणः स्यात्तथा वर्गो रोहितासाभवेच्च गाः ॥<br>
शंकुर्निधीयते यत्र विस्तरार्थं तु चर्मणः ॥ 2.109.५० ॥<br>
तस्माद्देशान्मणिः कार्यः शंकुर्धनपरिग्रहः ॥<br>
मणिधनं च दुग्धं स्यादुपविष्टाय चर्मणि ॥ ५१ ॥<br>
यजमानाय धर्मज्ञ उदपात्रं तथामया ॥<br>
अतिकामल रोगघ्नमायुष्यश्च तथा मणिः ॥ ५२ ॥<br>
इमं मे कुष्ठेत्यनेन पञ्चानां स्यात्परिग्रहः ॥<br>
अत्यर्थमेव नैतेषां जलं कुष्ठेन संयुतम् ॥ ५३ ॥<br>
सत्कृत्य पानयोगत्वाद्यजमानः पिबेत्ततः ।<br>
मणयः पञ्चकुष्ठे द्वौ मणिशब्दपरिग्रहम् ॥ ५४ ॥<br>
तुल्येन विधिना कार्याः फलं तेषां पृथक्पृथक् ॥<br>
शिरोर्तिनाशनः पूर्वो द्वितीयो विषदूषकः ॥ ५९ ॥<br>
तृतीयश्च तथा प्रोक्तो विषमज्वरनाशनः ॥<br>
चतुर्थश्च तथा प्रोक्तः सततज्वरनाशनः ॥ ५६ ॥<br>
चक्षुष्यः पञ्चमः प्रोक्तो मणिर्भार्गवनन्दन ॥<br>
कृत्वोदपात्रं कुष्ठाम्भो नवनीतविमिश्रितम् ॥ ५७ ॥<br>
भूयः कुष्ठं क्षिपेत्तत्र मणिं तत्रावतारयेत् ॥<br>
मणिबन्धं ततः कृत्वा तोयं तत्पाययेन्नरम् ॥ ५८ ॥<br>
लिप्येच्च सरुजं देशमुदपात्रजलेन तु ॥<br>
याः पुरस्तादित्यनेन मणिः स्याल्लवणस्य तु ॥ ५९ ॥<br>
पितुर्वस्त्रपुटे बद्ध्वा लवणस्य तु तन्मणिम् ॥<br>
आबन्धे कुष्ठवत्स्याच्च यातुधानविनाशनः ॥ 2.109.६० ॥<br>
व्याघ्ररूप इत्यनेन खंतव्यं वाटरूषकम् ॥<br>
व्याघ्ररूप इति द्वाभ्यामृग्भ्यामाबन्धनं भवेत् ॥ ६१ ॥<br>
पिशाचनाशकस्त्वेवं स मणिः स्यादसंशयम् ॥<br>
एवमेवोत्तराभ्यां च भवेप्रत्यभिचारकः ॥ ॥ ६२ ॥<br>
विष्कन्दस्येत्यनेनाह त्रिपर्णी विश्वभेषजी ॥<br>
स्कन्दस्योपरि यः स्कन्दो भवेत्तस्य विनाशिनी ॥ ६३ ॥<br>
यस्मादङ्गादिति भवेद्गणादित्वात्परिग्रहः ॥<br>
गणस्य कर्म सामान्यं प्रतिसूक्तं न कारयेत ॥ ६४ ॥<br>
गोराचवारि कर्माणि हन्तव्यानीवमादिभिः ॥<br>
पतङ्गाद्याश्च चत्वारः संस्कृत्य प्राणिनो बुधः ॥ ६५ ॥<br>
तृष्णत्वप्तैश्च मन्त्रेण गात्रं प्रक्षालयेत्खिलम् ॥<br>
प्रथमेन तु सूक्तेन वेणुपौत्रे द्रवो मणिः ॥ ६६ ॥<br>
वेणुः कुर्याद्भवेद्धर्मो वाक्षवद्देवदारुणः ॥<br>
संस्कृत्य पूर्वमन्त्रेण माषकादीन्प्रमर्दयेत् ॥ ६७ ॥<br>
गात्रसंस्कारसहितैः पिष्टैर्वा प्रकृतिर्भृशम् ॥<br>
केवलेनैव मन्त्रेण मर्दयेत्तु विनश्यति ॥ ६८ ॥<br>
तथा स्वलोमप्रभृती विधूलो धूशिरो युतिः ॥<br>
देवप्रवेशं जतुना स्थगयित्वा तु रक्तिका ॥ ६९ ॥<br>
दूष्या इति प्रतीकेन कुर्यात्प्रतिसरं मणिम्॥<br>
कृत्वा दूषणमायुष्यं तदा प्रत्यभिवादकः॥2.109.७०॥<br>
अयं प्रतिसरः पाणौ यात्राकाले सपत्नहा ॥<br>
सूत्रेणानेन बध्नीयाल्लिङ्गात्प्रतिसरो परः॥७१॥<br>
अनेन विधिना वृत्रं निजघान शतक्रतुः ॥<br>
अशंस इति मन्त्रेण प्रबध्नीयाद्यथाविधि॥७२॥<br>
भूतिश्रीप्रभृतीनां च विघ्नमेवं करोति यः ॥<br>
विनाशनं तस्य भवेदाबन्धाद्यक्षनाशनम्॥७३॥<br>
ज्यासूत्रप्रोथिताः सप्त वंशप्राप्ताः समुद्भवाः ॥<br>
रत्तयान्तरव्यवहिता गर्भिण्या उद्धरेद् बुधः ॥ ७४॥<br>
मासे चतुर्थे बध्नीयान्मन्त्रेणानेन बुद्धिमान् ॥<br>
एकैकस्मिन्नतीते तु मासे सूत्रान्तरे मणिः ॥ ७५॥<br>
एकैकं प्रक्षिपेद्धीमान्ससूत्रं पश्चिमं तथा ॥<br>
प्राची दिगिति मन्त्रेण उदीची भयनाशनी ॥७६ ॥<br>
अक्षीयाभ्यामित्यनेन दाप्यः स्याद्यक्ष्मनाशनः ॥<br>
सन्धानार्थं शीतमग्ने रात्रीमातेत मोहनः ॥<br>
मयूरगोसुरवृद्धौ द्वौ वेतीति प्रकीर्तितम् ॥७७॥<br>
प्रोक्तास्तथैते मणयो नृवीर काम्या मया सर्वहिताय पुण्याः ॥<br>
येषां हि बन्धो दुरितापहारी भयापहः केवलवृद्धिकारी ॥७८॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने मणिबन्धवर्णनन्नाम नवोत्तरशततमोऽध्यायः ॥ ॥ १०९॥<br>
2.110<br>
राम उवाच ॥<br>
भगवञ्छ्रोतुमिच्छामि कर्म काम्यमहं नृणाम् ॥<br>
कृतेन येन कामानां नरो भवति भाजनम् ॥ १॥<br>
पुष्कर उवाच ॥<br>
सर्वेषामेव कामानामीश्वरो भगवान्हरिः ॥<br>
तस्य सम्पूजनादेव सर्वान्कामानुपाश्नुते ॥ २ ॥<br>
स्नापयित्वा घृतक्षीरैश्चन्दनेनानुलेपयेत् ॥<br>
शुक्लैः सम्पूज्य पुष्पैश्च सप्तमस्य बलिं हरेत् ॥ ३ ॥<br>
रक्तपित्तान्नरो घोरान्मुच्यते नात्र संशयः ॥<br>
तैलक्षौद्रघृतैर्देवं स्नापयित्वा जनार्दनम् ॥ ४ ॥<br>
भस्मत्रयेणानुलिप्य सम्पूज्य कुसुमैः सितैः ॥<br>
पञ्चमुद्गबलिं दद्यादतीसारात्प्रमुच्यते ॥ ५ ॥<br>
संस्नाप्य पञ्चगव्येन दत्त्वा पञ्चानुलेपनम् ॥<br>
पञ्चसस्यबलिं दत्त्वा सुखं कुष्ठात्प्रमुच्यते ॥ ६ ॥<br>
त्रिरसस्नापितं देवं त्रिसुगन्धेन लेपितम् ॥<br>
कृत्वा दत्त्वा त्रिसूत्रं च बलिं कामाद्विमुच्यते ॥ ७ ॥<br>
स्नापयित्वा तु तैलेन त्रिभिरुष्णैर्विलेपयेत् ॥<br>
पञ्चमाषबलिं दत्त्वा वातव्याधिं विमुञ्चति ॥ ८ ॥<br>
द्विस्नेहस्नपितं देवं शीतोष्णेनानुलेपितम् ॥<br>
पञ्चभिः स्नापयित्वा च रसैर्देवं जनार्दनम् ॥ ९ ॥<br>
अनुलिप्य च धर्मज्ञ तथा पञ्चसुगन्धिना ॥<br>
पञ्चवर्णानि पुष्पाणि तथा दत्त्वा यथाविधि ॥ 2.110.१० ॥<br>
धूपं च पञ्चनिर्यासं दत्त्वा चैवाप्यनुत्तरम् ॥<br>
ततश्च पञ्चमधुरं बलिं सम्यङ् निवेदयेत् ॥ ११ ॥<br>
अनेन रोगतः शीघ्रं मुच्यते नात्र संशयः ॥<br>
विष्णुं सहस्रमूर्धानं चराचरगुरुं हरिम् ॥ १२ ॥<br>
स्तुवन्नामसहस्रेण ज्वरान्सर्वान्व्यपोहति ॥<br>
घृतेन स्नापितं देवं चन्दनेनानुलेपयेत् ॥ १३ ॥<br>
पञ्चभिर्जलजैः पुष्पैस्ततः सम्पूजयेद्विभुम् ॥<br>
धूपं दद्यात्त्रिवारं च पञ्चगव्यं तथा बलिम् ॥ ॥ १४ ॥<br>
पञ्चगौडं तथा राम बद्धो मुच्येत बन्धनात् ॥<br>
त्रिशीतस्नापितं देवं त्रिशीतेनानुलेपयेत् ॥ १५ ॥<br>
त्रिशीतैः कुसुमैः पूज्यं धूपं दद्यात्त्रिशीतलम् ॥<br>
त्रिशीतं च बलिं दत्त्वा राजकोपाद्विमुच्यते १६ ॥<br>
शीतोष्णस्नापितं देवं त्रिशीतैरनुलेपयेत् ॥<br>
धूपं दत्त्वा च शीतोष्णं शीतोष्णं च तथा बलिम् ॥ १७ ॥<br>
गुरुप्रसादमाप्नोति नात्र कार्या विचारणा ॥<br>
यमलस्नापितं देवं यमलेनानुलेपितम् ॥ १८ ॥<br>
अभ्यर्च्य यमलैः पुष्पैर्धूपं च यमलं दहेत् ॥<br>
यमलं च बलिं दत्त्वा सौभाग्यं प्राप्नुयान्नरः ॥ १९ ॥<br>
सौभाग्यकामा नारी च सौभाग्यं महदाप्नुयात् ॥<br>
सौभाग्यकामोऽपि नरः सौभाग्यं महदश्नुते ॥ 2.110.२० ॥<br>
त्रिभिः संस्नापितं देवं सौभाग्यं महदाप्नुयात् ॥<br>
त्रिभिः फलैः स्नापयित्वा त्रिसारेणानुलेपयेत् ॥२१॥<br>
त्रिशीतं च बलिं दद्याद्यशः प्राप्नोत्यनुत्तमम् ॥<br>
त्रितैलस्नापितं देवं त्रिरक्तेनानुलेपितम् ॥२२॥<br>
धूपयेन्महिषाक्षेण त्रिरक्तं च बलिं हरेत् ॥<br>
रौद्रकर्म तु प्राप्नोति सिद्धिरस्ति न संशयः॥२३॥<br>
त्रिगन्धस्नापितं देवं त्रिशीतेनानुलेपितम् ॥<br>
पूजयेच्छ्वेतपद्मानां सहस्रेण महाभुजम्॥ ॥ २४॥<br>
निवेद्य परमान्नं च श्रियं प्राप्नोत्यनुत्तमाम् ॥<br>
घृतेन स्नापितं देवं चन्दनेनानुलेपितम्॥२५॥<br>
परमान्नं बलिं दत्त्वा यथेष्टं काममाप्नुयात् ॥<br>
घृतेन स्नापितं देवं चन्दनेनानुलेपितम् ॥२६॥<br>
अपूपैः परमान्नेन कुल्माषेण च पूजयेत् ॥<br>
आम्रातकानां मुख्यानां ततस्त्वष्टाधिकं शतम् ॥ २७ ॥<br>
क्षौद्रन्त्रिवृत्तं देवाय यथावद्विनिवेदयेत् ॥<br>
सौभाग्यं महदाप्नोति नात्र कार्या विचारणा ॥ २८ ॥<br>
पञ्चगव्यबलिं दत्त्वा धनमाप्नोत्यनुत्तमम् ॥<br>
त्रिरक्तस्नापितं देवं त्रिरक्तेनानुलेपितम् ॥२९॥<br>
रक्तपुष्पैः समभ्यर्च्य त्रिभिरेव यथाविधि ॥<br>
त्रिरक्तं च बलिं दत्त्वा हुत्वा वै सर्षपत्रयम् ॥ 2.110.३० ॥<br>
त्रिलोहं दक्षिणां दत्त्वा शत्रुनाशमवाप्नुयात्॥<br>
त्रिफलस्नापितं देवं त्रिरक्तेनानुलेपितम्॥५३१ ॥<br>
त्रिशीतं च बलिं दत्त्वा पुन्नामकुसुमानि च ॥<br>
पुन्नामकानि मुख्यानि फलानि विविधानि च॥३२॥<br>
पुत्रजन्म समाप्नोति नात्र कार्या विचारणा ॥<br>
घृतेन स्नापितं देवं त्रिरक्तेनानुलेपितम्॥३३॥<br>
कृत्वा तदेव धूपं तु दत्त्वा क्षीरं निवेदयेत् ॥<br>
घृतपूरं बलिं दत्त्वा नरः प्राप्नोति जीविकाम् ॥ ३४ ॥<br>
क्षीराज्यस्नापितं देवं चन्दनेनानुलेपितम् ॥<br>
तदेव धूपं दातव्यं जातीपुष्पाणि चाप्यथ ॥ ३५ ॥<br>
पञ्चगव्यबलिं दत्त्वा हुत्वा वह्नौ तथा घृतम् ॥<br>
गां च दत्त्वा महाभाग गाः समाप्नोति मानवः ॥ ३६ ॥<br>
यमलस्नापितं देवं यमलेनानुलेपितम ॥<br>
अभ्यर्च्य यमलैः पुष्पैर्धूपं च यमलं दहेत् ॥ ३७ ॥<br>
यमलं च बलिं दत्त्वा जुहुयादक्षतांस्तथा ॥<br>
तिलसिद्धार्थकयुतान्सर्पिः क्षीरं घृतं तथा ॥ ३८ ॥<br>
अश्वं च दक्षिणां दत्त्वा हयान्प्राप्नोत्यनुत्तमान् ॥<br>
घृतेन स्नापितं देवं तथैव घृतलेपितम् ॥ ३९ ॥<br>
पुष्पैश्चतुर्भिः सम्पूज्य धूपं दत्त्वा चतुःसमम् ॥<br>
त्रिशुकं च तथा दत्त्वा तथैव पानकत्रयम् ॥ 2.110.४० ॥<br>
त्रिशुकं च तथा हुत्वा त्रिस्नेहेन समन्वितम् ॥<br>
त्रिलोहं दक्षिणां दत्त्वा गाणपत्यमवाप्नुयात् ॥ ४१ ॥<br>
मधुरत्रितयेनाथ स्नापयित्वा जनार्दनम् ॥<br>
अनुलिम्पेत्त्रिशीतेन पूजयेच्चमकैस्तथा ॥ ४२ ॥<br>
धूपं दहेत्त्रिशीतेन दद्यात्त्रिमधुरं बलिम् ॥<br>
मधूकपुष्पाणि तथा द्राक्षां खर्जूरमेव च ॥ ४३ ॥<br>
सर्वभूतैः सहाप्नोपि सख्यमेव न संशयः ॥<br>
घृतेन स्नापितं देवं वचया निशया तथा ॥ ४४॥<br>
चन्दनेनानुलिम्पेत्तु जातीपुष्पैरथार्चयेत् ॥<br>
घृतक्षौद्रयुतं दत्त्वा तथा धूपं च गुग्गुलम् ॥ ४५ ॥<br>
त्रिशूकं च बलिं दत्त्वा तथा त्रिलवणं नरः ॥<br>
कनकं दक्षिणां दत्त्वा विद्यामाप्नोत्यभीप्सिताम् ॥ ४६ ॥<br>
चन्दनमाज्यं जाती परमान्नं गुग्गुलुं च देवाय॥<br>
दत्त्वा भक्त्या पुरुषः सर्वान्कामानवाप्नोति॥४७॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने भगवदनुलेपनस्नानवर्णनन्नाम दशोत्तरशततमोऽध्यायः ॥११०॥<br>
2.111<br>
राम उवाच ॥ भगवञ्छ्रोतुमिच्छामि पापानां कर्मणां फलम् ॥<br>
त्वत्तः कमलपत्राक्ष तन्ममाचक्ष्व पृच्छतः ॥१॥<br>
पुष्कर उवाच ॥<br>
भुक्त्वैवान्नमभोज्यं तु नरकं याति मानवः ॥<br>
व्रतलोपे तदर्धं च प्रकीर्णे तु दशाहकम् ॥ २ ॥<br>
अग्निहोत्रसमिद्यादीन्सहस्रं याति वत्सरान् ॥<br>
महापातकिनः सर्वे कल्पं पश्यन्ति भार्गव ॥ ३ ॥<br>
मन्वन्तरं तु तां कृत्वा नरकं प्रतिपद्यते ॥<br>
चतुर्युगं क्षत्त्रियहा वैश्यहा त्रियुगं तथा॥४॥<br>
शूद्रं हत्वा महाभाग युगं तु नरकं व्रजेत् ॥<br>
यावन्ति पशुरोमाणि तावत्कृत्वेह मानवः ॥५॥<br>
वृथापशुघ्नः प्राप्नोति वर्षाणि नरकं नरः ॥<br>
द्रव्याणामल्पसाराणां स्तेयं कृत्वान्यवेश्मतः ॥ ६ ॥<br>
याति संवत्सरशतं गुरुब्राह्मणताडनात् ॥<br>
तच्छस्त्रवर्ती नृपतिः कल्पं पश्यति मानद ॥ ७ ॥<br>
पक्षपाती तथा सभ्यस्तावदेव भृगूत्तम ॥<br>
ब्राह्मणस्य च शूद्रस्य सहस्रं भृगुसत्तम ॥ ८ ॥<br>
5<br>
शोणितं यावतः पांसून्निगृह्णाति महीतले ॥<br>
तावद्वर्षसहस्राणि नरकं प्रतिपद्यते ॥ ९ ॥<br>
राजनि प्रहरेद्यस्तु कृतगाम्याति दुर्मतिः ॥<br>
अराजा नरकं याति स तु कल्पशतं नरः ॥ 2.111.१० ॥<br>
नित्यान्यकुर्वन्धर्माणि तथा वर्षशतं व्रजेत् ॥<br>
द्रुमाणां छेदने राम पञ्चाशद्वर्षमेव तु ॥ ॥ ११ ॥<br>
गुल्मवल्लीलतानां तु दशवर्षाणि भार्गव ॥<br>
अनागसामथाक्रोशे तिरश्चामथ ताडने ॥ १२ ॥<br>
तावदेव यथाकालं नरकं प्रतिपद्यते ॥<br>
अगम्यागामिनः सर्वे महापातकिभिः समाः ॥ १३ ॥<br>
अनिविष्टां भृतिं भुक्त्वा द्वे शते प्रतिपद्यते ॥<br>
तथा पुस्तकहारी च सहस्रं याति वत्सरान् ॥ १४ ॥<br>
सस्यानां नाशकारी च नरकं प्रतिपद्यते ॥<br>
अगारवनदाही च नास्तिकश्च तथा नरः ॥ १५ ॥<br>
कल्पमेकं प्रपद्यन्ते नरकं नात्र संशयः॥<br>
देवतानां द्विजातीनां शास्त्राणां निन्दकस्तथा॥१६॥<br>
श्रुतीनां दूषकश्चैव तावदेव द्विजोत्तम॥<br>
प्रतिश्रुत्य तथा चार्थं यो न दद्यान्महाभुज ॥ १७ ॥<br>
आश्रितस्य परित्यागं वृथा कुर्याद्द्विजोत्तम ॥<br>
अपराधं तथा राम वृथा भार्यावमन्तकः ॥ १८ ॥<br>
क्रतुहा चैव धर्मज्ञ सहस्रं पतिपद्यते ॥<br>
बहूनि राम पापानि पापेषूक्तेषु भार्गव ॥<br>
अन्तर्भावं प्रपद्यन्ते तानि चिन्त्यानि धर्मतः ॥१९ ॥<br>
नरकाणां गणनमुदितं पापानां ते मया राम ॥<br>
एतच्च भवति घोरं त्वनुबन्धकृतं मनुष्याणाम्॥२०॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने पापनिश्चयो नामैकादशोत्तरशततमोऽध्यायः ॥१११ ॥<br>
2.112<br>
राम उवाच ॥<br>
जन्तुः कथं सम्भवति कथं चैव विपद्यते ॥<br>
कथं देहान्तरं याति तन्ममाचक्ष्व पृच्छतः ॥ १ ॥<br>
पुष्कर उवाच ॥<br>
विश्वस्यावरणं राम तथैवाण्डं न हेम यत् ॥<br>
तथा प्राणिशरीरस्य पार्थिवत्वं महाभुज ॥ २ ॥<br>
आकाशे नरशार्दूल यथैवाण्डं व्यवस्थितम् ॥<br>
सुषिरं तद्वदेवेह पुरुषस्य शरीरगम् ॥ ३ ॥<br>
धारयन्ति यथा विश्वमण्डस्याभ्यन्तरे स्थिताः ॥<br>
वाय्वग्निसोमाः सततं तथा देहं शरीरिणाम् ॥ ४ ॥<br>
आधारभूते द्वे भूते आद्यन्ते सर्वदेहिनाम् ॥<br>
प्रपद्यन्ते महाभाग कललत्वं हि तत्क्षणात् ॥ ५ ॥<br>
करोति तत्र च ततः प्रवेशं कर्मचोदितः ॥<br>
वायुभूतस्तथा जीवस्त्यक्त्वा भोगविवर्धनम् ॥<br>
स्वर्गाद्वा नरकाद्देहं तिर्यग्योनावथापि वा ॥ ६ ॥<br>
एवं प्रवेशं स करोति गर्भे जीवस्तदा कर्मवशानुबन्धात् ॥<br>
ततः प्रविष्टस्तु तथा स मूढो मासांश्च षट् तिष्ठति वेद नित्यः॥७॥<br>
इति श्रीविष्णुधर्मोत्तरे द्वितीयखण्डे मा०सं०रामं प्रति पुष्करोपाख्याने गर्भसंक्रान्तिवर्णनन्नाम द्वादशोत्तरशततमोऽध्यायः ॥ ११२ ॥<br>
2.113<br>
राम उवाच ॥<br>
भोगदेहं कथं त्यक्त्वा जीवो गर्भं प्रपद्यते ॥<br>
भोगदेहश्च कः प्रोक्तस्तं ममाचक्ष्व पृच्छतः ॥ १ ॥<br>
पुष्कर उवाच ॥<br>
आतिवाहिका गर्भस्य देहो भवति भार्गव ॥<br>
केवलं तं मनुष्याणां मृत्युकाल उपस्थिते ॥ २ ॥<br>
याम्यैर्नरैर्मनुष्याणां तच्छरीरं भृगूत्तम ॥<br>
6<br>
नीयते याम्यमार्गेण नान्येषां प्राणिनां द्विज ॥ ३ ॥<br>
मनुष्याः प्रतिपद्यन्ते स्वर्गं नरकमेव वा ॥<br>
नैवाऽन्ये प्राणिनः केचित्सर्वं ते फलभोगिनः ॥ ४ ॥<br>
शुभानामशुभानां वा कर्मणां भृगुनन्दन ॥<br>
संचयः क्रियते लोके मनुष्यैरेव केवलम् ॥ ५ ॥<br>
तस्मान्मनुष्यस्तु मृतो यमलोकं प्रपद्यते ॥<br>
नान्यः प्राणी महाभाग फलयोनौ व्यवस्थितः॥६॥<br>
गच्छल्ँलोके प्रपन्नस्य पुरुषस्य तथा यमः॥<br>
योनीश्च नरकांश्चैव निरूपयति कर्मणाम्॥७॥<br>
पूजनीयाश्च ते तेन वैवस्वतमपश्यत॥<br>
मरणानन्तरं प्रोक्तं तिरश्चां गर्भसम्भवम् ॥८॥<br>
वायुभूताश्च ते गर्भं प्रपद्यन्ते न संशयः ॥<br>
मनुष्यस्तु मृतो राम नीयते यममन्दिरम्॥९॥<br>
तथा कर्मानुरूपेण यमं पश्यत्यसौ ततः ॥<br>
घोरं पापस्तथा धर्मे निविष्टः सौम्यदर्शनम् ॥ 2.113.१० ॥<br>
धर्मिष्ठः पूज्यते तत्र ह्यासनेनोदकेन च ॥<br>
पाशबद्धगलः पापः पीड्यते वै यमाग्रतः ॥ ११ ॥<br>
चित्रगुप्तास्ततस्तस्य स्वर्गं नरकमेव च ॥<br>
निवेदयन्ति धर्मज्ञ स तु पिण्डाशनस्ततः ॥ १२ ॥<br>
तदा त्यक्त्वा तु तद्देहं प्रेतदेहं प्रपद्यते ॥<br>
प्रेतलोके तु वसतिर्वर्षं तस्य तु कीर्तिता ॥ १३ ॥<br>
क्षुत्तृष्णे प्रत्यहं तत्र भवतो भृगुनन्दन ॥<br>
अहोरात्रं तु तत्रापि मानुष्यं परिकीर्तितम् ॥ १४ ॥<br>
आमश्राद्धास्तथा दत्ता भुज्यंते तत्र मानवैः ॥<br>
अतिवाहिकदेहात्तु प्रेतपिण्डैर्विना नरः ॥ १५॥<br>
न हि मोक्षमवाप्नोति पिण्डांस्तत्रैव सोऽश्नुते ॥<br>
कृते सपिण्डीकरणे नरः संवत्सरात्परम् ॥ १६ ॥<br>
प्रेतदेहं समुत्सृज्य भोगदेहं प्रपद्यते ॥<br>
तदादौ भुज्यते तत्र यत्स्तोकं भृगुनन्दन ॥ १७ ॥<br>
भोगदेहावुभौ प्रोक्तौ शुभाशुभकसंज्ञकौ ॥<br>
भोगदेहं शुभं तस्य देवरूपस्य जायते ॥ १८ ॥<br>
नानाप्रकारमशुभं नीरूपं घोरदर्शनम् ॥<br>
यादृशं तस्य मानुष्यं रूपमासीत्पुरातनम् ॥ १९ ॥<br>
किञ्चित्तस्य तु सादृश्यं तत्रापि प्रतिपद्यते ॥<br>
भुक्त्वा स भोगदेहेन यथाकालं त्रिविष्टपम् ॥ 2.113.२० ॥<br>
कर्मण्यल्पावशेषे तु त्रिदिवाद्विनिपात्यते ॥<br>
त्रिदिवात्पतितं तस्य भोगदेहं तु राक्षसाः ॥ २१ ॥<br>
भक्षयन्ति तदा भूमौ विकृता भीमदर्शनाः ॥<br>
पापे तिष्ठति चेत्स्वर्गे तेन भुक्त तथा द्विज ॥ २२ ॥<br>
तदा द्वितीयं गृह्णाति भोगदेहं तु पापिनम् ॥<br>
भुक्त्वा पापं तु ते पश्चात्तेन भुक्तं त्रिविष्टपम् ॥ २३ ॥<br>
शुचीनां श्रीमतां गेहे स्वर्गभ्रष्टोऽभिजायते ॥<br>
पुण्ये तिष्ठति चेत्पापं तेन भुक्तं तदा भवेत् ॥ २४ ॥<br>
तस्मिन्सम्भक्षिते देहे शुभं गृह्णाति विग्रहम् ॥<br>
कर्मण्यल्पावशेषे तु नरकादपि मुच्यते ॥ २५ ॥<br>
युक्तस्तु नरकाद्याति तिर्यग्योनिमसंशयम् ॥<br>
तत्राप्यशेषतः पापं न तदश्नाति भार्गव ॥<br>
ततोऽवशेषं मानुष्यं भुंक्तेऽसौ कृतलक्षणः ॥२६॥<br>
रज्जुर्यथा स्याद्बहुतन्तुबद्धा विकर्षणं शक्तिमनी गुरूणाम् ॥<br>
स्वर्गाय पुण्यं नरकाय पापं तथा नृणां स्यादिह भार्गवाग्र्य ॥ २७ ॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने भोगदेहवर्णनन्नाम त्रयोदशोत्तरशततमोऽध्यायः ॥ ११३ ॥<br>
2.114<br>
पुष्कर उवाच ॥<br>
जीवः प्रविष्टो गर्भे तु कललं प्रति तिष्ठति ॥<br>
मूढस्तु कलले तस्मिन्मासमात्रं हि तिष्ठति ॥१॥<br>
द्वितीयं तु तदा मासं घनीभूतः स तिष्ठति ॥<br>
तस्यावयवनिर्माणं तृतीये मासि जायते ॥ २ ॥<br>
त्वक्चर्मपञ्चमे मासि षष्ठे रोम्णां समुद्भवः ॥<br>
सप्तमे च तथा मासि प्रबोधश्चास्य जायते ॥ ३ ॥<br>
स जीवोऽपि हि माण्डूकः शीते शीतादितोभ्यसुः ॥<br>
मूढस्तिष्ठति धर्मज्ञ षण्मासान्गर्भगस्तथा ॥ ४ ॥<br>
मातुराहारपीतं तु सप्तमे मास्युपाश्नुते ॥<br>
अष्टमे नवमे मासि भृशमुद्विजते तदा ॥ ५ ॥<br>
जरायुवेष्टितो देहो मूर्ध्नि बद्धाञ्जलिः सदा ॥<br>
मध्ये क्लीबस्तु वामे स्त्री दक्षिणे पुरुषस्तथा ॥ ६ ॥<br>
तिष्ठत्युत्तरभागे तु पृष्ठस्याभिमुखस्तथा ॥<br>
यस्यां तिष्ठति सा योनौ तां तु वेत्ति न संशयम् ॥ ७ ॥<br>
सर्वं स्मरति वृत्तान्तं त्वारभ्य जन्मतस्तथा ॥<br>
अन्धकारे च महति पीडां विन्दति भार्गव ॥ ८ ॥<br>
कीटगन्धेन महता कल्मषं विन्दते परम् ॥<br>
मात्रानीते जले पीते परं शीतमुपाश्नुते ॥ ९ ॥<br>
उष्णे भुक्ते तदा दाहं परमाप्नोति भार्गव ॥<br>
व्याधिभिः परमां पीडां तीव्रां प्राप्नोति दुःसहाम् ॥ 2.114.१० ॥<br>
व्यायामे च तथा मातुः क्लमं महदुपाश्नुते ॥<br>
व्याधितायां तथा तीव्रां वेदनां समुपाश्नुते ॥ ११ ॥<br>
भवन्ति व्याधयश्चास्य तत्र घोराः पुनःपुनः ॥<br>
न च माता पिता वेत्ति तदा कश्चिच्चिकित्सकः ॥ १२ ॥<br>
सौकुमार्याद्रुजं तीव्रां जनयन्ति तु तस्य ताः ॥<br>
आधिभिर्व्याधिभिश्चैव पीड्यमानस्य दारुणैः ॥ १३ ॥<br>
स्वल्पमध्येऽथ तत्कालं याति वर्षशतोपमम् ॥<br>
सन्तप्यते तथा गर्भे कर्मभिश्च पुरातनैः ॥ १४ ॥<br>
मनोरथानि कुरुते सुकृतार्थं पुनःपुनः ॥<br>
जन्म चेदहमाप्स्यामि मानुष्ये दैवयोगतः ॥ १५ ॥<br>
ततः कर्म करिष्यामि येन मोक्षो भवेन्मम ॥<br>
नास्ति मोक्षं विना सौख्यं गर्भवासे कथञ्चन ॥ १६ ॥<br>
गर्भवासश्च सुमहल्लोके दुःखैककारणम् ॥<br>
एवं विचिन्तयानस्य तस्य वर्षशतोपमम् ॥ १७ ॥<br>
मासत्रयं तद्भवति गर्भस्थस्य प्रपीड्यतः ॥<br>
ततस्तु काले सम्पूर्णे प्रबलैः सूतिमारुतैः ॥ १८ ॥<br>
भवत्यवाङ्मुखो जन्तुः पीडामनुभवन्पराम् ॥<br>
अधोमुखः संकटेन योनिद्वारेण वायुना ॥ १९ ॥<br>
निःसार्यते बाण इव यन्त्रच्छिद्रेण सज्वरः ॥<br>
योनिनिष्क्रमणात्पीडां चर्मोत्कर्तनसन्निभाम् ॥ 2.114.२० ॥<br>
प्राप्नोति च ततो जातः तीव्रं शीतमसंशयम् ॥<br>
जन्मज्वराभिभूतस्य विज्ञानं तस्य नश्यति ॥ २१ ॥<br>
करसंस्पर्शनान्मातुर्न च जानात्यसौ तदा ॥<br>
करपत्रस्य संस्पर्शान्मासमात्रं विमोहितः ॥ २२ ॥<br>
संभवमेतद्गर्भे प्रोक्तं जन्तोर्मया तुभ्यम् ॥<br>
क्रमतो वच्मि तवाहं तत्सत्यं ब्रूहि धर्मज्ञ ॥ २३ ॥<br>
इति श्रीविष्णुधर्मोत्तरे द्वितीयखण्डे मा०सं०रामं प्रति पुष्करोपाख्याने सम्भववर्णनन्नाम चतुर्दशोत्तरशततमोऽध्यायः ॥ ११४ ॥<br>
2.115<br>
॥ राम उवाच ॥<br>
शरीरं सकलं देव तन्ममाख्यातुमर्हसि ॥<br>
एतदेव परं ज्ञानं त्वं हि वेत्सि महाभुज ॥ १ ॥<br>
पुष्कर उवाच ॥<br>
भूमिः पञ्चगुणा ज्ञेया जलं ज्ञेयं चतुर्गुणम् ॥<br>
तेजस्तु त्रिगुणं राम पवनो द्विगुणो मतः ॥ २ ॥<br>
तत्रैकगुणमाकाशं नित्यं ज्ञेयं मनीषिभिः ॥<br>
शब्दः स्पर्शश्च रूपं च रसो गन्धश्च पञ्चमः ॥ ३ ॥<br>
भूमेर्गुणं विजानीयादुपान्ते गन्धवर्जिताः ॥<br>
रसगन्धविहीनास्तु तेजसः परिकीर्तिताः ॥ ४ ॥<br>
गन्धो रसस्तथा रूपं नास्ति वायोर्भृगूत्तम ॥<br>
गन्धो रसस्तथा रूपं स्पर्शः खे न च विद्यते ॥ ५ ॥<br>
रसो गन्धस्तथा रूपं स्पर्शनं शब्द एव च ॥<br>
भूम्यादीनां गुणाः प्रोक्ताः प्रधाना भृगुनन्दन ॥ ६ ॥<br>
आकाशजानि स्रोतांसि तथा श्रोत्रं विविक्तता ॥<br>
श्वासोच्छ्वासौ परिस्पन्दो वाक् च संस्पर्शनं तथा ॥ ७ ॥<br>
वायवीयानि जानीयात्सर्वाण्येतानि पण्डितः ॥<br>
रूपं संदर्शनं पक्तिं पित्तमूष्माणमेव च ॥ ८ ॥<br>
मेधा वर्णं बलं छाया तेजः शौर्यं तथैव च ॥<br>
सर्वाण्येतानि जानीयात्तैजसानि शरीरिणाम् ॥ ९ ॥<br>
अम्भसानीह रसनं स्वेदः क्लेदो वसा तथा ॥<br>
रसासृक्छुक्रमूत्रादि देहे द्रवचयस्तथा ॥ 2.115.१० ॥<br>
शैत्यं स्नेहश्च धर्मज्ञ तथा श्लेष्माणमेव च ॥<br>
पार्थिवानीह जानीहि प्राणकेशनखादि च ॥ ११ ॥<br>
अस्थ्नां समूहो धैर्यं च गौरवं स्थिरता तथा ॥<br>
मातृजानि मृदून्यत्र त्वक् च मांसं च भार्गव ॥ १२ ॥<br>
हदयं च तथा नाभिः स्वेदो मज्जा यकृत्तथा ॥<br>
क्लोमान्तं च गुदं राम आमस्याशयमेव च ॥ १३ ॥<br>
पितृजानि स्थिराण्यग्रभूमिजानीह यानि तु ॥<br>
स्नायुशुक्रशिराश्चैव आत्मजानि निबोध मे ॥ १४ ॥<br>
कामः क्रोधो भयो हर्षो धर्माधर्मात्मता तथा ॥<br>
आकृतिः स्वरवर्णौ च चेतनाद्यं तथा वयः ॥ १५३ ॥<br>
तामसानि तथा ज्ञानप्रमादालस्यतृट्क्षुधः ॥<br>
मोहमात्सर्यवैगुण्यशोकायासभयानि च ॥ १६ ॥<br>
कामक्रोधौ तथा शौर्यं यज्ञेप्सा बहुभाषिता ॥<br>
अहङ्कारः परावज्ञा राजसानि महाभुज ॥ ॥१७ ॥<br>
धर्मेच्छा मोक्षकामित्वं परा भक्तिश्च केशवे ॥<br>
दाक्षिण्यं व्यवसायश्च सात्त्विकानि विनिर्दिशेत् ॥ १८ ॥<br>
चतुरः क्रोधनो भीरुर्बहुभाषी कलिप्रियः ॥<br>
स्वप्ने गगनगश्चैव वहुवातो नरो भवेत् ॥ १९ ॥<br>
अकालपलितः क्रोधी महाप्रज्ञो रणप्रियः ॥<br>
स्वप्ने च दीप्तिमत्प्रेक्षी बहुपित्तो नरो भवेत्॥ 2.115.२० ॥<br>
स्थिरचित्तः स्थिरोत्साहः स्थिराङ्गरचनान्वितः ॥<br>
स्वप्ने जलसितालोकी बहुश्लेष्मा नरो भवेत् ॥ २१ ॥<br>
रसस्तु प्रीणनो देहे जीवनो रुधिरस्तथा ॥<br>
लेपनं च तथा मांसे मेदः स्नेहकरं च तत् ॥ २२ ॥<br>
धारणं त्वस्थि कथितं मज्जा भवति पूरणी ॥<br>
गर्भोत्पादकरं शुक्रं तथा वीर्यविवर्धनम् ॥ २३ ॥<br>
तेजः प्राणकरं नित्यं तत्र जीवो व्यवस्थितः ॥<br>
शुक्रादपि परं सारमपीतं हृदयोपमम् ॥ २४ ॥<br>
षडङ्गानि प्रधानानि कथयिष्यामि ते शृणु ॥<br>
द्वौ बाहू सक्थिनी द्वे च मूर्धा जठरमेव च ॥ २५ ॥<br>
षट्त्वचश्च शरीरेऽस्मिन्कीर्त्यमाना निबोध मे ॥<br>
बाह्यतो ह्यधरा राम त्वचा रुधिरधारिणी ॥ २६ ॥<br>
विलासकारिणी चान्या चतुर्थी कुष्ठकारिणी ॥<br>
पञ्चमी विद्रधिस्थानं षष्ठी प्राणधरा मता ॥ २७ ॥<br>
कलाः सत्यस्मृता देहे तासांवक्ष्यामि लक्षणम् ॥<br>
एका मांसधरा राम धमन्यो यत्र संस्थिताः ॥ २८ ॥<br>
असृग्धरा द्वितीया तु यकृत्प्लीहाश्रया मता ॥<br>
मेदोधरा तृतीया स्यात्सूक्ष्मस्थूलाश्रया तु या ॥ २९ ॥<br>
मज्जाश्रया चतुर्थी तु तथा श्लेष्मपरा मता ॥<br>
पुरीषधारिणी चान्या यथा पक्वाशये स्थितेः ॥ 2.115.३० ॥<br>
षष्ठी पित्तधरा नाम जठराग्नौ समाश्रिता ॥<br>
शुक्राशया शुकधरा तथा ज्ञेया च सप्तमी ॥ ३१ ॥<br>
बुद्धीन्द्रियाणि पञ्चात्र श्रोत्रं प्राणं च चक्षुषी ॥<br>
त्वक्तथा रसना चैव महाभूताश्रयाणि तु ॥ ३२ ॥<br>
इन्द्र्यार्थास्तथा पञ्च तेषां नामानि मे शृणु ॥<br>
श्रोत्रस्य शब्दः कथितो गन्धो प्राणस्य पार्थिवः ॥ ३३ ॥<br>
रूपं च चक्षुषो ज्ञेयं त्वक् च संस्पर्शनं तथा ॥<br>
रसनस्य रसश्चैव महाभूताश्रयास्तु ते ॥ ३४ ॥<br>
कर्मेन्द्रियाणि पञ्चात्र तेषां नामानि मे शृणु ॥<br>
पायूपस्थं हस्तपादौ जिह्वा चैवात्र पञ्चमी ॥ ३५ ॥<br>
तेषामर्थास्तथा पञ्च तान्प्रवक्ष्याम्यतः परम् ॥<br>
उत्सर्गं च तथानन्दं आदानगमने तथा ॥ ३६ ॥<br>
इन्द्रियाणि दशैतानि तेषां वै नायकं मनः ॥<br>
पञ्च कर्मेन्द्रियाण्यत्र पञ्च बुद्धीन्द्रियाणि च ॥ ३७ ॥<br>
इन्द्रियार्थाश्च पञ्चात्र महाभूतानि पञ्च च ॥<br>
इन्द्रियेभ्यः पराः प्रोक्ताश्चत्वारो भृगुनन्दन ॥ ३८ ॥<br>
मनो बुद्धिस्तथैवात्मा अव्यक्तश्च महाभुज ॥<br>
तदाश्रयाणीन्द्रियाणि इन्द्रियेभ्यः पराश्च ते ॥ ३९ ॥<br>
तत्त्वान्येतानि जानीहि चतुर्विंशतिसंख्यया ॥<br>
येषामैक्यं महाभाग पुरुषः पञ्चविंशकः ॥ 2.115.४० ॥<br>
संयुक्तस्तैर्वियुक्तश्च तथा मत्स्योदके उभे ॥<br>
मनः संशयकृन्नित्यं तथा बुद्धिर्विवेचनी ॥ ४१ ॥<br>
आत्मा जीवः स्मृतो राम यो भोक्ता सुखदुःखयोः ॥<br>
अव्यक्तो मिश्रितानीह रजःसत्त्वतमांसि च ॥ ४२ ॥<br>
पुरुषस्त्वपरो ज्ञेयो यश्च सर्वगतो महान् ॥<br>
चतुर्विशतिकात्संख्याद्यः स नित्यः पृथक् स्थितः ॥ ४३ ॥<br>
एकत्रितानि तत्त्वानि पुरुषस्य तथैकतः ॥<br>
न चैव व्यतिरिक्तानि तत्त्वानि पुरुषात्परम् ॥ ४४ ॥<br>
प्रकृतिः पुरुषो राम निष्फलः पञ्चविंशकः ॥<br>
विकृतिस्तस्य विज्ञेया शेषस्तत्त्वगणो बुधः ॥ ४५ ॥<br>
सर्वतः पाणिपादोऽसौ सर्वतोक्षिशिरोमुखः ॥<br>
पुरुषः स परो ज्ञेयः सर्वशक्तिस्तु सर्वतः॥४६॥<br>
नादिर्न मध्यो नैवान्तो व्याप्तिसम्भवयोर्द्वयोः ॥<br>
यस्य जानन्ति मुनयो यस्तं वेद स वेदवित् ॥ ४७॥<br>
स याति परमं स्थानं यो वेत्ति पुरुषं परम् ॥<br>
एतदेव च विज्ञानं प्रस्तुतं शृणु भार्गव ॥ ४८ ॥<br>
सप्ताशयाः स्मृता देहे शृणु तानपि भार्गव ॥<br>
आशयो रुधिरस्यैकः कफस्य च तथा परः ॥ ४९॥<br>
आमपित्ताशयौ चान्यौ ज्ञेयः पक्वाशयोऽपरः ॥<br>
वायुमात्राशयौ चान्यौ आशया सप्त कीर्तितः॥2.115.५०॥<br>
स्त्रीणां गर्भाशयो राम पित्तपक्वाशयान्तरे ॥<br>
अष्टमः स भवेत्तासां यत्र गर्भः स तिष्ठति ॥ ५१ ॥<br>
ऋतौ विकोशा भवति योनिः कमलवत्सदा ॥<br>
गर्भाशये ततः शुक्र धत्ते रक्तसमन्वितम् ॥ ५२ ॥<br>
अन्यत्र काले मुकुला योनिर्भवति योषिताम् ॥<br>
न्यस्तं शुक्रमतो योनौ नैति गर्भाशयं मुने ॥ ५३ ॥<br>
ऋतावपि च योनिश्चेद्वातपित्तकफावृता ॥<br>
भवेत्तस्या विशौचार्थं नैव तस्याः प्रजायते ॥ ५४ ॥<br>
वृक्का तु पुष्पसप्लीहं हृत्कोष्ठाङ्गयकृद् घनाः ॥<br>
तण्डुलश्च महाभाग निबद्धान्याशये तु ते ॥ ५५ ॥<br>
रसस्य पच्यमानस्य साराद्भवति देहिनाम् ॥<br>
प्लीहा यकृच्च धर्मज्ञ रक्तफेनाच्च पुक्कसः ॥ ५६ ॥<br>
रक्तकिट्टाच्च भवति तथा दण्डकसंज्ञकः ॥<br>
मेदो रक्तप्रसादाच्च वृक्कयोः सम्भवः स्मृतः ॥ ५७ ॥<br>
रक्तमांसप्रसादाच्च भवन्त्यन्त्राणि देहिनाम् ॥<br>
सावित्रिव्योमसंख्यानि तानि स्त्रीणां विनिर्दिशेत् ॥ ५८ ॥<br>
त्रिव्योमानि तथा स्त्रीणां प्राहुर्वेदविदो जनाः ॥<br>
रक्तवायुसमायोगात्कालो यस्योद्भवः स्मृतः ॥ ५९ ॥<br>
कफप्रसादाद्भवति हृदयं पद्मसन्निभम् ॥<br>
अधोमुखं तत्सुषिरं यत्र जीवो व्यवस्थितः ॥ 2.115.६० ॥<br>
चैतन्यानुगता भावा सर्वे तत्र व्यवस्थिताः ॥<br>
तस्य वामे तथा प्लीहा दक्षिणे च तथा यकृत् ॥ ६१ ॥<br>
दक्षिणे च तथा क्लोम पद्मस्यैव प्रकीर्तितम् ॥<br>
स्रोतांसि यानि देहेऽस्मिन्कफरक्तवहानि तु ॥६२॥<br>
तेषां भूतानुगानां तु भवतीन्द्रियसम्भवः ॥<br>
नेत्रयोर्मण्डलं शुक्लं कफाद्भवति पैत्तिकम् ॥ ६३ ॥<br>
कृष्णं च मण्डलं वातात्तथा भवति मातृकम्॥<br>
सर्वहृन्मण्डलं ज्ञेयं मातापितृसमुद्भवम् ॥ ६४ ॥<br>
पक्ष्ममण्डलमेकं तु द्वितीयं वर्त्ममण्डलम् ॥<br>
शुक्ले तृतीयं कथितं चतुर्थं कृष्णमण्डलम्॥६५॥<br>
दृङ्मण्डलं पञ्चमं तु नेत्रं स्यात्पञ्चमण्डलम् ॥<br>
अन्ये तु नेत्रभागे द्वे तथाऽपाङ्गकनीनिके॥६६॥<br>
याभ्यां नेत्रस्य जनिता मत्स्यसंस्थानता द्विज ॥<br>
नासासमीपे कथितं तदपाङ्गेतिसंज्ञितम् ॥ ६७ ॥<br>
कपोलयोः समीपे तु तथा प्रोक्ता कनीनिका ॥<br>
मांसासृक्कफजा जिह्वा मेदोऽसृक्कफमांसजा ॥ ६८ ॥<br>
वृषणौ च तथा ज्ञेयौ सर्वेषामेव देहिनाम् ॥<br>
प्राणस्यायतानान्यत्र दशैतानि निबोध मे ॥६९॥<br>
मूर्धा च हृदयं नाभि कण्ठो जिह्वा निबन्धनम् ॥<br>
रक्तं शुक्रं गुदो वस्तिस्तथा गुल्फौ च भार्गव ॥2.115.७०॥<br>
कण्डराः षोडश प्रोक्तास्तथा देहे शरीरिणाम् ॥<br>
द्वे करस्थे तथा द्वे च चरणस्थे पृथक्पृथक् ॥ ७१ ॥<br>
चतस्रः पृष्ठगा ज्ञेया ग्रीवायां तावदेव तु ॥<br>
जलानि षोडशैवात्र विभागस्तेषु कथ्यते ॥ ७२ ॥<br>
मांसस्नायुशिरास्थिभ्यः चत्वारस्तु पृथक्पृथक् ॥<br>
मणिबन्धानि गुल्फेषु निबद्धानि परस्परम् ॥ ७३ ॥<br>
शंकूनि च स्मृतानीह हस्तयोः पादयोस्तथा ॥<br>
ग्रीवायां च तथा मेढ्रे कथितानि मनीषिभिः ॥ ७४ ॥<br>
देहेऽस्मिंश्च तथा ज्ञेयाश्चतस्रो मांसरज्जवः॥<br>
पृष्ठवंशोभयगते द्वे द्वे तत्र प्रकीर्तिते ॥ ७५ ॥<br>
तावन्त्यश्च तथाप्येतास्तासां बन्धनकारकाः ॥<br>
सीवन्यश्च तथा सप्त पञ्च मूर्धानमाश्रिताः ॥ ७६॥<br>
एका मेढ्रगता चैका तथा जिह्वागता परा॥<br>
अस्थ्नामत्र शतानि स्युस्त्रीणि षष्ट्यधिकानि तु॥७७॥<br>
सूक्ष्मैः सह चतुःषष्टिं दशना विंशतिर्न्नखाः ॥<br>
पाणिपादशलाकाश्च तासां स्थानचतुष्टयम् ॥ ७८ ॥<br>
चत्वारिंशत्तथास्थीनि जंघयोस्तावदेव तु ॥<br>
द्वेद्वे जानुकपोलौष्ठफलकांससमुद्भवे ॥ ७९ ॥<br>
अक्षिस्थलेऽष्टकं श्रोणिफलके चैवमादिशेत् ॥<br>
भगास्थ्येकं तथा पृष्ठे चत्वारिंशच्च पञ्च च ॥ 2.115.८० ॥<br>
ग्रीवापञ्चदशास्थीनि जत्र्वेकं च तथा हनुः ॥<br>
भ्रूमूलं द्वे ललाटाक्षिगण्डनासा तथास्थिका ॥ ८१ ॥<br>
सर्जुकास्थालकैः सार्धमर्बुदैश्च द्विसप्ततिः ॥<br>
द्वौ शङ्खकौ कपालानि चत्वार्येव शिरस्तथा ॥ ८२ ॥<br>
उरः सप्तदशास्थीनि पुरुषस्यास्थिसंग्रहः ॥<br>
तथा चैवात्र सन्धीनां द्वे शते तु शताधिके ॥ ८३ ॥<br>
अष्टषष्टिश्च शाखासु षष्टिश्चैकविवर्जिता ॥<br>
अन्तराधौ त्वशीतिश्च कथिता भृगुनन्दन ॥ ८४ ॥<br>
न च स्नायुशतान्यत्र द्वे तु त्रिंशाधिके मते ॥<br>
अन्तराधौ तु कथिता ह्यूर्ध्वगाश्चैव सप्ततिः ॥ ८५ ॥<br>
षट्कृतानि च शाखासु कथितानि मनीषिभिः ॥<br>
पञ्चपेशीशतान्यत्र चत्वारिंशत्तथोर्ध्वगाः ॥ ८६ ॥<br>
चत्वारिंशच्छतान्यत्र तथा शाखासु पण्डितैः ॥<br>
अन्तराधौ तथा षष्टिः पेश्यस्तु कथिता बुधैः॥८७॥<br>
स्त्रीणां चैवाधिका ज्ञेया त्रिंशतिश्चतुरुत्तरा ॥<br>
स्तनयोर्दश विज्ञेया योनौ राम तथा दश ॥ ८८ ॥<br>
गर्भाशये तथा ज्ञेयाश्चतस्रो गर्भचिन्तकैः ॥<br>
त्रिंशच्छतसहस्राणि तथान्यानि दशैव तु ॥ ८९ ॥<br>
षट्पञ्चाशत्सहस्राणि शिराणां कथितानि तु ॥<br>
ता वहन्ति रसं देहे केदारमिव कुल्यकाः ॥ 2.115.९० ॥<br>
अभ्यंगादि तथा सर्वं स्वेदलेपादिकं च यत् ॥<br>
द्विसप्ततिस्तथा कोट्यो रोम्णां विद्धि महाभुज ॥ ९१ ॥<br>
मज्जाया मेदसश्चैव वसायाश्च तथा द्विज ॥<br>
मूत्रस्य चैव पित्तस्य श्लेष्मणः शकृतस्तथा ॥ ९२ ॥<br>
रक्तस्य च रसस्याथ क्रमशोञ्जलयः स्मृताः ॥<br>
अर्धार्धाभ्यधिकाः सर्वाः पूर्वार्धाञ्जलितः स्मृताः ॥९३॥<br>
अर्धांजलिश्च शुक्रस्य तथार्धा च तथौजसः ॥<br>
रजसस्तु तथा स्त्रीणां चतस्रः कथिता बुधैः ॥९४॥<br>
समधातोरिदं प्रोक्तं प्रमाणं देहचिन्तकैः ॥<br>
विलक्षणानि देहानि नित्यमेव शरीरिणाम् ॥<br>
तेषां भेदेन भिद्यन्ते मलदोषानुरूपतः ॥ ९५ ॥<br>
एतच्छरीरं मलदोषपिण्डं धात्वाश्रयं कर्मवशानुबद्धम् ॥<br>
मोक्षाय यस्येह भवेत्स धन्यो मोक्षे च हेतुः परमो हि विष्णुः ॥९६॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने शरीरविषयवर्णनन्नाम पञ्चदशोत्तरशततमोऽध्यायः ॥ ११५ ॥<br>
Missing 2.116 to 2.119<br>
2.120<br>
राम उवाच ॥<br>
कर्मणा केन धर्मज्ञ नरा नरकवासिनः ॥<br>
कांकां योनिं प्रपद्यन्ते तिरश्चो ब्रूहि तन्मम ॥ १ ॥<br>
पुष्कर उवाच ॥<br>
अमेध्यमध्ये कृमयो महापातकिनो जनाः ॥<br>
भवन्ति बहुधा भूम्यां ततश्चैव शिलासु ते ॥ २ ॥<br>
तृणगुच्छलतागुल्मद्रुमत्वं प्राप्यते क्रमात् ॥<br>
भवन्ति च मृगाः पश्चान्नित्यं व्याधभया र्दिताः ॥ ३ ॥<br>
ब्रह्मस्वहारिणो हिंस्रा रौद्राचाराः सदैव तु ॥<br>
अटव्यां घोररूपायां जायन्ते ब्रह्मराक्षसाः ॥ ४ ॥<br>
परदाररता मूढाः सन्तप्तायां तथा भुवि ॥<br>
कृकलासा हि जायन्ते पिशाचाश्चाप्यनन्तरम् ॥ ५ ॥<br>
अटव्यां घोररूपायां संशुष्कद्रुमकोटरे ॥<br>
कृष्णाहयो हि जायन्ते ततः पश्चान्न संशयः ॥ ६ ॥<br>
कूटसाक्षिप्रदाः पापास्त्वमेध्ये कृमयश्चिरम् ॥<br>
कृत्वा भवन्ति सर्पास्ते पिशाचास्तदनन्तरम् ॥ ७ ॥<br>
गुरुमित्रद्रुहः पापा ये च स्वा मिद्रुहो जनाः ॥<br>
द्विजशिष्यद्रुहश्चैव कृतघ्ना नास्तिकास्तथा ॥ ८ ॥<br>
त्यागिनो बान्धवानां च त्यागिनः शरणार्थिनाम् ॥<br>
निक्षेपहारिणो ये च कन्यका क्रयिणश्च ये ॥ ९ ॥<br>
अमेध्ये कृमयः सर्पा मृगा व्यालमृगास्तथा ॥<br>
ततो घोरगणोपेता जायन्ते जम्बुकाः खलाः ॥ 2.120.१० ॥<br>
परस्वहारिणः पापाः कुञ्जरास्तुरगाः खराः ॥<br>
बलीवर्दास्तथैवोष्ट्रा जायन्ते नात्र संशयः ॥ ११ ॥<br>
हृतं यस्य तु तै र्द्रव्यं तस्य भाग्यानुरूपतः ॥<br>
आत्मदोषानुसारेण जायन्ते धनिनस्तु ते ॥ १२ ॥<br>
चन्द्रार्कग्रहणे भुक्त्वा जायन्ते कुञ्जरा नराः ॥<br>
आमश्राद्धं तथा भुक्त्वा जायन्ते गृध्रयोनिषु ॥ १३ ॥<br>
असत्प्रतिग्रहं राम गृहीत्वा वानरास्तथा ॥<br>
आशाभङ्गं तथा कृत्वा शृगालाश्च तथाधमाः ॥ १४ ॥<br>
सूचकस्तु दुराचारो वागुरिर्नाम जायते ॥<br>
बहु कालं महाभाग भूयोभूय इति श्रुतिः ॥१५ ॥<br>
मांसभुग्यावतां राम मांसमश्नाति देहिनाम् ॥<br>
तावतां योनिमाप्नोति भूयोभूयो न संशयः ॥ १६ ॥<br>
भोक्तव्यानि च तैस्तस्य राम मांसान्यसंशयम् ॥<br>
यावन्तः प्राणिनो येन बहिर्वेद्यां निपातिताः ॥ १७॥<br>
तावत्यो योनयस्तेन गन्तव्या भृगुसत्तम ॥<br>
योनौयोनौ च हन्तव्यस्तेनासौ नात्र संशयः ॥ १८…<br>
वान्ताशी गुणपाशी च पूयभुग्रुधिराशिनः ॥<br>
स्वकर्मविच्युता वर्णा जायन्ते प्रेतयोनिषु॥१९॥<br>
धान्यं हृत्वा भवत्याखुः कांस्यं हंसो जलंप्लवः ॥<br>
मधु दंशः पयः काको रसं श्वा नकुलो घृतम् ॥ 2.120.२० ॥<br>
मांसं गृध्रो वसां मद्गुस्तैलं तैलापगः खगः ॥<br>
चीरीवाकस्तु लवणं बलाका शकुनिर्दधि ॥ २१ ॥<br>
कौशेयं तित्तिरिर्हृत्वा क्षौमं हृत्वा च दर्दुरः ॥<br>
कर्पासं तान्तवं क्रौञ्चं गां गोधा वागुदो गुडम् ॥ २२ ॥<br>
छुच्छुन्दरिः शुभागन्धान्पत्रशाकं शिखी तथा ॥<br>
मक्षिकास्तु तथैवान्नमकृतान्नं तु शल्यकः ॥ २३ ॥<br>
भेको भवति हृत्त्वाग्निं गृहहारी च तस्करः ॥<br>
रक्तानि हृत्वा वासांसि जायते जीवजीवकः ॥ २४ ॥<br>
वृको मृगेभं व्याघ्राश्वं फलपुष्पं तु मर्कटः ॥<br>
स्त्रियं हृत्वा भवेद्यक्षो यानमुष्ट्रः पशूनजः ॥ २५ ॥<br>
यद्वा तद्वा परद्रव्यमपहृत्य वलान्नरः ॥<br>
अवश्यं याति तिर्यक्त्वं जग्ध्वा चैवाहुतं हविः ॥ ॥ २६ ॥<br>
तिर्यक्षु दुःखं परमं विदित्वा पापानि वर्ज्यानि नरेण नित्यम् ॥<br>
भक्तिश्च कार्या मधुसूदनस्य तया स दुःखं सकलं जहाति ॥ २७ ॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने तिर्यग्योनिवर्णनन्नाम विंशत्युत्तरशततमोऽध्यायः ॥ १२०<br>
Missing 2.121 to 2.131<br>
राम उवाच ॥<br>
अष्टादशभ्यः शान्तिभ्यः शान्तयो याः सुरोत्तम ॥<br>
भिद्यन्ते वा न भिद्यन्ते तन्ममाचक्ष्व पृच्छतः ॥ १ ॥<br>
पुष्कर उवाच ॥<br>
अमृता चाभया सौम्यास्तिस्रोन्याः सन्ति भार्गव ॥<br>
एकापि तासां विज्ञेया सर्वकर्मफलप्रदा॥ २ ॥<br>
सर्वोत्पातप्रशमनी मङ्गल्या सिद्धिकारिका ॥<br>
पूर्वोक्ताः कथितेष्वेव कर्तव्या अद्भुतेषु च ॥ ३ ॥<br>
राम उवाच ॥<br>
शान्तीनां मे त्वमाचक्ष्व स्वरूपाणि महाभुज ॥<br>
पितामहसमो लोके सर्वज्ञोऽपि मतो मम॥<br>
॥ पुष्कर उवाच ॥<br>
अमृता शर्वदैवत्या अभया ब्रह्मदैवता ॥<br>
सौम्या च सोमदैवत्या कथिता भृगुनन्दन ॥ ५ ॥<br>
अन्यासां देवता ज्ञानं नाम्नैव कथितं तव ॥<br>
आथर्वणानां शान्तीनां निबोध गदतो मम ॥ ६ ॥<br>
अमृता चित्रवर्णा स्यादभया तु शशिप्रभा॥<br>
सौम्या शुक्लैव विज्ञेया नीला भवति वैष्णवी ॥ ७ ॥<br>
बालार्कसदृशा रौद्री ब्राह्मी शंखसमप्रभा ॥<br>
रुक्मवर्णा तथैवैन्द्री वायव्या हरिता भवेत्॥ ८ ॥<br>
शुक्ला च वारुणी ज्ञेया कौबेरी पद्मसुप्रभा ॥<br>
भार्गवी शुक्लवर्णा स्यात्प्राजापत्या च पीतिका ॥ ९ ॥<br>
त्वाष्ट्री शुक्ला च विज्ञेया कौमारी ताम्रसुप्रभा ॥<br>
आग्नेय्यग्निसु वर्णा स्याच्छुक्ला मातङ्गिनी भवेत् ॥ 2.132.१० ॥<br>
प्रवालाभा च गान्धर्वी कृष्णा वै नैनृता तथा॥<br>
रोचनाभा चाङ्गिरसी याम्या कृष्णा तथा भवेत्॥११॥<br>
पार्थिवी च मयूराभा वर्णतः कथितास्तव ॥<br>
अतः परं प्रवक्ष्यामि स्थानान्यासां यथाविधि ॥ १२ ॥<br>
अमृता चाभया सौम्या तिस्रस्तु भृगुनन्दन ॥<br>
तासां सर्वत्र संस्थानं कथितन्तु पुरातनैः ॥ १३ ॥<br>
प्राजापत्या तथाग्नेयी याम्या वै नैर्ऋती तथा ॥<br>
कौबेरी पार्थिवी चेति पृथिव्यां परिकीर्तिताः ॥ १४ ॥<br>
वायव्या चैव कौमारी वैष्णवी रुद्रदैवता ॥<br>
अन्तरिक्षे विनिर्दिष्टाः शान्तयो द्विजसत्तम ॥ १५ ॥<br>
ऐन्द्री मातङ्गिनी त्वाष्ट्री दिव्या ब्राह्मी तथेरिता ॥<br>
वारुणी चैव गान्धारी भार्गव्याङ्गिरसी तथा ॥ १६ ॥<br>
आद्यास्तु कथितास्तुभ्यं कर्तव्याश्च विजानता ॥<br>
यथा स्वदेशजातेषु चाद्भुतेषु यथाविधि ॥ १७ ॥<br>
तद्दैवत्यास्तथा मन्त्राः सर्वासां गर्भ उच्यते ॥<br>
मणीनाञ्च तथा गर्भाः सर्वासां मन्त्र उच्यते ॥ १८ ॥<br>
मणीनाञ्च तथा मन्त्रा ज्ञातव्या मन्त्रलिङ्गतः ॥<br>
सर्वासाञ्चैव शान्तीनां होतव्याश्च गणा दश ॥ १९ ॥<br>
शान्त्यातीतन्तु भैषज्यं त्रिसप्तीयं तथैव च ॥<br>
अभया च तथा राम तथा चैवापराजिता ॥ 2.132.२० ॥<br>
आयुष्यं च स्वस्त्ययनं सर्ववर्मगणं तथा ॥<br>
वास्तोष्पत्यं तथा रौद्रं गणाः प्रोक्तास्तथा दश ॥ २१ ॥<br>
होमस्तथैषां मन्तव्यः सर्वशान्तिषु भार्गव ॥<br>
पृथक्प्रधानतः कल्पास्तिस्रः पूर्वाः प्रकीर्तिताः॥२२॥<br>
गणेगणे तु गां दद्याद्गां गर्भे गां तथा मणौ ॥<br>
अराजा भूमिपालस्तु दद्याद्दश दशैव तु॥२३॥<br>
निष्कामः सभुवं चैव तथा दद्यात्पुरोधसे ॥<br>
अभयाया मणिः कार्यो वरुणस्य भृगूत्तम ॥२४॥<br>
शतकाण्डोऽमृतायाश्च सौम्यायाः शङ्खजो मणि॥<br>
वैष्णव्यास्त्रिवृतः प्रोक्तः स्नातो रौद्र्यास्तथा मणिः ॥ २५ ॥<br>
ब्रह्मरक्षस्तथा ब्रह्म्या मैत्र्याः स्यात्कनको मणिः ॥<br>
वायव्याश्चाङ्गिरः प्रोक्तो वायव्यः शङ्खजो भवेत् ॥ २६ ॥<br>
औदुम्बरश्च कौबेर्या भार्गव्यायाः शतावरीम् ॥<br>
प्राजापत्या बिल्वमणिस्त्वाष्ट्र्याः संस्कृतकोमणिः ॥ २७ ॥<br>
दाक्षायणश्च कौमार्य्या आग्नेय्याश्च तदेव तु ॥<br>
मातङ्गिन्या जिगितजं गान्धर्व्या अजशृङ्गजम् ॥ २८ ॥<br>
नैर्ऋत्यामायसं चैव आङ्गिरस्यास्तथाञ्जनम् ॥<br>
शतकाण्डश्च याम्यायाः पार्थिव्या अपि पार्थिवम् ॥ २९ ॥<br>
अद्भुतस्य बलं ज्ञात्वा कृच्छ्रं कुर्यात्पुरोहितः ॥<br>
प्रागेव कुर्याच्छमनमादावेवाद्भुतस्य तु ॥ 2.132.३० ॥<br>
कृतकृच्छ्रस्तु कुर्वीत ततः शान्तिमुपोषितः ॥<br>
अरण्यां पातयेद्वह्निं सर्वास्वेतासु शान्तिषु ॥ ३१ …<br>
उपवासदिनस्यान्ते वह्निमुत्पाद्य यत्नतः ॥<br>
उत्पन्नमन्नं विभजेत्क्रव्यादं सौम्यमेव च ॥ ३२ ॥<br>
कृत्वा कपाले क्रव्यादं ध्रुवेण नैर्ऋतीं दिशम् ॥<br>
शान्त्यागारे स्थापयेच्च शान्त्यर्थे सौम्यमेव वा ॥ ३३ ॥<br>
कृष्णोष्णीषः कृष्णवासाः कृष्णमाल्यानुलेपनः ॥<br>
पुरोहितः प्रदेशं तु गत्वा वै नैर्ऋतीं यजेत् ॥ ३४ ॥<br>
मृन्मयं जीर्णशीर्षे तु गन्धमाल्यानुसम्पदा ॥<br>
कृष्णवस्त्रैस्तु संच्छाद्य ततस्तूपहरेद्बलिम् ॥ ३५ ॥<br>
वाद्यघोषेण महता तथा कोलाहलैः शुभैः ॥<br>
ततोऽग्नौ जुहुयात्सम्यङ्मेदःप्रभृति वै द्विज ॥ ३६ ॥<br>
ये पिशाचाश्चतुर्भिस्तु इषीका शर्करी ततः ॥<br>
केवले जुहुयाद्वह्नौ करशुक्त्या श्रवामया ॥ ३७॥<br>
फलीकरणमग्नौ च हुत्वा भुक्त्वा च पावकम् ॥<br>
अपश्यन्स्वगृहं यायात्स्नात्वा श्वेताम्बरस्ततः … ॥ ३८ ॥<br>
अहोमुचं शान्तिकं च जप्त्वा तिष्ठेत्सुयन्त्रितः ॥<br>
रात्रौ त्रिभागशेषायां शान्तिकर्म समारभेत ॥ 39 ॥<br>
शान्तिकल्पविधानज्ञः सदस्यैः सहितस्ततः ॥<br>
एकः कर्मणि युक्तः स्यादेको मन्त्रस्य निश्चये ॥४०॥<br>
एष शान्तिविधिः प्रोक्तः समासात्सर्वशान्तिषु ॥<br>
विस्तरे विस्तरः प्रोक्तः शान्तिकर्म ह्यथर्वणः ॥४१॥<br>
धनेन पूज्योऽथ पुरोहितः स्यात्तथोपदेष्टा गुरुरप्रमत्तः ॥<br>
सांवत्सरो यस्तु ततः सदस्याः पूज्यास्ततो विप्रवराश्च सर्वे॥४२॥<br>
इति श्रीविष्णुधर्मोत्तरे द्वितीयखण्डे मा० सं० रामं प्रति पुष्करोपाख्याने शान्तिकर्मवर्णनन्नाम द्वात्रिंशदुत्तरशततमोऽध्यायः ॥ १३२ …</p>
<p>तृतीयखण्डम्</p>
<p>(न उपलब्धम् )</p>
<p>विष्णुधर्मोत्तरपुराणम्/ खण्डः २/अध्यायाः ००१-००५<br>
2.1<br>
श्रीगणेशाय नमः ॥<br>
वज्र उवाच ॥<br>
आदौ भगवता प्रोक्तो विजयो भरतस्य मे ॥<br>
यच्छ्रुत्वा वेद्मि चात्मानं ब्रह्मन्विगतकल्मषम् ॥१ ॥<br>
सुखश्राव्यश्च हृद्यश्च कथासारस्तु भार्गव ॥<br>
कथाश्च विविधाः प्रोक्तास्तत्प्रसङ्गात्त्वयानघ ॥ २ ॥<br>
रसवत्यश्च धर्मज्ञ सर्वपापक्षयङ्कराः ॥<br>
यास्ता ब्रह्मन्प्रसङ्गेन मयापहृतचेतसा ॥ ३ ॥<br>
प्रस्तुतास्ताः कथास्त्यक्तास्ता एव कथस्व मे ॥<br>
भगवन्सर्वधर्मज्ञ प्रत्यक्षामलदर्थन ॥<br>
कथानां तु प्रसङ्गेन प्रस्तुता याः कथाः पुरा ॥४॥<br>
सुदूरमन्तरीभूत्वा रामस्य विदितात्मनः ॥<br>
ता एव श्रोतुमिच्छामि त्वत्तो भृगुकुलोद्वह ॥५॥<br>
लोकं वारुणमासाद्य रामो भृगुकुलोद्वहः ॥<br>
श्रुतवान्देवदेवेशान्किन्नु भूयः प्रचेतसः ॥६॥<br>
एतन्मे सर्वमाचक्ष्व तत्र मे संशयो महान् ॥<br>
मार्कण्डेय उवाच ॥<br>
कालस्य संख्यां तां श्रुत्वा रामप्रोक्तां प्रचेतसा ॥ ७ ॥<br>
पप्रच्छ वरुणं देवं राजधर्मानतः परम् ॥<br>
पृष्टस्तु जामदग्न्येन रामं प्राह जलेश्वरः॥८॥<br>
राजधर्माञ्छृणुष्वार्य पुष्करात्तनयान्मम ॥<br>
राजधर्माः श्रुतास्तेन देवाद्दशशतेक्षणान् ॥ ९ ॥<br>
स यथावद्विजानाति राजधर्मान्द्विजोत्तम ॥<br>
एवमुक्त्वा तदा राममानाय्य च तथा सुतम् ॥ १० ॥<br>
उवाच भार्गवस्यास्य धर्मान्कथय पुत्रक ॥<br>
यत्रयत्रास्य सन्देहो भविष्यति महात्मनः ॥ ११ ॥<br>
तदुपानुद भद्रन्ते मम वाक्येन पुत्रक ॥<br>
एवमुक्तस्तथेत्युक्त्वा गृहान्निन्ये भृगूत्तमम् ॥<br>
तत्रास्य कथयामास राजधर्मान्महोदयान् ॥ १२ ॥<br>
रामेण पृष्टो वरुणस्य पुत्रो जगाद धर्मान्नृपसत्तमानाम् ॥<br>
द्रव्यान्महार्थान्भुवि पालनाय लोकस्य सर्वस्य नरेन्द्रचन्द्र ॥ १३ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे रामस्य पुष्करगृहगमनं नाम प्रथमोऽध्यायः ॥ १ ॥<br>
2.2<br>
मार्कण्डेय उवाच ॥<br>
सुखासीनो नरश्रेष्ठः पुष्करस्य निवेशने ॥<br>
पप्रच्छ पुष्करं रामो धर्मनित्यो जितेन्द्रियः ॥ १ ॥<br>
राम उवाच ॥<br>
राष्ट्रस्य किं कृत्यतमं तन्माचक्ष्व पृच्छतः ॥<br>
आदावेव महाभाग यादोगणनृपात्मज ॥ २ ॥<br>
पुष्कर उवाच ॥<br>
राष्ट्रस्य कृत्यं धर्मज्ञ राज्ञ एवाभिषेचनम् ॥<br>
अनिन्द्रमबलं राष्ट्रं दस्यवोऽभिभवन्त्युत ॥ ३ ॥<br>
अराजकेषु राष्ट्रेषु धर्मावस्था न विद्यते ॥<br>
वर्णानामाश्रमाणां च व्यवस्थानं च भार्गव ॥ ४ ।<br>
अराजकेषु राष्ट्रेषु नैव कन्या प्रदीयते ॥<br>
विद्यते मम ता नैव तथा वित्तेषु कस्यचित् ॥ ५ ॥<br>
स्वात्म्यो न्यायः प्रवर्तेत विश्वलोपस्तथैव च ॥<br>
लोके न कश्चिद्विद्येत गुरोर्वचनकारकः ॥ ६ …<br>
नाधीयीरँस्त्रयीं विद्यां त्रयो वर्णा द्विजातयः ॥<br>
देवानां यजनं न स्यादनावृष्टिस्ततो भवेत् ॥ ७ ॥<br>
नृलोकसुरलोकौ च स्यातां संशयितावुभौ …<br>
जनमारी भवेद्घोरा यदि राजा न पालयेत् ॥८॥<br>
प्रजानां रक्षणार्थाय विष्णुतेजोपबृंहितः ॥<br>
मानुष्ये जायते राजा देवसत्त्ववपुर्धरः ॥ ९ ॥<br>
यस्मिन्प्रसन्ने देवस्य प्रसादस्तूपजायते ॥<br>
यस्मिन्क्रुद्धे जनस्यास्य क्रोधः समुपजायते ॥ १० ॥<br>
महद्भिः पुण्यसम्भारैः पार्थिवो राम जायते ॥<br>
यस्यैकस्य जगत्सर्वं वचने राम तिष्ठति ॥ ११ ॥<br>
चातुर्वर्ण्यं स्वधर्मस्थं तेषु देशेषु जायते ॥<br>
येषु देशेषु राजेन्द्र राजा भवति धार्मिकः ॥ १२ ॥<br>
(मारकं न च दुर्भिक्षं नाग्निचौरभयं तथा ॥<br>
न च व्यालभयं तेषां येषां धर्मपरो नृपः) ॥ १३ ॥<br>
आदौ विन्देत नृपतिं ततो भार्यां ततो धनम् ॥<br>
कुराजनि जनस्यास्य कुतो भार्या कुतो धनम् ॥ १४ ॥<br>
तस्मात्सर्वप्रयत्नेन राष्ट्रमुख्ये नरेश्वरः ॥<br>
परीक्ष्य पूर्वैः कर्तव्यो धार्मिकः सत्य सङ्गरः ॥ १५ ॥<br>
येषां हि राजा भुवि धर्मनित्यस्तेषां न लोके भयमस्ति किञ्चित् ॥<br>
तस्मात्प्रयत्नेन नरेन्द्र कार्यो राष्ट्रप्रधानैर्नृपतिर्विनीतः ॥१६॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे रामं प्रति पुष्करवाक्ये राजप्रशंसा नाम द्वितीयोऽध्यायः ॥ २ ॥<br>
2.3<br>
पुष्कर उवाच ॥<br>
सर्वलक्षणलक्षण्यो विनीतः प्रियदर्शनः ॥<br>
अदीर्घसूत्री धर्मात्मा जितक्रोधो जितेन्द्रियः ॥ १ ॥<br>
स्थूललक्षो महोत्साहः स्मितपूर्वाभिभाषकः ॥<br>
सुरूपः कुलसंपन्नः क्षिप्रकारी महाबलः ॥ २ ॥<br>
ब्रह्मण्यश्चाविसंवादी दृढभक्तिः प्रियंवदः ॥<br>
अलोलुपस्संयतवाग्गंभीरः प्रियदर्शनः ॥ ॥ ३ ॥<br>
नातिदण्डो न निर्दण्डः चारचक्षुरजिह्मगः ॥<br>
व्यवहारे समः प्राप्ते पुत्रस्य रिपुणा सह ॥ ४ ॥<br>
रथे गजेऽश्वे धनुषि व्यायामे च कृतश्रमः ॥<br>
उपवासतपःशीलो यज्ञयाजी गुरुप्रियः ॥ ५ ॥<br>
मन्त्रिसांवत्सराधीनः समरेष्वनिवर्तकः ॥<br>
कालज्ञश्च कृतज्ञश्च नृविशेषज्ञ एव च ॥ ६ ॥<br>
पूज्यं पूजयिता नित्यं दण्ड्यं दण्डयिता तथा ॥<br>
षाड्गुण्यस्य प्रयोक्ता च शक्त्युपेतस्तथैव च ॥ ॥ ७ ॥<br>
उक्तैरनुक्तैस्तु गुणैरनेकैरलङ्कृतो भूमिपतिश्च कार्यः ॥<br>
सम्भूय राष्ट्रप्रवरैर्यथावद्राष्ट्रस्य रक्षार्थमदीनसत्त्वः ॥ ८ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे रामं प्रति पुष्करवाक्ये राजलक्षणं नाम तृतीयोऽध्यायः ॥ ३ ॥<br>
2.4<br>
॥ पुष्कर उवाच ॥<br>
एवं गुणगणाकीर्णं वरयेयुर्नराधिपम् ॥<br>
सम्भूय राष्ट्रप्रवराः क्षत्रियं तु कुलोद्गतम् ॥ १ ॥<br>
वृतश्च तैर्व्रतं राजा गृह्णीयाद्विजितेन्द्रियः ॥<br>
पालयिष्यामि वः सर्वान्धर्मस्थान्नात्र संशयः ॥ २ ॥<br>
व्रतं गृहीत्वा राज्यार्थी वृणुयाद्ब्राह्मणोत्तमम् ॥<br>
सांवत्सरं सुखायास्य सर्वस्य जगतो नृपः ॥ ३ ॥<br>
सर्वलक्षणलक्षण्यं विनीतं प्रियदर्शनम् ॥<br>
सुरूपं वेशसंपन्नं नित्यमूर्जितदर्शनम ॥ ४ ॥<br>
अदीनवादिनं धीरं धर्मनित्यं जितेन्द्रियम् ॥<br>
अव्यङ्गं नाधिकाङ्गं च वेदवेदाङ्गपारगम् ॥ ५ ॥<br>
चतुःषष्ट्यङ्गतत्त्वज्ञमूहापोहविशारदम् ॥<br>
भूतभव्यभविष्यज्ञं गणितज्ञं विशेषतः ॥ ६ ॥<br>
विचन्द्रा शर्वरी यद्वन्मुकुटं च च्युतोपलम् ॥<br>
गणितेन तथा हीनं ज्योतिषं नृपसत्तम ॥ ७ ॥<br>
आस्तिकं श्रद्दधानं च अनुकूलं महीपतेः ॥<br>
सांवत्सरं नृपो गत्वा वरयेत्प्रयतः शुचिः ॥ ८ ॥<br>
येनाभिषिक्तो नृपतिर्विनष्टस्तु नराधिप ॥<br>
सांवत्सरं न तं विद्वान्वरयेन्नृपसत्तम॥ ९ ॥<br>
न हीनाङ्गं न वाचालं न च निष्प्रतिभं नृपः ॥<br>
कुवेशमलिनं मुण्डं नास्तिकं पापनिश्चयम् ॥ १० ॥<br>
भिन्नवृत्तिं च वरयेद्वरयेत्सद्गुणं सदा ॥<br>
वरयित्वा तु वक्तव्याः स्वयमेव महीभुजा ॥ ११ ॥<br>
यथैवाग्निमुखा देवास्तथा राजमुखाः प्रजाः ॥<br>
यथैवाग्निमुखा मन्त्रा राज्ञां सांवत्सरास्तथा ॥ १२ ॥<br>
त्वं मे माता पिता चैव देशिकश्च गुरुस्तथा ॥<br>
दैवं पुरुषकारश्च ज्ञातव्यौ सततं त्वया ॥ १३ ॥<br>
समधर्मज्ञ भद्रं ते राज्यं साधारणं हि नौ ॥<br>
समानेयः शुभो देवस्त्वयैव मम सत्तम ॥ १४ ॥<br>
पौरुषेण पदं कार्यं समरं च तथा मया ॥<br>
स चेत्तदभिमन्येत पार्थिवस्य महागुणम् ॥ १५ ॥<br>
अथवा गुणदोषेण प्रज्ञया चाशु यो नृणाम् ॥<br>
दैवोपघातसमरे विज्ञानं पौरुषस्य च ॥ १६ ॥<br>
वाडवं न च प्राज्ञस्तु तस्यैवानुमते तदा ॥<br>
तेनोद्दिष्टौ तु वरयेद्राजा मन्त्रिपुरोहितौ ॥ १७ ॥<br>
तेनोद्दिष्टां च वरयेन्महिषीं नृपसत्तमः ॥<br>
ततोऽभिषेकसम्भाराँस्तस्य कुर्यात्स दैववित् ॥ १८ ॥<br>
कुञ्जरं तुरगं कुर्यात्तस्य राज्ञः परीक्षितौ ॥<br>
भद्रासनं च च्छत्रं च वालव्यजनमेव च ॥ १९ ॥<br>
खड्गरत्नं तथा चापं रत्नानि विविधानि च ॥<br>
राज्ञो मृतस्य ये त्वासन्सर्वाणि तु नराधिप ॥ २० ॥<br>
ते न कार्या नरेन्द्रस्य तेन दैवविदा तथा ॥<br>
कामं संवत्सरं कार्या अलाभेऽन्यस्य भूभुजा ॥ २१ ॥<br>
गुणाधिकस्य नो कार्या येऽन्यत्राभिहिता मया ॥२२॥<br>
न तत्र नागाः सुभृता न योधा राज्ञो न माता न पिता न बन्धुः ॥<br>
यत्रास्य साध्यं भवतीह विद्वान्सांवत्सरो धर्मविदः प्रमत्तः ॥ २३ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे रामं प्रति पुष्करकथासु सांवत्सरिक लक्षणं नाम चतुर्थोऽध्यायः ॥४॥</p>
<p>2.5<br>
राम उवाच ॥<br>
राज्ञा पुरोहितः कार्यस्तथा मन्त्री च कीदृशः ॥<br>
महिषी च तथा ज्येष्ठा तन्ममाचक्ष्व पृच्छतः ॥ ॥ १ ॥<br>
पुष्कर उवाच ॥<br>
अव्यङ्गं लक्षणोपेतमनुकूलं प्रियंवदम् ॥<br>
अथर्ववेदविद्वांसं यजुर्वेदविशारदम् ॥ २ ॥<br>
द्विवेदं ब्राह्मणं राजा पुरोहितमथर्वणम् ॥<br>
पञ्चकल्पविधानज्ञं वरयेत सुदर्शनम् ॥३॥<br>
नक्षत्रकल्पो वैतानस्तृतीयः संहिताविधिः ॥<br>
चतुर्थोङ्गिरसां कल्पः शान्तिकल्पस्तु पञ्चमः ॥४॥<br>
पञ्चकल्पविधानज्ञमाचार्यं प्राप्य भूपतिः ॥<br>
सर्वोत्पातप्रशान्तात्मा भुनक्ति वसुधां चिरम् ॥५॥<br>
स च राज्ञस्तथा कुर्यान्नित्यं कर्म सदैव तु ॥<br>
नैमित्तिकं तथा काम्यं दैवज्ञवचने रतः ॥६॥<br>
न त्याज्यस्तु भवेद्राजा दैवज्ञेन पुरोधसा ॥<br>
पतितस्तु भवेत्त्याज्यो नात्र कार्या विचारणा ॥७॥<br>
तथैव पतितौ राम न त्याज्यौ तौ महीभुजा ॥<br>
तयोस्त्यागेन राजेन्द्र राज्यभ्रंशो विनिर्दिशेत ॥ ८ ॥<br>
दुर्गतिः परलोके च बहुकालमसंशयम् ॥<br>
सांवत्सरविरुद्धस्तु त्याज्यो राज्ञा पुरोहितः ॥<br>
पुरोहितोऽन्यथा राज्ञो यथा माता यथा पिता ॥<br>
अनिष्टमस्य व्यसनं हन्याद्दैवोपघातजम् ॥ १० ॥<br>
ब्राह्मणो निष्कृतिस्तस्य कुत्र शक्या महीभुजा ॥<br>
यावन्न राज्ञा विद्वांसौ सांवत्सरपुरोहितौ ॥ ११ ॥<br>
वृत्तिच्छेदे तयो राज्ञः कुलं त्रिपुरुषं व्रजेत् ॥<br>
नरकं वर्जयेत्तस्माद्वृतच्छेदं तयोः सदा ॥ १२ ॥<br>
स्थावरेण विभागश्च तयोः कार्यो विशेषतः ॥<br>
अनुरूपेण धर्मज्ञ सांवत्सरपुरोहितौ ॥ १३ ॥<br>
भाव्यं सदा भार्गववंशचन्द्र पुरोहितस्यात्मसमस्य राज्ञा ॥<br>
राज्ञो यथापि स्वजनेन भाव्यो विद्वान्प्रभुः स्यान्नृपतेः पुरोधाः ॥ १४ ॥ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे पुरोहितलक्षणं नाम पञ्चमोऽध्यायः ॥ ५ ॥</p>
<p>2.6<br>
॥ पुष्कर उवाच ॥ ॥<br>
सर्वलक्षणलक्षण्यो मन्त्री राज्ञस्तथैव च ॥<br>
ब्राह्मणो वेदतत्त्वज्ञो विनीतः प्रियदर्शनः ॥ १ ॥<br>
स्थूललक्षो महोत्साहः स्वामिभक्तः प्रियंवदः ॥<br>
बृहस्पत्युशनः प्रोक्तां नीतिं जानाति सर्वतः ॥ २ ॥<br>
रागद्वेषेण यत्कार्यं न वदन्ति महीक्षितः ॥<br>
लोकापवादाद्राजार्थे भयं यस्य न जायते ॥ ३ ॥<br>
क्लेशक्षमस्तथा यश्च विजितात्मा जितेन्द्रियः ॥<br>
गूढमन्त्रश्च दक्षश्च प्राज्ञो भक्तजनप्रियः ॥ ४ ॥<br>
इङ्गिताकारतत्त्वज्ञ ऊहापोहविशारदः ॥<br>
शूरश्च कृतविद्यश्च न च मानी विमत्सरः ॥ ५ ॥<br>
चारप्रचारकुशलः प्रणिधिप्रणयात्मवान् ॥<br>
षाड्गुण्यविधितत्त्वज्ञ उपायकुशलस्तथा ॥ ६ ॥<br>
वक्ता विधाता कार्याणां नैव कार्यातिपातिता ॥<br>
समश्च राजभृत्यानां तथैव च गुणप्रियः ॥ ७ ॥<br>
कालज्ञः समयज्ञश्च कृतज्ञश्च जनप्रियः ॥<br>
कृतानामकृतानाञ्च कर्मणां चान्ववेक्षिता॥ ८ ॥<br>
यथानुरूपमर्हाणां पुरुषाणां नियोजिता ॥<br>
राज्ञः परोक्षे कार्याणि सम्पराये भृगूत्तम ॥ ९ ॥<br>
कृत्वा निवेदिता राजन्कर्मणां गुरुलाघवम् ॥<br>
शत्रुमित्रविभागज्ञो विग्रहास्पदतत्त्ववित् ॥ १० ॥<br>
स राज्ञः सर्वकार्याणि कुर्याद्भृगुकुलोद्वह ॥<br>
विदितानि यथा कुर्यान्नाज्ञातानि महीक्षिता ॥ ११ ॥<br>
अज्ञातानि नरेन्द्रस्य कृत्वा कार्याणि भार्गव ॥<br>
अचिरेणापि विद्वेषं स मन्त्री त्वधिगच्छति ॥१२॥<br>
करोति यस्तु कार्याणि विविधानि महीपते ॥<br>
भेदो नो तस्य भवति कदाचिदपि भूभुजा ॥ १३ ॥<br>
एवंगुणो यस्य भवेच्च मन्त्री वाक्ये च तस्याभिरतस्य राज्ञः ॥<br>
राज्यं स्थिरं स्याद्विपुला च लक्ष्मीर्वंशश्च दीप्तो भुवनत्रयेऽपि ॥ १४ ॥ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे मत्रिलक्षणं नाम षष्ठोऽध्यायः ॥ ६ ॥<br>
2.7<br>
॥ पुष्कर उवाच ॥ ॥<br>
राज्ञाग्र्यमहिषी कार्या सर्वलक्षणपूजिता ॥<br>
विनीता गुरुभक्ता च ईर्षाक्रोधविवर्जिता ॥ १ ॥<br>
राज्ञः प्रियहितासक्ता चारुवेशा प्रियंवदा ॥<br>
भृताभृतजनज्ञा च भृतानामनुवेक्षिणी ॥ २ ॥<br>
अभृतानां जनानां च भृतिकर्मप्रवर्तिनी ॥<br>
रागद्वेषवियुक्ता च सपत्नीनां सदैव या ॥ ३ ॥<br>
भोजनासनपानेन सर्वेषामनुवेक्षिणी ॥<br>
सपत्निपुत्रेष्वपि या पुत्रवत्परिवर्तते ॥ ४ ॥<br>
मन्त्रिसंवत्सरामात्यान्या च पूजयते सदा ॥<br>
ब्रह्मण्या च दयायुक्ता सर्वभूतानुकम्पिनी ॥ ५ ॥<br>
कृताकृतज्ञा राज्ञश्च विदिता मण्डलेष्वपि ॥<br>
परराजकलत्रषु प्रीयमाणा मुदा युता ॥६॥<br>
दूतादिप्रेषणकरी राजद्वारेषु सर्वदा ॥<br>
तद्द्वारेण नरेद्राणां कार्यज्ञा च विशेषतः ॥ ७ ॥<br>
एवंगुणगणोपेता नरेन्द्रेण सहानघा ॥<br>
अभिषेच्या भवेद्राज्ये राज्यस्थेन नृपेण वा ॥ ८ ॥<br>
एवं यदा यस्य भवेच्च पत्नी नरेन्द्रचन्द्रस्य महानुभावा ॥<br>
वृद्धिं व्रजेत्तस्य नृपस्य राष्ट्रं सचारकं नात्र विचारणास्ति॥९॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे अग्र्यमहिषीलक्षणं नाम सप्तमोऽध्यायः ॥ ७ ॥ ॥<br>
2.8<br>
राम उवाच ॥ पुरुषाणां तथा स्त्रीणां गजानां तुरगैस्सह ॥<br>
वालव्यजनच्छत्राणां तथा भद्रासनस्य च ॥ १ ॥<br>
रत्नानां धनुषां चैव खड्गस्य च सुरात्मज ॥<br>
लक्षणं श्रोतुमिच्छामि तन्ममाचक्ष्व पृच्छतः ॥ २ ॥<br>
पुष्कर उवाच ॥<br>
आदावेव प्रवक्ष्यामि पुरुषाणां तु लक्षणम् ॥<br>
निबोध तन्मे गदतो भृगुवंशाविवर्धन ॥ ३ ॥<br>
एकाधिको द्विशुक्लश्च त्रिभिर्व्याप्नोति यस्तथा ॥<br>
त्रिवलीवाँस्त्रिविनतः त्रिकालज्ञश्च भार्गव ॥ ४ ॥<br>
पुरुषः स्यात्सुलक्षण्यो विपुलश्च तथा त्रिषु ॥<br>
चतुर्लेखस्तथा यश्च तथैव च चतुःसमः ॥ ५ ॥<br>
चतुष्किष्कुश्चतुर्दंष्ट्रश्चतुष्कृष्णस्तथैव च ॥<br>
चतुर्गंधश्चतुर्ह्रस्वः पञ्चसूक्ष्मस्तथैव च ॥ ६ ॥<br>
पञ्चदीर्घो भृगुश्रेष्ठ तथैव च षडुन्नतः ॥<br>
सप्तस्नेहोऽष्टवंशश्च नव स्थानामलस्तथा ॥ ७ ॥<br>
दशपद्मो दशबृहन्न्यग्रोधपरिमण्डलः ॥<br>
चतुर्दशसमद्वन्द्वः षोडशाख्यश्च शस्यते ॥ ८ ॥<br>
राम उवाच ॥<br>
एकाधिकाद्या ये प्रोक्ताः पुरुषस्य त्वया गुणाः ॥<br>
तानहं श्रोतुमिच्छामि यथावद्वरुणत्मज ॥ ९ ॥<br>
पुष्कर उवाच ॥<br>
धर्मे चार्थे च कामे च जनः सर्वोऽभिषज्यते ॥<br>
एकाधिकस्तु विज्ञेयो यस्तु धर्मे विशेषतः ॥ १ ०॥<br>
तारकाभ्यां विना नेत्रे शुक्लाश्च दशनास्तथा ॥<br>
द्वात्रिंशद्राम यस्य स्युर्द्विशुक्लः स तु कीर्तितः ॥ ॥११॥<br>
उरो नाभिस्तथा सक्थिर्गंभीरा यस्य देहिनः ॥<br>
प्रोच्यते स तु धर्मज्ञ त्रिगम्भीरो नरोत्तमः ॥<br>
अनसूया दया क्षान्तिस्त्रिकमेकं प्रकीर्तितम् ॥ ॥१२॥<br>
मङ्गलाचारसंस्पर्शः शौचं चेत्यपरं त्रयम् ॥<br>
अनायासमकार्पण्यमैश्वर्यं च त्रयस्त्रिकाः॥<br>
त्रिप्रलम्बो भुजाभ्यां तु वृषणेन च कीर्त्यते ॥<br>
दिग्देशजातिसर्गैश्च तेजसा यशसा श्रिया ॥ १४ ॥<br>
व्याप्नोति यो भृगुश्रेष्ठ त्रिभिर्व्याप्नोत्यसौ स्मृतः ॥<br>
उदरे वलयस्तिस्रो गम्भीरा यस्य देहिनः ॥ १५ ॥<br>
स उच्यते भृगुश्रेष्ठ त्रिवलीवान्नरोत्तमः ॥<br>
देवतानां द्विजानां च गुरूणां च तथा नतः ॥ १६ ॥<br>
पुरुषो भार्गवश्रेष्ठ प्रोक्तस्त्रिविनतः सदा ॥<br>
धर्मस्यार्थस्य कामस्य संपत्कालविभागवित् ॥ १७ ॥<br>
सेवते यश्च धर्मज्ञः प्रोच्यते स त्रिकालवित् ॥<br>
उरौ ललाटं वक्त्रं च विस्तीर्णं यस्य देहिनः ॥ १८ ॥<br>
कथितः स भृगुश्रेष्ठ विपुलस्त्रिषु मानवः ॥<br>
द्वौ पाणी द्वौ तथा पादौ ध्वजच्छत्रादिभिर्युतौ ॥ १९ ॥<br>
लेखाभिर्यस्य निर्दिष्टश्चतुर्लेखः स मानवः ॥<br>
अङ्गुल्यो हृदयं पृष्ठं कटिर्यस्य तथा समाः ॥२० ॥<br>
पुरुषः स भृगुश्रेष्ठ चतुस्सम उदाहृतः ॥<br>
षष्णवत्यङ्गुलोत्सेधश्चतुष्किष्कुः प्रमाणतः ॥ २१ ॥<br>
प्रमाणयोगाद्धर्मज्ञ चतुकिष्कुः स कीर्तितः ॥<br>
दंष्ट्राश्चतस्रश्चन्द्राभा दशनेभ्यः समुन्नताः ॥ २२ ॥<br>
किञ्चिद्यस्य स धर्मज्ञ चतुर्दंष्ट्रः प्रकीर्तितः ॥<br>
नेत्रतारे भ्रुवौ श्मश्रुः कृष्णाः केशास्तथैव च ॥ २३ ॥<br>
यस्येह स चतुष्कृष्णः प्रोच्यते मनुजोत्तमः ॥<br>
नासायां वदने स्वेदे कक्ष्यासु च नरोत्तम ॥ २४ ॥<br>
गन्धस्तु सुरभिर्यस्य चतुर्गन्धः स कीर्तितः ॥<br>
बाहू जानूरुगण्डश्च चत्वार्यस्य समानि तु ॥ ॥ २८९ ॥<br>
पुरुषस्य भृगुश्रेष्ठ चतुस्सम उदाहृतः ॥<br>
आस्यासृङ्मध्यपद्मानां तुल्यो गन्धस्तु यस्य वै ॥ २६ ॥<br>
कथितः स भृगुश्रेष्ठ चतुर्गन्ध इति द्विजैः ॥<br>
ह्रस्वं लिङ्गं तथा ग्रीवा जंघे ह्रस्वे तु देहिनः ॥ २७ ॥<br>
यस्य भार्गवशार्दूल चतुर्ह्रस्वः स कीर्तितः ॥<br>
अङ्गुलीनां तु पर्वाणि नखकेशद्विजत्वचम् ॥<br>
सूक्ष्मणि यस्य तं राम पञ्च सूक्ष्मं प्रचक्षते ॥ २८ ॥<br>
हनू नेत्रे ललाटं च नासा चैव स्तनान्तरम् ॥<br>
दीर्घाणि यस्य तं राम पञ्चदीर्घं विदुर्बुधाः ॥ २९ ॥<br>
वक्षः कक्षौ नखा नासा मुखं चैव कृकाटिका ॥<br>
षडुन्नतानि यस्येह तं वदंति षडुन्नतम ॥ ३० ॥<br>
त्वक्केशलोमदंताश्च दृष्टिर्वाणी नखास्तथा ॥<br>
स्निग्धा यस्येह तं प्राहुः सप्त स्निग्धं बहुश्रुताः ॥ ३१ ॥<br>
जानुवंशावुभौ राम भुजवंशौ तथाप्युभौ ॥<br>
ऊरुवंशद्वयं चैव पृष्ठवंशं च भार्गव ॥ ३२ ॥<br>
नासावंशः समो यस्य सोऽष्टवंशः प्रकीर्तितः ॥<br>
नेत्रे नासापुटौ कर्णौ मेढ्रपायू मुखं तथा ॥ ३३ ॥<br>
छिद्रा नवैते विमला यस्य तं तु नवामलम् ॥<br>
जिह्वोष्ठतालु नेत्रान्तर्हस्तपादनखाः स्तनौ ॥ ३४ ॥<br>
शिश्नाग्रवक्षो यस्यैते पद्माभा दश देहिनाम् ॥<br>
पाणी पादौ मुखं ग्रीवा श्रवणे हृदयं शिरः ॥ ३५ ॥<br>
ललाटमुदरं पृष्ठं बृहन्तः पूजिता दश ॥<br>
प्रसारितभुजस्येह मध्यमाग्रत्वयांतरात् ॥ ३६ ॥<br>
उच्छ्रायेण समो यः स न्यग्रोधपरिमण्डलः ॥<br>
कथितः स नृपश्रेष्ठः सर्वलक्षणपूजितः ॥ ३७ ॥<br>
पादौ गुल्फौ स्फिचौ पार्श्वौ वृषणावक्षिणौ हनू ॥<br>
कर्णोष्ठसक्थिनी जंघे हस्तौ बाहू तथा भ्रुवौ ॥ ३८ ॥<br>
द्वन्द्वान्येतानि यस्य स्युः समानि तु चतुर्दश ॥<br>
चतुर्दशसमद्वन्द्वः कथितः स नृपोत्तमः ॥ ३९ ॥<br>
विद्यास्थानानि यानीह कथितानि चतुर्दश ॥<br>
प्रपश्यति च यो राम नेत्राभ्यां च नरोत्तमः ॥ ४० ॥<br>
सम्यक्स कथितो लोके षोडशाक्षो भृगूत्तम ॥<br>
रूक्षं शिराततं गात्रं तथा मांसविवर्जितम ॥<br>
दुर्गन्धि चाशुभं सर्वं विपरीतं च शस्यते ॥ ४१ ॥<br>
दृष्टिः प्रसन्ना मधुरा च वाणी मत्तेभतुल्या च गतिः प्रशस्ता ॥<br>
एकैककूपप्रभवाश्च रोमा सत्त्वं प्लुतं हासमनुल्बणं च ॥ ४२ ॥<br>
श्रान्तस्य यानमशनं च बुभुक्षितस्य पानं तृषा परिगतस्य परेषु रक्षा ॥<br>
एतानि यस्य पुरुषस्य भवंति काले तं धन्यमाहुरधिभूमि नरं द्विजेन्द्राः ॥ ४३ ॥ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे पुरुषलक्षणं नामाष्टमोऽध्यायः ॥८॥<br>
2.9<br>
पुष्कर उवाच ॥<br>
शस्ता स्त्री चारुसर्वाङ्गी मत्तमातङ्गगामिनी ॥<br>
गुरूरुजघना या च मत्तपारावतेक्षणा ॥१ ॥<br>
सुनीलकेशी तन्वङ्गी परपुष्टनिनादिनी ॥<br>
तनुमध्या विलोमाङ्गी स्निग्धवर्णा मनोहरा ॥२॥<br>
समग्रभूस्पृशौ यस्याश्चरणौ कमलोपमौ ॥<br>
नाभिः प्रदक्षिणावर्ता संहतौ च तथा स्तनौ॥३॥<br>
विभक्तमधरोष्ठं च दर्शनं मधुरं तथा ॥<br>
गुह्यं प्रदक्षिणावर्तमश्वत्थदलसन्निभम्॥४॥<br>
गुल्फौ निगूढौ गूढे च तथा यस्याः ककुन्दरे॥<br>
मध्यनाभेश्च यस्याः स्याद्धस्तांगुष्ठप्रमाणतः ॥ ५॥<br>
पिण्डिके च न सन्नद्धे न लम्बा च तथा कटिः ॥<br>
जठरं च प्रलंबं च नयने च न केकरे ॥६॥<br>
कचाश्च कपिशा केशाः केशा रूक्षास्तथैव च ॥<br>
न च वृक्षनदीनाम्नी न देवगिरिनामिका ॥ ७ ॥<br>
न चैवोरगगन्धर्वभूतप्रेतसनामिका ॥<br>
न वाचाला न लुब्धा च न शठा कलहप्रिया ॥८॥<br>
न लोलुपा न दुर्भावा न वा कुण्ठकपालिका ॥<br>
देवद्विजातिसिद्धानां साधूनां पूजने रता ॥ ९ …<br>
शीलोपेता गुणोपेता न शिराला न लोमशा ॥ १० ॥<br>
गण्डैर्मधूकपुष्पाभैः स्निग्धैश्च दशनच्छदैः ॥<br>
न संहतभ्रूः संश्लिष्टचरणांगुलिकुड्मला … ॥ ११ ॥<br>
पतिप्रिया पतिप्राणा या नारी पतिदेवता ॥<br>
अलक्षणापि संज्ञेया सर्वलक्षणसंयुता ॥ १२ ॥<br>
भ्रुवं कनीनिका यस्या न स्पृशेत कथंचन ॥<br>
न तां कुर्वीत भार्यार्थं मृत्युः सा कथिता बुधैः ॥१३॥<br>
सरोममुत्तरोष्ठं च गण्डौ यस्याः सकूपकौ॥<br>
अतिदीर्घा कषाया च चलन्मांसचया तथा ॥ १४ ॥<br>
सा विवर्ज्या विशेषेण नरेण हितमिच्छता ॥ १५ ॥<br>
संक्षेपतस्ते कथितं मयैतत्स्याल्लक्षणं चारु नितम्बिनीनाम् ॥<br>
रहस्यमेतत्कथितं तु तत्र यत्राकृतिस्तत्र गुणा वसन्ति ॥ १६ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे स्त्रीलक्षणं नाम नवमोऽध्यायः ॥ ९ ॥<br>
2.10<br>
पुष्कर उवाच ॥<br>
नागाः प्रशस्ता धर्मज्ञ प्रमाणेनाधिकास्तु ये ॥<br>
दीर्घहस्ता महोच्छ्वासा स्वासनाश्च विशेषतः ॥ १ ॥<br>
निगूढवंशा मध्वाक्षा मूढा मूढोष्ठमस्तकाः ॥<br>
विंशत्यष्टाधिकनखाः शीतकालमदाश्च ये॥२॥<br>
येषां चैव कराः पादा दीर्घा लाङ्गूलमेव च॥<br>
दक्षिणं चोन्नतं दीप्तं बृंहितं जलदोपमम् ॥ ३ ॥<br>
अत्यर्थवेदना ये च शूराः शब्दसहिष्णवः ॥<br>
कर्णौ च विपुलौ येषां सूक्ष्मबिन्दुयुतत्वचः। ४॥<br>
ते प्रशस्ता महाभाग ये तथा सप्तसुस्थिताः ॥<br>
दन्तच्छदेषु दृश्यन्ते येषां स्वस्तिकलक्षणाः ॥५॥<br>
शृङ्गारवालव्यजनं वर्द्धमानाङ्कुशास्तथा ॥<br>
ते धार्या न तथा धार्या वामना मत्कुणादयः ॥ ६ ॥<br>
हस्तिन्यो याश्च गर्भिण्यो ये च मूढा मतङ्गजाः ॥<br>
अपाकलाश्च कुब्जाश्च सद्दन्ता ये च भार्गव ॥ ७ ॥<br>
कुदन्ताश्च तथा वर्ज्या वामकूटाश्च यत्नतः ॥<br>
अस्रुस्पृशश्च कूटाश्च शठाश्च विकटाश्च य ॥ ८ ॥<br>
राम उवाच ॥<br>
वामनाद्यश्च ये नागाः प्रोक्ता निन्दितलक्षणाः ॥<br>
तेषां तु श्रोतुमिच्छामि लक्षणं वरुणात्मज ॥ ९ ॥<br>
॥ पुष्कर उवाच ॥<br>
आयामेन न संपूर्णो योतिह्रस्वो भवेद्गजः ॥<br>
वामनस्तु समाख्यातो मत्कुणो दन्तवर्जितः ॥ १० ॥<br>
दशां चतुर्थीं संप्राप्य वर्धते यस्य न द्विजौ ॥<br>
स्थूलावनायतौ स्यातां स मूढाख्यो गजाधमः ॥ ११ ॥<br>
अपाकलो विशालेन दन्तेनैकेन वारणः ॥<br>
संक्षिप्तवक्षोजघनः पृष्ठमध्यसमुन्नतः ॥ १२ ॥<br>
प्रमाणहीनतन्नाभिः स कुब्जो वारणाधमः ॥<br>
अत्युन्नतांसः सद्दन्तः कुदन्तः स्यान्नतो बहिः ॥ १३ ॥<br>
वामदन्तोन्नतो नागो वामकूटश्च कथ्यते ॥<br>
दन्तौ वक्त्रस्पृशौ यस्य सोऽस्रुस्पृक्कथितो गजः ॥ १४ ॥<br>
एकदन्तस्तथा नागः कूट इत्यभिधीयते ॥<br>
पादयोः सन्निकर्षः स्याद्यस्य नागस्य गच्छतः ॥ १५ ॥<br>
स शठोध्वनि युद्धे च लक्षणज्ञैर्न्न पूजितः ॥<br>
अरत्न्यभ्यधिकं यस्य विस्तरेण स्तनान्तरम् ॥ १६ ॥<br>
विकटः स विनिर्दिष्टो दुर्गतिर्निन्दितो गजः ॥<br>
राम उवाच ॥<br>
श्रोतुमिच्छामि धर्मज्ञ कुञ्जरं सप्तसुस्थितम् ॥ १७ ॥<br>
यं प्राप्य किल राजानो जयन्ति वसुधां नृपाः ॥<br>
॥ पुष्कर उवाच ॥<br>
वर्णं सत्त्वं बलं रूपं कान्तिस्संहननं जवम् ॥<br>
सप्तैतानि सदा यस्य स गजः सप्तसुस्थितः ॥ १८ ॥<br>
येषां भवेद्दक्षिणपार्श्वभागे रोम्णां च पुंजः पिटकोऽथवापि ॥<br>
ते नागमुख्या विजयाय युद्धे भवन्ति राज्ञां न हि संशयोऽत्र ॥ ५९ ॥<br>
इति श्रीविष्णुधर्मोत्तरे द्वितीयखण्डे मार्कण्डेय वज्रसंवादे हस्तिलक्षणं नाम दशमोऽध्यायः ॥ १० ॥<br>
2.11<br>
॥ पुष्कर उवाच ॥<br>
अश्वानामृषिभिः प्रोक्ता महादोषा भृगूत्तम ॥<br>
यैरन्विता परित्याज्यास्तन्मे निगदतः शृणु ॥ १ ॥<br>
हीनदन्तो द्विदन्तश्च कराली कृष्णतालुकः ॥<br>
कृष्णजिह्वश्च यमजो जातमुष्कश्च यस्तथा ॥ २॥<br>
द्विशफश्च तथा शृङ्गी नृवर्णो व्याघ्रवर्णकः ॥<br>
खरवर्णो भस्मवर्णो जातवर्णश्च काकुदी ॥ ३ ॥<br>
श्वित्री च काकसादी च खरशारस्तथैव च ॥<br>
वानराख्यः कृष्णसटः कृष्णमुष्कस्तथैव च ॥ ४ ॥<br>
कृष्णप्रोथश्च मूकश्च यश्च तित्तिरसन्निभः ॥<br>
विषमश्वेतपादश्च ध्रुवावर्तविवर्जितः ॥ ५ ॥<br>
अशुभावर्तसंयुक्तो वर्जनीयस्तुरङ्गमः ॥<br>
॥ राम उवाच ॥<br>
वाजिनः के ध्रुवावर्ताः केषु स्थानेषु शोभनाः ॥<br>
वाजिनः के तदा शस्तास्तन्ममाचक्ष्व पृच्छतः ॥ ६ ॥<br>
पुष्कर उवाच ॥<br>
रन्ध्रोपरन्ध्रयोर्द्वौद्वौ द्वौद्वौ मस्तकवक्षसोः ॥<br>
प्रमाणे च ललाटे च ध्रुवावर्ता दश स्मृतः ॥ ७ ॥<br>
एकोपि न भवेद्यस्य धुवावर्तस्तु वाजिनः ॥<br>
न तं शंसन्ति धर्मज्ञ तस्मात्तं परिवर्जयेत ॥८॥<br>
उत्तरोष्ठे भृगुश्रेष्ठ प्रमाणस्य तथोपरि ॥<br>
नासापुटे तथा प्रोथे गण्डप्रोथाक्षिमध्यगः ॥९ ॥<br>
कथयोरश्रुपातेन भ्रुवोः कण्ठाग्रयोस्तथा ॥<br>
नाभ्यां हनुबला कक्षास्कन्धोपस्कन्धसन्धिषु ॥ १० ॥<br>
विदो बाहुप्रदेशे च गलमध्ये तथैव च ॥<br>
आसने ककुदे प्रोथे जानुजंघासु भार्गव ॥ ११ ॥<br>
कुष्टिकानाभिकक्षासु मुष्कयोर्मूत्रदेशजः ॥<br>
त्रिके च मूलपुच्छे च उपरि स्थूणयोस्तथा ॥ १२ ॥<br>
पिण्डयोर्जठरे चैव सीवनीयोपकुक्षिषु ॥<br>
आवर्त्तैर्वर्जनीयाः स्युः प्रयत्नेन तुरङ्गमाः ॥ १३ ॥<br>
ककुदे कर्णयोश्चैव यस्यावर्तः कुवाजिनः ॥<br>
अत्यन्तमप्रशस्तं तं राजा राष्ट्राद्विवासयेत् ॥ १४ ॥<br>
हस्तिदेवमणिः सर्वं पूर्वकायेषु लक्षणः ॥<br>
सुव्यक्तो रोचमानो वा न तु काकुदिनं क्वचित॥१५॥<br>
मेखला वाप्यधःकायाद्धन्यादावर्तसम्भवम् ॥<br>
दोषान्सर्वांस्तुरङ्गस्य न हन्यात्काकसादिनम् ॥ १६ ॥<br>
अतः परं प्रवक्ष्यामि शुभमावर्तलक्षणम् ॥<br>
सृक्किण्योश्च ललाटे च तथा श्रवणमूलयोः ॥ १७ ॥<br>
निगाले च तथा कण्ठे स्तुतकेशान्तयोस्तथा ॥<br>
बाहुमूले तथा शस्ता रोमजातास्तुरङ्गमाः ॥ १८ ॥<br>
आवर्तस्तु निगालस्थो ज्ञेयो देवमणिः शुभः ॥<br>
कण्ठजो रोचमानश्च सर्वावर्त्तो जनाधिपः ॥ १९ ॥<br>
अर्केन्द्रगोपचन्द्राभा ये च वायस सन्निभाः ॥<br>
सुवर्णवर्णाः स्निग्धाश्च प्रशस्यन्ते सदैव ते ॥ २० ॥<br>
दीर्घग्रीवाक्षकूटाश्च ह्रस्ववर्णाश्च ये तथा ॥<br>
ह्रस्वप्रोथाश्च शस्यन्ते मेघौघसदृश स्वनाः ॥<br>
पृथूरुपादजवना मुखपुण्ड्राश्च वै हयाः ॥२१ ॥<br>
चन्द्रांशुशुक्लास्तुरगाः प्रशस्ताः कर्णान्तकेशैर्गवलालिवर्णैः ॥<br>
ये रक्तवर्णाश्च समग्रपादैः शुक्लाश्च वर्णैश्च महानुभावाः ॥ २२ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे अश्वलक्षणं नामेकादशोऽध्यायः ॥ ११ ॥<br>
2.12<br>
पुष्कर उवाच ॥<br>
चमरीबालसम्भूताः शशाङ्कांशुसमप्रभाः ॥<br>
संहताः स्निग्धदीर्घाश्च तथा स्थालिनिबन्धनाः ॥ १ ॥<br>
दण्डश्च चामरे कार्यो रुक्मरूप्यमयस्तथा ॥<br>
प्रवालवैडूर्यमयस्तथैव कनकान्वितः ॥२॥<br>
क्षीरवृक्षस्य वा कार्यो रुक्मरूप्यनिबन्धनः ॥<br>
रत्नैः प्रशस्तैश्चित्रो वा काञ्चनस्य प्रशस्यते ॥ ३ ॥<br>
चन्दनस्याथ दन्तस्य शार्ङ्गः कार्यो यथा भवेत ॥<br>
अर्धहस्तान्न चाप्यूनो मध्यर्धान्न तथाधिकः ॥ ४ ॥<br>
कर्तव्यं चामरं राज्ञा न च भार्गव रञ्जितम ॥५॥<br>
आपीतवर्णं तु भवेत्प्रशस्तं सांवत्सरामात्यपुरोहितानाम् ॥<br>
नरेन्द्रपत्नीयुवराजसैन्यस्यालस्य शेषस्य जनस्य कृष्णः ॥ ६॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे चामरलक्षणं नाम द्वादशोऽध्यायः ॥१२ ॥<br>
2.13<br>
पुष्कर उवाच ॥<br>
हंसपक्षैर्विरचितं मयूरस्य शुकस्य च ॥<br>
पक्षैरथ बलच्छाया च्छत्रं राज्ञः प्रशस्यते ॥ १ ॥<br>
मित्रपक्षं न कर्तव्यं हीनं परिमितं तथा ॥<br>
चतुरस्रं तु कर्तव्यं ब्राह्मणस्य भृगूत्तम॥ २ ॥<br>
वृत्तं राज्ञां प्रशस्तं स्याच्छुक्लवस्त्रविभूषितम् ॥<br>
सितं दूकूलसंछन्नं पताकाभिर्विभूषितम् ॥ ३ ॥<br>
एतस्मिन्दिग्विभागे तु कार्याश्चन्द्रांशुनिर्मलाः ॥<br>
चतस्रस्तस्य धर्मज्ञ पताका रुक्मभूषिताः ॥४॥<br>
दण्डं चामरवत्कार्यं वैणवं च प्रशस्यते॥<br>
त्रिचतुःपञ्चषड्सप्तचाष्टपर्वः प्रशस्यते ॥ ५ ॥<br>
दशद्वादशभिर्वापि शेषैस्तु परिवर्जयेत् ॥<br>
छत्रं दण्डोग्रपर्वाणं दण्डः सर्वत्र शस्यते ॥ ६ ॥<br>
धारयन्ति च दण्डं वै वैणवं गृहमेधिनः ॥<br>
राज्ञां प्रशस्तं षड्ढस्तं छत्रदण्डं भृगूत्तम ॥ ७॥<br>
अथ पञ्चोनहस्तं तु महिषीयुवराजयोः ॥<br>
सेनापतिसुराध्यक्षसांवत्सरपुरोहितैः ॥८॥<br>
पञ्चहस्तस्तु कर्तव्यश्छत्रदण्डो भृगूत्तम ॥<br>
चतुर्हस्तस्तु कर्तव्यो मया येऽत्र न कीर्तिताः ॥ ९ ॥<br>
व्यासो दण्डार्धमानेन सदा छत्रस्य शस्यते ॥<br>
छत्रं विभूषयेद्राज्ञां त्वर्धचन्द्रदिवाकरैः ॥१०॥<br>
वज्रेन्द्रनीलैः स्फटिकैश्च राम वैदूर्यमुक्ताफलसत्प्रवालैः ॥<br>
विभूषितं रश्मियुतं प्रशस्तं सदातपत्रं तु महीपतीनाम् ॥ ११ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे छत्रलक्षणं नाम त्रयोदशोऽध्यायः ॥ १३ ॥<br>
2.14<br>
पुष्कर उवाच ॥<br>
भद्रासनं नरेन्द्रस्य क्षीरवृक्षेण कारयेत् ॥<br>
उच्छ्रायश्च तथा तस्य अध्यर्धं तु समं भवेत् ॥ १ ॥<br>
हस्तत्रयं तथा विष्टं विस्तरेण तु कारयेत् ॥<br>
आयामश्चास्य कर्तव्यो विस्तरेणार्धसम्मितः ॥ २ ॥<br>
चतुरस्रं तु कर्तव्यं राज्ञो भद्रासनं शुभम्॥<br>
नाष्टास्रं न तथा वृत्तं न च दीर्घं भृगूत्तम ॥३॥<br>
सुवर्णरूप्यताम्रैश्च चित्रं कार्यं विशेषतः ॥<br>
रत्नैः प्रशस्तैर्न तथा न रत्नप्रतिरूपकैः ॥ ४ ॥<br>
चत्वारः पुरुषास्तत्र विन्यस्ता भृगुनन्दन ॥<br>
द्विगुणाश्च तथा सिंहास्तेभ्यस्तु द्विगुणास्तथा ॥ ५ ॥<br>
भद्रासनं तत्र भवेन्नृपस्य तलेन पूर्णं ससुखं परार्ध्यम् ॥<br>
वैयाघ्रचर्मास्तरणं सुखार्थं वरासनं तस्य समामनन्ति ॥ ६ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे भद्रासनलक्षणं नाम चतुर्दशोऽध्यायः ॥ १४ ॥<br>
2.15<br>
पुष्कर उवाच ॥<br>
वज्रं मरकतं चैव पद्मरागं च मौक्तिकम् ॥<br>
इन्द्रनीलं महानीलं वैडूर्यमथ सस्यकम् ॥ १ ॥<br>
इन्द्रकान्तं सूर्यकान्तं स्फटिकं पुलकं तथा ॥<br>
कर्केतनं पुष्परागं तथा ज्योतीरसं द्विज॥ २ ॥<br>
स्फटिकं राजवर्तं च तथा राजमयं शुभम् ॥<br>
सौगंधिकं तथा सख्यं शङ्खब्रह्ममयं तथा ॥ ३ ॥<br>
गोमेधं रुधिराक्षं च तथा बल्लातकं द्विज ॥<br>
धूलीमरकतं चैव तुत्तूकं शेषमेव च ॥ ४ ॥<br>
पलुं प्रवालकं चैव गिरिवज्रं च भार्गव ॥<br>
भुजगेशमणिं चैव तथा वज्रमणिं शुभम् ॥ ५ ॥<br>
टीटिभं च तु तापिच्छं भ्रामरं च तथोत्पलम् ॥<br>
रत्नान्येतानि धार्याणि सर्वाण्येव महीक्षिता ॥ ६ ॥<br>
सुवर्ण प्रतिबद्धानि जयारोग्यसमृद्धये ॥<br>
तेषां गुरुत्वं रागश्च स्वच्छत्वं रश्मिमालिता ॥ ७ ॥<br>
सुजातता मसृणता सुसंस्थानत्वमेव च ॥<br>
गुणवन्तो विनिर्दिष्टा धार्यास्ते गुणसंयुताः ॥ ८ ॥<br>
खंडास्सशर्करा ये च निष्प्रभा मलिनास्तथा ॥<br>
न ते धार्या नरेन्द्राणां जयश्रीजीवितैषिणाम् ॥ ९ ॥<br>
समस्तरत्नवर्गेऽपि वज्रधारणमिष्यते ॥<br>
अम्भस्तरति यद्वज्रमभेद्यं विमलं च यत् ॥ १० ॥<br>
तथा च शुद्धं षट्कोणं लघु भार्गवनन्दन ॥<br>
प्रभा च शक्रवापाभा यस्यार्काभिमुखी भवेत् ॥ ११ ॥<br>
तं वज्रं धारयन्राजा सर्वाञ्जयति शात्रवान् ॥<br>
शुक्लपक्षनिभः स्निग्धः कान्तिमान्विमलस्तथा ॥ १२ ॥<br>
सुवर्णचूर्णसंकाशैः सूक्ष्मैर्बिन्दुभिरन्वितः ॥<br>
शस्तो मरकतो राम गम्भीरश्चोन्नतस्तथा ॥ १३ ॥<br>
धार्यश्च पृथिवीशानां सर्वोपद्रवनाशनः ॥<br>
कुरुविन्दाद्भवेज्जन्म तथा सौगन्धिकाद्द्विज ॥१४॥<br>
स्फटिकात्पद्मरागाणां श्रेष्ठास्ते ह्युत्तरोत्तरम् ॥<br>
जहरङ्गा भवन्तीह कुरुविन्दभवाश्च ये ॥१५॥<br>
कषायरङ्गा निर्दिष्टा ये च सौगन्धिकोद्भवाः ॥<br>
स्वच्छाश्च रागवन्तश्च विज्ञेयाः स्फटिकोद्भवाः ॥ १६ ॥<br>
मुक्ताफलाः शुक्तिभव बहवो मत्स्यजास्तथा ॥<br>
उत्कृष्टा न तथा तेभ्यो ये तु शङ्खोद्भवा द्विज ॥१७॥<br>
तेभ्यः प्रशस्ता विज्ञेया नागकुम्भसमुद्भवाः ॥<br>
निष्प्रभास्ते समुद्दिष्टाः श्रेष्ठाः क्रोडिभवा द्विज ॥१८॥<br>
तेभ्यो वेणुदलाः श्रेष्ठास्तेभ्यो भुजङ्गसम्भवाः ॥<br>
तेभ्योऽपि भुविदुष्प्राप्यं मौक्तिकं मेघसम्भवम् ॥ १९ ॥<br>
धारणात्तस्य नृपतेः सर्वसिद्धिः प्रकीर्तिता ॥<br>
मौक्तिकानां तु सर्वेषां वृत्तत्वं गुण उच्यते ॥ २० ॥<br>
सुष्ठुता च सुशुक्लत्वं महत्त्वं च भृगूत्तम ॥<br>
इन्द्रनीलस्तु यः क्षीरं राजते भाजने स्थितम्॥ २१ ॥<br>
रञ्जयेत्स्वप्रभावेन तममूल्यं विनिर्दिशेत् ॥<br>
नीलरक्तं तु वैडूर्यं सर्वतः श्रेष्ठमुच्यते ॥ २२ ॥<br>
सर्वेषामेव रत्नानां धार्यं कर्केतनं स्मृतम् ॥<br>
पुष्परागास्तथा राम ये चान्ये कीर्तिता मया ॥ २३ ॥<br>
प्रशस्तरत्नैर्भूपानां मुकुटान्यङ्गदानि च ॥<br>
हाराणि राम कार्याणि केयूराभरणानि च ॥ २४ ॥<br>
अप्रशस्तानि रत्नानि वर्जनीयानि दूरतः ॥<br>
सर्वरत्नोत्तमं राजा विवर्णं मलिनं तथा ॥ २५ ॥<br>
न धारयेत धर्मज्ञः सुशुद्धं धारयेत्सदा ॥<br>
धृतिः प्रशस्ता भृगुवंशचन्द्र रत्नोत्तमानां सततं नृपाणाम् ॥<br>
रत्नांशुदग्धं तु नरस्य देहादनर्थमाशु प्रशमं प्रयाति ॥ २६ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे रत्नलक्षणं नाम पञ्चदशोऽध्यायः ॥ १५ ॥<br>
2.16<br>
॥ पुष्कर उवाच ॥ ॥<br>
धनुर्द्रव्यत्रयं लोहं शृङ्गं चारु च भार्गव ॥<br>
ज्याद्रव्यत्रितयं चर्म वंशभंगं त्वचस्तथा ॥ १ ॥<br>
वंशत्वग्वंशचापं तु कर्तव्यं भृगुनन्दन ॥<br>
अन्येषु राम चापेषु शेषद्रव्यमिदं भवेत ॥ २ ॥<br>
प्रमाणं नात्र निर्दिष्टं चापयोः शार्ङ्गलोहयोः ॥<br>
दारुचापप्रमाणं तु श्रेष्ठं हस्तचतुष्टयम् ॥ ३ ॥<br>
तदर्धसमहीने तु प्रोक्ते मध्यकनीयसी ॥<br>
मुष्टिग्राह्याणि वृत्तानि मध्ये सर्वाणि कारयेत् ॥ ४ ॥<br>
स्वल्पा कोटिस्तु वार्क्षाणां शार्ङ्गलौहमयी द्विज ॥<br>
कामिनीभ्रूलताकारा कोटिः कार्या सुसंस्कृता ॥५॥<br>
पृथग्वा दारुमिश्रो वा लोहशार्ङ्गे तु कारयेत् ॥<br>
शार्ङ्गं स्नायुचितं कार्यं रुक्मबिन्दुविभूषितम् ॥ ६ ॥<br>
कुटिलस्फुटितं चापं सच्छिद्रं च न शस्यते ॥<br>
हस्तिभग्ना द्रुमा ये च विद्युद्दग्धास्तथा च ये ॥ ७ ॥<br>
आरामदेवतावेश्मतापसाश्रमसंभवाः ॥<br>
श्मशानसंभवा ये च न ते कार्याः कथंचन ॥ ८ ॥<br>
प्राणिनां यः सजात्येन शृङ्गी युधि निपातितः ॥<br>
तच्छृङ्गं वर्जयेच्चापं नित्यं शार्ङ्गे विचक्षणः ॥ ९ ॥<br>
लोहानि राम चत्वारि शस्यन्ते चापकर्मणि ॥<br>
सुवर्णं रजतं ताम्रं तथा कृष्णायसं द्विज ॥ १० ॥<br>
काञ्चनं चापरत्नं तु सरत्नमपि कारयेत् ॥<br>
माहिषं शारभं शार्ङ्गं रौहीजं चापि कारयेत् ॥ ११ ॥<br>
वार्क्षं चन्दनजं श्रेष्ठं वैतसं धान्वतं तथा ॥<br>
सालशाल्मलिकाशानां ककुभस्याञ्जनस्य च ॥ १२ ॥<br>
वंशस्य च महाभाग सर्वश्रेष्ठतमं विदुः ॥<br>
शरद्गृहीतैः काष्ठैस्तु चापं कार्यं प्रयत्नतः ॥ १३ ॥<br>
वंशानामपि तच्छ्रेष्ठं यत्र गङ्गा महानदी ॥<br>
सालानामपि तच्छ्रेष्ठं गोमती यत्र भार्गव ॥ १४ ॥<br>
वितस्ताकूलजं श्रेष्ठं वेतसीनां तथैव व ॥<br>
एवं द्रव्यमयं कार्यं चापं लक्षणसंयुतम् ॥१५॥<br>
ग्रहण लक्षणं चास्य भविष्यति च खड्गवत् ॥<br>
सुखग्राहं दृष्टिकान्तं शरमोक्षमुखं तथा ॥ १६ ॥<br>
श्लक्ष्णं श्लिष्टं सुसंस्थानं सारवन्तं सुसंहतम् ॥<br>
अवनामसुखं नित्यं पुंनामनवलोत्कटम् ॥१७॥<br>
एतदीदृशकं श्रेष्ठं चापरत्नं विदुर्बुधाः ॥<br>
राज्ञा चापस्य कर्तव्या पूजा बाणवरस्य च ॥ १८ ॥<br>
नित्यं देवकुले राम खड्गस्य च विशेषतः ॥<br>
अयसश्चाथ वंशस्य शरस्याथ शरो भवेत् ॥ १९ ॥<br>
शरवंशौ ग्रहीतव्यौ शरत्काले भृगूत्तम ॥<br>
शराः किरातजाः श्रेष्ठाः काञ्चीपुरसमीपतः ॥ २० ॥<br>
तेभ्योऽपि ते श्रेष्ठतमाः स्कन्दजन्ममहीभवाः ॥<br>
स्निग्धा निमग्नपर्वाणः सारवन्तः समाहिताः ॥ २१ ॥<br>
ऋजवो मधुवर्णाभाः सुजाताः शारदा दृढाः ॥<br>
स्नायुश्लिष्टाः सुनेत्राश्च सुपुङ्खाः कलवाससः ॥ २२ ॥<br>
तैलधौताश्च कर्तव्या रुक्मपुङ्खविभूषणाः ॥<br>
तथा विषमपर्वाणः फलैश्च व्रणवर्जितैः ॥ २३ ॥<br>
एक त्रिपुङ्खं कर्तव्यं राजहंसच्छदोत्तरम् ॥<br>
रुक्मपुङ्खसुवर्णाग्रमयःफलमनुत्तमम् ॥२४॥<br>
स्नायुबद्धं बलं तस्य रुक्मबन्धं तु कारयेत् ॥<br>
वज्रैश्च लक्षणोपेतैश्चित्रितं तं तु कारयेत्॥२५॥<br>
ग्रहणं तस्य कर्तव्यं सांवत्सरकरान्नृपैः ॥<br>
तस्य पूजा सदा कार्या साभिषेकसमा भवेत् ॥ २६ ॥<br>
यात्रायामभिषेके च मङ्गलेषु च कर्मसु ॥<br>
सपताके तु तं चापं सपताकं तु कारयेत् ॥<br>
मङ्गल्यं तन्नरेन्द्राणां कथितं भृगुनन्दन ॥ २७ ॥<br>
ये चापरत्नं विनतं तु भूपाः सुवर्णरत्नोपचितं सदैव ॥<br>
बाणेन साकं परिपूजयन्ति भवन्ति ते राम विपन्नदुःखाः ॥ २८ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे चापशरलक्षणं नाम षोडशोऽध्यायः ॥ १६ ॥<br>
2.17<br>
॥ पुष्कर उवाच ॥<br>
पुरा सुमेरुशिखरे काञ्चने रत्नपर्वते ॥<br>
स्वर्गङ्गायास्तटे ब्रह्मा यज्ञं यजति भार्गव ॥ १ ॥<br>
तस्मिन्यज्ञे स ददृशे विघ्नं खे लोहदानवम् ॥<br>
विघ्नस्य शमनं तस्य चिन्तयामास तत्त्ववित् ॥ २ ॥<br>
तदा चिन्तयतस्तस्य पुरुषः पावकाद्बभौ ॥<br>
नीलोत्पलदलश्यामः स्वरुचा वञ्चितेक्षणः ॥ ३॥<br>
प्रांशुः सुवदनः श्रीमान्बलेनाप्रतिमो भुवि ॥<br>
स ववन्दे तदा गत्वा देवं कमलसम्भवम् ॥ ४ ॥<br>
अभ्यनन्दन्त जातेन तेन देवास्सवासवाः ॥<br>
तस्मात्स नन्दको नाम खङ्गरत्नमभूत्तदा ॥ ५ ॥<br>
तं दृष्ट्वा भगवान्ब्रह्मा केशवं वाक्यमब्रवीत् ॥<br>
खड्गं गृह्णीष्व गोप्तारं धर्मस्य जगतां पते ॥ ६ ॥<br>
यज्ञविघ्नकरं हत्वा खड्गेनानेन केशव ॥<br>
निपातय महाबाहो बलिनं लोहदानवम् ॥ ७ ॥<br>
इत्येवमुक्तो जग्राह ग्रीवया तं जनार्दनः ॥<br>
गृहीतमात्रे देवेन विकोशः समपद्यत ॥ ८ ॥<br>
खड्गः कमलपत्राक्षो नीलोत्पलसमद्युतिः ॥<br>
रत्नमुष्टिर्महान्राम निर्मलाकाशसन्निभः ॥ ९ ॥<br>
एतस्मिन्नन्तरे तत्र व्यदृश्यत तदा महान् ॥<br>
करालः कृष्णवदनः शतबाहुर्महोदरः॥ १०॥<br>
प्रांशुः सुवृत्तदंष्ट्राग्रो बलवाल्ँलौहदानवः ॥<br>
यज्ञविघ्नार्थिनं प्राप्तं स दृष्ट्वा लोहदानवम् ॥ ११ ॥<br>
खड्गमादाय वेगेन ययौ तं प्रति केशवः ॥<br>
स केशवमनादृत्य देवाञ्छक्रपुरोगमान् ॥ १२ ॥<br>
विद्रावयामास तदा गदया भीमवेगया ॥<br>
तदा भग्नेषु देवेषु युद्धं कृत्वा हरिश्चिरम् ॥ १३ ॥<br>
खड्गेन तस्य गात्राणि चिच्छेद मधुहा रणे ॥<br>
खड्गच्छिन्नानि गात्राणि नानादेशेषु भूतले ॥ १४ ॥<br>
निपेतुस्तस्य धर्मज्ञ शतशोऽथ सहस्रशः ॥<br>
नन्दकस्य तु संस्पर्शात्तानि गात्राणि भार्गव ॥ १५ ॥<br>
लोहीभूतानि सर्वाणि प्रसादात्केशवस्य तु ॥<br>
हतायास्मै वरं प्रादाद्भगवान्मधुसूदनः ॥ १६ ॥<br>
त्वदङ्गानि पवित्राणि भविष्यन्ति महीतले ॥<br>
आयुधानि च तैर्लोके करिष्यन्तीह मानवाः॥१७॥<br>
एवमुक्त्वा हरिर्देवो ब्राह्मणं वाक्यमब्रवीत् ॥<br>
विना विघ्नं मखमिदं कुरु शीघ्रं जगद्गुरो॥१८॥<br>
एवमुक्तस्तदा ब्रह्मा यज्ञेन मधुसूदनम् ॥<br>
आत्मना पूजयामास सुसमिद्धमनोरथः॥१९॥<br>
उत्पत्तिरुक्ता खड्गस्य लोहस्य च मया तव ॥<br>
अतः परं प्रवक्ष्यामि खड्गलक्षणमुत्तमम् ॥ २० ॥<br>
प्रधानदेहसंभूतैर्दैत्यास्थिभिररिन्दम ॥<br>
लोहं प्रधानं खड्गार्थे प्रशस्तं तद्विशेषतः ॥ २१ ॥<br>
कटीकदूरऋषिकं वङ्गे शूर्पाकरेषु च ॥<br>
विदेहेषु तथाङ्गेषु मध्यमं ग्रामचेदिषु ॥ २२ ॥<br>
सहग्रामेषु नीपेषु तथा कालञ्जरेपि च ॥<br>
लौहं प्रधानं तज्जानां खड्गानां शृणु लक्षणम् ॥२३॥<br>
कटीकदूरजाता ये दर्शनीयास्तु ते स्मृताः ॥<br>
कायच्छिन्नास्तु ऋषिका मर्मघ्ना गुरवस्तथा ॥२४॥<br>
तीक्ष्णाश्छेदसहा वाङ्गा दृढा शूर्पारिकोद्भवाः ॥<br>
सुहस्ताश्चैव विज्ञेया प्रभावन्तो विदेहजाः ॥२५ ॥<br>
अंगदेशोद्भवास्तीक्ष्णाश्चेदि देशसमुद्भवाः ॥<br>
कालिञ्जरा भारसहास्तथा वक्ष्यामि लक्षणम् ॥ २६ ॥<br>
सुप्रमाणांगुलास्ते तु श्रेष्ठा खड्गाः प्रमाणतः ॥<br>
प्रमाणं तत्र विज्ञाय ततो हीनं न धारयेत् ॥ २७ ॥<br>
प्रमाणाभ्यधिकं चैव च्छिन्नवंशं तथैव च ॥<br>
शीघ्रः सुमधुरः शब्दो यस्य खड्गस्य भार्गव ॥ २८ ॥<br>
किङ्किणी सदृशस्तस्य धारणं श्रेष्ठमुच्यते ॥<br>
खड्गः पद्मपलाशाग्रो मण्डलाग्रश्च शस्यते ॥२९॥<br>
करवीरपलाशाग्रसदृशस्य विशेषतः ॥<br>
महीघृतसुगन्धश्च पद्मोत्पलसुगन्धिकः ॥ ३० ॥<br>
वर्णतश्चोत्पलाकारः सवर्णो णगनस्य च ॥<br>
समाङ्गुलस्थाः शस्यन्ते व्रणाः खड्गेषु भार्गव ॥ ३१ ॥<br>
श्रीवृक्षपर्वता कारवंशपद्मनिभाश्च ये ॥<br>
मङ्गल्यानां तथान्येषां सदृशा ये च भार्गव ॥ ३२ ॥<br>
काकोलूककबन्धाभा विषमाङ्गुलसंस्थिताः ॥<br>
वंशानुगाः प्रभूताश्च न शस्तास्ते कदाचन ॥ ३३ ॥<br>
न खड्गे वदनं पश्येद्वृथा विवृणुयान्न च ।<br>
उच्छिष्टो न स्पृशेत्खड्गं निशि कुर्याच्च शीर्षके ॥<br>
दिवा च पूजयेदेनं गन्धमाल्यानुसंपदा ॥३४॥<br>
खड्गं प्रशस्तं मणिहेमचित्रं कोशे सदा चन्दनचूर्णयुक्ते ॥<br>
संस्थापयेद्भूमिपतिः प्रयत्नाद्रक्षेत्तथैनं स्वशरीरवच्च ॥ ३५ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे खड्गलक्षणं नाम सप्तदशोऽध्यायः ॥ १७ ॥<br>
2.18<br>
पुष्कर उवाच ॥<br>
इति सम्भृतसम्भारो राज्ञस्सांवत्सरस्तथा ॥<br>
कालेऽभिषेचनं कुर्यात्तं कालं कथयामि ते ॥ १ ॥<br>
मृते राज्ञि न कालस्य नियमोऽत्र विधीयते ॥<br>
तत्रास्य स्नपनं कार्यं विधिवत्तिलसर्षपैः ॥ २ ॥<br>
घोषयित्वा जयं चास्य सांवत्सरपुरोहितौ ॥<br>
अन्यासनोपविष्टस्य दर्शयेतां जनं शनैः ॥ ३ ॥<br>
स सान्त्वयित्वा स्वजनं भुक्त्वा बन्धनगांस्तथा ॥<br>
अभयं घोषयित्वा च कालाकांक्षी तथा भवेत् ॥ ४ ॥<br>
नाभिषेच्यो नृपश्चैत्रे नाधिमासे च भार्गव ॥<br>
न प्रसुप्ते तथा विष्णौ विशेषात्प्रावृषि द्विज ॥ ५ ॥<br>
न च भौमदिने राम चतुर्थ्यां न तथैव च ॥<br>
नवम्यां नाभिषेक्तव्यः चतुर्दश्यां च भार्गव ॥ ६ ॥<br>
ध्रुवाणि वैष्णवं शाक्रं हस्तपुष्ये तथैव च ॥<br>
नक्षत्राणि प्रशस्यन्ते भूमिपालाभिषेचने ॥ ७ ॥<br>
नागश्चतुष्पदं विष्टिः किंस्तुघ्नः शकुनिस्तथा ॥<br>
करणानि न शस्यन्ते व्यतीपातदिनं तधा ॥ ८ ॥<br>
नक्षत्रमुल्काभिहतमुत्पाताभिहतं तथा ॥<br>
सौरसूर्यकुजाक्रान्तं परिविष्टिञ्च भार्गव ॥ ९ ॥<br>
मुहूर्ताश्चोक्तनक्षत्राः सतां मानहितप्रदाः ॥<br>
कुजहोरा तथा नेष्टा सर्वत्र कुलिकस्तथा ॥ १० ॥<br>
वृषोऽथ कीटसिंहौ च कुम्भो लग्ने च शस्यते ॥<br>
एतेषां जन्मलग्नाभ्यां यः स्यादुपचयस्थितः ॥ ११ ॥<br>
तारा द्वितीया षष्ठी च चतुर्थी चाष्टमी च या ॥<br>
नवमी च तथा शस्ता अनुकूलश्च चन्द्रमाः ॥ १२ ॥<br>
सौम्याः केन्द्रगता लग्ना शुभाश्चैव त्रिकोणयोः ॥<br>
पापाश्चोपचय स्थाने शस्तो लग्ने दिवाकरः ॥ १३ ॥<br>
लग्ने नवांशः क्षितिजस्य वर्ज्यो वर्गस्तथा तस्य महानुभाव ॥<br>
सूर्यस्य वर्गः सकलः प्रशस्तो राज्ञोऽभिषेके सग्रहो नृपाणाम् ॥ १४ ॥ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादेऽअभिषेककालनिर्णयं नामाष्टादशो ऽध्यायः ॥ १८ ॥<br>
2.19<br>
पुष्कर उवाच ॥<br>
कार्या पौरन्दरी शांतिः प्रागेवास्य पुरोधसा ॥<br>
प्राप्तेभिषेकदिवसे सोपवासः पुरोहितः ॥ १ ॥<br>
सोष्णीषः श्वेतवसनः सितचन्दनभूषितः ॥<br>
सितमाल्योपवीतश्च सर्वाभरणभूषितः ॥२॥<br>
वेदिमुल्लिख्य यत्नेन कृत्वा च विधिवत्ततः ॥<br>
जुहुयाद्वैष्णवान्मन्त्रांस्तथा शाक्रान्विचक्षणः ॥ ३ ॥<br>
सावित्रान्वैश्वदेवांश्च सौम्यां च विधिवत्ततः ॥<br>
शर्मवर्मगणं चैव तथा स्वस्त्ययनं गणम् ॥ ४ ॥<br>
आयुष्यमभयं चैव तथा चैवापराजितम् ॥<br>
सपातवन्तं कलशं तथा कुर्याच्च काञ्चनम् ॥ ५ ॥<br>
वह्नेर्दक्षिणपार्श्वस्थः श्वेतचन्दनभूषितः ॥<br>
श्वेतानुलेपनः स्रग्वी सर्वाभरणभूषितः ॥ ६ ॥<br>
आसनस्थमुखं पश्येन्निमित्तानि हुताशने ॥ ७ ॥<br>
पश्येयुरन्ये च तथा नृसिंह दैवज्ञवाक्यान्निपुणं स्वरूपम् ॥<br>
सांवत्सरस्याथ सदस्यमुख्याः सदस्यमुख्याश्च पुरोहितस्य ॥ ८ ॥ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे पुरंदरशांतिर्नामैकोनविंशतितमोऽध्यायः ॥१९॥<br>
2.20<br>
पुष्कर उवाच ॥<br>
प्रदक्षिणावर्तशिखस्तप्तजाम्बूनदप्रभः ॥<br>
रथौघमेवनिर्घोषो विधूमश्च हुताशनः ॥१ ॥<br>
अनुलोमसुगन्धश्च स्वस्तिकाकारसन्निभः ॥<br>
वर्धमानाकृतिश्चैव नन्द्यावर्तनिभस्तथा ॥ २ ॥<br>
प्रसन्नार्चिर्महाज्वालः स्फुलिङ्गरहितो हितः ॥<br>
स्वाहावमाने ज्वलनः स्वयं देवमुखं हविः ॥ ३ ॥<br>
यदा भुङ्क्ते महाभाग तदा राज्ञो हितं भवेत् ॥<br>
हविषस्तु यदा वह्नेर्नस्यात्सिमिसिमायितम् ॥ ४ ॥<br>
न वर्जेयुश्च मध्येन मार्जारमृगपक्षिणः ॥<br>
पिपीलकाश्च धर्मज्ञ तदा भूयाज्जयी नृपः ॥ ५ ॥<br>
मुक्ताहारमृणालाभे वह्नौ राज्ञां जयो भवेत् ॥<br>
तथैव च जयं ब्रूयात्प्रस्तरस्य प्रदायिनि ॥ ६ ॥<br>
संक्षेपतस्तेऽभिहितं मयाद्य यल्लक्षणं चारु हुताशनस्य ॥<br>
सर्वाग्निकर्मस्वथ तेन विद्वान्भूयात्त्रिलोके तु जयी द्विजेन्द्र ॥ ७ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे वह्निलक्षणं नाम विंशतितमोऽध्यायः ॥ २० ॥<br>
2.21<br>
॥ पुष्कर उवाच ॥ ॥<br>
स्नानं समाचरेद्राज्ञो होमकाले पुरोहितः ॥<br>
आदौ तु स्वेच्छया स्नातः पुनर्मृद्भिः समाचरेत् ॥ १ ॥<br>
पर्वताग्रमृदा तावन्मूर्धानं शोधयेन्नृपः ॥<br>
वल्मीकाग्रमृदा कर्णौ चन्दनैः केशबालकान् ॥ २ ॥<br>
चन्द्रालयमृदा ग्रीवां हृदयं तु नृपाजिरात् ॥<br>
करिदन्तोद्धृतमृदा दक्षिणं तु तथा भुजम् ॥ ३ ॥<br>
वृषशृङ्गोद्धृतमृदा वामं चैव तदा भुजम् ॥ ४ ॥<br>
सरोमृदा तथा पृष्ठं चोदरं साङ्गमे मृदा ॥<br>
नदीकूलद्वयमृदा पार्श्वे संशोधयेत्तथा ॥ ५ ॥<br>
अश्वस्थानात्तथा जंघे राजा संशोधयेद्बुधः ॥<br>
रथचक्रोद्धृतमृदा तथैव च करद्वयम् ॥ ६ ॥<br>
मृत्स्नातः स्नपनीयः स्यात्पञ्चगव्यजलेन तु ॥<br>
ततो भद्रासनगतं मुख्यामात्यचतुष्टयम् ॥ ७ ॥<br>
वर्णप्रधानं भूपालमभिषिञ्चेद्यथाविधि ॥<br>
पूर्वतो हेभकुम्भेन घृतपूर्णेन ब्राह्मणः ॥ ८ ॥<br>
रूप्यकुम्भेन याम्येन क्षीरपूर्णेन क्षत्रियः ॥<br>
दध्ना च ताम्रकुम्भेन वैश्यः पश्चिमतो द्विज ॥ ९ ॥<br>
माहेयेन जलेनो दक्शूद्रामात्योऽभिषेचयेत् ॥<br>
ततोऽभिषेकं नृपतेर्बह्वृचप्रवरो द्विजः ॥ १० ॥<br>
कुर्वीत मधुना राम च्छन्दोगश्च कुशोदकैः ॥<br>
सम्पातवन्तं कलशं तथा नुत्वा पुरोहितः ॥ ११ ॥<br>
विधाय वह्निरक्षां तु सदस्येषु यथाविधि ॥<br>
राजसूयाभिषेके तु ये मन्त्राः परिकीर्तिताः ॥ १२ ॥<br>
तैस्तु दद्यान्महाभाग ब्राह्मणानां स्वनेन तु ॥<br>
ततः पुरोहितो गच्छेद्वेदिमूलं तदैव तु ॥ १३ ॥<br>
विभूषितं तु राजानं सर्वतोभद्र आसने ॥<br>
शतच्छिद्रेण पात्रेण सौवर्णेन यथाविधि ॥१४॥<br>
अभिषिञ्चति धर्मज्ञ यजुर्वेदविशारदः ॥<br>
या ओषधीरौषधीभिः सर्वाभिः सुसमाहितः ॥१५॥<br>
रथे अक्षेति गन्धैश्च आब्रह्मन्ब्रह्मणेति च ॥<br>
बीजैः पुष्पैस्तथा चैनं राम पुष्पवतीति च ॥१६॥<br>
तेनैव चाभिमन्त्रेण फलैस्तमभिषेचयेत् ॥<br>
आशुः शिशान इत्येव सर्वरत्नैश्च भार्गव ॥१७॥<br>
ये देवाः पुरस्सदेति कुशाभिः परिमार्जयेत् ॥<br>
ऋग्वेदक्रतुतो राज्ञे रोचनाया यथाविधि ॥ १८ ॥<br>
मूर्धानं च तथा कण्ठे गन्धद्वारेति संस्पृशेत् ॥<br>
ततो ब्राह्मणमुख्याश्च क्षत्त्रियाश्च विशस्तथा ॥ १९ ॥<br>
शूद्राश्च वारमुख्याश्च नानातीर्थसमुद्भवैः ॥<br>
नादेयैः सारसैः कौपैर्नानाकलशसंस्थितैः ॥ २० ॥<br>
चतुस्सागरजैर्लाभादलाभाद्द्विजकल्पितैः ॥<br>
गङ्गायमुनयोश्चैव निर्झरैश्च तथोद्भिजैः ॥२१ ॥<br>
छत्रपाणिर्भवेत्कश्चित्केचिश्चामरपाणयः ॥<br>
अमात्यमुख्यास्तं कालं केचिद्वेत्रकरास्तथा ॥ २२॥<br>
शंखभेरीनिनादेन बन्दीनां निस्वनेन च ॥<br>
गीतवादित्रघोषेण द्विजकोलाहलेन च ॥ ॥ २३ ॥<br>
राजानमभिषिञ्चेयुस्समेत्य सहिता जनाः ॥<br>
सर्वैः स्तुतोऽभिषिक्तश्च संमिश्रजलमिश्रितम् ॥ २४ ॥<br>
सर्वौषधियुतं पुण्यं सर्वगन्धयुतं तथा ॥<br>
रत्नबीजसमायुक्तं फलबीजयुतं तथा ॥ २५ ॥<br>
ऊर्जितं सितसूत्रेण वेष्टितग्रीवमेव च ॥<br>
श्वेतवस्त्राम्रपत्रैश्च संवीतं सुविभूषितम् ॥ ॥ २६ ॥<br>
क्षीरवृक्षलताछत्रं सुदृढं कांचनं नवम् ॥<br>
आदाय कलशं राज्ञा स्वयं सांवत्सरस्तथा ॥ २७ ॥<br>
मन्त्रावसाने कलशं दद्याद्भृगुकुलोद्वह ॥<br>
ततः पश्येन्मुखं राजा दर्पणे चाथ सर्पिषि ॥ २८ ॥<br>
सोष्णीषः सितवस्त्रश्च मङ्गलालम्भनं ततः ॥<br>
कृत्वा सम्पूजयेद्विष्णुं ब्रह्माणं शङ्करं तथा ॥ २९ ॥<br>
लोकपालान्ग्रहांश्चैव नक्षत्राणि च भार्गव ॥<br>
ततः स्वपूजां कुर्वीत शयनीयं ततो व्रजेत् ॥ ॥ ३० ॥<br>
व्याघ्रचर्मोत्तरं रम्यं सितवस्त्रोत्तरच्छदम् ॥<br>
पुरोधा मधुपर्केण तत्रस्थं तं समर्चयेत् ॥ ३१ ॥<br>
राजा चैवार्चयेत्तत्र सांवत्सरपुरोहितौ ॥<br>
मधुपर्केण धर्मज्ञस्ततस्तस्य सदैव हि ॥ ३२ ॥<br>
पट्टबन्धं प्रकुर्वीत मुकुटस्य च बन्धनम् ॥<br>
ततः स बद्धमुकुटः काले पूर्वं मयेरितम् ॥ ३३ ॥<br>
परार्ध्यास्तरणोपेते पञ्चचर्मोत्तरच्छदे ॥<br>
ध्रुवा द्यौ इति मन्त्रेण सोपवेश्य पुरोधसा ॥ ३४ ॥<br>
वृकस्य वृषदंशस्य द्वीपिनश्च भृगूत्तम ॥<br>
तेषामुपरि सिंहस्य व्याघ्रस्य च ततः परम् ॥ ३५ ॥<br>
तत्रोपविष्टस्य ततः प्रतीहारः प्रदर्शयेत् ॥<br>
अमात्यांश्च तथा पौरान्नैगमांश्च वणिग्वरान् ॥ ३६ ॥<br>
ततः प्रकृतयश्चान्या यथावदनुपूर्वशः ॥<br>
ततो ग्रहावरास्त्रेभतुरङ्गकनकोत्तमैः ॥ ३७ ॥<br>
गोजाविग्रहदानैश्च सांवत्सरपुरोहितौ ॥<br>
पूजयित्वा ततः पश्चात्पूजयेद्ब्राह्मणत्रयम् ॥ ३८ ॥<br>
अनेनैव विधानेन येन राजाभिषेचितः ॥<br>
ततस्त्वमात्यान्संपूज्य सांवत्सरपुरोधसः ॥ ३९ ॥<br>
ततो ब्राह्मणमुख्यानां पूजनं तु समाचरेत् ॥<br>
गोवस्त्रतिलरूप्यान्नफलकाञ्चनगोरसैः ॥ ॥ ४० ॥<br>
मोदकाक्षतपुष्पैश्च महीदानैश्च पार्थिवः ॥<br>
मङ्गलालम्भनं कृत्वा गृहीत्वा सशरं धनुः ॥ ४१ ॥<br>
वह्निं प्रदक्षिणीकृत्य प्रणिपत्य तथा गुरुम् ॥<br>
पृष्ठतो वृषमालभ्य गां सवत्सां च पार्थिव ॥ ४२ ॥<br>
पूजयित्वा च तुरगं मन्त्रितं चाभिषेचितम् ॥<br>
मन्त्रितं दक्षिणे कर्णे स्वयं वेदविदा ततः ॥ ४३ ॥<br>
आरुह्य राजमार्गेण स्वपुरं तु परिभ्रमेत् ॥<br>
मुख्यामात्यैश्च सामन्तैः सांवत्सरपुरोहितैः ॥ ४४ ॥<br>
सहितः कुञ्जरारूढैरभिगच्छेच्च देवताः ॥<br>
तासां संपूजनं कृत्वा नगरे या निवेशिताः ॥ ४५ ॥<br>
प्रविशेत गृहं राजा प्रहृष्टनरवाहनः ॥<br>
दानमानानि सत्कारैर्गृह्णीयात्प्रकृतीस्ततः ॥ ४६ ॥<br>
संपूजितास्तास्तु विसर्जयित्वा गृहे स्वके स्यान्मुदितो महात्मा ॥<br>
विधानमेतत्समवाप्य राजा कृत्स्नां स पृथ्वीं वशगां हि कुर्यात्॥४७॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे राज्याभिषेकविधिर्नामैकविंशतितमोऽध्यायः ॥ २१॥<br>
2.22<br>
राम उवाच ॥<br>
मंत्रेण येन धर्मज्ञ कुर्याद्राज्ञोऽभिषेचनम् ॥<br>
तमहं श्रोतुमिच्छामि त्वत्तो वरुणनन्दन ॥ १ ॥<br>
॥ पुष्कर उवाच ॥<br>
शृणुष्वाव हितो मन्त्रं राम कल्मषनाशनम् ॥<br>
येनाभिषिक्तो नृपतिश्चिरं यशसि तिष्ठति ॥ २ ॥<br>
राज्ञोऽभिषेकशब्दान्ते दैववित्कुशवारिणा ॥<br>
कुम्भादभ्युक्षणं कुर्यान्मन्त्रान्ते सकलं न्यसेत् ॥ ३ ॥<br>
सुरास्त्वामभिषिञ्चन्तु ब्रह्मविष्णुमहेश्वराः ॥<br>
वासुदेवो जगन्नाथस्तथा सङ्कर्षणो विभुः ॥ ४ ॥<br>
प्रद्युम्नश्चानिरुद्धस्तु भवन्तु विजयाय ते ॥<br>
आखण्डलोग्निर्भगवान्यमो वै नैर्ऋतिस्तथा ॥ ५ ॥<br>
वरुणः पवनश्चैव धनाध्यक्षस्तथा शिवः ॥<br>
ब्रह्मणा सहितः शेषो दिक्पालाः पान्तु ते सदा ॥ ६ ॥<br>
भद्रो धर्मो मनुर्दक्षो रुचिः श्रद्धा च पार्थिव ॥<br>
भृगुरत्रिर्वसिष्ठश्च सनकश्च सनन्दनः ॥ ७ ॥<br>
सनत्कुमारश्च तथा भगवानपि चाङ्गिरा ॥<br>
पुलहश्च पुलस्त्यश्च मरीचिः कश्यपः प्रभुः ॥ ८ ॥<br>
एते त्वामभिषिञ्चन्तु प्रजाध्यक्षाः समागताः ॥<br>
प्रभासुरा बर्हिषदो ह्यग्निष्वात्तास्तथैव च ॥ ९ ॥<br>
क्रव्यादाश्चोपहूताश्च आज्यपाश्च सुकालिनः ॥<br>
एते त्वामभिषिञ्चन्तु पितरश्चाग्निभिः सह ॥ १० ॥<br>
लक्ष्मीर्देवी सती ख्यातिरनसूया तथा स्मृतिः ॥<br>
संभूतिस्सन्नतिश्चैव क्षमा प्रीतिस्तथैव च ॥ ११ ॥<br>
स्वाहा स्वधा च त्वा राजन्नभिषिञ्चन्तु मातरः ॥<br>
कीर्तिलक्ष्मीर्धृतिर्मेधा पुष्टिः श्रद्धा क्रिया तथा ॥ १२ ॥<br>
बुद्धिर्लज्जा वपुः शान्तिस्तुष्टिः सिद्धिश्च पार्थिव ॥<br>
एतास्त्वामभिषिञ्चन्तु धर्मपत्न्यः समागताः ॥ १३ ॥<br>
अरुन्धती वसुर्जामी लम्बा भानुर्मरुत्वती ॥<br>
संकल्पा च मुहूर्ता च साध्या विश्वास्तथैव च ॥ १४ ॥<br>
धर्मपत्न्यस्तथान्यास्त्वामभिषिञ्चन्तु पार्थिव ॥<br>
अदितिश्च दितिस्ताम्रा ह्यरिष्टा सुरसा मुनिः ॥ ॥ १५ ॥<br>
कद्रूः क्रोधवशा प्राधा विनता सुरभिस्त्रिभिः ॥<br>
एतास्त्वामभिषिञ्चन्तु कश्यपस्य प्रियाः स्त्रियः ॥ १६ ॥<br>
पत्नी ते बहुपुत्रस्य सुप्रभा या च भामिनी ॥<br>
समायात्वभिषेकाय विजयाय च पार्थिव ॥ १७ ॥<br>
कृशाश्वपत्नी च तथा सुप्रभा च जया तथा ॥<br>
अस्त्रग्रामस्तयोः पुत्रो विजयं विदधातु ते ॥ १८ ॥<br>
मनोरमा भानुमती विशाला या च बाहुदा ॥<br>
अरिष्टनेमी पत्न्यस्त्वामभिषिञ्चन्तु पार्थिव ॥ १९ ॥<br>
कृत्तिका रोहिणी दैवी इल्वला बाहुरेव च ॥<br>
पुनर्वसुश्च तिष्यश्च तथाश्लेषा च पार्थिव ॥ २० ॥<br>
मघा च फाल्गुनी पूर्वा तथैवोत्तरफाल्गुनी ॥<br>
हस्तश्चित्रा तथा स्वातिर्विशाखा च नराधिप ॥ २१ ॥<br>
अनुराधा तथा ज्येष्ठा मूलं च वसुधाधिप ॥<br>
आषाढा च तथा पूर्वा तथैव नृप चोत्तरा ॥ २२ ॥<br>
अभिजिच्च तथाश्वत्थो धनिष्ठा च नराधिप ॥<br>
तथा शतभिषक्चैव पूर्वाभाद्रपदा च या ॥ २३ ॥<br>
उत्तरा रेवती राजन्नश्विनी भरणी तथा ॥<br>
एतास्त्वामभिषिञ्चन्तु सोमपत्न्यः समागताः ॥ २४ ॥<br>
मृगी च मृगमन्दा च श्वेता भद्रासना हरिः ॥<br>
भूता च कपिशा दंष्ट्री सुरसा सरमा तथा ॥ २५ ॥<br>
एताः पुलहपत्न्यस्त्वामभिषिञ्चन्तु पार्थिव ॥<br>
श्येनी भासी तथा क्रौञ्ची धृतराष्ट्री शुकी तथा ॥ २६ ॥<br>
पत्न्यस्त्वामभिषिञ्चन्तु अरुणस्यार्कसारथेः ॥<br>
आयतिर्नियतिश्चैव रात्रिर्निद्रा तथैव च ॥ २७ ॥<br>
एतास्त्वामभिषिञ्चन्तु लोकसंस्थानहेतवः ॥<br>
उमा मेना शची चैव घ्रूम्रोर्णा निवृतिस्तथा ॥ २८ ॥<br>
गौरी शिवा च सिद्धिश्च वेला चैवाथ नड्वला ॥<br>
असिक्नी च तथा ज्योत्स्ना या च देवी वनस्पतेः॥२९॥<br>
एतास्त्वामभिषिञ्चन्तु देवपत्न्यः समागताः ॥<br>
महाकल्पश्च कल्पश्च मन्वन्तरयुगानि च ॥३०॥<br>
संवत्सराणि सर्वाणि तथा चैवायनद्वयम् ॥<br>
ऋतवश्च तथा मासाः पक्षौ रात्र्यहनी तथा॥३१॥<br>
संध्याश्च तिथयश्चैव मुहूर्ताः करणानि च ॥<br>
एते त्वामभिषिञ्चन्तु कालस्यावयवाः शुभाः ॥ ३२ ॥<br>
आदित्यश्चन्द्रमा भौमो बुधो जीवः सितार्कजौ ॥<br>
ग्रहास्त्वामभिषिञ्चन्तु राहुकेतू च पार्थिव ॥ ३३ ॥<br>
स्वायम्भुवो मनुः पूर्वमनुः स्वारोचिषस्तथा ॥<br>
औत्तमस्तामसश्चैव रैवतश्चाक्षुषस्तथा ॥ ३४ ॥<br>
वैवस्वतो यथाकर्णो दक्षो ब्रह्मसुतावुभौ ॥<br>
धर्मपुत्रो रुद्रपुत्रो रोच्यो भौत्यश्च यो मनुः ॥ ३५ ॥<br>
एते त्वामभिषिञ्चन्तु मनवश्च चतुर्दश ॥<br>
विश्वभुक्च विपश्चिच्च सुशान्तिश्च शिखी विभुः ॥ ३६ ॥<br>
मनोजवस्तथोजस्वी बहिरद्भुतशान्तिकौ ॥<br>
वृषश्च ऋतधामा च दिवस्पाच्छुचिरेव च॥३७॥<br>
एते त्वामभिषिञ्चन्तु देवनाथाश्चतुर्दश ॥<br>
रैवतश्च कुमारश्च तथा वर्चाविनायकः ॥ ॥ ३८ ॥<br>
वीरभद्रश्च नन्दी च विश्वकर्मा मनोजवः ॥<br>
एते त्वामभिषिञ्चन्तु सुरमुख्याः समागताः ॥३९॥<br>
आत्मा चायुर्मनोदक्षो ह्यापः प्राणस्तथैव च॥<br>
हविष्मांश्च गविष्ठश्च ऋतः सत्यश्च पार्थिव॥४०॥<br>
अभिषिञ्चन्तु राजंस्त्वां देवा ह्याङ्गिरसा दश ॥<br>
क्रतुर्दक्षो वसुस्सत्यः कालः कामो मुनिस्तथा॥ ॥४१॥<br>
कुरवोन्मनुजश्चैव रोचमानस्तथैव च ॥<br>
एते त्वामभिषिञ्चन्तु विश्वेदेवास्तथा दश॥४२॥<br>
अङ्गारकस्तथा सर्पो निर्ऋतिश्च तथा घसः ॥<br>
अजैकपादहिर्बुध्न्यो धूमकेतुस्तथा द्विजः ॥४३॥<br>
भरतश्च तथा मृत्युः कापालिरथ किङ्किणिः ॥<br>
एकादशैते रुद्रास्त्वामभिषिञ्चन्तु पार्थिव ॥४४॥<br>
भुवनो भावनश्चैव सुजन्यः सुजनस्तथा ॥<br>
क्रतुः सर्वश्च मूर्धा च त्याज्यश्चैव स्तुतस्तथा ॥ ४५ ॥<br>
प्रसवश्चाव्ययश्चैव दक्षश्च मनुजाधिप ॥<br>
एते त्वामभिषिञ्चन्तु भृगवो नाम देवताः ॥ ४६ ॥<br>
मनो मन्ता च प्राणश्च नरोऽपानश्च वीर्यवान् ॥<br>
विनिर्भयो नयश्चैव हंसो नारायणस्तथा ॥ ४७ ॥<br>
विभुश्चापि प्रभुश्चापि देवश्रेष्ठा जगद्धिताः ॥<br>
एते त्वामभिषिञ्चन्तु साध्या द्वादश पार्थिव ॥ ४८ ॥<br>
धाता मित्रोऽर्यमा पूषा शक्रेशौ वरुणो भगः ॥<br>
त्वष्टा विवस्वान्सविता विष्णुर्द्वादशमस्तथा ॥ ४९ ॥<br>
एते त्वामभिषिञ्चन्तु कश्यपादितिसम्भवाः ॥<br>
एकज्योतिश्च द्विज्योतिस्त्रिचतुर्ज्योतिरेव च॥ ॥ ५० ॥<br>
एकशक्रो द्विशक्रश्च त्रिशक्रश्च महाबलः ॥<br>
इन्द्राश्च गत्या दृश्यन्ते ततः प्रतिसकृत्तया ॥ ५१ ॥<br>
मितश्च सम्मितश्चैव अमितश्च महाबलः ॥<br>
ऋतजित्सत्यजिच्चैव सुषेणः सत्यजित्तथा ॥ ५२ ॥<br>
अतिमित्रो नमित्रश्च पुरुमित्रः पुरानितः ॥<br>
ऋतश्च ऋतधाता च विधाता धारणो ध्रुवः ॥ ५३ ॥<br>
विधारणो महातेजा वासवस्य परः सखा ॥<br>
ईदृक्षश्चाप्यदृक्षश्च एतादृगमिताशनः ॥ ५४ ॥<br>
क्रीतिनः प्रसदृक्षश्च सरभश्च महा यशाः ॥<br>
धातुरुग्रोध्वनिर्भीमो ह्यतियुक्तः क्षिपः सहः ॥ ५५ ॥<br>
द्युतिर्वपुरनाधृष्यो वासः कामो जयो विराट् ॥<br>
एते त्वामभिषिञ्चन्तु मरुतस्ते समा गताः ॥ ५६ ॥<br>
देवा एकोनपञ्चाशन्महाबलपराक्रमाः ॥<br>
चित्राङ्गदश्चित्ररथश्चित्रसेनश्च वीर्यवान् ॥ ५७ ॥<br>
ऊर्णायुरनघश्चैव उग्रसेनश्च वीर्यवान् ॥<br>
धृतराष्ट्रश्च गोपश्च सूर्यावर्तस्तथैव च ॥ ५८ ॥<br>
युगपस्त्रणयः कार्ष्णिर्नंदश्चित्रस्तथैव च ॥<br>
कलिः शालिः शिरा राजन्पर्जन्यो नारदस्तथा ॥ ५९ ॥<br>
वृषपर्वा च हंसश्च तथा चैव हहा हूहूः ॥<br>
विश्वावसुस्तुम्बुरुश्च तथा च सुरुचिश्च यः ॥ ६० ॥<br>
एते त्वामभिषिञ्चन्तु गन्धर्वाः पृथिवीपते ॥<br>
आहुत्यस्ता भवत्यश्च वर्गवत्यस्तथैव च ॥ ६१ ॥<br>
आयुर्वत्यस्तथोर्जाश्च तथा वै कुरवाः स्तवाः ॥<br>
बह्वायुश्चामृतायुश्च भुवश्चैव रुचस्तथा ॥ ६२ ॥<br>
भीरवः शोभयंत्यश्च दिव्या याश्चाप्सरोगणाः ॥<br>
एते त्वामभिषिञ्चन्तु समागत्य महीपते ॥ ६३ ॥<br>
अनवद्या सत्यकामा चानूना वरुणा प्रिया ॥<br>
अनूपा सुभगा चैव सुकेशा च मनोवती ॥ ६४ ॥<br>
मेनका सहजन्या च पर्णाशा पुञ्जिकस्थला ॥<br>
कृतस्थला घृताची च विश्वाची पूर्वचित्यपि ॥ ६५ ॥<br>
प्रम्लोचा चाप्यनुम्लोचा रंभा चैवोर्वशी तथा ॥<br>
पञ्चचूडा सानुमती चित्रलेखा च पार्थिव ॥ ६६ ॥<br>
मिश्रकेशी मरीचिश्च विद्युत्पर्णा तिलोत्तमा ॥<br>
अद्रिका लक्ष्मणा क्षेपा असिता रुचिका तथा ॥६७॥<br>
सुहेमा चाथ हेमा च शाड्वली च वपुस्तथा ॥<br>
सुव्रता च सुबाहुश्च सुगन्धा सुवपुस्तथा॥६८॥<br>
पुण्डरीका सुदाना चासुदाना सुरसा तथा ॥<br>
हेमा शारद्वती चैव सूनृता कमलालया॥६९॥<br>
सुमुखी हंसपादी च वारुणी रतिलालसा ॥<br>
एतास्त्वामभिषिञ्चन्तु राजन्नप्सरसः शुभाः ॥ ७०॥<br>
प्रह्लादश्च महातेजास्तथा राजन्विरोचनः ॥<br>
बलिर्बाणस्तथान्ये च दितिपुत्राः समागताः…<br>
अभिषिञ्चन्तु दैत्यास्त्वां दिव्येनाप्यम्भसा स्वयम् ॥<br>
विप्रचित्तिमुखाः सर्वे दानवास्त्वां समागताः ॥ ७२ ॥<br>
अभिषिञ्चन्तु राजेन्द्र राजराज्येन सत्वराः ॥<br>
हेतिश्चैव प्रहेतिश्च माली शङ्कुस्तथैव च ॥ ७३ ॥<br>
सुकेशी पौरुषेयश्च यज्ञहा पुरुषाधमः ॥<br>
विद्युत्स्फूर्जस्तथा व्याघ्रो वधश्च रसनस्तथा ॥ ७४ ॥<br>
एते त्वामभिषिञ्चन्तु समागम्याद्य राक्षसाः ॥<br>
सिद्धार्थो मणिभद्रश्च सुमनो नन्दनस्तथा ॥ ७५॥<br>
काण्डभिः पञ्चमश्चैव मणिमानुयमाँस्तथा ॥<br>
सर्वानुभूतः शंखश्च पिङ्गाक्षश्चस्तरस्तथा ॥ ७६ ॥<br>
यशो मन्दरशोभी च पद्मचन्द्रप्रभङ्कराः ॥<br>
मेघवर्णः सुभद्रश्च प्रद्योतश्च महाघसः ॥७७॥<br>
द्युतिमान्केतुमांश्चैव मौलिमांश्च सुदर्शनः ॥<br>
श्वेतश्च विपुलश्चैव पुष्पदन्तो जयावहः ॥ ७८ ॥<br>
पद्मवर्णो बलाकश्च कुमुदश्च बलाहकः ॥<br>
पद्मनाभः सुगन्धश्च प्रवीरो विजयः कृतिः ॥ ७९ ॥<br>
पूर्णमासो हिरण्याक्षः शतजिह्वश्च वीर्यवान् ॥<br>
एते त्वामभिषिञ्चन्तु राजन्यक्षेन्द्र सत्तमाः ॥ ८० ॥<br>
शंखपद्मस्तु राजेन्द्र मकरः कच्छपस्तथा ॥<br>
एते त्वामभिषिञ्चन्तु निधयस्तु समागताः ॥ ८१ ॥<br>
पलगाश्चैव वक्राश्च ये च सूचीमुखा नृप ॥<br>
दुःपूरणा विषादाश्च ज्वलनाङ्गारकास्तथा ॥ ८२ ॥<br>
कुम्भपाताः प्रतुण्डाश्च तपवीरा उलूखलाः ॥<br>
अकर्णाश्च कुषण्डाश्च तथा ये पात्र पाणयः ॥ ८३ ॥<br>
पांसवश्च वितुण्डाश्च निपुणाः स्कन्दनास्तथा ॥<br>
एते त्वामभिषिञ्चन्तु पिशाचानाञ्च जातयः ॥ ८४ ॥<br>
ब्रह्मचर्ये स्थिता दान्ताः सर्वज्ञाः सर्वदर्शिनः ॥<br>
नानाप्रकारवदना नानाबाहुशिरोधराः ॥८५॥<br>
चतुष्पथपुराट्टालशून्यालयनिकेतनाः ॥<br>
मधुरत्वे भवेदेवं ये गता मनुजेश्वराः ॥ ८६॥<br>
ते त्वामद्याभिषिञ्चन्तु भूता भूतपतेः स्वयम् ॥<br>
महाकालं पुरस्कृत्य नरसिंहं च मातरः ॥ ८७ ॥<br>
सर्वास्त्वामभिषिञ्चन्तु राजराज्ये नराधिप ॥<br>
गुहः स्कन्दो विशाखश्च नैगमेयस्तथैव च ॥ ८८ ॥<br>
अभिषिञ्चन्तु राजँस्त्वां सर्वे स्कन्दग्रहाः शुभाः ॥<br>
डाकिन्यो याश्च योगिन्यः खेचरीभूचरीश्च याः ॥ ८९ ॥<br>
सर्वास्त्वामभिषिञ्चन्तु समेत्य मनुजेश्वर ॥<br>
गरुडश्चारुणश्चैव आरुणिश्च महाखगः ॥ ९० ॥<br>
संपाती विनतश्चैव विष्णुगन्धः कुमारकः ॥<br>
एते त्वामभिषिञ्चन्तु सुपर्णाः पृथिवीपते ॥ ९१ ॥<br>
अनन्तश्च महानागः शेषो वासुकितक्षकौ ॥<br>
सपर्णीरश्च कुम्भश्च वामनश्चाञ्जनस्तथा ॥ ९२ ॥<br>
ऐरावतो महानागः कम्बलाश्वतरावुभौ ॥<br>
ऐलमन्त्रश्च शंखश्च कर्कोटकधनञ्जयौ ॥ ९३ ॥<br>
महाकर्णमहानीलौ धृतराष्ट्रबलाहकौ ॥<br>
कुमारः पुष्पदन्तश्च सुमुखो दुर्मुखस्तथा ॥ ९४ ॥<br>
सूचीमुखो दधिमुखः कालियः शालिपिण्डकः ॥<br>
बिल्वपादः पाण्डुरको नागश्चापूरणस्तथा ॥ ९५॥<br>
कपिलश्चाम्बरीषश्च कुमारश्चाथ कश्यपः ॥<br>
प्रह्रादः पुष्पदन्तश्च गन्धर्वश्च मनस्विकः॥ ९६ ॥<br>
नहुषः खररोमा च शंखपालस्तथैव च ॥<br>
पद्मश्च कुलिकश्चैव पाणिरित्येवमादयः ॥ ९७ ॥<br>
नागास्त्वामभिषिञ्चन्तु राजराज्येन पार्थिव ॥<br>
कुमुदैरावणौ पद्मः पुष्प दन्तोऽथ वामनः ॥ ९८ ॥<br>
सुप्रतीकोञ्जनो नीलः पान्तु त्वां सर्वतः सदा ॥<br>
चक्रं त्रिशूलं वज्रश्च नन्दकोस्त्राणि चाप्यथ ॥ ९९ ॥<br>
पैतामहास्तथा हंसा वृषभः शङ्करस्य च ॥<br>
दुर्गासिंहश्च पान्तु त्वां यमस्य महिषस्तथा ॥१००॥<br>
उच्चैःश्रवाश्चाश्वपतिस्तथा धन्वन्तरिर्नृप ॥<br>
कौस्तुभः शंखराजश्च पान्तु त्वां सर्वतः सदा ॥१०१॥<br>
सर्वेऽभिषेकं दत्त्वा ते दिशन्तु विजयं धुवम् ॥<br>
धर्मश्च व्यवसायश्च सत्यो दानं तपस्तथा ॥ १०२ ॥<br>
यमो यज्ञस्तथा वायुर्ब्रह्मचर्य दमः शमः ॥<br>
एते त्वामभिषिञ्चन्तु चित्रगुप्तश्च पार्थिव ॥ १०३ ॥<br>
दण्डश्च पिङ्गलश्चैव मृत्युकालावुभौ तथा ॥<br>
वालखिल्यास्तथा सर्वे भवन्तु विजयाय ते ॥१०४॥<br>
दिग्धेनवश्चतस्रस्त्वां सुराभिश्च तथा नृप ॥<br>
अभिषिञ्चन्तु सर्वाभिर्गोभिः सार्धं नरेश्वर ॥१०५ ॥<br>
वेदव्यासश्च वाल्मीकिः कमठोऽथ पराशरः ॥<br>
देवलः पर्वतश्चैव दुर्वासाश्च तथा मुनिः ॥ १०६ ॥<br>
याज्ञवल्क्यश्च जाबालिः जमदग्निः शुचिश्रवाः ॥<br>
विश्वामित्रः स्थूलशिराश्च्यवनोऽत्रिर्विदूरथः ॥ १०७ ॥<br>
एकतश्च द्वितश्चैव त्रितो गौतमगालवौ ॥<br>
शाण्डिल्यश्च भरद्वाजो मौद्गल्यो वेदवाहनः ॥ १०८॥<br>
बृहदश्वः कुटिशठो जटाजानुर्घटोदरः ॥<br>
यवक्रीतोऽर्थरैत्यश्च आत्मवानथ जैमिनिः ॥१०९॥<br>
ऋषिः शार्ङ्गरवश्चैव तथागस्त्यो महातपाः ॥<br>
उन्मुवुर्मुमुवुश्चैव इध्मबाहुर्महोदयः ॥ ११० ॥<br>
कात्यायनश्च कण्वश्च वल्वकाम्बोरुनन्दनः ॥<br>
एते त्वामभिषिञ्चन्तु ऋषयः पार्थिवोत्तम ॥ १११ ॥<br>
पृथुर्दिलीपो भरतो दुष्यन्तः शत्रुजिद्बली ॥<br>
मनुः ककुत्स्थश्चानेना युवनाश्वो जयद्रथः ॥ ११२ ॥<br>
मान्धाता मुचुकुन्दश्च तथा राजा पुरूरवाः ॥<br>
आयुश्च नहुषश्चैव ययातिरपराजितः ॥ ११३ ॥<br>
इक्ष्वाकुश्च यदुश्चैव पुनर्भूरिश्रवास्तथा ॥<br>
अम्बरीषश्च नाभागो बृहदश्वो महाहनुः ॥ ११४ ॥<br>
प्रद्युम्नश्चाथ सुद्युम्नो भूरिद्युम्नश्च सृञ्जयः ॥<br>
एते चान्ये च राजानस्तव राजन्दिवङ्गताः ॥११५ ॥<br>
समायान्त्वभिषेकाय विजयाय तथा श्रिये ॥<br>
पर्जन्याद्यास्तथा सर्वे वास्तुदेवास्समासतः ॥ ११६ ॥<br>
द्रुमाश्चौषधयो रत्नबीजानि विविधानि च ॥<br>
सर्वे त्वामभिषिञ्चन्तु राजन्राज्येन सत्वराः ॥ ११७ ॥<br>
पुरुषश्चाप्रमेयात्मा महाभूतानि यानि च ॥<br>
पृथिवीवायुराकाशमापो ज्योतिस्तथैव च ॥ ११८ ॥<br>
मनोबुद्धिस्तथैवात्मा अव्यक्तश्च महीपते ॥<br>
एते त्वामभिषिञ्चन्तु समेता वसुधाधिप ॥ ११९ ॥<br>
रुक्मभौमः शिलाभौमः पातालो नीलमृत्तिकः ॥<br>
पीतो रक्तक्षितिश्चैव श्वेतभौमस्तथैव च ॥ १२० ॥<br>
एते त्वामभिषिञ्चन्तु विजयाय महीपते ॥<br>
भूलोकोऽथ भुवर्लोकः स्वर्लोकोऽथ महज्जनः ॥ १२१ ॥<br>
तपः सत्यश्च राजेन्द्र विजयाय भवन्तु ते ॥<br>
जम्बूशाककुशक्रौञ्चाः शाल्मलिद्वीप एव च ॥ १२२ ॥<br>
गोमेधः पुष्करश्चैव स्वसाम्यं प्रदिशन्तु ते ॥<br>
उत्तराः कुरवः पुण्या रम्या हैरण्वतस्तथा ॥ १२३ ॥<br>
भद्राश्वः केतुमालश्च वर्षश्चैव इलावृतः ॥<br>
हरिवर्षः किंपुरुषो वर्षो भारतसंज्ञिकः ॥ १२४॥<br>
एते त्वामभिषिञ्चन्तु समेत्य वसुधाधिप ॥<br>
इन्द्रद्वीपः कशेरुश्च ताम्रवर्णो गभस्तिमान् ॥ १२५ ॥<br>
नागद्वीपस्तथा सौम्यो गान्धर्वो वारुणस्तथा ॥<br>
अयं चरुवसस्तेषां स्वसाम्यं प्रदिशन्तु ते ॥ १२६ ॥<br>
हिमवान्हेमकूटश्च निषधो नीलपर्वतः ॥<br>
श्वेतश्च शृङ्गवान्मेरुर्माल्यवान्गन्धमादनः ॥१२७ ॥<br>
महेन्द्रो मलयः सह्यः शुक्तिमानृक्षवांस्तथा ॥<br>
विन्ध्यश्च पारियात्रश्च सर्व एव महीधराः ॥ १२८ ॥<br>
समागम्याभिषिञ्चन्तु त्वामद्य वसुधाधिप! ॥<br>
ऋग्वेदोऽथ यजुर्वेदः सामवेदस्तथैव च ॥ १२९ ॥<br>
अथर्ववेदो वेदास्त्वामभिषिञ्चन्तु पार्थिव ॥<br>
इतिहासो धनुर्वेदो गन्धर्वश्चायुस्संज्ञितः ॥ १३० ॥<br>
वेदोपवेदाश्च तथा विजयाय भवन्तु ते ॥<br>
शिक्षा कल्पो व्याकरणं निरुक्तं ज्योतिषाङ्गतिः ॥ १३१ ॥<br>
छन्दोविचितिषष्ठानि विजयं प्रदिशन्तु ते ॥<br>
अङ्गानि वेदाश्चत्वारो मीमांसा न्यायविस्तरः ॥ १३२ ॥<br>
धर्मशास्त्रं पुराणञ्च विद्या एताश्चतुर्दश ॥<br>
सांख्ययोगः पञ्चरात्रं वेदाः पाशुपतं तथा ॥ १३३ ॥<br>
कृतान्नपञ्चकं ह्येतच्छास्त्राणि विविधानि च ॥<br>
गायत्री पापशमनी दुर्गा देवी महाशिवा ॥ १३४ ॥<br>
गन्धारी च तथा विद्या विजयं प्रदिशन्तु ते ॥<br>
देवदानवगन्धर्वयक्षराक्षसपन्नगाः ॥ १३५ ॥<br>
ऋषयो मनवो गावो देवमातर एव च ॥<br>
देवपत्न्यो द्रुमा नागाः दैत्याश्चाप्सरसाङ्गणाः ॥ १३६ ॥<br>
शस्त्राणि सर्वशास्त्राणि राजानो वाहनानि च ॥<br>
औषधानि च रत्नानि कालस्यावयवास्तथा ॥१३७॥<br>
स्थानानि च समस्तानि पुण्यान्यायतनानि च ॥<br>
जीमूतानि च सर्वाणि तद्विकाराश्च ये तथा ॥ १३८ ॥<br>
उक्तानि चाप्यऽनुक्तानि विजयाय भवन्तु ते ॥<br>
लवणः क्षारतोयश्च घृतमण्डोदकस्तथा ॥ १३९ ॥<br>
दधिमण्डोदकश्चैव सुरोदश्च नराधिप ॥<br>
तथैवेक्षुरसोदश्च तथा स्वादूदकश्च यः ॥ १४० ॥<br>
गर्भोदश्च स्वतोयैस्त्वामभिषिञ्चन्तु पार्थिव ॥<br>
चत्वारस्सागराश्चैव स्वेन तोयेन पार्थिव ॥ १४१ ॥<br>
समागम्याभिषिञ्चन्तु विजयं प्रदिशन्तु ते ॥<br>
पुष्करश्च प्रयागश्च प्रभासो नैमिषस्तथा ॥ १४२ ॥<br>
तथा ब्रह्मसरः पुण्यं गयाशीर्षं च पार्थिव ॥<br>
कालोदको नन्दिकुण्डः तथैवोत्तरमानसः ॥ १४३ ॥<br>
स्वर्गमार्गप्रदश्चैव तथा पञ्चनदश्च यः ॥<br>
भृगुतीर्थं चौजसश्च तथैवामरकण्टकः॥१४४॥<br>
आश्रमः कालिकायाश्च तृणबिन्दोस्तथाश्रमः॥<br>
गोपतीर्थं चापतीर्थं विमलः स्वर्ग एव च॥१४५॥<br>
जम्बूमार्गश्च राजेन्द्र पुण्यस्तण्डुलिकाश्रमः ॥<br>
कपिलस्य तथा तीर्थं तीर्थे वाटिकषण्डिके ॥ १४६ ॥<br>
महासरस्तथागस्त्यः कुमारी तीर्थ एव च ॥<br>
गङ्गातीरः कुशावर्तो बिल्वको नीलपर्वतः ॥ १४७ ॥<br>
वराहपर्वतश्चैव तीर्थः कनखलस्तथा ॥<br>
स्वर्गन्धा वशकुम्भा च तथा शाकम्भरी च या ॥ १४८ ॥<br>
भृगुतुङ्गः सकुब्जाम्रः कपिलस्य तथाश्रमम् ॥ १४९ ॥<br>
चमसोद्भेदनः पुण्यस्तथा विनशनः शुभः ॥<br>
अजतुङ्गश्च सोमश्च अजोगन्धश्च पार्थिव ॥<br>
कालिञ्जरश्च केदारो रुद्रकोटिस्तथैव च ॥ १५० ॥<br>
महालग्नश्च राजेन्द्र वदनाश्रम एव च ॥<br>
नन्दा च सूर्यतीर्थं च सोमतीर्थं शतक्रतोः ॥ १५१ ॥<br>
अश्विनोर्वरुणस्यापि वायोवैर्श्रवणस्य च ॥<br>
ब्रह्मणश्चैव शर्वस्य यमस्य च्यवनस्य च ॥१५२ ॥<br>
विरूपाक्षस्य धर्मस्य तथा चाप्सरसां नृप ॥<br>
ऋषीणां च वसूनां च साध्यानां मरुतां तथा ॥ १५३ ॥<br>
आदित्यानां च रुद्राणां तथा चाङ्गिरसां नृप ॥<br>
विश्वेदेवभृगूणां च गन्धर्वाणां च मानद ॥ १५४ ॥<br>
प्लक्षप्रस्रवणश्चैव सुषेणश्च नराधिप ॥<br>
शालिग्रामसरश्चैव वाराहो वामनस्तथा ॥ १५५ ॥<br>
कामश्रमस्त्रिकूटश्च चित्रकूटस्तथैव च ॥<br>
सप्तर्चः क्रतुसारश्च तथा विष्णुपदं सरः ॥ १५६ ॥<br>
कपिलस्य तथा तीर्थं वासुकेस्तीर्थमेव च ॥<br>
सिन्धूत्तमं तपो दानं तथा शूर्पाकरः शुभः ॥ १५७ ॥<br>
पौण्डीरकश्च राजेन्द्र गङ्गासागरसङ्गमः ॥<br>
सिन्धुसागरयोश्चैव सङ्गमः सुमनोहरः ॥ १५८ ॥<br>
तथा कुन्दावसुन्धश्च मानसं च महत्सरः ॥<br>
तथा बिन्दुसरः पुण्यं सरश्चाच्छोदकं तथा ॥ १५९ ॥<br>
धर्मारण्यं फल्गुतीर्थं सविमुक्तं तथैव च ॥<br>
लौहित्यश्च तथा पुण्यो बदरीपावनः शिवः ॥ १६० ॥<br>
तीर्थं सप्तऋषीणां च वह्नितीर्थं च पार्थिव ॥<br>
वस्त्रापथस्ततो मेषश्छागलेशश्च पार्थिव ॥ ॥१६१॥<br>
पुष्पन्यासस्सकामेशस्तीर्थो हंसपदस्तथा ॥<br>
अश्वशीर्षः स कृष्णाख्यो मणिभद्रस्तथैव च ॥ १६२ ॥<br>
देविका सिन्धुमार्गश्च स्वर्णबिन्दुस्तथैव च ॥<br>
आहल्यकस्तथा तीर्थस्तीर्थश्चैरावतस्तथा॥१६३॥<br>
ऐरावतिसमुद्भेदे तीर्थं भोगयशस्तथा ॥<br>
करवीराश्रमश्चैव नागमोदानिकस्तथा॥१६४॥<br>
पापमोचनिकश्चैव ऋणमोचनिकस्तथा ॥<br>
उद्वेजनस्तथा पुण्यः पुण्यश्च हरिशेश्वरः ॥ १६५ ॥<br>
देवब्रह्मसरः पुण्यं सर्पिर्दर्वी च पार्थिव ॥<br>
एते चान्ये च बहवः पुण्यसङ्कीर्तनाः शुभाः ॥ १६६ ॥<br>
तोयैस्त्वामभिषिञ्चन्तु सर्वपातकनाशनैः ॥<br>
गङ्गा महानदी पुण्या ह्रादिनी ह्लादिनी तथा ॥ ॥ १६७ ॥<br>
पावनी च तथा सीता चक्षुः सिन्धुश्च नर्मदा ॥<br>
सुप्रभा कातराक्षी च शिथिला मानसी ह्रदा ॥ १६८ ॥<br>
सरस्वत्योघनादा च सुवेणुर्विमलोदका ॥<br>
सिप्रा शोणः शतद्रुश्च सरयूर्गण्डकी तथा ॥ १६९ ॥<br>
अच्छोदा च विपाशा च चन्द्रभागा इरावती ॥<br>
वितस्ता देविका रम्भा पीता देवह्रदा शिवा ॥ १७० ॥<br>
तथैवेक्षुमती पुण्या कौशिकी यमुना तथा ॥<br>
गोमती धूतपापा च बाहुदा च दृषद्वती ॥ १७१ ॥<br>
निःशीरा च तृतीया च लौहित्यश्च महानदः ॥<br>
वेदस्मृतिर्वेदसिनी वेत्रघ्नी वरदा तथा ॥ १७२ ॥<br>
वर्णा मा चन्दना चैव बहुनीरा कुमुद्वती ॥<br>
पारा चर्मण्वती रूपा विदिशा वेणुवत्यपि ॥ १७३ ॥<br>
अवन्ती च तथा कुन्ती सुरसा च पलाशिनी ॥<br>
मन्दाकिनी दशार्णा च चित्रकूटा दृषद्वती ॥ ॥ १७४ ॥<br>
तमसा पिप्पला सेनी करमोदा पिशाचिका ॥<br>
चित्रोपला चित्त्रवर्णा मंजुला वालुकावती ॥ १७५ ॥<br>
शुक्तीमती सिली रन्ध्रा सङ्कुणात्ययकाप्ततः ॥<br>
तापी पयोष्णी निर्विन्ध्या सिता च निषधावती ॥ १७६ ॥<br>
वेणा वैतरणी भीमा चर्मा रामा तथा कुहुः ॥<br>
तोया चैव महागौरी दुर्गा मतुशिला तथा ॥ १७७ ॥<br>
गोदावरी भीमरथी कृष्णा वेणा च वंजुला ॥<br>
तुङ्गभद्रा सुप्रकारा बाह्या कावेरिरेव च ॥ १७८ ॥<br>
कृतमाला ताम्रपर्णी पुष्पजा ह्युत्पलावती ॥<br>
त्रिसमा ऋषिकुल्या च पृथुका त्रिदिवालया ॥ १७९ ॥<br>
लाङ्गूलिनी वंशधरा सुकुमारा कुलावती ॥<br>
ऋषिका करिवेगा च मन्दगा मन्दवाहिनी ॥ १८० ॥<br>
कृपी दर्वी दया व्योमा परोष्णी कोलवाहिनी ॥<br>
कम्पना च विशल्या च करतोयांशुवाहिनी ॥ १८१ ॥<br>
ताम्रारुणा वेत्रवती गोमती चाथ नद्यपि ॥<br>
अद्रिणी त्रिकसा चैव सुप्रकारा हिरण्वती ॥ १८२ ॥<br>
आपगा चालका भासी सन्ध्या च मडवा नदी ॥<br>
नन्दा चालकनन्दा च शुद्धा च वसुवाहिनी ॥ १८३ ॥<br>
एताश्चान्याश्च राजेन्द्र नद्यस्त्वां विमलोदकाः ॥<br>
सर्वपापप्रशमनास्सर्वलोकस्य मातरः ॥<br>
स्वतोयपूर्णैः कलशैरभिषिञ्चन्तु पार्थिव ॥ १८४ ॥<br>
एतैर्यथोक्तैर्नृप राजराज्ये दत्ताभिषेकः पृथिवीं समग्राम् ॥<br>
ससागरां भुंक्ष्व चिरं च जीव धर्मे च ते बुद्धिरतीव चास्तु॥१८५॥<br>
इति श्रीविष्णुधर्मोत्तरे द्वितीयखण्डे मा० सं० भार्गवरामं प्रति पुष्करव्याख्यानेऽभिषेकमन्त्रो नाम द्वाविंशतितमोऽध्यायः॥२२॥<br>
2.23<br>
पुष्कर उवाच ॥<br>
मन्त्रा ये कीर्तिता राम मयास्मिंस्तव भार्गव ॥<br>
तेषां संकीर्तनं धन्यं सर्वपापप्रणाशनम् ॥१॥<br>
ऐतेषां कल्यमुत्थाय यः कुर्यात्कीर्तनं नरः ॥<br>
सर्वपापविनिर्मुक्तः स्वर्गलोकमवाप्नुयात्॥२॥<br>
तिर्यग्योनिं न गच्छेत्तु नरकं संकराणि च ॥<br>
न च दुःखं न च भयं मरणं न स च मुह्यति ॥ ३ ॥<br>
एतेषां च नमस्कारं यः कुर्यात्प्रयतो नरः …<br>
न तस्य तिष्ठते पापमब्बिन्दुरिव पुष्करे ॥ ४ ॥<br>
एतेषां तर्पणं कृत्वा स्नातः प्रयतमानसः ॥<br>
महापातकयुक्तोऽपि त्वचेवाहिर्विमुच्यते ॥ ५ ॥<br>
एतेषां पुष्पदानेन महतीं श्रियमश्नुते ॥<br>
एतेषां चार्घ्यदानेन पूज्यो भवति मानवः ॥ ६ ॥<br>
एतेषां दीपदानेन भ्राजन्ते चन्द्रवद्दिवि ॥<br>
एतेषामाहुतिं दत्त्वा कामानाप्नोति पुष्कलान् ॥ ७ ॥<br>
नैवेद्यं च बलिं दत्त्वा भोगान्प्राप्नोत्यनुत्तमान ॥<br>
एतानुद्दिश्य विप्रेषु दत्त्वा भार्गव भोजनम् ॥ ८ ॥<br>
संतर्प्य दक्षिणाभिश्च त्रिदिवं प्राप्नुयाच्चिरम् ॥<br>
अभिषेकदिने राज्ञां पुष्पस्नाने तथैव च ॥ ९ ॥<br>
तथा संवत्सरग्रन्थौ सर्वे पूज्या हितैषिणा ॥<br>
यानि तीर्थानि चोक्तानि सरितश्च समासतः ॥ १० ॥<br>
तेषां गमेन पूज्यन्ते येऽपि पातकिनो जनाः ॥<br>
स्नानं महाफलं तेषां तपः श्राद्ध क्रियास्तथा ॥ ११ ॥<br>
दानं बहुफलं प्रोक्तं दर्शनं पापनाशनम् ॥<br>
कीर्तनं भार्गवश्रेष्ठ न मे चास्ति विचारणा ॥ १२ ॥<br>
तीर्थेष्वथैतेषु भृगुप्रधान स्नाता नरा यान्ति नरेन्द्र सद्यः॥<br>
तीर्थानि गम्यानि ततः प्रयत्नात्पुण्याश्च सर्वास्सरितश्च राम॥ १३ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे तीर्थफलवर्णनो नाम त्रयोविंशतितमोध्यायः ॥ २३ ॥<br>
2.24<br>
॥ राम उवाच ॥ ॥<br>
राज्ञोऽभिषिक्तमात्रस्य किन्नु कृत्यतमं भवेत् ॥<br>
एतन्मे सर्वमाचक्ष्व सर्वं वेत्ति यतो भवान् ॥ १ ॥<br>
॥ पुष्कर उवाच ॥ -<br>
अभिषेकार्द्रशिरसा राज्ञा राजीवलोचन ॥<br>
सहायवरणं कार्यं तत्र राज्यं प्रतिष्ठितम् ॥ २ ॥<br>
यदप्यल्पतरं कर्म तदथैकेन दुष्करम् ॥<br>
पुरुषेणासहायेन किन्नु राज्यं महत्पदम् ॥ ३॥<br>
तस्मात्सहायान्वरयेत्कुलीनान्नृपतिः स्वयम् ॥<br>
शूरानुत्तमजातीयान्बलयुक्ताञ्छ्रुतान्वितान् ॥ ४ ॥<br>
रूपसत्वगुणौदार्यसंयुक्तान्क्षमया युतान्॥<br>
क्लेशक्षमान्महोत्साहान्धर्मज्ञांश्च प्रियंवदान् ॥ ५ ॥<br>
हितोपदेशिकान्प्राज्ञान्स्वामिभक्तान्यशोर्थिनः ॥<br>
एवं विधान्सहायांस्तु शुभ कर्मणि योजयेत् ॥ ६ ॥<br>
गुणहीनानपि तथा विज्ञाय नृपतिः स्वयम् ॥<br>
कर्मस्वेव नियुञ्जीत यथायोग्येषु भार्गव ॥ ७ ॥<br>
कुलीनाः शीलसंपन्ना धनुर्वेदविशारदाः ॥<br>
हस्तिशिक्षाश्वशिक्षासु कुशलाश्श्लक्ष्णभाषितैः ॥ ८ ॥<br>
निमित्ते शकुनज्ञाने वित्तवैद्यचिकित्सके ॥<br>
पुरुषान्तरविज्ञाने षाड्गुण्येन विनिश्चिताः ॥ ९ ॥<br>
कृतज्ञाः कर्मणां शूरास्तथा क्लेशसहा ऋजुः ॥<br>
व्यूहतत्त्वविधानज्ञः फल्गुसारविशेषवित् ॥ १० ॥<br>
राज्ञां सेनापतिः कार्यो ब्राह्मणः क्षत्रियोऽथवा ॥<br>
प्रांशुः सुरूपो दक्षश्च प्रियवादी न चोद्धतः ॥ ११ ॥<br>
चित्तग्राहश्च सर्वेषां प्रतीहारो विधीयते ॥<br>
यथोक्तवादी धूर्त्तः स्याद्देशभाषाविशारदः ॥ १२ ॥<br>
शाब्दः क्लेशसहो वाग्मी देशकालविभाषिता ॥<br>
विज्ञाय देशं कालं वा हितं यत्स्यान्महीक्षितः ॥ १३ ॥<br>
वक्तापि तस्यः यः काले स दूतो नृपतिर्भवेत् ॥<br>
प्रांशवो व्यायताः शूरा दृढभक्ता निराकुलाः ॥ १४ ॥<br>
राज्ञा तु रक्षिणः कार्यास्तदा क्लेशसहा हिताः ॥<br>
अहार्याश्चानृशंसाश्च दृढभक्ताश्च पार्थिवे ॥ १५ ॥<br>
ताम्बूलधारी भवति नारी चाप्यथ तद्गुणा ॥<br>
षाड्गुण्यविधि तत्त्वज्ञो देशभाषाविशारदः ॥ १६ ॥<br>
सन्धिविग्रहकः कार्यो राज्ञा नयविशारदः ॥<br>
आयव्ययज्ञो लोकज्ञो देशोत्पत्तिविशारदः ॥ १७ ॥<br>
कृताकृतज्ञो भृत्यानां ज्ञेयः स्याद्दक्षरक्षिता ॥<br>
सुरूपस्तरुणः शूरो दृढभक्तः कुलोचितः ॥ १८ ॥<br>
शूरः क्लेशसहश्चैव खड्गधारी प्रकीर्तितः ॥<br>
शूरश्च बहुयुक्तश्च गजाश्वरथकोविदः ॥ १९ ॥<br>
कोशधारी भवेद्राज्ञः सदा क्लेशसहश्च यः ॥<br>
निमित्तशकुनज्ञानहयशिक्षाविशारदः ॥२० ॥<br>
हयायुर्वेदतत्त्वज्ञो भूमिभागविशेषवित् ॥<br>
बलाबलज्ञो रथिनां स्थिरदृष्टिर्विशारदः ॥ २३ ॥<br>
शूरश्च कृतविद्यश्च सारथिः परिकीर्तितः ॥<br>
अनाहार्यः शुचिर्दक्षः चिकित्सकवचोरतः ॥ २२ ॥<br>
सूदशास्त्रविधानाज्ञः सूदाध्यक्षः प्रशस्यते ॥<br>
सूदशास्त्रविधानज्ञाः पराभेद्याः कुलोद्गताः ॥ २३ ॥<br>
सर्वे महानसे कार्या नीचकेशनखा जनाः ॥<br>
समः शत्रौ च मित्रे च धर्मशास्त्रविशारदः ॥ २४ ॥<br>
विप्रमुख्यः कुलीनश्च धर्माधिकरणो भवेत् ॥<br>
कार्यास्तथाविधास्तत्र द्विजमुख्याः सभासदः॥२५॥<br>
सर्वदेशाक्षराभिज्ञाः सर्वशास्त्रविशारदाः ॥<br>
लेखकाः कथिता राम सर्वाधिकरणेषु वै॥२६॥<br>
शीर्षोपेतान्सुसंपूर्णान्समद्रोणीगतान्समान् ॥<br>
अक्षरान्विलिखेद्यस्तु लेखकः स वरः स्मृतः ॥ २७ ॥<br>
उपायवाक्यकुशलः सर्वशास्त्रविशारदः ॥<br>
बह्वर्थवक्ता चाल्पेन लेखकः स्याद्भृगूत्तम ॥ २८ ॥<br>
पुरुषान्तरतत्त्वज्ञाः प्रांशवश्चाप्यलोलुपाः ॥<br>
धर्माधिकरणे कार्या जनाह्वानकरा नराः ॥ २९॥<br>
एवंविधास्तथा कार्या राज्ञो दौवारिका जनाः ॥<br>
लोहवस्त्रादिधातूनां रत्नानां च विभागवित् ॥३०॥<br>
विज्ञाता फल्गुसाराणां त्वनाहार्यः शुचिस्सदा ॥<br>
निपुणश्चाप्रमत्तश्च धनाध्यक्षः प्रकीर्तितः ॥ ३१ ॥<br>
आयद्वारेषु सर्वेषु धनाध्यक्षसमा नराः ॥<br>
व्ययद्वारेषु सर्वेषु कर्तव्याः पृथिवीक्षिता ॥ ३२ ॥<br>
परं पारं गतो यः स्यादष्टाङ्गेषु चिकित्सिते ॥<br>
अनाहार्यस्स वैद्यः स्याद्धर्मात्मा च कुलोद्गतः ॥ ३३ ॥<br>
प्राणाचार्यस्स विज्ञेयो वचनं तस्य भूभुजा ॥<br>
राम स्नेहात्सदा कार्यं यथा कार्यं पृथग्जनैः ॥ ३४ ॥<br>
हस्तिशिक्षाविधानज्ञो वनजातिविशारदः ॥<br>
क्लेशक्षमस्तथा राज्ञो गजाध्यक्षः प्रशस्यते ॥ ३५ ॥<br>
एतैरेव गुणैर्युक्तो स्वाधीनश्च विशेषतः ॥<br>
गजारोहो नरेन्द्रस्य सर्वकर्मसु शस्यते ॥ ३६ ॥<br>
हयशिक्षाविधानज्ञ स्तच्चिकित्सितपारगः ॥<br>
अश्वाध्यक्षो महीभर्त्तुः स्वासनश्च प्रशस्यते ॥ ३७ ॥<br>
अनाहार्यश्च शूरश्च तथा प्राज्ञः कुलोद्गतः ॥<br>
दुर्गाध्यक्षः स्मृतो राम उद्युक्तः सर्वकर्मसु ॥ ३८ ॥<br>
वास्तुविद्याविधानज्ञो लग्नहस्तो जितश्रमः ॥<br>
दीर्घदर्शी च शूरश्च स्थपतिः परिकीर्तितः ॥ ३९ ॥<br>
यन्त्रमुक्ते पाणिमुक्ते अमुक्ते मुक्तधारिते ॥<br>
अस्त्राचार्यो नियुद्धे च कुशलश्च तथेष्यते ॥ ४० ॥<br>
पञ्चाशदधिका नार्यः पुरुषाः सप्ततिस्तथा ॥<br>
अन्तःपुरचराः कार्या राज्ञा सर्वेषु कर्मसु ॥ ४१ ॥<br>
स्थविरा जातितत्त्वज्ञाः सततं प्रतिजाग्रतः ॥<br>
राज्ञः स्यादायुधागारे दक्षः कर्मसु चोद्यतः ॥ ४२ ॥<br>
कर्माण्यपरिमेयानि राज्ञां भृगुकुलोद्वह ॥<br>
उत्तमाधममध्यानि बुद्ध्वा कर्माणि पार्थिव ॥ ४३ ॥<br>
उत्तमाधममध्याँस्तु पुरुषान्विनियोजयेत ॥<br>
न कर्मणि विपर्यासाद्राजा नाशमवाप्नुयात् ॥ ४४ ॥<br>
नियुक्तपुरुषे भक्तिं श्रुतं शौर्यं बलं कुलम् ॥<br>
ज्ञात्वा वृत्तिर्विधातव्या पुरुषाणां महीक्षिता ॥ ४५ ॥<br>
पुरुषान्तरविज्ञाने तत्त्वमात्रनिबन्धनाः ॥<br>
नरेन्द्रलक्ष्या धर्मज्ञास्तत्रायत्तो भवेन्नृपः ॥४६॥<br>
स्वभृत्याश्च तथा पुष्टास्सततं प्रतिमानिताः ॥<br>
राज्ञा सहायाः कर्तव्याः पृथिवीं जेतुमिच्छता ॥४७॥<br>
यथार्हं चाथ सुभृतान्राजा कर्मसु योजयेत ॥<br>
धर्मिष्ठान्धर्मकार्येषु शूरान्संग्रामकर्मणि ॥ ४८ ॥<br>
निपुणानर्थकृत्येषु सर्वत्र च तथा शुचीन् ॥<br>
स्त्रीषु षण्ढान्नियुञ्जीत तीक्ष्णान्दारुणकर्मसु ॥४९॥<br>
धर्मे चार्थे च कामे च भये च भृगुनन्दन ॥<br>
राजा यथार्हं कुर्यात्तान्ह्युपधाभिः परीक्षितान् ॥ ५० ॥<br>
समतीतो यथार्हायां कुर्याद्धस्तिवने चरान् ॥<br>
उत्पादान्वेषणं यत्तानध्यक्षाँस्तत्र कारयेत् ॥ ५१ ॥<br>
एवमादीनि कर्माणि यत्नैः कार्याणि भार्गव ॥<br>
सर्वथा नेष्यते राज्ञस्तीक्ष्णोपकरणक्षयः ॥ ५२ ॥<br>
पापसाध्यानि कर्माणि यानि राज्ञां भृगूत्तम ॥<br>
सन्तस्तानि न कुर्वन्ति तस्मात्तान्बिभृयान्नृपः ॥ ५३ ॥<br>
नेष्यते पृथिवीशानां तीक्ष्णोपकरणक्षयः ॥<br>
यस्मिन्कर्मणि यस्य स्याद्विशेषेण च कौशलम् ॥ ५४ ॥<br>
तस्मिन्कर्मणि तं राजा परीक्ष्य विनियोजयेत् ॥<br>
पितृपैतामहान्भृत्यान्सर्वकर्मसु योजयेत् ॥ ५५ ॥<br>
विना दायादकृत्येषु तत्र ते हि समासतः ॥<br>
राजा दायादकृत्येषु परीक्ष्य स्वकृतान्नरान् ॥ ५६ ॥<br>
नियुञ्जीत महाभागः तस्य ते हितकारिणः ॥<br>
परराजगृहान्प्राप्ताञ्जनसंग्रहकाम्यया ॥ ५७ ॥<br>
उष्टान्वाप्यथ वा दुष्टान्संश्रयेत प्रयत्नतः ॥<br>
दुष्टं विज्ञाय विश्वासं न कुर्यात्तत्र भूमिपः ॥ ६८ ॥<br>
वृत्तिं तस्यापि वर्त्तेत जनसंग्रहकाम्यया ॥<br>
राजा देशान्तरप्राप्तं पुरुषं पूजयेद्भृशम् ॥ ५९ ॥<br>
सहायं देशसंप्राप्तं बहुमानेन चिन्तयेत ॥<br>
कामं भृत्यार्जनं राजा नैव कुर्याद्भृगूत्तम ॥ ६० ॥<br>
न वै वासं विभक्तं तु भृत्यं कुर्यात्कथञ्चन ॥<br>
शस्त्रमग्निं विषं सर्पान्निस्त्रिंशमपि चैकतः ॥ ६१ ॥<br>
भृत्या मनुजशार्दूल कुभृत्याश्च तथैकतः ॥<br>
तेषां चारेण विज्ञानं राज्ञा विज्ञाय नित्यशः ॥ ६२ ॥<br>
गुणिनां पूजनं कुर्यान्निर्गुणानां च शासनम् ॥<br>
कथिताः सततं राम राजानश्चारचक्षुषः ॥ ॥ ६३ ॥<br>
स्वदेशे परदेशे च जातिशीलान्विचक्षणान् ॥<br>
अनाहार्यान्क्लेशसहान्नियुञ्जीत सदा चरान् ॥ ६४ ॥<br>
जनस्याविततान्सौम्यांस्तथा ज्ञातान्परस्परम् ॥<br>
वणिजो मन्त्रकुशलान्सांवत्सरचिकित्सितान् ॥ ६५ ॥<br>
तथा प्रव्रजिताकारान्राजा चारान्नियोजयेत ॥<br>
नैकस्य राजा श्रद्दध्याच्चारस्यापि च भाषितम् ॥ ६६ ॥<br>
द्वयोस्संवादमाज्ञाय सन्दध्यान्नृपतिस्ततः ॥<br>
परस्परस्याविदितौ यदि स्यातां न तावुभौ ॥ ६७ ॥<br>
तस्माद्राजा प्रयत्नेन गूढांश्चारान्प्रयोजयेत ॥<br>
राज्यस्य मूलमेतावद्यद्राज्ञश्चारदृष्टिता ॥ ६८ ॥<br>
चाराणामपि यत्नेन राज्ञा कार्यं परीक्षणम् ॥<br>
रागापरागौ भृत्यानां जनस्य च गुणागुणान् ॥ ६९ ॥<br>
शुभानामशुभानां च विज्ञानं राम कर्मणाम् ॥<br>
सर्वं राज्ञां चरायत्तं तेष्वायत्तस्सदा भवेत् ॥ ७० ॥<br>
कर्मणा केन मे लोके जनस्सर्वोऽनुरज्यते ॥<br>
विरज्यते तथा केन विज्ञेयं तन्महीक्षिता ॥<br>
विरागजननं सर्वं वर्जनीयं प्रयत्नतः ॥ ७१ ॥<br>
जनानुरागप्रभवो हि लक्ष्यो राज्ञां यतो भार्गववंशचन्द्र ॥<br>
तस्मात्प्रयत्नेन नरेन्द्रमुख्यैः कार्योऽनुरागो भुवि मानवेषु ॥ ७२ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे सहायसम्पत्तिर्नाम चतुर्विंशोऽध्यायः ॥ २४ ॥<br>
2.25<br>
॥ पुष्कर उवाच॥<br>
यथानुवर्तितव्यं स्याद्राम राजोपजीविभिः ॥<br>
तथा ते कथयिष्यामि निबोध गदतो मम ॥ १ ॥<br>
आज्ञा सर्वात्मना कार्या स्वशक्त्या भृगुनन्दन ॥<br>
आक्षिप्य वचनं तस्य न वक्तव्यं तथा वचः ॥ २ ॥<br>
अनुकूलं प्रियं तस्य वक्तव्यं जनसन्निधौ ॥<br>
रहोगतस्य वक्तव्यमप्रियं यद्धितं भवेत् ॥ ३ ॥<br>
परार्थमथ वक्तव्यं स्वस्थे चेतसि भार्गव ॥<br>
स्वास्थ्यं सुहृद्भिर्वक्तव्यं न स्वयं तु कथंचन ॥ ४ ॥<br>
कार्यातिपातकं कार्यै रक्षितव्यं प्रयत्नतः ॥<br>
न च हिंस्यधनं किञ्चिन्नियुक्तेन च कर्मणि ॥ ५ ॥<br>
नोपेक्ष्यं तस्य मानं च तथा राज्ञा प्रियो भवेत् ॥<br>
राज्ञश्च न तथा कार्यं वेशभाषितचेष्टितम् ॥६॥<br>
राजलीला न कर्तव्या तद्दिष्टं च विवर्जयेत् ॥<br>
राज्ञस्समाधिकौ वेशौ न तु कार्यौ विजानता ॥ ७ ॥<br>
द्यूतादिषु तथैवास्य कौशलं तु प्रदर्शयेत् ॥<br>
प्रदर्श्य कौशलं चास्य राजानं न विशेषयेत् ॥ ८ ॥<br>
अन्तःपुरधनाध्यक्षैर्वैरिदूतैर्निराकृतैः ॥<br>
संसर्गं न व्रजेद्राम विना पार्थिवशासनम् ॥ ९ ॥<br>
निम्नेहतां चावमानं तत्प्रयुक्तं च गोपयेत् ॥<br>
यच्च गुह्यं भवेद्राज्ञस्तन्न लोके प्रकाशयेत् ॥ १० ॥<br>
नृपेण श्रावितं यत्स्याद्गुह्याद्गुह्यं भृगूत्तम ॥<br>
न तत्संश्रावयेल्लोके तथा राज्ञः प्रियो भवेत् ॥ ११ ॥<br>
आज्ञप्यमाने चान्यस्मिन्समुत्थाय त्वरान्वितः ॥<br>
अहं किङ्करवाणीति वाच्यो राजा विजानता ॥ १२ ॥<br>
कार्यावस्थां च विज्ञाय कार्यमेतत्तथा भवेत् ॥<br>
सततं क्रियमाणेस्मिल्ँलाघवं तु व्रजेद्बुधः ॥ १३ ॥<br>
राज्ञः प्रियाणि वाक्यानि न चात्यर्थं पुनःपुनः ॥<br>
न हास्यशीलश्च भवेन्न चापि भृकुटीमुखः॥ ॥ १४ ॥<br>
नातिवक्ता न निर्वक्ता न च मात्सरिकस्तथा ॥<br>
आत्मसम्भावितश्चैव न भवेत्तु कथञ्चन ॥ १५ ॥<br>
दुष्कृतानि नरेन्द्रस्य न च संकीर्तयेत्क्वचित् ॥<br>
वस्त्रं पत्रमलङ्कारं राज्ञा दत्तं तु धारयेत् ॥ १६ ॥<br>
औदार्येण न तद्देयमन्यस्मिन्भूतिमिच्छता ॥<br>
न चैवाध्यशनं राज्ञः स्वपनं चापि कारयेत् ॥ १७ ॥<br>
नानिर्दिष्टे तथा द्वारे प्रविशेत कथञ्चन ॥<br>
न च पश्येत राजानमयोग्यासु च भूमिषु ॥ १८ ॥<br>
राज्ञस्तु दक्षिणे पार्श्वे वामे चोपविशेत्तदा ॥<br>
पुरस्तात्तु यथा पश्चादासनं तु विगर्हितम्॥१९॥<br>
जृम्भा निष्ठीवनं कामं कोपं पर्यंकिकाश्रयम्॥<br>
मुकुटं वातमुद्गारं तत्समीपे विवर्जयेत्॥<br>
स्वयं तथा न कुर्वीत स्वगुणाख्यापनं बुधः॥<br>
स्वगुणाख्यापने कुर्यात्परानेव प्रयोजकान्॥२१॥<br>
हृदयं निर्मलं कृत्वा परं भक्तिमुपाश्रितैः ॥<br>
अनुजीविगणैर्भाव्यं नित्यं राज्ञामतन्द्रितैः ॥ २२ ॥<br>
शाठ्यं लौल्यमपैशुन्यं नास्तिक्यं क्षुद्रतां तथा ॥<br>
चापल्यं च परित्याज्यं नित्यं राजानुजीविना ॥ २३ ॥<br>
श्रुतेन विद्याशिल्पैश्च संयोज्यात्मानमात्मना ॥<br>
राजसेवां ततः कुर्याद्भूतये भीतिवर्धनः ॥ २४ ॥<br>
नमस्कार्यास्सदा चास्य पुत्रवल्लभमन्त्रिणः ॥<br>
सचिवैश्चास्य विश्वासं न तु कार्यं कथञ्चन ॥ २५ ॥<br>
अपृष्टश्चास्य न ब्रूयात्कामं ब्रूयात्तथापदि ॥<br>
हितं पथ्यं च वचनं हितैस्सह सुनिश्चितम् ॥ २६ ॥<br>
चित्तं चैवास्य विज्ञेयं नित्यमेवानुजीविना ॥<br>
भर्तुराराधनं कुर्याच्चित्तज्ञो मानवः सुखम् ॥ २७ ॥ ।<br>
रागापरागौ चैवास्य विज्ञेयौ भूतिमिच्छता ॥<br>
त्यजेद्विरक्तं नृपतिं रक्ताद्वृत्तिं तु कामयेत् ॥ २८ ॥<br>
कर्मोपकारयोर्नाशं विपक्षाभ्युदयं तथा ॥<br>
आशासंवर्धनं कृत्वा फलनाशं करोति च ॥ २९ ॥<br>
अकोपोपि प्रकोपाभः प्रसन्नोपि च निष्फलः ॥<br>
वाक्यं समन्दं वदति वृत्तिच्छेदं करोति च ॥ । ॥ ३० ॥<br>
प्रवेशवाक्यानुदितौ न संभावयतीत्यथ ॥<br>
आराधनासु सर्वासु सुप्तवच्च विचेष्टते ॥ ३१ ॥<br>
कथासु दोषैः क्षिपति वाक्यच्छेदं करोति च ॥<br>
लक्ष्यते विमुखश्चैव गुणसङ्कीर्तने कृते ॥ ०५२ ॥<br>
दृष्टिं क्षिपत्यथान्यत्र क्रियमाणे च कर्मणि ॥<br>
विरक्तलक्षणं श्रुत्वा शृणु रक्तस्य लक्षणम् ॥ ३३ ॥<br>
दृष्ट्वा प्रसन्नो भवति वाक्यं गृह्णाति चादरात् ॥<br>
कुशलादिपरिप्रश्ने संप्रयच्छति चासनम् ॥ ३४ ॥<br>
विविक्तदर्शने चास्य रहस्ये न च शङ्कते ॥<br>
जायते हृष्टवदनः श्रुत्वा तस्य तु सङ्कथाम् ॥ ३५ ॥<br>
अप्रियाण्यपि वाक्यानि तदुक्तान्यभिनन्दति ॥<br>
उपायनं च गृह्णाति स्तोकमप्यादरात्तथा ॥ ३६ ॥<br>
कथान्तरेषु सरति प्रहष्टवदनस्तथा ॥<br>
इति रक्तस्य कर्तव्या सेवा भृगुकुलोद्वह ॥<br>
आपत्सु न त्यजेत्पूर्वं विरक्तमपि सेवितम्॥३७॥<br>
मित्रं न चापत्सु तथा न भृत्यं व्रजन्ति ये निर्गुणमप्रमेयम् ॥<br>
प्रभुं विशेषेण च ते व्रजन्ति सुरेन्द्रधामासुरवृन्द जुष्टम् ॥ ३८ ॥ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे अनुजीविवृत्तं नाम पञ्चविंशोध्यायः ॥ २५ ॥<br>
2.26<br>
॥ पुष्कर उवाच ॥ ॥<br>
राजा सहायसंयुक्तः प्रभूतयवसेन्धनम् ॥<br>
रम्यमानतसामन्तः पशव्यं देशमावसेत् ॥ १ ॥<br>
वैश्यशूद्रजनप्रायमनाहार्यं तथा परैः ॥<br>
किञ्चिद्ब्राह्मणसंयुक्तं बहुकर्मकरं तथा ॥ २ ॥<br>
अदेवमातृकं कर्मस्वनुरक्तजनाचितम् ॥<br>
करैरपीडितं चापि बहुपुष्पं फलं तथा ॥ ३ ॥<br>
अगम्यं परचक्राणां तद्वादसहमापदि ॥<br>
समदुःखसुखं राज्ञः सततं च प्रिये स्थितम् ॥ ४ ॥<br>
सरीसृपविहीनं च व्याधितस्करवर्जितम् ॥<br>
एवंविधं यथालाभं राजा विषयमावसेत ॥ ५ ॥<br>
तत्र दुर्गं नृपः कुर्यात्षण्णामेकतमं बुधः ॥<br>
धन्वदुर्गं महीदुर्गं नरदुर्गं तथैव च ॥ ६ ॥<br>
वार्क्षं चेवांबुदुर्गं च गिरिदुर्गं च भार्गव ॥<br>
सर्वेषामेव दुर्गाणां गिरिदुर्गं प्रशस्यते ॥ ७ ॥<br>
दुर्गं च परिखोपेतं नृपाट्टालकसंयुतम् ॥<br>
शतघ्नीयन्त्रमुख्यैश्च शतशश्च तथा युतम् ॥ ८ ॥<br>
गोपुरं सङ्कपाटं च तत्र स्यात्सुमनोहरम् ॥<br>
सपताकगजारूढो येन राजा विशेत्पुरम् ॥ ९ ॥<br>
चतस्रश्च तथा तत्र कार्याश्चापणवीथयः ॥<br>
एकस्मिँस्तत्र वीथ्यग्रे देववेश्म भवेद्दृढम् ॥ १० ॥<br>
वीथ्यग्रे च द्वितीये वै राजवेश्माभिधीयते ॥<br>
धर्माधिकरणं कार्यं वीथ्यग्रे च तृतीयके ॥ ११ ॥<br>
चतुर्थे चैव वीथ्यग्रे गोपुरं च विधीयते ॥<br>
आयतं चतुरस्रं वा वृत्तं चाकारयेत्पुरम् ॥ १२ ॥<br>
मुक्तिहीनं त्रिकोणं च यवमध्यं तथैव च ॥<br>
अर्धचन्द्रप्रकारं च वज्राकारं च वर्जयेत् ॥ १३ ॥<br>
अर्धचन्द्रं प्रशंसन्ति नदीतीरं तु तद्वशात् ॥<br>
अन्यत्र तन्न कर्तव्यं प्रयत्नेन विजानता ॥ १४ ॥<br>
राज्ञः कोशगृहं कार्यं दक्षिणे राजवेश्मनः ॥<br>
तस्यापि दक्षिणे भागे गजस्थानं विधीयते॥१५॥<br>
गजानां प्राङ्मुखी शाला कर्तव्या चाप्युदङ्मुखी ॥<br>
आग्नेये च तथा भागे आयुधागार इष्यते ॥ १६॥<br>
महानसं च धर्मज्ञः कर्मशालास्तथापराः ॥<br>
गृहं पुरोधसः कार्यं वामतो राजवेश्मनः ॥ १७ ॥<br>
मन्त्रिदैवविदां चैव चिकित्साकर्तुरेव च ॥<br>
तत्रैव च तथा भागे कोष्ठागारं विधीयते ॥ १८ ॥<br>
गवां स्थानं तु कर्त्तव्यं तुरगाणां तथैव च ॥<br>
उत्तराभिमुखी श्रेणी तुरगाणां विधीयते ॥ १९ ॥<br>
प्राङ्मुखी चापि धर्मज्ञ परिशेषा विगर्हिता ॥<br>
तुरगाश्च तथा धार्या प्रशस्तैः सार्वरात्रिकैः ॥ ॥ २० ॥<br>
कुक्कुटान्वानरांश्चैव मर्कटांश्च नराधिप ॥<br>
धारयेदथ शालासु सवत्सां धेनुमेव च ॥ २१ ॥<br>
अजाश्च धार्या यत्नेन तुरगाणां हितैषिणा ॥<br>
गोगजाश्वविशालासु तत्पुरीषस्य निष्क्रमम् ॥ २२ ॥<br>
अस्तङ्गते न कर्तव्यं देवदेवे दिवाकरे ॥<br>
ततस्तत्र यथान्यायं राजा विज्ञाय सारवित् ॥ २३ ॥<br>
दद्यादावसथस्थानं सर्वेषामनुपूर्वशः ॥<br>
योधानां शिल्पिनां चैव सर्वेषामविशेषतः ॥ २४ ॥<br>
दद्यादावसथान्दुर्गे मन्त्रकालविदां सताम ॥<br>
गोवैद्यानश्ववैद्यांश्च गजवैद्यांस्तथैव च ॥ २५ ॥<br>
आहरेत भृशं राजा दुर्गे परबलारुजः ॥<br>
कुशीलवानां विप्राणां दुर्गे स्थानं विधीयते ॥ ॥ २०५ ॥<br>
न बहूनां न तैर्दुर्गं विना कार्यं तथा भवेत् ॥<br>
दुर्गे च यन्त्राः कर्तव्या नानाप्रहरणान्विताः ॥ २७ ॥<br>
सहस्रघातिनो राम तैस्तु रक्षा विधीयते ॥<br>
दुर्गे द्वाराणि गुप्तानि कार्याण्यपि च भूभुजा ॥ २८ ॥<br>
सञ्चयश्चात्र सर्वेषां चायुधानां प्रशस्यते ॥<br>
धनुषां क्षेपणीयानां तोमराणां च भार्गव ॥ २९ ॥<br>
शराणामथ खड्गानां खनकानां तथैव च ॥<br>
लगुडानां गुडानां च हुडानां परिघैः सह ॥ ३० ॥<br>
अश्मनां च प्रभूतानां मुद्गराणां तथैव च ॥<br>
कणियानां त्रिशूलानां पट्टिशानां च भार्गव ॥ ३१ ॥<br>
प्रासानां च त्सरूणां च शक्तीनां च नरोत्तम ॥<br>
परश्वधानां चक्राणां चर्मणां चर्मभिः सह ॥ ३२ ॥<br>
कुद्दालरज्जुवेत्राणां पिटिकानां तथैव च ॥<br>
ह्रस्वकानां च पात्राणामगरस्य च संश्रयम ॥ ३३ ॥<br>
सर्वेषां चित्रभाण्डानां सञ्चयश्चात्र इष्यते ॥<br>
वादित्राणां च सर्वेषामौषधानां तथैव च ॥ ३८४ ॥<br>
यवसानां प्रभूतानां चेन्धनस्य च सञ्चयम् ॥<br>
गुडस्य सर्वशैलानां गोरसानां तथैव च ॥ ३९ ॥<br>
चर्मणां च ससज्जानां स्नायूनामस्थिभिः सह ॥<br>
गोरसस्य पटानां च धान्यानां सर्वतस्तथा ॥ ३६ ॥<br>
तथैव प्रपटानां च यवगोधूमयोरपि ॥<br>
रत्नानां सर्ववस्त्राणां लोहानां चाप्यशेषतः ॥३७ ॥<br>
कलायमुद्गमाषाणां चणकानां तिलैः सह ॥<br>
तथा च सर्वसस्यानां पांशुगोमययोरपि ॥३८८…<br>
सणसर्जरसं भूर्जजतुलाक्षाकटंकटाम् ॥<br>
राजा सञ्चिनुयाद्दुर्गे यच्चान्यदपि किञ्चन ॥ ३९ ॥<br>
कुम्भाः साषीविषा धार्या व्याघ्रसिंहादयस्तथा ॥<br>
मृगाश्च पक्षिणश्चैव पशवश्च पृथग्विधाः ॥४ ० ॥<br>
सञ्चेयानि विरुद्धानां सुगुप्तानि पृथक्पृथक ॥<br>
कर्तव्यानि महाभाग यत्नेन पृथिवीक्षिता ॥ ४१ ॥<br>
उक्तानि चाप्यनुक्तानि राजद्रव्याण्यशेषतः ॥<br>
सुगुप्तानि पुरे कुर्याज्जनानां हित काम्यया ॥ ४२ ॥<br>
जीवकर्षभकाकोलीरामलक्यः परूषकम् ॥<br>
शालिपर्णी पृश्निपर्णी मुद्गपर्णी तथैव च ॥ ४३ ॥<br>
माषपर्णी तथा चैव सारिवे द्वे बलाभयम ॥<br>
वीराश्वगन्धा वृथ्वीका बृहती कण्टकारिका ॥४४॥<br>
शृङ्गाटिका रोद्रगोधी वर्षाभूदर्भगुन्द्रका ॥<br>
मधुपर्णीविदार्यौ द्वे महादुर्गा महा तथा ॥ ४५ ॥<br>
धन्वना महऋग्व्याह्या त्रिकोटी रण्डकं विषम् ॥<br>
पर्णासनाह्वी मृद्वीका फल्गुः खर्जूरयष्टिका ॥ ४६ ॥<br>
शुक्रातिशुक्रकाश्मर्यश्छत्रातिच्छत्रवीरणा ॥<br>
इक्षुरिक्षुविकारश्च फाणिताद्याश्च भार्गव ॥ ४७ ॥<br>
सहाश्च सहदेवाश्च विश्वेदेवाढरूपकम् ॥<br>
मधूकपुष्पं हंसाख्या शतपुष्पमधूलिका ॥ ४८ ॥<br>
शतावरी मधूकं च प्रियालं तालमेव च ॥<br>
आत्मगुप्ता कट्फलाख्या दरदा राजसेरुका ॥४९॥<br>
राजर्षभकधानक्या ऋष्यप्रोक्ता तथोत्कटा ॥<br>
कटंकटा पद्मबीजं गोवल्ली मधुवल्लिका ॥५० ॥<br>
शीतपाकी कुलिङ्गाक्षी काकजिह्वोरुपत्रिका ॥<br>
एर्वारुम्रपसौ चोभौ मुञ्जातकपुनर्नवा ॥५१ ॥<br>
काशेरुका तुगाक्षीरा बिल्वेशालूककेसरम् ॥<br>
शूकधान्यानि सर्वाणि शम्बीधान्यानि यानि च ॥ ५२ ॥<br>
क्षीरं क्षौद्रं तथा शुक्लं मज्जा तैलं वसा घृतम ॥<br>
निकोचाभिषुकाक्षोटं वातापं सोरुखाणकम् ॥ ५३ ॥<br>
एवमादीनि चान्यानि विज्ञेयो मधुरो गणः ॥<br>
राजा सञ्चिनुयात्सर्वं पुरे निरवशेषतः ॥ ५४ ॥<br>
दाडिमांम्रातकां लीनं तितन्तिडीकाम्लवेतसम् ॥<br>
भव्यकः कण्डलीकश्च मकरन्दकरूपकम् ॥५५॥<br>
बीजपूरककाण्डीरमालती राजधन्वना ॥<br>
कोलकद्वयपर्णानि द्वयोरल्लीकयोरपि॥५६॥<br>
पालेवतं भागरिकं प्राचीनारूकमेव च ॥<br>
कपित्थामलकं चुक्रं कलिन्दं च शठस्य च॥५७॥<br>
जाम्बवं नवनीतं च सौवीरकतुपोचके ॥<br>
सुरासवं च मद्यानि मण्डं तक्रदधीनि च ॥ ५८ ॥<br>
शुक्लानि चैव सर्वाणि ज्ञेयान्यम्लगणानि वै ॥<br>
सैन्धवोद्भेदनादेयपाक्यसामुद्ररोचसम् ॥<br>
कूप्यसौवर्चलविडं वालकैलोपबाहुकम् ॥ ५९ ॥<br>
ऊषक्षारं कालभस्म विज्ञेयौ लावणो गणः ॥<br>
एवमादीनि चान्यानि राजा सञ्चिनुयात्पुरे ॥ ६० ॥<br>
पिप्पली पिप्पलीमूलं चव्यचित्रकनागरम् ॥<br>
कुठेरकं समरिचं शिग्रुं भल्लात दुर्गं सुगुप्तं नृपतिस्सदैव॥८८॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्कराख्याने दुर्गसम्पत्तिर्नाम षड्विंशतितमोऽध्यायः॥२६॥<br>
2.27<br>
राम उवाच ॥<br>
रक्षोघ्नानि विषघ्नानि यानि कार्याणि भूभुजा ॥<br>
अगदानि समाचक्ष्व तानि धर्मभृतां वर ॥ १ ॥<br>
पुष्कर उवाच ॥<br>
बिल्वाढकी यवक्षारपाटलीबाह्लिकोषणाः ॥<br>
श्रीपर्णी सल्लकीयुक्ता निष्क्वाथः प्रोक्षणं परम् ॥ २ ॥<br>
सविषं प्रोक्षितं तेन सद्यो भवति निर्विषः ॥<br>
यवसैन्धवपानीयवसुशय्यासनौदनम् ॥ ३ ॥<br>
कवचाभरणच्छत्रबालव्यजनमेव च ॥<br>
शैलूपाटल्यतिविषाशिग्रुगोपीपुनर्नवाः ॥ ४ ॥<br>
ससङ्गावृक्षमूलत्वक्कपित्थं वृक्षशोणितम् ॥<br>
सहदन्तशठं तद्वत्प्रोक्षिणं विषनाशनम् ॥ ५ ॥<br>
लाक्षा प्रियङुमञ्जिष्ठासमङ्गा सहरेणुका ॥<br>
सयष्ट्याह्वमधूपेता बभ्रुपित्तेन कल्किताः ॥ ६ ॥<br>
निखनेद्गोविषाणस्था सप्तरात्रं महीतले ॥<br>
ततः कृत्वा मणिं हेम्ना बद्धं हस्तेन धारयेत् ॥ ॥ ७ ॥<br>
संस्पृष्टस्सविषस्तेन सद्यो भवति निर्विषः ॥<br>
मनोह्वालशमीपुष्पत्वङ्निशाश्वेतसर्षपाः ॥ ८ ॥<br>
कपित्थकुष्ठमञ्जिष्ठाः पित्तेन श्लक्ष्णकल्किताः ॥<br>
धनोगवः कपिल्लायाः सौम्याख्योऽयं पुरो गदः ॥ ९ ॥<br>
विषजित्परमः प्रोक्तो मणिरत्र च पूर्ववत् ॥<br>
मूषकाजिरका चापि हस्ते बद्ध्वा विषापहा ॥ १० ॥<br>
हरेणुमासी मंजिष्ठा रजनीमधुकं मधु ॥<br>
अक्षत्वक्सुरसं&hellip;. ..श्वपित्तं पूर्ववर्मणि ॥ ११ ॥<br>
वादित्राणि पताकाश्च विष्टैरेतैः प्रलेपिता ॥<br>
श्रुत्वा दृष्ट्वा समाधाय सद्यो भवति निर्विषः ॥ १२ ॥<br>
तत्पूषणं पञ्चलवणं मञ्जिष्ठारजनीद्वयम् ॥<br>
सूक्ष्मैला त्रिवृतापत्रं विरुङ्गानींद्रवारुणी ॥ १३ ॥<br>
मधुकं चेति सक्षौद्रं गोविषाणैर्निधापयेत् ॥<br>
तस्मादुष्णाम्बुना मात्रां प्रागुक्तां योजयेत्तथा ॥ ॥१४॥<br>
विषं भुक्तं जरां याति निर्विषोपि न दोषकृत् ॥<br>
संतुसर्जरसोशीरसर्षपापत्रवालुकैः ॥१५॥<br>
सवेल्लारुष्करपुरैः कुसुमैरर्जुनस्य च॥<br>
धूपोवासो गृहे हन्ति विषं स्थावरजङ्गमम् ॥ १६ ॥<br>
न तत्र कीटा न विषा दर्दुरा न सरीसृपाः ॥<br>
न कृत्याः कर्म नाऽन्यच्च धूपोयं यत्र दह्यते ॥ १७ ॥<br>
कल्कितैश्चन्दनक्षीरपलाशद्रुमवल्कलैः ॥<br>
पूर्वैलवालुसुरसानाकुलीतण्डुलीयकैः ॥ १८ ॥<br>
क्वाथः सर्वोदकार्येषु काकमाचीजलैर्वृतः ॥<br>
रोचनापत्र नैपालीकुंकुमैस्तिलकं वहन् ॥ १९ ॥<br>
विषं न बाधते स्याच्च नरनारीनृपप्रियः ॥<br>
चूर्णैर्हरिद्रामंजिष्ठाकिणिहीकणनिम्बकैः ॥ २० ॥<br>
जिघ्रं न्निर्विषतामेति गात्रं सर्वविषार्दितम् ॥<br>
शिरीषस्य फलं पत्रं पुष्पं त्वङ्मलमेव च ॥ २१ ॥<br>
गोमूत्रपिष्टो ह्यगदः सर्वकर्मकरः स्मृतः ॥<br>
एता वीरमहौषध्यः शृणु चातः परं द्विज ॥ २२ ॥<br>
वन्ध्या कर्कोटकी राम विष्णुक्रान्ता तथोत्कटा ॥<br>
शतमूला शतानन्दा बलास्फोटा पटोलिका ॥ २३ ॥<br>
सोमा पिण्डा निशा चैव तथा दग्धरुहा जया ॥<br>
स्थले कमलिनी या च पिंगली शृङ्गमूलिका ॥ २४ ॥<br>
चण्डाली हस्तिचण्डाली गोचण्डाली कवन्धिका ॥<br>
रक्ता चैव महारक्ता तथा बर्हिशिखा च या ॥ २५ ॥<br>
कोशातकी नक्रमालं पियालं च स्वलक्षणा ॥<br>
चारणा च सुगन्धा च तथा वै गन्धनाकुली ॥ २६ ॥<br>
ईश्वरी च सलिङ्गी च सोमली वंशनालिका ॥<br>
जतुकारी तथा श्वेता श्वेता च मधुयष्टिका ॥ २७ ॥<br>
वज्जटः पारिभद्रश्च तथा वै सिन्धुवारिका ॥<br>
जीवानन्दी वसुमती न तं नागकटं कटम् ॥ २८ ॥<br>
तालना जालपातालं तथा च वटपत्रिका …<br>
करक्षीरा महानीली कह्लारं हंसपादिका ॥ २९॥<br>
मण्डूकपर्णी वाराही द्वे तथा तण्डुलीयके ॥<br>
सर्पाक्षी लवणा ब्राह्मी विश्वरूपा सुखंकरी ॥ ३० ॥<br>
रुजापहा शुद्धिकरी तथा शल्यापहा च या ॥<br>
पत्रिका रोहिणी चैव रक्तला च महौषधी ॥ ३१ ॥<br>
तथामलकवन्दारु यावचित्रा पटोलिका ॥<br>
काकोली क्षीरकाकोली पीलुपर्णी मनोवती ॥ ३२ ॥<br>
केशनी वृश्चिका काली महानागा शतावरी ॥<br>
तथा गरुडवेगा च स्थलेकुमुदिनी च या ॥ ३३ ॥<br>
स्थले चोत्पलिनी या च महाभूमिलता च या ॥<br>
उन्मादिनी सोमराजी सर्वरत्नानि भार्गव ॥ ३४ ॥<br>
विशोषामरकतं तत्र कीटपक्षं विशेषतः ॥<br>
जीवजाताश्च मणयस्सर्वे धार्या विशेषतः ॥ ३५ ॥<br>
रक्षोघ्नाश्च यशस्याश्च कृत्या वेतालनाशिनः ॥<br>
विशेषान्तरनागाश्च गोखरोष्ट्रसमुद्भवाः ॥ ३६ ॥<br>
सर्पतित्तिरगोमायुबभ्रुमण्डूकजाश्च ये ॥<br>
सिंहव्याघ्रर्क्षमार्जारद्वीपवानरसम्भवाः ॥ ३७ ॥<br>
कपिञ्जलाजगोधाविमहिषैणभवाश्च ये ॥ ३८ ॥<br>
इत्येवमेतैस्सकलैरुपेतं द्रव्यैः पुरं रक्षितसञ्चयं च ॥<br>
राजा वसेत्तत्र गृहं च शुभ्रं गुणान्वितं लक्षणसंप्रयुक्तम् ॥ ३९ ॥<br>
इति श्रीविष्णुधर्मोत्तरे मा०सं० द्वितीयखण्डे अगदङ्कराध्यायो नाम सप्तविंशतितमोऽध्यायः ॥ २७ ॥<br>
2.28<br>
॥ राम उवाच ॥<br>
राजरक्षारहस्यानि यानि दुर्गे निधापयेत् ॥<br>
कारयेद्वा महीभर्ता कथयस्वाशु तानि मे ॥ १ ॥<br>
पुष्कर उवाच ॥<br>
शिरीषोदुम्बरशमीबीजपूरं घृतप्लुतम् ॥<br>
क्षुद्योगः कथितो राम मासार्धस्य पुरातनैः ॥ २ ॥<br>
कषेरूत्पलमूलानि इक्षुमूलं तथा विमम् ॥<br>
दूर्वाक्षीरघृतैर्मण्डः सिद्धोऽयं मासिकः परम् ॥ ३ ॥<br>
शूलप्रोतं नरं प्राप्य तस्यास्थ्नामरणी भवेत् ॥<br>
कल्माषवीणुना तत्र जनयेत्तु विभावसुम् ॥ ४ ॥<br>
गृहे त्रिरपसव्यं तत्क्रियते यत्र भार्गव ॥<br>
नान्योग्निर्ज्वलते तत्र नात्र कार्या विचारणा ॥ ५ ॥<br>
कर्पासास्थि भुजङ्गस्य तथा निर्मोचनं परम् ॥<br>
सर्पनिर्वासने धूपः प्रशस्तः सततं गृहे ॥ ६ ॥<br>
सान्द्रसत्त्वा च वयसा विद्युद्दग्धा च मृत्तिका ॥<br>
तयानुलिप्तं यद्वेश्म नाग्निना दह्यते द्विज ॥ ७ ॥<br>
दिवा च दुर्गे रक्षोऽग्निर्वाति वाते विशेषतः ॥<br>
विषाच्च रक्ष्यो नृपतिस्तत्र युक्तिं निबोध मे ॥ ८ ॥<br>
क्रीडानिमित्तं नृपतेर्धार्याः स्युर्मृगपक्षिणः ॥<br>
अन्नं च प्राक्प्ररीक्षेत वह्नावथ नरेषु च ॥ ९ ॥<br>
वस्त्रं पत्रमलङ्कारं भोजनाच्छादने तथा ॥<br>
नापरीक्षितपूर्वं तु स्पृशेदपि महीपतिः ॥ १० ॥<br>
श्यावास्यवक्त्रः सन्तप्तः सोद्वेगं च परीक्षते ॥<br>
विषदेन विषं दत्तं यत्र तत्र निरीक्षते ॥ ११ ॥<br>
स्रस्तोत्तरीयो विमनाः स्तम्भकुण्ड्यादिभिस्तथा ॥<br>
प्रच्छादयति चात्मानं खिद्यते लज्जते तथा ॥ १२ ॥<br>
भुवं विलिखते ग्रीवां तथा चालयते द्विज ॥<br>
कण्डूयति च मूर्धानं परिलेढ्यधरं तथा ॥ १३ ॥<br>
क्रियासु त्वरते राम विपरीतास्वपि ध्रुवम् ॥<br>
एवमादीनि चिह्नानि विषदस्य परीक्षयेत् ॥ १४ ॥<br>
ततो विचायेदग्नौ तदन्नं त्वरयान्वितः ॥<br>
इन्द्रायुधसवर्णस्तु वृक्षस्फोटसमन्वितः ॥ १५ ॥<br>
एकावर्तोऽथ दुर्गन्धी भृशं चटचटायते ॥<br>
तद्धूमसेवनाज्जन्तोः शिरोरोगश्च जायते ॥ १६ ॥<br>
सविषेऽन्ने निलीयन्ते न च भार्गव मक्षिकाः ॥<br>
निलीनाश्च विपद्यन्ते दृष्टे च सविषे तथा ॥ १७ ॥<br>
विरज्यति चकोरस्य दृष्टिर्भार्गवसत्तम ॥<br>
विकृतिं च स्वरो याति कोकिलस्य तथा द्विज ॥ १८ ॥<br>
गतिः स्खलति हंसस्य भृङ्गराजश्च कूजति ॥<br>
क्रौंचो मदमथाभ्येति कृकवाकुर्विरौति च ॥ १९ ॥<br>
विक्रोशति चकोरश्च शारिका वाशते तथा ॥<br>
चामीकरोऽन्यतो याति मृत्युं कारण्डवस्तथा ॥ २० ॥<br>
मेहते वानरो राम ग्लायते जीवजीवकः ॥<br>
हृष्टरोमा भवेद्बभ्रुः पृषतश्चैव रोदिति ॥ २१ ॥<br>
हर्षमायाति च शिखी सविषे दर्शने द्विज ॥<br>
अन्नं च सविषं राम चिरेण च विपच्यते ॥ २२ ॥<br>
तथा भवत्यतिस्रावं पक्वं पर्युषितोपमम् ॥<br>
व्यापन्नरसगन्धं च चन्द्रिकाभिस्तथा युतम् ॥ २३ ॥<br>
व्यञ्जनानां च शुष्कत्वं द्रवाणां बुद्बुदोद्भवः ॥<br>
ससैन्धवानां द्रव्याणां जायते फेनमालिका ॥ २४ ॥<br>
रसस्य राजी नीला स्यात्ताम्रा च पयसस्तथा ॥<br>
कोकिलाभा च सध्यस्य तोयस्य च भृगूत्तम ॥ २५ ॥<br>
धान्याम्लस्य तथा कृष्णा कपिला कोद्रवस्य च ॥<br>
मधुश्यावा च तक्रस्य नीला पीता तथैव च ॥ २६ ॥<br>
घृतस्योदकसंकाशा कपोताभा च मस्तुनः ॥<br>
हरिता साक्षिकस्यापि तैलस्य च तथारुणा ॥ २७ ॥<br>
फलानामप्यपक्वानां पाकः क्षिप्रं प्रजायते ॥<br>
प्रकोपश्चैव पक्वानां माल्यानां म्लानता तथा ॥२८॥<br>
मृदुता कठिनानां स्यान्मृदूनां च विपर्ययः ॥<br>
सूक्ष्मतन्तूपसदनं तथा चैवातिरोमता ॥२९॥<br>
श्याममण्डलता चैव वस्त्राणामविशेषतः ॥<br>
लोहानां च मणीनां च मलपङ्कोपदिग्धता ॥ ३० ॥<br>
अनुलेपनगन्धानां स्नानानां च भृगूत्तम ॥<br>
विगन्धता च विज्ञेया पर्णानां म्लानता तथा ॥ ३१ ॥<br>
पीता नीला सिता ज्ञेया तथा रामाञ्जनस्य च ॥<br>
दन्तकाष्ठत्वचः शान्तास्तन्तुसत्त्वं तथैव च ॥ ३२ ॥<br>
एवमादीनि चिह्नानि विज्ञेयानि भृगूत्तम ॥<br>
तस्माद्राजा सदा तिष्ठेन्मणिमन्त्रौषधीगणैः ॥ ३३ ॥<br>
आप्तैः संरक्षितो राम प्रमाद परिवर्जकैः ॥ ३४ ॥<br>
प्रजातरोर्मूलमिहावनीशस्तद्रक्षणाद्वृत्तिमुपैति राष्ट्रम् ॥<br>
तस्मात्प्रयत्नेन नृपस्य रक्षा सर्वेण कार्या भृगुवंशचन्द्र ॥ ३५ ॥<br>
इति श्रीविष्णुधर्मोत्तरे द्वितीयखण्डे मा० सं० राजरक्षावर्णनन्नामाष्टाविंशतितमोऽध्यायः ॥ २८ ॥<br>
2.29<br>
राम उवाच ॥ ॥<br>
वास्तुविद्यां समाचक्ष्व यादोगणनृपात्मज …<br>
हिताय मानवेन्द्राणां तथान्येषां च मानद ॥ १ ॥<br>
पुष्कर उवाच ॥ ॥<br>
भूमिमादौ परीक्षेत शुभलक्षणलक्षिताम् ॥<br>
पूर्वोदक्प्रवणां धन्यां तथा वै दक्षिणोन्नताम् ॥२॥<br>
न तथा शिकटच्छिन्नां नान्यत्तोयपरिप्लुताम् ॥<br>
वल्मीकमूषिकावासश्वभ्रकण्टकितैर्द्रुमैः॥ ३॥<br>
विहीनां मृदुसंस्पर्शां कठिनां चाप्यनूषराम् ॥<br>
न तथा यवसंस्थानां नेभवज्रोपमां तथा ॥४॥<br>
न शूर्पकूर्मसंस्थानां शक्तिहीनां तथैव च॥<br>
सम्पूर्यमाणां कृमिभिस्तथाधिकमृदं शुभाम् ॥ ५ ॥<br>
गर्भे च कुसुमं यस्यां न म्लानिमुपगच्छति ॥<br>
न निर्वाणमवाप्नोति यस्यां दीपश्च भार्गव ॥ ६ ॥<br>
उदकं च तथा यस्यां शीघ्रं राम न जीर्यते ॥<br>
सा प्रशस्ता क्षितिस्तस्यां निवेशं कारयेद्बुधः ॥ ७ ॥<br>
श्वेता रक्ता तथा पीता कृष्णा चैव यथाक्रमम्॥<br>
विप्रादीनां प्रशस्ता स्यान्मृत्तिका च ततो द्विज ॥८॥<br>
घृतासृगन्नमद्यानां तुल्यगन्धा तथैव च ॥<br>
मधुरा च कषाया च अम्लोषणरसा तथा ॥९॥<br>
कुशैः शरैस्तथा काशैर्दूर्वाभिर्या च सम्भृता ॥<br>
परीक्ष्य यत्नतो भूमिं तिथिनक्षत्रसम्पदा ॥१०॥<br>
सम्पूज्य ब्राह्मणान्पूर्वं निश्शल्यां तां तु कारयेत्॥<br>
खातपूर्वां ततः कृत्वा देवभागांश्च कल्पयेत् ॥ ११ ॥<br>
चतुःषष्टिपदं कृत्वा वास्तुपूर्वं यथाविधि ॥<br>
चतुःषष्टिविभागेन कल्पयित्वा समन्ततः ॥ ॥ १२ ॥<br>
एकैकं तु गृहं तत्र तथैव परिकल्पयेत् ॥<br>
यस्मात्पुरविभागेन द्वारन्यासः प्रकीर्तितः ॥ १३ ॥<br>
अतः परं प्रवक्ष्यामि देवभागान्यथाविधि॥<br>
मध्ये चतुष्पदः स्वामी ब्रह्मा शुभचतुर्मुखः ॥ १४.॥<br>
प्राक्तथा निग्रहः स्वामी कथितश्च तथार्यमा ॥<br>
दक्षिणेन विवस्वांश्च मित्रः पश्चिमतः स्थितः ॥ १५ ॥<br>
उदक्पृथ्वीधरश्चैव विकोणेष्वथ मे शृणु ॥<br>
विकोणे शिवदैवत्ये कामपक्षावुभौ सुरौ ॥ १६ ॥<br>
सावित्रीसवितारौ तु तथाग्नेये प्रकीर्तितौ ॥<br>
तथा नैर्ऋतकोणे तु जयेन्द्रौ राम कीर्तितौ ॥ १७ ॥<br>
भद्रव्याधी तु वायव्ये कथितौ भृगुनंदन ॥<br>
देवतानां तथैतासां भूयो बाह्ये तु मण्डले ॥१८॥<br>
पूर्वादिषु यथा दिक्षु देवतास्तान्निबोध मे ॥<br>
महेन्द्रश्च रविस्सत्यो भृशः प्राग्राम कीर्तिताः ॥ १९ ॥<br>
गृहक्षितो यमो भृङ्गो गन्धर्वश्चैव याम्यतः ॥<br>
भल्लाटश्च तथा सोम अदितिर्धनदस्तथा ॥ २० ॥<br>
उत्तरेण स्मृता देवा विकोणेष्वथ मे शृणु ॥<br>
दितिरीशौ मेघजयौ शिवकोणे प्रकीर्तितौ ॥ २१ ॥<br>
व्योमाग्नी पूषवितथौ शिखिकोणे च भार्गव ॥<br>
मृगपित्रीशदौवारिसुग्रीवाश्चैव नैर्ऋते ॥ २२ ॥<br>
रोगानायुश्च नागश्च मुख्याश्वानिलदिक्स्थिताः ॥<br>
ततोऽपि बाह्यतश्चाष्टौ शृणुष्व गदतो मम ॥ २३ ॥<br>
अष्टावष्टौ विनिर्दिष्टा देवा दिक्षु विदिक्षु च ॥<br>
आद्यन्तौ तु तयोर्देवौ प्रोक्तावथ ग्रहेश्वरौ।<br>
पर्जन्यः प्रथमो देवो द्वितीयश्च करग्रहः ॥<br>
महेन्द्ररविसत्याश्च भृशोऽथ गमनस्ततः ॥ २५ ॥<br>
पवनश्च महाभागाः पूर्वेणैते प्रकीर्तिताः ॥<br>
पुष्योऽथ त्रितुदश्चैव तथैव च ग्रहर्क्षतः ॥ २६ ॥<br>
यमो भृशश्च गन्धर्वो मृगोऽथ पितरस्तथा ॥<br>
दक्षिणेन विनिर्दिष्टा देवा भृगुकुलोद्वह ॥ २७ ॥<br>
दौवारिकश्च सुग्रीवः पुष्पदंतस्तथा सुरः ॥<br>
वरुणस्तु तथा यक्षो रोगः शोषस्तथैव च ॥ २८ ॥<br>
पश्चिमेन विनिर्दिष्टा देवा दानवनाशनाः ॥<br>
नागराजस्तथा मुख्यो भल्लाटश्च तथा शशी ॥ २९ ॥<br>
अदितिश्च कुबेरश्च नागश्चाथ हुताशनः ॥<br>
एते देवा विनिर्दिष्टास्तथा चोत्तरतो द्विज ॥ ३० ॥<br>
एतेषामेव देवानां भागे द्वाराणि कारयेत् ॥<br>
शुभानि तेषु वक्ष्यामि शेषाणि परिवर्जयेत् ॥ ३१ ॥<br>
महेन्द्रसोमदैवत्यौ पूर्वतः शुभदौ स्मृतौ ॥<br>
गृहर्क्षतश्च पुष्पश्च तथा दक्षिणतः शुभौ ॥ ३२ ॥<br>
सुग्रीवः पुष्पदन्तश्च शुभौ पश्चिमतो द्विज ॥<br>
भल्लाटः सोमदेवश्च द्वारे श्रेष्ठौ तथा ह्युदक् ॥३३॥<br>
द्वात्रिंशच्च बहिर्देवास्तथान्तर्द्वादश स्मृताः ॥<br>
मध्ये ब्रह्मा तथा प्रोक्त एवं ते पिण्डदेवताः ॥ ३४ ॥<br>
चत्वारिंशद्विनिर्दिष्टास्तथा पञ्च च भार्गव ॥<br>
विन्यस्याजिरमेवादौ चतुष्षष्टिपदं द्विज ॥ ३५ ॥<br>
तत्र देवविभागेन गृहकर्म विधीयते ॥<br>
चन्द्रसुग्रीवपर्जन्यसत्येन्द्रार्यमवारुणे ॥ ३६ ॥<br>
भगवत्संग्रहं कुर्याद्यथासंस्थानतो द्विज ॥<br>
सूर्यान्तरिक्षसत्याग्निभागेषु च महानसम् ॥ ३७ ॥<br>
वाय्वन्तरिक्षसुग्रीवभल्लाटपितृदैवते ॥<br>
गंधर्वपुष्पदन्ताख्ये भागे कूपं तु कारयेत् ॥ ३८ ॥<br>
एकवृक्षाधिकं तत्र तथा कुर्याद्द्विजोत्तम ॥<br>
अथवा दिग्विभागेन गृहकर्म विधीयते ॥ ३९ ॥<br>
ऐशान्यां देवतावेश्म तथाग्नेय्यां महानसम् ॥<br>
अग्न्यागारं च तत्रैव भ्रमं नैर्ऋतके तथा ॥ ४० ॥<br>
कोष्ठागारायुधागारौ वायव्यां च तथा स्मृतौ ॥<br>
कूपादिस्थोदकं शस्तं दिक्षु चैवोत्तरासु च ॥ ४१ ॥<br>
अन्यासु गर्हितं राम प्रयत्नेन विवर्जयेत् ॥<br>
पुराणं नवमिश्रं तु दारुवेश्मनि वर्जयेत् ॥ ४२ ॥<br>
सकुड्यं परकुड्यं च नैव कार्यं विजानता ॥<br>
विनार्कचन्द्रग्रहणं द्वारसम्परिवर्तनम् ॥ ४३ ॥<br>
वृद्धिक्षयौ न कर्तव्यौ भूयः कर्मणि वेश्मनः ॥<br>
प्रागुत्तरेऽथवा कार्यौ ब्राह्मणानुमते तथा ॥<br>
ब्रह्मस्थानं शुचिर्नित्यं कार्यं भवति भार्गव ॥ ४४ ॥<br>
न पीडनीयं च तथा नागदन्तादिभिर्भवेत् ॥<br>
मर्माणि राम जानीयाद्देवतापदसन्धिषु ॥ ४५ ॥<br>
न पीडयेत्तथा तानि नागदन्तादिभिर्द्विज ॥<br>
ये द्रुमा वटसंसिक्तास्तथा ये च सकोटराः ॥४६ ॥<br>
हस्तिविद्युद्धता ये च देवतावेश्मजाश्च ये ॥<br>
वह्निस्पृष्टाः श्मशाने च ये च जाताश्चतुष्पथे॥४७॥<br>
रोकवृक्षाश्च ये केचिन्न ते शस्ताः कथञ्चन ॥<br>
वृक्षस्य महतीं पूजां कृत्वा तद्वासकस्य च ॥ ४८ ॥<br>
मध्वाज्यदिग्धेन तथा छिन्द्यात्परशुना द्विजः ॥<br>
पूर्वोत्तरेण पतनं प्रशस्तं परिकीर्तितम् ॥४९॥<br>
शेषासु पतनं दिक्षु गर्हितं द्विजसत्तम ॥<br>
वटाश्वत्थौ च निर्गुण्डी कोविदारविभीतकौ ॥५० ॥<br>
पुष्यकं शाल्मलिश्चैव पलाशं च विवर्जयेत ॥<br>
विस्तारद्द्विगुणोच्छ्रायं द्वारं कार्यं तथा गृहे॥५१ ॥<br>
निधिप्रथमको नागहंससारसचित्रितम् ॥<br>
द्वारको नेत्रमद्वाभ्र चतुष्पथसुरालयैः॥५२॥<br>
कूपैकवृक्षरथ्याभिर्विद्धं द्वारं विवर्जयेत्॥<br>
द्विगुणात्तु गृहोच्छायाद्भूमिं त्यक्त्वा न दोषभाक्॥५३॥<br>
आध्मातं सकटं राम तथाम्बुप्लवि यद्भवेत्॥<br>
द्वारं न तत्प्रशंसन्ति तस्मात्तु परिवर्जयेत्॥५४॥<br>
पुरद्वाराधिकं श्रीदं भागेषु च तथा भ्रमम्॥<br>
धनदस्य तथा भागैर्धनवेश्म विधीयते॥५५॥<br>
इन्द्रसत्येन्द्रसुग्रीवद्वारमन्यत्र कारयेत् ॥<br>
स्तम्भं तु नवधा कृत्वा पीठे भागं तु कारयेत् ॥ ५६ ॥<br>
भागे कुम्भस्तथा कार्यो भागे पद्मं निवेशयेत् ॥<br>
स्तम्भं भागत्रये कार्यमष्टास्रमथ वर्तुलम् ॥ ५७ ॥<br>
तस्योपरि तथा भागे भवत्यामलसारकम् ॥<br>
भागदोषे तुला कार्या भागे कार्या तथा तुला ॥ ५८ ॥<br>
एकशालचतुश्शालौ कर्तव्यौ स्वेच्छया सदा ॥<br>
पूर्वोत्तराभिः शालाभिर्हीनं कार्यं द्विशालकम् ॥ ५५ ॥<br>
अन्यथा गर्हितं राम सुतार्थक्षयदं मतम् ॥<br>
अष्टहस्तोच्छ्रयादूर्ध्वं भूमिकां तु न कारयेत् ॥ ६० ॥<br>
वास्तूच्छ्रायं न कर्तव्यं तथा हस्तशताधिकम् ॥<br>
आरम्भं सशिलान्यासं द्वारस्तम्भोच्छ्रयावुभौ ॥ ६१ ॥<br>
तथारोहणनिष्पत्ती तथा वास्तुप्रवेशनम् ॥<br>
सर्वाण्येतानि कार्याणि दिवसे राम पूजिते ॥६२॥<br>
शेषेष्वेतेषु कर्तव्यं देवब्राह्मणपूजनम् ॥<br>
कालज्ञपूजनं चैव स्थपतीनां च भार्गव ॥ ६३ ॥<br>
प्रावृट्काले न कर्तव्यं वास्तुकर्म विजानता॥<br>
कृष्णपक्षत्रिभागान्ते शुक्लाद्ये च भृगूत्तम ॥ ६४ ॥<br>
तिथिं चतुर्थी नवमीं वर्जयेच्च चतुर्दशीम् ॥<br>
अङ्गारकदिनं राम करणं विष्टिसंज्ञितम् ॥ ६५ ॥<br>
दिव्यान्तरिक्षक्षितिजैरुत्पातैर्भं च पीडितम् ॥<br>
ग्रहोपस्पृष्टं च तथा व्यतीपातहतं च यत् ॥ ६६ ॥<br>
चन्द्रतारानुकूले भे वास्तुकार्यं विजानता ॥<br>
ध्रुवाणि तानि शस्तानि शाक्रं वै नैर्ऋतं तथा ॥६७॥<br>
सौम्यं च वैष्णवं पुष्यं पौष्णं सावित्रमेव च ॥<br>
स्थिरलग्ने स्थिरांशे च कर्तुश्चोपचयात्मके ॥६८ ॥<br>
यस्य सौम्यग्रहाः केन्द्रे त्रिकोणे चापि भार्गव ॥<br>
पापाश्चोपचयस्थाने तस्मिन्कार्यं प्रवेशनम् ॥ ६९ ॥<br>
केन्द्रस्थं वर्जयेत्पापं सर्वयत्नेन कर्मसु ॥<br>
केन्द्रं सौम्ययुतं देवं न तु शून्यं कदाचन ॥ ७० ॥<br>
अतः परं प्रवक्ष्यामि शिलान्यासविधिं तव ॥<br>
चतुःषष्टिपदं कृत्वा समे स्थाने तु मण्डलम् ॥७१॥<br>
कृत्वा तु देवतान्यासं तत्र मण्डलके द्विज ॥<br>
श्रियः सम्पूजनं कृत्वा वासुदेवस्य चाप्यथ ॥ ७२ ॥<br>
पूजनं मण्डले कार्यं वास्तुदेवगणस्य च ॥<br>
गन्धार्धपुष्प नैवेद्यधूपदीपैर्भृगूत्तम ॥ ७३ ॥<br>
तेषां सम्पूजनं कृत्वा समादाय हुताशनम् ॥<br>
ओंकारपूर्वमाज्यं तु जुहुयाच्छ्रीधरस्य तु ॥ ७४ ॥<br>
श्रियः कृत्वा ततो होमं ब्रह्मणः कारयेत्ततः ॥<br>
ब्रह्माणं तु पुरस्कृत्य वास्तुदेवगणस्य च ॥ ७५ ॥<br>
होतव्यमाज्यं धर्मज्ञ यस्य देवस्य हूयते ॥<br>
तत्कालमाशु भजते लक्षणेग्नौ द्विजोत्तम ॥ ७६ ॥<br>
तस्य देवस्य यत्स्थानं तत्र शल्यं विनिर्दिशेत् ॥<br>
शल्यस्योद्धरणं कार्यं राम यत्नेन जानता ॥ ७७ ॥<br>
मध्ये शैलमयं कुम्भं शंकुं च स्थापयेद्बुधः ॥<br>
ऐशाने च ततः कोणे शिलां पूर्वं प्रतिष्ठयेत् ॥ ७८ ॥<br>
प्रदक्षिणं ततो राम शिलान्यासं विधीयते ॥<br>
कुम्भस्य च शिलानां च ततः स्नानं विधीयते ॥७९॥<br>
वटाश्वत्थकषायेण सर्वौषधिजलैस्ततः ॥<br>
ततोऽनुलेपनं कार्यं चन्दनेन सुगन्धिना ॥८०॥<br>
आच्छादनं ततः कार्यं वासोभिः कुसुमैः शुभैः ॥<br>
धूपं प्रदीपं नैवेद्यं तेषां राम निवेदयेत् ॥ ८१ ॥<br>
दक्षिणाभिर्द्विजेन्द्राणां ततः पूजा विधीयते ॥<br>
कालवित्स्थपती पूज्यौ ततो राम विजानता ॥ ८२ ॥<br>
ततो मन्त्रं जपेत्कर्ता कालज्ञः स्थपतिः स्वयम् ॥<br>
गृहं पुष्टिकरं राम मुनिवक्त्राद्विनिस्सृतम् ॥ ८३ ॥<br>
नन्दे नन्दय वासिष्ठे वसुभिः प्रजया सह ॥<br>
जये जयावहे देवि प्रजानां जयमावह ॥ ८४ ॥<br>
पूर्णेऽङ्गिरसदायादे पूर्णकामं कुरुष्व माम ॥<br>
भद्रे कश्यपदायादे कुरु भद्रां मतिं मम ॥ ८५ ॥<br>
सर्वबीजसमायुक्ते सर्वरत्नौषधैर्वृते ॥<br>
रुचिरे नन्दने नन्दे वासिष्ठे रम्यतामिह ॥ ८६ ॥<br>
प्रजापतिसुते देवि चतुरग्रे महीमये ॥<br>
सुभगे सुव्रते भद्रे गृहे काश्यपि रम्यताम् ॥ ८७ ॥<br>
पूजिते परमाचायैर्गन्धमाल्यैरलंकृते ॥<br>
भवभूतिकरी देवि गृहं भार्गवि रम्यताम् ॥ ८८ ॥<br>
अव्यङ्गे चाकृते पूर्णे सुनेत्र्यङ्गिरसः सुते ॥<br>
इष्टके त्वं प्रयच्छेष्टं प्रतिष्ठां कामयाम्यहम् ॥ ८९॥<br>
देशस्वामिपुरस्वामिगृहस्वामिगृहे वस ॥<br>
मनुष्यधनहस्त्यश्वपशुवृद्धिकरी भव ॥ ९० ॥<br>
गृहप्रवेशेऽपि तथा शिलान्याससमो विधिः ॥<br>
कर्तव्यः सकलो राम शिलान्यासविवर्जितः ॥ ९१ ॥<br>
पूजितापरलक्ष्मीकं हुत्वाग्निं चाप्यलंकृतम् ॥<br>
पञ्चरङ्गेन सूत्रेण बद्धप्रतिसरं तथा ॥ ९२ ॥<br>
सफलेषु च बाणेषु दिशासु विदिशासु च ॥<br>
गवाक्षकेषु कर्तव्याश्चक्रा रक्षोहणास्तथा ॥ ९३ ॥<br>
सर्वस्यास्य तथा न्यासं मन्त्रै रक्षोहणैर्भवेत् ॥<br>
गोपृष्ठविन्यस्तकरः प्रविशेच्च गृही गृहम् ॥ ९४ ॥<br>
स्वऽनुलिप्तस्सुखी स्रग्वी सपत्नीकस्तथैव च ॥<br>
द्विजपुण्याहघोषेण वीणावेणुरवेण च ॥<br>
बन्दिनां च निनादेन पटहानां स्वनेन च ॥ ९५ ॥<br>
काले शुभे कालविदा प्रदिष्टे सतोरणं पूर्णघटाभिरामम् ॥<br>
प्रविश्य कालज्ञसमर्चितानां कृत्वार्चनं तत्र सुरोत्तमानाम् ॥ ९६ ॥<br>
सम्पूज्य वह्निं द्विजपुङ्गवांश्च माङ्गल्यमालभ्य च भोजयित्वा ॥<br>
विप्रान्मधुक्षीरघृतोत्कटान्नैः सदक्षिणांस्तांश्च तथा विसर्ज्य ॥ ९७ ॥<br>
सप्ताहमग्निं परिचर्य तत्र सम्पूज्य विप्रान्विधिवच्च राम ॥<br>
गृहे वसेत्पूजितदेवविप्रे शुचौ सदा सर्वगुणोपपन्ने ॥ ९८ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे रामं प्रति पुष्करकथासु वास्तुविद्यावर्णनन्नामैकोनत्रिंशत्तमोऽध्यायः ॥ २९ ॥<br>
2.30<br>
॥ पुष्कर उवाच ॥ ॥<br>
उत्तरेण शुभः प्लक्षो वटः प्राग्भार्गवोत्तम ॥<br>
उदुम्बरश्च याम्येन सौम्येनाश्वत्थ एव च ॥ १ ॥<br>
एते क्रमेण नेष्यन्ति दक्षिणादिसमुद्भवाः ॥<br>
समीपजाताश्च तथा वर्ज्याः कण्टकिनो द्रुमाः ॥ २ ॥<br>
वामभागे तथोद्यानं कुर्याद्वासगृहाच्छुभम् ॥<br>
वापयेत्प्राक्तिलांस्तत्र मृन्दीयात्तांश्च पुष्पितान् ॥ ३ ॥<br>
ततस्तु रोपयेद्वृक्षान्प्रयतः सुसमाहितः ॥<br>
स्नातो द्रुममथाभ्यर्च्य ब्राह्मणांश्च शिवं तथा ॥ ४ ॥<br>
ध्रुवाणि पञ्च वायव्यं हस्तः पुष्यः सवैष्णवः ॥<br>
नक्षत्राणि तथा मूलं शस्यते द्रुमरोपणे ५५॥<br>
उद्यानं सजलं राम नाभिरामं यदा तदा ॥<br>
प्रवेशयेन्न विपट (कुरुहान् )पुष्करिण्यश्च कारयेत् ॥ ६ ॥<br>
संस्कार्यमुद्भिदं तोयं कूपाः कार्याः प्रयत्नतः ॥<br>
हस्तं मघा तथा मैत्रं सौम्यं पुष्यं च वासवम् ॥ ७ ॥<br>
उत्तरात्रितयं राम तथा पूर्वा च फल्गुनी ॥<br>
जलाशयसमारंभे प्रशस्ते वारुणं तथा ॥ ८ ॥<br>
सम्पूज्य वरुणं देवं विष्णुं पर्जन्यमेव च ॥<br>
तर्पयित्वा द्विजान्कामैस्तदारंभकरो भवेत् ॥ ९ ॥<br>
अथोद्याने प्रवक्ष्यामि प्रशस्तान्पादपान्द्विज ॥<br>
अरिष्टाशोकपुन्नागशिरीषाम्रप्रियङ्गवः ॥ १० ॥<br>
पनसाशोकदचलीजम्बूलकुचदाडिमाः ॥<br>
माङ्गल्याः पूर्वमारामे रोपणीया गृहेषु वा ॥ ११ ॥<br>
कृत्वा बहुत्वमेतेषां रोप्यास्सर्वे ह्यनन्तरम् ॥<br>
शाल्मलिं कोविदारं च वर्जयित्वा विभीतकम् ॥ १२ ॥<br>
असनं देवदारुं च पलाशं पुष्करं तथा ॥<br>
न विवर्ज्यस्तथा कश्चिद्देवोद्यानेषु जानता ॥ १३ ॥<br>
तत्रापि बहुता कार्या माङ्गल्यानां द्विजोत्तम ॥<br>
सायं प्रातस्तु घर्मान्ते शीतकाले दिनान्तरे ॥ १४ ॥<br>
वर्षाकाले भुवः शोषे सेक्तव्या रोपिता द्रुमाः ॥<br>
उत्तमं विंशतिर्हस्तं मध्यमं षोडशांतरम् ॥ १५ ॥<br>
स्थानात्स्थानान्तरं कार्यं वृक्षाणां द्वादशावरम् ॥<br>
अभ्याशजातास्तरवः संस्पृशन्तः परस्परम् ॥ १६ ॥<br>
अव्यक्तमिश्रमूलत्वाद्भवन्ति विफला द्विज ॥<br>
तेषां व्याधिसमुत्पत्तौ शृणु राम चिकित्सितम् ॥ १७ ॥<br>
आदौ संशोधनं तेषां किञ्चिच्छस्त्रेण कारयेत् ॥<br>
विडङ्गघृतपङ्काक्तान्सेचयेच्छीतवारिणा ॥ १६ ॥<br>
फलनाशे कुलुत्थैश्च माषैर्मुद्गैस्तिलैर्यवेः ॥<br>
श्रितशीतपयस्सेकः फलपुष्पाय सर्वदा ॥ ॥ १९ ॥<br>
आविकाजशकृच्चूर्णं यवचूर्णं तिलानि च ॥<br>
गोमांसमुदकं चेति सप्तरात्रं निधापयेत् ॥ २० ॥<br>
उत्सेकं सर्ववृक्षाणां फलपुष्पादिवृद्धिदम् ॥<br>
रंगतोयोषितं बीजं रंगतोयाभिषेचितम् ॥ २१ ॥<br>
उदग्रपुष्पं भवति यौवने नात्र संशयः ॥<br>
मत्स्याम्भसा तु सिक्तेन वृद्धिर्भवति शाखिनाम् ॥ २२ ॥<br>
ततः प्रधानतो वक्ष्ये द्रुमाणां दोहदान्यहम् ॥<br>
मत्स्योदकेन शीतेन चाम्राणां सेक इष्यते ॥ २३ ॥<br>
मृद्वीकानां तथा कार्यस्तेनैवं रिपुसूदन ॥<br>
पक्वासृग्रुधिरं चैव दाडिमानां प्रशस्यते ॥ २४ ॥<br>
तुषं देयं च भव्यानां मद्यं च बकुलद्रुमे ॥<br>
विशेषात्कामिनीवक्त्रसंसर्गात्तु गुणं च यत् ॥ २५ ॥<br>
प्रशस्तं चाप्यशोकानां कामिनीपादताडनम् ॥<br>
सृगालमांसतोयं च नारङ्गाक्षोटयोर्हितम् ॥ २६ ॥<br>
मधुयष्ट्युदकं चैव बदराणां प्रशस्यते ॥<br>
गन्धोदकं च गोमांसं कतकानां प्रशस्यते॥ २७ ॥<br>
क्षीरसेकेन भवति सप्तपर्णो मनोहरः ॥<br>
मांसपूतो वसामज्जासेकः कुरबके हितः ॥ २८ ॥<br>
पूतिमत्स्यघृतं पूतिकर्पासाफलमेव च ॥<br>
अरिमेदस्य सेकोऽयं पाटलेषु च शस्यते ॥ २९ ॥<br>
कपित्थबिल्वयोः सेकं गुडतोयेन कारयेत् ॥<br>
जातीनां मल्लिकायाश्च गन्धतोयं परं हितम् ॥ ३० ॥<br>
तथा कुब्जकजातीनां कूर्ममांसं प्रशस्यते ॥<br>
खर्जूरनारिकेराणां वंशस्य कदलस्य च ॥ ३१ ॥<br>
लवणेन सतोयेन सेको वृद्धिकरः स्मृतः ॥<br>
विडङ्गः तण्डुलोपेतं मत्स्यमांसं भृगूत्तम ॥<br>
सर्वेषामविशेषेण दोहदं परिकल्पयेत ॥ ३२ ॥<br>
एवङ्कृते चारुपलाशपुष्पाः सुगन्धिनो व्याधिविवर्जिताश्च ॥<br>
भवन्ति नित्यं तरवः सरस्याश्चिरायुषः साधुफलान्विताश्च ॥ ३३ ॥ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे वृक्षायुर्वेदवर्णनं नाम त्रिंशत्तमोऽध्यायः ॥ ३० ॥<br>
2.31<br>
॥ पुष्कर उवाच ॥<br>
दुर्गे सर्वगुणोपेते वास्तुलक्षणसंयुते ॥<br>
वसन्विवर्धयेत्कोशं धर्मेण पृथिवीपतिः ॥ १ ॥<br>
प्रजानां पालनं कार्यं तत्र स्थाने महीक्षिता ॥<br>
स्वदेशे देवतायाश्च कृता राज्ञः पुरातनैः ॥ २ ॥<br>
दायं वित्तं जनं तासां प्रयत्नेन च पालयेत् ॥<br>
देवद्रव्यापहारेण राजा नरकमृच्छति ॥ ३ ॥<br>
अस्मिन्नपि तथा लोके प्राप्नोति च पराभवम् ॥<br>
पालयन्ति महीं देवाः पूजिताः पृथिवीक्षिता ॥ ४ ॥<br>
दैवायत्तमिदं सर्वं भूतलं द्विजपुङ्गव ॥<br>
धूपदीपनमस्कारपुष्पमाल्यानुलेपनैः ॥ ५ ॥<br>
रत्नानुसम्प्रदानैश्च पूजनीयाः सुरोत्तमाः ॥<br>
पूजिताः पूजयन्त्येते चायुषा यशसा श्रिया ॥ ६ ॥<br>
प्राप्यते देवताभक्त्या चानुष्ठाने महत्पदम् ॥<br>
पूजिताः संप्रयच्छन्ति कामान्नृणामभीप्सितान् ॥ ७ ॥<br>
एकमप्याश्रितो देवं राजा भार्गवनन्दन ॥<br>
सर्वासां पूजनं कुर्याद्देवतानामसंशयम् ॥८ ॥<br>
देवतानां न चोच्छिन्द्यात्पूर्वदायं कथञ्चन ॥<br>
प्राक्स्थितं तन्न चोच्छिंद्यान्न च च्छिंद्यात्तथा नवम् ॥ ९ ॥<br>
तच्छेत्ता नरकं याति सह पूर्वैः पितामहैः ॥<br>
अपि स्वल्पं न हर्तव्यं देवद्रव्यं विजानता ॥ १० ॥<br>
स्वल्पस्यापि फलं घोरं यस्माज्जन्मान्तरे भवेत् ॥<br>
षष्टिवर्षसहस्राणि षष्टिवर्षशतानि च ॥ ११ ॥<br>
देवद्रव्यापहरणान्नरकं प्रतिपद्यते ॥<br>
सन्तीह देवताः सौम्याः सन्त्युग्राश्चापि भार्गव ॥ १२ ॥<br>
दर्शयन्ति रुषं सौम्य राज्यभ्रंशादिभिर्नृणाम् ॥<br>
अस्मिल्ँलोके रुषं क्रूरां नैव कुर्वन्ति देवताः ॥ १३ ॥<br>
तासां वित्तापहरणाद्राजा नरकमृच्छति ॥<br>
पूर्वैः पितामहैस्सार्धं प्रागुक्तं फलमेव तु ॥ १४ ॥<br>
देवद्रव्यापहरणं नैव जातु भवेद्वृथा ॥<br>
सर्वस्वरहितान्कृत्वा देवद्रव्यापहारिणः ॥ १५ ॥<br>
अङ्कयित्वा द्विजश्रेष्ठ स्वराष्ट्राद्विप्रवासयेत् ॥<br>
त्रैविद्या वणिजो वैश्या लिङ्गिनो देवपालकाः ॥ १६ ॥<br>
तथा तत्प्रतिबद्धाश्च न कुर्युः कलहं मिथः ॥<br>
तेषां सहायकः स्वामी निग्रहानुग्रही भवेत् ॥ १७ ॥<br>
रागद्वेषवियुक्तस्तु विवास्यश्चान्यथा भवेत् ॥<br>
दण्डं च देवतागामि देवद्रव्यस्य सूचकम् ॥ १८ ॥<br>
सर्वान्विवासयेद्राजा धार्मिको धर्मकारणात् ॥<br>
राज्ञा सर्वप्रयत्नेन पालनीयाः सुरालयाः ॥ १९ ॥<br>
कर्तव्याश्च महाभाग सुरलोकमभीप्सता ॥<br>
देवतास्तु प्रतिष्ठाप्य तल्लोकं ध्रुवमाप्नुयात ॥ २० ॥<br>
कृत्वा देवगृहं शुभ्रं स्वर्गमाप्नोत्यनुत्तमम् ॥<br>
तदा भोगप्रमाणेन लक्ष्मीस्तत्रापि भार्गव ॥ २१ ॥<br>
मृत्प्रासादाद्दशगुणं स्थूलदारुकृते भवेत् ॥<br>
फलं दशगुणं तस्मात्तथा पक्वेष्टकाकृते ॥ २२ ॥<br>
तस्माद्दशगुणं शैले नात्र कार्या विचारणा ॥<br>
यावत्संख्यं नरः कुर्याद्देववेश्म सुधासितम् ॥ २३ ॥<br>
तावज्जन्मान्तराणीह यशसा स विराजते ॥<br>
कृत्वा च चित्रविन्यासं गन्धर्वैः सह मोदते ॥ २४ ॥<br>
कृत्वा संशोधनं तत्र विरोगः समपद्यते ॥<br>
प्रोक्षयित्वा मनस्तापान्मानवः प्रतिमुच्यते ॥ २५ ॥<br>
कृत्वोपलेपनं राम नाकमाप्नोत्यनुत्तमम् ॥<br>
गान्धर्वलोकमाप्नोति कृत्वा वर्णकरञ्जितम् ॥ २६ ॥<br>
गन्धैः समुक्षितं कृत्वा गन्धर्वैस्सह मोदते ॥<br>
उपकारप्रदानेन श्रियमाप्नोत्यनुत्तमाम् ॥ २७ ॥<br>
गीतवाद्यप्रदानेन सुखमाप्नोत्यनुत्तमम् ॥<br>
प्रेक्षणीयप्रदानेन रूपवानभिजायते ॥ २८ ॥<br>
तथा औज्ज्वल्यमाप्नोति यत्रयत्राभिजायते ॥<br>
स्नापयित्वा घृतेनार्चां सर्वपापैः प्रमुच्यते ॥ २९ ॥<br>
स्नापयित्वा च तैलेन विरोगः समपद्यत ॥<br>
अम्बुना स्नापयित्वा तु सौभाग्यमधिगच्छति ॥ ३० ॥<br>
विरूक्षयित्वा तां राम पापं जहति मानवाः ॥<br>
अनुलेपनदानेन रूपमाप्नोत्यनुत्तमम् ॥ ३१ ॥<br>
तथा पुष्पप्रदानेन श्रियमाप्नोत्यनुत्तमाम् ॥<br>
धूपदानेन धर्मज्ञ रतिमाप्नोति शोभनाम् ॥ ३२ ॥<br>
तथा दीपप्रदानेन चक्षुष्मानभिजायते ॥<br>
अन्नदः सर्वमाप्नोति यत्किंचिन्मनसेच्छति ॥३३ ॥<br>
पानकानां प्रदानेन तृप्तिमाप्नोत्यनुत्तमाम ॥<br>
वसुदो रूपमाप्नोति रूपमाप्नोति रूप्यदः ॥ ३४ ॥<br>
रुक्मदस्सर्वमाप्नोति श्रियमाप्नोति सर्वदः ॥<br>
छत्रदः स्वर्गमाप्नोति तालवृन्तप्रदो दिवम् ॥ ३५ ॥<br>
चामराणां प्रदानेन राजा भवति धार्मिकः ॥<br>
पताकायाः प्रदानेन सर्वपापान्व्यपोहति ॥ ३६ ॥<br>
ध्वजदानेन लोकेऽस्मिन्ध्वजभूतो भवेन्नरः ॥<br>
नानाविधानां भोगानां तथा राम प्रदायकः ॥ ३७ ॥<br>
तानेव भोगानाप्नोति सर्वमाप्नोति भूमिदः ॥<br>
देवमाल्यापनयनाद्गोदानफलमाप्नुयात् ॥ ३८ ॥<br>
तदाहुतिप्रदानेन तल्लोकमभिपद्यते ॥<br>
नमस्कारप्रणामाभ्यामेनोभिः प्रतिमुच्यते ॥ ३९ ॥<br>
प्रदक्षिणं तथा कृत्वा भवत्याचारवारन्नरः ॥<br>
स्तुत्वा च देवतां राम मनोदुःखात्प्रमुच्यते ॥४०॥<br>
सन्तर्पयित्वा तोयेन तृप्तिं समधिगच्छति ॥<br>
तस्मात्सर्वप्रयत्नेन विशुद्धेनान्तराप्मना ॥ ४१ ॥<br>
अर्चास्थाः पूजयेत्सर्वा देवता भूरिदर्शन ॥<br>
तदाश्रितांश्च युञ्जीत तदा तद्विधिपारगान् ॥ ४२ ॥<br>
तत्पूजने तथा राम तांश्च सम्पूजयेत्सदा ॥<br>
ब्राह्मणाश्च नियोक्तव्या वेदोक्तसुरपूजने ॥४३ ॥<br>
यस्य राज्ञस्तु विषये देववेश्म विशीर्यते ॥<br>
तस्य सीदति तद्राष्ट्रं देववेश्म यथा तथा ॥ ४४ ॥<br>
संस्कारं लम्भयेद्यस्तु देववेश्म पुरातनम् ॥<br>
स च सौख्यमवाप्नोति यत्रयत्राभिजायते ॥ ४५ ॥<br>
वापीकूपतडागानां सदा त्रिदशवेश्मनाम् ॥<br>
भूयः संस्कारकर्ता च लभते मुक्तिजं फलम् ॥ ४६ ॥<br>
देवसम्पूजनाद्राम वृद्धिं समुपगच्छति ॥<br>
राज्ञस्तु विषये यस्य पूज्यन्ते सततं सुराः ॥४७ ॥<br>
अतिवृष्टिरनावृष्टिर्मूषकाः शलभाः शुकाः ॥<br>
राक्षसाश्च पिशाचाश्च रिपवश्च सुदारुणाः ॥४८॥<br>
ईतयश्च तथैवान्या न भवन्ति द्विजोत्तम॥४९॥<br>
तस्मात्प्रयत्नेन सदा नरेन्द्रैः पूजा विधेया विषये सुराणाम्॥<br>
सुरार्चनात्पूतसमस्तपापास्स्वर्गं क्षितीशाश्चिरमाप्नुवन्ति ॥५०॥<br>
इति श्रीविष्णुधर्मोत्तरे द्वितीयखण्डे मा०सं०सुरपूजामाहात्म्यवर्णनं नामैकत्रिंशोऽध्यायः॥३१॥<br>
2.32<br>
पुष्कर उवाच ॥<br>
ब्राह्मणान्पूजयेद्राजा ब्राह्मणान्पालयेत्सदा ॥<br>
ब्राह्मणा हि महाभाग देवानामपि दैवतम् ॥१॥<br>
ब्राह्मणानां क्षितिं दद्याद्भोगानन्यांश्च पार्थिवः ॥<br>
ब्राह्मणेषु तु यद्दत्तं निधिस्तत्पारलौकिकम् ॥ २ ॥<br>
वेदलाङ्गलकृष्टेषु द्विजक्षेत्रेषु भारत ॥<br>
उप्तस्य दानबीजस्य फलस्यान्तो न विद्यते ॥३॥<br>
ब्रह्मस्वं चैव नादद्याद्ब्रह्मस्वं पालयेत्तथा ॥<br>
ब्रह्मस्वहरणाद्राम नरकं पश्यते नरः ॥ ४ ॥<br>
न विषं विषमित्याहुर्ब्रह्मस्वं विषमुच्यतै ॥<br>
विषमेकाकिनं हन्ति ब्रह्मस्वं सप्तपूरुषम् ॥ ५ ॥<br>
ब्रह्मस्वं प्रणयाद्भुक्तं हिनस्त्यासप्तमं कुलम् ॥<br>
द्रोहाद्भुक्तं तदेवेह कुलानां पातयेच्छतम् ॥ ६ ॥<br>
सुवर्णमेकं गामेकां भूमेरप्येकमङ्गुलम्। ॥<br>
हरन्नरकमाप्नोति यावदाभूतसम्प्लवम् ॥ ७ ॥<br>
दृष्ट्वा विटं दुराचारं ब्राह्मणं न द्विषेत्क्वचित् ॥<br>
ब्राह्मणानां परीवादान्नाशमाप्नोति मानवः ॥ ८ ॥<br>
न जातु ब्राह्मणं हन्यात्सर्वपापेष्ववस्थितम् ॥<br>
नैवास्ति ब्राह्मणवधात्पापं गुरुतरं क्वचित् ॥ ९ ॥<br>
ब्रह्महा नरकं याति यावदाभूतसम्प्लवम् ॥<br>
वर्षाणामयुतं राम पच्यते स्नायुपूरिते ॥ १० ॥<br>
शोणितं यावतः पांशून्गृह्णातीह द्विजन्मनाम् ॥<br>
कर्ता तावन्ति वर्षाणि कृतकृन्नरके वसेत् ॥ ११ ॥<br>
उपद्रुतो द्विजो येन त्यजेज्जीवितमात्मनः ॥<br>
ब्रह्महत्या भवेत्तस्य नात्र कार्या विचारणा ॥ १२ ॥<br>
देहत्यागाच्च नरकं ब्राह्मणोऽपि प्रपद्यते ॥<br>
तेन चाधिकमाप्नोति राम पापं नराधमः ॥१३॥<br>
अदैवं दैवतं कुर्युः कुर्युर्दैवमदैवतम् ॥<br>
ब्राह्मणाश्च महाभागा नमस्यास्ते सदैव हि ॥ १४ ॥<br>
ब्राह्मणानां तथा कार्यं यत्नात्कुर्वीत पार्थिवः ॥<br>
कालातिपातं च तथा विप्रकार्ये न कारयेत् ॥ १५ ॥<br>
निष्पीडितस्तूपवसेद्येन विद्वान्निशां जनः ॥<br>
स राम नरकं याति वर्षाणां तु दशायुतम् ॥ १६ ॥<br>
ब्राह्मणी रुदती हन्ति कुलं रोदायते ध्रुवम् ॥<br>
तदश्रुवह्निर्दहति कुलं त्रिपुरुषं ध्रुवम् ॥ १७ ॥<br>
विद्वानप्यथवाविद्वान्ब्राह्मणो मानमर्हति ॥<br>
प्रणीतश्चाप्रणीतश्च यथाग्निर्द्विजपुङ्गव ॥ १८ ॥<br>
प्रतिष्ठां प्राप्नुवन्तीह सुरा विप्रप्रतिष्ठिताः ॥ १९ ॥<br>
तन्मुखे तु तथाश्नन्ति देवाश्च पितृभिः सह ॥<br>
वह्नौ हुताच्छ्रेष्ठतमं हुतं विप्रमुखाग्निषु ॥ २० ॥<br>
अस्कन्दमविरुद्धं च प्रायश्चित्तैर्विवर्जितम् ॥<br>
यावतो ग्रसते ग्रासान्विद्वान्विप्रः सुसंस्कृतः ॥ २१ ॥<br>
अन्नप्रदस्य तावन्तः क्रतवः परिकीर्तिताः ॥<br>
ब्राह्मणानां करान्मुक्तं तोयं शिरसि धारयेत् ॥ २२ ॥<br>
ब्राह्मणस्य करे यस्मात्सर्वतीर्थसमागमः ॥<br>
ब्राह्मणेभ्यः समुत्पन्नं त्रैलोक्यं सचराचरम् ॥ २३ ॥<br>
अमोघशापा धर्मज्ञ कथितास्ते जगत्त्रये ॥<br>
आशीर्वादममोघं च ब्राह्मणानां प्रकीर्तितम् ॥ २४ ॥<br>
आशीर्वादपराः कार्यास्तस्माद्राज्ञा द्विजोत्तमाः ॥<br>
यैः कृतः सर्वभक्ष्योग्निरपेयश्च महोदधिः ॥ २५ ॥<br>
क्षयी सोमोऽजवृषणस्तथैव च शतक्रतुः ॥<br>
येषां कोपाग्निरद्यापि दण्डके नोपशाम्यति ॥ २६ ॥<br>
विपुलश्च तथा येषां प्रसादो भृगुनन्दन ॥<br>
येषां प्रसादात्क्षीणोऽपि वृद्धिमिच्छति चन्द्रमाः ॥ २७ ॥<br>
येषां प्रसादाद्रक्षोभिर्नाभिभूयेत भास्करः ॥<br>
येषां प्रसादाद्विपुलां कार्तवीर्यः श्रियं गतः ॥ २८ ॥<br>
येषां प्रसादाद्धनदो धनाध्यक्षत्वमागतः ॥<br>
अस्नातः स्नानमाप्नोति व्रतमाप्नोत्यथाव्रती ॥ २९॥<br>
येषां वचनमात्रेण किम्भूतमधिकं ततः ॥<br>
भोगं राज्यं तथा स्वर्गं येषां वाक्येन लभ्यते ॥ ३० ॥<br>
अपावनकरः क्रोधो येषां राम सदा स्थितः ॥<br>
ते पूज्यास्ते च सत्कार्यास्तेषां दाराणि दापयेत् ॥ ३१ ॥<br>
धारयन्ति जगत्सर्वं ब्राह्मणा वेदपारगाः॥<br>
देवानाप्याययन्तीह ब्राह्मणा भृगुनन्दन ॥३२॥<br>
ते तृप्तास्तर्पयन्तीह भुवनं सकलं सुराः ॥<br>
ब्राह्मणेनाहुतिर्दत्ता वह्नौ भृगुकुलोद्वह ॥ ३३ ॥<br>
आदित्यमाप्नोत्यादित्याद्वृष्टिर्भवति भूतले ॥<br>
अन्नस्य च तथोत्पत्तिरन्नाद्भूतोद्भवः स्मृतः ॥ ३४ ॥<br>
तस्मात्त्रिभुवनं सर्वं ब्राह्मणैरेव धार्यते ॥<br>
ब्राह्मणप्रभवा भूमिर्ब्राह्मणप्रभवो दिवः ॥ ३५ ॥<br>
ब्राह्मणानामिमे लोकाः परलोकास्तथैव च ॥<br>
इज्यास्वाध्यायतपसामुपरोधाद्यदा द्विजाः ॥ ३६ ॥<br>
स्वाम्यं भुवि न विन्दन्ति क्षत्त्रियास्तु तदा कृताः ॥<br>
ब्राह्मणानां वचः कार्यं राजभिः सततोत्थितैः ॥ ३७ ॥<br>
धर्ममर्थं च कामं च तेषां वाचि प्रतिष्ठितम् ॥<br>
ब्राह्मणानां तु वाक्येन निग्रहानुग्रहावुभौ ॥ ॥ ३८ ॥<br>
लोके कार्यौ भूमिभृता भूतिकामेन नित्यदा ॥<br>
राजा ब्राह्मणवाक्येन यः कुर्याच्छासनादिकम् ॥ ३९ ॥<br>
सम्यग्वाप्यथवासम्यक्तेन नाके महीयते ॥<br>
उल्लंघ्य शास्त्रं नृपतिर्यो यथारुचि वर्तते ॥ ४० ॥<br>
स राम नरकं याति सुकृतेनापि कर्मणा ॥<br>
यत्र ब्राह्मणवाक्यानि न करोतीह यो नरः… ४१ ॥<br>
न तत्र दोषवान्विप्रो राजा दोषेण लिप्यते ॥<br>
ब्राह्मणं दशवर्षं च शतवर्षं च भूमिपम् ॥ ४२ ॥<br>
पितापुत्रौ विजानीयाद्ब्राह्मणस्तु तयोः पिता ॥<br>
यस्य राज्ञस्तु विषये ब्राह्मणः सीदति क्षुधा ॥<br>
तस्य सीदति तद्राष्ट्रं दुर्भिक्षव्याधितस्करैः ॥ ४३ ॥<br>
तस्मात्पूज्या नमस्कार्यास्सं विभाज्यास्तथा द्विजाः ॥<br>
राज्ञा सर्वप्रयत्नेन लोकद्वयमभीप्सता ॥ ४४ ॥<br>
यद्ब्राह्मणास्तुष्टतमा वदन्ति तद्देवताः प्रत्यभिनन्दयन्ति ॥<br>
तुष्टेषु तुष्टाः सततं भवन्ति प्रत्यक्षदेवेषु परोक्षदेवाः ॥ ४५ ॥<br>
इति श्रीविष्णुधर्मोत्तरे द्वि०खण्डे मा० सं० रामं प्रति पुष्करवाक्ये ब्राह्मणप्रशंसावर्णनंनाम द्वात्रिंशत्तमोऽध्यायः ॥ ३२ ॥<br>
2.33<br>
॥ पुष्कर उवाच ॥<br>
साध्वीनां पालनं कुर्यात्पूजनं च महीपतिः ॥<br>
एकपत्न्यः स्त्रियः सर्वा धारयन्ति जगत्त्रयम् ॥ १ ॥<br>
भर्तृव्रता भर्तृपरा भर्तृपूजनतत्परा ॥<br>
या तु स्त्री सा दिवं याति सह भर्त्रा द्विजोत्तम ॥ २ …<br>
एकपत्न्यस्तु यद्दुःखं सहन्ते द्विज सानुगाः ॥<br>
तेन ताः स्वर्गमासाद्य सुखमायन्त्यनेकधा ॥ ३ ॥<br>
तासां प्रभावो हि महांस्तेजश्चैवातिदुःसहम …<br>
न कोपनीया नोपेक्ष्या नैव ताश्च विमानयेत् ॥ ४ ॥<br>
नाहूयेदपराधेषु दण्ड्यस्तासां पतिर्भवेत् ॥<br>
पुत्रो वाप्यथवा नीतौ नैव राजा प्रभुः क्वचित … ॥ ५ ॥<br>
नैव साध्वी विनिर्दिष्टा केवलोपस्थरक्षणात् ॥<br>
विप्रियं नाचरेत्किञ्चित्पत्युः साध्वीति सा स्मृता ॥ ६ ॥<br>
कर्मणा मनसा वाचा भर्तुः प्रियहितैषिणी ॥<br>
या नारी सा स्मृता साध्वी पतिपूजनतत्परा ॥ ७ ॥<br>
नमस्कार्याश्च पूज्याश्च वन्दनीयाश्च भार्गव ॥<br>
राज्ञा सर्वप्रयत्नेन तथा लोकैश्च सर्वशः ॥ ८ ॥<br>
अनाथां च तथा साध्वीं बिभृयात्पार्थिवोत्तमः ॥<br>
तस्यै यद्दीयते दानं तदनन्तं प्रकीर्तितम् ॥ ९ ॥<br>
साध्वीनामपमानेन कुलं दहति पूरुषः ॥<br>
तासां सम्पूजनाद्राम स्वकुलं चोन्नतिं नयेत् ॥ १० ॥<br>
न धनेन न धान्येन न शीलेन न बन्धुभिः ॥<br>
न यज्ञैर्दक्षिणावद्भिर्नाधीतेन तथैव च ॥ ११ ॥<br>
अकुलानि कुलान्याहुः किन्तु स्त्रीणां विचेष्टितैः ॥<br>
येषु साध्व्यः स्त्रियो राम कुलेषु कुलधूर्वहाः ॥ … १२ ॥<br>
महाकुलानि तानीह कृशान्यपि धनैर्यदि ॥<br>
पुत्राणामपि तत्पुत्रं साध्वी यस्यारणिर्भवेत् ॥ १३ ॥<br>
हव्येषु साध्वीतनयं तथा कव्यषु योजयेत् ॥<br>
तत्राल्पस्यापि दानस्य महत्पुण्यं प्रकीर्तितम् ॥ १४ ॥<br>
गायत्री तु यथा राम यथा गङ्गा सरिद्वरा ॥<br>
पावनी कीर्तनादेव तथा साध्वी वराङ्गना ॥ १५ ॥<br>
रामास्तु भृगुशार्दूल न प्रदुष्यन्ति कर्हिचित् ॥<br>
मासिमासि रजस्तासां दुष्कृतान्यपकर्षति ॥ १६ ॥<br>
सोमस्तासां ददौ शौचं गन्धर्वः शिक्षितां गिरम् ॥<br>
अग्निश्च सर्वमेध्यत्वं तस्मान्निष्कल्मषाः स्त्रियः ॥ १७ ॥<br>
ब्राह्मणाः पादतो मेध्या गावो मेध्यास्तु पृष्ठतः ॥<br>
अजाश्वौ मुखतो मेध्यौ स्त्रियो मेध्यास्तु सर्वतः ॥ १८ ॥<br>
यामयो यानि गेहानि शपन्त्यप्रतिपूजिताः ॥<br>
तानि कृत्याह तानीव विनश्यन्ति समन्ततः ॥ १९ ॥<br>
स्त्रियः श्रियश्च गेहेषु न विशेषोऽस्ति कश्चन ॥<br>
तस्मात्सर्वप्रयत्नेन पूजनीयाः सदा स्त्रियः ॥ २० ॥<br>
मिथ्या न साध्वी भवतीह लोके भवत्यथास्मिन्नपरे च राम ॥<br>
साध्व्यस्तथा पूज्यतमा प्रदिष्टा लोकेषु सर्वेषु चराचरेषु ॥ २१ ॥ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे साध्वीमाहात्म्यं नाम त्रयस्त्रिंशोऽध्यायः ॥ ॥ ३३ ॥<br>
2.34<br>
राम उवाच ॥ ॥<br>
साध्वीनां श्रोतुमिच्छामि देव धर्मानशेषतः ॥<br>
साध्व्यो हि नार्यो लोकानामाधार इह कीर्तितः ॥ १ ॥<br>
॥ पुष्कर उवाच ॥ ॥<br>
एतदेव परं राम रामाणां धर्मकारणम् ॥<br>
यदासां सर्वकार्येषु नित्यं हि परतन्त्रता ॥ २ ॥<br>
बाल्ये पितुर्वशे तिष्ठेत्पाणिग्राहस्य यौवने ॥<br>
पुत्राणां भर्तरि प्रेते न स्त्री स्वातन्त्र्यमर्हति ॥ ३ ॥<br>
पित्रा भर्त्रा सुतेनेह नेच्छेद्विरहमात्मनः ॥<br>
तेषां च विरहेण स्त्री गर्ह्ये कुर्यादुभे कुले ॥ ४ ॥<br>
सदा प्रहृष्टया भाव्यं गृहकार्ये च दक्षया ॥<br>
सुसंस्कृतोपस्करया व्यये चामुक्तहस्तया ॥ ५ ॥<br>
यः प्रदद्यात्पिता त्वेनां तदभावेपि कारकः ॥<br>
तं शुश्रूषेत जीवन्तं संस्थितं न तु लंघयेत् ॥ ६ ॥<br>
मङ्गलार्थं स्वस्त्ययनं यज्ञश्चासां प्रजायते ॥<br>
प्रयुज्यते विवाहेषु प्रदानं स्वामिकारितम् ॥ ७ ॥<br>
अनृतावृतुकालोक्ते मन्त्रसंस्कारकृत्पतिः ॥<br>
सुखं नित्यं ददातीह परलोके च योषितः ॥ ८ ॥<br>
विशीलः कामवृत्तो वा गुणैर्वा परिवर्जितः ॥<br>
उपचर्यः स्त्रिया साध्व्या सततं देववत्पतिः ॥ ९ ॥<br>
नास्ति स्त्रीणां पृथग्यज्ञो न व्रतं नाप्युपोषितम् ॥<br>
पतिं शुश्रूषते यत्तु तेन स्वर्गे महीयते ॥ १० ॥<br>
पाणिग्राहस्य साध्वी स्त्री जीवतो वा मृतस्य वा ॥<br>
पतिलोकमभीप्सन्ती नाचरेत्किञ्चिदप्रियम् ॥११॥<br>
कामं तु क्षपयेद्देहं पुष्पमूलफलैः शुभैः ॥<br>
न तु नामापि गृह्णीयात्पत्यौ प्रेते परस्य तु॥१२॥<br>
आसीतामरणात्क्षान्ता नियता ब्रह्मचारिणी ॥<br>
यो धर्म एकपत्नीनां काङ्क्षन्ती तमनुत्तमम्॥१३॥<br>
अनेकानि सहस्राणि सुमुग्धब्रह्मचारिणाम् ॥<br>
दिवङ्गतानां विप्राणामकृत्वा कुलसन्ततिम् ॥ १४ ॥<br>
मृते भर्तरि साध्वी स्त्री ब्रह्मचर्ये व्यवस्थिता॥<br>
स्वर्गं गच्छत्यपुत्रापि यथा ते ब्रह्मचारिणः ॥ १५॥<br>
अपत्यलोभाद्या तु स्त्री भर्तारमतिवर्त्तते ॥<br>
सेह निन्दामवाप्नोति परलोकाच्च हीयते ॥ १६ ॥<br>
नान्योत्पन्ना प्रजास्तीह न चाप्यन्यपरिग्रहा ॥<br>
न द्वितीयश्च साध्वीनां कश्चिद्भर्तोपदिश्यते॥१७॥<br>
पतिं हित्वा निकृष्टं स्वं चोत्कृष्टं या निषेवते॥<br>
निन्द्यैव लोके भवति परपूर्वेति चोच्यते ॥ १८ ॥<br>
व्यभिचारात्तु भर्तुः स्त्री लोकान्प्राप्नोति निन्दितान् ॥<br>
शृगालयोनिं चाप्नोति पापरोगैश्च पीड्यते ॥ १९ ॥<br>
पतिं या नाभिचरति मनोवाग्देहसंयता ॥<br>
इहाग्र्यां कीर्त्तिमाप्नोति परलोके च शस्यते ॥ २० ॥<br>
पत्युरभ्यधिकं नारी नोपवासव्रतं चरेत् ॥<br>
अनायुष्यं द्विजश्रेष्ठ पत्युस्तस्यास्तदुच्यते ॥२१॥<br>
देवताराधनं कुर्यात्कामं वा ब्राह्मणोत्तम ॥<br>
नारी पतिव्रता राम प्राप्तानुज्ञां तु भर्त्तृतः ॥ २२ ॥<br>
नारी खल्वननुज्ञाता पित्रा भर्त्रा सुतेन वा ॥<br>
विफलं तद्भवेत्तस्या यत्करोत्यौर्ध्वदैहिकम् ॥२३॥<br>
स्त्रीणां पूज्यतमा लोके देवतागृहवासिनाम् ॥<br>
या स्ताः सम्पूजनीयाः स्युस्तासामेव यथाविधि ॥ २४ ॥<br>
तासां च पूजनं कार्यं विदितं स्वामिनस्तथा ॥<br>
अन्यथा चेत्प्रवर्त्तेत निर्ग्राह्या सा प्रकीर्तिता ॥ २५ ॥<br>
गत्वान्यपुरुषं नारी नरकं प्रतिपद्यते ॥<br>
कूटशाल्मलिमित्युक्तं यावदाभूतसम्प्लवम् ॥ २६ ॥<br>
गर्हिता च तथा पत्युर्नरकं याति भार्गव ॥<br>
दशवर्षसहस्राणि तथैवाप्रियवादिनी ॥ २७ ॥<br>
सर्वावस्थास्वपि स्त्रीषु न वधो विद्यते द्विज ॥<br>
परेण शङ्कितामेनां संयतां वासयेद्गृहे ॥ २८ ॥<br>
हृताधिकारां मलिनां पिण्डमात्रोपजीविनीम् ॥<br>
परिभूतामधःशय्यां वासयेद्व्यभिचारिणीम् ॥ २९ ॥<br>
मूलकर्म न कर्त्तव्यं कथञ्चिदपि योषिता ॥<br>
मूलकर्मरता नारी कल्पं नरकमावसेत ॥ ३०॥<br>
दौर्भाग्यं महदाप्नोति तत्र यत्राभिजायते ॥<br>
या च नारी सपत्नीनां कुर्याद्दौर्भाग्यकारणम् ॥ ३१ ॥<br>
कुहकैः पश्यति सापि कल्पानां नरके द्विज ॥<br>
पुंस्त्वमूलं तथा लक्ष्मों पत्युर्हिंसति सा तथा ॥३२॥<br>
यक्षरक्षःपिशाचानां मूलकर्मरता सदा ॥<br>
वश्यो भवति लोकेषु भर्ता तस्यास्तथैव च ॥ ३३ ॥<br>
नारी कृत्वा पतिं वश्यं सततं मूलकर्मणा ॥<br>
लभतेन्ते तु दौर्भाग्यं भूतैर्वा भक्ष्यते ध्रुवम् ॥३४॥<br>
तस्मात्सर्वप्रयत्नेन मूलकर्म विवर्जयेत् ॥<br>
आत्मानमथ भर्तारं नाशयेन्मूलकर्मणा ॥ ३५ ॥<br>
ब्राह्मणी न पिबेन्मद्यं न च विट्क्षत्रियस्त्रियः ॥<br>
सुरां पिबेयुर्धर्मज्ञ तत्पानान्नाशमाप्नुयुः ॥ ३६ ॥<br>
ततो भवति धर्मज्ञ जलौका रक्तपायिका ॥<br>
कल्पावशेषं सकलं तेन घोरेण कर्मणा ॥ ३७ ॥<br>
परवेश्मरुचिर्न स्यान्न स्यात्कलहशालिनी ॥<br>
न च तिष्ठेत्तथा द्वारि न च राम गवाक्षके ॥३८॥<br>
मण्डनं वर्जयेन्नारी तथा प्रोषित भर्तृका ॥<br>
देवताराधनपरा भवेद्भर्तृहिते रता ॥ ३९ ॥<br>
धारयेन्मङ्गलार्थाय किञ्चिदाभरणं तथा ॥<br>
न जातु विधवा वेषं कदाचिदपि कारयेत् ॥४०।<br>
पतिव्रता तु या नारी सह भर्त्रा दिवङ्गता ॥<br>
कल्पावशेषं मुदिता पूज्यते त्रिदशालये ॥ ४१ ॥<br>
पतिव्रतां सवर्णां स्त्रीं द्विजातिः पूर्वमारिणीम ॥<br>
दाहयेदग्निहोत्रेण यज्ञपात्रैश्च धर्मवित् ॥ ४२ ॥<br>
भार्यायै पूर्वमारिण्यै दत्त्वाग्नीनन्त्यकर्मणि ॥<br>
पुनर्दारक्रियां कुर्यात्पुनराधानमेव च ॥ ४३ ॥<br>
मृते भर्तरि या साध्वी पुत्रमाश्रित्य भार्गव ॥<br>
तपसा शातयेद्देहं तेन स्वर्गे महीयते ॥ ४४ ॥<br>
पतिपक्षे नरं कञ्चित्पुत्राभावे समाश्रयेत् ॥<br>
बिभृयाद्धि स चाप्येनां भोजनाच्छादनैः सदा ॥ ४५ ॥<br>
पतिपक्षे समुच्छिन्ने पितृपक्षः प्रभुः स्त्रियः ॥<br>
विषमस्थापि भर्तव्या पितृपक्षे स्वबन्धुभिः ॥ ४६ ॥<br>
मृतं भर्तारमादाय यदि वाथ पतिव्रता ॥<br>
प्रविशेद्द्विजशार्दूल ज्वलितं जातवेदसम् ॥ ४७ ॥<br>
तिस्रः कोट्योर्द्धकोटी च यानि लोमानि मानवे ॥<br>
तावन्त्येव शताब्दानि स्वर्गलोके महीयते ॥ ४८ ॥<br>
व्यालग्राही यथा सर्पं बिलादुद्धरते बलात् ॥<br>
एवं भर्त्तारमादाय सह तेनैव गच्छति ॥ ४९ ।<br>
सद्वृत्तमध्यापयितुं गतानां स्त्रीणां वियोगक्षतकातराणाम् ॥<br>
तासां मृते जीवितवल्लभे हि नाग्निप्रवेशादपरो हि धर्म ॥ ५० …<br>
इति विष्णुधर्मोत्तरे द्वितीयखण्डे मा० सं० रामं प्रति पुष्करोपाख्याने स्त्रीधर्मो नाम चतुस्त्रिंशत्तमोध्यायः ॥ ३४ ॥<br>
2.35<br>
राम उवाच ॥ ॥<br>
स्त्रीणां पूज्यतमा लोके देवतास्त्वं प्रकीर्तय ॥<br>
तासां कालं विधानं च फलं पूजनतस्तथा ॥ १ ॥<br>
पुष्कर उवाच ॥<br>
श्रियः सम्पूजनं कार्यं स्त्रीभिस्तु सततं गृहे ॥<br>
पुप्पार्घमाल्यनैवेद्यधूपदीपानुलेपनैः ॥ २ ॥<br>
गृहसम्मार्जनं राम तथा तस्योपलेपनम् ॥<br>
पुष्पोपहारकरणं सुधाशुक्लत्वमेव च ॥ ३ ॥<br>
सर्वमेतद्विजानीयाच्छ्रियः सम्पूजनं द्विज ॥<br>
स्नानानुलेपनं यच्च गन्धवर्णावधारणम् ॥ ४ ॥<br>
सुवर्णता च नारीणां श्रियः सम्पूजनाद्भवेत् …<br>
अष्टमीषु च सर्वासु पूजनीयाप्यशोकिका ॥ ५ ॥<br>
गन्धमाल्यनमस्कारधूपदीपादिभिस्तथा ॥<br>
तस्मिन्नहनि या भुङ्क्ते नक्तं तैलविवर्जितम् ॥ ६ ॥<br>
भवत्यथ विशोका सा यत्रयत्राभिजायते ॥<br>
अष्टमीषु च सर्वासु न चेच्छक्नोति भार्गव ॥ ७ ॥<br>
प्रोष्ठपद्यां व्यतीतायां या स्यात्कृष्णाष्टमी द्विज ॥<br>
तस्यामवश्यं कर्त्तव्या देव्याः पूजा यथाविधि ॥ ८ ॥<br>
अपामिव त्रिलोकेषु प्रकृतिः स्त्रीषु चोच्यते ॥<br>
या प्रेरयति कर्माणि लोकेषु द्विजसत्तम ॥ ॥ ९ ॥<br>
तस्यां सम्पूजनं कार्यं शुक्लां पञ्चदशीं तथा ॥<br>
माल्यानुलेपनैः शुक्लैर्धूपेन च सुगन्धिना ॥ १० ॥<br>
रक्तवस्त्रप्रदानेन दीपदानेन चाप्यथ ॥<br>
वैदलैश्च तथा भक्ष्यैर्भोज्यैश्चोष्यैस्तथैव च ॥ ११ ॥<br>
पूजयित्वा च तां देवीं भोक्तव्यं निशि भार्गव ॥<br>
यदि पञ्चदशीं सर्वां न शक्नोति कदाचन … ॥ १२ ॥<br>
देव्याः सम्पूजनं कार्यमवश्यमपि कार्तिके ॥<br>
उपार्तिं पूजयेद्या तु सा तु नारी पतिव्रता ॥ १३ ॥<br>
सदा धर्मरता साध्वी लोके भवति भार्गव ॥<br>
नाशुभे च मतिस्तस्याः कदाचिदपि जायते ॥ १४ ॥<br>
एकादशीं तथा कृष्णां फाल्गुने मासि भार्गव॥<br>
शुद्धे देवस्य कर्त्तव्या पूजा धर्मभृतां वर ॥ १५ ॥<br>
पूजनाच्छन्दोदेवस्य तनयं गुणवर्जितम् ॥<br>
न प्राप्नोति तथाऽप्नोति गुणवन्तमसंशयम् ॥ १६ ॥<br>
गन्धमाल्यादिभिर्भक्त्या तथा वै वास्तुदेवताम् ॥<br>
एकादशीं तथा प्राप्य चैत्रशुक्लस्य पूजयेत् ॥ १७ ॥<br>
संपूज्य तां महाभाग गृहभङ्गो न जायते ॥<br>
शुक्लाष्टमीं तु सम्प्राप्य मासि भाद्रपदे तथा ॥ १८ ॥<br>
दूर्वाप्रतानं लुप्पेत्तदुत्तराशाभिगामिनम् ॥<br>
पूजयेद्गृहमानीय गन्धमाल्यानुलेपनैः ॥ १९ ॥<br>
फलमूलैस्तथा राम धूपदीपौ विवर्जयेत् ॥<br>
अग्निपक्वं तथा सर्वं न निवेद्यं कथञ्चन ॥ २० ॥<br>
भोक्तव्यं च तथा राम वह्निपाकविवर्जितम् ॥<br>
दूर्वांकुरस्थां सम्पूज्य विधिना यौवनश्रियम् ॥ २१ ॥<br>
यौवनं स्थिरमाप्नोति यत्रयत्राभिजायते ॥<br>
सोपवासा तु या नारी कृष्णपक्षस्य कार्तिके ॥ २२ ॥<br>
द्वादश्यां पूजयेद्विष्णुं गां सवत्सामनन्तरम् ॥<br>
गन्धमाल्यनमस्कारधूपदीपान्नसम्पदा ॥ २३ ॥<br>
नैवेद्यं गोरसं सर्वं वर्जनीयं प्रयत्नतः ॥<br>
भोक्तव्यं च न धर्मज्ञ दोग्धव्या नैव चार्जुने ॥२४॥<br>
गावः प्राप्नोति कृत्वैवं नात्र कार्या विचारणा ॥<br>
धेनुं तां यदि विप्राय प्रददाति यथाविधि॥२५॥<br>
स्वर्गलोकमथासाद्य न ततो विनिवर्तते ॥<br>
कार्तिके च तथा मासि कृत्तिकायां च पूजनम् ॥ २६ ॥<br>
कर्तव्यं गन्धकलशैर्गन्धमाल्यानुलेपनैः ॥<br>
भक्ष्यैश्च परमान्नैश्च कुल्माषैः पर्पटैस्तथा॥२७॥<br>
शक्त्या वस्त्रैश्च धर्मज्ञ महारञ्जनरञ्जनैः ॥<br>
गुडेन मधुना चैव सितया लवणेन च॥२८॥<br>
आर्द्रकेणेक्षुणा चैव तथा कालोद्भवैः फलैः॥<br>
सर्वैश्च विविधैरन्नैर्गन्धैर्नानाविधैस्तथा॥२९॥<br>
पानकैश्च तथा हृद्यैः पूजनीयाश्च कृत्तिकाः ॥<br>
सह चन्द्रमसा राम तेन सौभाग्यमश्नुते ॥३० ॥<br>
नारी च रूपलावण्ये धर्मे चाग्र्यां तथा मतिम् ॥<br>
अवैधव्यं च धर्मज्ञ यत्रयत्राभिजायते ॥३१॥<br>
लवणस्य तुलां कृत्वा महारञ्जनरंजिते ॥ …<br>
वस्त्रे वस्त्रेण तेनाथ सालङ्कारां सितच्छविम् ॥ ३२ ॥<br>
कृत्वा पिण्डं हरिद्राक्तं कृत्तिकानां निवेदयेत् ॥<br>
ग्राहयेद्ब्राह्मणं तां च प्राप्ते चन्द्रोदये तथा ॥ ३३॥<br>
अनेन कर्मणा नारी सौभाग्यं महदश्नुते ॥<br>
पुरुषोऽप्यथ वै शुद्धो सौभाग्यं महदश्नुते ॥<br>
कृत्तिकाप्रतिपादे तु तासां कृत्वैव पूजनम्॥३४॥ ।<br>
या भुङ्क्ते गोरसप्रायं कृत्वा ब्राह्मणपूजनम् ॥<br>
सप्त जन्मान्तराण्येव सौभाग्यं रूपमेव च ॥३५॥<br>
स्वर्गे तु भोगानाप्नोति सह भर्त्रा तु सा शुभा ॥ ॥ ३६ ॥<br>
प्राप्य पञ्चदशीं राम तथा शुक्लां च कार्तिकीम् ॥<br>
कार्तिकं कार्तिकीं राम गृहभित्तौ समालिखेत् ॥ ३७ ॥<br>
उपद्वारं गृहाद्बाह्यं नानावर्णैस्तु वर्णकैः ॥<br>
गृहोपकरणं शक्त्या तयोश्चैवाभितो लिखेत् ॥ ३८ ॥<br>
पीठखड्गासनाद्यत्र शकटोलूखलादिकम् ॥<br>
ततस्तौ पूजयेन्नारी नानाभक्तिपरा शुचिः ॥ ३९ ॥<br>
गन्धमाल्यनमस्कारधूपदीपान्नसम्पदा ॥<br>
इक्षुणेक्षुविकारैर्वा विशेषेण च पूजयेत् ॥ ४० ॥<br>
तयोस्तु पूजनं कृत्वा मत्स्यं च सिकतायुतम् ॥ ॥<br>
शुक्तिनेत्रं न्यसेत्क्षीरे तच्च दद्याद्द्विजातये ॥ ४१ ॥<br>
ततश्च नक्तं भुञ्जीत तिलतैलविवर्जितम् ॥<br>
अनयोः पूजनाद्राम गृहभङ्गं न चाप्नुयात्॥४२॥<br>
पतिव्रता महाभाग दीर्घमाप्नोति जीवितम् ॥<br>
कार्तिके च तथा मासि सार्धं चन्द्रमसा सदा ॥४३॥<br>
रोहिण्यां रोहिणीपूजा कर्तव्या विधिना द्विज ॥<br>
सर्वैरविधवाचिह्नैर्लवणेन च भूरिणा ॥ ४४ ॥<br>
गन्धमाल्यनमस्कारधूपदीपान्नसम्पदा ॥<br>
तथा कुंकुमरक्तेन शक्त्या भार्गव वाससा ॥ ४५ ॥<br>
सौभाग्यं परमाप्नोति कृत्वैतत्परमाङ्गना ॥<br>
शुक्लपक्षत्रयोदश्यां या च नारी पतिव्रता ॥ ४६ ॥<br>
पूजयेत्सोपवासा च कामदेवमतन्द्रिता ॥<br>
पट्टवर्णकविन्यासं तस्य भार्या तथा पतिम् ॥ ४७ ॥<br>
गन्धमाल्यनमस्कारधूपदीपान्नसम्पदा ॥<br>
गुडेन मधुना चैव सितया चार्द्रकेण च ॥४८॥<br>
लवणेन रसैश्चान्यैर्गन्धैः सस्यैः पृथक्पृथक् ॥<br>
भक्ष्यैर्नाविधैश्चैव कुंकुमार्द्रेण वाससा ॥४९॥<br>
गन्धतोयाम्बुपूर्णेन द्रुमपल्लवशालिना ॥<br>
पूर्णकुम्भेन भव्येन माल्यकण्ठेन भार्गव ॥ ५० ॥<br>
कामदेवाय नो दद्याद्यदम्लं किञ्चिदेव तु ॥<br>
ततश्च पश्चाद्धोक्तव्यं सर्वमम्लविवर्जितम् ॥ ५१ ॥<br>
सर्वान्कामानवाप्नोति कामपूजाविधायिनी ॥<br>
अथ चेन्नैव शक्नोति सर्वां राम त्रयोदशीम् ॥ ५२ ॥<br>
चैत्रशुक्लेन सर्वासां फलमाप्नोत्यसंशयम्॥<br>
तस्मात्सर्वप्रयत्नेन चैत्रशुक्लत्रयोदशीम् ॥ ५३ ॥<br>
कामस्य पूजा कर्तव्या सर्वकामप्रदायिनी ॥<br>
कामदेवं समभ्यर्च्य कार्यमात्माभिपूजनम् ॥ ५४ ॥<br>
कुंकुमाङ्कैस्तथा वस्त्रैर्गन्धमाल्यविभूषणैः ॥<br>
भर्तारं पूजयेत्पश्चान्नारी तु कृतमण्डना ॥ ५५ ॥<br>
कुकुमांकेन वस्त्रेण गन्धमाल्यैर्मनोहरैः ॥<br>
पुरुषोऽपि समभ्यर्च्य कामदेवमसंशयम् ॥ ५६ ॥<br>
सर्वान्कामानवाप्नोति नात्र कार्या विचारणा ॥<br>
तथा शुक्लचतुर्थीषु गौरीपूजा सदा भवेत् ॥ ५७ ॥<br>
स्नाताभिः सोपवासाभिः सूर्यस्योदयनं प्रति ॥<br>
गन्धमाल्यनमस्कारधूपदीपान्नसम्पदा ॥ ५८ ॥<br>
गुडेन सितया चापि मधुना चार्द्रकेण च ॥<br>
सर्वैश्चाविधवाचिह्नैर्लवणेन च भूरिणा ॥ ५९ ॥<br>
चतुर्थीद्वितये पूज्या सर्वशक्त्या विशेषतः ॥<br>
आषाढेऽप्यथवा मासि माघे चाप्यथवा द्विज ॥ ६० ॥<br>
चतुर्णामपि कुण्डानां मध्ये सूर्यांशुसेविनी ॥<br>
आषाढे सोपवासा तु तृतीयायां तथा वसेत् ॥ ६१ ॥<br>
न तस्या दुर्लभं लोके किञ्चिद्भवति भार्गव ॥<br>
माघेऽप्युपोषिता मासि रात्र्यन्ते तुहिनोत्करैः ॥६२॥<br>
शुक्लीकृत्याखिलान्यङ्गान्यध्यास्ते शयनं यया ॥<br>
ततश्च शीततोयेन पश्चात्स्नानं समाचरेत् ॥ ॥ ६३ ॥<br>
सापि कामानवाप्नोति यान्राम मनसेच्छति॥<br>
पतिव्रता सदा लोला सुभगा रूपसंयुता ॥ ६४ ॥<br>
धर्मप्रिया च भवति गौरीपूजनतत्परा ॥<br>
आषाढे दाडिमं पुष्पं मधौ कर्पाससम्भवम् ॥ ६५ ॥<br>
निवेद्य सर्वमार्यायै सौभाग्यं महदश्नुते ॥<br>
शक्राणी च तथा पूज्या मासि भाद्रपदे भवेत् ॥ ॥ ६६ ॥<br>
स्त्रीणां गौरीविधानेन सर्वकामप्रदा हि सा ॥<br>
प्रोष्ठपदस्य मासस्य चतुर्थ्यां द्विजसत्तम ॥ ६७ ॥<br>
शक्राणीपूजनं कृत्वा नाकपृष्ठे महीयते ॥<br>
पूजातिथिषु सर्वासु राम ब्राह्मणपूजनम् ॥६८॥<br>
कर्तव्यं यच्च नैवेद्यं देयं तत्सुभगासु च ॥<br>
अनभ्यर्च्य तथा गौरीं गौरीदीपं प्रपश्यति ॥ ॥ ६९ ॥<br>
दौर्भाग्यं महदाप्नोति वर्जितं तस्य दर्शनम् ॥<br>
गौरीपूजनकामा स्त्री तस्मिन्नहनि या द्विज ॥ ७० ॥<br>
स्नानमुष्णाम्बुना कुर्यात्सापि सौभाग्यमश्नुते ॥<br>
सम्पूज्य विधिना गौरीं यत्रयत्राभिजायते ॥ ७१ ॥<br>
रूपलावण्यसौभाग्ययुक्ता भवति चाप्यथ ॥<br>
नित्यं चाविधवा राम तथैव च पतिव्रता ॥ ७२ ॥<br>
एताः पूज्यतमा स्त्रीषु दैवतास्ताः प्रकीर्तिताः ॥<br>
अतः परं तु या कुर्यात्सतीमार्गविवर्जनम् ॥ ७३ ॥<br>
हिंसात्मकमनिर्दिष्टमशुद्धं वा द्विजोत्तम ॥<br>
देवताराधनं सा तु चिरं नरकमृच्छति ॥ ७४ ॥<br>
ततस्तु चाप्यनायुष्यं ग्रहभूतविवर्धनम् ॥<br>
हिंसात्मका तु या नारी देवताराधने रता ॥ ७५ ॥<br>
मूलकर्मरता भर्त्रा सा विवाह्या भृगूत्तम ॥<br>
पौंश्चल्यादपि नारीणां राम हिंसा विवर्जिता ॥ ७६ ॥<br>
स्त्रीस्वभावं शुभं राम सौम्यत्वं मार्दवं दया ॥<br>
निर्दया राक्षसी राम पिशाची वा द्विजोत्तम ॥ ७७ ॥<br>
अथवा सर्वमुत्सृज्य पतिपूजनतत्परा ॥<br>
केशवाराधनं कुर्याच्छ्रियश्च पुरुषर्षभ ॥ ७८ ॥<br>
तेनैव सर्वमाप्नोति यत्किञ्चित्परमृच्छति ॥<br>
अफलं सर्वमेव स्याद्भर्त्रनुज्ञां विना कृतम् ॥७९॥<br>
केशवाराधनं राम तथापि सफलं स्त्रियः ॥<br>
सर्वभूतानि गोविन्दो भर्ता नान्यस्तु योषितः ॥<br>
भर्त्रनुज्ञां विना तस्मात्ततः पूजा विधीयते ॥ ८० ॥<br>
नारायणः पूज्यतमो हि लोके नारायणः सर्वगतः प्रधानः ॥<br>
नारायणाराधनतत्परा स्त्री कामानवाप्नोति न संशयोऽत्र ॥ ८१ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे रामं प्रति पुष्करवाक्ये स्त्रीदेवतापूजननिरूपणं नाम पञ्चत्रिंशत्तमोऽध्यायः ॥ ३५ ॥<br>
2.36<br>
॥ पुष्कर उवाच ॥<br>
वैलोम्यं धर्मराजोऽपि नाचरत्यथ योषिताम् ॥<br>
पतिव्रतानां धर्मज्ञ पूज्यास्तस्यापि तास्सदा ॥ १ ॥<br>
अत्र ते वर्णयिष्यामि कथां पापप्रणाशिनीम् ॥<br>
यथा विमोक्षितो भर्ता मृत्युपाशावृतः स्त्रिया ॥२ ॥<br>
मद्रेषु शाकले राजा बभूवाऽश्वपतिः पुरा ॥<br>
अपुत्रस्तप्यमानोऽसौ पुत्रार्थे सर्वकामदम् ॥ ३ ॥<br>
सावित्र्याः कारयामास लक्षहोमं द्विजोत्तमैः ॥<br>
सिद्धार्थकैर्हूयमाना सावित्री प्रत्यहं द्विज ॥ ४ ॥<br>
शतसंख्यैश्चतुर्थ्यां तु मासाद्दशदिने गते ॥<br>
काले तु दर्शयामास स्वां तनुं मनुजेश्वरे ॥ ५ ॥<br>
सावित्र्युवाच ॥<br>
राजन्भक्तोऽसि मे नित्यं प्राप्स्यसे तनयां शुभाम् ॥<br>
मद्दत्तां यत्प्रसादाच्च पुत्रान्प्राप्स्यसि शोभनान् ॥ ६ ॥<br>
पुष्कर उवाच ॥ एतावदुक्त्वा सा राज्ञः प्रणतस्यैव भार्गव ॥<br>
जगामादर्शनं देवी खे यथा राम चञ्चला ॥ ७ ॥<br>
मालव्या नाम तस्यास्ति राज्ञः पत्नी पतिव्रता ॥<br>
सुषाव तनयां काले सावित्रीमेव रूपतः ॥ ८ ॥<br>
सावित्र्या हुतया दत्ता तद्रूपसदृशा ततः ॥<br>
सावित्र्येव भवेदेषा जगाद नृपतिर्द्विजान् ॥ ॥<br>
कालेन यौवनं प्राप्तां ददौ सत्यवते पिता ॥<br>
नारदस्तु ततः प्राह राजानं दीप्ततेजसम् ॥ १० ॥<br>
क्षीणायुरेष वर्षेण भविष्यति नृपात्मजः ॥<br>
प्रदीयते सकृत्कन्या चिन्तयित्वा नराधिपः ॥ ११ ॥<br>
तथापि प्रददौ कन्यां द्युमत्सेनात्मजे शुभाम ॥<br>
सावित्र्यपि च भर्तारमासाद्य नृपनन्दनम् ॥ १२ ॥<br>
नारदस्य तु वाक्येन दूयमानेन चेतसा ॥<br>
शुश्रूषां परमां चक्रे भर्तृश्वशुरयोर्वने ॥ १३ ॥<br>
राज्यभ्रष्टस्सभार्यस्तु नष्टचक्षुर्नराधिपः ॥<br>
तुतोष तां समासाद्य राजपुत्रीं तदा स्नुषाम् ॥ १४ ॥<br>
चतुर्थेऽहनि मर्तव्यं यदा सत्यवता द्विज ॥<br>
श्वशुरेणाभ्यनुज्ञाता तदा राज्ञा तु सा स्नुषा ॥ १५ ॥<br>
चक्रे त्रिरात्रं धर्मज्ञ प्राप्ते तस्मिंस्तदा दिने ॥<br>
चारुपुष्पफलाहारं सत्यवान्प्रययौ वनम् ॥ १६ ॥<br>
श्वशुरेणाभ्यनुज्ञाता याचनाभङ्गभीरुणा ॥<br>
सावित्र्यपि जगामाशु सह भर्त्रा महद्वनम् ॥ १७ ॥<br>
चेतसा दूयमानेन गूहमाना च तद्भयम् ॥<br>
वने पप्रच्छ भर्तारं द्रुमांश्च समृगांस्तथा ॥ १८ ॥<br>
आश्वासयामास स राजपुत्रीं क्लान्तां वने पद्मपलाशनेत्राम् ॥<br>
सन्दर्शनेनाथ मृगद्विजानां तथा द्रुमाणां विपिने नृवीरः॥ १९ ॥ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे रामं प्रति पुष्करोपाख्याने सावित्र्युपाख्याने वनप्रवेशो नाम षट्त्रिंशत्तमोऽध्यायः ॥ ३६ ॥<br>
2.37<br>
॥ सत्यवानुवाच ॥ ॥<br>
वनेऽस्मिन्षट्पदाकीर्णं सहकारं मनोहरम् ॥<br>
श्रोत्रघ्राणमुखं पश्य वसन्ते रतिवर्धनम् ॥ १ ॥<br>
वने सपुष्पं दृष्ट्वैषा रक्ता श्लोकं मनोहरम् ॥<br>
हसतीव मनः सेर्ष्यं त्वामिवायतलोचने ॥ २ ॥<br>
दक्षिणे दक्षिणेनैतां पश्य रम्यां वनस्थलीम् ॥<br>
पुष्पितैः किंशुकैर्युक्तां ज्वलितामिव सप्रभैः ॥ ३ ॥<br>
सुगन्धिकुसुमामोदी वनराजिविनिर्गतः। ।<br>
करोति वायुर्दाक्षिण्यादावयोः क्लमनाशनम् ॥ ४ ॥<br>
अप्युत्पलविशालाक्षि कर्णिकारैः सुपुष्पितैः ॥<br>
काञ्चनैरिव भात्येषा वनराजी मनोहरा ॥ ५ ॥<br>
अतिमुक्तलताजालरुद्धमार्गवनस्थलीः ॥<br>
पश्योच्चैश्चारुसर्वाङ्गि कुसुमोत्कर भूषणा ॥ ६ ॥<br>
मधुमत्तालिझाङ्कारव्याजेन वरवर्णिनि ॥<br>
चापयष्टिं करोतीव कामः पान्थजिघांसया ॥ ७ ॥<br>
फुल्लचंपकसद्वक्त्रा पुंस्कोकिलविनादिनी ॥<br>
विभाति चारुतिलका त्वमिवैषा वनस्थली ॥ ८ ॥<br>
कोकिलश्चूतशिखरे मञ्जरीरेणुपिञ्जरः ॥<br>
गदितैर्व्यक्ततामेति कुलीनश्चेष्टितैरिव ॥ ९ ॥<br>
पुष्परेण्वनुलिप्ताङ्गः प्रियामनुसरन्वने ॥<br>
कुसुमात्कुसुमं याति कूजन्कामी शिलीमुखः ॥ १० ॥<br>
मञ्जरीं सहकारस्य कान्ताचञ्च्वग्रखण्डिताम् ॥<br>
स्वादयत्यतिपुष्पेऽपि पुंस्कोकिलयुवा द्रुमे ॥ ११ ॥<br>
काकः प्रसूतां वृक्षाग्रे सामिषाग्रेण चञ्चुना ॥<br>
काकीं सम्पाययत्येष पक्षाच्छादित पुत्रकाम् ॥ १२ ॥<br>
भूभागं निम्नमासाद्य दयितासहितो युवा ॥<br>
नाहारमपि चादत्ते कामी कामं कपिञ्जलः ॥ १३ ॥<br>
कलविङ्कस्तु विरुतैः सप्रियो विटपे स्थितः ॥<br>
मुहुर्मुहुर्विशालाक्षि उत्कण्ठयति कामिनः ॥१४ ॥<br>
क्षुद्रशाखां समारूढः शुकोऽयं कान्तया सह ॥<br>
भारेण नमयञ्शाखां करोति सफलामिव ॥ १५ ॥<br>
वनेभपिशितास्वादतृप्तो निद्रामुपागतः ॥<br>
शेते सिंहयुवा कान्ताचरणावरणाननः ॥ १६ ॥<br>
व्याघ्रयोर्मिधुनं पश्य शैलकन्दर संस्थितम् ॥<br>
ययोर्नेत्रप्रभालोकैर्गुहा भिन्नेव लक्ष्यते ॥ १७ ॥<br>
अय द्वीपी प्रियां लेढि जिह्वाग्रेण पुनःपुनः ॥<br>
प्रीतिमायाति महतीं लिह्यमानश्च कान्त्या ॥ १८ ॥<br>
उत्सङ्गकृतमूर्धानं निद्रापहृतचेतसम् ॥<br>
जन्तूद्धरणतः कान्तं सुखयत्येव वानरी ॥ १९ ॥<br>
भूमौ निपतिता कान्तं मार्जारी दर्शितोदरा ॥<br>
नखैर्दन्तैस्तुदत्येषा न च पीडयते तथा ॥ २० ॥<br>
शशकः शशिका चोभे संसुप्ते पीडिते इमे ॥<br>
सल्ँलीनगात्रचरणे कर्णैर्व्यक्तिमुपागते ॥ २१ ॥<br>
स्नातं सरसि पद्माढ्ये वारणं मदमन्थरम् ॥<br>
सम्भावयति तन्वङ्गि मृणालशकलैर्वशा ॥ २२ ॥<br>
कान्तपोत्रसमुत्खातैः कान्ता मार्गानुसारिणी ॥<br>
करोति कवलं मुस्तैर्वराही पोतकानने ॥ २३ ॥<br>
दृढाङ्गसन्धिर्महिषः कर्दमार्द्रतनुर्वने ॥<br>
अनुव्रजति धावन्तीं प्रियां बद्धचतुष्ककः ॥२४॥<br>
पश्य चार्वङ्गि सारङ्गः त्वत्कटाक्षनिभं वने ॥<br>
सभार्यां मां तु पश्यन्तं कौतूहलसमन्वितम् ॥ २५ ॥<br>
पश्य पश्चिमपादेन रोही कण्डूयते मुखम् ॥<br>
स्नेहार्द्रभावः कषति भर्ता शृङ्गाग्रकोटिना ॥ २६ ॥<br>
दाडिमे चमरीं पश्य सितवालामगच्छतीम् ॥<br>
अन्वास्ते चमरः कामी वीक्षते मां च गर्वितः ॥ ॥ २७ ॥<br>
आतपे गवयः पश्य निविष्टो भार्यया सह ॥<br>
रोमन्थमास्ये कुर्वाणः काकं ककुदि धारयन् ॥ २८ ॥<br>
पश्याजं भार्यया सार्धं न्यस्ताग्रचरणद्वयम् ॥<br>
विपुले बदरीस्कन्धे तच्छदग्रासकाम्यया ॥ २९ ॥<br>
हंसं सभार्यं सरसि विचरन्तं सुनिर्मले ॥<br>
सुशुक्लस्येन्दुबिम्बस्य पश्यैनं सदृश श्रियम् ॥ ३० ॥<br>
सभार्यश्चक्रवाकोऽयं कमलाकरमध्यगः ॥<br>
करोति पद्मिनीं कान्तां सपुष्पामिव सुन्दरि ॥ ३१ ॥<br>
मया फलोच्चयः सुभ्रु त्वया पुष्पोच्चयः कृतः ॥<br>
इन्धनं न कृतं किञ्चित्तत्करिष्यामि सांप्रतम् ॥ ३२ ॥<br>
त्वमस्य सरसस्तीरे द्रुमच्छायामुपाश्रिता ॥<br>
क्षणमात्रं प्रतीक्षस्व विश्रमस्व च भामिनि ॥ ३३ ॥<br>
॥ सावित्र्युवाच ॥ ॥<br>
एवमेतत्करिष्यामि मम दृष्टिपथात्त्वया ॥<br>
दूरे कान्त न गन्तव्यं बिभेमि गहने वने ॥ ३४ ॥<br>
॥ पुष्कर उवाच ॥ ॥<br>
तस्य पातयतः काष्ठं जज्ञे शिरसि वेदना ॥<br>
स वेदनार्त्तः सङ्गम्य भार्यां वचनमब्रवीत् ॥ ३५ ॥<br>
॥ सत्यवानुवाच ॥ ॥<br>
आयासेन ममानेन जाता शिरसि वेदना ॥<br>
तमश्च प्रविशामीव न च जानामि किञ्चन ॥ ३६ ॥<br>
त्वदुत्सङ्गे शिरः कृत्वा निद्रोपहतलोचनः ॥<br>
पुष्कर उवाच ॥<br>
तदुत्सङ्गे शिरः कृत्वा सुष्वाप गतचेतनः ॥ ३७ ॥<br>
पतिव्रता महाभागा ततस्सा राजकन्यका ॥<br>
ददर्श धर्मराजं तु स्वयं तं देशमागतम् । ३८॥<br>
नीलोत्पलदलश्यामं पीताम्बरधरं प्रभुम् ॥<br>
विद्युल्लतानिबद्धाङ्गं सतोयमिव तोयदम् ॥ ३९ ॥<br>
किरीटेनार्कवर्णेन कुण्डलाभ्यां विराजितम् ॥<br>
हारभारार्पितोरस्कं तथाङ्गदविभूषितम् ॥ ४० ॥<br>
तथानुगम्यमानं च कालेन सह मृत्युना ॥<br>
स तु संप्राप्य तं देशं देहात्सत्यवतस्तदा ॥ ४१ ॥<br>
अङ्गुष्ठमात्रं पुरुषं पाशबद्धं वशङ्गतम् ॥<br>
आकृष्य दक्षिणामाशां प्रययौ सत्वरं तदा ॥ ४२ ॥<br>
सावित्र्यपि वरारोहा त्यक्त्वा तं गतजीवितम् ॥<br>
अनुवव्राज गच्छन्तं धर्मराजमतन्द्रिता ॥ ४३ ॥<br>
तामुवाच यमो गच्छ यथागतमनिन्दिते ॥<br>
और्ध्वदैहिककार्येषु युक्ता भर्तुः समाचर ॥४४ ॥<br>
नानुगन्तुमसौ शक्यस्त्वया लोकान्तरं गतः ॥<br>
पतिव्रतासि तेन त्वं मुहूर्तमनुपश्यसि ॥ ॥४५ ॥<br>
गुरुशुश्रूषणाद्भद्रे तथा सत्यवतो महत् ॥<br>
पुण्यं समर्जितं येन नयाम्येनमहं स्वयम् ॥ ४६ ॥<br>
एतावदेव कर्तव्यं पुरुषस्य विजानतः ॥<br>
मातुः पितुश्च शुश्रूषा गुरोश्च वरवर्णिनि ॥ ४७ ॥<br>
गुरुत्रितयमेतच्च सदा सत्यवता वने ॥ ४८ ॥<br>
पूजितं पूजितस्स्वर्गस्तदानेन चिरं शुभे ॥<br>
तपसा ब्रह्मचर्येण त्वग्निशुश्रूषया तथा ॥४९॥<br>
पुरुषाः स्वर्गमायान्ति गुरुशुश्रूषणेन च ॥<br>
आचार्यश्च पिता चैव माता भ्राता च पूर्वजः ॥ ५० ॥<br>
नार्तेनाप्यवमन्तव्या ब्राह्मणेन विशेषतः ॥<br>
आचार्यो ब्रह्मणो मूर्तिः पिता मूर्तिः प्रजापतेः ॥५१॥<br>
माता पृथिव्या मूर्तिश्च भ्राता वै मूर्तिरात्मनः ॥<br>
यन्मातापितरौ क्लेशं सहेते सम्भवे नृणाम् ॥ ५२ ॥<br>
न तस्य निष्कृतिः शक्या कर्तुं वर्षशतैरपि ॥<br>
तयोर्नित्यं प्रियं कुर्यादाचार्यस्य च सर्वदा ॥ ५३ ॥<br>
तेष्वेव त्रिषु तुष्टेषु तपः सत्यं समाप्यते ॥<br>
तेषां त्रयाणां शुश्रूषा परमं तप उच्यते ॥ ५४ ॥<br>
न तैरनभ्यनुज्ञातो धर्ममन्यं समाचरेत ॥<br>
त एव हि त्रयो लोकास्त एव त्रय आश्रमाः ॥ ५५ ॥<br>
त एव च त्रयो वेदास्त एवोक्तास्त्रयोऽग्नयः ॥<br>
पिता वै गार्हपत्योऽग्निर्माताग्निर्दक्षिणः स्मृतः ॥ ५६ ॥<br>
गुरुराहवनीयस्तु अग्नित्रेता गरीयसी ॥<br>
त्रिष्वप्रमाद्यन्नेतेषु त्रींल्लोकाञ्जयते गृही ॥ ५७ ॥<br>
स हि दिव्येन वपुषा देववद्दिवि मोदते ॥<br>
इमं लोकं मातृभक्तः पितृभक्तस्तु मध्यमम् ॥ ५८ ॥<br>
गुरुशुश्रूषया त्वेवं ब्रह्मलोकं समश्नुते ॥<br>
सर्वे तस्यादृता धर्मा यस्यैते त्रय आदृताः ॥ ५९ ॥<br>
अनादृतास्तु यस्यैते सर्वास्तस्याफलाः क्रियाः ॥<br>
यावत्त्रयस्ते जीवेयुस्तावन्नान्यत्समाचरेत् ॥ ६० ॥<br>
तनुं निवेदयेत्तेभ्यो मनो वचनकर्मभिः ॥<br>
त्रिष्वेतेष्वितिकृत्यं हि पुरुषस्य समाप्यते ॥ ६१ ॥<br>
एष धर्मः परः साक्षादुपधर्मोऽन्य उच्यते ॥<br>
गुरुपूजारतिर्भर्ता त्वं च साध्वी पतिव्रता ॥ ६२ ॥<br>
विनिवर्तस्व धर्मज्ञे ग्लानिर्भवति तेऽधुना ॥<br>
सावित्र्युवाच ॥<br>
पतिर्हि दैवतं स्त्रीणां पतिरेव परायणम्॥ ६३ ॥<br>
अनुगम्यः स्त्रिया साध्व्या पतिः प्राणधनेश्वरः ॥<br>
मितं ददाति हि पिता मितं भ्राता मितं सुतः ॥ ६४ ॥<br>
अमितस्य हि दातारं भर्तारं का न पूजयेत ॥<br>
नीयते यत्र भर्ता मे स्वयं वा यत्र गच्छति ॥ ६५ ॥<br>
मयापि तत्र गन्तव्यं यथाशक्ति सुरोत्तम ॥<br>
पतिमादाय गच्छन्तमनुगन्तुमहं यदा ॥ ६६ ॥<br>
त्वां देव न हि शक्ष्यामि तदा त्यक्ष्यामि जीवितम् ॥<br>
मनस्विनी तथा का च वैधव्याक्षरदूषिता ॥ ६७ ॥<br>
मुहूर्तमपि जीवेत मण्डनार्हाप्यमण्डिता ॥<br>
यम उवाच ॥<br>
पतिव्रते महाभागे परितुष्टोऽस्मि ते शुभे ॥ ६८ ॥<br>
विना सत्यवतः प्राणान्वरं वरय मा चिरम् ॥<br>
सावित्र्युवाच ॥<br>
विनष्टचक्षुषो राज्यं चक्षुषा सह कामये ॥<br>
च्युतराज्यस्य धर्मज्ञ श्वशुरस्य महात्मनः ॥ ६९ ॥<br>
॥ यम उवाच ॥<br>
कृतेन कामेन निवर्त भद्रे भविष्यतीदं सकलं त्वयोक्तम् ॥<br>
ममोपरोधस्तव च क्लमः स्यात्तथाध्वना तेन तव ब्रवीमि ॥ ७० ॥<br>
इति श्रीविष्णुधर्मोत्तरे द्वितीयखण्डे मा० सं० सावित्र्युपाख्याने सप्तत्रिंशत्तमोऽध्यायः ॥३७॥<br>
2.38<br>
सावित्त्र्युवाच॥<br>
कुतः क्लमः कुतो दुःखं सद्भिः सह समागमे ॥<br>
सतां तस्मान्न मे ग्लानिस्त्वत्समीपे सुरोत्तम ॥ १ ॥<br>
साधूनां वाप्यसाधूनां सन्त एव परा गतिः ॥<br>
नैवासतां नैव सतामसन्तो नैव चात्मनः ॥ २ ॥<br>
विषाग्निसर्पशस्त्रेभ्यो न तथा जायते भयम् ॥<br>
अकारणजगद्वैरिखलेभ्यो जायते यथा ॥ ३ ॥<br>
सन्तः प्राणानपि त्यक्त्वा परार्थं कुर्वते यथा ॥<br>
तथाऽसन्तोऽपि मनुजाः परपीडासु तत्पराः ॥४ ॥<br>
त्यजत्यसूनयं लोकस्तृणवद्यस्य कारणात्॥<br>
परोपधानसक्तास्ते परलोकं तथा सता ॥ ५ ॥<br>
निकायेषुनिकायेषु पुरा ब्रह्मा जगद्गुरुः ॥<br>
असतामुपघाताय राजानः कृतवान्स्वयम् ॥ ६ ॥<br>
चारैः परीक्षयेद्राजा धूर्तान्सम्मार्जयेत्सदा ॥<br>
निग्रहं चासतां कुर्यात्स तु लोकजिदुत्तमः ॥ ७ ॥<br>
धान्यसंरक्षणार्थाय निर्मार्ष्टा कक्षमुद्धरन् ॥<br>
यथा वर्धयते धान्यं वर्द्धनीयास्तथा प्रजाः ॥ ८ ॥<br>
निग्रहेणा सतां राज्ञा सतां च परिपालनैः ॥<br>
एतावदेव कर्तव्यं राज्ञा स्वर्गमभीप्सता ॥ ९ ॥<br>
राजकृत्यं हि लोकेषु नास्त्यन्यज्जगतीपते ॥<br>
असतां निग्रहादेव सतां च परिपालनात् ॥ १० ॥<br>
राजानुशासिता तेषामसतां शासिता भवान् ॥<br>
तेन त्वमधिको देव देवेभ्यः प्रतिभासि मे ॥ ११ ॥<br>
जगत्तु धार्यते सद्भिः सतामग्र्यस्तथा भवान् ॥<br>
तेन त्वामभियान्त्या मे क्लमो देव न विद्यते ॥ १२॥<br>
यम उवाच ॥<br>
तुष्टोस्मि ते विशालाक्षि वचनैर्धर्मसंहितैः ॥<br>
विना सत्यवतः प्राणान्वरं वरय मा चिरम् ॥ १३ ॥<br>
सावित्र्युवाच ॥<br>
सहोदराणां भ्रातॄणां कामयामि शतं विभो ॥<br>
अनपत्यः पिता प्रीतिं पुत्रलाभात्प्रयातु मे॥१४॥<br>
यम उवाच ॥<br>
कृतेन कामेन निवर्त भद्रे भविष्यतीदं सकलं तवोक्तम् ॥<br>
ममोपरोधस्तव च क्लमः स्यात्तथाधुना तेन तव ब्रवीमि ॥१५॥<br>
इति श्रीविष्णुधर्मोत्तरे द्वितीयखण्डे मा० स० सावित्र्युपाख्याने द्वितीयवरलाभो नामाष्टत्रिंशत्तमोध्यायः ॥ ३८ ॥<br>
2.39<br>
सावित्र्युवाच ॥<br>
धर्मो हि दैवतं स्त्रीणां पतिरेव परायणम् ॥<br>
अनुगम्यः स्त्रिया साध्व्या पतिः प्राणधनेश्वरः ॥ १ ॥<br>
धर्मार्जने सुरश्रेष्ठ कुतो ग्लानिः कुतः क्लमः॥<br>
त्वत्पादमूलमेवेदं परमं धर्मकारणम् ॥ २ ॥<br>
धर्मार्जनं सदा कार्यं पुरुषेण विजानता ॥<br>
तल्लाभः सर्वलाभेभ्यो यतो देव विशिष्यते ॥ ३ ॥<br>
धर्मश्चार्थश्च कामश्च त्रिवर्गं जीवतः फलम् ॥<br>
धर्महीनस्य कामार्थौ वन्ध्यासुतसमावुभौ ॥ ४ ॥<br>
धर्मादर्थस्तथा कामो धर्माल्लोकद्वयं तथा ॥<br>
धर्म एकोऽनुयात्येनं यत्र कुत्र च गामिनम् ॥ ५ ॥<br>
शरीरेण समं नाशं सर्वमन्यद्धि गच्छति ॥<br>
एको हि जायते जन्तुरेक एव विपद्यते ॥ ६ ॥<br>
धर्मस्तमनुयात्येको न सुहृन्न च बान्धवाः ॥<br>
रूपसौभाग्यलावण्यं सम्पद्धर्मेण लभ्यते॥ ७॥<br>
ब्रह्मेन्द्रोपेन्द्रशर्वेन्द्रयमार्काग्न्यनिलाम्भसाम् ॥<br>
वस्वश्विधनदाद्यानां ये लोकाः सर्वकामदाः ॥ ८ ॥<br>
धर्मेण तानवाप्नोति पुरुषः पुरुषान्तक ॥<br>
मनोहराणि द्वीपानि वर्षाणि सुमुखानि च॥ ९ ॥<br>
प्रयान्ति धर्मेण नरास्तथैवामरतामिताः ॥<br>
नन्दनादीनि मुख्यानि देवोद्यानानि यानि च ॥ १० ॥<br>
तानि पुण्येन लभ्यन्ते नाकपृष्ठं तथा नरैः ॥<br>
विमानानि विचित्राणि तथैवाप्सरसः शुभाः ॥ ११ ॥<br>
तैजसानि शरीराणि सदा पुण्यवतां फलम ॥<br>
राज्यं नृपतिपूजा च कामसिद्धिस्तथेप्सिता ॥ १२ ॥<br>
उपस्कराणि मुख्यानि फलं पुण्यस्य दृश्यते ॥<br>
रुक्मवैडूर्यदण्डानि चन्द्रांशुसदृशानि च ॥ १३ ॥<br>
चामराणि सुराध्यक्ष भवन्ति शुभकर्मणाम् ॥<br>
( पूर्णेन्दुमण्डलाभेन रक्तांशुकमितेन च ॥१४॥<br>
धार्यतां यान्ति छत्रेण नरः पुण्येन कर्मणा ॥)<br>
जयशङ्खस्वनादेव सूतमागधनिःस्वनम ॥ १५ ॥<br>
वरासनं सभृङ्गारं फलं पुण्या कर्मणः ॥<br>
वरान्नपानं गीतं च नृत्यमाल्यानुलेपनम् ॥ १६ ॥<br>
रत्नवस्त्राणि मुख्यानि फलं पुण्यस्य कर्मणः ॥<br>
रूपौदार्यगुणोपेताः स्त्रियश्चातिनोहराः ॥ १७ ॥<br>
वासः प्रासादपृष्ठेषु भवन्ति शुभकर्मणाम् ॥<br>
सुवर्णकिंकिणी मिश्रचामराः पीठधारिणः ॥ १८ ॥<br>
वहन्ति तुरगा देव नरं पुण्येन कर्मणा ॥<br>
हेमकक्षैः समातङ्गैश्चलत्पर्वतसन्निभैः ॥ १९ ॥<br>
खेलांघ्रिपदविन्यासैर्यान्ति पुण्येन कर्मणा ॥<br>
सर्वकामप्रदे देवे सर्वापद्दुरितापहे ॥२० ॥<br>
वहन्ति भक्तिं पुरुषास्सदा पुण्येन कर्मणा ॥<br>
तस्य द्वाराणि यजनं तपो दानं दया क्षमा ॥ २१ ॥<br>
ब्रह्मचर्यं च सत्यं च तीर्थानुसरणं शुभे ॥<br>
स्वाध्यायसेवा साधूनां सहवासः सुरार्चनम् ॥२२॥<br>
गुरूणां चैव शुश्रूषा ब्राह्मणानां च पूजनम् ॥<br>
इन्द्रियाणां जयश्चैव मार्दवं ह्रीरमत्सरम् ॥ २३ ॥<br>
तस्माद्धर्मः सदा कार्यो नित्यमेव विजानता ॥<br>
न हि प्रतीक्षते मृत्युः कृतमस्य न वा कृतम् ॥ २४ ॥<br>
बाल एवाचरेद्धर्ममनित्यं देव जीवितम् ॥<br>
को हि जानाति कस्याद्य मृत्युः केन भविष्यति ॥२५॥<br>
पश्यतोऽप्यस्य लोकस्य मरणं पुरतः स्थितम् ॥<br>
अमरस्येव चरितमत्याश्चर्यं सुरोत्तम ॥ २६ ॥<br>
युवत्वापेक्षया बालो वृद्धत्वापेक्षया युवा ॥<br>
मृत्योरुत्सङ्गमारूढः स्थविरः किमपेक्षते ॥ २७ ॥<br>
भुवः शैलं समारूढः ततो वृक्षाग्रमाश्रितः ॥<br>
तत्राप्यविन्दतस्त्राणं मृत्योद्भीतस्य का गतिः ॥ २८ ॥<br>
न भयं मरणादेव प्राणिनामधिकं क्वचित ॥<br>
तत्रापि निर्भयाः सन्तः सदा सुकृतकारिणः ॥२९ ॥<br>
यम उवाच ॥<br>
तुष्टोऽस्मि ते विशालाक्षि वचनैर्धर्मसङ्गतैः ॥<br>
विना सत्यवतः प्राणान्वरं वरय मा चिरम् ॥ ३० ॥<br>
सावित्र्युवाच ॥<br>
वरयामि त्वया दत्तं पुत्राणां शतमौरसम् ॥<br>
अनपत्यस्य लोकेषु गतिः किल न विद्यते ॥ ३१ ॥<br>
यम उवाच ॥<br>
कृतेन कामेन निवर्त भद्रे भविष्यतीदं सकलं त्वयोक्तम् ॥<br>
ममोपरोधश्च तव क्लमः स्यात्तथाधुना तेन तव ब्रवीमि ॥ ३२ ॥<br>
इति श्रीविष्णुधर्मोत्तरे द्वितीयखण्डे मा० सं० सावित्र्युपाख्याने तृतीयवरलाभो नामैकोनचत्वारिंशोऽध्यायः ॥३९॥<br>
2.40<br>
सावित्र्युवाच ॥<br>
सर्वधर्मविधानज्ञः सर्वधर्मप्रवर्तकः ॥<br>
त्वमेव जगतां नाथः प्रजासंयमनो यमः ॥ १ ॥<br>
कर्मणामानुरूप्येण यस्माद्यमयसि प्रजाः …<br>
तस्मात्त्वमुच्यसे देव यम इत्येव नामतः ॥ २ ॥<br>
धर्मेणेमाः प्रजाः सर्वा यथा रञ्जयसे प्रभो ॥<br>
तस्मात्ते धर्मराजेति नाम सत्यं निगद्यते ॥ ३ ॥<br>
सुकृतं दुष्कृतं चोभे पुरोधाय यथा जनाः ॥<br>
त्वत्सकाशमथायान्ति तस्मात्त्वं मृत्युरुच्यसे ॥ ४ ॥<br>
सर्वेषामथ भूतानां यस्मादन्तकरो भवान् …<br>
तस्मात्वमन्तकः प्रोक्तः सर्वदेवैर्महाद्युते ॥ ५ ॥<br>
विवस्वतस्त्वं तनयः प्रथमः परिकीर्तितः ॥<br>
तस्माद्वैवस्वतो नाम्ना सर्वदेवेषु कथ्यसे ॥ ६ ॥<br>
कालं कलाद्यं कलयन्सर्वेषां त्वं हि तिष्ठसि ॥<br>
तस्मात्कालेति ते नाम प्रोच्यते तत्सुदर्शिभिः ॥७ ॥<br>
आयुष्ये कर्मणि क्षीणे गृह्णासि प्रसभं जनम् …<br>
तस्मात्त्वं कथ्यसे लोके सर्वप्राणहरेति वै ॥ ८ ॥<br>
तव प्रसादाद्देवेश धर्मे तिष्ठन्ति जन्तवः ॥<br>
तव प्रसादाद्देवेश सङ्करो नैव जायते ॥ ९ ॥<br>
सतां सदा गतिर्देव त्वमेव परिकीर्तितः ॥<br>
जगतोऽस्य जगन्नाथ मर्यादापरिपालकः ॥१० ॥<br>
पाहि मां त्रिदशश्रेष्ठ दुःखितां शरणागताम् ॥<br>
पितरौ च तथैवास्य राजपुत्रस्य दुःखितौ ॥ ११ ॥<br>
यम उवाच ॥<br>
स्तुतेन भक्त्या धर्मज्ञे मया तुष्टेन सत्यवान् ॥<br>
तव भर्ता विमुक्तोऽयं लब्धकामा व्रजाबले ॥ १२ ॥<br>
राज्यं कृत्वा त्वया सार्धं वत्सराशीतिपञ्चकम् ॥<br>
नाकपृष्ठमथारुह्य त्रिदशैस्सह रंस्यते ॥ १३ ॥<br>
स्तोत्रेणानेन धर्मज्ञे कल्यमुत्थाय यश्च माम् ॥<br>
कीर्तयिष्यति तस्यापि दीर्घमायुर्भविष्यति ॥ १४ ॥<br>
पुष्कर उवाच ॥ एतावदुक्त्वा भगवान्यमस्तु विमुच्य तं राजसुतं महात्मा ॥<br>
अदर्शनं तत्र जगाम राम कालेन सार्धं सह मृत्युना च॥१५॥<br>
इति श्रीविष्णुधर्मोत्तरे द्वितीयखण्डे मा० सं० सावित्र्युपाख्याने चत्त्वारिंशत्तमोऽध्यायः ॥ ४० ॥<br>
2.41<br>
॥ पुष्कर उवाच ॥<br>
सावित्री च ततः साध्वी जगाम वरवर्णिनी ॥<br>
यथायथागतेनैव यत्रासौ सत्यवान्मृतः ॥ १ ॥<br>
सा समासाद्य भर्तारं तस्योत्सङ्गगतं शिरः ॥<br>
कृत्वा विवेश तन्वङ्गी लम्बमाने दिवाकरे ॥ २ ॥<br>
सत्यवानपि निर्मुक्तो धर्मराज्ञा शनैः शनैः ॥<br>
उन्मीलयति ते नेत्रे प्रस्यन्दत च भार्गव ॥ ३ ॥<br>
ततः प्रत्यागतप्राणः प्रियां वचनमब्रवीत् ॥<br>
क्वाऽसौ प्रयातः पुरुषो यो मामाकृष्य गच्छति ॥ ४ ॥<br>
जानामि न वरारोहे कश्चासौ पुरुषः शुभे ॥<br>
वनेऽस्मिँश्चारुसर्वाङ्गि सुप्तस्य च चिरं गतम् ॥ ५ ॥<br>
उपवासपरिक्लान्ता कर्षिता भवती मया ॥<br>
अस्माद्दुर्हृदयेनाद्य पितरौ दुःखितौ तथा ॥ ६ ॥<br>
द्रष्टुमिच्छाम्यहं सुभ्रु गमने त्वरिता भव ॥<br>
सावित्र्युवाच ॥<br>
आदित्योऽस्तमनुप्राप्तो यदि ते रुचितं प्रभो ॥ ७ ॥<br>
आश्रमन्तु प्रयास्यावः श्वशुरौ तप्यतो मम ॥<br>
यथावृत्तं च तत्रैव तव वक्ष्याम्यथाश्रमे ॥ ८ ॥<br>
पुष्कर उवाच ॥<br>
एतावदुक्त्वा भर्तारं सह भर्त्रा ययौ तदा ॥<br>
आससादाश्रमं चैव सह भर्त्रा नृपात्मजा ॥ ९ ॥<br>
एतस्मिन्नवकाशे तु लब्धचक्षुर्महीपतिः ॥<br>
द्युमत्सेनः सभार्यस्तु पर्यतप्यत भार्गव ॥ 2.41.१० ॥<br>
सावित्र्यपि वरारोहा सह सत्यवता तदा ॥<br>
ववन्दे तत्र राजानं सभार्यं भृगुनन्दन ॥ ११ ॥<br>
परिष्वक्तस्तदा पित्रा सत्यवान्राजनन्दनः ॥<br>
अभिवाद्य ततः सर्वान्वने तस्मिँस्तपोधनान् ॥ १२ ॥<br>
उवास तां तदा रात्रिमृषिभिः सह धर्मवित् ॥<br>
सावित्र्यपि जगादाथ यथा वृत्तमनिन्दिता ॥ १३ ॥<br>
व्रतं समापयामास तस्यामेव तदा निशि ॥<br>
ततस्तु राम रात्र्यन्ते शाल्वेभ्यस्तस्य भूपतेः ॥ १४ ॥<br>
आजगाम जनः सर्वो राज्यार्थाय निमन्त्रणे ॥<br>
आज्ञापयामास तदा तथा प्रकृतिशासनम् ॥ १५ ॥<br>
विचक्षुषस्ते नृपते येन राज्यं पुरा हृतम् ॥<br>
अमात्यैः सह भोक्तव्यं राज्यमस्तु पुरे नृप ॥ १६ ॥<br>
एतच्छ्रुत्वा ययौ तत्र बलेन चतुरङ्गिणा ॥<br>
लेभे च सकलं वाक्यं धर्मराज्ञो महात्मनः ॥ १७ ॥<br>
भ्रातॄणां च शतं लेभे सावित्र्यपि वराङ्गना ॥<br>
एवं पतिव्रता साध्वी पितृपक्षं नृपात्मजा ॥ १८ ॥<br>
उज्जहार वरारोहा भर्तृपक्षं तथैव च ॥<br>
मोचयामास भर्तारं मृत्युपाशवशीकृतम् ॥ १९ ॥<br>
तस्मात्साध्व्यः स्त्रियः पूज्याः सततं देववज्जनैः ॥<br>
तासां राम प्रसादेन धार्यते वै जगत्त्रयम् ॥ 2.41.२० ॥<br>
तासां न वाक्यं भवतीह मिथ्या न जातु लोकेषु चराचरेषु ॥<br>
तस्मात्सदा ताः परिपूजनीयाः कामान्समग्रानभिकामयानैः ॥ २१ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे सावित्र्युपाख्याने एकचत्वारिंशात्तमोऽध्यायः ॥ ४१ ॥<br>
2.42<br>
पुष्कर उवाच ॥<br>
गवां हि पालनं राज्ञा कर्तव्यं भृगुनन्दन ॥<br>
गावः पवित्राः संगत्या गोषु लोकाः प्रतिष्ठिताः ॥ १ ॥<br>
गावो वितन्वते यज्ञं गावो विश्वस्य मातरः ॥<br>
शकृन्मूत्रं परं तासामलक्ष्मीनाशनं स्मृतम् ॥ २ ॥<br>
तद्धि सेव्यं प्रयत्नेन तत्र लक्ष्मीः प्रतिष्ठिता ॥<br>
उद्वेगं च न गन्तव्यं शकृन्मूत्रस्य जानता ॥ ३ ॥<br>
गवां मूत्रपुरीषेषु ष्ठीवनाद्यं न सन्त्यजेत् ॥<br>
गोरजः परमं पुण्यमलक्ष्मीविघ्ननाशनम् ॥ ४ ॥<br>
गवां कण्डूयनं चैव सर्वकल्मषनाशनम् ॥<br>
तासां शृङ्गोदकश्चैव जाह्नवीजलसन्निभम् ॥ ५ ॥<br>
गोमूत्रं गोमयं क्षीरं दधि सर्पिश्च रोचनम् ॥<br>
षडङ्गमेतन्माङ्गल्यं पवित्रं तु पृथक्पृथक् ॥ ६ ॥<br>
गोमूत्रं गोमयं क्षीरं दधि सर्पिः कुशोदकम् ॥<br>
पवित्रं परमं ज्ञेयं स्नाने पाने च भार्गव ॥ ७ ॥<br>
रक्षोघ्नमेतन्माङ्गल्यं कलिदुःखप्रणाशनम् ॥<br>
रोचना च तथा धन्या रक्षोरगगदापहा ॥<br>
यस्तु कल्ये समुत्थाय मुखमाज्ये निरीक्षते ॥<br>
तस्यालक्ष्मीः क्षयं याति वर्धते न तु किल्बिषम् ॥ ९ ॥<br>
गवां ग्रासप्रदानेन पुण्यं सुमहदश्नुते ॥<br>
यावत्यः शक्नुयाद्गावः सुखं धारयितुं गृहे ॥ 2.42.१० ॥<br>
धारयेत्तावतीर्नित्यं क्षुधितास्तु न धारयेत् ॥<br>
दुःखिता धेनवो यस्य वसन्ति द्विज मन्दिरे ॥ ११ ॥<br>
नरकं समवाप्नोति नात्र कार्या विचारणा ॥<br>
दत्त्वा परगवे ग्रासं पुण्यं सुमहदश्नुते ॥ १२ ॥<br>
शैशिरं सकलं कालं ग्रासं परगवे तथा ॥<br>
दत्त्वा स्वर्गमवाप्नोति संवत्सरशतानि षट् ॥ १३ ॥<br>
अग्रभक्तं नरो दत्त्वा नित्यमेव तथा गवाम् ॥<br>
मासषट्केन लभते नाकलोकं समायुतम् ॥ १४ ॥<br>
सायं प्रातर्मनुष्याणामशनं देवनिर्मितम् ॥<br>
तत्रैवमशनं दत्त्वा गवां नित्यमतन्द्रितः ॥ १५ ॥<br>
द्वितीयं यः समश्नाति तेन संवत्सरान्नरः ॥<br>
गवां लोकमवाप्नोति यावन्मन्वन्तरं द्विज ॥ १६ ॥<br>
गवां प्रचारे पानीयं दत्त्वा पुरुषसत्तमः ॥<br>
वारुणं लोकमासाद्य क्रीडत्यब्दगणायुतम् ॥<br>
परां तृप्तिमवाप्नोति यत्रयत्राभिजायते ॥ १७ ॥<br>
गवां प्रचारभूमिं तु वाहयित्वा हलादिना ॥<br>
नरकं महदाप्नोति यावदिन्द्राश्चतुर्दश ॥ १६ ॥<br>
गवां पानप्रवृतानां यस्तु विघ्नं समाचरेत ॥<br>
ब्रह्महत्या कृता तेन घोरा भवति भार्गव ॥<br>
सिंहव्याघ्रभयत्रस्तां पङ्कमग्नां जले गताम् ॥ १९ ॥<br>
गामुद्धृत्य नरः स्वर्गे कल्पभोगानुपाश्नुते ॥<br>
गवां यवसदानेन रूपवानभिजायते ॥ 2.42.२० ॥<br>
सौभाग्यं महदाप्नोति लावण्यं च द्विजोत्तम ॥<br>
औषधं च तथा दत्त्वा विरोगस्त्वभिजायते ॥ ॥ २१ ॥<br>
औषधं लवणं तोयमाहारं च प्रयच्छतः ॥<br>
विपत्तौ पातकं नास्य भवत्युद्बन्धनादिकम ॥ २२ ॥<br>
वक्तव्यता दिवापाले रात्रौ स्वामी न तद्गृहे ॥<br>
तत्रापि तन्नियुक्तश्च कश्चिदन्यो न चेद्भवेत् ॥ २३ ॥<br>
तासां चेदविरुद्धानां चरन्तीनां मिथो वने ॥<br>
यामुत्पत्य वृको हन्यान्नपालस्तत्र किल्बिषी ॥ २४ ॥<br>
संरुद्धासु तथैवासु वृकः पाले त्वनायति ॥<br>
यामुत्पत्य वृको हन्यात्पाले तत्किल्बिषं भवेत ॥ २५ ॥<br>
गोवधेन नरो याति नरकानेकविंशतिम् ॥<br>
तस्मात्सर्वप्रयत्नेन कार्यं तासां तु पालनम् ॥ २६ ॥<br>
विक्रयाच्च गवां राम न भद्रं प्रतिपद्यते ॥<br>
तासां च कीर्तनादेव नरः पापाद्विमुच्यते ॥ २७ ॥<br>
तासां संस्पर्शनं धन्यं सर्वकल्मषनाशनम् ॥<br>
दानेन च तथा तासां कुलान्यपि समुद्धरेत् ॥ २८ ॥<br>
उदक्या सूतिको दोषो नैव तत्र गृहे भवेत् ॥<br>
भूमिदोषास्तथान्येऽपि यत्रैका वसते तु गौः ॥ २९ ॥<br>
गवां निश्वासवातेन परा शान्तिर्गृहे भवेत ॥<br>
नीराजनं तत्परमं सर्वस्थानेषु कीर्तितम् ॥ 2.42.३० ॥<br>
गवां संस्पर्शनाद्राम क्षीयते किल्बिषं नृणाम् ॥<br>
गोमूत्रं गोमयं क्षीरं दधि सर्पिः कुशोदकम् ॥ ३१ ॥<br>
एकरात्रोपवासं च श्वपाकमपि शोधयेत् ॥<br>
पृथक्त्वप्रत्ययाभ्यस्तमतिसन्तपनं स्मृतम् ॥ ३२ ॥<br>
सर्वाशुभविमोक्षाय पुरा चरितमीश्वरेः ॥<br>
प्रत्येकं च त्र्यहाभ्यस्तं चातिसांतपनं स्मृतम् ॥ ३३ ॥<br>
सर्वकामप्रदं राम सर्वाशुभविनाशनम् ॥<br>
कृच्छ्रातिकृच्छ्रं पयसा दिवसानेकविंशतिम् ॥ ३४ ॥<br>
निर्मलास्तेन चीर्णेन भवन्ति पुरुषोत्तमाः ॥<br>
त्र्यहमुष्णं पिबेन्मूत्रं त्र्यहमुष्णं घृतं पिबेत् ॥ ॥ ३५ ॥<br>
त्र्यहमुष्णं पयः पीत्वा वायुभक्षः परं त्र्यहम् ॥<br>
तप्तकृच्छ्रमिदं प्रोक्तं सर्वाशुभविनाशनम् ॥ ३६ ॥<br>
शीतकृच्छ्रस्तथैवैष क्रमाच्छीतैः प्रकीर्तितः ॥<br>
सर्वाशुभविनाशाय निर्मितो ब्रह्मणा स्वयम् ॥ ३७ ॥<br>
गोमूत्रेण चरेत्स्नानं वृत्तिं कुर्यात्तु गोरसैः ॥<br>
उत्थितामुत्थितस्तिष्ठेदुपविष्टासु ना स्थितः ॥ ३८ ॥<br>
अभुक्तवत्सु नाश्नीयादपीतासु च नो पिबेत् ॥<br>
त्राणं तु रामाकृत्वैव तथा देवे प्रवर्षति ॥ ३९ ॥<br>
त्राणं नैवात्मनः कार्यं भया र्त्ताश्च समुद्धरेत् ॥<br>
आत्मानमपि सन्त्यज्य गोव्रतं तत्प्रकीर्तितम् ॥ 2.42.४० ॥<br>
सर्वपापप्रशमनं मासेनैकेन भार्गव ॥<br>
व्रतेनानेन चीर्णेन गोलोकं पुरुषो व्रजेत् ॥ ४१ ॥<br>
अभीष्टमथ वा राम यावदिन्द्राश्चतुर्दश ॥<br>
गवां निर्हारनिर्मुक्तानश्नन्प्रतिदिनं यवान् ॥ ४२ ॥<br>
मासेन तदवाप्नोति यत्कि ञ्चिन्मनसेच्छति ॥<br>
गोमतीं च तथा विद्यां सायं प्रातस्तथा जपन् ॥ ४३ ॥<br>
गोलोकमाप्नोति नरो नात्र कार्या विचारणा ॥<br>
उपर्युपरि सर्वेषां गवां लोकः प्रकीर्तितः ॥ ४४ ॥<br>
निवसन्ति सदा यत्र गावस्त्वाकाशगा दिवि ॥<br>
विमानेषु विचित्रेषु वृतेष्वप्सरसां गणैः ॥ ४५ ॥<br>
किङ्किणी जालचित्रेषु वीणामुरजनादिषु ॥<br>
सदा कामजला नद्यः क्षीरपायसकर्दमाः ॥ ४६ ॥<br>
शीतलामलपानीयाः सुवर्णसिकतास्तथा ॥<br>
पुष्करिण्यः शुभास्तत्र वैडूर्यकमलोत्पलाः ॥ ४७ ॥<br>
मानसी च तथा सिद्धिः तत्र लोके भृगूत्तम ॥<br>
तञ्च लोकं नरा यान्ति गवां भक्त्या न संशयः ॥ ४८ ॥<br>
गोमतीं कीर्तयिष्यामि सर्वपापप्रणाशिनीम् ॥<br>
तां तु मे वदतो विप्र शृणुष्व सुसमाहितः ॥ ४९ ॥<br>
गावः सुरभयो नित्यं गावो गुग्गु लुगन्धिकाः…<br>
गावः प्रतिष्ठा भूतानां गावः स्वस्त्ययनं परम् ॥ 2.42.५० ॥<br>
अन्नमेव परं गावो देवानां हविरुत्तमम् ॥<br>
पावनं सर्वभूतानां रक्षन्ति च वहन्ति च ॥५१॥<br>
हविषा मन्त्रपूतेन तर्पयन्त्यमरान्दिवि ॥<br>
ऋषीणामग्निहोत्रेषु गावो होमे प्रयोजिताः ॥ ५२ ॥<br>
सर्वेषामेव भूतानां गावः शरणमुत्तमम् ॥<br>
गावः पवित्रं परमं गावो मङ्गलमुत्तमम् ॥ ५३ ॥<br>
गावः स्वर्गस्य सोपानं गावो धन्यास्सनातनाः ॥<br>
ॐ नमो गोभ्यः श्रीमतीभ्यः सौरभेयीभ्य एव च ॥ ५४ ॥<br>
नमो ब्रह्मसुताभ्यश्च पवित्राभ्यो नमोनमः ॥<br>
ब्राह्मणाश्चैव गावश्च कुलमेकं द्विधा स्थितम् ॥ ५५ ॥<br>
एकत्र मन्त्रास्तिष्ठन्ति हविरेकत्र तिष्ठति ॥<br>
देवब्राह्मणगोसाधुसाध्वीभिः सकलं जगत् ॥ ५६ ॥<br>
धार्यते वै सदा तस्मात्सर्वे पूज्यतमा सदा ॥<br>
यत्र तीर्थे सदा गावः पिबन्ति तृषि ता जलम् ॥<br>
उत्तरन्ति पथा येन स्थिता तत्र सरस्वती ॥५७॥<br>
गवां हि तीर्थे वसतीह गङ्गा पुष्टिस्तथा तद्रजसि प्रवृद्धा ॥<br>
लक्ष्मीः करीषे प्रणतौ च धर्मस्तासां प्रणामं सततं च कुर्यात् ॥ ५८ ॥ ॥<br>
इति श्रीविष्णुधर्मोत्तरे द्वितीयखण्डे मा० सं० गोमाहात्म्ये गोमतीविद्या नाम द्विचत्वारिं शत्तमोऽध्यायः ॥ ४२ ॥<br>
2.43<br>
॥ पुष्कर उवाच ॥ ॥<br>
अतः परं प्रवक्ष्यामि तव राम चिकित्सितम् ॥<br>
संक्षेपेण गवां पुण्यं सारभूतं शृणुष्व तत् ॥ ॥ १ ॥<br>
शृङ्गमूलेषु धेनूनां तैलं दद्यात्ससैन्धवम् ॥<br>
शृङ्गीवीरबलामांसीकल्कसिद्धं समाक्षिकम् ॥ २ ॥<br>
सिमिचूर्णयुतं देयमथवापि तथा घृतम् ॥<br>
कर्णमूलेषु सर्वेषु मञ्जिष्ठाहिङ्गुसैन्धवैः ॥ ३ ॥<br>
सिद्धं तैलं प्रदातव्यं गोरसो वाथवा पुनः ॥<br>
माक्षिकं सैन्धवं शंखं तगरीं पिप्पलीं सिहाम् ॥ ४ ॥<br>
अजाक्षीरेण संपेष्य गुलिकां कारयेद्भिषक् ॥<br>
एतन्नेत्राञ्जनं श्रेष्ठं घृतमाक्षिकसंयुतम् ॥ ५ ॥<br>
बिल्वमूलमपामार्गं धातकीं च सपाटलाम् ॥<br>
कुटजं दन्तमूलेषु लेपं तच्छूलनाशनम् ॥ ६ ॥<br>
दन्तशूलहरैर्द्रव्यैर्घृतं राम विपाचितम् ॥<br>
मुखरोगहरं ज्ञेयं जिह्वारोगेषु सैन्धवम् ॥ ७ ॥<br>
शृङ्गवेरं हरिद्रे द्वे त्रिफलां च गलग्रहे ॥<br>
शृङ्गवेरं हरिद्रे द्वे वल्कलं कुटजस्य च ॥ ८ ॥<br>
अपामार्गविडंगांश्च लवणेन विमिश्रितम् ॥<br>
औषधं मुखरोगघ्नं ज्वरदाहविनाशनम् ॥ ९ ॥<br>
हृच्छूले बस्तिशूले च वातरोगे क्षते तथा ॥<br>
त्रिफलाघृतसमिश्रं गवां पानं प्रशस्यते ॥ 2.43.१० ॥<br>
शतपुष्पायुतं पक्वं तैलं कुटजचित्रकैः ॥<br>
गवां राम प्रदातव्यं सर्वहृद्रोगनाशनम् ॥ ११ ॥<br>
अतीसारे हरिद्रे द्वे पाठां चैव प्रदापयेत् ॥<br>
आनाहे घृतसंयुक्तां दापयेत्पद्मचारिणीम् ॥ ॥ १२ ॥<br>
सर्वेषु कुष्ठरोगेषु तथा शाखागदेषु च ॥<br>
शृङ्गवेरं च दार्वीं च कासे श्वासे प्रदापयेत् ॥१३॥<br>
दातव्या भग्नसन्धाने प्रियङ्गुर्लवणान्विता ।<br>
वातरोगेषु सर्वेषु शतपुष्पाविपाचितम् ॥ १४ ॥<br>
गवां तैलं प्रदातव्यं सर्ववातगदापहम् ॥<br>
यूषणं मधुसंमिश्रं कफरोगेषु दापयेत् ॥ १५ ॥<br>
पित्त रोगेषु सर्वेषु मधुयष्टिविपाचितम् ॥<br>
गव्यमाज्यं प्रदातव्यं सर्वपित्तगदापहम् ॥ १६ ॥<br>
शाखोटकरमापानं रक्तपित्ते प्रशस्यते ॥<br>
गोधूमानां च चूर्णानि माषाश्चैव ससर्षपाः ॥ १७ ॥<br>
पयसा च समालोड्य गुरुमिश्राः प्रदापयेत् ॥<br>
रक्तस्रावेषु कृच्छ्रेषु गवामेतत्प्रशस्यते ॥ १८ ॥<br>
तिलाम्भकरुहांश्चैव हरितालं घृतं तथा ॥<br>
भग्नक्षतानां धेनूनां लेपने तत्प्रशस्यते ॥ १९ ॥<br>
वत्सानां च सरोगाणां पाठां तक्रेण पाययेत् ॥<br>
हरिद्रां क्षीरसंयुक्तामथवा रोगशान्तये ॥ 2.43.२० ॥<br>
माषास्तिलाः सगोधूमाः पशुक्षीरं घृतं तथा ॥<br>
एषां पिण्डाः प्रदातव्या लवणेन सुसँस्कृताः॥<br>
पुष्टिप्रदा तु वत्सानां वृषभाणां बलप्रदा ॥ २१ ॥<br>
देवदारुवचामांसीगुग्गुलुर्हिङ्गुसर्षपाः ॥<br>
एष धूपः प्रदातव्यः किञ्चिद्घृतपरिप्लुतः ॥ २२ ॥<br>
सर्वग्रह विनाशाय पलङ्कशयुतः शुभः ॥<br>
घण्टा चापि गवां कार्या धूपेनानेन धूपिता ॥ २३ ॥<br>
अश्वगन्धा तिलं चुक्रं वस्तियोगे प्रशस्यते ॥<br>
अश्वगन्धायुतं तक्रं तिलान्वस्ति प्रशस्यते ॥<br>
भवति क्षीरिणी तेन धेनुर्भृगुकुलोद्भव ॥ २४ ॥<br>
पिण्याकमेव निर्दिष्टं गवां राम रसायनम् ॥<br>
शीतोदपानमार्द्रञ्च यवसं च विवर्जयेत् ॥ २५ ॥<br>
जरान्विता तथा स्थानं तच्च शीतं द्विजोत्तम ॥<br>
धार्यं चैव गवां मध्ये मत्तोजः सर्वथा भवेत् ॥ ॥ २६ ॥<br>
गवां वेश्मनि दीपास्तु दातव्या राम रात्रिकाः ॥ २७ ॥<br>
गवां हि रोगोपशमाय शस्तं गतेऽर्धमासे लवणं सदैव ॥<br>
आनाहशूलारुचिनाशनं तदजाविकस्यापि तथा प्रशस्तम् ॥२८॥<br>
इति श्रीविष्णुधर्मोत्तरे द्वितीयखण्डे मा०सं०- रामं प्रति पुष्करोपाख्याने गोचिकित्सितं नाम त्रिच<br>
त्वारिंशत्तमोऽध्यायः ॥ ४३ ॥<br>
2.44<br>
पुष्कर उवाच ॥<br>
अतः परं प्रवक्ष्यामि शान्तिकर्म गवां तव ॥<br>
नित्यं नैमित्तिकं काम्यं तथा पुष्टिविवर्धनम् ॥ ऽ ॥<br>
पञ्चमीषु च शुक्लासु श्रियः पूजा विधीयते ॥<br>
गवां पुरीषे धर्मज्ञ धूपदीपान्नसम्पदा ॥ २ ॥<br>
वन्यैः सुकुसुमैर्भक्त्या ब्राह्मणानां च पूजनम् ॥<br>
तत्रैवाहनि कर्तव्यं वासुदेवस्य पूजनम् ॥ ३ ॥<br>
स हि सर्वगतो देवः क्षीरोदधिनिकेतनः ॥<br>
त्रैलोक्याधारभूतानां विशेषेण तथा गवाम् ॥ ४ ॥<br>
आश्वयुक्शुक्लपक्षस्य पञ्चदश्यां भृगूत्तम ॥<br>
वृत्रान्तकस्य कर्तव्यस्तदा यागस्तु गोमता ॥ &lsquo;५ ॥<br>
गन्धधूपनमस्कारपुष्पदीपान्नसम्पदा ॥<br>
इह प्रजायाः साम्राधः पृषदश्वा तथैव च ॥ ६ ॥<br>
घृतप्रतीकश्च तथा रौद्रीभिश्च भृगूत्तम ॥<br>
नित्याभिश्च तथा वह्निं घृतेन जुहुयाद्बुधः ॥ ७ ॥<br>
अम्भस्थेति च मन्त्रेण लवणं चाभिमन्त्रयेत् ॥<br>
दध्ना संप्राशनं कार्यं दधिक्राव्णेत्यनन्तरम् ॥ ८ ॥<br>
यजमानेन देया च धेनुः स्याच्छतधेनुना ॥<br>
तदूनवित्तो दद्याच्च होत्रे शक्त्यैव दक्षिणाम्॥९॥<br>
गावः स्वलंकृताः पश्चाद्गन्धमाल्यफलादिभिः ॥<br>
स्वाशिता मुक्तवत्साश्च कुर्युर्वह्निं प्रदक्षिणम् ॥ 2.44.१० ॥<br>
क्ष्वेडाकिलकिलाशब्दैः शङखवाद्यरवैस्तथा ॥<br>
वृषाणां योजयेद्युद्धं गोपालानां तथैव च ॥ ११ ॥<br>
द्वितीयेऽहनि धेनूनां वृषाणां सह वत्सकैः ॥<br>
लवणं तत्प्रदातव्यं ब्राह्मणेनाभिमन्त्रितम॥१२॥<br>
भोजनं गोरसप्रायं ब्राह्मणांश्चात्र भोजयेत् ॥<br>
स्वस्ति वाच्यं ततः पश्चाद्दत्तदायान्विसर्जयेत ॥ १ ३॥<br>
नित्यमेतत्तु वो दिष्टं शान्तिकर्म शुभं गवाम् ॥<br>
अतः परं प्रवक्ष्यामि कर्म नैमित्तिकं तव ॥ १४ ॥<br>
धेनूनां मारके प्राप्ते तथा रोगाऽद्युपद्रवे ॥<br>
क्षीरक्षये तथान्यस्मिन्प्रकृतेस्तु विपर्यये ॥ १५ ॥<br>
त्रिरात्रोपोषितो विद्वानेकरात्रोषितोऽथ वा ॥<br>
गवां मध्ये शुभे देशे स्थण्डिलं परिकल्पयेत॥१६॥<br>
अष्टपत्रं लिखेत्पद्मं कर्णिकाकेसरान्वितम् ॥<br>
पूजयेत्कर्णिकामध्ये वासुदेवं श्रिया सह ॥ १७ ॥<br>
कृसरैः पूजन कार्यं देवतानां यथाक्रमम् ॥<br>
यासां तासां प्रवक्ष्यामि तव नामानि भार्गव ॥ १८ ॥<br>
सुभद्रां नाम दिग्धेनुं पूर्वभागे समर्चयेत् ॥<br>
पूजनीयस्ततो ब्रह्मा सुरभिस्तदनन्तरम् ॥ ॥ १९ ॥<br>
ततः सूर्यस्ततो धेनुर्बहुरूपा द्विजोत्तम ॥<br>
ततस्तु पृथिवीं देवीं ततोऽनन्तं प्रपूजयेत् ॥ 2.44.२० ॥<br>
ततश्च विश्वरूपाक्षं दिग्धेनुं तदनन्तरम् ॥<br>
ततः सिद्धिं ततो ऋद्धिं ततः शान्तिं समर्चयेत् ॥ २१ ॥<br>
रोहिणी नाम दिग्धेनुस्ततः पूज्या द्विजोत्तम ॥<br>
ततश्चन्द्रमसं देवं महादेववृषं ततः ॥ २२ ॥<br>
महादेवं ततो देवं पूजयेत्तदनन्तरम् ॥<br>
इत्येता देवताः प्रोक्ताः कृसरे तव षोडश ॥ २३ ॥<br>
पत्रेषु पूजनीयाश्च दिक्पालाश्च यथादिशम् ॥<br>
गन्धमाल्यनमस्कारधूपदीपान्नसम्पदा ॥ २४ ॥<br>
प्रत्येकां पूजयेद्राम देवतां प्रयतो द्विजः ॥<br>
पूर्णकुम्भानि सर्वाणि प्रत्येकं विनिवेदयेत ॥ २५ ॥<br>
भक्त्यास्थगितवक्त्राणि वर्धमानैस्सतण्डुलैः ॥<br>
सहिरण्यैर्यथाशक्ति ततो होमं समारभेत् ॥ २६ ॥<br>
वेदिं कृत्वा यथशास्त्रं समिध्य च हुताशनम् ॥<br>
एकैकं दैवतं राम समुद्दिश्य यथाविधि ॥ २७ ॥<br>
चतुर्थ्यन्तेन धर्मज्ञ नाम्ना तु प्रणवादिना ॥<br>
होमद्रव्यैस्तथैकैकं शतसंख्यं तु होमयेत् ॥ २८ ॥<br>
समिधः क्षीरवृक्षस्य अक्षतानि तिलाँस्तथा ॥<br>
सिद्धार्थकान्यथाज्यं च प्रत्येकं जुहुयात्क्रमात् ॥ २९ ॥<br>
ततो रक्षोहणैर्मन्त्रैर्जुहुयाद्गौरसर्षपान् ॥<br>
ततः समापयेद्विद्वानग्निकर्म यथाविधि ॥ 2.44.३० ॥<br>
सुवर्णं च तथा कांस्यं धेनुं वस्त्रयुगं तथा ॥<br>
कर्तुर्देयमुपस्रष्टुर्वस्त्रयुग्मं गुरोस्तथा ॥ ३१ ॥<br>
भोजनं गोरसप्रायं ब्राह्मणांश्चात्र भोजयेत् ॥<br>
स्वस्ति वाच्यं ततः पश्चाद्दत्तदाया द्विजोत्तमाः ॥ ३२ ॥<br>
रक्षोहणैस्तथा मन्त्रैः कुर्युरभ्युक्षणं गवाम् ॥<br>
गवां च पूजा कर्तव्या गन्धमाल्यानुलेपनैः ॥ ३३ ॥<br>
मोक्तव्याश्च तदा वत्सा यथाकामं द्विजोत्तम ॥<br>
शान्तिकर्म गवामेतत्सर्वोत्पातप्रशान्तये ॥ ३४ ॥<br>
कर्तव्यं भृगुशार्दूल परमं कर्म दारुणम् ॥<br>
अतः परं प्रवक्ष्यामि काम्यं कर्म तवानघ ॥ ३५ ॥<br>
कर्ता तूपवसेत्तत्र कारकैश्च तथैव च ॥<br>
पूर्वभाद्रपदायोगमाहिर्बुध्न्यगते तथा ॥ ३६ ॥<br>
स्नानं निशाकरे कुर्याद्द्वितीयेऽहनि शास्त्रवित् ॥<br>
उदुम्बरस्य पत्राणि पञ्चगव्यं कुशोदकम् ॥ ३७ ॥<br>
रोचनां च समंगां च क्षिपेत्कुम्भद्वये ततः ॥<br>
कुम्भद्वयं बुधः कुर्याद्गन्धमाल्योज्ज्वलं दृढम् ॥ ३६ ॥<br>
अकालमूलं संस्थाप्य कर्ता तेन तदा भवेत् ॥<br>
स्नात्वा गोवालचीराणि परिधाय समाहितः ॥ ३९ ॥<br>
पूजयेच्चाप्यहिर्बुध्न्यमादित्यं च तथैव च ॥<br>
वरुणं च शशाङ्कं च गन्धमाल्यान्नसम्पदा ॥ ॥ 2.44.४० ॥<br>
धूपदीपनमस्कारैस्तथैव बलिकर्मणा ॥<br>
अक्षतानां च पात्राणि ततो राम चतुर्दश ॥ ४१ ॥<br>
अहिर्बुध्न्याय रुद्राय सफलांश्च निवेदयेत्॥<br>
खट्वांगेन तु दातव्यं तथा धूपं द्विजोत्तम ॥ ४२ ॥<br>
ततस्तु पूजा कर्तव्या देवदेवस्य चक्रिणः ॥<br>
ॐकारपूर्वमाज्यं च सर्वासां जुहुयात्ततः ॥ ४३ ॥<br>
देवतानां यथोक्तानामेकैकस्य शतंशतम् ॥<br>
गोवालशफशृङ्गैश्च त्रिवृतं कारयेन्मणिम् ॥ ४४ ॥<br>
धारणं तस्य कर्तव्यं कण्ठे मूर्ध्न्यथवा भुजे ॥<br>
कर्त्रे चैवोपद्रष्ट्रे च शक्त्या देया च दक्षिणा ॥ ४५ ॥<br>
ब्राह्मणानां च सर्वेषां यथावदनुपूर्वशः ॥<br>
अलंघयन्भद्रपदामथान्त्यां करोति यः स्नानमिदं सदैव ॥<br>
भवन्ति तस्यायुतशश्च गावः परामवाप्नोति तथैव वृद्धिम् ॥ ४६ ॥<br>
इति श्रीविष्णुधर्मोत्तरे द्वितीयखण्डे मा० व० सं० रामं प्रति पुष्करोपाख्याने गवां शान्तिकर्म नाम चतुश्चत्वारिंशत्तमोऽध्यायः ॥ ४४ ॥<br>
2.45<br>
पुष्कर उवाच ॥<br>
राज्ञां तुरङ्गमायत्तो विजयो भृगुनन्दन ॥<br>
तस्मात्सर्वं प्रयत्नेन तुरङ्गाणां समर्जनम् ॥ १ ॥<br>
राज्ञा यत्नवता भाव्यं पालने च विशेषतः ॥<br>
तावन्तस्तुरगा धार्या यावतां पोषणं सुखम् ॥ २ ॥<br>
कर्तुं शक्यं न धार्यास्ते दुःखिताः क्षुधितास्तथा ॥<br>
दुःखितास्ते श्रियं लोके विनिघ्नन्ति जयं तथा ॥ ३ ॥<br>
धारणीयाः सुविहिता विधिना यवसादिताः॥<br>
विधृतास्ते तथा कुर्युर्लोकद्वयजयं तथा ॥४॥<br>
मङ्गल्यास्ते पवित्रास्ते रजस्तेषां तथैव च ॥<br>
कैवल्यस्यैव ते भक्ता देवस्य परमेष्ठिनः ॥५॥<br>
अन्ति मध्ये तथा तेन नानुज्ञाता दिवौकसाम् ॥<br>
ततोऽश्वमेधतुरगस्तस्यैवैकस्य हूयते ॥ ६ ॥<br>
सर्वरत्नाधिको जातस्तुरगोऽमृतमन्थनात् ॥<br>
उच्चैःश्रवास्तेन हयः सर्वरत्नोत्तमः स्मृतः ॥ ७ ॥<br>
सपक्षा देववाह्यास्ते मनुष्याणामपक्षकाः ॥<br>
पद्मना शालिहोत्रेण वाहनार्थं पुरा कृताः ॥ ८ ॥<br>
नीराजयन्ति ते देशान्ह्रेषितैर्बलशालिनः ॥<br>
गन्धर्वास्ते विनिर्दिष्टाः श्रियः पुत्रा जितश्रमाः ॥ ९ ॥<br>
प्रधानमंगं सैन्यस्य शोभा च परमा हयाः ॥<br>
सुदूरगमने युद्धे यानश्रेष्ठास्तुरङ्गमाः ॥ 2.45.१० ॥<br>
वल्गन्तमुच्चैस्तुरगं चामरापीडधारिणम् ॥<br>
आरुह्य या भवेत्तुष्टिर्न सा राम त्रिविष्टपे ॥ ११ ॥<br>
सन्नद्धपुरुषारूढैः सुसन्नद्धैस्तुरङ्गमैः ॥<br>
दृष्टैरेवारिसैन्यस्य पतन्ति हृदयान्यलम् ॥ १२ ॥<br>
तुरङ्गपादोद्धृतधूलिदण्डं यस्यातपत्रानुकृतिं करोति ॥<br>
नभः समग्रा वसुधा तु तस्य शैलावतंसा भवतीह वश्या ॥ १३ ॥<br>
इति श्रीविष्णुधर्मोत्तरे द्वितीयखण्डे मा० व० सं० रामं प्रति पुष्करोपाख्याने अश्वप्रशंसा नाम पञ्चचत्वारिंशत्तमोऽध्यायः ॥ ४५ ॥<br>
2.46<br>
॥ पुष्कर उवाच ॥ ॥<br>
अतः परं प्रवक्ष्यामि शृणु तेषां चिकित्सितम् ॥<br>
वृषो निम्ब बृहत्यौ च गुडूची च समांसिका ॥ १ ॥<br>
शिङ्घाणकहरापिण्डी स्वेदस्य शिरसस्तथा ॥<br>
यावशूकं समदनं पिप्पली विश्वभेषजम् ॥ २ ॥<br>
सर्षपा गृहधूमश्च निर्गुण्डी सुरसा वचा ॥<br>
निम्बपत्रयुता पायौ वर्तिः शूलविनाशिनी ॥ ३ ॥<br>
हिङ्गु पुष्करमूलं च नागरं साम्लवेतसम् ॥<br>
पिप्पली सैन्धवयुतं शूलघ्नं तूष्णवारिणा ॥ ४ ॥<br>
नागरातिविषौ मुस्ता सानन्ता बिल्वमालका ॥<br>
क्वाथो मासं पिबेद्वाजी सर्वातीसारनाशनम् ॥ ५ ॥<br>
प्रियंगुशारिवाभ्यां च युक्तमाजं शृतं पयः ॥<br>
पर्याप्तशर्करं पीत्वा श्रमाद्वाज्यवमुच्यते ॥ ६ ॥<br>
द्रोणिकायां तु दातव्या तैलवस्तिस्तुरङ्गमे ॥<br>
कोष्ठजाश्च शिरा वेध्यास्तेन तस्य सुखं भवेत् ॥ ७ ॥<br>
दाडिमं त्रिफलां व्योषं गुडं च समभागिकम् ॥<br>
पिण्डमेतत्प्रदातव्यमश्वानां कासनाशनम् ॥ ८ ॥<br>
प्रियङ्गुरोध्रमधुभिः पिबन्ति स्म रसं हयाः ॥<br>
क्षीरं वामं च कालोड्यं कश्मलाद्विप्रमुच्यते ॥ ९ ॥<br>
प्रस्कन्नेषु च सर्वेषु श्रेय आदौ विशोषणम् ॥<br>
अभ्यङ्गोद्वर्तनस्नेहनस्यवर्तिक्रमस्ततः ॥ 2.46.१० ॥<br>
प्रस्कन्नं प्रशमं याति यदि नानेन कर्मणा ॥<br>
उरस्युपान्तपार्श्वे च ततो विस्रावयेच्छिराम् ॥ ११ ॥<br>
ज्वलितानां तुरङ्गाणामयमेव क्रियाक्रमः ॥<br>
नस्यमेकं विना राम सर्वमेतत्प्रशस्यते ॥ १२ ॥<br>
रोध्रकरञ्जयोर्मूलं मातुलुङ्गाग्निनागराः ॥<br>
कुष्ठहिङ्गुवचारास्नालेपोऽयं शोफनाशनः ॥ १३ ॥<br>
समासेन शिरां विध्याद्देया वापि जलौकसः ॥<br>
त्र्यहेत्र्यहे वा धर्मज्ञ नस्यकर्म समाचरेत् ॥ १४ ॥<br>
मञ्जिष्ठा मधुकं द्राक्षा बृहत्यौ रक्तचन्दनम् ॥<br>
त्रपुसीबीजमूलानि शृङ्गाटककशेरुकम् ॥ १५ ॥<br>
अजापयः शृतमिदं सुशीतं शर्करान्वितम्॥<br>
पीत्वा निरशनो वाजी रक्तमेहात्प्रमुच्यते ॥ १६ ॥<br>
मन्याहनुनिगालस्थः शिरःशोफो गलग्रह ॥<br>
अभ्यङ्गः कटुतैलेन तत्र तेष्वेव शस्यते ॥ १७ ॥<br>
यवैः स्निग्धकुलत्थैश्च ततः स्वेदं प्रयोजयेत् ॥<br>
मृदूकृते ततः शोफे नस्यकर्म समाचरेत् ॥१८॥<br>
वचा- - - - सैन्धवं स्वरसो रसः ॥<br>
कृष्णाहिङुयुतैरेभिः कृत्वा नस्यं न सीदति ॥१९॥<br>
निशा ज्योतिष्मती पाठा कृष्णा कुष्ठा वचा मधु ॥<br>
जिह्वास्तम्भे च लेपोऽयं गुडमूत्रयुतो हितः ॥ 2.46.२० ॥<br>
तिलैर्युक्ता रजन्या च निम्बपत्रैश्च योजिता ॥<br>
क्षौद्रेण शोधनी पिण्डी सर्पिषा व्रणरोपिणी ॥ २१ ॥<br>
अभिघातेन खञ्जन्ति येनाश्वास्तीव्रवेदनाः ॥<br>
परिषेकक्रिया तेषां तैलेनाशु रुजापहा ॥२२॥<br>
दोषकोपाभिघाताभ्यां तिलजे जृम्भते सदा ॥<br>
शान्तिर्मध्वाज्यबन्धाभ्यां पक्वम्भिन्ने व्रणे क्रमः ॥ २३ ॥<br>
अश्वत्थोदुम्बरप्लक्षमधूकवटकल्ककैः॥<br>
प्रभूतसलिलः क्वाथः सुखोष्णो व्रणशोधनः ॥ २४ ॥<br>
शताह्वा नागरं रास्ना मञ्जिष्ठाकुष्ठसैन्धवैः ॥<br>
देवदारुवचायुग्मरजनीरक्तचन्दनैः ॥ २५ ॥<br>
तैलं सिद्धं कषायेण गुडूच्या पयसा सह ॥<br>
प्रक्षीणे वस्तिनस्ये च योज्यं सर्वत्र लंघने ॥ २६ ॥<br>
रक्तस्रावो जलौकाभिर्नेत्रान्ते नेत्ररोगिणः ॥<br>
खदिरोदुम्बराश्वत्थकषायेण च धावनम् ॥ २७ ॥<br>
धात्रीदुरालभातिक्ता प्रियङ्गुकुङ्कुमैः समैः ॥<br>
गुडूच्या कृतकः कल्को हितमुष्णावलम्बिते ॥ ॥ २८ ॥<br>
उपान्ते च शिरास्रावे मुष्कशोफे तथैव च ॥<br>
क्षिप्रकारिणि दोषे च सद्यो वेधनमिष्यते ॥ २९ ॥<br>
गोशकृत्सर्जिकाकुष्ठरजनीतिलसर्षपैः ॥<br>
गवां मूत्रेण पिष्टैश्च मर्दनं कण्डुनाशनम् ॥ 2.46.३० ॥<br>
सितामधुयुतः क्वाथो वाशिकायाः सशर्करः ॥<br>
रक्तपित्तहरः पानादश्वकर्णात्तथैव च ॥ ३१ ॥<br>
आमे परिणते पक्वं पक्वमांसे जरां गते ॥<br>
पक्वमांसयुतं नेष्टं सर्वं जीर्णं प्रशस्यते ॥ ३२ ॥<br>
सप्तमेसप्तमे देयमश्वानां लवणं दिने ॥<br>
तथा भुक्तवतां देया परिपाने तु वारुणी ॥ ३३ ॥<br>
जीवनीयैः सुमधुरैर्मृद्वीकाशर्करायुतैः ॥<br>
सपिप्पलीकैः शरदि प्रतिमानं सपद्मकम् ॥ ३४ ॥<br>
विडङ्गपिप्पलीधान्याशताह्वा रोध्रसैन्धवैः ॥<br>
सावित्रकैस्तुरङ्गाणां प्रतिपानं हिमागमे ॥ ३५ …<br>
रोध्रं प्रियङ्गुका रास्ना पिप्पलीविश्वभेषजैः ॥<br>
सक्षौद्रैः प्रतिपानं स्याद्वसन्ते कफनाशनम् ॥ ३६ ॥<br>
प्रियङ्गुपिप्पलीरौद्रयष्ट्याह्वैः समहौषधैः ॥<br>
निदाघे सगुडा देया मदिराप्रतिपानके ॥ ३७ ॥<br>
भद्रकाष्ठा सलवणं पिप्पल्या विश्वभेषजम् ॥<br>
भवेत्तैलयुतैरेभिः प्रतिपानं घनागमे ॥ ३८ ॥<br>
निदाघावृतपित्तानां क्षरन्मदोष्णशोणिताः ॥<br>
प्रावृड्भिन्नपुरीषाश्च पिबेयुर्वाजिनो घृतम् ॥ ३९ ॥<br>
पिबेयुर्वाजिनस्तैलं कफवाय्वधिकास्तु ये ॥<br>
स्नेहव्यापद्भवेद्येषां तेषां कार्यं विरूक्षणम् ॥ 2.46.४० ॥<br>
त्र्यहं यवागू रूक्षा स्यात्सुरा च लवणान्विता ॥<br>
भोजने तक्रसंयुक्तं ह्येष वै रूक्षणे विधिः ॥ ४१ ॥<br>
प्रायोगिकस्तथा देयो वस्तिस्तस्य निरत्ययः ॥<br>
ये पिबन्ति हयाः स्नेहं तेषां वस्तिं न दापयेत् ॥ ४२ ॥<br>
शरन्निदाघयोः सर्पिस्तैलं शीतवसन्तयोः ॥<br>
वर्षासु शिशिरे चैव वस्तौ देयमिहेष्यते ॥ ४३ ॥<br>
गुर्वभिष्यन्दिभक्तानि व्यायामः स्नानमातपम् ॥<br>
पायुर्वस्तं च वाहस्य स्नेहपीडस्य वर्जितम्॥ ४४ ॥<br>
स्नानं पानं सकृद्दृष्टमश्वानां सलिलागमे ॥<br>
अत्यर्थदुर्दिने काले स्नानमेकं प्रशस्यते ॥ ४५ ॥<br>
युक्तशीतातपे काले द्विः पानं लवणं सकृत् ॥<br>
ग्रीष्मे त्रिः स्नानपानं स्याच्चिरं तस्यावगाहनम् ॥ ४६ ॥<br>
निस्तुषाणां प्रदातव्यं यवानां चतुराढकम् ॥<br>
ववर्णव्रीहिमौदालाकलनां वापि दापयेत् ॥ ४७ ॥<br>
अहोरात्रेण चान्द्रस्य यवसस्य तुला दश ॥<br>
अष्टौ शुष्कस्य दातव्याश्चतस्रोऽथ बुसस्य वा ॥ ४८ ॥<br>
दूर्वा पित्तं बुसः कार्श्यं तद्बुसः श्लेष्मसञ्चयम् ॥<br>
नाशयत्यर्जुनः श्वासं तथा माषो बलक्षयम् ॥ ४९ ॥<br>
वातिकाः पैत्तिकाश्चैव श्लेष्मजाः सान्निपातिकाः ॥<br>
न रोगाः पीडयिष्यन्ति दूर्वाहारं तुरङ्गमम् ॥ 2.46.५०॥<br>
द्वौ रज्जुबन्धौ दुष्टानां पक्षयोरुभयोरपि ॥<br>
पश्चाद्बन्धश्च कर्तव्यो हरकीलव्यपाश्रयः ॥ ५१ ॥<br>
केशानुरूपमास्यस्य केशपुच्छप्रकल्पनम् ॥<br>
छेदः खुरप्रवृद्धौ च वर्जयेत्तु कनीनिकाम् ॥ ५२ ॥<br>
यत्नोपन्यस्तयवसः कृतधूपनभूमयः ॥<br>
वसेयुः सम्भृते स्थाने प्रदीपैः सार्वरात्रिकैः ॥ ५३ ॥<br>
शाखामृगोजाः कृकवाकवश्च धार्याश्च शालासु तथैव धेनुः ॥<br>
कुर्युर्निशीथे पुरुषाः सशस्त्राः संरक्षणं राम तुरङ्गमाणाम् ॥ ५४ ॥ ॥<br>
इति श्रीविष्णुधर्मोत्तरे द्वितीयखण्डे मा० सं० रामं प्रति पुष्करोपाख्याने अश्वचिकित्सा नाम षट्चत्वारिंशत्तमोऽध्यायः ॥ ४६ ॥ ॥ छ ॥<br>
2.47<br>
॥ पुष्कर उवाच ॥ ॥<br>
नित्यं नैमित्तिकं काम्यं शान्तिकर्म निबोध मे ॥<br>
पञ्चमीषु च सर्वासु श्रीधरं पूजयेद्भृशम् ॥१॥<br>
श्रियश्च पूजनं कार्यं हयराज्ञस्तथैव व ॥<br>
रामोच्चैःश्रवसो नित्यं गन्धमाल्यानुलेपनैः ॥ ॥ २ ॥<br>
धूपदीपनमस्कारैस्तथा चैवान्नसम्पदा ॥<br>
शरद्वसन्तयोः कार्यमेकदन्तस्य पूजनम् ॥ ३ ॥<br>
प्रतिपत्पञ्चमी षष्ठी सप्तमी द्वादशी तथा ॥<br>
प्रशस्तास्तिथयो राम सूर्यवारो विशेषतः ॥ ४ ॥<br>
कृत्तिकां रोहिणीं भाग्यं चार्यम्णमश्विनीं तथा ॥<br>
त्वाष्ट्रं सावित्रमादित्यं वायव्यं च भृगूत्तम ॥ ॥ ५ ॥<br>
नक्षत्राणि प्रशस्तानि शुक्लपक्षस्तथैव च ॥<br>
उद्यानेषु विचित्रेषु नदीनां पुलिनेषु च ॥ ६ ॥<br>
देवतायतनं राम पूजनं तस्य कारयेत् ॥<br>
अर्घधूपनमस्कारदीपपुष्पान्नसम्पदा ॥ ७ ॥<br>
कुल्माषोल्लोपिकाभक्ष्यमद्यमांससुरासवैः ॥<br>
ओदनैः परमान्नेन फलैः कालोद्भवैः शुभैः ॥ ८ ॥<br>
नृत्य गीतेन वाद्येन शङ्खशब्दैस्तथैव च ॥<br>
सावित्रैश्च तथैवाज्यं जुहुयाज्जातवेदसि ॥ ९ ॥<br>
ॐकारपूर्वं च तथा रेवन्ताय पुनःपुनः ॥<br>
द्विजातिपूजनं कार्यं माल्यमोदकचन्दनैः ॥ 2.47.१० ॥<br>
दक्षिणाभिश्च धर्मज्ञ यथावदनुपूर्वशः ॥<br>
नारीषु वर्जयेत्सर्वं रेवन्तस्य निवेदितम् ॥ ११ ॥<br>
एवं सम्पूजितो दद्यात्तुरङ्गमशतान्यपि ॥<br>
बलं तेजस्तथारोग्यं तुरङ्गाणां च भार्गव ॥ १२॥<br>
अश्वयुक्शुक्लपक्षस्य पञ्चदश्यां नरोत्तम ॥<br>
तुरङ्गमाणां कर्तव्यं शान्तिकं तन्निबोध मे॥१३॥<br>
दिगीशानीं विनिष्कृष्य ग्रामाद्देशे मनोरमे॥<br>
प्रागुदक्प्रवणे राम स्थण्डिलं परिकल्पयेत् ॥१४॥<br>
नासत्यौ वरुणं देवं तथैवाश्वयुजे द्विज ॥<br>
पूजयेत्प्रयतो विद्वान्गन्धमाल्यानुलेपनैः॥१५॥<br>
धूपैर्दीपैर्नमस्कारैस्तथा चान्नेन भूरिणा ॥<br>
समुल्लिख्य ततो वेदिं शाखाभिः परिवारयेत् ॥१६॥<br>
समन्ततस्तथार्द्राभिर्वस्त्रैश्चाप्यहतैस्तथा ॥<br>
घटान्सर्वरसैः पूर्णान्दिक्षु दद्याद्यथाविधि ॥१७॥<br>
विदिक्षु च तथा दद्याद्ध्वजच्छत्राणि बुद्धिमान् ॥<br>
ततः समुपधायाग्निं जयप्रभृतिभिः पुनः ॥ १८॥<br>
हुत्वोक्तदेवतालिङ्गैर्मन्त्रैश्च जुहुयाद्घृतम् ॥<br>
ततः सम्पूजनीयास्तु गन्धमाल्यैस्तुरङ्गमा ॥१९॥<br>
सन्नद्धपुरुषारूढाः सुसन्नद्धास्तुरङ्गमाः ॥<br>
सायुधैः पुरुषैः सार्धं वह्निं कुर्युः प्रदक्षिणम् ॥2.47.२०॥<br>
त्रिः परिक्रामतो वह्निं क्ष्वेडोत्कृष्टनिनादितैः ॥<br>
शङ्खवाद्यरवोन्मिश्रैर्नेतव्याः स्वगृहं ततः ॥ २१ ॥<br>
रसानि तानि वासांसि गौः कांस्यं कनकं तथा ॥<br>
दक्षिणायै प्रदातव्यं कर्तुर्द्विजवरोत्तम ॥ २२ ॥<br>
कर्मणानेन भवति प्रभूतं राम वाहनम् ॥<br>
हृष्टपुष्टं च धर्मज्ञ गदामयविवर्जितम् ॥ २३ ॥<br>
नित्यमेतत्तवोद्दिष्टं शृणु नैमित्तिकं तथा ॥<br>
अश्वानां मारके प्राप्ते व्याधौ वाप्यतिदारुणे ॥ २४ ॥<br>
प्रकृतेश्च विपर्यासे तथा भृगुकुलोद्भव ॥<br>
हयचारे शुभे देशे स्थण्डिलं परिकल्पयेत् ॥ २५ ॥<br>
विन्यसेत्कमलं तत्र तन्मध्ये पूजयेद्धरिम् ॥<br>
श्रियं च देवीं तत्रैव केसरेषु च देवताः ॥ २६ ॥<br>
ब्रह्माणं शङ्करं सोममादित्यं च तथाश्विनौ ॥<br>
रेवन्तमुच्चैःश्रवसं दिक्पालाँश्च दलेष्वपि ॥ २७ ॥<br>
सर्वेषां पूजनं कार्यं गन्धधूपान्नसम्पदा ॥<br>
दीपमाल्यनमस्कारपुष्पैर्मूलैः सगोरसैः॥२८॥<br>
प्रत्येकं पूर्णकुम्भैश्च गन्धमाल्याद्यलङ्कृतैः ॥<br>
तथा पिशितवस्त्रैश्च वर्धमानैः सतण्डुलैः ॥ २९ ॥<br>
तथा प्रतिसरासूत्रैः पताकाभिश्च भार्गव ॥<br>
तस्यै वोत्तरतो वेदिं कल्पयित्वा यथाविधि ॥ 2.47.३० ॥<br>
ततः समुपधायाग्निं यथोक्तानां पृथक्पृथक् ॥<br>
ततोऽग्निहवनस्यानु कांस्यं गां काञ्चनं तथा ॥ ३१ ॥<br>
देयं वस्त्रयुगं कर्त्रे कारयित्रे तथैव च ॥<br>
कर्मैतत्सर्वरोगघ्नं सर्वबाधाविनाशनम् ॥ ३२ ॥<br>
उपोषितेन कर्तव्यं ब्राह्मणेन यथाविधि ॥<br>
उपोषितस्तदा तिष्ठेद्यजमानोऽपि भार्गव ॥ ३३ ॥<br>
अतः परं प्रवक्ष्यामि काम्यं कर्म तवानघ ॥<br>
उपोषितौ सदा पौष्णे यजमानपुरोहितौ ॥३४॥<br>
अश्विनर्क्षे सदा स्नानं कुर्युर्यन्मे निबोधत ॥<br>
अकालमूलौ द्वौ कुम्भौ मधूककुसुमोत्कटौ ॥ ३५ ॥<br>
अश्वगन्धायुतौ कृत्वा स्नाप्यस्ताभ्यां तदा भवेत् ॥<br>
उत्तमं पूजयेद्विद्वान्नासत्यौ शशिनं तथा ॥ ३६ ॥<br>
अश्विनौ वरुणं चैव शुक्लवासास्तथा हरिम् ॥<br>
गन्धमाल्यनमस्कारधूपदीपान्नसम्पदा ॥ ३७ ॥<br>
ततोऽश्वमिथुनं कार्यं सर्वौषधियुतं मृदा ॥<br>
प्रणतेन ततो विद्वान्नासत्याभ्यां निवेदयेत् ॥ ३८ ॥<br>
धूपमश्वशफं दद्याद्दैवतानां तथैव च ॥<br>
यथोक्तानां द्विजश्रेष्ठ जुहुयाच्च पृथक्पृथक् ॥ ३९ ॥<br>
चतुर्थ्यन्तेन नाम्ना तु प्रणवाद्येन भार्गव ॥<br>
स्वाहान्तेनाथ शतशो मन्त्रपूतं घृतं द्विज ॥ 2.47.४० ॥<br>
अश्वलोम तथा धार्यं फलमूले तथैव च ॥<br>
एकत्र त्रिवृतं कृत्वा मणिर्धार्यस्तु पूर्ववत् ॥ ४१ ॥<br>
अलंघयन्नश्विनतिं सदैव स्नानं च कुर्यात्प्रयता मनुष्यः ॥<br>
अश्वानवाप्नोति सहस्रसंख्यान्कुलोद्भवान्वीर्यबलोपपन्नान् ॥४२॥<br>
इति श्रीविष्णुधर्मोत्तरे द्वितीयखण्डे मा० सं० रामं प्रति पुष्करोपाख्याने अश्वानां शान्तिकर्मविधानन्नाम सप्तचत्वारिंशत्तमोऽध्यायः॥४७॥<br>
2.48<br>
पुष्कर उवाच ॥<br>
कुञ्जराः परमा शोभा शिबिरस्य बलस्य च॥<br>
आयाति कुञ्जरेष्वेव विजयः पृथिवीक्षिताम् ॥ १ ॥<br>
तेषां संमार्जने यत्नं पालने च भृगूत्तम ॥<br>
यथावन्नृपतिः कुर्याद्गन्धर्वाः कुञ्जरा मताः ॥२॥<br>
जयन्ताश्च तथा धार्या यावतां पोषणं सुखम् ॥<br>
कर्तुं शक्यं न धार्यास्ते क्षुधिता दुःखितास्तथा ॥ ३ ॥<br>
दुःखितास्ते नृणां हन्युः कुलानि च भृगूत्तम ॥<br>
तस्मात्तेषां सुखं कार्यं यशःश्रीविजयप्रदम् ॥ ४ ॥<br>
सन्नद्धपुरुषारूढैः सुसन्नद्धैस्तुरङ्गमैः ॥<br>
अनल्पैरपि यद्युक्तं बलं परबलप्रणुत् ॥ ५…<br>
तदैकस्यापि समरे कुञ्जरस्य सवर्मणः ॥<br>
न शक्यं प्रमुखे स्थातुं वेगादापततो द्विज ॥६॥<br>
अभिन्नानां तु संघानां संहृतानां च भेदनम् ॥<br>
एकः क्रुद्धो रणे कुर्यात्कुञ्जरः साधु चोदितः ॥७॥<br>
मदक्लिन्नकपोलस्य किञ्चिदञ्चितचक्षुषः ॥<br>
बृहदाभोगशुण्डस्य कः शोभां कथितुं क्षमः ॥८॥<br>
वेगेन धावमानस्य प्रसारितकरस्य च ॥<br>
कः समर्थः पुरः स्थातुं स्तब्धकर्णस्य दन्तिनः ॥९॥<br>
यस्य फूत्कारमात्रेण तुरङ्गमशतान्यपि॥<br>
स्वारूढान्यपि वेगेन विद्रवन्ति दिशो दश॥2.48.१०॥<br>
तत्सैन्यं कुञ्जरा यत्र स नृपो यस्य कुञ्जराः ।<br>
मूर्तिमान्विजयो राम कुञ्जरा मदगर्विताः ॥ ११ ॥<br>
सपक्षा देववाह्यास्ते मनुजानां त्वपक्षकाः ॥<br>
वाहनार्थं कृता राम स्वयमेव तु वेधसा ॥१२॥<br>
दृष्ट्वा पताकाभिरलंकृतं तु नागेन्द्रसैन्यं प्रबलं यथाद्रिम्॥<br>
पतन्ति शीघ्रं हृदयान्यरीणां तस्मात्प्रधानाः सततं गजेन्द्राः १३ ॥<br>
इति श्रीविष्णुधर्मोत्तरे द्वितीयखण्डे मा० सं० गजप्रशंसा नामाष्टचत्वारिंशत्तमोऽध्यायः ॥४८॥<br>
2.49<br>
पुष्कर उवाच ॥<br>
अतः परं प्रवक्ष्यामि कुञ्जराणां चिकित्सितम् ॥<br>
पाकलेषु तु सर्वेषु कर्तव्यमनुवासरम् ॥ १ ॥<br>
घृततैलपरीषेकः स्थानं वातविवर्जितम् ॥<br>
स्कन्धेषु च तथा कार्या क्रिया पाकलवद्द्विज ॥२॥<br>
गोमूत्रं पाण्डुरोगे तु रजनीभिर्युतं हितम् ॥<br>
आनाहे तैलसिक्तस्य निवातस्थं प्रशस्यते ॥३॥<br>
लवणैः पञ्चभिर्मिश्रा प्रतिपानाय वारुणी ॥<br>
विडङ्गत्रिफलाव्योषसैन्धवैः कवलाः कृताः ॥४॥<br>
मूर्च्छास्वभोजयेन्नागं क्षौद्रतोयं तु पाययेत् ॥<br>
अभ्यङ्गः शिरसः कार्यो नस्यश्चैव प्रशस्यते ॥ ५ ॥<br>
नागानां स्नेहकटुकैः पादरोगानुपक्रमेत् ॥<br>
पञ्चकल्ककषायेण शोधनं च विधीयते ॥ ६ ॥<br>
&hellip;&hellip;.मन्दनं कार्यं मृदुस्निग्धं च भोजयेत् ॥<br>
शिखितित्तिरलावानां पिप्पलीमरिचान्वितैः ॥ ७ ॥<br>
रसैः सम्भोजयेन्नागं वेपधुर्यस्य जायते ॥<br>
बालबिल्वं तथा रोध्रं धातुकीं वितुषा सह ॥८॥<br>
अतीसारविनाशाय पिण्डं भुञ्जीत कुञ्जरः॥<br>
नस्यं करग्रहे देयं घृतं लवणसंयुतम् ॥९॥<br>
मागधी मरिचाढ्या च यवागुर्मस्तुसाधितः॥<br>
तत्कर्णके च दातव्यं वाराहं च तथा रसम्॥2.49.१०॥<br>
दशमूलकुलत्थाम्ल काकमाची विपाचितम्॥<br>
तैलमूषणसंयुक्तं गलग्रहगदापहम् ॥११॥<br>
अष्टभिर्लवणैः पिष्टैः प्रसन्नां पाययेद्युताम् ॥<br>
मूत्रसंघेऽथवा बीजं क्वथितं त्रपुसस्य च ॥ १२ ॥<br>
त्वग्दोषेषु पिबेन्निम्बं वृषं वा क्वथितं द्विपः ॥<br>
गवां मूत्रं विडङ्गानि कृमिदोषेषु शस्यते ॥ १३ ॥<br>
शृङ्गबेरकणाद्राक्षाशर्कराभिः शृतं पयः ॥<br>
क्षतक्षयहरं पानात्तथा मांसरसः शुभः ॥ १४ ॥<br>
मुद्गोदनं व्योषयुतं ह्यरुचौ च प्रशस्यते ॥<br>
द्रोणिकाशान्तये यूषं पटोलीनिम्बदुर्गजम् ॥ १५ ॥<br>
त्रिवृद्योषाग्निदन्त्यर्कश्यामक्षीरेभपिप्पली ॥<br>
एष गुल्महरः स्नेहः कृतश्चैव तथासवः ॥ १६ ॥<br>
क्षीरवृक्षनदीजम्बुमल्लकीनां त्वचः शुभाः ॥<br>
हृद्रोगशान्तये देया विदार्यश्च रसोदनात् ॥ १७ ॥<br>
भेदनश्रावाणभ्यङ्गस्नेहपानानुवासनैः ॥<br>
सर्वानेव समुत्पन्नान्विद्रवेत्समुपाचरेत् ॥ १८ ॥<br>
यष्टिकं मुद्गयूषेण शारदेषु तथा पिबेत् ॥<br>
बालबिल्वैस्तथा लेपः कटिरोगेषु शस्यते ॥ १९ ॥<br>
विडंगेन्द्रयवा हिङ्गुसरलं रजनीद्वयम् ॥<br>
पूर्वाह्णे दापयेत्पिण्डं सर्वशूलोपशान्तये ॥ 2.49.२० ॥<br>
भारेण चलितं दन्तं कुञ्जरस्य समुद्धरेत् ॥<br>
प्रधाना भोजने तेषां यष्टिकाव्रीहिशालयः ॥ २१ ॥<br>
मध्यमौ यवगोधूमौ शेषाः प्रत्यवराः स्मृताः ॥<br>
विधौ योगे प्रयत्नेन दग्धिकां तु विवर्जयेत् ॥ २२ ॥<br>
यवसेषु तथैवेक्षुर्नागानां बलवर्धनम् ॥<br>
नागानां यवसं शुष्कं कफवातप्रकोपनम् ॥ २३ ॥<br>
मदक्षीणस्य नागस्य पयःपानं प्रशस्यते ॥<br>
जीवनीयैस्तथा द्रव्यैः शृतो मांसरसः शुभः ॥ २४ ॥<br>
मदवृद्धिकरान्योगान्वक्ष्याम्यहमतः परम् ॥<br>
रणकाले समापन्ने यान्राजा संप्रयोजयेत् ॥ २५ ॥<br>
वायसः कुरवश्चोभौ काकोली नाकुली हरिः ॥<br>
भवेत्क्षौद्रेण संयुक्तः पिण्डः सद्यः प्रभेदनः ॥ २६ ॥<br>
जातिभंगं समूलश्च कपोतत्वक्तथेङ्गुदी ॥<br>
अश्वसारकभङ्गश्च पिण्डोऽयमपरस्तथा ॥ २७ ॥<br>
अजशृङ्ग्यर्कमूलाभ्यां सकुञ्जमधुसंयुतः ॥<br>
मधुमिश्रोप्ययं पिण्डः पुष्पमूलफलान्वितः ॥ २८ ॥<br>
युद्धकालेऽत्र नागस्य कर्तव्या मदवर्धिनी ॥<br>
कटुमत्स्या विडङ्गानि क्षारः कोशातकी पयः ॥ २९ ॥<br>
हरिद्रा चेति धूपोऽयं कुञ्जरस्य जयावहः ॥<br>
पिप्पल्यः श्वेतलशुनं हरितालं मनःशिला ॥ 2.49.३० ॥<br>
अश्वमूत्रोषितो धूपः स्यात्सूर्यपरिशोषितः ॥<br>
मार्द्वीकं कटुमत्स्याश्च तथा कटुकरोहिणी॥३१॥<br>
आभयं च त्रयः शैलं धूपोऽयमपरः शुभः ॥<br>
अग्निकः सर्ववर्णश्च पीलुरित्येष दीपनः॥३२॥<br>
प्रदेयः कवलो युद्धे मनुष्यास्थिप्रधूपितः ॥<br>
जीर्णे विधानो देयः स्यात्पिण्डश्च तृट्क्षयङ्करः ॥३३॥<br>
पिप्पली तण्डुलस्तैलं मार्द्वीकं माक्षिकं तथा ॥<br>
नेत्रयोः परिषेकोऽयं दीपनीयः प्रशस्यते ॥ ३४ ॥<br>
पुरीषं वृश्चिकायाश्च तथा पारावतस्य च ॥<br>
क्षीरवृक्षकरीराश्च प्रपन्नाविष्टमञ्जनम् ॥ ३५ ॥<br>
अनेनाञ्जितनेत्रस्तु करोति कदनं रणे ॥<br>
उत्पलानि च नीलानि मुस्तं तगरमेव च ॥ ३६ ॥<br>
तण्डुलोदकपिष्टानि नेत्रनिर्वापणं परम् ॥<br>
प्रवृद्धये नदीजानां पञ्चमेऽब्दे वनौकसाम् ॥ ३७ ॥<br>
दन्तमूलपरीणाहाद्विगुणात्कल्पयेत्परम् ॥<br>
वनेवृद्धैर्न्नवे च्छेदः कर्तव्यश्च तदा भवेत् ॥ ३८॥<br>
शय्यास्थानं भवेच्चास्य करीषैः पांसुभिस्तथा ॥<br>
तैलावसेकः शीते स्यान्मासिमासि तथैव च ॥ ३९ ॥<br>
शरन्निदाघयोः सेकः सर्पिषा च तथेष्यते ॥<br>
राज्यद्विपादभ्यधिकां तु शोभां नागस्य चान्यस्य न जातु कुर्यात् ॥<br>
शोभाविधानं त्वधिकं सदैव राज्यद्विपस्यैव नृपस्तु कुर्यात् ॥ 2.49.४० ॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने हस्तिचिकित्सा नामैकोनपञ्चाशत्तमोऽध्यायः ॥ ४९ ॥<br>
2.50<br>
पुष्कर उवाच ॥<br>
अतः परं तु नागानां शान्तिकर्म निबोध मे ॥<br>
नित्यं नैमित्तिकं काम्यं यथावदनुपूर्वशः ॥ १ ॥<br>
पञ्चमीषु च शुक्लासु वासुदेवस्य पूजनम् ॥<br>
श्रियश्च राम कर्तव्यं नागस्यैरावणस्य च ॥ २ ॥<br>
गन्धमाल्यनमस्कारधूपदीपान्नसम्पदा ॥<br>
तथा च कृष्णपक्षान्ते मासिमासि द्विजोत्तम ॥ ३ ॥<br>
भूतेज्या सततं कार्या तिलमांसपयोगुडैः ॥<br>
मत्स्यैः पक्वामिषैर्भक्ष्यैः सुमनोभिश्च भार्गव ॥ ४ ॥<br>
चतुष्पथेषु रथ्यासु तथा शून्यगृहेषु च ॥<br>
एक वृक्षश्मशानेषु गोपुराट्टालकेषु च ॥ ५ ॥<br>
सङ्गमेषु नदीनां च पर्वतानां गुहासु च ॥<br>
त्रिकण्टकेषु मुख्येषु शून्यदेवगृहेषु च ॥ ६ ॥<br>
शुक्लपक्षावसानेषु देवतेज्या विधीयते ॥<br>
गजस्थानोत्तरे भागे प्रागुदक्प्रवणे शुभे ॥ ७ ॥<br>
ब्रह्माणं शङ्करं विष्णुं शक्रं वैश्रवणं यमम् ॥<br>
चन्द्रार्कौ वरुणं वायुं त्वग्निं पृथ्वीं तथा खगम् ॥ ८ ॥<br>
शेषं च नागराजं तु भूधराँश्चैव कुञ्जरान् ॥<br>
विरूपाक्षं महापद्मं भद्रं सुमनसं तथा ॥ ९ ॥<br>
अष्टौ च दिग्गजा ये वै ते स्मृता देवयोनयः ॥<br>
कुमदैरावणौ पद्मः पुष्पदन्तोऽथ वामनः ॥ 2.50.१० ॥<br>
सुप्रतीकाञ्जनौ नील एतेऽष्टौ देवयोनयः ॥<br>
यथोक्तानां सुकर्तव्यं पूजनं वै पृथक्पृथक् ॥ ११ ॥<br>
गन्धमाल्यनमस्कारधूपदीपान्नसम्पदा ॥<br>
ॐकारपूतेनाज्येन तथाग्निहवनं भवेत् ॥ १२ ॥<br>
पृथक्पृथक् च सर्वेषां चतुर्थ्यन्तैश्च नामभिः ॥<br>
दक्षिणाभिस्ततो राम ब्राह्मणान्स्वस्ति वाचयेत् ॥ १३ ॥<br>
ततः शान्त्युदकं कृत्वा मन्त्रै रक्षोहणैर्द्विपान् ॥<br>
अभ्युक्षयेत्कुशाग्रेण पूज्यास्ते च तथा तदा ॥ १४ ॥<br>
अतः परं प्रवक्ष्यामि कर्म नैमित्तिकं तव ॥<br>
गजानां मरणे प्राप्ते तथा व्याधौ च दारुणे ॥ १९ ॥<br>
दन्तच्छेदाशुभोत्पत्तौ मृते गजद्विपे तथा ॥<br>
दन्तभङ्गे तथा जाते वा सुपक्षमृते गजे ॥ १६ ॥<br>
कृष्णपक्षे मृते नागे वह्निपृष्ठे मृते तथा ॥<br>
दारुणासु च वेलासु दक्षिणापरमूर्धनि ॥ १७ ॥<br>
हस्तिन्याथ मदे जाते प्रकृतेश्च विपर्यये ॥<br>
पूर्वोत्तरे च दिग्भागे नगरात्सुमनोहरे ॥ १८ ॥<br>
स्निग्धप्राशन तोयेषु द्रुमवीतवनस्पतौ ॥<br>
प्रागुदक्प्रवणं राम स्थण्डिलं परिकल्पयेत् ॥ १९ ॥<br>
कमलं विन्यसेत्तत्र कर्णिकाकमले हरिम् ॥<br>
श्रियं च विन्यसेत्तत्र केसरेषु च विन्यसेत् ॥ 2.50.२० ॥<br>
ब्रह्माणं भार्गवं पृथ्वीं तथा स्कन्दं च भार्गव ॥<br>
अनन्तं खं शिवं सोमं सर्वाण्येतानि भार्गव ॥ २१ ॥<br>
दलेषु तत्र दिक्पालान्विन्यसेत्सह कुञ्जरैः ॥<br>
पत्रान्तरेषु चास्त्राणि यथावदनुपूर्वशः ॥ २२ ॥<br>
वज्रं तु विन्यसेद्धीमान्शक्रपत्रादनन्तरम् ॥<br>
ततश्चक्रं ततो दण्डं तोरणं तदनन्तरम् ॥ २३ ॥<br>
ततश्च विन्यसेत्पाशं तोमरं सशरं धनुः ॥<br>
ततो गदां महाभाग ततः शूलं च विन्यसेत् ॥ २४ ॥<br>
पद्मञ्च सान्तरदलं वृत्तया लेखया भजेत् ॥<br>
आदित्यैः सह नासत्यौ ततः पूर्वेण विन्यसेत् ॥ २५ ॥<br>
वसूनग्निदिशाभागे साध्यान्याम्ये च विन्यसेत ॥<br>
तथा च नैर्ऋते भागे देवानङ्गिरसो न्यसेत् ॥ २६ ॥<br>
पश्चिमे भृगवो भागे वायव्ये मरुतस्तथा ॥<br>
विश्वेदेवास्तथोदक् च रुद्राञ्शिवदिशि न्यसेत् ॥ २७ ॥<br>
कृत्वैतद्देवतान्यासं वृत्तया रेखया भजेत् ॥<br>
बाह्येन विन्यसेत्तस्याः सूत्रकारानॄषीन्द्विज ॥ २८ ॥<br>
पूर्वेण राम याम्येन तथा देवीं सरस्वतीम् ॥<br>
नदीः पश्चिमतः शैलांस्तथोदग्भृगुनन्दन॥२९॥<br>
महाभूतानि वेदीषु कोणहस्तगतानि तु॥<br>
पद्मं चक्रं गदां शङ्खमीशान्यादिषु विन्यसेत्॥ । ॥ 2.50.३० ॥<br>
चतुरस्रं तथा कार्यं चतुर्द्वारं च मण्डलम् ॥<br>
प्रमाणं मण्डलस्यात्र भवेद्भूमिवशात्तथा ॥<br>
विदिक्षु पूर्णकलशान्पूर्णपात्रयुतान्न्यसेत ॥ ३१ …<br>
सप्तहस्तेषु दण्डेषु पताकाश्च तथा न्यसेत् ॥<br>
सिता रक्ताः सिताः पीता यथावदनुपूर्वशः ॥<br>
दिक्षु तोरणविन्यासं तोरणानां च वेष्टनम् ॥ ३२ ॥<br>
क्षीरवृक्षद्रुमदलैः कुसुमैः सफलैर्भवेत् ॥<br>
तोरणस्य प्रमाणं च षड्ढस्तं परिकीर्तितम् ॥ ३३ ॥<br>
उच्छ्रायेण तथा यामाज्ज्ञेयं राम समद्वयम् ॥<br>
तार्क्ष्यं तालं च मकरं ऋष्यं चैवानुपूर्वशः ॥ ३४ ॥<br>
तोरणोपरि मध्ये तु दानवान्विनिवेशयेत् ॥<br>
कर्णकैर्लक्षणोपेतान्विन्यसेद्देवतागणान् ॥ ३५ ॥<br>
सायुधान्सपताकाँश्च सातपत्रं शतक्रतुम् ॥<br>
दिग्गजानां च विन्यासमोषधीभिः प्रकल्पयेत् ॥ ३६ ॥<br>
ऐरावणं दले शक्रे लाजाभिर्विन्यसेद्बुधः ॥<br>
नागं पुष्पमयं पद्ममाग्नेये विन्यसेद्दले ॥ ३७ ॥<br>
पुष्पदन्तस्तथा याम्ये नागः कार्यः प्रियंगुभिः ॥<br>
तथा च नैर्ऋते भागे नागः पुष्पेण वामनः … ॥ ३८ ॥<br>
वायव्ये चाञ्जनं पत्रे माषैः कुर्याद्विचक्षणः ॥<br>
नीलश्च पत्रे कौबेरे शतपुष्पामयो भवेत् ॥ ३९ ॥<br>
ऐशान्ये कुमुदं कुर्यान्नागेन्द्रं सिततन्दुलैः ॥<br>
ततस्तु पूजनं कार्यं सोपवासेन भार्गव ॥ 2.50.४० ॥<br>
जितेन्द्रियेण दान्तेन शिरःस्नातेन चाप्यथ ॥<br>
शुक्लवस्त्रावृतेनापि सोष्णीषेण तथैव च ॥ ४१ ॥<br>
काञ्चनालंकृतेनापि सपवित्रेण भार्गव ॥<br>
सर्वासां पूजनं कुर्याद्देवतानां पृथक्पृथक ॥ ४२ ॥<br>
अस्त्राणां कुञ्जराणां च पद्मादीनां तथैव च ॥<br>
तोरणे तु निविष्टानां तार्क्ष्यादीनां पृथक्पृथक् ॥ ४३ ॥<br>
सागराणां तु कुम्भेषु गन्धमाल्यानुलेपनैः ॥<br>
धूपैर्दीपैर्नमस्कारैर्वासोभिश्च पृथक्पृथक् ॥ ४४ ॥<br>
तथा प्रतिसराभिश्च भूषणैश्च पृथक्पृथक् ॥<br>
भूरिणा च तथान्नेन पानैश्च विविधैस्तथा ॥ ४५ ॥<br>
कुल्माषपरमान्नाभ्यां पूज्यास्ते कृसरेण च ॥<br>
भूदकोल्लोपिकाभक्ष्यैः सितया गुडफाणितैः ॥ ४६ ॥<br>
मासौदनपयःक्षौद्रदधिपायससक्तुभिः ॥<br>
अपूपफलमूलान्नरागखण्डवकैर्दलैः ॥ ४७ ॥<br>
एवं सम्पूजनं कृत्त्वा शङ्खवाद्यरवैर्द्विज ॥<br>
गीतेन च महाभाग सुभगानर्तितेन च ॥ ४८ ॥<br>
ततस्तु पूजनं कृत्वा पूजास्थानात्तथाप्युदक्॥<br>
आहिताग्निकुलादग्निं वेदिमुल्लिख्य बोधयेत् ॥ ४९ ॥<br>
देवतानां तु सर्वासामेकैकं तु पृथक्पृथक् ॥<br>
चतुर्थ्यन्तेन नाम्ना तु प्रणवाद्येन भार्गव ॥ 2.50.५० ॥<br>
शतमाज्येन जुहयान्महाव्याहृतयस्तथा ॥<br>
ततस्तु पूजिता नागा वह्निं देवगणान्द्विजान्॥५१॥<br>
कृत्वा प्रदक्षिणं सर्वे व्रजेयुः स्वगृहाणि ते ॥<br>
उपद्रष्ट्रे तथा कर्त्रे सर्वं तत्र निवेदयेत् ॥५२॥<br>
भवेन्निष्कं च निष्कं च धेनुधेनुं भुवंभुवम् ॥<br>
अश्वमश्वं तथान्या च दक्षिणा शक्तितो भवेत् ॥ ५३ ॥<br>
न भवेत्सा महाद्रोणा कथञ्चिदपि कस्यचित् ॥<br>
तथा च हस्तिभिषजा प्रवृत्तेन च भूरिणा ॥ ५४ ॥<br>
पूजनीयौ तथैवात्र सांवत्सर पुरोहितौ ॥<br>
हस्तिन्यां मदमत्तायां शान्तिकेऽस्मिन्द्विजोत्तम ॥ ५५ ॥<br>
राष्ट्रान्निर्वास्य तां कुर्याच्छान्तिमेतां द्विजोत्तम ॥<br>
नागराज्ञि मृते कृत्वा तत्रैवान्यं मतङ्गजम् ॥ ५६ ॥<br>
स्नातं सर्वौषधैर्नागं सर्वगन्धैस्तथैव च ॥<br>
सर्वबीजैश्च रत्नैश्च सर्वतीर्थजलैस्तथा ॥ ५७ ॥<br>
आहताम्बरसंवीतदर्शनं श्वेतलक्षणम् ॥<br>
काञ्चनापीडिते वाद्यगीतपुण्याहनिस्वनैः ॥ ५८ ॥<br>
अर्चितं दैवतो वह्निं कृतविप्रप्रदक्षिणम् ॥<br>
करिणीं तु समारुह्य वदेत्कर्णे तु कालवित् ॥ ५९ ॥<br>
श्रीगजस्त्वत्कृते राजा भवस्वास्य गजाग्रणीः ॥<br>
गन्धमाल्याग्रभक्तैस्त्वां पूजयिष्यति पार्थिवः ॥ 2.50.६० ॥<br>
लोकस्तदाज्ञया पूजां करिष्यति तथानघ ॥<br>
पालनीयस्त्वया राजा घोरयुद्धे तथाहवे ॥ ६१ ॥<br>
तिर्यग्भावं समुत्सृज्य दिव्यं भावमनुस्मर ॥<br>
देवासुराणां युद्धे च श्रीगजस्त्रिदशैः कृतः ॥ ६२ ॥<br>
ऐरावणसुतः श्रीमानरिष्टो नाम रावणः ॥<br>
श्रीगजानां तु तत्तेजः सर्वमेवात्र तिष्ठति ॥ ६३ ॥<br>
तत्तेजस्तव नागेन्द्र दिव्यभागसमन्वितम् ॥<br>
उपतिष्ठतु भद्रं ते रक्ष राजानमाहवे ॥ ६४ ॥<br>
इत्येवमभिषिक्त्वेन शुभेऽहनि नराधिपः ॥<br>
नित्यं चैवास्य कर्तव्यं ब्राह्मणैः स्वस्तिवाचनम् ॥ ६५ ॥<br>
तस्यानुगमनं कुर्युः शस्त्रहस्ताश्च मानवाः ॥<br>
सितवर्णश्च कर्तव्यो राज्ञः पुण्याहकर्मसु ॥ ६६ ॥<br>
एतत्ते सर्वमाख्यातं गजानां शान्तिकर्मसु ॥<br>
नक्षत्राणि प्रशस्तानि तिथयश्च तथा शृणु ॥ ६७ ॥<br>
चतुर्दशीं चतुर्थीं च नवमीं च विवर्जयेत् ॥<br>
अङ्गारकदिने राम दिनं भास्करजस्य च ॥ ६८ ॥<br>
ऋक्षाणि वैष्णवं त्वाष्ट्रं शस्यते शक्रदैवतम् ॥<br>
नक्षत्राणि मुहूर्ताश्च एत एव महाबल ॥ ६९ ॥<br>
देशकालोपसम्पन्नं विधिना च तथा कृतम् ॥<br>
शान्तिकर्म गजेन्द्राणां सर्वबाधाविनाशनम् ॥ 2.50.७० ॥<br>
धन्यं यशस्यमायुष्यं राज्ञां च विजयावहम् ॥<br>
भार्गवश्च्यवनः क्रुद्धो यथा शक्रस्य भार्गव ॥ ७१ ॥<br>
मदो नाम समुत्पन्नस्तथा दैत्यः सुदारुणः ॥<br>
इन्द्रनाशाय शक्रार्थी ततः पश्चात्प्रसादितः ॥ ७२ ॥<br>
मदं स बहुधा चक्रे प्रजापतिसमो द्विज ॥<br>
स्त्रीष्वक्षेषु तथा पाने मृगयायां धने तथा ॥ ७३ ॥<br>
विद्यासु चैव सर्वासु सर्वशिल्पेषु चाप्यथ ॥<br>
जीवेषु राम सर्वेषु तथा रूपे बले कुले ॥ ७४ ॥<br>
एकोऽस्य धारणे शक्तो न कश्चिदितिचिन्तयन् ॥<br>
यथोक्तेष्वधिकं भागं किञ्चित्पाने निवेशयेत् ॥ ७५ ॥<br>
प्राणिनामथ सर्वेषां नागेष्वभ्यधिकं तथा ॥<br>
मदो यदा समभ्येति नागं ब्राह्मणसत्तम ॥ ७६ ॥<br>
राम शान्तिस्तदा कार्या यादृशी तां निबोध मे ॥<br>
शालाप्रागुत्तरे भागे स्थण्डिलं कल्पयेद्बुधः ॥ ७७ ॥<br>
स्थण्डिले कमलं कृत्वा दिक्पत्रेषु तथेश्वरान् ॥<br>
केसरं च्यवनं नागान्भुवं कं च सरस्वतीम् ॥ ७८ ॥<br>
पूजयेड्डिण्डिमं मध्ये गन्धमाल्यानुलेपनैः ॥<br>
धूपदीपनमस्कारैर्वासोभिश्च पृथक्पृथक् ॥ ७९ ॥<br>
सर्वासां पूजनं कृत्वा पाद्याद्यनुरतो द्विज ॥<br>
देवतानां घृतं हुत्वा यथाश्रद्धमनिन्दितम्॥ 2.50.८०<br>
रसपूर्णो घटो देयो दक्षिणार्थे च काञ्चनम् ॥<br>
दत्त्वा वासांसि नागस्य गजाध्यक्षं च पूजयेत् ॥ ८१ ॥<br>
हस्तिपं कर्मिणश्चान्यान्दक्षिणाभिर्द्विजोत्तमान् ॥<br>
सांवत्सरे च वित्तेन यतः सांवत्सरः स्वयम्॥८२॥<br>
गजाध्यक्षाय तं दद्याद्दिण्डिमं प्रयतः स्वयम्॥<br>
प्राङ्मुखश्च गजाध्यक्षो वादयेत्तं यथाविधि ॥ ८३ ॥<br>
उच्चैर्गम्भीरनिर्घोषे डिण्डिमे तु शुभं वदेत् ॥<br>
अन्तरा पातिते तस्मिँस्तथैवाप्यशुभं वदेत् ॥ ८४ ॥<br>
डिण्डिमे सम्यगादत्ते शुभमेव विनिर्दिशेत् ॥<br>
तदा प्रभृति मत्तस्य तदा नागस्य वै नृप ॥ ८५ ॥<br>
अशुभे लक्षणे जाते भूयस्तत्कर्म चाचरेत् ॥<br>
शुभे तु लक्षणे जाते गजाध्यक्षस्य डिण्डिमम् ॥ ८६॥<br>
जये संस्थाप्य नन्दाद्याग्रजपाय&hellip;&hellip;&hellip;&hellip;&hellip;&hellip;&hellip;&hellip;..सर्वबाधाविनाशनम् ॥ ८७ ॥<br>
अतः परं प्रवक्ष्यामि काम्यं कर्म तवानघ ॥<br>
उपोषितस्तथा याम्ये यजमाने पुरोहितः ॥ ८८ ॥<br>
शुभप्रदमिदं स्नानं यजमानस्य कारयेत् ॥<br>
न्यग्रोधोदुम्बराश्वत्थमधुकोदकसंयुतैः ॥ ८९ ॥<br>
अकालमूलैः कलशैः पञ्चभिर्गजलक्षणैः ॥<br>
स्नातः शुक्लाम्बरो विष्णुं चन्द्रार्कौ वरुणं तथा ॥ 2.50.९० ॥<br>
हस्तिनं पूजयेद्विद्वान्गन्धमाल्यान्नसम्पदा ॥<br>
धूपदीपनमस्कारैर्वासोभिश्च तथैव च ॥ ९१ ॥<br>
हस्तिदन्तेन सूर्याय दत्त्वा धूपमतः परम् ॥<br>
चतुर्थ्यन्तेन वै नाम्ना प्रणवाद्येन भार्गव ॥<br>
सहस्रशो गजाश्चात्र दक्षिणा काञ्चनं तथा ॥ ९२ ॥<br>
यः स्वासते स्नानमिदं प्रकुर्वन्गजेन्द्रमुख्यान्गिरिसन्निकाशान् ॥<br>
बहूनवाप्नोति तथास्य नागा भवन्त्यरोगा विनिमुक्तदोषाः ॥९३ ॥<br>
इति श्रीविष्णुधर्मोत्तरे द्वितीयखण्डे मा० सं० रामं प्रति पुष्करोपाख्याने गजानां शान्तिकर्मविधानं नाम पञ्चाशत्तमोऽध्यायः ॥ ५० ॥<br>
2.51<br>
पुष्कर उवाच ॥<br>
दुर्गमायुधसंघातं कुञ्जरास्तुरगास्तथा ॥<br>
पुरुषैश्च विना राम सर्वमेतदपार्थकम् ॥ १ ॥<br>
तस्मात्प्रयत्नं कुर्वीत पुरुषाणां समर्जने ॥<br>
तेषां चैवान्तरज्ञाने मूलमेतद्यतः श्रियः ॥२॥<br>
सुसहायार्थसम्पन्न बलं यस्य महीपतेः ॥<br>
संग्रामे तुमुले राम नूनं तस्य जयो भवेत् ॥ ३ ॥<br>
सकृद्येन कृतं पापं तस्य राजा न विश्वसेत् ॥<br>
पापं तु सुकरं तस्य सुकृतश्चास्य दुष्करम् ॥ ४ ॥<br>
यथा हि मलिनैर्वस्त्रैर्यत्र तत्रोपविश्यते ॥<br>
तथा चलितवृत्तस्तु वृत्तशेषं न रक्षति॥ ५ ॥<br>
राजा न वेशयेत्कार्ये जनो यो नास्तिको भवेत् ॥<br>
आस्तिका अपि तत्सङ्गात्प्राप्नुयुः संशयं द्विज ॥ ६ ॥<br>
अनाहार्यप्रभस्यापि त्रैलोक्योद्भासितात्मनः ॥<br>
कृष्णता राहुसंसर्गात्किन्न सूर्यस्य वा भवेत् ॥७॥<br>
अकार्यमित्यकार्याणि कुर्यात्कार्यवशेन यः ॥<br>
विचिकित्सुर्ध्रुवं राम पश्चादपि निवर्तते ॥ ८ ॥<br>
कार्यं बुद्ध्वा त्वकार्याणि यः करोति नराधमः ॥<br>
अकार्यकरणे श्रद्धा तस्य भूयोभिवर्धते ॥ ९ ॥<br>
लोकः सर्वो महाभाग परलोकनिबन्धनः ॥<br>
निरपेक्षस्य तत्रान्या का गतिः स्यान्निबन्धने ॥ 2.51.१० ॥<br>
महापातकिनो येऽपि तेभ्योऽपि च महत्तरः ॥<br>
पापकृन्नास्तिको लोकस्तस्मात्तं परिवर्जयेत् ॥ ११ ॥<br>
आस्तिकानां च साधूनां संग्रहः शस्यते सदा ॥<br>
ते सहाया नरेन्द्राणां तथा ये राम पण्डिताः ॥ १२ ॥<br>
न पण्डितो मतो राम बहुपुस्तकधारणात् ॥<br>
परलोकभयं यस्य तमाहुः पण्डितं बुधाः ॥ १३ ॥<br>
अग्निहोत्रफला वेदा दत्तभुक्तफलं धनम् ॥<br>
रतिपुत्रफला दाराः शीलवृत्तफलं श्रुतम् ॥ १४ ॥<br>
शीलोपपन्नो नृपतिः सहायैः शरैस्तथाल्पैरपि सम्प्रयुक्तः ॥<br>
प्रभूतनागाश्वबलोत्कटानां करोत्यरीणां कदनं रणेषु ॥ १५ ॥ ॥<br>
इति श्रीविष्णुधर्मोत्तरे द्वितीयखण्डे मा० सं० रामं प्रति पुष्करोपाख्याने पुरुषप्रशंसा नामैकपञ्चाशत्तमोऽध्यायः ॥ ५१ ॥<br>
2.52<br>
॥ पुष्कर उवाच ॥ ॥<br>
अतः परं प्रवक्ष्यामि नराणां ते चिकित्सितम् ॥<br>
तत्राप्यादौ तथा स्त्रीणां यन्मूलं प्रजनं यतः ॥ १ ॥<br>
महाजम्बूद्वयं रोध्रं मधुकं मधु शर्करा ॥<br>
तण्डुलोदकसंयुक्तं शोणितप्रदरे पिबेत् ॥ २ ॥<br>
ऊर्ध्वं संवत्सरान्नारीं रक्तगुल्मे विरेचयेत् ॥<br>
स्निग्धस्विन्नशरीराञ्च राम तीक्ष्णौर्विरेचनैः ॥ ३ ॥<br>
ज्वरेण च पलाशस्य संसिद्धं यावकं पिबेत् ॥<br>
अग्निसन्धुक्षणं चान्यास्तथा कार्यं प्रयत्नतः ॥ ४ ॥<br>
प्रस्थं वृषकमूलस्य तैलं प्रस्थं विपाचयेत् ॥<br>
योनीनां परिकोपेषु वेदनामपकर्षति ॥५ ॥<br>
सौराष्ट्री रोचना रोध्रं मधूकं त्रिफला मधु ॥<br>
भद्रमुस्तानि चूर्णानि वाजीकरणमुत्तम् ॥ ६ ॥<br>
अश्वगन्धाविपक्वेन वराहस्य तु मेदसा ॥<br>
ग्रन्थीकरणमभ्यङ्गं योषितां परिकीर्तितम् ॥ ७ ॥<br>
एकमामलकं काले सलिलांजलिना पिबेत् ॥<br>
सृष्टं कृष्णायसे भाण्डे तेन शातोदरी भवेत् ॥ ८ ॥<br>
त्रिफलां चित्रकं शुण्ठीं मधुना तु लिहेत्सदा ॥<br>
स्थूलानां वरनारीणां कृषीकरणमुत्तमम् ॥ ९ ॥<br>
अश्वगन्धां पयस्यां च संसृज्य पयसा पिबेत् ॥<br>
मासमेतत्प्रयुञ्जाना कृशा भवति मांसला ॥ 2.52.१० ॥<br>
वराहवसया कार्यमश्वगन्धाविपक्वया ॥<br>
स्तनानां मर्दनं तेन नारी पीनस्तनी भवेत् ॥ ११ ॥<br>
मूलकस्य च्युतं बीजं तथैव तगरस्य च ॥<br>
सप्तरात्रं तु गोमूत्रे सिध्मनाशनमुत्तमम् ॥ १२ ॥<br>
क्षारेण हस्तिपिण्डस्य अवल्गुजरसेन च ॥<br>
एतेन प्रोक्षितं श्वित्रं त्रिरात्रेण विनश्यति ॥ १३ ॥<br>
गुञ्जायाः सफलं मूलं चित्रकं तगरं तथा ॥<br>
भल्लातकानां च फलं मूलं चैवाश्वमारकम् ॥ १४ ॥<br>
अर्कक्षीरसमं तैलं द्रव्यैरेतैर्विपाचयेत् ॥<br>
प्रोक्षणेन विनिर्दिष्टं रोमशातनमुत्तमम् ॥ १५ ॥<br>
हस्तिदन्तमयीं पिष्ट्वा पयसा लेपयेच्छिरः ॥<br>
अजातेष्वपि केशेषु रोमसञ्जननं परम् ॥ १६ ॥<br>
भृङ्गराजरसैस्तैलं सिद्धमभ्यञ्जनाद्द्रुतम् ॥<br>
दृढमूलानि केशानि कुर्यात्कृष्णासितानि च ॥ १७ ॥<br>
कटुकं दन्तकाष्ठं तु गोमूत्रपरिभावितम् ॥<br>
भुक्त्वा तैलेन गण्डूषं वक्त्रगन्धहरं परम् ॥ ॥१८॥<br>
इन्दीवराणि शुष्काणि प्राश्यानि तण्डुलैस्सह ॥<br>
सर्वरात्रं मुखे वाति सुगन्धिविशदं शुचि ॥१९॥<br>
सर्षपोन्मथितं कृत्वा शाल्मलीनां तु कण्टकैः ॥<br>
पयःपिष्टैर्मुखे लेपान्मुखं स्यात्कमलोपमम् ॥ 2.52.२० ॥<br>
व्यङ्गानां तिलकानां च शमनं तत्प्रकीर्तितम् ॥<br>
यौवने पिटकानां च ये च दोषा मुखे स्मृताः ॥ २१ ॥<br>
कषायकल्कसिद्धेन शतावर्या घृतेन च ॥<br>
अभ्यङ्गपानैर्भवति नारी वर्णयुता परम् ॥ २२ ॥<br>
षोडशर्तुनिशाः स्त्रीणामाद्यास्तिस्रस्तु निन्दिताः ॥<br>
अस्पृश्या तासु नारी स्यात्स्पृष्ट्वा तां स्नानमाचरेत् ॥ २३ ॥<br>
दिनत्रयं तु तन्नारी स्नानाभ्यङ्गौ विवर्जयेत् ॥<br>
आहारं गोरसानां च पुष्पालङ्कारधारणम् ॥ २४ ॥<br>
अञ्जनं कङ्कणं गन्धाः पीतं शय्याधिरोहणम् ॥<br>
मृल्लोहभाण्डवर्ज्येषु तथा भाण्डेषु भोजनम् ॥ २५ ॥<br>
अग्निसंस्पर्शनं चैव वर्जयेत्तु दिनत्रयम् ॥<br>
चतुर्थेऽहनि कुर्वीत स्नानं सा तु यथाविधि ॥ २६ ॥<br>
अभिषेकोदिताभिश्च मृद्धिरद्भिश्च मानसैः ॥<br>
ओषध्यश्च तथा कुम्भे निक्षिप्य स्नापयेत्तु ताम् ॥२७॥<br>
ज्योतिष्मतीं त्रायमाणामभयामपराजिताम् ॥<br>
जीवां विश्वेश्वरीं पाठां समङ्गां विजयां तथा ॥ २८ ॥<br>
सहां च सहदेवीं च पूर्णकोशां शतावरीम् ॥<br>
अरिष्टां शिवां भद्रां गोलोमीं विजयप्रदाम् ॥ २९ ॥<br>
ब्राह्मीं क्षेत्रामजां चैव सर्वबीजानि चाञ्जनम् ॥<br>
बिल्वं गन्धानि रत्नानि पञ्चगव्यं तथैव च ॥ 2.52.३० ॥<br>
कुम्भे निक्षिप्य कुम्भं च गन्धमाल्यानुलेपनैः ॥<br>
पूजयित्वा ततो देवं तस्यात्र शुभवर्धनम् ॥ ३१ ॥<br>
मन्त्रं राजाभिषेकोक्तं पठेदत्र च कालवित् ॥<br>
वस्त्रच्छन्नमुखी स्नाता स्नापके च विनिर्गते ॥ ॥ ३२ ॥<br>
पश्येत्तदेव प्रतिमां वासुदेवस्य रूपिणः ॥<br>
अथवा राम भर्तारं नान्यं कंचन सत्वरम् ॥ ३३ ॥<br>
तत्काले वदनं तस्य पश्यत्यथ यथा विधि ॥<br>
सा प्रसूते सुतं राम शुभं वाऽप्यथवा शुचिम् ॥ ३४ ॥<br>
पूजनं वासुदेवस्य सा कृत्वात्मन एव च ॥<br>
मण्डनं च यथान्यायं शुक्लवस्त्रोत्तरच्छदा। ॥३५ ॥<br>
षष्टिकान्नं तु पयसा समश्नीयाद् घृतेन सा ॥<br>
घृतस्य पीत्वा प्रसृतिं नागपुष्पावचूर्णितम् ॥ ३६ ॥<br>
ऋतुकाले समाप्नोति नारी गर्भं द्विजोत्तम ॥<br>
उपोषितेन शुचिना शुक्लपक्षे समुद्धृतम् ॥ ३७ ॥<br>
पुष्येण बृहतीमूलमुत्तरां वा मुखे नयेत ॥<br>
श्वेतपुष्पा तु बृहती द्रुमूलस्यैष निश्चयः ॥३८॥<br>
नस्या देयाश्च चत्वार उन्मूला द्रुमबिन्दवः ॥<br>
तस्मिन्नहनि सा तेन गर्भं धत्ते वरांगना ॥ ३९ ॥<br>
एवमप्यभवन्ती तु पुत्रीयां राम सप्तमीम् ॥<br>
पुत्रीयमथवा स्नानं केशवाराधनं व्रतम् ॥ 2.52.४० ॥<br>
पुत्रीयमेव वा कुर्यात्केशवाराधनं प्रिया ॥<br>
स्नातानुलिप्ता भर्तारं हृष्टैर्बृंहितमेव च ॥ ४१ ॥<br>
यायाद्रात्रौ तथा नारी गन्धधूपादिवासिता ॥<br>
आत्तगर्भां चिकित्सेत ततस्तामपराजित ॥ ४२ ॥<br>
मधुरौषधिसिद्धेन पयसा सर्पिषा तथा ॥<br>
इच्छाविमानगाः काश्चिन्नास्याः कार्या कथञ्चन ॥ ४३ ॥<br>
कटुतिक्तकषायाणि चात्युष्णलवणानि च ॥<br>
आयासं च व्यवायं च गर्भिणी वर्जयेत्सदा ॥ ४४ ॥<br>
विना कर्म न तिष्ठेत तथा सा राहुदर्शने ॥<br>
प्रादुर्भावाणि वेदेस्य विष्णोरमिततेजसः ॥ ४५ ॥<br>
शृणुयात्तन्मना भूत्वा चरितं च महात्मनः ॥<br>
पुन्नाम्नि नामनक्षत्रे ह्यासन्नप्रसवा गृहम् ॥ ४६ ॥<br>
प्रविशेत्सूतिकासंज्ञं कृतरक्षं समन्ततः ॥<br>
सुभूमौ निर्मितं रम्यं वास्तुविद्याविशारदैः ॥ ४७ ॥<br>
प्राग्द्वारमुत्तरद्वारमथवा सुदृढं शुभम् ॥<br>
देवानां ब्राह्मणानां च गवां कृत्वा च पूजनम् ॥ ४८ ॥<br>
विप्र पुण्याहघोषेण शंखवाद्यरवेण च ॥<br>
प्रसूता बहुशस्तत्र तथा क्लेशक्षमाश्च याः ॥ ४९ ॥<br>
हृद्या विश्वसनीयाश्च परिचरेयुः स्त्रियश्च ताम् ॥<br>
वातानुलोमनैर्हृद्यैस्तत्रैनामुपचारयेत् ॥ 2.52.५० ॥<br>
आहारैश्च विहारैश्च प्रसवाय सुखं द्विज ॥<br>
एरण्डमूलमिश्रेण सघृतेन तथैव ताम् ॥ ५१ ॥<br>
सुखप्रसवनार्थाय पश्चात्काये तु म्रक्षयेत् ॥<br>
बलाकल्ककषायेण सिद्धं क्षीरं चतुर्गुणम् ॥ ५२ ॥<br>
तैलमभ्यञ्जनार्थाय सूतायामुपकल्पयेत् ॥<br>
अथ जातान्न पानेच्छां पञ्चकोलप्रसादिताम् ॥ ५३ ॥<br>
पिबेद्यवागूं सस्नेहां तथा वै नीलकुञ्चिकाम् ॥<br>
दशाहं सूतिकागारं चायुधैश्च विशेषतः ॥ ५४ ॥<br>
वह्नि कातिन्दुकालातैः पूर्णकुम्भैः प्रदीपकैः ॥<br>
मुसलेन तथा द्वारि वर्णकैश्चित्रितेन च ॥ ५५ ॥<br>
रक्षणीया तथा षष्ठी निशा तत्र विशेषतः ॥<br>
राम जागरणं कार्यं जन्मदानां तथार्चनम् ॥ ५६ ॥<br>
पुरुषाः शस्त्रहस्ताश्च नृत्यगीतैश्च योषितः ॥<br>
रात्रौ जागरणं कुर्युर्दशमेऽहनि सूतिका ॥ ५७ ॥<br>
स्नाता पूर्वविधानेन रक्षणीया समीरणात् ॥<br>
बालस्य जातमात्रस्य नाभिं छित्त्वा यथाविधि ॥ ५८ ॥<br>
तालुमुत्तापयेन्नारी पिचुना शोधयेन्मुखम् ॥<br>
ब्राह्मी सुवर्चला सोमं सैन्धवं पिप्पली वचा ॥ ५९ ॥<br>
कनकं सर्पिषा दद्याल्लेह्यमेतद्द्विजोत्तम ॥<br>
लेह्येनानेन मेधावी शूरः पण्डित एव च ॥ 2.52.६० ॥<br>
दर्शनीयो यशस्वी च सुभगः स भविष्यति ॥<br>
बिभीतकास्थि क्षौद्रेण घृष्टं श्रेष्ठमथाञ्जनम् ॥ ६१ ॥<br>
नेत्ररोगेषु बालानां सहरिद्रं च गोरसम् ॥<br>
शारिवा चन्दनं कुष्ठं समभागानि कारयेत् ॥६२॥<br>
शिरोलेपमिदं दद्यादक्षिरोगविनाशनम् ॥<br>
आम्रास्थि सैन्धवं लाजा मधुना सह लेहयेत् ॥६३॥<br>
एष लेहवरः श्रेष्ठश्छर्दिप्रशमनः शुभः ॥<br>
अपामार्गविडङ्गानि पिप्पली मरिचं तथा ॥ ६४ ॥<br>
सैन्धवं तण्डुलं चैव मधुसर्पिःसमन्वितम् ॥<br>
व्याघ्रीरसेन लेहोऽयं हिक्काश्वासविनाशनः ॥ ६५ ॥<br>
बिभीतकत्वचा श्रेष्ठं हरितालं मनःशिला ॥<br>
एतत्तैलं पचेद्दद्रुपामाकिटिभनाशनम् ॥ ६६ ॥<br>
क्षौद्रेण लेह्या तुवरा पिप्पल्यतिविषापहा ॥<br>
श्लेष्मरोगेषु सर्वेषु बालानां भेषजं परम् ॥ ६७ ॥<br>
रोध्रत्वङ्मधुना सार्धमतीसारविनाशिनी ॥<br>
सप्त पर्णत्वक् च दूर्वा तथा कटुकरोहिणी ॥ ६८ ॥<br>
एतदुद्वर्तनं श्रेष्ठं सर्वग्रहविनाशनम् ॥<br>
भङ्गां वचां शङ्खपुष्पीमेरण्डसप्तपर्णकम् ॥ ६९ ॥<br>
समन्तपुष्पीसंयुक्तमपामार्गं च पुष्करम् ॥<br>
क्वाथयित्वा च दातव्यं स्नानं सद्यः सुखावहम् ॥2.52.७० ॥<br>
सर्पिषा निम्बपत्राणि गोविषाणं घृतं मधु ॥<br>
एतेन धूपितो बालो ग्रहदोषैर्विमुच्यते ॥ ७१ ॥<br>
अपामार्गस्य बीजानि बिल्वमूलफलानि च ॥<br>
अगुरुं चन्दनं चैव सप्तपर्णस्य वल्कलम् ॥ ७२ ॥<br>
एतदालेपनं कुर्यात्सर्वग्रहविनाशनम् ॥<br>
मातरश्च ग्रहाश्चैव बालं तु बलिकर्मणा ॥ ७३ ॥<br>
क्षिप्रमेव प्रमुञ्चन्ति तस्माद्यत्नेन कारयेत् ॥<br>
तरक्ष्वर्क्ष वराहाणां दंष्ट्रा गोरोचना वचा ॥ ७४ ॥<br>
रत्नान्ययस्तथा कृष्णं वस्त्रं धार्यं तु बालकैः ॥<br>
जातस्य राम बालस्य हेमन्ते प्रथमेऽथवा ॥ ७५ ॥<br>
शिशिरे वापि कर्तव्यं कर्णवेधं तथा शृणु ॥<br>
ग्रहाणां तत्र सर्वेषां दिनवारः प्रशस्यते ॥ ७६ ॥<br>
तिथिं चतुर्थीं नवमीं वर्जयित्वा चतुर्दशीम् ॥<br>
सावित्रं वैष्णवं त्वाष्ट्रमादित्यं पौष्णमाश्विनम् ॥ ७७ ॥<br>
कर्णवेधे प्रशस्यन्ते सोमदेवं तथैव च ॥<br>
पूर्वाह्णे पूजनं कृत्वा केशवस्य हरस्य च ॥ ७८ ॥<br>
ब्रह्मणश्चन्द्रसूर्याभ्यां दिगीशानां तथैव च ॥<br>
नासत्ययोः सरस्वत्या ब्राह्मणानां गवां तथा ॥ ७९ ॥<br>
गुरूणां मण्डलं कृत्वा तत्र दत्त्वा सुखासनम् ॥<br>
दत्त्वोपवेशयेत्तत्र धात्रीं शुक्लाम्बरां तथा ॥2.52.८०॥<br>
स्वलंकृतां तदुत्संगे बालं कृत्वा तु सान्त्वितम् ॥<br>
धृतस्य निश्चलं सम्यग्गले कुकरसांकिते॥८१॥<br>
विध्येद्दैवकृते छिद्रे सकृदेव तु लाघवात् ॥<br>
प्राग्दक्षिणं कुमारस्य भिषग्वामं तु योषितः ॥<br>
स्नेहाक्तं सूच्यनुस्यूतं सूत्रं वानुनिधापयेत् ॥ ८२ ॥<br>
तैलाभ्यक्ते ततः कर्णे कार्यमाभरणं भवेत् ॥<br>
कर्णवेधदिने विप्रं सांवत्सरचिकित्सकौ ॥<br>
पूज्याश्चाविधवा नार्यः सुहृदश्च तथा द्विजाः ॥ ॥ ८३ ॥<br>
चतुर्थे मासि कर्तव्यं शिशोर्निष्क्रमणं गृहात् ॥<br>
सौरभौमदिनं चैव तिथिं रिक्तां च वर्जयेत् ॥ ८४ ॥<br>
चतुर्थीं नवमीं चैव रिक्तां चैव चतुर्दशीम् ॥<br>
आर्यम्णं वैष्णवं हस्तमादित्यं पौषमश्विनम् ॥ ८५ ॥<br>
भाग्यं त्वाष्ट्रं च पुष्यं च तत्र कर्मणि शस्यते ॥<br>
दिगीशानां दिशं तत्र तथा चन्द्रार्कयोर्द्विज ॥ ८६ ॥<br>
पूजनं वासुदेवस्य गगनस्य च कारयेत् ॥<br>
तत्र स्वलंकृता धात्री बालमादाय पूजितम् ॥ ८७ ॥<br>
बहिर्निष्क्रामयेद्गेहाच्छङ्खपुण्याहनिस्वनैः ॥<br>
ततस्तत्र पठेन्मंत्रं यं तु राम निबोध मे॥८८॥<br>
चन्द्रार्कयोर्दिगीशानां दिशां च गगनस्य च ॥<br>
निक्षेपार्थमिदं दद्मि ते मे रक्षन्तु सर्वदा ॥८९॥<br>
अप्रमत्तं प्रमत्तं वा दिवा रात्रावथापि वा ॥<br>
रक्षन्तु सर्वतः सर्वे देवाः शक्रपुरोगमाः ॥ 2.52.९० ॥<br>
स्त्रीणामविधवानां तु द्विजानां सुहृदां तथा ॥<br>
तदा तु पूजा कर्तव्या गीतनृत्यैस्तथोत्सवैः ॥ ९१ ॥<br>
पञ्चमे च तथा मासि भूमौ तमुपवेशयेत् ॥<br>
तत्र सर्वे ग्रहाः शस्ता भौमो राम विशेषतः ॥ ९२ ॥<br>
तिथिं च वर्जयेद्रिक्तामृक्षाणि शृणु भार्गव ॥<br>
उत्तरात्रितयं सौम्यं चाश्वत्थं शक्रदैवतम् ॥ ९३ ॥<br>
प्राजापत्यं च हस्तं च शस्तमाश्विनदैवतम् ॥<br>
वराहं पूजयेद्देवं पृथिवीं च द्विजोत्तम ॥ ९४ ॥<br>
पूजनं सर्वतः कृत्वा गुरुदेवद्विजन्मनाम् ॥<br>
भूभागमुपलिप्याथ कृत्वा तत्र तु मण्डलम् ॥ ९५ ॥<br>
शङ्खपुण्याहशब्देन भूमौ तमुपवेशयेत् ॥<br>
मन्त्रश्चात्र भवेद्राम तन्मे निगदतः शृणु ॥ ९६ ॥<br>
रक्षणं वसुधे देवि सदा सर्वगतं शुभे ॥<br>
आयुःप्रमाणं सकलं निक्षेपस्ते हरिप्रिये ॥ ९७ ॥<br>
अन्तरादायुषस्तस्य ये केचित्परिपन्थिनः ॥<br>
जीवितारोग्यवित्तेषु निर्दहस्वाचिरेण तान् ॥ ९८ ॥<br>
वरेण्याशेषभूतानां माता त्वमसि कामधुक् ॥<br>
अजरा चाप्रमेया च सर्वभूतनमस्कृता ॥ ९९ ॥<br>
चराचराणां भूतानां प्रतिष्ठा त्वं त्वर्हमसि ॥<br>
कुमारं पाहि मातस्त्वं बालं तदनुमन्यताम् ॥ 2.52.१०० ॥<br>
तस्योपवेशनं कृत्वा भूमौ ब्राह्मणभोजनम् ॥<br>
शक्त्या कृत्वा ततः कार्यश्चोत्सवः पूर्ववद्द्विज ॥ १०१ ॥<br>
षष्ठेऽन्नप्राशनं मासि कर्तव्यं भौमवर्जिते ॥<br>
दिनवारे तिथिं रिक्तां वर्जनीया तथैव च ॥ १०२ ॥<br>
नक्षत्राणि तथैवात्र दारुणोग्राणि वर्जयेत् ॥<br>
साधारणे तथा राम ज्येष्ठान्तेष्वपि शस्यते ॥ १०३ ॥<br>
ब्रह्माणं शङ्करं विष्णुं चन्द्रार्कौ च दिगीश्वरान् ॥<br>
भुवं दिशश्च सम्पूज्य हुत्वा वह्नौ तथा चरुम् ॥ १०४ ॥<br>
एतेषामेव देवानां कृत्वा ब्राह्मणपूजनम् ॥<br>
देवतापुरतस्तस्य धात्र्युत्सङ्गगतस्य च ॥ १०५ ॥<br>
अलंकृतस्य दातव्यं वीर कांस्ये तु काञ्चने ॥<br>
मध्वाज्यकनकोपेतं प्राशयेत्पायसं ततः ॥ १०६ ॥<br>
ततस्त्वन्नपते राम मन्त्रश्चात्र विधीयते ॥<br>
कृतप्राशं तदोत्सङ्गाद्धात्री बालं तु विन्यसेत् ॥ १०७ ॥<br>
देवाग्रतोऽथ विन्यस्य शिल्पभण्डानि सर्वशः ॥<br>
शस्त्राणि चैव शास्त्राणि ततः पश्येत लक्षणम् ॥ १०५ ॥<br>
प्रथमं यं स्पृशेद्बालः शिल्पभाण्डं स्वयं तथा ॥<br>
जीविका तस्य बालस्य तेनैव तु भविष्यति ॥ १०९ ॥<br>
दन्त जन्मनि बालानां तेनैव तु भविष्यति ॥<br>
दन्तजन्मनि बालानां लक्षणं तु निबोध मे ॥ 2.52.११० ॥<br>
उपरि प्रथमं यस्य जायन्ते च शिशोर्द्विजाः ॥<br>
दन्तैर्वा सह यस्य स्याज्जन्म भार्गव जायते ॥ १११ ॥<br>
मातरं पितरं वापि खादेदात्मानमेव च.॥<br>
तत्र शान्तिं प्रवक्ष्यामि तन्मे निगदतः शृणु … ॥११२॥<br>
गजपृष्ठगतं बालं नौस्थं वा स्थापयेद्द्विज ॥<br>
तदभावे तु धर्मज्ञ काञ्चने तु वरासने ॥११३॥<br>
सर्वौषधैः सर्वगन्धैर्बीजैः पुष्पैः फलैस्तथा ॥<br>
पञ्चगव्ये तु रत्नैश्च पताकाभिश्च भार्गव ॥११४॥<br>
स्थालीपाकेन धातारं पूजयेत्तदनन्तरम् ॥<br>
सप्ताहं चात्र कर्तव्यं तथा ब्राह्मणभोजनम् ॥ ११५ ॥<br>
अष्टमेऽहनि विप्राणां तथा देया च दक्षिणा ॥<br>
काञ्चनं रजतं गाश्च भुवं चात्मानमेव वा ॥ ११६ ॥<br>
दन्तजन्मनि मासान्यसम्भवे सप्तमादपि ॥<br>
अष्टमेऽहनि विप्राणां शृणु स्नानमतः परम् ॥११७॥<br>
भद्रासने निवेश्यैनं मृद्भिर्मूलैः फलैस्तथा ॥<br>
सर्वौषधैः सर्वगन्धैः सर्वबीजैस्तथैव च ॥११८॥<br>
स्नापयेत्पूजयेच्चात्र वह्निं सोमं समीरणम् ॥<br>
पूर्वतश्च तथा ख्यातान्देवदेवं च केशवम् ॥११९॥<br>
एतेषामेव जुहुयाद्घृतमग्नौ यथाविधि ॥<br>
ब्राह्मणानां च दातव्या ततः पूजा च दक्षिणा ॥ 2.52.१२० ॥<br>
ततस्त्वलंकृतं बालं चासने तूपवेशयेत् ॥<br>
आसनं छत्रमूर्धानं बीजैस्तं स्नापयेत्ततः ॥ १२१ ॥<br>
सुस्विन्नैर्बालकानां च तैश्च कार्यं च पूजनम् ॥<br>
पूज्याश्चाविधवा नार्यो ब्राह्मणाः सुहृदस्तथा ॥ १२२ ॥<br>
प्राप्तेऽथ पञ्चमे वर्षे त्वप्रसुप्ते जनार्दने ॥<br>
प्रतिपदां तथा षष्ठीं वर्जयित्वा तथाष्टमीम् ॥१२३॥<br>
रिक्तां पञ्चदशीं चैव सौरभौमदिने तथा ॥<br>
धुवाणि याम्यं च तथा नक्षत्राणि विवर्जयेत्॥१२४॥<br>
सौम्यवर्गश्चरे लग्ने हिते तत्र नवांशके ॥<br>
त्रिकोणकेन्द्रगाः सौम्याः पापाश्चोपचये शुभाः ॥ १२५ ॥<br>
नक्षत्राणां विवर्ज्यानां मुहूर्ताश्च विवर्जयेत् ॥<br>
एवं सुनिश्चिते काले विद्यारम्भं च कारयेत् ॥ १२६ ॥<br>
पूजयित्वा हरिं लक्ष्मीं तथा देवीं सरस्वतीम् ॥<br>
सुविद्यां सूत्रकाराँश्च स्वां विद्यां च विशेषतः ॥ १२७ ॥<br>
एतेषामेव देवानां नाम्ना तु जुहुयाद्घृतम् ॥<br>
दक्षिणाभिर्द्विजेन्द्राणां कर्तव्यं चात्र पूजनम् ॥ १२८ ॥<br>
धात्र्युत्सङ्गादथादाय बालं तु कृतवापनम् ॥<br>
स्वलंकृतं प्रदातव्यमुत्सङ्गे तु तदा गुरोः ॥ १२९ ॥<br>
गुरुश्चात्र भवेद्विद्वान्स्नातः शुक्लाम्बरः शुचिः ॥<br>
प्रगृह्य तं तु निक्षेपं गुरुरप्यथ भार्गव ॥ 2.52.१३० ॥<br>
प्राङ्मुखः सुमुखासीनो वारुणाशामुखं शिशुम् ॥<br>
अध्यापयेत्तु प्रथमं कुर्याद्बालोऽपि वन्दनम् ॥ १३१ ॥<br>
ब्राह्मणानां गुरूणां च देवतानामनन्तरम् ॥<br>
ततस्तु पूज्या वित्तेन धात्री राम गुरुस्तथा ॥ १३२ ॥<br>
दक्षिणाभिर्द्विजेन्द्राणां कर्तव्यं तर्पणं तथा ॥<br>
ततः प्रभृत्यनध्यायान्वर्जनीयान्विवर्जयेत् ॥१३३ ॥<br>
अष्टमीद्वितयं राम पक्षान्ते च दिनद्वयम् ॥<br>
अशौचमिन्द्रयात्रां च भूकम्पं राहुदर्शनम् ॥ १३४ ॥<br>
व्यतीतं चाप्यहोरात्रमुल्कापातं च भार्गव ॥<br>
अकालस्तनितं चैव निर्ज्योतिषमथाम्बरम् ॥ १३५ ॥<br>
तथा काले प्रचण्डश्च यदा वायुस्तदा भवेत् ॥<br>
प्रदोषे चाप्यसंश्रद्धे चैत्यवृक्षचतुष्पथे ॥ १३६ ॥<br>
गोयाने कुञ्जरे चाश्वे न च नावि तथा भवेत् ॥<br>
श्वशृगालरवे घोरे तथा च खरनिस्वने॥१३७॥<br>
तथा वादित्रशब्दे च तथैव नगरोत्सवे ॥ १३८ ॥<br>
कालेषु देशेषु मयोदितेषु पठन्ति ये नाम न तेषु विद्या ॥<br>
फलं प्रयच्छेत्यथवाऽरिशत्रोर्लोके परे वा यदि वाऽपि चास्मिन् ॥ १३९ ॥<br>
इति श्रीविष्णुधर्मोत्तरे द्वितीयखण्डे मा० सं० रामं प्रति पुष्करोपाख्याने बालतन्त्रो नाम द्विपञ्चाशत्तमो<br>
ऽध्यायः॥५२॥<br>
2.53<br>
श्रीपरशुराम उवाच ॥<br>
पुत्रीयं भगवन्स्नानं पुत्रीयमथ सप्तमीम् ॥<br>
पुत्रीयं च समाचक्ष्व तथा वै केशवव्रतम्॥१॥<br>
पुष्कर उवाच ॥<br>
उपोषितौ कृत्तिकासु यजमानपुरोहितौ ॥<br>
रोहिण्यां स्नपनं कुर्युर्यजमानस्य भार्गव ॥ २ ॥<br>
क्षीरवृक्षप्ररोहाभ्यां सितमाल्यविभूषितम्॥<br>
प्रियङ्गुचन्दनोपेतान्पञ्च कुम्भान्प्रपूजयेत् ॥ ३ ॥<br>
प्राङ्मुखं व्रीहिराशिस्थं कुम्भैस्तैरभिषेचयेत् ॥<br>
विष्णुं शशाङ्कं वरुणं रोहिणीं च प्रजापतिम् ॥ ४ ॥<br>
पूजयेत्प्रयतः श्रद्धी गन्धमाल्यानुलेपनैः ॥<br>
धूपः प्रजापतेर्देयस्तथैव शटकेशयाः ॥५॥<br>
पञ्चपृष्ठवृषान्दिग्धान्दध्ना च विनिवेदयेत् ॥<br>
प्रजाध्यक्षाय होमञ्च देवतानां तु कारयेत् ॥६॥<br>
घृतेन सर्वबीजैश्च शुक्लवासा जितेन्द्रियः ॥<br>
दक्षिणां गुरवे देयात्काम्यं गौर्वाससी शुभे ॥ ७ ॥<br>
सुवर्णं च महाभाग विप्राणामथ शक्तितः ॥<br>
शुक्ला च गौर्वृषः शुक्लस्तयोर्लोम शफं तथा ॥८॥<br>
शृङ्गाणि त्रिवृतं कृत्वा मणिर्धार्यस्ततो भवेत् ॥९॥<br>
अलंकृतं केशमिदं सदैव स्नानं तु कुर्वन्पुरुषोऽथवा स्त्री ॥<br>
पुत्रानवाप्नोति तथेष्टतां च पुष्टिं तथाग्र्यां विपुलां च कीर्तिम्॥ 2.53.१० ॥<br>
इति श्रीविष्णुधर्मोत्तरे द्वितीयखण्डे मा० सं० रामं प्रति पुष्करोपाख्याने पुत्रीयरोहिणीस्नानवर्णनंनाम त्रिपञ्चाशत्तमोऽध्यायः ॥ ५३ ॥<br>
2.54<br>
॥ पुष्कर उवाच ॥<br>
मार्गशीर्षे शुभे मासि शुक्लपक्षे द्विजोत्तम ॥<br>
पुत्रीयां सप्तमीं राम गृह्णीयात्प्रयतः शुचिः ॥ १ ॥<br>
अथवा पुत्रकामा स्त्री विधिना येन तच्छृणु ॥<br>
हविष्याशी शिरःस्नातः कृत्वा ब्राह्मणपूजनम् ॥ २ ॥<br>
अधःशायी द्वितीयेऽह्नि गोविषाणोदकेन च ॥<br>
स्नात्वोपविश्य च तथा शुभे देशे तु मण्डलम् ॥ ३ ॥<br>
तत्राष्टपत्रं कमलं विन्यसेद्वर्णकैः शुभैः ॥<br>
तस्यैव कर्णिकामध्ये भास्करं चन्दनेन तु ॥ ४ ॥<br>
रक्तेन पूजयेद्देवं गन्धमाल्यानुलेपनैः ॥<br>
भक्ष्यैर्भोज्यैस्तथा पेयैर्धूपैर्दीपैस्तथैव च॥५॥<br>
एवं संपूजनं कृत्वा सर्वकामप्रदस्य तु ॥<br>
नक्तं भुञ्जीत धर्मज्ञ सर्वकर्मविवर्जितः ॥६॥<br>
दन्तोलूखलको भूत्वा कृत्वा संवत्सरव्रतम् ॥<br>
व्रतावसाने दातव्या शक्त्या ब्राह्मणदक्षिणा ॥७॥<br>
तथात्रिमधुरप्रायं कर्तव्यं द्विजभोजनम् ॥<br>
अधःशाय्यनिशं तां च भूय एव तथा भवेत् ॥ ८ ॥<br>
पुत्रीयमेतद्व्रतमुत्तमं ते मयोदितं कल्मषनाशकारि ॥<br>
आराधनं देववरस्य राम सर्वामयघ्नं च तथैतदुक्तम् ॥ ९ ॥<br>
इति श्रीविष्णुधर्मोत्तरे द्वितीयखण्डे मा० सं० रामं प्रति पुष्करोपाख्याने पुत्रीयासप्तमीव्रतं नाम चतुष्पञ्चाशत्तमोऽध्यायः ॥ ५४ ॥<br>
2.55<br>
पुष्कर उवाच ॥<br>
प्रोष्ठपद्यामतीतायां कृष्णपक्षाष्टमी तु या ॥<br>
सोपवासो नरस्तस्यां योषिद्वा तनयार्थिनी ॥१ ॥<br>
स्नाता सरसि धर्मज्ञ तोये चाप्यथ सारसे ॥<br>
पूजनं वासुदेवस्य यथा कुर्यात्तथा शृणु ॥ २ ॥<br>
घृतप्रस्थेन गोविन्दं स्नापयित्वा जगद्गुरुम् ॥<br>
क्षौद्रेण च ततः पश्चाद्दध्ना च स्नपयेत्ततः ॥ ३ ॥<br>
क्षीरेण स्नपनं कृत्वा ततः पश्चाद्विवक्षितम् ॥<br>
सर्वौषधैश्च गन्धैश्च सर्वबीजफलैस्तथा ॥ ४ ॥<br>
स्नापयित्वानुलिप्येत चन्दनागुरुकुङ्कुमैः ॥<br>
कर्पूरेण तथा राम तथा जातीफलैः शुभैः ॥ ५ ॥<br>
ततः कालोद्भवैः पुष्पैः पूजयित्वा जनार्दनम् ॥<br>
धूपं चागुरुणा दत्त्वा कृत्वा नैवेद्यमुत्तमम् ॥ ॥ ६ ॥<br>
विशेषाद्गोरसप्रायं पुन्नागैरन्वितैः फलैः ॥<br>
पौरुषेण च सूक्तेन हुत्वा चानन्तरं घृतम् ॥ ७ ॥<br>
शूद्रो वाप्यथवा नारी नाम्ना हुत्वा जगद्गुरुम् ॥<br>
यवपात्राणि दद्यात्तु फल्गुनि कनकं तथा ॥ ८॥<br>
पुत्रार्थं प्राशनं कुर्यात्फलैः पुन्नामभिः शुभैः ॥<br>
स्त्रीनामभिश्च कन्यार्थी ततो भुक्त्वा यथेप्सितम् ॥ ९ ॥<br>
पुत्रकामानवाप्नोति तथा सर्वमभीप्सितम् ॥<br>
हविष्यं देवदेवस्य भूमिशोभां तु कारयेत् ॥ 2.55.१० ॥<br>
संवत्सरमिदं कृत्वा व्रतमाप्नोत्यभीप्सितम् ॥<br>
पुत्रकामानवाप्नोति तथा सर्वानभीप्सितान् ॥ ११ ॥<br>
पुत्रीयमेतद्व्रतमुत्तमं ते मयेरितं यद्यपि धर्मनित्यम् ॥<br>
तथाप्यनेनैव समस्त कामान्कृतेन लोके पुरुषा लभन्ते ॥ १२ ॥<br>
इति श्रीविष्णुधर्मोत्तरे द्वितीयखण्डे मार्कण्डेयवज्रसंवादे रामं प्रति पुष्करोपाख्याने पुत्रीयाष्टमीव्रतं नाम पञ्चपञ्चाशत्तमोऽध्यायः ॥ ५५ ॥<br>
2.56<br>
॥ श्रीपरशुराम उवाच ॥<br>
भगवञ्च्छ्रोतुमिच्छामि पुरुषाणां चिकित्सितम् ॥<br>
तन्ममाचक्ष्व देवेश तत्र मे संशयो महान् ॥ ३ ॥<br>
पुष्कर उवाच ॥<br>
रक्षन्बलं महाभाग लङ्घयेज्ज्वरितं नरम् ॥<br>
सविश्वं लाजमण्डं तु लंघितं तत्तु भोजयेत् ॥ ॥२॥<br>
मुस्तपर्पटकोशीरचन्दनोद्दीप्यनागरैः ॥<br>
घृतं शीतं पयश्चात्र दातव्यं तृट्प्रशान्तये ॥ ३ ॥<br>
षडहे च व्यतिक्रान्ते तिक्तकं पाययेद्रसम् ॥<br>
स्नेहयेत्पाकदोषं च ततस्तं च विरेचयेत् ॥ ४ ॥<br>
जीर्णषष्टिकनीवाररक्तशालिप्रमोदकाः ॥<br>
तद्विधाश्चतुरः श्रेष्ठाः यवानां विकृतिस्तथा ॥ ५ ॥<br>
मुद्गा मसूराश्चणकाः कुलत्थाः समकुण्ठकाः ॥<br>
आढकी च फलं मूले यूषार्थं ज्वरिणां हितम् ॥ ६ ॥<br>
कृष्णशुक्लकवन्तीर्कतित्तिरैणकपिञ्जलाः ॥<br>
लावाद्या जाङ्गलश्रेष्ठाः ज्वरिणां तद्विधाश्च ये ॥ ७ ॥<br>
पटोलं सफलं निम्बं कर्कोटककटिल्लकम् ॥<br>
शाकं पर्पटकं चाद्यादम्लार्थे दाडिमं हितम् ॥ ॥ ८ ॥<br>
अयोगे वमनं शस्तमूर्द्धगे च विरेचनम् ॥<br>
रक्तपित्ते तथा पाने षडङ्गं शुण्ठिवर्जितम् ॥ ९ ॥<br>
लाजा सिञ्चति कामं तु यवगोधूमशालयः ॥<br>
मसूरमुद्गचणकाः खण्डिताः समकुष्ठिकाः ॥ 2.56.१० ॥<br>
हृद्या गोधूमिका भक्ष्या घृतक्षीरोपसाधिताः ॥<br>
सक्षौद्रशर्करोपेतास्तथा वृषरसो हितः॥ ११ ॥<br>
अतीसारे पुराणानां शालीनां भक्षणं हितम् ॥<br>
अनभिष्यदि वा चान्यद्रौद्रवत्सकसंयुतम् ॥ १२ ॥<br>
मारुतानां जये यत्नः कार्यो गुल्मेषु सर्वथा ॥<br>
वाट्यक्षीरेण चाश्नीयाद्वस्तुकं घृतसाधितम् ॥ १३ ॥<br>
कुक्कुटा बर्हिणः श्रेष्ठास्तिक्ता गोधूमशालयः ॥<br>
हिता जठरिणां भोज्ये यवगोधूमशालयः ॥१४ ॥<br>
मुद्गाः कुलत्थाः कौलानि जाङ्गला मृगपक्षिणः ॥<br>
पटोलनिम्बधान्यास्तु शुष्कमूलकसैन्धवैः ॥ १५ ॥<br>
मातुलुङ्गरसा जातिहिङ्गुवृक्षाम्लवेतसैः ॥<br>
आहारं जठरे युक्त्या यथादोषं प्रकल्पयेत्॥ १६ ॥<br>
कुष्ठिनां च तथा शस्तं पानार्थे खदिरोदकम्॥<br>
मसूरमुद्गौ यूषार्थे भोज्ये जीर्णाश्च शालयः ॥ १७ ॥<br>
निम्बपर्पटकौ शाकौ छागलानां तथा रसः ॥<br>
विडङ्गं मरिचं शुण्ठी कुष्ठं रोध्रं ससर्जिकम्॥ १८ ॥<br>
मनःशिलैः कृतो लेपः कुष्ठहा मूत्रपेषितः ॥<br>
अपूपसक्तुकुल्माषवाज्याद्या मेहिनां हिताः ॥ १९ ॥<br>
यवान्नविकृतिर्मुद्गाः कुलत्थाजीर्णशालयः ॥<br>
तिक्तरूक्षाणि शाकानि तिक्तानि हरितानि च ॥ 2.56.२० ॥<br>
तिलानि तिलशिग्रुर्वा बिभीतेङ्गुदजानि तु ॥<br>
अनभिष्यन्दि यच्चान्यद्भोजने तत्प्रशस्यते ॥ २१ …<br>
मुद्गाः सयवगोधूमा धान्यं वर्षस्थितं च यत् ॥<br>
जाङ्गालस्वरसः प्रोक्तो भोजने राजयक्ष्मिणाम्॥ २२॥<br>
कुलत्थमुद्गकालाबुशुष्कमूलकजाङ्गलैः. ॥<br>
यूषैर्वा वाष्किरैः स्निग्धैर्दधिदाडिमसाधितैः ॥ २३ ॥<br>
मातुलुङ्गरसक्षौद्रद्राक्षाव्योषादिसंस्कृतैः ॥<br>
यवगोधूमशाल्यन्नैर्भोजयेच्छावसं परम् ॥ २४ …<br>
दशमूलफलारास्नाकुलत्थैरुपसाधितैः ॥<br>
पयोव्यूषरसक्वाथः श्वासहिक्कानिवारणः ॥ २५ ॥<br>
शुष्कमूलककौलत्थमौद्गजांगलजै रसैः ॥<br>
यवगोधूमशाल्यन्नं जीर्णाशोंऽशं समाचरेत् ॥ २६ ॥<br>
जीर्ण पक्वरसं शीधुमार्द्वीकाँस्त्वथ वा पिबेत् ॥<br>
शोथवान्सगुडां पथ्यां खादेद्वा गुडलावनम् ॥ ॥ २७ ॥<br>
चित्रं विचित्रकं चोभौ ग्रहणीरोगनाशनौ ॥<br>
पुराणयवगोधूमशालयो जाङ्गलं रसम् ॥ २८ ॥<br>
मुद्गामलकखर्जूरमृद्वीकाबदराणि च ॥<br>
मधुसर्पिःपयस्तक्रं निम्बपर्पटकौ वृषम् ॥ २९ ॥<br>
तक्रवृद्ध्यानुशस्यन्ते सततं वातरोगिणाम् ॥<br>
हृद्रोगिणे प्रदातव्यं प्रयत्नेन विरेचनम् ॥2.56.३०॥<br>
पिप्पलीनां प्रयोगश्च प्रमृते धर्मिणस्तथा ॥<br>
चकार नाडी शीधूनि युक्ता च शिशिराम्भसा ॥ ३१ ॥<br>
युक्तसौवर्चलाजाक्षिमथ शस्तं मदात्यये ॥<br>
सक्षौद्रपयसा लाक्षां पिबेत क्षतवान्नरः ॥ ३२ ॥<br>
क्षयं मांसरसाहारो वह्निसंरक्षणाज्जयेत् ॥<br>
शालयो भोजने शक्ता नीवारकलमादयः ॥ ३३ ॥<br>
यवान्नविकृतिर्मांसं शाकं सौवर्चलं सुधीः ॥<br>
पथ्यं तथैव तासां च मण्डं तक्रं च वारुणी ॥ ३४ ॥<br>
मुस्ताभ्यासस्तथा लेपः चित्रकेण हरिद्रया ॥<br>
यवान्नविकृतिः शालिर्वास्तुकी च सुवर्चलम् ॥ ३५ ॥<br>
त्रपुसी चारुगोधूमाः क्षीरेक्षुघृतसंयुताः ॥<br>
मूत्रकृच्छे च शस्ताः स्युः पाने मण्डसुरादयः .॥ ३६ ॥<br>
लाजा सक्तु तथा क्षौद्रं शाल्यं मांसपरूषकम् ॥<br>
वृन्ताकालाबुशिखिनश्छर्दिघ्नाः पानकानि च ॥ ॥ ३७ ॥<br>
शाल्यन्नं तोयपयसी केवलोष्णश्रितेऽपि वा ॥<br>
तृष्णाघ्ना मुस्तगुडयोर्गुलिका वा मुखे धृता ॥ ३८ ॥<br>
यवान्नविकृतिर्यूषं शुष्कमूलकजं तथा ॥<br>
शाकं पटोलवेत्राश्रमूरुस्तम्भविनाशनम् ॥ ३९ ॥<br>
मुक्ताढकमसूराणामतीरैर्जाङ्गलैस्तथा ॥<br>
ससैन्धवघृतद्राक्षाशुण्ठ्यामलकोलजैः ॥ 2.56.४० ॥<br>
यूषैः पुराणगोधूमयवशाल्यन्नमभ्यसेत् ॥<br>
विसर्पं ससिताक्षौद्रमृद्वीकादाडिमोदरः ॥ ४१ ॥<br>
रक्तषष्टिकगोधूमयवमुद्गादिवल्लघु ॥<br>
काचमाची च वेत्राग्रं वास्तुकं च सुवर्चला ॥ ४२ ॥<br>
वातशोषितनाशाय तोयं शस्तं सिता मधु ॥<br>
नासारोगे च सहितं घृतदूर्वाप्रसाधितम् ॥ ४३ ॥<br>
भृङ्गराजरसे सिद्धे तैलं धात्रीरसोऽपि वा ॥<br>
न स्यात्सर्वामयेष्विष्टं मूर्धजत्रूद्भवेष्वथ ॥ ४४ ॥<br>
शीततोयान्वपतनं तिलानां राम भक्षणम् ॥<br>
द्विजदार्ढ्यकरं प्रोक्तं तथा पुष्टिकरं शुभम् ॥ ४५ ॥<br>
गण्डूषस्तिलतैलेन द्विजदार्ढ्यकरः परः ॥<br>
विडङ्गचूर्णं गोमूत्रं सर्वत्र कृमिनाशनम् ॥ ४६ ॥<br>
धात्रीफलान्यथाज्यं च शिरोलेपनमुत्तमम्॥<br>
शिरोरोगविनाशाय स्निग्धशीतं च भोजनम्॥४७॥<br>
तैलं वा वस्ति मूत्रं वा कर्णपूरणमुत्तमम् ॥<br>
कर्णशूलविनाशाय शुद्धं तैलं निषेचयेत् ॥ ४८ ॥<br>
गिरिभृच्चन्दनं माल्यं मालतीकालिकास्तथा ॥<br>
संयोज्य याकृतावर्तिः क्षतचक्रहरीतुसा ॥४९ ॥<br>
व्योषं त्रिफलयायुक्तं सुरूकं च रसाञ्जनम् ॥<br>
सर्वाक्षिरोगशमनं तथा चैव रसाञ्जनम् ॥ 2.56.५० ॥<br>
आज्यभृष्टं शिलापिष्टरोथकाञ्जिकसैन्धवैः ॥<br>
आश्च्योतनविनाशाय सर्वरोगामयेषु च ॥ ५१ ॥<br>
गिरिभृच्चन्दनैर्लेपो बहिर्लेपस्य शस्यते ॥<br>
नेत्रामयविघातार्थं त्रिफलां शीलयेत्सदा ॥ ५२॥<br>
रात्रौ तु मधुसर्पिभ्यां दीर्घमायुर्जिजीविषुः ॥<br>
शतावरे रसे सिद्धौ वृष्यौ क्षीरघृतौ स्मृतौ॥५३॥<br>
कलविङ्कानि माषाश्च वृषौ क्षीरं घृतं तथा ॥<br>
आयुष्या त्रिफला चैव पूर्ववन्मधुकान्विता ॥ ५४ ॥<br>
मधुकायोरजोपेता वलीपलितनाशिनी ॥<br>
वचसिद्धं घृतं राम तदा भूतविनाशनम् ॥ ५५ ॥<br>
कण्ठे बुद्धिप्रदं चैव तथा सर्वार्थसाधकम् ॥<br>
वल्गकल्ककषायेण सिद्धमभ्यञ्जनं हितम्॥५६॥<br>
रास्ना सहचरैर्वापि तैलं वातविकारिणाम् ॥<br>
अनभिष्यन्दि यच्चान्यत्तद्व्रणेषु प्रशस्यते ॥ ५७ ॥<br>
पक्वस्य च तथा भेदं निम्बशीलं च रोपणे ॥<br>
तथा तस्योपचारश्च बलिकर्मार्थिशेषतः ॥ ५८ ॥<br>
सूतिका च तथा रक्षा व्रणिनां तु सदा हिता ॥<br>
जङ्गमे विषदंशे तु दातव्यं स्थावरं विषम् ॥ ॥५९॥<br>
स्थावरे सर्पदष्टस्य हितं मांसस्य भक्षणम् ॥<br>
भक्षणं निम्बपत्राणां सर्पदष्टस्य भेषजम् ॥ 2.56.६० ॥<br>
वन्ध्याकार्कोटजं मूलं छागमूत्राभिभावितम् ॥<br>
नस्यं काञ्चिकसंपिष्टं विषवेगविनाशनम् ॥६१॥<br>
बन्धनाद्दूषणं छेददाहस्रावाः प्रकीर्तिताः ॥<br>
पूर्वदष्टस्य पाने च हृदयावरण घृतम् ॥ ॥६२॥<br>
तालनिम्बदलं केशा जीर्णचैलं यवा घृतम् ॥<br>
धूपो वृश्चिकविद्धस्य शिखिपत्रं घृतेन वा॥६३॥<br>
अर्कक्षीरेण संपिष्टं लेपबीजं पलाशजम्॥<br>
वृश्चिकार्त्तस्य कृष्णा वा शिरीषफलसंयुता ॥ ६४ ॥<br>
तिलकास्फोटयोर्दूनं गिरिकर्ण्यास्तिलस्य च ॥<br>
शर्करामधुसर्पींषि पानमाखुविषापहम् ॥ ॥६५॥<br>
आर्कक्षीरं तिलास्तैलं पललं च गुरु समम् ॥<br>
पानाज्जयति दुर्वारमविषं शीघ्रमेव च॥६६॥<br>
पीत्वा मूलं त्रिवृत्तुल्यं तण्डुलीयस्य सर्पिषा॥<br>
सर्पकीटविषाण्याशु जयत्यतिबलान्यपि ॥ ६७ ॥<br>
चन्दनं पद्मकं कुष्ठं नताम्बूशीरपाटलाः ॥<br>
निर्गुण्डीशाखिशैलूषलूताविषहरोऽगदः ॥ ६८ ॥<br>
शिरोविरेचनं शस्तं गुडनागरकं द्विज ॥<br>
नस्यकर्मणि वस्तौ च तथा भृङ्गे च भार्गव ॥ ६९ ॥<br>
तैलमेव परं विद्यात्स्नेहपाने तथा घृतम् ॥<br>
स्वेदनीयः परो वह्निः सिताम्भःस्तम्भनं परम् ॥ 2.56.७० ॥<br>
त्रिवृद्धि रेचने श्रेष्ठा वमने मदनं तथा ॥<br>
वस्तिर्विरेको वमनं तैलं सर्पिस्तथा मधु ॥७१॥<br>
रक्तपित्ते बला रास्ना क्रमेण परमौषधम् ॥<br>
शारीरमानसाग्रं तु सहजा व्याधयो मताः ॥ ७२ ॥<br>
शारीरज्वरकुष्ठाद्याः क्रोधाद्या मानसा मताः ॥<br>
आगन्तवोऽभिघातोत्थाः सहजाः क्षुत्तृषादयः ॥ ७३ ॥<br>
शारीरागन्तुनाशाय सततं सूर्यवासरे ॥<br>
गुडाज्यलवणोपेतं सहिरण्यं द्विजातये ॥७४॥<br>
दद्याच्च धूपं धर्मज्ञ प्रीणयेच्च दिवाकरम् ॥<br>
आरोग्यमेतेनाप्नोति कामाँश्च मनसेप्सितान् ॥ ७५ ॥<br>
सततं दिवसे चान्द्रे स्नानमभ्यङ्गपूर्वकन् ॥<br>
यः प्रयच्छति विप्राय सोऽपि रोगैर्विमुच्यते ॥ ॥७६ ॥<br>
शनैश्चरदिने दत्त्वा तैलं विप्रेषु शक्तितः॥<br>
नित्यमेव महाभाग रोगनाशनमाप्नुयात् ॥ ७७ ॥<br>
आश्विनं सकलं मासं प्रत्यहं गोरसैर्द्विजान् ॥<br>
भोजयित्वा महाभाग रोगनाशनमाप्नुयात् ॥७८॥<br>
स्नापयित्वा तथा लिङ्गं देवदेवस्य शूलिनः ॥<br>
घृतेन पयसा चैव सर्वरोगैर्विमुच्यते ॥ ७९ ॥<br>
गायत्र्यावाहयेद्विद्वान्दूर्वां त्रिमधुनाप्लुताम् ॥<br>
पूतश्च ब्राह्मणाशीर्भिः सर्वरोगैर्विमुच्यते ॥ 2.56.८० ॥<br>
यस्मिन्भे व्याधिमाप्नोति कृत्वा तस्य बलिक्रियाम् ॥<br>
भपूजाविधिना राम तस्माद्रोगाद्विमुच्यते॥८१॥<br>
कर्तव्यमथवा स्नानं तथारोग्यविवर्धनम् ॥<br>
आरोग्यदां द्वितीयां वा प्रतिपद्वा भृगूत्तम ॥ ८२ ॥<br>
कर्तव्यं वैष्णवं वापि व्रतमारोग्यकारकम् ॥<br>
मानसानां निजानां च तथा चैवाविपत्तये ॥८३ ॥<br>
शरणं देवदेवेशं व्रजेत मधुसूदनम् ॥<br>
सर्वगं तं जगन्नाथमजेयं पुरुषोत्तमम् ॥ ८४ ॥<br>
स्तुवन्नामसहस्रेण व्याधीन्सर्वान्व्यपोहति ॥<br>
दोषधातुमलाधारं शरीरं प्राणिनां द्विज ॥ ८५ ॥<br>
वातपित्तकफा दोषा धातवश्च तथा शृणु ॥<br>
भुक्तं पक्वाशयादन्नं द्विधा याति भृगूत्तम ॥ ८६ ॥<br>
अंशेनैकेन किट्टत्वं रसतां चापरेण च ॥<br>
किट्टभागो मलस्तत्र विण्मूत्रस्वेददूषकः ॥ ८७ ॥<br>
नासामलं देहमलं तथा कर्णमलं च यत् ॥<br>
रसभागे रसं तत्र सम्यक्शोणिततां व्रजेत् ॥ ८८ ॥<br>
मांसं रक्तन्ततो मेदो मेदसोस्थ्नां च सम्भवः ॥<br>
अस्थ्नो मज्जा ततः शुक्रं शुक्राद्राम ततो रसः ॥८९ ॥<br>
सर्वेषामेव धातूनां सारमोजः प्रकीर्तितम् ॥<br>
देशं सात्म्यं च यां शक्तिं कालं प्रकृतिमेव च ॥2.56.९० ॥<br>
ज्ञात्वा चिकित्सितं कुर्याद्भेषजस्य तथा बलम् ॥<br>
तिथिं रिक्तां दिनेशं च तथैव च कुजार्कजौ॥ ॥ ९१ ॥<br>
दारुणोग्राणि चर्क्षाणि वर्जयेद्भेषजे सदा ॥<br>
हरिगोद्विजचन्द्रार्कसुराग्नीन्प्रतिपूज्य च॥ ९२ ॥<br>
श्रुत्वा मन्त्रमिमं विद्वान्भेषजारम्भमाचरेत् ॥<br>
ब्रह्मत्र्यक्षाश्विरुद्रेन्द्रभूचन्द्रार्कनलानिलाः ॥ ९३ ॥<br>
ऋषय ओषधिग्रामा भूतसर्गाश्च पान्तु ते॥<br>
रसायनमिवर्षीणां देवानाममृतं यथा ॥ ९४ ॥<br>
स्वधेवोत्तमनागानां भैषज्यमिदमश्नुते ॥<br>
वातश्लेष्मात्मको देशो बहुवृक्षो बहूदकः ॥ ९५ ॥<br>
अनूप इति विख्यातो जाङ्गलस्तद्विवर्जितः ॥<br>
किंञ्चिद्वृक्षाधिको देशस्तथा साधारणः स्मृतः ॥९६॥<br>
जाङ्गलः पित्तबहुलो मध्यः साधारणो मतः॥<br>
रूक्षशीतश्चलो वातः पित्तमुष्णकटुद्रवम् ॥ ९७ ॥<br>
स्थिराम्लस्निग्धमधुरं बलासं च प्रचक्षते ॥<br>
वृद्धिः समानैः सर्वेषां विपरीतैर्विपर्ययः ॥ ९८ ॥<br>
समाः स्वाद्वम्ललवणाः श्लेष्मला वायुनाशनाः ॥<br>
कटुतिक्तकषायाश्च वातलाः श्लेष्मनाशनाः ॥ ९९ ॥<br>
कट्वम्ललवणा ज्ञेयास्तथा पित्तविवर्धनाः ॥<br>
तिक्ताः स्वादुकषायाश्च तथा पित्तविनाशनाः ॥ 2.56.१०० ॥<br>
स्वभावतस्तथा कर्म ते च कुर्वन्ति भार्गव ॥<br>
शिशिरे च वसन्ते च निदाघे च तथा क्रमात् ॥ १०१ ॥<br>
चयप्रकोपप्रशमास्तथा पित्तस्य कीर्तिताः ॥<br>
निदाघे वारिदा रात्रे तथा शरदि भार्गव ॥ १०२ ॥<br>
चयप्रकोपप्रशमास्तथा वातस्य कीर्तिताः ॥<br>
चयप्रकोपप्रशमाः श्लेष्मणश्च प्रकीर्तिताः ॥ १०३ ॥<br>
संवत्सरो द्वादशाङ्गो मासभेदेन कीर्तितः ॥<br>
द्विधा तु मतभेदेन भूय एव प्रकीर्तितः ॥ १०४ ॥<br>
आदानश्च विसर्गश्च तत्रापि परिकीर्तितौ ॥<br>
वर्षादयो विसर्गाश्च हेमन्ताद्याः स्मृतास्त्रयः ॥ १०५ ॥<br>
मेघकाले च शरदि हेमन्ते च यथाक्रमात् ॥<br>
चयप्रकोपप्रशमस्तथा पित्तस्य कीर्तितः ॥ १०६ ॥<br>
शिशिराद्यास्तथादानं ग्रीष्मान्ता ऋतवस्त्रयः ॥<br>
सौम्यो विसर्गस्त्वादानं चाग्नेयं परिकीर्तितम् ॥ १०७ ॥<br>
वर्षादीन्स्त्रीनृतून्राम चतुःपर्यायगोरसान् ॥<br>
विवर्धयेत्तथा तिक्तकषायकटुकान्क्रमात् ॥ १०८ ॥<br>
यथा रजन्यो वर्धन्ते बलमेवं विवर्धते ॥<br>
क्रमशोऽथ मनुष्याणां हीयमानासु हीयते ॥ १०९ ॥<br>
रात्रिभुक्तं दिनान्ते तु दिवसस्य तथैव च ॥<br>
आदिमध्यावसानेषु कफपित्तसमीरणाः ॥ 2.56.११० ॥<br>
प्रकोपं यान्ति कोपादौ काले येषां चयः स्मृतः ॥<br>
प्रकोपान्तरजे काले शमस्तेषां प्रकीर्तितः ॥ १११ ॥<br>
अतिभोजनतो राम तथा चाभोजनेन च ॥<br>
सर्वेऽपि रोगा जायन्ते वेगोदीरणधारणैः ॥ ११२ ॥<br>
अन्नेन कुक्षेर्द्वावंशौ पानेनैकं प्रपूरयेत् ॥<br>
आश्रयं पवनादीनां तथैकमवशेषयेत ॥ ११३ ॥<br>
व्याधेर्निदानस्य तथा विपरीतमथौषधम् ॥<br>
कर्तव्यमेतदेवात्र मया सार्धं प्रकीर्तितम् ॥ ११४ ॥<br>
नाभेरूर्ध्वमधश्चैव गुदश्रोण्योस्तथैव च ॥<br>
बलासपित्तवातानां देहे स्थानं प्रकीर्तितम् ॥ ११५ ॥<br>
तथापि सर्वगा एते देहे वायुर्विशेषतः ॥<br>
देहस्य मध्ये हृदयं स्थानं तु मनसः स्मृतम् ॥ ११६ ॥<br>
कृशोल्पकेशश्चपलो बहुवाग्विषमानलः ॥<br>
व्योमगश्च तथा स्वप्ने वातप्रकृतिरुच्यते ॥ ११७ ॥<br>
अकालपलितः क्रोधी प्रस्वेदी मधुरप्रियः ॥<br>
स्वप्ने च दीप्तिमत्प्रेक्षी पित्तप्रकृतिरुच्यते ॥ ११८ ॥<br>
दृढाङ्गः स्थिरचित्तश्च सुप्रजः स्थिरमूर्धजः ॥<br>
शुक्लाम्बुदर्शौ स्वप्ने च कफप्रकृतिको नरः ॥ ११९ ॥<br>
तामसा राजसाश्चैव सात्त्विकाश्च तथा स्मृताः ॥<br>
मानुषा भृगुशार्दूल वातपित्तकफाधिकाः ॥ 2.56.१२० ॥<br>
रूक्षशीतव्यवायाध्वगुरु कर्म प्रवर्तते ॥<br>
कदन्नभोजनाद्वायुर्देहे शोकाच्च कुप्यति ॥ १२१ ॥<br>
विदाहिनां तथोष्णानामुच्चैरध्वनिषेविणाम् ॥<br>
पित्तं प्रकोपमायाति भयेन च तथा द्विज ॥ १२२ ॥<br>
अत्यंबुपानविषमभोजिनां भुवि शायिनाम् ॥<br>
श्लेष्मा प्रकोपमायाति तथा ये चाल्पभोजनाः ॥ १२३ ॥<br>
वातपित्तकफोत्थानि सर्वरोगाणि देहिनाम् ॥<br>
लक्षयेल्लक्षणं विद्वाञ्शमयेत्तदनन्तरम् ॥ १२४ ॥<br>
अस्थिभङ्गः कषायित्वमास्ये शुष्कास्यता तथा ॥<br>
जृंभणं लोमहर्षश्च वातिकव्याधिलक्षणम् ॥ १२५ ॥<br>
नखनेत्रशिराणां च पीतता कटुता मुखे …<br>
तृष्णा दाहोऽम्लता चैव पित्तव्याधिनिदर्शनम् … १२६ ॥<br>
आलस्यं च प्रसेकश्च गुरुता मधुरास्यता ॥<br>
उष्णाभिलाषिता चेति श्लैष्मिकं व्याधि लक्षणम् ॥ १२७ ॥<br>
स्निग्धोष्णमन्नं ससुखा च शय्या मनोऽनुकूलाः सुहृदः कथाश्च ॥<br>
अभ्यञ्जनं चाप्यतितैलपानं वातप्रकोपप्रशमाय दृष्टम् … ॥ १२८ ॥<br>
सरांसि वाप्यः सरितः सुशीताश्चन्द्रांशवश्चन्दनपङ्कलेपाः ॥<br>
संसेवितेनाशु शमं प्रयाति विलासमग्र्यं मनसः प्रहर्षात् ॥ १२९ ॥<br>
सर्वामयार्तिप्रशमार्थमेकां त्वमोषधीं राम निबोध गुह्याम्॥<br>
भक्तिः प्रभोर्देववरस्य विष्णोर्या सर्वकामैः पुरुषं युनक्ति ॥ 2.56.१३० ॥ ॥<br>
इति श्रीविष्णुधमोत्तरे द्वितीयखण्डे मा० सं० पुरुषचिकित्सानाम षट्पञ्चाशत्तमोऽध्यायः ॥ ५६ ॥<br>
2.57<br>
॥ राम उवाच ॥ ॥<br>
आरोग्यकरणं नाम द्वितीया प्रतिपत्तथा ॥<br>
आरोग्यदं व्रतं चैव वैष्णवं कथयस्व मे ॥ १ ॥<br>
॥ पुष्कर उवाच ॥ ॥<br>
धनिष्ठासु महाभाग यजमानपुरोहितौ …<br>
उपोष्य वारुणं स्नानं यजमानस्य कारयेत् ॥ २ ॥<br>
कृत्वा कुम्भशतं साग्रं शंखमुक्ताफलोदकैः ॥<br>
भद्रासनोपविष्टस्तैः स्नातश्चैवाहताम्बरः ॥ ३ …<br>
केशवं वारुणं चन्द्रं नक्षत्रं वारुणं तथा ॥<br>
पूजयेत्प्रयतो राम गन्धमाल्यानुलेपनैः ॥ ४ ॥<br>
धूपदीपनमस्कारैस्तथा चैवान्नसम्पदा ॥<br>
देवतानां यथोक्तानां कुर्वीत हवनं तथा ॥ ५ ॥<br>
सर्वौषधैस्तथाज्येन यथाशक्ति विधानतः ॥<br>
गुरवे वाससी देये रसकुम्भं च काञ्चनम्॥ ६ ॥<br>
ब्राह्मणानां प्रदातव्या वित्तशक्त्या च दक्षिणा ॥<br>
शमीशाल्मलिजैः पत्रैवंशाग्रेण तथैव च ॥ ७ ॥<br>
त्रिवृतस्तु बलिः कार्यः सर्वरोगविनाशनः ॥<br>
शाकानि हरितं माल्यं सर्वसस्यानि वाससी ॥<br>
वरुणायाशु निक्षिप्य गन्धैर्धूपैर्निवेदयेत् ॥८ ॥<br>
अलङ्घ्यमानस्य हि वारुणं तं स्नानेन दानेन कृतेन सम्यक् ॥<br>
रोगाः समस्ताः प्रशमं प्रयान्ति बद्धस्तथा मोक्षमवाप्नुयाच्च ॥ ९ ॥ ॥<br>
इति श्रीविष्णुधर्मोत्तरे द्वितीयखण्डे मा० सं० रामं प्रति पुष्करोपाख्याने शतभिषास्नानवर्णनं नाम सप्तपञ्चाशत्तमोऽध्यायः ॥ ५७ ॥<br>
2.58<br>
॥ पुष्कर उवाच ॥ ॥<br>
पौषशुक्लद्वितीयायां गवां शृङ्गोदकेन तु ॥<br>
स्नात्वा शुक्लाम्बरो भूत्वा सूर्येस्तं समुपागते ॥ १ ॥<br>
बालेन्दोः पूजनं कृत्वा गन्धमाल्यानुलेपनैः ॥<br>
धूपदीपनमस्कारैस्तथा चैवान्नसम्पदा ॥ २ ॥<br>
दध्ना च परमान्नेन गुडेन लवणेन च ॥<br>
पूजनैर्ब्राह्मणानां च पूजयित्वा निशाकरम् ॥ ३ ॥<br>
यावदस्तं न यातीन्दुस्तावदेव समाचरेत् ॥<br>
आहारं गोरसप्रायमधःशायी निशं नयेत् ॥ ४ ॥<br>
ततः संवत्सरे पूर्णे सौम्यमासे द्विजोत्तम ॥<br>
बालेन्दोः पूजनं कृत्वा ब्राह्मणानां च पूजनम् ॥ ५ ॥<br>
वाससी रसकुम्भं च काञ्चनं च द्विजातये ॥<br>
दत्त्वा च पूजयित्वा च व्रतपारङ्गतो भवेत् ॥ ६ ॥<br>
व्रतेनानेन धर्मज्ञ रोगमेवं व्यपोहति ॥<br>
सर्वसौख्यं तथा द्रव्यं पुष्टिं च मनुजोत्तम ॥ ७ ॥<br>
कामं समाप्नोत्यथवैकमिष्टं येन व्रतेनाथ समस्तधर्मम् ॥<br>
अभ्यासतस्तस्य समस्तकामान्नरः समाप्नोति किमत्र चित्रम् ॥ ८ ॥ ॥<br>
इति श्रीविष्णुधर्मोत्तरे द्वितीयखण्डे मा० सं० रामं प्रति पुष्करोपाख्याने आरोयद्वितीयानामाष्टपञ्चाशत्तमोऽध्यायः ॥ ५८ ॥<br>
2.59<br>
॥ पुष्कर उवाच ॥ ॥<br>
संवत्सरावसाने तु पञ्चदश्यामुपोषितः ॥<br>
पूजयेद्भास्करं देवं वर्णकैः कमले कृते ॥ १ ॥<br>
शुक्लेन गन्धमाल्येन चन्दनेन सितेन च ॥<br>
तथा कूर्मेण धूपेन घृतदीपेन भार्गव ॥ २ ॥<br>
अपूपैः सैकतैर्दध्ना परमान्नेन भूरिणा ॥<br>
ओदनेन च शुक्लेन सितालवणसर्पिषा ॥ ३ ॥<br>
क्षीरेण च फलैः शुक्लैर्वह्निब्राह्मणतर्पणैः ॥<br>
पूजयित्वा जगद्धाम दिनभागे चतुर्थके ॥ ४ ॥<br>
आहारं प्रथमं कुर्यात्सघृतं मनुजोत्तमः ॥<br>
रसं च मनुजश्रेष्ठ घृतहीनं विवर्जयेत् ॥ ५ ॥<br>
भुक्त्वा च सकृदेवान्नं नाहारं समुपाचरेत् ॥<br>
पानीयपानं कुर्वीत ब्राह्मणानुमते पुनः ॥ ६ ॥<br>
संवत्सरमिदं कृत्वा ततः कृत्वा त्रयोदशम् ॥<br>
पूजनं देवदेवस्य तस्मिन्नहनि भार्गव ॥ ७ ॥<br>
समापयेद्व्रतं पुण्यं राम कुम्भं द्विजातये ॥<br>
सहिरण्यं सवस्त्रं च तथा दद्याद्द्विजोत्तम ॥ ८ ॥<br>
व्रतेनानेन धर्मज्ञ रोगमेव व्यपोहति ॥<br>
आरोग्यमाप्नोति गतिं तथाग्र्यां यशस्तथाग्र्यं विपुलांश्च भोगान् ॥<br>
व्रतेन सम्यक्पुरुषो धनार्थी सम्पूजयेद्यश्च जगत्प्रधानम् ॥ ९ ॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने अरोग्यप्रतिपन्नामैकोनषष्टितमोऽध्यायः ॥ ५९ ॥<br>
2.60<br>
पुष्कर उवाच ॥<br>
शुक्लपक्षावसाने तु यद्राम दिनपञ्चकम् ॥<br>
तत्र सम्पूजयेद्विष्णुं विधिना येन तं शृणु ॥ १ ॥<br>
गोमूत्रं गोमयं क्षीरं दधिसर्पिस्तथैव च ।<br>
एकैकेन चरेत्स्नानमेकादश्यादिषु क्रमात ॥ २ ॥<br>
कौपताडागनादेयैः पद्मिनीसारसैर्जलैः ॥<br>
कर्तव्यं क्रमशः स्नानं स्नातः सम्पूजयेद्धरिम् ॥ ३ ॥<br>
तैलमिक्षुरसं क्षौद्रं क्षीरं सर्पिश्च भार्गव ॥<br>
स्नपयेद्देवदेवस्य कर्तव्यं स्याद्दिनक्रमात् ॥ ४ ॥<br>
कालागुरुमुशीरं च तथा जातीफलं द्विज ॥<br>
कर्पूरं चन्दनं चैव कल्पयेदनुलेपने ॥५॥<br>
कुसुमेष्वम्बुजातेषु गन्धवत्सु सितेषु च ॥<br>
एकैकं कल्पयेज्जातिं श्रद्धया दिवसक्रमात् ॥६॥<br>
कृष्णा गौरी तथा ताम्रा कपिला च सिता तथा॥ ॥<br>
या धेनुस्तद्घृतं देयं दीपार्थं दिवसक्रमात् ॥ ७<br>
माषमुद्गकलापानां चणकस्य तिलस्य च ॥<br>
भक्ष्याणि विनिवेद्यानि तथैव दिवसक्रमात् ॥ ८ ॥<br>
फाणितं च गुडं चैव तथा मत्स्यण्डिका शुभा ॥<br>
खण्डं च शर्करां चैव क्रमशो विनिवेदयेत् ॥९ ॥<br>
क्षीरवृक्षस्य समिधस्तथा दूर्वास्तिलानपि …<br>
सिद्धार्थकान्यथाज्यं च भावयेद्दिवसक्रमात् ॥ 2.60.१० ॥<br>
अनिरुद्धाय देवाय प्रद्युम्नाय तथैव च ॥<br>
संकर्षणाय देवाय वासुदेवाय चाप्यथ ॥ ११ ॥<br>
नाम्ना तु जुहुयाद्वह्निं प्रणवेनान्तिमेऽहनि ॥<br>
अयः सीसं तथा ताम्रं रजतं कनकं तथा ॥ १२ ॥<br>
दक्षिणार्थं प्रदातव्यं द्विजेभ्यो दिवसक्रमात् ॥<br>
नक्तं च गोरसप्रायं भोक्तव्यं तैलवर्जितम् ॥ १३ ॥<br>
भूशोधनं च कर्तव्यं देवस्य पुरतस्तथा ॥<br>
गीतवाद्यस्तवैश्चैव पूजयेद्दिनपञ्चकम् ॥ १४ ॥<br>
एवं संवत्सरं कृत्वा सर्वान्रोगान्व्यपोहति ॥<br>
ग्रहणे च व्रतस्यास्य न कालनियमः स्मृतः ॥ १५ ॥<br>
नित्याभ्यासेन चैवास्य विष्णुलोके महीयते॥<br>
व्रतं श्रेष्ठमिदं प्रोक्तं मया ते भृगुनन्दन ॥ १६ ॥<br>
धन्यं यशस्यं रिपुनाशकारि सौभाग्यदं पापहरं पवित्रम् ॥<br>
आयुष्यमग्र्यं सुगतिप्रदं च व्रतोत्तमं विघ्नविनाशनं च ॥१७॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने आरोग्यव्रतन्नाम षष्टितमोध्यायः ॥ ६० ॥<br>
2.61<br>
पुष्कर उवाच ॥<br>
राजधर्मव्रतं श्रेष्ठं कृत्वा पुरुषविग्रहम् ॥<br>
पूरुषान्विनियुञ्जीत चोत्तमाधमकर्मसु ॥ १॥<br>
ग्रामस्याधिपतिं कुर्याद्दशग्रामाधिपं तथा ॥<br>
शतग्रामाधिपं चापि तथैव विषयेश्वरम् ॥ २ ॥<br>
तेषां भागविभागश्च भवेत्कर्मानुरूपतः ॥<br>
नित्यमेव तथा कार्यं तेषां चारैः परीक्षयेत् ॥ ३ ॥<br>
ग्रामदोषान्समुत्पन्नान्ग्रामेशः प्रशमं नयेन् ॥<br>
अशक्तौ देशपालस्य स तु गत्वा निवेदयेत् ॥ ४ ॥<br>
श्रुत्वा तु देशपालोपि तत्र युक्तिमुपाचरेत् ॥<br>
सोप्यशक्तः शतेशाय यथावद्विनिवेदयेत् ॥ ५ ॥<br>
शतेशो विषयेशाय सोपि राज्ञे निवेदयेत् ॥<br>
अशक्तौ शक्तिमान् राम स्वयं युक्तिमुपाचरेत् ॥ ६ ॥<br>
राजा सर्वात्मना कुर्याद्विषये राम रक्षणम् ॥<br>
वित्तमाप्नोति धर्मज्ञ विषयाच्च सुरक्षितात् ॥ ७ ॥<br>
रिपुघातसमर्थः स्याद्वित्तवानेव पार्थिवः ॥<br>
परचक्रोपमर्देषु वित्तवानेव मुच्यते ॥ ८ ॥<br>
वित्तवानेव सहति सुदीर्घमपि विग्रहम् ॥<br>
बहुदण्डानपि परांस्तथा भिन्द्याद्धनाधिपः ॥ ९ ॥<br>
अन्ने प्राणाः प्रजाः सर्वा धने तच्च प्रतिष्ठितम् ॥<br>
धनवान्धर्ममाप्नोति धनवान्काममश्नुते ॥ 2.61.१० ॥<br>
यस्यार्थस्तस्य मित्राणि यस्यार्थस्तस्य बन्धवाः ॥<br>
यस्यार्थः स पुमाल्ँलोके यस्यार्थः सोपि पण्डितः ॥ ११ ॥<br>
अर्थेन हि विहीनस्य पुरुषस्याल्पमेधसः ॥<br>
विच्छिद्यन्ते क्रियाः सर्वा ग्रीष्मे कुसरितो यथा ॥१२॥<br>
विशेषो नास्ति लोकेषु पतितस्याधनस्य च ॥<br>
पतितानां न गृह्णन्ति दरिद्रो न प्रयच्छति ॥१३ ॥<br>
धनहीनस्य भार्यापि नैव स्याद्वशवर्तिनी ॥<br>
गुणौघमपि चैवास्य नैव कश्चित्प्रकाशयेत् ॥ १४ ॥<br>
बान्धवा विनिवर्तन्ते धनहीनात्तथा नरात् ॥<br>
यथा पुष्पफलैर्हीनाच्छकुन्ता द्विज पादपात् ॥ ॥ १५ ॥<br>
दारिद्र्यमरणे चोभे केषांचित्सदृशे मते ॥<br>
सत्यं हासाद्दरिद्रस्य मृतः श्रेयान्मते मम ॥ १६ ॥<br>
कोशं राज्यतरोर्मूलं तस्माद्यत्नं तदर्जने ॥<br>
धर्मेणैव ततः कुर्यान्नाधर्मेण कथंचन ॥ १७ ॥<br>
धनैरधर्मसम्प्राप्तैर्यद्दृढं हि पिधीयते ॥<br>
तदेव याति विस्तारं विनाशाय दुरात्मनाम् ॥१८ ॥<br>
सुकृतस्य पुराणस्य बलेन बलिनां वर ॥<br>
यद्यधर्मात्फलं शीघ्रं नाप्नुवन्ति दुरात्मनः ॥ १९ ॥<br>
तथापि पूर्वकर्मान्ते तेन पापेन कर्मणा ॥<br>
विनश्यन्ति समूलास्ते सपुत्रधनबान्धवाः ॥ 2.61.२० ॥<br>
नरकेषु तथा तेषां यातना विविधाः स्मृताः ॥<br>
बहून्यब्दसहस्राणि ये नृपा राष्ट्रपीडकाः ॥ २१ ॥<br>
नित्यं राज्ञा तथा भाव्यं गर्भिणीसहधर्मिणा ॥<br>
यथा स्वं सुखमुत्सृज्य गर्भस्य सुखमावहेत् । २२ ॥<br>
गर्भिणी तद्वदेवेह भाव्यं भूपतिना सदा ॥<br>
प्रजासुखं तु कर्तव्यं सुखमुद्दिश्य चात्मनः ॥ २३ ॥<br>
किं यज्ञैस्तपसा तस्य प्रजा यस्य सुरक्षिताः ॥<br>
सुरक्षिताः प्रजास्तस्य स्वर्गस्तस्य गृहोपमः ॥ ॥ २४ ॥<br>
अरक्षिताः प्रजा यस्य नरकं तस्य मन्दिरम् ॥<br>
राजा षड्भागमादत्ते सुकृताद्दुष्कृतादपि ॥ २५ ॥<br>
धर्मो नाम महाभाग सम्पद्रक्षण तत्परः ॥<br>
अरक्षितस्तथा सर्वं पापमाप्नोति भार्गव ॥ २६ ॥<br>
नैव किञ्चिदवाप्नोति पुण्यभाक्पृथिवीपतिः ॥<br>
आपन्नमपि धर्मिष्ठं प्रजा रक्षत्यथापदि। । २७ ॥<br>
तस्माद्धर्मार्थकामेन प्रजा रक्ष्या महीक्षिता ॥<br>
सुभगैश्चाथ दुर्वृत्तराजवल्लभतस्करैः ॥ २८ ॥<br>
भक्ष्यमाणाः प्रजा रक्ष्या कायस्थैश्च विशेषतः ॥<br>
रक्षितास्तद्भयेभ्यस्तु प्रजा राज्ञां भवन्ति ताः ॥ २९ ॥<br>
अरक्षिता सा भवति तेषामेवेह भोजनम् ॥<br>
साधुसंरक्षणार्थाय राजा दुष्ट निबर्हणम् ॥ 2.61.३० ॥<br>
तृणानामिव निर्माता सदा कुर्याज्जितेन्द्रियः ॥<br>
शास्त्रोक्तं बलिमादद्याद्धर्मं तत्तस्य जीवितम् ॥ ३१ ॥<br>
तस्य सन्त्यजनं राजा न समृद्धोपि कारयेत् ॥<br>
आकाराणि च सर्वाणि शुल्कं शास्त्रोदितो बलिः ॥ ३२ ॥<br>
दण्डं विनयनाद्राज्ञो धर्म्यं तत्तस्य जीवितम् ॥<br>
धर्ता कराणां सर्वेषां प्रभुरुक्तो महीपतिः ॥ ३३ ॥<br>
निधिं पुराणं संप्राप्य केशवं तु प्रवेशयेत् ॥<br>
अर्थं ब्राह्मणसात्कुर्याद्धर्मकामो महीपतिः ॥ ॥ ३४ ॥<br>
निधिं द्विजोत्तमः प्राप्य गृह्णीयात्सकलं तथा ॥<br>
जगतोस्य समग्रस्य प्रभुरुक्तो द्विजोत्तमः ॥ ३५॥<br>
निधिं ज्ञात्वा पुराणं तु क्षत्रविट्शूद्रयोनयः ॥<br>
निवेदयेयुर्भूपाय राजा लब्ध्वापि तं निधिम् ॥ ३६ ॥<br>
चतुर्थमष्टमं चांशं तथा षोडशमं द्विज ॥<br>
वर्णक्रमेण विसृजेदाख्यातं धर्म कारणम् ॥ ३७ ॥<br>
तेऽपि लब्ध्वा तदा तेन संविभज्य द्विजोत्तमान् ॥<br>
शेषेण कुर्युः कामार्थौ विदितौ पृथिवीपतेः ॥ ३८ ॥<br>
प्रकाशविभवो लोके यस्य राज्ञः स भूपतिः ॥<br>
अप्रकाशधनो यस्तु नरकं तस्य मन्दिरम् ॥ ३९ ॥<br>
ममेदमिति यो ब्रूयान्निधिं सत्येन मानवः ॥<br>
तस्याददीत नृपतिर्भागमब्राह्मणस्य तु ॥ 2.61.४० ॥<br>
चतुर्विंशतिकं राम द्वादशं षष्ठमेव च ॥<br>
क्षत्रियाश्च तथा वैश्याः शूद्राश्च भृगुनन्दन ॥ ४१ ॥<br>
अनृतं च वदन्दण्ड्यः स्ववित्तस्यांशमष्टकम् ॥<br>
प्रणष्टस्वामिकं रिक्थं राजा त्र्यब्दं निधापयेत् ॥ ४२ ॥<br>
अर्वाक्त्र्यब्दाद्धरेत्स्वामी परेण नृपतिर्हरेत् ॥<br>
ममेदमिति यो ब्रूयादनुयुक्तो यथाविधि ॥ ४३ ॥<br>
संपाद्य रूपं द्रव्यादीन्स्वामी तद्द्रव्यमर्हति ॥<br>
अवेदयानो नष्टस्य देशं कालं च तत्त्वतः ॥ ॥ ४४ ॥<br>
वर्णरूपं प्रमाणं च तत्समं दण्डमर्हति ॥<br>
निधिवद्भागमादद्यात्प्रनष्टाधिगतान्नृपः ॥४५॥<br>
बालदायादिकं रिक्थं तावद्राजा तु पालयेत् ॥<br>
यावत्स स्यात्समावृत्तो यावद्वातीतशैशवः ॥ ४६ ॥<br>
बालपुत्रेषु चैवं स्याद्रक्षणं निष्कुलासु च ॥<br>
पतिव्रतासु च स्त्रीषु विधवास्वातुरासु च ॥ ॥ ४७ ॥<br>
जीवन्तीनां तु तासां ये धारयेयुः स्वबान्धवाः ॥<br>
ताञ्छिष्याच्चौरदण्डेन धार्मिकः पृथिवीपतिः ॥ ४८ ॥<br>
सर्वेषामेव वर्णानां चौरैरपहृतं धनम् ॥<br>
तत्प्रमाणं स्वकात्कोशाद्दातव्यमविधारयन् ॥ ४९ ॥<br>
ततस्तु पश्चात्कर्तव्यं चौरान्वेषणमञ्जसा ॥<br>
चौररक्षाधिकारिभ्यो राजापि तदवाप्नुयात् ॥ 2.61.५० ॥<br>
अहृते च तथा वित्ते हृतमित्येव वादिनम् ॥<br>
निर्धनं पार्थिवः कृत्वा विषयात्स्वाद्विवासयेत् ॥ ५१ ॥<br>
न तद्राज्ञा प्रदातव्यं गृहे यत्परिचारकैः ॥<br>
प्रचरद्भिर्हृतं द्रव्यं कार्यं तत्रान्ववेक्षणम् ॥ ५२ ॥<br>
स्वराष्ट्रपण्यादादद्याद्राजा विंशतिमं द्विज ॥<br>
शुल्कांशं परदेशाच्च निबोध गदतो मम ॥ ५३ ॥<br>
क्षयव्ययप्रवासांश्च यथायामं द्विजोत्तम! ॥<br>
ज्ञात्वा तु कल्पयेत्तत्र शुल्कांशं पृथवीपतिः ॥ ५४ ॥<br>
तथा कार्यं यथा लाभं वणिजः समवाप्नुयुः ॥<br>
पुण्यच्छेदश्च नैव स्यात्स्वदेशे पृथवीपतेः ॥ ५५ ॥<br>
व्ययं शुल्कप्रवासादि लङ्घयित्वा तथा द्विज ॥<br>
विंशांशभागमादद्युर्दण्डनीया अतोन्यथा ॥ ५६ ॥<br>
दिशि दिश्येकमेव स्याच्छुल्कस्थानं नृपस्य तु ॥<br>
तदतिक्रमतो द्रव्यं राजगामि विधीयते ॥ ५७ ॥<br>
दूतानां ब्राह्मणानां च राजाज्ञागामिनां तथा ॥<br>
स्त्रीणां प्रव्रजितानां च तारशुल्कं विवर्जयेत् ॥ ५८ ॥<br>
भिन्नकर्षापणं शुल्कं न ग्राह्यं पृथिवीक्षिता ॥<br>
तारेषु दाशदोषेण नष्टं दाशात्प्रदापयेत् ॥ ५९ ॥<br>
दैवदोषविनष्टं च नष्टं यस्यैव तस्य तत् ॥<br>
शूकधान्येषु षड्भागं शिंबिधान्येष्वथाष्टकम् ॥ 2.61.६० ॥<br>
राजा बल्यर्थमादद्याद्देशकालानुरूपकम् ॥<br>
राजांशभागमादद्याद्राजा पशुहिरण्ययोः ॥ ६१ ॥<br>
गन्धौषधिरसानां च पुष्पमूलफलस्य च ॥<br>
पत्रशाकतृणानां च वत्सरेण च चर्मणाम् ॥ ६५ ॥<br>
वैदलानां च भांडानां सर्वस्याश्ममयस्य च ॥<br>
षड्भागमेव चादद्याद्ब्राह्मणेभ्यस्तथा करम् ॥ ६३ ॥<br>
तेभ्यस्तद्धर्मलाभेन राज्ञो लाभः परं भवेत् ॥<br>
न च क्षुधावसीदेत श्रोत्रियो विषये वसन् ॥ ६४ ॥<br>
यस्य राज्ञस्तु विषये श्रोत्रियः सीदति क्षुधा ॥<br>
तस्य सीदति तद्राष्ट्रं दुर्भिक्षव्याधितस्करैः ॥ ६५ ॥<br>
श्रुतवृत्ते तु विज्ञाय वृत्तिं तस्य प्रकल्पयेत् ॥<br>
रक्षेच्च सर्वतस्त्वेनं पिता पुत्रमिवौरसम् ॥ ६६ ॥<br>
संरक्ष्यमाणो राज्ञा यः कुरुते धर्म संग्रहम् ॥<br>
तेनायुर्वर्द्धते राज्ञो द्रविणं राष्ट्रमेव च ॥ ६७ ॥<br>
कर्म कुर्युर्नरेन्द्रस्य मासेनैकं च शिल्पिनः ॥<br>
भक्तमात्रेण ये चान्ये स्वशरीरोपजीविनः ॥ ६८ ॥<br>
स्नातानुलिप्ताश्च विभूषिताश्च वेश्याङ्गनावारविवर्तितेन ॥<br>
संवीतगात्रः पृथिवीश्वरस्य सदाभ्युपासां परितस्त्रिकुर्युः ॥ ॥६९॥<br>
इति श्रीविष्णुधर्मोत्तरे मा०सं० द्वितीयखण्डे रामं प्रति पुष्करोपाख्याने राजधर्मवर्णनोनामैकषष्टितमोऽध्यायः ॥६१…<br>
2.62<br>
पुष्कर उवाच ॥<br>
धर्मश्चार्थश्च कामश्च पुरुषार्थः परः स्मृतः ॥<br>
अन्योन्यरक्षणात्तेषां सेवा कार्या महीक्षिता ॥ १ ॥<br>
धर्ममूलोर्थविटपस्तथा कामफलो महान् ॥<br>
त्रिवर्गपादपस्तस्य रक्षणात्फलभाग्भवेत् ॥ २ ॥<br>
धर्माविरोधिनी कार्या कामसेवा सदैव तु ॥<br>
मूलच्छेदे भवेन्नाशो विटपस्य फलस्य च ॥३ ॥<br>
कामसेवाविहीनस्य धर्मार्थावपि निष्फलौ ॥<br>
ओषधीनां फलार्थाय कीनाशो यत्नवांस्तथा ॥४॥<br>
कामार्थी यत्नवानेवं लोभो धर्मार्थयोर्द्विज ॥<br>
कामस्यापि परं नार्यो धर्मरागमदोत्कटाः ॥ ५ ॥<br>
तदर्थं रत्ननिधयो विभवाश्च तथा परे ॥<br>
गीतं वाद्यं सुमधुरं भोज्यं पानं स्रजिस्तथा ॥६॥<br>
भूषणानि सुगन्धीनि तदर्थं सर्वमेव हि ॥<br>
तपश्चापि तपस्यन्ति दुःखं परमुपाश्रिताः ॥ ७ ॥<br>
दुर्गमाणि च तीर्थानि व्रजन्ति पुरुषास्तथा ॥<br>
त्यजन्ति समरे प्राणान्प्राणेभ्योऽप्यधिकं धनम् ॥ ८ ॥<br>
त्यजन्ति ब्रह्मणादिभ्यस्तथा स्वर्गेप्सवो जनाः ॥<br>
स्वर्गस्यापि धनं राम कारणं विद्धि भार्गव ॥ ९ ॥<br>
ता एव चपलापाङ्गविक्षेपविजिताः प्रजाः ॥<br>
क्षयमेव क्षयं तस्य यस्य नाध्यसितं सदा ॥ 2.62.१० ॥<br>
अधः कृत्वेन्दुबिम्बाग्रवदनाभिः पुरन्ध्रिभिः ॥<br>
तस्यैकं सफलं जन्म सम्पदश्च मनोरथाः ॥ ११ ॥<br>
यस्यैताश्चञ्चलापाङ्ग्यस्तरुण्यो वशमागताः ॥<br>
सेव्यास्ता नातिसेव्याश्च भूभुजा विजिगीषुणा ॥ १२ ॥<br>
असेवनाद्वृथा जन्म दोषग्रामोऽतिसेवनात् ॥<br>
ऊरुस्तम्भत्रयं प्रोक्तं शरीरेषु शरीरिणाम् ॥ १३ ॥<br>
आहारं मैथुनं निद्रा यैर्वृतं सकलं जगत् ॥<br>
असेवनादथैतस्य तथैवात्यन्तसेवनात् ॥ १४ ॥<br>
रोगग्रामो नृणां देहे सम्भवत्यतिदारुणः ॥<br>
विश्वासमतिसक्तिं च तीक्ष्णतां स्त्रीषु वर्जयेत् ॥ १५ ॥<br>
न चाधिकारे कर्तव्या भूषणाच्छादनाशनैः ॥<br>
सुविभक्ताश्च कर्तव्या लालनीयास्तथैव च ॥ १६ ॥<br>
ज्ञेयौ रागापरागौ च तथा तासां विशेषतः ॥<br>
नारी रागवते लोके नानृतेन विशिष्यते ॥ १७ ॥<br>
विरक्ताभिर्महीपाल छद्मना बहवो हताः ॥<br>
द्विष्टान्याचरते या तु नाभिनन्दति तत्कथाम् ॥ १८ ॥<br>
ऐक्यं द्विषद्भिर्व्रजति गर्वं वहति चोद्धता ॥<br>
चुम्बिता मार्ष्टि वदनं दत्तं न बहुमन्यते ॥ १९ ॥<br>
स्वपित्यादौ प्रसुप्तापि तथा पश्चाद्विबुध्यति ॥<br>
स्पृष्ट्वा धुनोति गात्राणि कान्तं चैव रुणद्धि या ॥ 2.62.२० ॥<br>
ईषत्स्मितेन वाक्यानि प्रियाण्यपि पराङ्मुखी ॥<br>
नयत्यश्रुतवद्या तु जघनं च विगूहति ॥२१ ॥<br>
दृष्टे विवर्णवदना मित्रेष्वपि पराङ्मुखी ॥<br>
तत्कामितासु च स्त्रीषु मध्यस्थैव च लक्ष्यते ॥ २२ ॥<br>
ज्ञातमङ्गलकालापि न करोति च मण्डनम् ॥<br>
या सा विरक्ता रक्ता च निबोध गदतो मम ॥ २३ ॥<br>
दृष्ट्वैव हृष्टा भवति वीक्षते च पराङ्मुखम् ॥<br>
दृश्यमाना तथान्यत्र दृष्टिं क्षिपति चञ्चलाम् ॥ २४ ॥<br>
तथाप्यपावर्तयति नैव शक्नोत्यशेषतः ॥<br>
विवृणोति तथाङ्गानि सुगुह्यान्यपि भार्गव ॥ २५ ॥<br>
गर्हितं च तथैवांगं प्रयत्नेन विगूहते ॥<br>
तद्दर्शनेन कुरुते बालालिङ्गनचुम्बनम् ॥ २६ ॥<br>
आभाष्यमाणा भवति सन्नवाक्या तथैव च॥<br>
स्पृष्ट्वा पुलकितैरंगैः सखे दैर्वापि भज्यते ॥ २७ ॥<br>
करोति च तथा राम सुलभद्रव्ययाचनम् ॥<br>
ततः स्वल्पमपि प्राप्य प्रयाति परमां मुदम् ॥ २८ ॥<br>
नाम संकीर्तनादेव मुदिता बहु मन्यते ॥<br>
करजाङ्काकितान्यस्य फलानि प्रेषयत्यपि ॥ २९ ॥<br>
तत्प्रेषितानि हृदये विन्यस्यत्यपि चादरात् ॥<br>
आलिङ्गनैश्च गात्राणि लिम्पन्तीवामृतेन च ॥ 2.62.३० ॥<br>
सुप्ते स्वपित्यथादौ तु तथा तस्य विबुध्यते ॥<br>
ऊरू स्पृशति चात्यर्थं सुप्तं चैनं विचुम्बते ॥ ३१ ॥<br>
एवं रक्तां तु विज्ञाय कामयेतात्मवान्नरः ॥<br>
कामं च भोजनं सख्यं ज्ञेयाः कृत्रिमपुत्रिकाः ॥ ३२ ॥<br>
स्वीकर्तुमिच्छन्बालायाः क्रीडनादिस्तथैव च ॥<br>
गन्धमाल्यप्रदानेन यौवनस्थां वशं नयेत् ॥ ३३ ॥<br>
वस्त्रभूषणदानेन तया यौवनविच्युताम् ॥<br>
क्रीडासाधुप्रिया बाला तथा यौवनविच्युता ॥ ३४ ॥<br>
रतिप्रिया तु विज्ञेया तरुणी चोभयप्रिया ॥<br>
आत्मसंभावना स्त्रीषु न कर्तव्या कथंचन ॥ ३५ ॥<br>
असूया जायतेऽत्यर्थमात्मसंभाविते नरे ॥<br>
न चासां दर्शनं देयं न चात्यन्तमदर्शनम् ॥ ३६ ॥<br>
उभयेनाप्यथैतासामुत्कण्ठा तु विहन्यते ॥<br>
हृद्यैः सुविहितैर्भोगैर्गन्धयुक्तैश्च कौशलैः ॥<br>
कार्यमाराधनं स्त्रीणां रतिकामैः सदैव तु ॥ ३७ ॥<br>
एवं सदा यस्तु करोति राम स्त्रीचेतसां स्वीकरणं मनुष्यः ॥<br>
तस्यान्तराया न भवन्ति किञ्चित्स्त्रीद्वारमासाद्य सदासपत्नः ॥३८ ॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने अन्तःपुरचिन्ता नाम द्विषष्टितमोऽध्यायः ॥ ६२॥<br>
2.63<br>
राम उवाच ॥<br>
कल्पना भोजनीयानां गन्धानां या च कल्पना ॥<br>
तानहं श्रोतुमिच्छामि त्वत्तो धर्मभृतां वर ॥१ ॥<br>
पुष्कर उवाच ॥<br>
भोज्यं भक्ष्यं तथा लेह्यं चोष्यं पानं तथैव च ॥<br>
कल्पना पञ्चधा राम भोज्यस्यैषा प्रकीर्तिता ॥ २ ॥<br>
अभ्यासगम्या चाप्येषा वक्तव्यं तत्र मे शृणु ॥<br>
कटुतोयोदकं क्वाथं शोधितानामसंशयम् ॥ ३ ॥<br>
पुराणधान्यजातीनां गन्धमाशु विनश्यति ॥<br>
श्रेष्ठं सार्षपकं तैलं शाकानां परिशोधने ॥ ४ ॥<br>
मांसं काठिन्यमायाति कौमल्यं चार्द्रकाम्बुना ॥<br>
वरुणक्षारसंयोगान्मत्स्यस्यास्थि विलीयते ॥ ॥ ५ ॥<br>
गण्डिकाभिः पलाशस्य क्षीरमायाति पक्वताम् ॥<br>
कपित्थचूर्णयोगेन तथा चैव सुजातकैः ॥ ६ ॥<br>
घृतैः सुगन्धी भवति दग्धैः क्षिप्तैस्तथा यवैः ॥<br>
पद्मवारिणि योगेन काञ्जिकस्याम्लता भवेत् ॥ ७ ॥<br>
गुडाद्यं शुद्धिमाप्नोति क्षीरेण च तथा युतम् ॥<br>
पद्मरागसमं वर्णं चांशुमत्याः प्रजायते ॥ ८ ॥<br>
पानकानां महाभाग यस्याप्यन्यस्य चेच्छति ॥<br>
क्षारयोगेन चाम्लस्य तथाम्लत्वं विनश्यति ॥ ९ ॥<br>
लवणाधिकविक्षेपं संजातविरसं ध्रुवम् ॥<br>
सिकतापिण्डिकाक्षेपैः सुरसत्वमवाप्नुयात् ॥ 2.63.१० ॥<br>
चणकक्षारयोगेन पुष्पाणि च फलानि च ॥<br>
सर्वाणि द्रुतिमायान्ति द्रुतानां कल्पना भवेत् ॥ ११ ॥<br>
गन्धवर्णरसाधानं पानकादिषु सर्वतः ॥<br>
यथाकालं यथादेशं यथासात्म्यं च कारयेत् ॥ १२ ॥<br>
नात्यर्थदीप्तेन हुताशनेन नात्यन्तमन्देन च साध्यमन्नम्॥<br>
रसं न चाप्यत्र भवेत्प्रभूतं नात्यल्पमेतत्कथितं मया ते॥१३॥<br>
इति श्रीविष्णुधर्मोत्तरे द्वितीयखण्डे मा०सं० श्रीपरशुरामं प्रति पुष्करोपाख्याने भोज्यकल्पनो नाम त्रिषष्टितमोध्यायः॥६३॥<br>
2.64<br>
पुष्कर उवाच॥<br>
शोधनं वसनं चैव तथैव च विरेचनम् ॥<br>
भावना चैव पाकश्च बोधनं धूपनं तथा ॥ १ ॥<br>
वासनं चैव निर्दिष्टं कर्माष्टकमिदं शुभम् ॥<br>
कपित्थबिल्वजम्बाम्रबीजपूरकपल्लवैः ॥ २ ॥<br>
कृत्वोदकं तु यद्द्रव्यं शोधितं शौचितं तु तत् ॥<br>
तेषामभावे शौचं तु मृतदर्शाम्भसा भवेत् ॥ ३ ॥<br>
तदभावे तु कर्तव्यं तदा मुस्ताम्भसा द्विज…<br>
शुष्कं शुष्कं पुनर्द्रव्यं पञ्चपल्लववारिणा ॥ ४ ॥<br>
प्रक्षालितं चाप्यसकृद्वमितं तत्प्रकीर्तितम् ॥<br>
पञ्चपल्लवतोयेन क्वाथयित्वा पुनःपुनः ॥ ५ ॥<br>
द्रव्यं संशोषितं कृत्वा चूर्णं तस्य तु कारयेत् ॥<br>
हरीतकीं ततः पिष्ट्वा पञ्चपल्लववारिणा ॥ ६ ॥<br>
तेन पथ्याकषायेण तच्चूर्णं भावयेत्सकृत् ॥<br>
शोषितं शोधयेदेतद्विरेकं तत्प्रकीर्तितम् ॥ ७ ॥<br>
ततस्तु गन्धद्रव्येण यथेष्टं कुङ्कुमादिना ॥<br>
भावयेत्तेन तद्द्रव्यं भावना सा प्रकीर्तिता ॥ ८ ॥<br>
तेनैव भावयेद्द्रव्यं पञ्चपल्लववारिणा ॥<br>
आश्वत्थेनैव तेनाथ द्रव्यं राम तथास्तु तत् ॥ ९ ॥<br>
मृदा पिहितसत्त्वो तु मृण्मये भाजनद्वये॥<br>
विपचेत्तु विधूमाग्नावर्तधूमः पुनःपुनः ॥2.64.१०॥<br>
तावेव क्वाथयेत्तावत्तत्रैवानुगतो रसः ॥<br>
एतत्पाकविधानं ते पञ्चमं परिकीर्तितम् ॥११॥<br>
ततस्तु भावनाद्रव्यं कल्कपिष्टं नियोजयेत् ॥<br>
कल्कपिष्टे तथा द्रव्ये बोधनं परिकीर्तितम् ॥ १२ …<br>
ततस्तु पूजयेद्द्रव्यं पूर्वमेव तु पथ्यया ॥<br>
ततस्तु गुरुशुक्तिभ्यां चन्दनागरुभिस्ततः ॥ १३ ॥<br>
कर्पूरमृगदर्पाभ्यां ततश्चैनं प्रधूपयेत् ॥<br>
इत्येतद्वासनं राम कर्म तेऽभिहितं मया ॥१४॥<br>
ततस्तु गुलिकां कृत्वा यथाकाममतन्द्रितः ॥<br>
पुष्पैर्बकुलजातीनां तथान्येषां सुगन्धिभिः ॥ १५ ॥<br>
छायासु शोष्यमाणस्य वासना क्रियते तु या ॥<br>
वासना सा विनिर्दिष्टा कर्मैतच्चाष्टमं शुभम् ॥ १६ ॥<br>
कर्माष्टकमिदं कृत्वा वचां पिण्डनिभां तथा ॥<br>
मुस्तं शैलेयकं वापि सेव्यं वा द्विजसत्तम ॥ १७ ॥<br>
शोधयेद्गान्धिको विद्याद्यथान्यत्कर्मसेत्स्यति ॥<br>
निर्यासानां च पुष्पाणां कर्माष्टकमिदं शुभम् ॥ १८ ॥<br>
विदुषा नैव कर्तव्यं कार्यमन्यत्र भार्गव ॥<br>
अशोधितैस्तथा धूपाः कार्या द्रव्यैर्यथाविधि ॥ १९ ॥<br>
अतः परं तु ते योगान्कांश्चिद्वक्ष्यामि ताञ्छृणु ॥<br>
नखं कुष्ठं धनं मांसीस्पृक्त्वा शैलेयकं जलम् ॥ 2.64.२० ॥<br>
तथैव कुङ्कुमं लाक्षा चन्दनागुरुणी नतम् ॥<br>
सरला देवकाष्ठं च कर्पूरं कार्तया सह॥२१॥<br>
बोलं कन्दुरकश्चैव गुग्गुलः श्रीनिवासकः ॥<br>
सह सर्जरसेनेयं धूपद्रव्यैकविंशतिः ॥ २२ ॥<br>
धूपद्रव्यगणादस्मादेकविंशाद्यथेच्छया ॥<br>
द्वेद्वे द्रव्ये समादाय सर्जभागे नियोजयेत् ॥ २३ ॥<br>
नवे पिण्याकवलयैः संयोज्य मधुना तथा ॥<br>
धूपयोग्या भवन्तीह यथावत्स्वेच्छया कृताः ॥ २४ ॥<br>
त्वचं जातीफलं तैलं कुङ्कुमं ग्रन्थिपर्णकम् ॥<br>
शैलेयं तगरं काष्ठं ताम्बूलं तगरं तथा ॥२५ ॥<br>
मांसीसरावकुष्ठं च नव द्रव्याणि निर्दिशेत्॥<br>
एतेभ्यस्तु समादाय द्रव्यं तत्र यथेच्छया ॥ २६ ॥<br>
मृगदर्पयुतं स्नानं कार्यं कन्दर्पवर्धनम् ॥<br>
द्रुक्सुरानलदैस्तुल्यैर्वान्यकारसमायुतैः ॥ २७ ॥<br>
स्नानमुत्पलगन्धि स्यात्सतैलं कुङ्कुमैर्युतम् ॥<br>
जातीपुष्पसुगन्धि स्यात्तगरार्धेन योजितम् ५२८ ॥<br>
बालकाञ्चनसंयुक्तं पाटलाकुसुमायते ॥<br>
सव्यापकं स्याद्बकुलैस्तुल्यगन्धि मनोहरम् ॥ २९ ॥<br>
नालिकावंशसहितं कुट्टिपादेन चार्यकम् ॥<br>
द्विकेसरं वेणुपादं कुन्दपुष्पायते तथा ॥ 2.64.३०॥<br>
शैलपादार्थसंयुक्तं व्यक्तं मदनकं भवेत् ॥<br>
मञ्जिष्ठा तगरं बालं द्वयं व्याघ्रनखं नखम् ॥ ३१ ॥<br>
गन्धपत्रं च विन्यस्य गन्धतैलं भवेच्छुभम् ॥<br>
तैलं निष्पीडितं राम तिलैः पुष्पाधिवासितैः ॥ ३२ ॥<br>
वासनापुष्पसदृशं गन्धने तु भवेद्द्रुतम् ॥<br>
पूर्ववच्छोधयित्वा तु मुस्तं सेव्यं वचां निशाम् ॥ ३३ ॥<br>
अभीष्टमन्यत्कलुषं यथावदनुलेपयेत् ॥<br>
उद्धृत्य चन्दनादिं च शोधनं वमनं तथा ॥ ३४ ॥<br>
वर्जयित्वा विरेकं च शेषकर्माणि कारयेत् ॥<br>
तद्वा भवति धर्मज्ञ वर्णकं त्रिदिवप्रियम् ॥ ३५ ॥<br>
पटवासांसि कार्याणि वर्णकैः श्लक्ष्णचूर्णितैः ॥<br>
एलालवङ्गकक्कोलजातीफलनिशाकराः ॥ ३६ ॥<br>
जातिपत्रिकया सार्द्धं स्वतन्त्रं मुखवासकम् ॥<br>
कर्पूरं कुङ्कुमं कान्तं मृगदर्पं हरेणुकम् ॥ ३७ ॥<br>
कक्कोलैलालवङ्गं च जाती कोशकमेव च ॥<br>
द्रुक्पत्रं त्रुटिमुस्तं च लताकस्तूरिकं तथा ॥ ३८ ॥<br>
कण्टकानि लवङ्गस्य फलपत्रैश्च जातितः ॥<br>
कटुकं च फलं राम कर्षिकाण्डां प्रकल्पयेत् ॥३९॥<br>
तच्चूर्णे खादिरं सारं दद्यात्तुल्यतुलार्पितम् ॥<br>
सहकण्यारसेनास्य कर्तव्या गुलिकाः शुभाः ॥ 2.64.४० ॥<br>
मुखे न्यस्ताः सुगंधास्ता मुखरोगविनाशनाः ॥<br>
पूर्वं प्रक्षालितं सम्यक्पद्यपल्लववारिणा ॥ ४१ ॥<br>
शक्त्या तु गुलिकद्रव्यैर्वासिकं मुखवासकम् ॥<br>
कटुकं दन्तकाष्ठं च गोमूत्रे वासितं त्र्यहम् ॥ ४२ ॥<br>
कृतं च पूगवद्राम मुखसौगन्ध्यकारकम् ॥<br>
त्वक्पथ्ययोः समावंशौ सितभागार्धसंयुतौ ॥ ४३ ॥<br>
नागवल्लीसमो भाति मुखवासो मनोहरः ॥४४॥<br>
कटुकफलनताम्बुत्वक्त्रुटिव्याधिपत्त्रैर्नलदनतसुराभिस्तुल्यभागान्वितानि ॥<br>
द्विगुणितकृतमात्राप्रातिकक्कोलसैम्यैः शशिरसरसमोऽयं गन्धपत्रं विदध्यात् ॥ ४५ ॥<br>
निहितमिदमनर्घं कर्णपत्रं युवत्याः शमयति विविधानि श्रोत्रपालीगदानि ॥<br>
अपरमपि च यावत्काममामोदमत्तुं भ्रमदलिपटलेन व्याप्यते वक्त्रभागः ॥४६ ॥<br>
इति श्रीविष्णुधर्मोत्तरे द्वितीयखंडे मा० सं० रामं प्रति पुष्करोपाख्याने गन्धयुक्तिर्नाम चतुष्षष्टितमोऽध्यायः ॥६४॥<br>
2.65<br>
पुष्कर उवाच ॥<br>
एवं कुर्यात्सदा स्त्रीणां रक्षणं पृथिवीपतिः ॥<br>
न चेमां विश्वसेज्जातु पुत्रमात्राविशेषतः ॥ १ ॥<br>
न स्वपेत्स्त्रीगृहे रात्रौ विश्वासं कृत्रिमं भजेत् ॥<br>
राजपुत्रस्य रक्षां च कर्तव्या पृथिवीक्षिता ॥ २ ॥<br>
आचार्यैश्चास्य कर्तव्यं नित्यं युक्त्यैव रक्षणम् ॥<br>
धर्मार्थकाममोक्षाणां धनुर्वेदं च शिक्षयेत् ॥ ३॥<br>
रथेऽश्वे कुञ्जरे चैनं व्यायामं कारयेत्सदा ॥<br>
शिल्पानि शिक्षयेच्चैवमाप्तैर्मिथ्या प्रियंवदैः ॥ ४ ॥<br>
शरीररक्षाव्याजेन रक्षिणोऽस्य नियोजयेत् ॥<br>
न चास्य सङ्गो दातव्यः क्रुद्धलुब्धविमानितैः ॥ ५ ॥<br>
तथा च विनयेदेनं यथायौवनगं सुखे ॥<br>
विषयैर्यैर्न कृष्येत सतां मार्गात्सुदुर्गमात् ॥ ६ ॥<br>
गुणाधानं न शक्यं तु यस्य कर्तुं स्वभावतः ॥<br>
बन्धनं तस्य कर्तव्यं गुप्तदेशे सुखान्वितम् ॥ ७ ॥<br>
अविनीतकुमारं हि कुलमाशु विशीर्यते ॥<br>
अधिकारेषु सर्वेषु विनीतं विनियोजयेत् ॥ ८ ॥<br>
आदौ स्वल्पे ततः पश्चात्क्रमेणाथ महत्स्वपि ॥<br>
मृगयापानमक्षांश्च वर्जयेच्च महीपतिः ॥ ९ ॥<br>
एतान्संसेवमानास्तु विनष्टाः पृथिवीक्षितः ॥<br>
बहवो भृगुशार्दूल येषां संख्या न विद्यते ॥ 2.65.१० ॥<br>
दिवास्वापं वृथावादं विशेषेण विवर्जयेत ॥<br>
वाक्पारुष्यं न कर्तव्यं दण्डपारुष्यमेव च ॥ ११ ॥<br>
परोक्षनिन्दा च तथा वर्जनीया महीक्षिता ॥<br>
अर्थस्य दूषणं राम द्विप्रकारं विवर्जयेत् ॥ १२ ॥<br>
अर्थानां दूषणं चैकं तथा चार्थेन दूषणम् ॥<br>
प्राकाराणां समुच्छेदो दुर्गादीनां समक्रिया ॥ १३ ॥<br>
अर्थानां दूषणं प्रोक्तं विप्रकीर्णत्वमेव च ॥<br>
अदेशकाले यद्दानमपात्रे दानमेव च ॥ १४॥<br>
अर्थैस्तु दूषणं प्रोक्तमसत्कर्मप्रवर्तनम् ॥<br>
कामः क्रोधो मदो मानं लोभो हर्षस्तथैव च ॥ १५ ॥<br>
जेतव्यमरिषड्वर्गमाहुस्तु पृथिवीक्षिताम् ॥<br>
एतेषां विजयं कृत्वा कार्यो भृत्यजयस्ततः ॥ १६ ॥<br>
कृत्वा भृत्यजयं राजा पौरजानपादाञ्जयेत् ॥<br>
कृत्वा च विजयं तेषां शत्रून्बाह्यांस्ततो जयेत् ॥ १७ ॥<br>
बाह्याश्च त्रिविधा ज्ञेयास्तुल्यानन्तरकृत्रिमाः ॥<br>
गुरवस्ते यथापूर्वं तेषु यत्नः सदा भवेत् ॥ १८ ॥<br>
पितृपैतामहं मित्रमाश्रितञ्च तथा रिपोः ॥<br>
कृत्रिमं च महाभाग मित्रं त्रिविधमुच्यते ॥ १९ ॥<br>
तथापि च गुरुः पूर्वं भवेत्तत्रापि चाश्रितम् ॥<br>
स्वाम्यमात्यजनपदा बलं दुर्गं तथैव च॥2.65.२०॥<br>
कोशो मित्रं च धर्मज्ञ सप्ताङ्गं राज्यमुच्यते ॥<br>
सप्ताङ्गस्यापि राज्यस्य मूलं स्वामी प्रकीर्तितः ॥२१॥<br>
तन्मूलत्वात्तथाङ्गानां स तु रक्ष्यः प्रयत्नतः ॥<br>
षडङ्गरक्षा कर्तव्या तेन चापि प्रयत्नतः ॥ २२ ॥ ॥<br>
अङ्गेभ्यो यस्त्वथैकस्य द्रोहमाचरतेऽल्पधीः ॥<br>
वधस्तस्य तु कर्तव्यः शीघ्रमेव महीक्षिता ॥ २३ ॥<br>
न राज्ञा मृदुना भाव्यं मृदुर्हि परिभूयते ॥<br>
न भाव्यं दारुणेनापि तीक्ष्णादुद्विजते जनः ॥ २४ ॥<br>
काले मृदुर्यो भवति काले भवति दारुणः ॥<br>
राजा लोकद्वयापेक्षी तस्य लोकद्वयं भवेत् ॥ २५ ॥<br>
भृत्यैः सह महीपालः परिहासं विवर्जयेत् ॥<br>
भृत्याः परिभवन्तीह नृपं हर्षलसत्कथम् ॥ २६ ॥<br>
व्यसनानि च सर्वाणि भूपतिः परिवर्जयेत् ॥<br>
लोकसंग्रहणार्थाय कृतकव्यसनी भवेत् ॥ ॥ २७ ॥<br>
शौण्डीर्यस्य नरेन्द्रस्य नित्यमुत्क्षिप्तचेतसः ॥<br>
जनो विरागमायाति सदा दुःसेव्यभावतः ॥ २८ ॥<br>
स्मितपूर्वाभिभाषी स्यात्सर्वस्यैव महीपतिः ॥<br>
मध्येष्वपि महाभागः भ्रुकुटिं न समाचरेत् ॥ २९ ॥<br>
भाव्यं धर्मभृतां श्रेष्ठ स्थूललक्ष्येण भूभुजा ॥<br>
स्थूललक्ष्यस्य वशगा सर्वा भवति मेदिनी ॥ 2.65.३० ॥<br>
अदीर्घसूत्रश्च भवेत्सर्वकर्मसु पार्थिवः ॥<br>
दीर्घसूत्रस्य नृपतेः कर्महानिर्ध्रुवं भवेत् ॥ ३१ ॥<br>
रागे दर्पे च माने च द्रोहे पापे च कर्मणि ॥<br>
अप्रिये चैव वक्तव्ये दीर्घसूत्रः प्रशस्यते ॥ ३२ ॥<br>
राज्ञा संवृतमन्त्रेण संभाव्यं द्विजसत्तम ॥<br>
तस्यासंवृतमन्त्रस्य ज्ञेयाः सर्वापदो ध्रुवाः ॥ ३३ ॥<br>
कृतान्येव हि कर्माणि ज्ञायन्ते यस्य भूपतेः. ॥<br>
नारब्धानि महाभाग तस्य स्याद्वसुधा वशे ॥ ३४ ॥<br>
मन्त्रमूलं सदा राज्यं तस्मान्मन्त्रः सुरक्षितः ॥<br>
कर्तव्यः पृथिवीपालैर्मन्त्रभेदभयात्सदा ॥ ३५ ॥<br>
मन्त्रवित्साधितो मन्त्रः संयतानां सुखावहः ॥<br>
मन्त्रभेदेन बहवो विनष्टाः पृथिवीक्षितः ॥ ३६॥<br>
आकारैरिङ्गितैर्गत्या चेष्टया भाषितेन च ॥<br>
नेत्रवक्त्रविकारैश्च ज्ञायतेऽन्तर्गतं मनः ॥ ३७ ॥<br>
न यस्य कुशलैस्तस्य वशे सर्वा वसुन्धरा ॥<br>
भवतीह महीभर्तुः सदा भार्गवनन्दन ॥ ३८ ॥<br>
नैकस्तु मन्त्रयेन्मन्त्रं न राजा बहुभिः सह ॥<br>
बहुभिर्मन्त्रयेत्कामं राजा मन्त्रान्पृथक्पृथक् ॥ ३९ ॥<br>
मन्त्रिणामपि नो कुर्यान्मन्त्री मन्त्रप्रकाशनम् ॥<br>
क्वचित्कश्चिच्च विश्वास्यो भवतीह सदा नृणाम् ॥ 2.65.४० ॥<br>
निश्चयश्च तथा मन्त्री कार्य एकेन सूरिणा ॥<br>
भवेद्वा निश्चयावाप्तिः परबुद्ध्युपजीवनात् ॥ ४१ ॥<br>
एकस्यैव महीभर्तुर्भूयः कार्ये सुनिश्चिते ॥<br>
ब्राह्मणान्पर्युपासीत त्रय्यां राम मुनींश्च तान् ॥ ४२ ॥<br>
नासच्छास्त्ररतान्मूढांस्ते हि लोकस्य कण्टकाः ॥<br>
वृद्धांश्च नित्यं सेवेत विप्रान्वेदविदः शुचीन् ॥ ४३ ॥<br>
तेभ्यो हि शिक्षेद्विनयं विनीतात्मा हि नित्यशः ॥<br>
समग्रां वशगां कुर्यात्पृथिवीं नात्र संशयः ॥ ॥ ४४ ॥<br>
बहवोऽविनयान्नष्टा राजानः सपरिच्छदाः ॥<br>
वनस्थाश्चैव राज्यानि विनयात्प्रतिपेदिरे ॥ ४५ ॥<br>
त्रैविद्येभ्यस्त्रयीं विद्याद्दण्डनीतिं च शाश्वतीम् ॥<br>
आन्वीक्षिकीं चात्मविद्यां वार्तारम्भं च लोकतः ॥ ४६ ॥<br>
इन्द्रियाणां जये योगं समातिष्ठेद्दिवानिशम् ॥<br>
जितेन्द्रियो हि शक्नोति वशे स्थापयितुं प्रजाः ॥ ४७ ॥<br>
यजेत राजा क्रतुभिर्बहुभिश्चाप्तदक्षिणैः ॥<br>
धर्मार्थं चैव विप्रेभ्यो दद्याद्भोगान्धनानि च ॥४८॥<br>
सांवत्सरिकैराप्तैश्च राष्ट्रादाहारयेद्बलिम् ॥<br>
स्याच्चाम्नायपरो लोके वर्तेत पितृवन्नृषु ॥ ४९ ॥<br>
आवृतानां गुरुकुलाद्द्विजानां पूजनं भवेत्॥<br>
नृपाणामक्षयो ह्येष निधिर्ब्राह्मो विधीयते ॥2.65.५०॥<br>
न तं स्तेना नाप्यमित्रा हरन्ति न च नश्यति॥<br>
तस्माद्राज्ञा निधातव्यो ब्राह्मणेष्वक्षयो निधिः ॥ ५१ ॥<br>
समोत्तमाधमै राजा ह्याहूताः पालयन्प्रजाः ॥<br>
न निवर्तेत संग्रामात्क्षात्रं व्रतमनुस्मरन् ५२॥<br>
संग्रामेष्वनिवर्तित्वं प्रजानां परिपालनम् ॥<br>
शुश्रूषा ब्राह्मणानां च राज्ञां निश्रेयसं परम् ॥ ५३॥<br>
कृपणानां च वृद्धानां विधवानां च योषिताम् ॥<br>
योगं क्षेमं च वृत्तिं च तथैव परिकल्पयेत् ॥ ॥ ५४ ॥<br>
वर्णाश्रमव्यवस्था तु तथा कार्या विशेषतः ॥<br>
स्वधर्मप्रच्युतान्राजा स्वधर्मे विनियोजयेत् ॥ ५५ ॥<br>
आश्रमेषु यथाकालं तैलभाजनभोजनम् ॥<br>
स्वयमेव नयेद्राजा सत्कृतान्नवमन्य च ॥ ५६ ॥<br>
तापसे सर्वकार्याणि राज्यमात्मानमेव च ॥<br>
निवेदयेत्प्रयत्नेन देववच्चैनमर्चयेत् ॥ ५७ ॥<br>
द्वे प्रज्ञे वेदितव्ये च ऋज्वी वक्रा च मानवैः ॥<br>
शठाञ्ज्ञात्वा न सेवेत प्रतिबोधं तदा गतान् ॥ ५८ ॥<br>
नास्यच्छिद्रं परो विद्याद्विद्याच्छिद्रं परस्य तु ॥<br>
गूहेत्कूर्म इवाङ्गानि रक्षेद्विवरमात्मनः ॥ ५९ ॥<br>
न विश्वसेदविश्वस्ते विश्वस्ते नातिविश्वसेत् ॥<br>
विश्वासाद्भयमुत्पन्नं मूलान्यपि निकृन्तति ॥ 2.65.६० ॥<br>
विश्वासयेच्चापि परं तत्त्वभूतेन हेतुना ॥<br>
बकवच्चिन्तयेदर्थान्सिंहवच्च पराक्रमेत् ॥ ६१ ॥<br>
बकवच्चावलुम्पेत शशवच्च विनिष्पतेत् ॥<br>
दृढप्रहारी च भवेत्तथा सूकरवन्नृपः ॥ ६२ ॥<br>
चित्राकारश्च शिखिवद्दृढभक्तस्तथान्धवत् ॥<br>
भवेच्च मधुराभाषी शुककोकिलवन्नृपः ॥६३ ॥<br>
काकशंकी भवेन्नित्यमज्ञातवसतिं वसेत् ॥<br>
नापरीक्षितपूर्वं च भोजनं शयनं स्पृशेत् ॥ ६४ ॥<br>
वस्त्रं पुष्पमलङ्कारं यच्चान्यन्मनुजोत्तम ॥<br>
न गाहेज्जनसंबाधं न चाज्ञातं जलाशयम् ॥ ६५ ॥<br>
नापरीक्षितपूर्वैस्तु पुरुषैराप्तकारिभिः ॥<br>
नारोहेत्कुञ्जरं व्यालं नादान्तं तुरगं तथा ॥ ६६ ॥<br>
नाविज्ञातां स्त्रियं गच्छेन्नैव चाशुभवाससम् ॥<br>
नारोहेद्विषमां नावं नापरीक्षितनाविकाम् ॥ ६७ ॥<br>
ये चास्य भूमिं जयतो भवेयुः परिपन्थिनः ॥<br>
तानानयेद्वशं सर्वान्सामादिभिरुपक्रमैः ॥ ६८॥<br>
यथा न स्यात्कृशीभावः प्रजानामनवेक्षया ॥<br>
तथा राज्ञा विधातव्यं स्वराष्ट्रं परिरक्षता ॥ ६९ ॥<br>
मोहाद्राजा स्वराष्ट्रं यत्कर्षयत्यनवेक्षया ॥<br>
सोऽचिराद्भ्रंशते राज्याज्जीविताच्च सबान्धवः ॥ 2.65.७० ॥<br>
भृतो वत्सो जातबलः कर्मयोग्यो यथा भवेत् ॥<br>
तथा राष्ट्रं महाभाग भृतं कर्ममहद्भवेत् ॥ ७१ ॥<br>
यो राष्ट्रमनुगृह्णाति राजा सुपरिरक्षति ॥<br>
तं प्रजाश्चोपजीवन्ति विन्दते सुमहत्फलम् ॥ ७२ ॥<br>
दुह्याद्धिरण्यं धान्यं च मही राज्ञा सुरक्षिता ॥<br>
नित्यं स्वेभ्यः परेभ्यश्च यथा माता यथा पिता ॥ ७३ ॥<br>
गोपिनो हि सदा कार्यः संविभागः प्रियाणि च ॥<br>
अजस्रमुपयोक्तव्यं फलं तेभ्यस्तथैव च ॥ ७४ ॥<br>
सर्वं कर्मेदमायत्तं विधानं चैव पौरुषम् ॥<br>
तयोर्दैवमचिन्त्यं हि पौरुषे विद्यते क्रिया ॥ ७५ ॥<br>
एवं महीं पालयतोऽस्य भर्तुर्लोकानुरागः परमो भवेत्तु॥<br>
लोकानुरागप्रभवा हि लक्ष्मीर्लक्ष्म्या भवेच्चैव परश्च लोकः ॥७६॥<br>
इति श्रीविष्णुधर्मोत्तरे द्वितीयखण्डे मा०सं०राम पुष्करसंवादे राजधर्मवर्णनन्नाम पञ्चषष्टितमोऽध्यायः ॥६५॥<br>
2.66<br>
राम उवाच ॥<br>
दैवे पुरुषकारे च किं ज्यायस्तद्वदस्व मे॥<br>
अत्र मे संशयो देव संशयच्छिद्भवाँस्तथा ॥ १ ॥<br>
पुष्कर उवाच ॥<br>
स्वमेव कर्म दैवाख्यं विद्धि देहान्तरार्जितम् ॥<br>
तस्मात्पौरुषमेवेह श्रेष्ठमाहुर्मनीषिणः ॥२॥<br>
प्रतिकूलं तथा दैवं पौरुषेण विहन्यते॥<br>
मङ्गलाचारयुक्तानां नित्यमुत्थानशालिनाम् ॥३॥<br>
येषां पूर्वकृतं कर्म सात्त्विकं मनुजोत्तम ॥<br>
पौरुषेण विना तेषां केषाञ्चिद्दृश्यते फलम् ॥ ४ ॥<br>
कर्मणा प्राप्यते लोके राजन्सम्यक्तथा फलम् ॥<br>
पौरुषेणाप्यते राम मार्गितव्यं फलं नरैः ॥ ५ ॥<br>
दैवमेव न जानाति नरः पौरुषवर्जितः ॥<br>
तस्मात्सत्कार्ययुक्तस्य दैवं तु सफलं भवेत् ॥ ६ ॥<br>
पौरुषं चैव सम्पत्त्या काले फलति भार्गव ॥<br>
दैवं पुरुषकारश्च कालश्च मनुजोत्तम ॥ ७ ॥<br>
त्रयमेतन्मनुष्यस्य पिण्डितं स्यात्फलावहम् ॥<br>
कृषिवृष्टिसमायोगाद्दृश्यन्ते फलसिद्धयः ॥ ८ ॥<br>
तास्तु कालेन दृश्यन्ते नैवाकाले कथञ्चन ॥<br>
तस्मात्सदैव कर्तव्यं सधर्मं पौरुषं नृभिः ॥ ९ ॥<br>
विपत्तावपि यस्येह परलोके फलं धुवम् ॥<br>
नालसाः प्राप्नुवन्त्यर्थान्न च दैवपरायणाः ॥<br>
तस्मात्सर्वप्रयत्नेन पौरुषे यत्नमाचरेत् ॥2.66.१ ०॥<br>
त्यक्तालसान्दैवपरान्मनुष्यानुत्थानयुक्तान्पुरुषान्हि लक्ष्मीः॥<br>
अन्विष्य यत्नाद्वृणुते द्विजेन्द्र तस्मात्समुत्थानवता हि भाव्यम्॥११॥<br>
इति श्रीविष्णुधर्मोत्तरे द्वितीयखण्डे मा०सं० रामपुष्करसंवादे पुरुषकाराध्यायो नाम षट्षष्टितमोऽध्यायः ॥ ६६ ॥<br>
2.67<br>
राम उवाच ॥<br>
उपायांस्त्वं समाचक्ष्व सामपूर्वान्महाद्युते ॥<br>
लक्षणं च तथा तेषां प्रयोगं वरुणात्मज ॥ १ ॥<br>
पुष्कर उवाच ॥<br>
सामभेदौ तथा राम दण्डं च मनुजोत्तम ॥<br>
उपेक्षा च तथा माया इन्द्रजालञ्च भार्गव ॥ २ ॥<br>
प्रयोगाः कथिताः सप्त तन्मे निगदतः शृणु ॥<br>
द्विविधं कथितं साम तथ्यं चातथ्यमेव च ॥ ३ ॥<br>
तत्राप्यतथ्यं साधूनामाक्रोशायैव जायते ॥<br>
तच्च साधुप्रियं ते च सामसाध्या न राम ते ॥ ४ ॥<br>
महाकुलीना ऋजवो धर्मनिष्ठा जितेन्द्रियाः ॥<br>
सामसाध्या न चातथ्यं तेषु साम प्रयोजयेत् ॥ ५ ॥<br>
तथ्यं च साम कर्तव्यं कुलशीलादिवर्णनम् ॥<br>
तथा तदुभयं राम कृतानां चैव वर्णनम्॥६॥<br>
अनयैव तथा युक्त्या कृतज्ञख्यापनं स्वकम् ॥<br>
एवं सान्त्वेन कर्तव्या वशगा धर्मतत्पराः ॥ ७ ॥<br>
साम्ना यद्यपि रक्षांसि गृह्णन्तीति परा श्रुतिः ॥<br>
तथाप्येतदसाधूनां प्रयुक्तं नोपकारकम् ॥ ८ ॥<br>
अतिसन्धिकमित्येव पुरुषं सामवादिनम् ॥<br>
असाधवो विजानन्ति तस्मात्तत्तेषु वर्जितम्॥९॥<br>
ये शुद्धवंशा ऋजवः प्रतीता धर्मे स्थिताः सत्यपरा विनीताः ॥<br>
ते सामसाध्याः पुरुषाः प्रदिष्टा मानोन्नता ये सततं च राम ॥ 2.67.१०॥<br>
इति श्रीविष्णुधर्मोत्तरे द्वितीयखण्डे मा०सं० रामपुष्करसंवादे सामविधिर्नाम सप्तषष्टितमोऽध्यायः ॥६७॥<br>
2.68<br>
पुष्कर उवाच ॥<br>
परस्परं तु ये दुष्टाः क्रुद्धा भीतावमानिताः ॥<br>
तेषां भेदं प्रयुञ्जीत भेदसाध्या हि ते मताः ॥ १ ॥<br>
ये तु येनैव दोषेण परस्माद्राम बिभ्यति ॥<br>
ते तु तद्दोषपालेन भेदनीया भृशं ततः ॥ २ ॥<br>
आत्मीयाद्दर्शयेदाशां परस्माद्दर्शयेद्भयम् ॥<br>
एवं हि भेदयेद्भिन्नान्यथावद्वशमानयेत् ॥ ३ ॥<br>
संहिता हि विना भेदं शक्रेणापि सदःसहा ॥<br>
भेदमेव प्रशंसन्ति तस्मान्नयविशारदाः ॥४॥<br>
स्वमुखेनाथ यद्धेदं भेदं परमुखेन च ॥<br>
परीक्ष्य साधु मन्येऽहं भेदं परमुखाच्छ्रुतम् ॥ ५ ॥<br>
भेद्या स्वकार्यमुद्दिश्य कुशलैर्ये हि भेदिताः ॥<br>
भेदितास्ते विनिर्दिष्टा नैव राजार्थवादिभिः ॥ ६ ॥<br>
अन्तःकोपबहिःकोपौ यत्र स्यातां महीक्षिताम् ॥<br>
अन्तःकोपो महांस्तत्र नाशनः पृथिवी क्षिताम् ॥ ७ ॥<br>
सामन्तकोपो बाह्यस्तु कोपः प्रोक्तो मनीषिभिः ॥<br>
महिषीभ्लवराजाभ्यां तथा सेनापतेर्द्विज ॥ ८ ॥<br>
अमात्यान्मन्त्रिपुत्राच्च राजपुत्रात्तथैव च ॥<br>
अन्तःकोपो विनिर्दिष्टो दारुणः पृथिवीक्षिताम् ॥ ९ ॥<br>
बहिःकोपे समुत्पन्ने सुमहत्यपि पार्थिवः ॥<br>
शुद्धान्तस्तु महाभाग शीघ्रमेव जयेदरीन् ॥ 2.68.१० ॥<br>
अपि शक्रसमो राजा कोपेनान्तर्विनश्यति ॥<br>
स्वान्तःकोपं प्रयत्नेन तस्माद्यत्नात्परीक्षता ॥ ११ ॥<br>
परान्तःकोपमुत्पाद्य भेदेन विजिगीषुणा ॥<br>
रक्ष्यश्चैव प्रयत्नेन ज्ञातिभेदस्तथात्मनः ॥ १२ ॥<br>
ज्ञातयः परितप्यन्ते सततं यद्यपि श्रिया ॥<br>
तथापि तेषां कर्तव्यं सुगम्भीरेण चेतसा ॥ १३ ॥<br>
ग्राहणं दानमानाभ्यां भेदस्तेभ्यो भयङ्करः…<br>
नाज्ञातिरनुगृह्णाति नाज्ञातिः स्नेहमिच्छति ॥१४…<br>
ज्ञातिभिर्भेदनीयास्तु रिपवस्तेन पार्थिवैः॥१५॥<br>
भिन्ना हि शक्या रिपवः प्रभूताः स्वल्पेन सेन्येन निहन्तुमाजौ ॥<br>
सुसंहितेनाथ ततस्तु भेदः कार्यो रिपूणां नयशास्त्रविद्भिः ॥१६॥<br>
इति श्रीविष्णुधर्मोत्तरे द्वितीयखण्डे मा० सं० भेदविधानन्नामाष्टषष्टितमोऽध्यायः ॥६८॥<br>
2.69<br>
पुष्कर उवाच ॥<br>
सर्वेषामप्युपायानां दानं श्रेष्ठतमं मतम् ॥<br>
सुदत्तेनैव भवति दानेनोभयलोकजित् ॥१॥<br>
स नास्ति राम दानेन वशगो यो न जायते ॥<br>
दानवान्गोचरं नैति तथा रामापदां क्वचित ॥ २ ॥<br>
दानवानेव शक्नोति संहतान्भेदितुं परान् ॥<br>
यद्यप्यलुब्धा गम्भीराः पुरुषाः सागरोपमाः ॥३॥<br>
न गृह्णंति तथाप्येते जायन्ते पक्षपातिनः ॥<br>
अन्यत्रापि कृतं दानं करोत्यन्यांस्तथा परैः ॥ ॥ ४ ॥<br>
उपायेभ्यः प्रयच्छंति दानं श्रेष्ठतमं नराः ॥<br>
दानं संवर्धनं श्रेष्ठं दानं श्रेयस्करं परम् ॥ ५ ॥<br>
दानवानेव लोकेषु पुत्रवत्प्रीयते सदा ॥<br>
न केवलं दानपरा जयन्ति भूलोकमेकं पुरुषप्रवीर ॥<br>
जयन्ति ते राम सुरेन्द्रलोकं सुदुर्जयं यद्विबुधाधिवासम् ॥ ६ ॥<br>
इति श्रीविष्णुधर्मोत्तरे द्वितीयखण्डे मा०सं०रामपुष्करसंवादे दानविधिर्नामैकोनसप्ततितमोऽध्यायः ॥६९॥<br>
2.70<br>
पुष्कर उवाच॥<br>
न शक्या ये स्वयं कर्तुं चोपायत्रितयेन तु॥<br>
दण्डेन तान्वशीकुर्याद्दण्डो हि वशकृत्परः ॥ १ ॥<br>
सम्यक्प्रणयनं तस्य सदा कार्यं महीक्षिता ॥<br>
धर्मशास्त्रानुसारेण सुसहायेन धीमता ॥ २ ॥<br>
तस्य सम्यक्प्रणयनं त्रिदशानपि पीडयेत् ॥<br>
वानप्रस्थांश्च धर्मज्ञ निर्देशान्निष्परिग्रहान् ॥ ३ ॥<br>
स्वदेशे परदेशे च धर्मशास्त्रविशारदाः ॥<br>
समीक्ष्य प्रणयेद्दण्डं सर्वं दण्डे प्रतिष्ठितम्॥४॥<br>
आश्रमी यदि वा वर्णी पूज्योऽथवा गुरुर्महान्॥<br>
नादण्ड्यो राम राज्ञा तु यः स्वधर्मे न तिष्ठति…<br>
अदण्ड्यान्दण्डयन्राजा दण्ड्यांश्चैवाप्यदण्डयन् ॥<br>
इह राज्यपरिभ्रष्टो नरकं प्रतिपद्यते ॥ ६ ॥<br>
तस्माद्राज्ञा विनीतेन धर्मशास्त्रानुसारतः ॥<br>
दण्डप्रणयनं कार्यं लोकानुग्रहकाम्यया ॥ ७ ॥<br>
यत्र श्यामो लोहिताक्षो दण्डश्चरति निर्भयः ॥<br>
प्रजास्तत्र न मुह्यन्ति नेता चेत्साधु पश्यति ॥ ८ ॥<br>
बाल वृद्धातुर यति द्विजाति विकलाबलाः ॥<br>
मत्स्यन्यायेन भक्षेरन्यदि दण्डो न पालयेत् ॥ ९ ॥<br>
देवदैत्योरगनराः सिद्धभूतपतत्रिणः ॥<br>
उत्क्रामेयुः स्वमर्यादां यदि दण्डो न पालयेत् ॥ 2.70.१० ॥<br>
एष ब्रह्माभिशापेषु सर्वप्रहरणेषु च ॥<br>
सर्वविक्रमकोपेषु व्यवसाये च तिष्ठति ॥ ११ ॥<br>
पूज्यन्ते दण्डिनो देवा न पूज्यन्ते त्वदण्डिनः ॥<br>
न ब्राह्मणं न धातारं न पूषार्यमणावपि ॥ १२ ॥<br>
यजन्ते मानवाः केचित्प्रशान्ताः सर्वकर्मसु ॥<br>
रुद्रमग्निं च शक्रं च सूर्याचन्द्रमसौ तथा ॥ १३ ॥<br>
विष्णुं देवगणाँश्चान्ये दण्डिनः पूजयन्ति हि ॥<br>
दण्डः शास्ति प्रजाः सर्वा दण्ड एवाभिरक्षति ॥ १४ ॥<br>
दण्डः सुप्तेषु जागर्ति दण्डं धर्मं विदुर्बुधाः ॥<br>
राजदण्डभयादेव पापाः पापं न कुर्वते ॥ १५ ॥<br>
यमदण्डभयादन्ये परस्परभयादपि ॥<br>
एवं सांसिद्धिके लोके सर्वं दण्डे प्रतिष्ठितम् ॥ १६ ॥<br>
अन्धे तमसि मज्जेयुर्यदि दण्डो न पालयेत् ॥ ॥<br>
तस्माद्दम्यान्दमयति उद्दण्डान्दण्डयत्यपि ॥ १७ ॥<br>
दमनाद्दण्डनाच्चैव तस्माद्दण्डं विदुर्बुधाः ॥<br>
दण्डस्य भीतैस्त्रिदशैः समस्तैर्भागो धृतः शूलधरस्य यज्ञे ॥<br>
चक्रुः कुमारं ध्वजिनीपतिं च वरं शिशूनां च भयाद्बलस्थम् ॥ १८ ॥<br>
इति श्रीविष्णुधर्मोत्तरे द्वितीयखण्डे मा०सं० पुष्करोपाख्यानेषु दण्डप्रशंसा नाम सप्ततितमोऽध्यायः ॥ ७० ॥<br>
2.71<br>
राम उवाच ॥<br>
दण्डप्रणयनार्थाय राजा सृष्टः स्वयंभुवा ॥<br>
देवभागानुपादाय सर्वभूताभिगुप्तये ॥ ॥ १ ॥<br>
तेजसा यदयं कश्चिन्नैव शक्नोति वीक्षितुम् ॥<br>
तदा भवति लोकेषु राजा भास्करवत्प्रभुः ॥ २ ॥<br>
यदस्य दर्शने लोकः प्रसादमुपगच्छति ॥<br>
नयनानन्दकारित्वात्तदा भवति चन्द्रमाः ॥ ३ ॥<br>
चारैर्यदायं व्याप्नोति सर्वलोकं यदृच्छया ॥<br>
तदा भवति लोकेषु राजा देवः समीरणः ॥ ४ ॥<br>
यदाऽपराधिनां चैव विधत्ते निग्रहं नृपः ॥<br>
तदा भवति लोकेषु राजा वैवस्वतः सदा ॥ ५ ॥<br>
यदा भवति माहात्म्यात्क्रुद्धबुद्धान्नरान्नृपः ॥<br>
अनिच्छन्नपि लोकेषु तदा भवति पावकः ॥ ६ ॥<br>
करोति च यदा दानं धनानां सर्वतो नृपः ॥<br>
विसर्गार्थं सुरश्रेष्ठ तदा भवति वित्तदः ॥ ७ ॥<br>
यदा च धनधाराभिर्वर्षन्प्लावयते जगत् ॥<br>
तदा स वरुणः प्रोक्तो राजा नयविशारदैः ॥ ८ ॥<br>
क्षमा बलेन मनसा धारयन्सकलाः प्रजाः ॥<br>
अविशेषेण धर्मज्ञ पार्थिवः पार्थिवो भवेत् ॥ ९ ॥<br>
यदाधिपत्येन जनान्समग्रान्परिरक्षति ॥<br>
तदा भवति देवेन्द्रः सर्वभूतानुकम्पिता ॥2.71.१०॥<br>
उत्साहमंत्रशक्तिर्या प्रभुशक्तिश्च दैविकी ॥<br>
चतस्रः शक्तयस्तत्र वैष्णव्यः परिकीर्तिताः ॥ ११ ॥<br>
कः समर्थः प्रजाः पातुं विना वैष्णवतेजसा ॥<br>
तिस्रस्तु शक्तयस्तस्य वैष्णव्यः पृथिवीपते ॥ १२ ॥<br>
दण्डप्रणयनं सम्यक् श्रोतुमिच्छामि तत्त्वतः ॥<br>
कथं स्वविषये तस्य दण्डनीतिर्भवेद्ध्रुवा ॥ १३ ॥<br>
कथं च दण्डं प्रणयन्नरेन्द्रो धर्मेण युज्येद्यशसा च वीर ॥<br>
अर्थेन कामेन च स सर्वमेतद्ब्रवीहि यादोगण नाथपुत्र ॥ १४ ॥<br>
इति श्रीविष्णुधर्मोत्तरे द्वितीयखण्डे मा० सं० रामवाक्याध्यायो नामैकसप्ततितमोऽध्यायः॥७१॥<br>
2.72<br>
पुष्कर उवाच ॥<br>
दण्डप्रणयनं राम स्वदेशे शृणु भूभुजाम् ॥<br>
यस्य सम्यक्प्रणयनात्स्वर्गभाक्पार्थिवो भवेत् ॥ १ ॥<br>
त्रियवं कृष्णलं विद्धि माषस्तत्पञ्चकं भवेत् ॥<br>
कृष्णलानां तथा षष्ट्या कर्षार्धं राम कीर्तितम् ॥ २ ॥<br>
सुवर्णश्च विनिर्दिष्टो राम षोडशमाषकः ॥<br>
निष्कं सुवर्णाश्चत्वारो धरणं दशभिस्तु तैः ॥ ३ ॥<br>
ताम्ररूप्यसुवर्णानां मानमेतत्प्रकीर्तितम् ॥<br>
ताम्रकर्षापको राम प्रोक्तः कार्षापणो बुधैः ॥ ४ ॥<br>
पणानां द्वे शते सार्धे प्रथमं साहसः स्मृतः ॥<br>
मध्यमः पञ्च विज्ञेयः सहस्रमपि चोत्तमः ॥ ५ ॥<br>
बालदायादकं रिक्थं तावद्राजानुपालयेत् ॥<br>
यावत्स स्यात्समावृत्तो यावद्वातीतशैशवः ॥ ६ ॥<br>
वेश्यापुत्रासु चैवं स्याद्रक्षणं निष्कुलासु च ॥<br>
पतिव्रतासु च स्त्रीषु विधवास्वातुरासु च ॥ ७ ॥<br>
जीवन्तीनां तु तासां ये तद्धरेयुः स्वबान्धवाः ॥<br>
ताञ्शिष्याच्चौरदण्डेन धार्मिकः पृथिवीपतिः ॥ ८ ॥<br>
प्रनष्टस्वामिकं रिक्थं राजा त्र्यब्दं निधापयेत् ॥<br>
अर्वाक् त्र्यब्दाद्धरेत्स्वामी परेण नृपतिर्हरेत् ॥ ९ ॥<br>
ममेदमिति यो ब्रूयात्सोऽनुयुक्तो यथाविधि ॥<br>
सम्पाद्य रूपसंख्यादीन्स्वामी तद्द्रव्यमर्हति ॥ 2.72.१० ॥<br>
अवेदयानो नष्टस्य देशं कालं च तत्त्वतः ॥<br>
वर्णरूपं प्रमाणं च तत्समं दण्डमर्हति ॥ ११ ॥<br>
प्रनष्टाधिगतं रिक्थं तिष्ठेदर्थैरधिष्ठितम् ॥<br>
यांस्तत्र चौरान्गृह्णीयाद्घातयेत्कुञ्जरेण तान् ॥ १२ ॥<br>
ममेदमिति यो ब्रूयादसत्येना तथा निधिम् ॥<br>
तस्य दण्डं हरेद्राजा स्ववित्तस्याष्टमांशकम् ॥ १३ ॥<br>
चौरैरमुषितो यस्तु मुषितोऽस्मीति भाषते ॥<br>
तत्प्रदातरि भूपाले स दण्ड्यस्तावदेव तु ॥ १४ ॥<br>
यो यावन्निह्नु तार्थं मिथ्या यो वा वदेत्ततः ॥<br>
तौ नृपेण ह्यधर्मज्ञौ दाप्यौ तद्द्विगुणं धनम् ॥ १५ ॥<br>
कूटसाक्ष्यं तु कुर्वाणांस्त्रीन्वर्णान्धार्मिको नृपः ॥<br>
प्रमापयेन्महाभाग ब्राह्मणं तु विवासयेत् ॥ १६ ॥<br>
यत्स्वामिनाननुज्ञातमाधिं भुङ्क्ते विचक्षणः ॥<br>
अवध्यमूलं कर्तव्यं तस्य दण्डं महीक्षिता ॥<br>
वसा - - - - -तथा धर्मो न हीयते ॥ १७ ॥<br>
यो निक्षेपं याचयति यश्च निक्षिप्य याचते ॥<br>
तावुभौ चौरवच्छास्यौ दाप्यौ वा द्विगुणं धनम् ॥ १८ ॥<br>
उपदाभिश्च यः कश्चित्परद्रव्यं हरेन्नरः ॥<br>
ससहायः स हन्तव्यः प्रकाशं विविधैर्वधैः ॥ १९ ॥<br>
यो याचितकमादाय न तद्दद्याद्यथाक्रमम् ॥<br>
स निगृह्य बलाद्दाप्यो दण्डो वै पूर्वसाहसम् ॥ 2.72.२० ॥<br>
अज्ञानाद्यः पुमान्कुर्यात्परद्रव्यस्य विक्रयम् ॥<br>
निर्दोषो ज्ञानपर्यन्तं चौरवद्वधमर्हति ॥ २१ ॥<br>
मूल्यमादाय यो विद्यां शिल्पं वा न प्रयच्छति॥<br>
दण्ड्यः समूलं सकलं धर्मज्ञेन महीक्षिता ॥ २२ ॥<br>
द्विजभोज्ये तु सम्प्राप्ते प्रातिवेश्यमभोजनम् ॥<br>
हिरण्यमाषकं दण्ड्यः पापे नास्ति ह्यतिक्रमः ॥ २३ ॥<br>
आमन्त्रितो द्विजो यस्तु वर्तमानः प्रतिग्रहे ॥<br>
निष्कारणं न गच्छेद्यः स दाप्योऽष्टशतं दमम् ॥ २४ ॥<br>
प्रतिश्रुत्याप्रदातारं सुवर्णं दण्डयेन्नृपः ॥ ॥ २५ ॥<br>
भृतोऽनार्तो न कुर्याद्यो दर्पात्कर्म यथोदितम् ॥<br>
स दण्ड्यः कृष्णलान्यष्टौ न देयं चास्य वेतनम् ॥ २६ ॥<br>
अकाले यस्त्यजेद्भृत्यं दण्ड्यः स्यात्तावदेव तु ॥<br>
यो ग्रामदेशसंघानां कृत्वा सत्येन संविदम् ॥<br>
विसंवदेन्नरो लोभात्तं राष्ट्राद्विप्रवासयेत् ॥ २७ ॥<br>
क्रीत्वा विक्रीय वा किञ्चिद्यस्येहानुशयो भवेत् ॥<br>
सोन्तर्दशाहात्तत्साम्याद्दद्याश्चैवाददीत च ॥ २८ ॥<br>
परेण तु दशाहस्य न दद्यान्नैव दापयेत् ॥<br>
आददद्विददच्चैव राज्ञा दण्ड्यः शतानि षट् ॥ २९ ॥<br>
यस्तु दोषवतीं कन्यां त्वनाख्याय प्रयच्छति ॥<br>
तस्य कुर्यान्नृपो दण्डं स्वयं षण्णवतिं पणान् ॥ 2.72.३० ॥<br>
अकन्येति तु यः कन्यां ब्रूयाद्द्वेषेण मानवः ॥<br>
स शतं प्राप्नुयाद्दण्डं कन्यादोषमदर्शयन् ॥ ३१ ॥<br>
यस्त्वन्यां दर्शयित्वान्यां वोढुः कन्यां प्रयच्छति ॥<br>
उत्तमं तस्य कुर्वीत राजा दण्डं तु साहसम् ॥ ३२ ॥<br>
वरो दोषानभिख्याप्य यः कन्यां वरयेदिह ॥<br>
दत्ताप्यदत्ता सा तस्य राज्ञा दण्ड्यः शतद्वयम् ॥ ३३ ॥<br>
प्रदाय कन्यां योऽन्यस्मै पुनस्तां सम्प्रयच्छति ॥<br>
दण्डः कार्यो नरेन्द्रेण तस्याप्युत्तमसाहसः ॥ ३४ ॥<br>
सत्यंकारेण वाचा च युक्तं पर्यासमं शयम् ॥<br>
लुब्धोऽन्यत्र तु विक्रेता षट्शतं दण्डमर्हति ॥ ३५ ॥<br>
वहेच्छुल्कं तु विक्रेता सत्यंकारं तु संत्यजेत् ॥<br>
द्विगुणं दण्डयेदेनमिति धर्मो व्यवस्थितः ॥ ३६ ॥<br>
मूल्यैकदेशं दत्त्वा तु यदि क्रेता धनं त्यजेत् ॥<br>
दण्डयः स मध्यमं दण्डं तस्य दण्डस्य मोक्षणात् ॥ ३७ ॥<br>
द्रुह्याद्भृतस्तु यः पालं गृहीत्वा भक्तवेतनम् ॥<br>
स तु दण्ड्यः शतं राज्ञा सुवर्णं स्वाम्यरक्षिणा ॥ ॥ ३८ ॥<br>
दण्डं दत्त्वा न विरमेत्स्वामिभिः कृतलक्षणः ॥<br>
बद्धः कृत्वायसैः पाशैस्तस्य कर्मकरो भवेत् ॥ ३९ ॥<br>
धनुश्चतुःपरीमाणं ग्रामस्य तु समन्ततः ॥<br>
द्विगुणं त्रिगुणं वापि नगरस्य तु कल्पयेत् ॥2.72.४० ॥<br>
वृतिं तत्र प्रकुर्वीत यामुष्ट्रो नावलोकयेत् ॥<br>
छिद्रं निवारयेत्सर्वं श्वसूकरमुखानुगम् ॥ ४१ ॥<br>
तत्रापरधृतं धान्यं महिष्यः पशवो यदि ॥<br>
न तत्र कारयेद्दण्डं नृपतिः पशुरक्षिणाम् ॥४२ ॥<br>
अनिर्दशाहां गां सूतां वृषान्देवपशूंस्तथा ॥<br>
सपालान्वा विपालान्वा न दण्ड्यान्मनुरब्रवीत् ॥ ४३ ॥<br>
अतोऽन्यथा विनष्टस्य दशांशं दण्डमर्हति ॥ ४४ ॥<br>
पालस्त्वपालकी स्वामी विनाशे क्षत्त्रियस्य तु ॥<br>
भक्षयित्वोपविष्टासु द्विगुणं दण्डमर्हति ॥ ४५ ॥<br>
वैराद्दशगुणं दण्डं विनाशात्क्षत्त्रियस्य तु ॥<br>
गृहं तडागमारामं क्षेत्रं बुद्ध्वा ह्यपाहरन् ॥<br>
शतानि पञ्च दण्ड्यः स्यादज्ञानाद्द्विशतो दमः ॥ ४६ ॥<br>
सीमाबन्धनकाले तु सीमाबन्धनकारिणाम् ॥<br>
तेषां संज्ञां दधानस्तु जिह्वाच्छेदनमाप्नुयात् ॥४७ ॥<br>
अर्थेनापि च यो विद्यात्संविदं वापि गच्छति ॥<br>
उत्तमं साहसं दण्ड्य इति स्वायंभुवो ऽब्रवीत् ॥ ४८ ॥<br>
स्थापितां चापि मर्यादां ये भिन्द्युः पापकारिणः ॥ ४९ ॥<br>
सर्वे पृथक्पृथग्दण्ड्या राज्ञा प्रथमसाहसम् ॥<br>
शतं ब्राह्मणमाक्रुश्य क्षत्त्रियो दण्डमर्हति ॥ 2.72.५० ॥<br>
वैश्यश्च द्विशतं राम शूद्रश्च वधमर्हति ॥<br>
पञ्चाशद्ब्राह्मणो दण्ड्यः क्षत्त्रियस्यापि शासने ॥ ५१ ॥<br>
वैश्ये चाप्यर्धपञ्चाशच्छूद्रो द्वादशकोऽधमः ॥<br>
क्षत्त्रियस्याप्नुयाद्वैश्यः साहसं पूर्वमेव तु ॥ ५२ ॥<br>
शूद्रः क्षत्रियमात्रस्य जिह्वाच्छेदनमाप्नुयात् ॥<br>
पञ्चाशत्क्षत्रियो दण्ड्यस्तथा वैश्याभिशासने ॥ ५३ ॥<br>
शूद्रे चैवार्धपञ्चाशत्तथा धर्मो न हीयते ॥<br>
वैश्यस्याक्रोशने दण्ड्यः शूद्रश्चोत्तम साहसम् ॥ ५४ ॥<br>
शूद्राक्रोशे तथा वैश्यः शतार्धं दण्डमर्हति ॥<br>
सवर्णाक्रोशने दण्डस्तथा द्वादशिकः स्मृतः ॥ ५५॥<br>
वादेषु वचनीयेषु तदेव द्विगुणं भवेत ॥<br>
एकजातिर्द्विजातिं तु वाचा दारुणया क्षिपन् ॥<br>
जिह्वायाः प्राप्नुयाच्छेदं जघन्यप्रभवो हि सः ॥ ५६ ॥<br>
नामजातिग्रहं तेषामभिद्रोहेण कुर्वतः ॥<br>
निखन्योऽयोमयः शङ्कुर्ज्वलन्नास्ये दशाङ्गुलः ॥ ५७ ॥<br>
धर्मोपदेशधर्मेण द्विजानामस्य कुर्वतः ॥<br>
तप्तमासिञ्चयेत्तैलं वक्त्रे श्रोत्रे च पार्थिवः ॥५८॥<br>
शृतं देशं च जातिं च कर्म शारीरमेव च ॥<br>
वितथं तु ब्रुवन्दण्ड्यो राज्ञा द्विगुणसाहसम् ॥ ५९ ॥<br>
यस्तु पातकसंयुक्तैः क्षिपेद्वर्णान्तरौ विशः ॥<br>
उत्तमं साहसं तस्मिन्दण्डः पात्यो यथाक्रमम् ॥ 2.72.६० ॥<br>
राज्ञो निवेश्य नियमं प्रथमं यान्ति ये मिथः ॥ ६१ ॥<br>
सर्वे द्विगुणदण्ड्यास्ते विप्रलम्भान्नृपस्य तु ॥<br>
प्रीत्या मयास्याभिहितं प्रमादेनाथवा वदेत् ॥<br>
भूयो न चैवं वक्ष्यामि स तु दण्डार्धभाग्भवेत् ॥ ६२ ॥<br>
काणं वाप्यथवा खञ्जमन्धं वापि तथाविधम् ॥<br>
तथ्येनापि ब्रुवन्दाप्यो दण्डः कार्षापणावरम् ॥ ६३ ॥<br>
मातरं पितरं ज्येष्ठं भ्रातरं श्वशुरं गुरुम् ॥<br>
आक्षारयच्छतं दण्ड्यः पन्थानं चाददद्गुरोः ॥६४ ॥<br>
गुरुवर्ज्यं तु मार्गार्हे यो मार्गं न प्रयच्छति ॥<br>
स राज्ञा कृष्णलं दण्ड्यस्तस्य पापस्य शान्तये ॥६५॥<br>
एकजातिर्द्विजातिन्तु येनाङ्गेनापराध्नुयात् ॥<br>
तदेव च्छेदयेत्तस्य क्षिप्रमेवाविचारयन् ॥६६॥<br>
अवनिष्ठीवतो दर्पाद्द्वावोष्ठौ छेदयेन्नृपः ॥<br>
अवसेचयतो मेढ्रमवशब्दयतो गुदम् ॥ ६७ ॥<br>
महासनमभिप्रेप्सुरुत्कृष्टस्यावकृष्टजः ॥ ६८ ॥<br>
कृताङ्कः स विनिर्वास्यो ह्यङ्गं वास्य विकर्तयेत् ॥<br>
केशेषु गृह्णतो हस्तौ छेदयेदविचारयन् ॥<br>
पादयोर्दण्डिकायां तु ग्रीवायां वृषणेषु वा ॥ ६९ ॥<br>
त्वग्भेदकः शतं दण्ड्यो लोहितस्य च दर्शकः ॥ 2.72.७० ॥<br>
अस्थिभेत्ता च षण्णिष्कान्प्रमाप्यश्च प्रमापकः ॥<br>
अङ्गभङ्गकरस्यांगं तदेवापहरेन्नृपः ॥ ७१ ॥<br>
दण्डपारुष्यकृद्दद्यात्समुत्थानव्ययं तथा ॥<br>
अर्धपादकराः कार्या गोगजाश्वोष्ट्रघातकाः ॥ ७२ ॥<br>
पशुक्षुद्रमृगाणां च हिंसायां द्विगुणो दमः ॥<br>
पञ्चाशत्तु भवेद्दण्डस्तथैव मृगपक्षिषु ॥ ७३ ॥<br>
कृमिकीटेषु दण्डः स्याद्रजतस्य तु माषकम् ॥<br>
तस्यानुरूपं मूल्यं च प्रदद्यात्स्वामिने तथा ॥७४॥<br>
सस्वामिकानां मरके शेषाणां दण्डमेव तु ॥<br>
वृक्षं तु सफलं छित्त्वा सुवर्णं दण्डमर्हति ॥ ७५ ॥<br>
द्विगुणं दण्डयेच्चैत्ये पथि सीम्नि जलाशये ॥<br>
छेदनादफलस्यापि मध्यमः साहसः स्मृतः ॥ ७६ ॥<br>
गुल्मवल्लीलतानां तु सुवर्णस्य च माषकम् ॥<br>
वृथा छेदे तृणस्यापि दण्डः कार्षापणं भवेत् ॥ ७७ ॥<br>
त्रिभागं कृष्णलान्दण्डयः प्राणिनस्ताडने तथा ॥<br>
देशकालानुरूपेण मूल्यं राम! द्रुमादिषु ॥ ७८ ॥<br>
तत्स्वामिनि तथा दद्याद्दण्डमुक्तं च पार्थिवे ॥<br>
यत्रातिवर्तते युग्यं वैगुण्याद्रजकस्य तु ॥७९ ॥<br>
तत्र स्वामी भवेद्दण्ड्यो नाप्तश्चेद्व्याजको भवेत् ॥<br>
प्राणकश्च भवेदाप्तः प्राजको दण्डमर्हति ॥ 2.72.८०॥<br>
नास्ति दण्डं च तस्यापि तथा त्राहीति जल्पतः ॥ ८१ ॥<br>
द्रव्याणि यो हरेद्यस्य जानतोऽजानतोऽपि वा ॥<br>
स तस्योत्पादयेत्तुष्टिं राज्ञो दद्यात्ततो दमम् ॥ ८२ ॥<br>
यस्तु रज्जुं घटं कूपाद्धरेद्भिन्द्याच्च तां प्रपाम् ॥<br>
स दण्डं प्राप्नुयान्माषं तच्च संप्रतिपादयेत् ॥ ८३ ॥<br>
धान्यं दशभ्यः कुम्भेभ्यो हरतोऽभ्यधिकं बुधः ॥<br>
शेषेऽप्येकादशगुणं दण्डं तस्य प्रकल्पयेत् ॥८४॥<br>
सुवर्णरजतादीनां चोत्तमानां च वाससाम् ॥<br>
पुरुषाणां कुलीनानां नारीणां च विशेषतः ॥<br>
मुख्यानां चैव रत्नानां हरणे वधमर्हति॥८५॥<br>
महापशूनां हरणे वस्त्राणामौषधस्य च ॥<br>
कालमासाद्य कार्यं च राजा दण्डं प्रकल्पयेत् ॥ ८६ ॥<br>
गोषु ब्राह्मणसंस्थासु स्थूलकार्याविभेदने ॥<br>
अश्वापहारकश्चैव सद्यः कार्योर्धपादिकः ॥ ८७ ॥<br>
सूत्रकार्पासकिल्वानां गोमयस्य गुडस्य च ॥<br>
दध्नः क्षीरस्य तक्रस्य पानीयस्य फलस्य च ॥ ८८. ॥<br>
वेणुवैदलभाण्डानां लवणानां तथैव च ॥<br>
मृण्मयानां च सर्वेषां मृदो भस्मन एव च ॥८९॥<br>
मद्यानां पक्षिणां चैव तैलस्य च घृतस्य च ॥<br>
मांसस्य मधुनश्चैव यच्चान्यत्पशुसम्भवम्॥2.72.९०॥<br>
अन्येषामेवमादीनां मत्स्यानामोदनस्य च ॥<br>
पक्वान्नानां च सर्वेषां तन्मूल्याद्द्विगुणो दमः ॥ ९१ ॥<br>
पुष्पेषु हरिते धान्ये गुल्मवल्लीलतासु च …<br>
अल्पेषु परिपूर्णेषु दण्डः स्यात्पञ्चमाषकः ॥ ९२ ॥<br>
परिपूर्णेषु धान्येषु शाकमूलफलेषु च ॥<br>
निरन्वये शतं दण्ड्यः सान्वये च शतं दमः ॥ ९३ ॥<br>
येनयेन यथाङ्गेन स्तेनो नृषु विचेष्टते ॥<br>
तत्तदेव हरेदस्य प्रत्यादेशाय पार्थिवः ॥ ९४ ॥<br>
द्विजोऽध्वगः क्षीणवृत्तिर्द्वाविक्षु द्वे च मूलके ॥<br>
त्रपुसोर्वारुकौ द्वौद्वौ तावन्मानं फलेषु च ॥ ९५ ॥<br>
तथा च सर्वधान्यानां मुष्टिग्राहेण भार्गव ॥<br>
शाकं शाकप्रमाणेन गृह्यमाणो न दुष्यति ॥ ९६ ॥<br>
वानस्पत्यं मूलफलं दार्वग्न्यर्थं तथैव च ॥<br>
तृणं च गोभ्यो दानार्थमस्तेयं मनुरब्रवीत् ॥ ९७ ॥<br>
अदेववाटजं पुष्पं देवतार्थं तथैव च ॥<br>
आददानः परक्षेत्रान्न दण्डं दातुमर्हति ॥ ९८ ॥<br>
शृङ्गिणं नखिनं चापि दंष्ट्रिणं वा वधोद्यतम् ॥<br>
यो हन्यान्न स पापेन लिप्यते मनुजः क्वचित् ॥ ९९ ॥<br>
गुरुं वा बालवृद्धौ वा ब्राह्मणं वा बहुश्रुतम् ॥<br>
आततायिनमायान्तं हन्यादेवाविचारयन् ॥ 2.72.१०० ॥<br>
नाततायिवधे दोषः कर्तुर्भवति कश्चन ॥<br>
प्रकाशं वाऽप्रकाशं वा मन्युस्तं मन्युमर्हति ॥ १०१ ॥<br>
गृहक्षेत्राभिहर्तारं तथा पत्न्यभिगामिनम् ॥<br>
अग्निदं गरदं चैव तथा हस्तोद्यतायुधम् ॥ १०२ ॥<br>
अभिचारं च कुर्वाणं राजगामि च पैशुनम् ॥<br>
एते हि कथिता लोके धर्मज्ञैराततायिनः ॥ १०३ ॥<br>
परस्त्रियं न संभाषेत्तीर्थेऽरण्ये गृहेऽपि वा ॥<br>
नदीनां चैव संभेदे संग्रहणमवाप्नुयात् ॥ १०४ ॥<br>
न संभाषं सह स्त्रीभिः प्रतिषिद्धं समाचरेत् ॥<br>
प्रतिषिद्धस्तु संभाषः सुवर्णं दण्डमर्हति ॥ १०५ ॥<br>
नैष चारेणदारेषु विधिर्नात्मोपजीविषु ॥<br>
सज्जयन्ति मनुष्यैस्ते निगूढं विचरन्त्युत ॥ १०६ ॥<br>
किञ्चिदेव तु सख्यं स्यात्संभाषेताभिचारयन् ॥<br>
प्रेष्यासु चैव सर्वाभिरहः प्रव्रजितासु च ॥ १०७ ॥<br>
योऽकामां दूषयेत्कन्यां स सद्यो वधमर्हति ॥<br>
सकामां दूषयाणस्तु प्राप्यः प्रथमसाहसम् ॥ १०८ ॥<br>
भिक्षुकोऽप्यथवा नारी योऽपि च स्यात्कुशीलवः ॥<br>
प्रविशेत्प्रतिषिद्धस्तु प्राप्नुयाद्द्विशतं दमम् ॥ १०९ ॥<br>
यश्च संचारकस्तत्र पुरुषः स तथा भवेत् ॥<br>
पारदारिकवद्दण्ड्यो यश्च स्यादवकाशदः ॥ 2.72.११० ॥<br>
बलात्संदूषयन्यस्तु परभार्यां नरः क्वचित् ॥<br>
वधदण्डो भवेत्तस्य नापराधो भवेत्स्त्रियाः ॥ १११ ॥<br>
रजस्तृतीयं या कन्या स्वगृहे प्रतिपद्यते ॥<br>
अदण्ड्या सा भवेद्राज्ञा वरयन्ती पतिं स्वयम् ॥ ११२ ॥<br>
स्वदेशे कन्यकां दत्त्वा तामादाय तथा व्रजन् ॥<br>
परदेशे भवेद्वध्यः स्त्रीचौरः स तथा भवेत् ॥ ११३ ॥<br>
अद्रव्यां मृतपत्नीं तु संगृह्णन्नापराध्यति ॥<br>
सार्थां वै तां च गृह्णानो दण्डमुत्तममर्हति ॥ ११४ ॥<br>
उत्कृष्टं या भजेत्कन्या देया तस्यैव सा भवेत् ॥<br>
जघन्यं सेवमानां च संयतां वासयेद्गृहे ॥ ११५ ॥<br>
उत्तमां सेवमानस्तु जघन्यो वधमर्हति ॥<br>
जघन्यमुत्तमा नारी सेवमाना तथैव च ॥ ११६ ॥<br>
भर्तारं लङ्घयेद्या तु स्त्री ज्ञातिबलदर्पिता ॥<br>
तां श्वभिः खादयेद्राजा संस्थाने बहुसंस्थिते ॥ ११७ ॥<br>
हृताधिकारां मलिनां पिण्डमात्रोपजीविनीम् ॥<br>
वासयेत्स्वैरिणीं नित्यं सवर्णेनाभिदूषिताम् ॥ ११८ ॥<br>
ज्यायसा दूषिता नारी मुण्डनं समवाप्नुयात् ॥<br>
मासं च मलिना नित्यं सा ग्रासान्प्राप्नुयाद्दश ॥ ११९ ॥<br>
ब्राह्मणः क्षत्त्रियो वैश्यः क्षत्त्रविट्शूद्रयोनयः …<br>
व्रजन्दाप्यो भवेद्राम दण्ड उत्तमसाहसम् ॥ 2.72.१२० ॥<br>
वैश्यागमे तु विप्रस्य क्षत्त्रियस्यन्त्यजागमे ॥<br>
मध्यमं प्रथमं वैश्यो दण्ड्यः शद्रागमे भवेत् ॥ १२१ ॥<br>
शूद्रः सवर्णाऽगमने शतं दण्ड्यो महीभुजा ॥<br>
वैश्यश्च द्विगुणं राम क्षत्त्रियस्त्रिगुणं तथा ॥ १२२ ॥<br>
ब्राह्मणश्च भवेद्दण्ड्यस्तथा राम चतुर्गुणम् ॥<br>
गुप्तास्वेव भवेद्दण्डमगुप्तास्वपि तत्स्मृतम् ॥ १२३ ॥<br>
माता मातृष्वसा श्वश्रूर्मातुलानी पितृष्वसा ॥<br>
पितृव्यसखिशिष्यस्त्री भगिनी तत्सखी तथा ॥ १२४ ॥<br>
भागिनेयी तथा चैव राजपत्नी तथैव च ॥<br>
इत्यगम्यास्तु निर्दिष्टास्तासां तु गमने नरः ॥ १२५ …<br>
शिश्नस्योत्कर्तनं कृत्वा ततस्तु वधमर्हति ॥<br>
भ्रातृभार्यागमे पूर्वाद्दण्डस्तु वधमर्हति ॥ १२६ ॥<br>
चण्डालीं वा श्वपाकीं वा गच्छन्वधमवाप्नुयात् ॥<br>
तिर्यग्योनौ तु गोवर्ज्यं मैथुनं यो निषेवते ॥ १२७ ॥<br>
स पणं प्राप्नुयाद्दण्डं तस्याश्च यवसोदकम् ॥<br>
सुवर्णं च भवेद्दण्ड्यो गां व्रजन्मनुजोत्तम ॥ १२८ ॥<br>
वेश्यागामी भवेद्दण्ड्यो वेश्याशुल्कसमं पणम् ॥<br>
गृहीत्वा वेतनं वेश्या लोभादन्यत्र गच्छति ॥ १२९ ॥<br>
वेतनं द्विगुणं दद्याद्दण्डं च त्रिगुणं तथा ॥<br>
अन्यमुद्दिश्य वेश्यां यो नयेदन्यस्य कारणात् ॥ 2.72.१३० ॥<br>
तस्य दण्डं भवेद्राम सुवर्णस्य च माषकम् ॥<br>
नीत्वा भोगं न यो दद्याद्दाप्यो द्विगुणवेतनम् ॥ १३१ ॥<br>
राज्ञा च द्विगुणं दण्ड्यस्तथा धर्मो न हीयते ॥<br>
बहूनां व्रजतामेकां सर्वे तद्द्विगुणं दमम् ॥ १३२ ॥<br>
सर्वे पृथक्पृथग्राम दण्डं च द्विगुणं पणात् ॥<br>
न माता न पिता न स्त्री ऋत्विग्याज्यस्य सूनवः ॥ १३३ ॥<br>
अन्योन्याः पतितास्त्याज्यास्त्यागे दण्ड्यः शतानि षट् ॥<br>
पतिता गुरवस्त्याज्या न तु माता कदाचन ॥१३४॥<br>
गर्भधारणपोषाभ्यां तेन माता गरीयसी ॥<br>
संदंशहीनौ कर्तव्यौ कूटाक्षोपधिदेविनौ ॥ १३५ ॥<br>
अधीयानमनध्याये दण्डः कर्षापणत्रयम् ॥<br>
अध्यापकश्च द्विगुणं तथाचारस्य लङ्घने ॥ १३६ ॥<br>
अन्तं सस्यभवे दण्डः सुवर्णस्य च कृष्णलम् ॥<br>
भार्या पुत्रश्च दासश्च शिष्यो भ्राता च सोदरः ॥ १३७ ॥<br>
प्राप्तापराधास्ते दण्ड्या रज्वा वेणुदलेन वा ॥<br>
पृष्ठतस्तु शरीरस्य नोत्तमाङ्गे कथंचन ॥ १३८ ॥<br>
अतोन्यथा यत्प्रहरेत्प्राप्तः स्याच्चौरकिल्बिषम् ॥<br>
द्यूतं समाह्वयं चैव यो निषिद्धं समाचरेत् ॥ १३९ ॥<br>
प्रच्छन्नं वा प्रकाशं वा स दण्ड्यः पार्थिवेच्छया ॥<br>
वासांसि फलके श्लक्ष्णे नेनिज्याद्रजकः शनैः ॥ 2.72.१४० ॥<br>
अतोऽन्यथा तु कुर्वीत दण्डस्स्याद्रुक्मकृष्णलम् ॥<br>
रक्षांस्यधिकृता राम प्रजेयं यैर्विलिप्यते ॥ १४१ ॥<br>
कार्यिकेभ्योऽर्थमादाय हन्युः कार्याणि कार्यिणाम् ॥<br>
तेषां सर्वस्वमादाय राजा कुर्यात्प्रवासनम् ॥ १४२ ॥<br>
ये नियुक्ताः स्वकार्येषु हन्युः कार्याणि कार्यिणाम् ॥<br>
निर्घृणाः क्रूरमनसः सर्वकार्योपरोधिनः ॥ १४३ ॥<br>
धनोष्मणा पच्यमानांस्तान्निःस्वान्कारयेन्नृपः ॥<br>
कूटशासनकर्तॄंश्च प्रकृतीनां च दूषकान् ॥ १४४ ॥<br>
स्त्रीबालब्राह्मणघ्नांश्च वध्यांश्चासेविनस्तथा ॥<br>
अमात्यः प्राड्विवाको वा यः कुर्यात्कार्यमन्यथा ॥ १४५ ॥<br>
तस्य सर्वस्वमादाय तं राजा विप्रवासयेत् ॥<br>
ब्रह्मघ्नश्च सुरापश्च स्तेयी च गुरुतल्पगः ॥ १४६ ॥<br>
एतान्सर्वान्पृथग्विद्यान्महापातकिनो नरान् ॥<br>
महापातकिनो वध्या ब्राह्मणं तु विवासयेत् ॥ १४७ ॥<br>
कृतचिह्नं स्वकाद्देशाच्छृणु चिह्नक्रमं तथा॥<br>
गुरुतल्पे भगः कार्यः सुरापाने सुराध्वजः ॥ १४८ ॥<br>
स्तेये तु श्वपदं विद्याद्ब्रह्महण्यशिराः पुमान् ॥<br>
असम्भाष्या ह्यसंलाप्या असम्पाद्या विशेषतः ॥ १४९ ॥<br>
त्यक्तव्याश्च तथा राम! ज्ञातिसम्बन्धिबान्धवैः ॥<br>
महापातकिनो वित्तमादाय नृपतिः स्वयम् ॥ 2.72.१५० ॥<br>
अप्सु प्रवेशयेद्दण्डं वरुणायोपपादयेत् ॥<br>
सहोढं न विना चौरं घातयेद्धार्मिको नृपः ॥ १५१ ॥<br>
सहोढं सोपकरणं घातयेदविचारयन्॥<br>
ग्रामेष्वपि च ये केचिच्चौराणां भक्तदायकाः ॥ १५२ ॥<br>
भाण्डावकाशदाश्चैव सर्वांस्तानपि घातयेत् ॥<br>
राष्ट्रेषु राष्ट्राधिपतेः समन्ताच्चैव दूषकान् ॥ १५३ ॥<br>
अभ्याघातेषु मध्यस्थाः क्षिप्रं शास्यास्तु चौरवत् ॥<br>
दस्युप्रपीडितानां हि पथि मोहादिदर्शने ॥ १५४ …<br>
शक्तितोनाभिधावन्तो निर्वास्याः सपरिच्छदाः ॥<br>
राज्ञः कोषापहर्तॄंश्च प्रतिकूलेषु च स्थितान् ॥१९५ ॥<br>
अरीणामुपजप्तॄँश्च घातयेद्विविधैर्वधैः ॥<br>
सन्धिं भित्त्वा तु ये चौर्यं राज्ञः कुर्वंति तस्कराः ॥ १५६ ॥<br>
तेषां छित्त्वा नृपो हस्तौ तीक्ष्णे शूले निवेशयेत् ॥<br>
तडाकभेदकं हन्यादप्सु शुद्धवधेन तु ॥१५७॥<br>
यस्तु पूर्वं निवृत्तस्य तडाकस्योदकं हरेत् ॥<br>
आगमं वाप्यपां कुर्यात्स दाप्यः पूर्वसाहसम् ॥१५८॥<br>
कोष्ठागारायुधागारदेवतागारभेदकान् ॥<br>
पापान्पापसमाचारान्घातयेच्छीघ्रमेव तान्॥१५९॥<br>
समुत्सृजेद्राजमार्गे यस्त्वमेध्यमनापदि ॥<br>
स हि कार्षापणं दण्ड्यस्तममेध्यं च शोधयेत्॥ ॥2.72.१६०॥<br>
आपद्गतोऽथवा वृद्धो गर्भिणी बाल एव वा ॥<br>
परिभाषणमर्हन्ति तच्च शोध्यमिति स्थितिः॥१६१॥<br>
प्रथमं साहसं दण्ड्यः यश्च मिथ्याचिकित्सकः ॥<br>
पुरुषे मध्यमं दण्ड्यस्तूत्तमे च तथोत्तमम् ॥१६२॥<br>
संक्रमध्वजयष्टीनां प्रतिमानां च भेदकान् ॥<br>
प्रतिकुर्युश्च तत्सर्वं दद्युः पञ्चशतानि च॥१६३॥<br>
अदूषितानां द्रव्याणां दूषणे भेदने तथा ॥<br>
मणीनामपि भेदस्य दण्डः प्रथमसाहसः ॥ १६४ ॥<br>
समैश्च विषमं यो वै कुरुते मूल्यतोऽपि वा ॥<br>
समाप्नुयान्नरः पूर्वं समं वाधममेव वा ॥ १६५ ॥<br>
बन्धनानि च सर्वाणि राजमार्गे निवेशयेत् ॥<br>
क्लिश्यन्तो यत्र दृश्यन्ते विकृताः पापचारिणः ॥ १६६ ॥<br>
प्राकारस्य तु भेत्तारं परिखानां च भेदकम् ॥<br>
द्वाराणां चैव भेत्तारं क्षिप्रं निर्वासयेत्पुरात् ॥ १६७ ॥<br>
मूलकर्माभिचारेषु कर्तव्यो द्विगुणो दमः ॥<br>
अबीजविक्रयी दैवबीजोत्कृष्टस्तथैव च ॥ १६८ ॥<br>
मर्यादाभेदकश्चैव विकृतं वधमाप्नुयात् ॥<br>
सर्वसङ्करपापिष्ठं हेमकारं नराधिपः ॥ १६९ ॥<br>
अन्याये वर्तमानं तु लवशश्छेदयेच्छरैः ॥<br>
द्रव्यमादाय वणिजामनर्घेणावरुन्धताम् ॥ 2.72.१७० ॥<br>
राजा पृथक्पृथक्कुर्याद्दण्डमुत्तमसाहसम् ॥<br>
द्व्यावदूषको यश्च प्रतिच्छन्दकविक्रयी॥ १७१ ॥<br>
मध्यमं प्राप्नुयाद्दण्डं कूटकर्ता तथोत्तमम् ॥<br>
शास्त्राणां यज्ञतपसां देशानां क्षेपको नरः ॥ १७२ ॥<br>
देवतानां सतीनां वै तूत्तमं दण्डमर्हति ॥<br>
एकस्य दण्डपारुष्ये बहूनां द्विगुणो दमः ॥१७३ ॥<br>
कलहापहृतं देयं दण्डश्च द्विगुणस्ततः ॥<br>
मध्यमं ब्राह्मणं राजा विषयाद्विप्रवासयेत् ॥ १७४ ॥<br>
लशुनं च पलाण्डुं च सूकरं ग्रामकुक्कुटम् ॥<br>
तथा पञ्चनखं सर्वं भक्ष्यादन्यत्र भक्षिणम् ॥ १७५ ॥<br>
विवासयेत्क्षिप्रमेव ब्राह्मणं विषयात्स्वकात् ॥<br>
अभक्ष्यभक्षणे दण्ड्यः शूद्रो भवति कृष्णलम् ॥ १७६ ॥<br>
ब्राह्मणक्षत्त्रियविशां चतुस्त्रिद्विगुणं हितम् ॥<br>
यः साहसं कारयति स दद्याद्द्विगुण दमम् ॥ १७७ ॥<br>
यश्चेदमुक्त्वाहं दाता कारयेत्स चतुर्गुणम् ॥<br>
संदिष्टस्याप्रदातारं समुद्रगृहभेदकम् ॥ १७८ ॥<br>
पञ्चाशत्पणिको दंडस्तयोः कार्यो महीक्षिता ॥<br>
अस्पृश्येषु शतार्धन्तु मध्योऽधो योगकर्मकृत् ॥ १७९ ॥<br>
पुंस्त्वहर्ता पशूनां च दासीगर्भविनाशकृत् ॥<br>
शूद्रप्रव्रजितानां च दैवे पित्र्ये च भोजकः ॥ 2.72.१८०॥<br>
अव्रजन्बाढमुक्त्वा च तथैव च निमन्त्रणात् ॥<br>
एते कार्षापणशतं सर्वे दण्ड्या महीक्षिता ॥ १८१ ॥<br>
दुःखोत्पादि गृहे द्रव्यं क्षिपन्दण्ड्यस्तु कृष्णलम् ॥<br>
पितापुत्रविरोधे तु साक्षिणां द्विशतो दमः ॥ १८२ ॥<br>
तुलाशासनमानानां कूटकृन्नाणकस्य च ॥<br>
एभिश्च व्यवहर्ता यः स दाप्यो दण्डमुत्तमम् ॥ १८३ ॥<br>
विषाग्निदां पतिगुरुनिजापत्यप्रमापणीम् ॥<br>
विकर्णकरनासौष्ठीं कृत्वा गोभिः प्रमापयेत् ॥ १८४ ॥<br>
क्षेत्रवेश्मग्रामवननिवीतखलदाहकाः ॥<br>
राजपत्न्यभिगामी च दग्धव्याश्च कटाग्निना ॥ १८५ ॥<br>
ऊनं वाप्यधिकं वापि लिखेद्यो राजशासनम् ॥<br>
पारदारिकचौरौ च मुञ्चतो दण्डमुत्तमम् ॥ १८६ ॥<br>
अभक्ष्येण द्विजं दूष्य दण्डमुत्तमसाहसम् ॥<br>
क्षत्रियो मध्यमं वैश्यः प्रथमं शूद्रमर्धिकम् ॥ १८७॥<br>
मृताङ्गलग्नविक्रेतुर्गुरोस्ताडयितुस्तथा॥<br>
राजयानासनारोढुर्दण्ड उत्तमसाहसः ॥ ॥ १८८ ॥<br>
यो मन्येताजितोऽस्मीति न्यायेनापि पराजितः …<br>
तमायातं पुनर्जित्वा दण्डद्येद्द्विगुणं दमम्॥१८९॥<br>
आह्वानकारी वध्यः स्यादनाहूतमथाह्वयन्॥<br>
दण्डिकस्य यो हस्तादभियुक्तः पलायते॥2.72.१९०॥<br>
हीनः पुरुषकारेण तद्दद्याद्दाण्डिको धनम्॥<br>
प्रेष्यापराधात्प्रेष्यस्य स दण्डं दातुमर्हति ॥ १९१ ॥<br>
दण्डार्थं नियमार्थं च नीयमानस्तु बन्धनम् ॥<br>
पथि कश्चित्पलायेत दण्डमष्टगुणं भवेत् ॥ १९२ ।<br>
अनिष्ठितविवादे तु नखरोमावतारणम् ॥<br>
कारयेद्यः स पुरुषो मध्यमं दण्डमर्हति ॥ १९३ ॥<br>
बन्धनं वाथवा वध्यं बलान्मोचयतो भवेत् ॥<br>
वध्ये विमोचिते वध्यो दण्ड्ये द्विगुणदण्डभाक् ॥ १९४ ॥<br>
दुर्मृष्टव्यवहाराणां सभ्यानां द्विगुणो दमः ॥<br>
ज्ञात्वा त्रिंशद्गुणं दण्डं प्रक्षेप्यमुदके भवेत्॥ ॥ १९५ ॥<br>
अल्पे दण्डेधिकं कृत्वा विपुले चाल्पमेव च ॥<br>
ऊनाधिकं तु तद्दण्डं सद्यो दद्यात्स्वकाद्गृहात् ॥ १९६ ॥<br>
यावद्वध्यः स वध्येत तावद्वध्यस्य मोक्षणात् ॥<br>
न जातु ब्राह्मणं हन्यात्सर्वपापेष्ववस्थितम् ॥ १९७ ॥<br>
वध्ये विवासयेद्राष्ट्रात्समग्रधनमक्षतम् ॥<br>
न जातु ब्राह्मणवधात्पापमप्यधिकं क्वचित् ॥ १९८ ॥<br>
यस्मात्तस्मात्प्रयत्नेन ब्रह्महत्यां विवर्जयेत् ॥<br>
अदण्ड्यान्दण्डयन्राजा दण्ड्यांश्चैवाप्यदण्डयन् ॥<br>
अयशोमहदाप्नोति नरकं चैव गच्छति ॥ १९९ ॥<br>
ज्ञात्वापराधं पुरुषं च राजा कालं तथा चानुमते द्विजानाम् ॥<br>
दण्ड्येषु दण्डं परिकल्पयेत पापस्य ये तच्छमनं न कुर्युः ॥ 2.72.२०० ॥<br>
इति श्रीविष्णुधर्मोत्तरे द्वितीयखण्डे मा० सं० परशुरामं प्रति पुष्करोपाख्यानेषु दण्डप्रणयनन्नाम द्विसप्ततितमोऽध्यायः ॥७२॥<br>
2.73<br>
राम उवाच ॥<br>
कुर्याद्दण्डप्रणयनं प्रायश्चित्तमकुर्वताम् ॥<br>
नृणां राजा ततो ब्रूहि प्रायश्चित्तविधिं मम ॥ १ ॥<br>
पुष्कर उवाच ॥<br>
अकामतः कृते पापे प्रायश्चित्तं विदुर्बुधाः ॥<br>
कामचारकृतेऽप्येतन्मतं मे श्रुतिदर्शनात् ॥ २॥<br>
प्रायश्चित्तैः शमं याति पापं कृतमसंशयम् ॥<br>
राजदण्डाच्छमं याति प्रायश्चित्तमकुर्वताम् ॥ ३ ॥<br>
प्रायश्चित्तविहीना ये राजभिश्चाप्यवासिताः ॥<br>
नरकं प्रतिपद्यन्ते तिर्यग्योनिं तथैव च ॥ ४ ॥<br>
मानुष्यमपि चासाद्य भवन्तीह तथांकिताः ॥<br>
प्रायश्चित्तमतः कार्यं कल्मषस्यापनुत्तये॥५॥<br>
राजक्रुद्धातुरान्नं च न भुञ्जीत कदाचन ॥<br>
तथैवाह्वायकस्यान्नं पदा स्पृष्टं च कामतः॥६…<br>
महापातकिना स्पृष्टमवलीढं पतत्रिणा ॥<br>
त्र्यृबीमपक्वं यश्चापि स्पृष्टं यच्चाप्युदक्यया ॥ ७ ॥<br>
गणान्नं गणिकान्नं च विद्विषां यज्जुगुप्सितम ॥<br>
स्तेनस्य चैव तीक्ष्णस्य वार्धुषेर्गायनस्य च ॥८ ॥<br>
दीक्षितस्य कदर्यस्य बद्धस्य निगडैरपि ॥<br>
अभिशस्तस्य षण्ढस्य पुंश्चल्या दांभिकस्य च ॥९॥<br>
चिकित्सकस्य मृगयोः क्रूरस्योच्छिष्टभोजिनः ॥<br>
अनर्चितं वृथा मांसमवीरायाश्च योषितः ॥ 2.73.१० ॥<br>
द्विषदन्नं च दासान्नमुग्रान्नं चाप्यचाक्षुषम् ॥<br>
पिशुनानृतिनोश्चान्नमस्त्रविक्रयिणस्तथा ॥ ११ ॥<br>
रजकस्य नृशंसस्य यस्य चोपपतिर्गृहे ॥<br>
शैलूषतुन्नवायान्नं कृतघ्नस्यान्नमेव च ॥ १२ ॥<br>
परिवित्तेश्च दुष्टस्य बन्दिनः कितवस्य च ॥<br>
कुण्डगोलकयोश्चैव स्त्रीजितस्य तथैव च ॥ १३ ॥<br>
कर्मारस्य निषादस्य रङ्गावतरकस्य च ॥<br>
सुवर्णकर्तुवेनस्य चैलनिर्णेजकस्य च ॥ १४ ॥<br>
मिथ्याप्रव्रजितस्यान्नं तैलिकस्य तथैव च ॥<br>
तथैव वृषलस्यान्नं ब्राह्मणेनानिमन्त्रितम् ॥ १५ ॥<br>
एषामन्यतमस्यान्नममत्यात्त्वा त्र्यहं क्षिपेत ॥<br>
मत्या भुक्त्वा चरेत्कृच्छ्रं रेतोविण्मूत्रमेव च ॥ १६ ॥<br>
महापातकयुक्तस्य सूतिकस्य तथैव च ॥<br>
भुक्त्वान्नं चर्मकारस्य मत्या कृच्छ्रं चरेद्द्विजः ॥ १७॥<br>
चण्डालश्वपचान्नं च भुक्त्वा चान्द्रायणं चरेत॥<br>
अन्तश्चतुर्थिप्रेतान्नं गवाघ्रातं तथैव च ॥ १८ ॥<br>
शूद्रोच्छिष्टं लघूच्छिष्टं सूतिकान्नं तथैव च ॥<br>
तप्तकृच्छ्रं तु कुर्वीत तस्य पापस्य शान्तये ॥ १९ ॥<br>
भुक्त्वा तु ब्राह्मणाशौचे चरेत्सान्तपनं द्विजः ॥<br>
भुक्त्वा तु क्षत्रियाशौचे तथा कृच्छ्रं विधीयते ॥ 2.73.२० ॥<br>
वैश्याशौचे तथा भुक्त्वा तप्तकृच्छ्रं समाचरेत् ॥<br>
शूद्राशौचे द्विजो भुक्त्वा तथा चान्द्रायणं चरेत्॥२१॥<br>
अशौचे यस्य यो भुक्त्वा सोऽप्यशुद्धस्तथा भवेत्॥<br>
तावद्यावदशौचं तु तस्य राम प्रकीर्तितम्॥२२॥<br>
तस्याशौचव्यपगमे प्रायश्चित्तं समाचरेत् ॥<br>
भुक्त्वोत्तमस्य चाशौचे क्षपेत दिवसं तथा ॥२३॥<br>
मृतपञ्चनखात्कूपादमेध्येन सकृद्युतात् ॥<br>
अपः पीत्वा त्र्यहं तिष्ठेत्सोपवासो द्विजोत्तमः ॥ २४ ॥<br>
द्विदिनं क्षत्त्रियस्तिष्ठेदेकाहं वैश्य एव च ॥<br>
नक्ताशी च तथा शूद्रः पञ्चगव्येन शुध्यति ॥ २५ ॥<br>
भुक्त्वाप्यथ कषायांश्च पीत्वामेध्यान्यपि द्विजः ॥<br>
तावद्भवत्यप्रयतो यावदन्नं व्रजत्यधः ॥ २६ ॥<br>
विड्वराहखरोष्ट्राणां गोमायुकपिकाह्वयोः ॥<br>
प्राश्य मूत्रपुरीषाणि द्विजश्चान्द्रायणं चरेत् ॥ २७ ॥<br>
शुष्काणि जग्ध्वा मांसानि भौमानि कवकानि च ॥<br>
अज्ञातं चैव सूनास्थं चैतदेव व्रतं चरेत् ॥ २८॥<br>
क्रव्यादसूकरोष्ट्राणां गोमायोः कपिकाकयोः॥<br>
गोनराश्वखरोष्ट्राणां भोक्ता पञ्चनखाश्च ये ॥२९॥<br>
मांसं च कौञ्जरं भुक्त्वा तप्तकृच्छ्रेण शुद्ध्यति॥<br>
ग्रामकुक्कुटच्छत्राकौ भुक्त्वा चान्द्रायणं चरेत्॥2.73.३०॥<br>
केशकीटावपन्नेऽपि पिबेद्ब्रह्मसुवर्चलाम्॥<br>
आमश्राद्धे तथा भुक्त्वा तप्तकृच्छ्रेण शुद्ध्यति॥३१॥<br>
संकल्पिते तथा भुक्त्वा त्रिरात्रोपोषणं भवेत् ॥<br>
व्रतचारी तथा भुक्त्वा मधुमांसं च भार्गव॥३२॥<br>
लशुनं गृञ्जनं चैव पालण्डुं मद्यमेव च॥<br>
लशुनादिसमं यच्च गन्धेन मनुजोत्तम॥३३॥<br>
भुक्त्वा चान्द्रायणं कुर्यान्मासं क्रव्यभुजस्तथा ॥<br>
लोहितान्वृक्षनिर्यासान्कुस्थानप्रभवांस्तथा॥३४॥<br>
शेलुं गव्यं च पेयूषं विषं श्लेष्मातकं मृदम् ॥<br>
वृथा कृसरसंयावपायसापूपशष्कुलीः॥३५॥<br>
गवां च महिषीणां च वर्जयित्वा तथाप्यजाम ॥<br>
सर्वक्षीराणि वर्ज्यानि तेषां चैवाप्यनिर्दशम्॥३६॥<br>
स्यंदनेऽमेध्यभक्षाया विवत्सायाश्च वर्जयेत् ॥<br>
दधिवर्ज्यं च शुक्तानि सर्वाण्येव विवर्जयेत् ॥३७॥<br>
शुभैः पुष्पफलैर्यानि भक्तैरभियुतानि च ॥<br>
विष्किराञ्जालपादांश्च रक्तपादांस्तथैव च॥३८॥<br>
सर्वशुष्कांश्च चूडालान्प्रतोदांश्च विवर्जयेत् ॥<br>
वर्तिको वर्तिका चेति तित्तिरश्च कपिञ्जलः ॥ ३९ ॥<br>
भक्ष्यो मयूरश्च तथा पक्षिणां ये विवर्जिताः ॥<br>
शशकः शल्लको गोधा खड्गः कूर्मस्तथैव च॥2.73.४०॥<br>
भक्ष्याः पञ्चनखाः प्रोक्ताः परिवेषाश्च वर्जिताः ॥<br>
पाठीनान्रोहितान्मत्स्याल्ँलोहतुण्डांश्च भक्षयेत् ॥ ४१॥<br>
राजीवांश्च सशल्कांश्च भक्ष्यानाहुर्मनीषिणः ॥<br>
अतोऽन्यान्वर्जयेत्सर्वांस्तथा वै जलचारिणः ॥ ४२॥<br>
एतेषां भक्षणाद्राम त्रिरात्रौ क्षपणं भवेत् ॥<br>
चक्रवाकं प्लवं हंसं टिट्टिभं मद्गुमेव च ॥ ४३ ॥<br>
काकोलं च शुकं भासं दात्यूहं सारिकां तथा ॥<br>
बकश्येनबलाकांश्च भुक्त्वा षड्रात्र माचरेत् ॥ ४४ ॥<br>
उपवासस्तथा कार्यः सूनामांसाशने भवेत् ॥<br>
अजाविकानुरोहांश्च पृषतान्माहिषांस्तथा ॥ ४५ ॥<br>
रङ्कुन्यंकूंस्तथैणांश्च गवयांश्चैव भक्षयेत् ॥<br>
भुक्त्वा मांसं ततोऽन्यस्य त्र्यहं तिष्ठेद्बुभुक्षितः ।४६॥<br>
यवगोधूमजं सर्वं पयसश्चैव विक्रियाः ॥<br>
रागषाडवचुक्रादीन्सस्नेहं यच्च किञ्चन … ॥४७॥<br>
एतद्विना पर्युषितं भुक्त्वा चोपवसेद्दिनम् ॥<br>
मद्यभाण्डगता मोहात्पीत्वा वापो द्विजोत्तमः॥४८॥<br>
शङ्खपुष्पाश्रितं क्षीरं पिबेत्तु दिवसत्रयम् …<br>
सुराभाण्डगता पीत्वा सप्तरात्रं तथा पिबेत्॥४९॥<br>
शूद्रोच्छिष्टात्तथा पीत्वा पञ्चरात्रं तथा पिबेत्॥<br>
स्वप्ने सिक्त्वा ब्रह्मचारी द्विजः शुक्रमकामतः॥2.73.५०…<br>
स्नात्वाऽर्कमर्चयित्वा त्रिः पुनर्मामित्यृचं जपेत् ॥<br>
अग्निहोत्रापविद्धाग्निर्ब्राह्मणः कामचारतः ॥५१॥<br>
चान्द्रायणं चरेन्मासं वीरमप्यासनं हितम् ॥<br>
ब्रह्महत्या सुरापानं स्तेयं गुर्वङ्गनागमः ॥ ५२ ॥<br>
महान्ति पातकान्याहुः संयोगश्चैव तैः सह ॥<br>
अनृतं च समुत्कर्षे राजगामि च पैशुनम् ॥ ५३ ॥<br>
गुरोश्चालीकनिर्बन्धः समानि ब्रह्महत्यया ॥<br>
ब्रह्मोज्झता वेदनिन्दा कौटसाक्ष्यं सुहृद्वधः॥५४॥<br>
वर्जितान्नाद्ययोर्जग्धिः सुरापानसमानि षट्॥<br>
निक्षेपस्यापहरणं नराऽश्वरजतस्य च॥५५॥<br>
भूमिवज्रमणीनां च रुक्मस्तेयसमं स्मृतम्॥<br>
रेतःसेकस्स्वयोनीषु कुमारीष्वन्त्यजासु च॥५६॥<br>
सख्युः पुत्रस्य च स्त्रीषु गुरुतल्पसमं विदुः ॥<br>
गोवधोऽयाज्यसंयाज्यपारदार्यात्मविक्रयः॥५७॥<br>
गुरुमातृपितृत्यागः स्वाध्यायाग्न्योः सुतस्य च ॥<br>
परिवर्तितानुजेन परिवेदनमेव च ॥ ५८॥<br>
तयोर्मानं च कन्यायास्तयोरेव च याजनम् ॥<br>
कन्याया दूषणं चैव वार्धुष्यं व्रतलोपनम् ॥५९॥<br>
तडागारामदाराणामपत्यस्य च विक्रयः ॥<br>
व्रात्यता बान्धवत्यागो भृताध्यापनमेव च ॥ 2.73.६० ॥<br>
भृतादध्ययनादानमविक्रेयस्य विक्रयम् ॥<br>
सर्वाकरेष्वधीकारो महायन्त्र प्रवर्तनम् ॥ ६१ ॥<br>
हिंस्रौषधिस्त्रियाजीवी क्रिया याचनकर्म च ॥<br>
इन्धनार्थमशुष्काणां द्रुमाणां चैव पातनम् ॥ ६२ ॥<br>
आत्मार्थं च क्रियारम्भो निन्दितान्नादनं तथा ॥<br>
अनाहिताग्निता स्तेयमगम्यास्त्रीनिषेवणम् ॥ ६३॥<br>
स्त्रीशूद्रविट्क्षत्त्रिवधो नास्तिक्यञ्चोपपातकम् ॥<br>
ब्राह्मणस्य रुजा कृत्यं घ्रातिरघ्रेयमद्ययोः ॥ ६४ ॥<br>
जैह्मं च पुंसि मैथुन्यं जातिभ्रंशकरं स्मृतम् ॥<br>
श्वखरोष्ट्रमृगेभानामजाव्योश्चैव मारणम् ॥ ६५ ॥<br>
संकीर्णकरणं ज्ञेयं मीनाहिनकुलस्य च ॥<br>
निन्दितेभ्यो धनादानं वाणिज्यं शूद्रसेवनम् ॥ ६६ ॥<br>
अपात्रीकरणं ज्ञेयमसत्यस्य च भाषणम् ॥<br>
कृमि कीटवयोहत्यामन्यानुगतभोजनम् ॥ ६७ ॥<br>
फलैधकुसुमस्तेयमधैर्यं चपलात्मता ॥<br>
एतान्येनांसि सर्वाणि यथोक्तानि पृथक्पृथक् ॥ ६८ ॥<br>
यैर्यैर्व्रतैरपोहेत तानि सम्यङ्निबोधत ॥<br>
ब्रह्महा द्वादशाब्दानि कुटिं कृत्वा वने वसेत् ॥ ६९ ॥<br>
भिक्षेताथ विशुद्ध्यर्थमुपासीनो वृषध्वजम् ॥<br>
लक्षं शस्त्रभृतां वा स्याद्विद्विषामिच्छयात्मनः ॥ 2.73.७० ॥<br>
प्राश्येदात्मानमग्नौ वा समिद्धे त्रिरवाक्छिराः ॥<br>
यजेत वाश्वमेधेन स्वर्जितागोसवेन च ॥ ॥ ७१ ॥<br>
अभिजिद्विश्वजिद्भ्यां वा त्रिवृताग्निष्टुतापि वा ॥<br>
जपन्वान्यतमं वेदं योजनानां शतं व्रजेत् ॥ ७२ ॥<br>
ब्रह्महत्यापनुत्त्वर्थं मितभुङ् नियतेन्द्रियः ॥<br>
सर्वस्वं वा वेदविदे ब्राह्मणायोपपादयेत् ॥ ७३ ॥<br>
धनं वा जीवनायालं गृहं वा सपरिच्छदम् ॥<br>
व्रतैरेतैरपोहेत महापातकितान्द्विज ॥ ७४ ॥<br>
उपपातकसंयुक्तो गोघ्नो मासं यवानदेत् ॥<br>
कृतपापो वा निवसेच्चर्मणा तेन संवृतः ॥ ७५ ॥<br>
चतुर्थकालमश्नीयादक्षारलवण मितम् ॥<br>
गोमूत्रेणाचरेत्स्नानं द्वौ मासौ नियतेन्द्रियः ॥ ७६ ॥<br>
दिवाऽनुगच्छेत्ता गाश्च तिष्ठन्नूर्ध्वमपः पिबेत् ॥<br>
शुश्रूषित्वा नमस्कृत्य रात्रौ वीरासनं चरेत् ॥ ७७ ॥<br>
तिष्ठंतीष्वनुतिष्ठेत्तु व्रजन्तीष्वप्यनुव्रजेत् ॥<br>
आसीनासु तथासीनो नियतो वीतमत्सरः ॥ ७८ ॥<br>
आतुरामभिषिक्तां च चौरव्याघ्रादिभिर्भयैः ॥<br>
पतित ङ्कलीनां वा सर्वप्राणैर्विमोक्षयेत् ॥ ७९ ॥<br>
उष्णैर्वर्षातिशीतैर्वा मारुते वाति वा भृशम् ॥<br>
न कुर्वीतात्मनस्त्राणं गोरकृत्वा तु शक्तितः ॥ 2.73.८० ॥<br>
आत्मनो यदि वाऽन्येषां गृहे क्षेत्रेऽथ वा खले ॥<br>
खादमानां न शंसेत पिबन्तं चैव वत्सकम् ॥ ८१ ॥<br>
वृषभैकादशा गास्तु दध्याद्धि चरितव्रतः ॥<br>
अविद्यमाने सर्वस्वं वेदविद्भ्यो निवेदयेत् ॥ ८२ ॥<br>
बन्धने रोधने वापि योजने च गवां रुजा ॥<br>
भवेद्वा मरणं यत्र निमित्ते तत्र लिप्यते ॥ ८३ ॥<br>
पादमेकं चरेद्गोष्ठे द्वौ पादौ बन्धने चरेत् ॥ ।<br>
योजने पादहीनं स्याच्चरेत्सर्वं निपातने ॥ ८४ ॥<br>
कान्तारेष्वथ दुर्गेषु विषमेषु गुहासु च ॥<br>
यदि तत्र विपत्तिः स्यादेकः पादो विधीयते ॥ ८५ ॥<br>
बाधामरणदोषेषु तथैवार्धं विनिर्दिशेत् ॥<br>
दमने वाहने रोधे शकटस्य च योक्त्रणे॥८६॥<br>
नद्यां शकलपाशेषु मृते पादौ समाचरेत् ॥<br>
व्यापन्नानां बहूनां तु बन्धने रोधनेऽपि वा॥८७॥<br>
भिषङ् मिथ्याचरंश्चेह द्विगुणं गोव्रतं चरेत् ॥<br>
शृङ्गभङ्गेऽस्थिभङ्गे वा लांगूलच्छेदनेऽथवा ॥८८॥<br>
यावकं तु पिबेत्तावद्यावत्स्वस्था तु गौर्भवेत् ॥<br>
एका चेद्बहुभिर्दैवाद्यत्र व्यापादिता भवेत् ॥ ८९ ॥<br>
पादंपादं तु हत्यायां चरेयुस्ते पृथक्पृथक् ॥<br>
यन्त्रेण गोश्चिकित्सार्थे मूढगर्भविमोक्षणे ॥ 2.73.९० ॥<br>
यदि तत्र विपत्तिः स्याद्दोषस्तत्र न विद्यते ॥<br>
औषधं स्नेहमाहारं दद्याच्च ब्राह्मणादिषु ॥९१ ॥<br>
दीयमाने विपत्तिः स्याद्दातुर्दोषो न विद्यते ॥<br>
एतदेव व्रतं कुर्युरुपपातकिनस्तथा ॥ ९२ ॥<br>
अवकीर्णी विशुद्ध्यर्थं चान्द्रायणमथापि वा ॥<br>
अवकीर्णी तु कालेन सप्तमेन चतुष्पथे ॥ ९३ ॥<br>
पाकयज्ञविधानेन यजते निभृतं निशि ॥<br>
हुत्वाग्नौ विधिवद्धोमांस्ततस्तु समितित्यृचम् ॥ ९४ ॥<br>
वातेन्द्रगुरुवह्नीनां जुहुयात्सर्पिषाहुतीः ॥<br>
कामतो रेतसः सेके व्रतस्थस्य द्विजन्मनः ॥ ९५ ॥<br>
आक्रमं च व्रतस्याहुर्धर्मज्ञाः सत्यवादिनः ॥<br>
एतस्मिन्नेव सिद्धार्थे वसित्वा गर्दभाजिनम् ॥ ९६ ॥<br>
सप्तागारं चरेद्भैक्ष्यं स्वकर्मपरिदेवयन् ॥<br>
तेभ्यो लब्धेन भैक्ष्येण वर्तयन्नेव कालिकम् ॥ ९७ ॥<br>
उप स्पृशंस्त्रिषवणमब्देन स विशुध्यति ॥<br>
हत्वा गर्भमविज्ञातं ब्रह्महत्याव्रतं चरेत् ॥ ९८ ॥<br>
राजन्यवैश्यौ चेजाना आत्रेयीमेव च स्त्रियम् ॥<br>
उक्त्वा चैवानृतं साक्ष्ये प्रतिवद्य गुरूँस्तथा॥९९॥<br>
अपहृत्य च निक्षेपं कृत्वा च स्त्रीसुहृद्वधम् ॥<br>
सुरां पीत्वा द्विजो मोहादग्निवर्णां सुरां पिबेत् ॥2.73.१००॥<br>
तया सकाये निर्दग्धे मुच्यते किल्बिषात्ततः ॥<br>
गोमूत्रमग्निवर्णं वा पिबेदुदकमेव ॥१०१॥<br>
पयो घृतं वा मरणाद्गोशकृद्रसमेव वा॥<br>
कणान्वा भक्षयेदब्दं पिण्याकं वा सकृन्निशि॥१०२॥<br>
सुरापानापनुत्त्यर्थं चीरवासा जटी ध्वजी॥<br>
सुरा वै मलन्नानां पाप्मा च मलमुच्यते॥१०३॥<br>
तस्माद्ब्राह्मणराजन्यौ वैश्यश्च न सुरां पिबेत् ॥<br>
गौडी पैष्टी च माध्वी च विज्ञेया त्रिविधा सुरा ॥१०४॥<br>
यथैवैका तथा सर्वा न पातव्या द्विजोत्तमैः ॥<br>
यक्षरक्षःपिशाचानां मद्यं मांसं सुराशनम् ॥१०५॥<br>
तद्ब्राह्मणेन नात्तव्यं देवानामश्नता हविः ॥<br>
माध्वीकमैक्षवं टाकं कौलं खार्जूरपानसम् ॥१०६॥<br>
मृद्वीकारसमार्द्वीके मेरेयं नारिकेलजम् ॥<br>
असेव्यानि दशैतानि मद्यानि ब्राह्मणस्य च ॥ १०७ ॥<br>
यस्य कामगतं ब्रह्म मद्येनाप्लाव्यते सकृत् ॥<br>
तस्य व्यपैति ब्राह्मण्यं शूद्रत्वं च स गच्छति ॥ १०८ ॥<br>
अत ऊर्ध्वं प्रवक्ष्यामि सुवर्णस्तेयनिर्णयम् ॥<br>
सुवर्णस्तेयकृद्विप्रो राजानमभिशस्य तु ॥१०९॥<br>
स्वकर्म ख्यापन्ब्रूयान्मां भवानपि शास्त्विति ॥<br>
गृहीत्वा मुसलं राजा सकृद्दद्यात्तु तं स्वयम् ॥ 2.73.११० ॥<br>
वधेन शुध्यते स्तेनो ब्राह्मणस्तपसैव वा ॥<br>
तपसा त्वपनुत्सुस्तु सुवर्णस्तेयजं मलम् ॥ १११ ॥<br>
चीरवासा द्विजोऽरण्ये चरेद्ब्रह्महणो व्रतम् ॥<br>
गुरुतल्पोऽभिभाष्यैनं तल्पे स्वप्यादयोमये ॥ ११२ ॥<br>
सूर्मीं ज्वलंतीमाश्लिष्य मृत्युना तु विशुध्यति ॥<br>
स्वयं वा शिश्नवृषणावुत्कृत्याधाय स्वाञ्जलौ ॥ ११३ ॥<br>
नैर्ऋतीं दिशमातिष्ठेदानिपातादजिह्मगः ॥<br>
खट्वाङ्गी चीरवासा वा श्मश्रुलो विजने वने ॥ ११४ ॥<br>
प्राजापत्यं चरेत्कृच्छ्रं त्वब्दमेकं समाहितः ॥<br>
चान्द्रायणं तु त्रीन्मासानभ्यसेन्नियतेन्द्रियः ॥ ११५ ॥<br>
हविष्येण यवाग्वा च गुरुतल्पापनुत्तये ॥<br>
जातिभ्रंशकरं कर्म कृत्वान्यतरमिच्छया ॥ ॥ ११६ ॥<br>
चरेत्सान्तपनं कृच्छ्रं प्राजापत्यमनिच्छया ॥<br>
शंकरायात्र कृत्यासु चासंशोधनमैन्दवम् ॥ ११७ ॥<br>
मलिनीकरणीयेषु तप्तः स्याद्यावकं त्र्यहम् ॥<br>
तुरीयं ब्रह्महत्यायाः क्षत्रियस्य वधे स्मृतम् ॥ ११८ ॥<br>
वैश्येऽष्टमेंशो ह्यन्यत्तु शूद्रे ज्ञेयस्तु षोडश ॥<br>
अकामतस्तु राजन्यं विनिपात्य द्विजोत्तमः ॥ ११९ ॥<br>
वृषभैकसहस्रं गा दद्याच्छुद्ध्यर्थमात्मनः ॥<br>
त्र्यब्दं चरेद्वा नियतो जटी ब्रह्महणो व्रतम् ॥ 2.73.१२० ॥<br>
वसेद्दूरतरे ग्रामाद्वृक्षमूलनिकेतनम् ॥<br>
एतदेवाचरेदब्दं प्रायश्चित्तं द्विजोत्तमः ॥ १२१ ॥<br>
प्रमाप्य वैश्यं वृत्तस्थं दद्याच्चैकशतं गवाम् ॥<br>
एतदेव व्रतं कृत्स्नं षण्मासाञ्छूद्रहा चरेत् ॥ १२२ ॥<br>
वृषभैकादशा वापि दद्याद्विप्राय गाः सिताः ॥<br>
मार्जारनकुलौ हत्वा चाषं मण्डूकमेव वा ॥ १२३ ॥<br>
श्वगोधोलूक काकांश्च शूद्रहत्याव्रतं चरेत् ॥<br>
पयः पिबेत्त्रिरात्रं वा योजनं वाध्वनो व्रजेत् ॥ १२४ ॥<br>
उपस्पृशेत्स्रवन्त्यां वा सूक्तं वा त्रिवृतं जपेत् ॥<br>
अभ्रीं कालायसीं दद्यात्सर्पं हत्वा द्विजोत्तमः ॥ १२५ ॥<br>
पलालभारकं षण्ढं सोमकं चैव माषकम् ॥<br>
घृतकुम्भं वराहे तु तिलद्रोणं तु तित्तिरे ॥ ॥ १२६ ॥<br>
शुके द्विहायनं वत्सं क्रौञ्चं हत्वा द्विहायनम् ॥<br>
हत्वा हंसं बलाकां च वकं बर्हिणमेव च ॥ १२७ ॥<br>
वानरं श्येनभासौ वा स्पर्शयेद्ब्राह्मणाय गाम् ॥<br>
वासो दद्याद्धयं हत्वा पञ्चनीलान्वृषान्गजम् ॥ १२८ ॥<br>
अजं मेषमनड्वाहं खरं हत्वैकहायनम् ॥<br>
क्रव्यादां हरिणीं हत्वा धेनुं दद्यात्पयस्विनीम् ॥ १२९ ॥<br>
अक्रव्यादं वत्सतरीमुष्ट्रं हत्वा तु कृष्णलम् ॥<br>
जीवकार्मुकवत्सादीन्पृथग्दद्याद्विशुद्धये ॥ 2.73.१३० ॥<br>
चतुर्णामपि वर्णानां नारीं हत्वा न रागतः ॥<br>
वर्णानामानुपूर्व्येण त्रयाणामविशेषतः ॥ १३१ ॥<br>
प्रमाप्य चाप्रमाप्य स्त्रीं शूद्रहत्याव्रतं चरेत ॥<br>
धनेन वधनिर्णेकं सर्पादीनामशक्नुवन् ॥ १३२ ॥<br>
एकैकशश्चरेत्कृच्छ्रं द्विजः पापापनुत्तये ॥<br>
फलदानां तु वृक्षाणां छेदने जप्यमृक्शतम् ॥ १३३ ॥<br>
गुल्मवल्लीलतानां च पुष्पितानां च वीरुधाम् ॥<br>
अस्थन्वतां तु सत्त्वानां सहस्रस्य प्रमापणे ॥ १३४ ॥<br>
पूर्णे वा तदनस्थ्नां तु शूद्रहत्याव्रतं चरेत् ॥<br>
किञ्चिदेव तु विप्राय दद्यादस्थिमतां वधे ॥ १३५ ॥<br>
अनस्थ्नां चैव हिंसायां प्राणायामेन शुध्यति ॥<br>
अन्नाद्यजानां सत्त्वानां रसजानां च सर्वशः ॥ १३६ ॥<br>
फलपुष्पोद्भवानां च घृतप्राशो विशोधनम् ॥<br>
कृष्णजानामौषधीनां जातानां च स्वयं वने ॥ १३७ ॥<br>
वृथारम्भेण गच्छेद्गां दिनमेकं पयोव्रतः ॥<br>
एतैर्व्रतैरपोह्यं स्यादेनो हिंसासमुद्भवम् ॥ १३८ ॥<br>
स्तेयदोषापहर्तॄणां व्रतानां श्रूयतां विधिः ॥<br>
धान्यानि धनचौर्याणि कृत्वा कामाद्द्विजोत्तमः ॥ १३९ ॥<br>
स्वजातीयगृहादेव कृच्छ्राब्देन विशुध्यति ॥<br>
मनुष्याणां तु हरणे स्त्रीणां क्षेत्रगृहस्य च ॥ 2.73.१४० ॥<br>
कूपवापीजलानां तु शुद्धिश्चान्द्रायणं स्मृतम् ॥<br>
द्रव्याणामल्पसाराणां स्तेयं कृत्वाऽन्यवेश्मतः ॥ १४१ ॥<br>
चरेत्सान्तपनं कृच्छ्रं तं निर्यात्यात्मशुद्धये ॥<br>
भक्ष्यभोज्यापहरणे यानशय्यासनस्य च ॥ १४२ ॥<br>
पुष्पमूलफलानां च पञ्चगव्यं विशोधनम् ॥<br>
तृणकाष्ठद्रुमाणां तु शुष्कान्नस्य गुडस्य च ॥ १४३ ॥<br>
चैलचर्माऽमिषाणां च त्रिरात्रं स्यादभोजनम् ॥<br>
मणिमुक्ताप्रवालानां ताम्रस्य रजतस्य च ॥ १४४ ॥<br>
अयस्कांस्योपलानां च द्वादशाहं कणान्नभुक् ॥<br>
कार्पासकीटकोर्णानां द्विशफैकशफस्य च ॥ १४५ ॥<br>
पक्षिगन्धौषधीनां च रज्वाश्चैव त्र्यहं पयः ॥<br>
एतैर्व्रतैरपोहेत पापं स्तेयकृतं द्विजः ॥ १४६ ॥<br>
अगम्यगमनीयेन व्रतैरेभिरपानुदेत् ॥<br>
गुरुतल्पव्रतं कुर्याद्रेतः सिक्त्वान्ययोनिषु ॥ १४७ ॥<br>
सख्युः पुत्रस्य च स्त्रीषु कुमारीष्वन्त्यजासु च ॥<br>
पैतृष्वसेयीं भगिनीं स्वस्रीयां मातुरेव च ॥ १४८ ॥<br>
मातुश्च भ्रातुस्तनयां गत्वा चाद्रायणं चरेत् ॥<br>
एतास्तिस्रस्तु भार्यार्थे नोपयच्छेत बुद्धिमान् ॥ १४९ ॥<br>
ज्ञातयो नोपयमनाः पितुश्च ह्युपयन्नधः ॥<br>
अमानुषीषु पुरुष उदक्यां वामयोनिषु ॥ 2.73.१५० ॥<br>
रेतः सिक्त्वा जले चैव कृच्छ्रं सान्तपनं चरेत् ॥<br>
मैथुनं तु समासेव्य पुंसि योषिति वा द्विजः ॥ १५१ ॥<br>
गोयानेषु दिवा चैव सवासाः स्नानमाचरेत् ॥<br>
चण्डालान्त्यजस्त्रीयोगाद्भुक्त्वा च प्रतिगृह्य च ॥ १५२ ॥<br>
पतत्यज्ञानतो विप्रो ज्ञानात्साम्यं च गच्छति ॥<br>
विप्रदुष्टां स्त्रियं भर्ता निरुन्ध्यादेकवेश्मनि ॥ १५३ ॥<br>
यत्पुंसः परदारेषु तच्चैनां चारयेद्व्रतम् ॥<br>
सा चेत्पुनः प्रदुष्येत सदृशेनोपमन्त्रिता ॥ १५४ ॥<br>
कृच्छ्रं चान्द्रायणं चैव तदस्याः पावनं स्मृतम् ॥<br>
यत्करोत्येकरात्रेण वृषलीसेवनाद्द्विजः ॥ १५५ ॥<br>
तद्भैक्ष्यभुग्जपन्नित्यं त्रिभिर्वर्षैर्व्यपोहति ॥<br>
एषा पापकृतामुक्ता चतुर्णामपि निष्कृतिः ॥ १५६ ॥<br>
पतितैः संप्रयुक्तानामिमाः शृणुत निष्कृतीः ॥<br>
संवत्सरेण पतति पतितेन सहाचरन् ॥ १५७ ॥<br>
याजनाध्यापनाद्दानादुक्तिपानाशनासनात् ॥<br>
यो येन पतितेनैषां संसर्गं याति मानवः ॥ १५८ ॥<br>
स तस्यैव व्रतं कुर्यात्तत्संसर्गस्य शुद्धये ॥<br>
पतितस्योदकं कार्यं सपिण्डैर्बान्धवैः सह ॥ १५९ ॥<br>
निन्दितेऽहनि सायाह्ने ज्ञात्यृत्विग्गुरुसन्निधौ ॥<br>
दासीघटमपां पूर्णं पर्यस्येत्प्रेतवत्सदा ॥ 2.73.१६० ॥<br>
अहोरात्रमुपासीरन्न शौचं बान्धवैः सह ॥<br>
निवर्तयेरन्तस्मात्तु संभाषणसहासने ॥ १६१ ॥<br>
दायादस्य प्रदानं च यात्रामेव च लौकिकीम् ॥<br>
ज्येष्ठभागं निवर्तेत ज्येष्ठावाप्तं च यद्वसु ॥ १६२ ॥<br>
ज्येष्ठांशं प्राप्नुयाच्चापि यवीयान्गुणतोऽधिकः ॥<br>
प्रायश्चित्ते तु चरिते पूर्णं कुम्भमपां नवम् ॥ १६३ ॥<br>
तेनैव सार्धं प्राप्येयुः स्नात्वा पुण्ये जलाशये ॥<br>
सत्स्वप्सु तं घटं प्राप्य प्रविश्य भवनं स्वकम् ॥ १६४ ॥<br>
सर्वाणि ज्ञातिकार्याणि यथापूर्वं समाचरेत् ॥<br>
एनमेव विधिं कुर्याद्योषित्सु पतितास्वपि ॥ १६५ ॥<br>
वस्त्रान्नपानं देयं तु वसेयुश्च गृहान्तिके ॥<br>
एनस्विभिरनिर्णिक्तैर्नार्थं किञ्चित्समाचरेत्॥ १६६ ॥<br>
कृतनिर्णेजनांश्चैतान्न जुगुप्सेत कर्हिचित् ॥<br>
बालघ्नांश्च कृतघ्नांश्च विशुद्धानपि धर्मतः ॥१६७॥<br>
शरणागतहंतॄश्च स्त्रीहंतॄश्च न संवसेत् ॥<br>
येषां द्विजानां सावित्री नानुच्येत यथाविधि ॥ १६८ ॥<br>
तांश्चारयित्वा त्रीन्कृच्छ्रान्यथाविध्युपनाययेत् ॥<br>
प्रायश्चित्तं चिकीर्षन्ति विकर्मस्थास्तु ये द्विजाः ॥ १६९ ॥<br>
ब्राह्मणाश्च परित्यक्ता येषां मध्ये तदादिशेत् ॥<br>
यद्गर्हितेनार्जयन्ति ब्राह्मणाः कर्मणा धनम । 2.73.१७० ॥<br>
तस्योत्सर्गेण शुध्यन्ति जप्येन तपसैव च ॥<br>
जपित्वा त्रीणि सावित्र्याः सहस्राणि समाहितः ॥ १७१ ॥<br>
मासं गोष्ठे पयः पीत्वा मुच्यतेऽसत्प्रतिग्रहात् ॥<br>
उपवासकृशं तं तु गोव्रजात्पुनरागतम् ॥१७२ ॥<br>
प्रणतं परिपृच्छेयुः सौम्य सौम्येच्छसीति किम् ॥<br>
सत्यमुक्त्वा तु विप्रेभ्यो वितरेद्यवसं गवाम् ॥! १७३ ॥<br>
गोभिः प्रवर्तिते तीर्थे कुर्युस्तस्य परिग्रहम ॥<br>
व्रात्यानां याजनं कृत्वा परेषामंत्यकर्म च ॥१ ७४ ॥<br>
अभिचारमहीनं च त्रिभिः कृच्छ्रैर्विशुध्यति ॥<br>
शरणागतं परित्यज्य वेदं विप्लाव्य च द्विजः॥१७५॥<br>
संवत्सरं यताहारस्तत्पापमपगच्छति॥<br>
श्वशृगालोरगैर्दष्टो ग्राम्यैः क्रव्याद्भिरेव च ॥ १७६॥<br>
गवाश्वोष्ट्रवराहैश्च प्राणायामेन शुद्ध्यति॥<br>
षष्ठान्नकालमशनं संहिताजाप एव च॥ १७७॥<br>
होमश्च शाकलो नित्यमपङ्क्त्यानां विशोधनम्॥<br>
उष्ट्रयानं समारुह्य खरयानं च कामतः॥१७८॥<br>
स्नात्वा तु विप्रो दिग्वासाः प्राणायामेन शुध्यति॥<br>
विना भिन्नाप्सु चाद्यन्तः शरीरं संनिवेशयेत्॥१७९॥<br>
सचैलो बहिराप्लुत्य गामालभ्य विशुध्यति॥<br>
वेदोदितानां नित्यानां कर्मणां समतिक्रमे॥2.73.१८०॥<br>
स्नातकव्रतलोपे च प्रायश्चित्तमभोजनम्॥<br>
हुङ्कारं ब्राह्मणस्योक्त्वा त्वंकारं तु गरीयसः॥१८१॥<br>
स्नात्वानश्नन्नहश्चैकमभिवाद्य प्रसादयेत्॥<br>
ताडयित्वा तृणेनापि कण्ठे बद्ध्वापि वाससा॥ १८२॥<br>
विवादेनापि निर्जित्य प्रणिपत्य प्रसादयेत्॥<br>
अवगूर्य त्वब्दशतं सहस्रमभिहत्य च॥१८३॥<br>
जिघांसया ब्राह्मणस्य नरकं प्रतिपद्यते॥<br>
शोणितं यावतः पांसून्संगृह्णाति द्विजन्मनः॥१८४॥<br>
तावन्त्यब्दसहस्राणि तत्कर्ता नरकं व्रजेत्॥<br>
अवगूर्य चरेत्कृच्छ्रमतिकृच्छ्रं निपातने॥१८५॥<br>
कृच्छ्रातिकृच्छ्रं कुर्वीत विप्रस्योत्पाद्य शोणितम्॥<br>
चण्डालादिरविज्ञातो यस्य तिष्ठेत वेश्मनि॥१८६॥<br>
सम्यग्ज्ञातस्तु कालेन तस्य कुर्वीत शोधनम्॥<br>
चान्द्रायणं पराकं वा द्विजानां तु विशोधनम्॥१८७॥<br>
प्राजापत्यं तु शूद्राणां शेषं तदनुसारतः॥<br>
गुडं कुसुम्भं लवणं तथा धान्यानि यानि च॥१८८॥<br>
कृत्वा गृहे ततो द्वारि तेषां दद्याद्धुताशनम्॥<br>
मृण्मयानां तु भाण्डानां त्याग एव विधीयते॥१८९॥<br>
द्रव्याणां परिशेषाणां द्रव्यशुद्धिर्विधीयते॥<br>
यस्तस्य भुङ्क्ते पक्वान्नं कृच्छ्रार्धं तस्य दापयेत्॥2.73.१९०॥<br>
शुष्कान्नभोजिनः पादमित्याह भगवान्मनुः॥<br>
कूपे ता नव संतार्य स्पर्शसंकल्पदूषिताः॥१९१॥<br>
शुद्धेयुरुपवासेन पञ्चगव्येन चाप्यथ॥<br>
यस्तु संस्पृश्य चाण्डालमश्नीयाद्वा त्वकामतः॥१९२॥<br>
द्विजश्चान्द्रायणं कुर्यात्तप्तकृच्छ्रमथापि वा॥<br>
वर्णसंकरसंकीर्णाश्चण्डालादिजुगुप्सिताः॥१९३॥<br>
भुक्त्वा पीत्वा तथा तेषां षड्रात्रेण विशुध्यति॥<br>
अन्त्यानां भुक्तशेषं तु भक्षयित्वा द्विजातयः॥ १९४॥<br>
व्रतं चान्द्रायणं कुर्युस्त्रिरात्रं शूद्र एव च॥<br>
चण्डालकूपभाण्डेषु अज्ञानाद्यः पिबेज्जलम् ॥ १९५ ॥<br>
द्विजः सान्तपनं कुर्याच्छूद्रश्चोपवसेद्दिनम् ॥<br>
उच्छिष्टो यदि संस्पृष्टः शुना शूद्रेण वा द्विजः ॥ १९६ ॥<br>
उपोष्य रजनीमेकां पञ्चगव्येन शुध्यति ॥<br>
उच्छिष्टेन यदि स्पृष्ट उच्छिष्टो ब्राह्मणोत्तमः ॥ १९७ ॥<br>
त्रिकालमाचरेत्स्नानं नक्तं भुंजीत वाग्यतः ॥<br>
क्षत्त्रियेण तथा स्पृष्टः स्नानं नक्तं समाचरेत् ॥ १९८ ॥<br>
स्पृष्टः सवर्णेनाचामेदमेध्यं स्पृशते यदि ॥<br>
अहोरात्रोषितो भूत्वा पञ्चगव्येन शुद्ध्यति ॥१९९॥<br>
अध्वानं प्रस्थितो विप्रः कान्तारे यद्यनूदके ॥<br>
पक्वान्नेन गृहीतेन मूत्रोच्चारं करोति वै ॥ 2.73.२०० ॥<br>
अनिधायैव तद्द्रव्यं कृत्वांगे उत्तमे स्थितम् ॥<br>
शौचं कृत्वा यथान्यायमुपविश्य यथाविधि॥२०१॥<br>
अन्नमभ्युक्षयेच्चापि उद्धृत्यार्कस्य दर्शयेत् ॥<br>
अर्काभावेऽप्यथाग्नेश्च बस्तस्याथ प्रदर्शयेत् ॥२०२ ॥<br>
त्यक्त्वा ग्रासत्रयं तस्माच्छेषं शुद्धिमवाप्नुयात् ॥<br>
म्लेच्छैर्हृतानां चौरैर्वा कान्तारे वा प्रवासिनाम्॥२०३…<br>
भक्ष्याभक्ष्यविशुद्ध्यर्थं तेषां वक्ष्यामि निष्कृतिम् ॥<br>
पुनः प्राप्य स्वदेशं च वर्णानामनुपूर्वशः ॥ २०४ ॥<br>
कृच्छ्रस्यार्धे ब्राह्मणस्तु पुनः संस्कारमर्हति ॥<br>
पादोनान्ते क्षत्रियस्तु अर्धार्धे वैश्य एव च ॥ २०५ ॥<br>
पादं कृत्वा तथा शूद्रो दानं दत्त्वा विशुध्यति ॥<br>
उदक्या तु सवर्णा या स्पृष्टा चेत्स्यादुदक्यया ॥ २०६ ॥<br>
अहोरात्रोषिता सा च शुद्धा स्नानेन शुध्यति ॥<br>
मूत्रं कृत्वा व्रजेन्मार्गं स्मृतिभ्रंशाज्जलं पिबेत् ॥ २०७ ॥<br>
अहोरात्रोषितो भूत्वा पञ्चगव्येन शुध्यति ॥<br>
( मूत्रोच्चारं द्द्विजः कृत्वाऽप्यकृत्वा शौचमात्मनः ॥ २०८ ॥<br>
मोहाद्भुक्त्वा त्रिरात्रं तु यवान् पीत्वा विशुध्यति ॥)<br>
परित्यक्तमहायज्ञा प्रव्रज्याविच्युताश्च ये ॥२०९॥<br>
अनाशकनिवृत्ताश्च तेषां शुद्धिः प्रवक्ष्यते ॥<br>
चारयेत्त्रीणि कृच्छ्राणि चान्द्रायणमथापि वा ॥ 2.73.२१० ॥<br>
जातकर्मादिसंस्कारैः संस्कुर्यात्तं तथा पुनः ॥<br>
उपानहममेध्यं वा चास्य संस्पृशते मुखम् ॥ २११ ॥<br>
पुत्रिकागोमयौ तस्य पञ्चगव्यं विशोधनम् ॥<br>
वापन विक्रयं चैव नीलवृत्त्युपजीवनम् ॥ २१२ ॥<br>
पतनीयं हि विप्रस्य नीलसूत्रस्य धारणात् ॥<br>
( स्नानं दानं तपो होमः स्वाध्यायः पितृतर्पणम् ॥ २१३ ॥<br>
वृथा तस्य महायज्ञा सूत्रसूत्रस्य धारणात् ॥)<br>
नीलरक्तं यदा वस्त्रं द्विजोंगेषु हि धारयेत् ॥ २१४ ॥<br>
उपोष्य रजनीमेकां पञ्चगव्येन शुध्यति॥<br>
नीलदारु यदा भज्येद्ब्राह्मणस्य तु पादयोः ॥ २१५ ॥<br>
शोणितं दृश्यते चास्य द्विजश्चान्द्रायणं चरेत्॥<br>
वापितं यत्र नीलं तु तावदेवाशुचिर्मही ॥ २१६ ॥<br>
प्रमाणं द्वादशाब्दानि अत ऊर्ध्वं शुचिर्भवेत् ॥<br>
अन्त्यजातिः श्वपाकेन संस्पृष्टा स्त्री रजस्वला ॥ २१७ …<br>
चतुर्थेऽहनि शुद्धायाः प्रायश्चित्तं विशोधनम् ॥<br>
त्रिरात्रमुपवासः स्यात्पञ्चगव्यं तथैव च ॥ २१८ ॥<br>
उच्छिष्टेन तु संस्पृष्टा कदाचित्स्त्री रजस्वला …<br>
यावन्न शुद्धिमाप्नोति नाश्नीयात्तावदेव तु ॥ २१९ ॥<br>
चण्डालश्वपचौ स्पृष्ट्वा शवधूमञ्च सूतिकाम् ॥<br>
शवं स्पर्शयिता श्वानं सद्यः स्नानेन शुध्यति ॥2.73.२२०॥<br>
ना स्पृष्ट्वाऽस्थि तु सस्नेहं स्नात्वा विप्रो विशुध्यति॥<br>
आचम्यैव तु निःस्नेहं गामालभ्यार्कमीक्ष्य वा॥२२१॥<br>
रथ्याकर्दमतोयेन नाभिस्पृष्टो भवत्यधः॥<br>
मृत्तोयैश्चर्चयेदङ्गं ततः शुद्धिमवाप्नुयात्॥२२२॥<br>
वान्तं विविक्तः स्नात्वा तु घृतं पीत्वा विशुध्यति॥<br>
क्षुरकर्म ततः कृत्वा स्नानेनैव विशुध्यति॥२२३॥<br>
अपाङ्क्तेयैस्तु यः पङ्क्त्यां भुंक्ते कश्चिद्द्विजोत्तमः॥<br>
अहोरात्रोषितो भूत्वा पञ्चगव्येन शुध्यति॥२२४॥<br>
चन्द्रार्कग्रहणे भुक्त्वा द्विजश्चान्द्रायणं चरेत्॥<br>
ब्रह्मचारी शुनादष्टस्त्र्यहं सायं पयः पिबेत्॥२२५॥<br>
गृहस्थो वा त्रिरात्रं तु चैकाहं त्वग्निहोत्रवान्॥<br>
नाभेरूर्ध्वं तु दष्टस्य तदेव द्विगुणं भवेत्॥२२६॥<br>
बाह्वोश्च त्रिगुणं ज्ञेयं मूर्धनि स्याच्चतुर्गुणम्॥<br>
उद्ग्रन्थमृतकं प्रेतं यः स्पृशेद्ब्राह्मणः क्वचित्॥२२७॥<br>
तस्य शुद्धिं विजानीयात्तप्तकृच्छ्रेण नित्यशः॥<br>
आत्मानं घातयेद्यस्तु रज्ज्वादिभिरुपक्रमैः॥२२८॥<br>
तस्य प्रेतक्रियां कृत्वा तप्तकृच्छ्रेण शुध्यति॥<br>
इन्द्रियेषु प्रविष्टं स्यादमेध्यं यस्य कस्य चित्॥२२९॥<br>
अहोरात्रोषितः स्नात्वा पञ्चगव्येन शुध्यति॥<br>
एतैर्द्विजातयः शोध्या व्रतैराविष्कृतैर्मया॥2.73.२३०॥<br>
अनाविष्कृतपापांश्च मन्त्रैर्होमैश्च साधयेत्॥<br>
ख्यापनेनानुतापेन तपसाऽध्ययनेन च॥२३१॥<br>
पापकृन्मुच्यते पापात्तथा दानेन चापरे॥<br>
यथा यथानरो धर्मं स्वयं कृत्वा न भाषते॥२३२॥<br>
तथा तथा च येनैव तस्मात्पापात्प्रमुच्यते॥<br>
कृत्वा पापं हि स्मर्तव्यं तस्मात्पाप्त्प्रमुच्यते॥२३३॥<br>
यथायथा मनस्तस्य दुष्कृतं कर्म गर्हति॥<br>
तथातथा शरीरं तत्तेनाधर्मेण मुच्यते॥२३४॥<br>
नैतत्कुर्यां पुनरिति निवृत्यां प्रयतेन्नरः॥<br>
एवं संचिन्त्य मनसा प्रेत्यकर्मफलोदयम्॥२३५॥<br>
मनोवाक्कर्मभिर्न्नित्यं शुभं कर्म समाचरेत्॥<br>
अज्ञानाद्यदि वा ज्ञानात्कृत्वा कर्म विगर्हितम्॥२३६॥<br>
तस्माद्धि मुच्यते नित्यं द्वितीयं न समाचरेत्॥<br>
यस्मिन्कर्मण्यस्य कृते मनसः स्यादलाघवम्॥<br>
तस्मिंस्तावत्तपः कुर्याद्यावत्तुष्टिकरं भवेत्॥२३७॥<br>
गुरुलघुतां तु विचार्य यथावद्येषु मयागमनं च तवोक्तम्॥<br>
तेषु न चेत्सहनिश्चितबुद्धिर्विप्रवरैः कुशलैः सुधिया वा॥२३८॥<br>
इति श्रीविष्णुधर्मोत्तरे द्वितीयखण्डे मा०सं० प्रायश्चित्ताध्यायो नाम त्रिसप्ततितमोऽध्यायः॥७३॥<br>
2.74<br>
पुष्कर उवाच॥<br>
इत्येतदेनसामुक्तं प्रायश्चित्तं यथाविधि॥<br>
अत ऊर्ध्वं रहस्यानां प्रायश्चित्तं निबोध मे॥१॥<br>
पौरुषेण तु सूक्तेन जप्यहोमैर्दविजोत्तमाः॥<br>
मासेनैकेन मुच्यन्ते पातकैः संयतेन्द्रियाः॥२॥<br>
सव्याहृतीकप्रणवाः प्राणायामास्तु षोडश॥<br>
अपि भ्रूणहनं मासात्पुनन्त्यहरहः कृताः ॥३॥<br>
कौत्सं जप्त्वाप इत्येतद्वसिष्ठं प्रति च त्र्यृचम्॥<br>
माहेशं शुद्धवत्यश्च सुरापोऽपि विशुध्यति॥४॥<br>
सकृज्जप्त्वास्यवामीयं शिवसंकल्पमेव च॥<br>
अपहृत्य सुवर्णं तु क्षणाद्भवति निर्मलः॥५॥<br>
हविष्मतीयमस्येति ततः संहा इतीति च ॥<br>
जप्त्वा च पौरुषं सूक्तं मुच्यते गुरुतल्पगः ॥ ६ ॥<br>
एनसां स्थूलसूक्ष्माणां चिकीर्षन्नपनोदनम् ॥<br>
अवेत्र्यृचं जपेदब्दं यत्किञ्चिदपि तानि चेत् ॥ ७ ॥<br>
प्रतिगृह्याप्रतिगृह्यं भुक्त्वा चान्नं विगर्हितम् ॥<br>
जपंस्तरत्समंदीयं प्रयतो मानवस्त्र्यहम् ॥ ८ ॥<br>
सोमारौद्रं तु वह्नीनां जपन्सत्यस्य शुध्यति ॥<br>
स्रवन्त्यामाचरेत्स्नानं पर्यस्यमिति वा त्र्यृचम् ॥ ९ ॥<br>
अद्वा रसानमित्येतदेनस्वी सप्तकं जपेत् ॥<br>
अप्रकाशं तु कृत्वेनो मासमासीत भैक्ष्यभुक् ॥ 2.74.१० ॥<br>
मन्त्रैः शाकलहोमीयैरब्दं हुत्वा घृतं द्विजः ॥<br>
सुगुर्वप्यपहन्त्येनो जप्त्वा वामन इष्यते ॥ ११ ॥<br>
द्रुपदा नाम सा देवी यजुर्वेदे प्रतिष्ठिता…<br>
अन्तर्जले त्रिरावृत्य मुच्यते सर्वकिल्बिषैः ॥ १२ ॥<br>
महापातकसंयुक्तो न गच्छेद्गाः समाहितः ॥<br>
स्वभ्यस्य पावमानीयं भैक्ष्याहारो विशुध्यति ॥ ॥१३॥<br>
अरण्ये वा त्रिरभ्यस्य प्रयतो वेदसंहिताम् ॥<br>
मुच्यते पातकैः सर्वैः पराकैः शोधितस्त्रिभिः ॥ १४॥<br>
त्र्यहं तूपवसेद्युक्तस्त्रिरहोऽभ्युपयन्नपः ॥<br>
मुच्यते पातकैः सर्वैर्जप्त्वा त्रिरघमर्षणम् ॥ १५ ॥<br>
यथाश्वमेधः सुतरां सर्वपापापनोदनः ॥<br>
तथाघमर्षणं सूक्तं सर्वपापापनोदनम् ॥१६॥<br>
हत्वा लोकानपीमांस्त्रीनश्नन्नपि यतस्ततः ॥<br>
ऋग्वेदं धारयन्विप्रो नैनः प्राप्नोति किञ्चन॥१७॥<br>
ऋक्संहितां समभ्यस्य यजुषां वा समाहितः ॥<br>
साम्नां वा सरहस्यानां सर्वपापैः प्रमुच्यते॥१८॥<br>
यथा महाह्रदं प्राप्य क्षिप्रं लोष्ठो विनश्यति॥<br>
तथा दुश्चरितं सर्वं वेदे त्रिवृति मज्जति॥१९॥<br>
ऋचो यजूंषि चाद्यानि सामानि विविधानि च ॥<br>
एष ज्ञेयस्त्रिवृद्वेदो यो वै वेद स वेदवित् ॥2.74.२०॥<br>
आद्यं वै त्र्यक्षरं ब्रह्म त्रयी यस्मिन्प्रतिष्ठिता ॥<br>
स गुह्योऽन्यस्त्रिवृद्वेदो यो वेदैनं स वेदवित्॥२१॥<br>
वेदाभ्यासोऽन्वहं शक्त्या महायज्ञक्रियासमः॥<br>
नाशयन्त्याशु पापानि महापातकजान्यपि ॥२२॥<br>
यथैधांसि समिद्धोऽग्निर्भस्मसात्कुरुते क्षणात्॥<br>
तथा ज्ञानाग्निना पापं क्षिप्रं दहति वेदवित्॥२३॥<br>
ये वासुदेवं जगतामधीशं भक्त्या गताः सर्वजगत्प्रधानम् ॥<br>
ते पातकान्याशु विधूय लोके भवन्ति चन्द्रार्कसमप्रभावाः॥२४॥<br>
इति श्रीविष्णुधर्मोत्तरे द्वितीयखण्डे मा०सं० प्रायश्चित्तो नाम चतुःसप्ततितमोऽध्यायः॥७४॥<br>
2.75<br>
राम उवाच ॥<br>
प्रेतशुद्धिं समाचक्ष्व सूतिकाशुद्धिमेव च ॥<br>
द्रव्यशुद्धिं च भगवंस्त्वं हि वेत्सि यथातथा ॥ १ ॥<br>
पुष्कर उवाच ॥<br>
दशाहं शावमाशौचं सपिण्डेषु विधीयते ॥<br>
जनने च तथाप्येवं ब्राह्मणानां भृगूत्तम ॥ २ ॥<br>
द्वादशाहेन राजन्यः पक्षाद्वैश्यो विशुध्यति ॥<br>
मासेन शुद्धिमाप्नोति तथा शूद्रोऽपि भार्गव ॥ ३ ॥<br>
आनुलोम्येन पत्नीनां दासीनां च भृगूत्तम ॥<br>
स्वामितुल्यं भवेच्छौचं मृते स्वामिनि यौतुकम् ॥ ४ ॥<br>
षड्भिस्त्रिभिरथैकेन क्षत्रविट्शूद्रयोनिषु ॥<br>
ब्राह्मणः शुद्धिमाप्नोति नात्र कार्या विचारणा ॥ ५ ॥<br>
विट्शूद्रयोनौ शुद्धिः स्यात्क्षत्त्रियस्य तथैव च ॥<br>
षड्रात्रेण त्रिरात्रेण षड्भिः शूद्रस्तथा विशः ॥६ ॥<br>
अदन्तजातबाले तु सद्यः शौचं विधीयते ॥<br>
बाले त्वकृतचूडे च विशुद्धिर्नैशिकी स्मृता ॥ ७ ॥<br>
तथा चानुपनीते तु त्रिरात्राच्छुद्धिरिष्यते ॥<br>
ततः परं दशाहेन शुद्धेयुस्तस्य बान्धवाः॥८॥<br>
ऊनत्रिवार्षिके शुद्धे पञ्चाहा शुद्धिरिष्यते ॥<br>
द्वादशाहेन शुद्धिः स्यादतीते वत्सरत्रये॥९॥<br>
गतैः संवत्सरैः षड्भिः शुद्धिर्मासेन कीर्तिता॥<br>
स्त्रीणामकृतचूडानां विशुद्धिर्नैशिकी स्मृता॥2.75.१०॥<br>
तथा हि कृतचूडानां त्र्यहाच्छुध्यन्ति बान्धवाः ॥<br>
विवाहितासु नाशौचं पितृपक्षे विधीयते ॥ ११ ॥<br>
पितृगृहे प्रसूतायां विशुद्धिर्नैशिकी स्मृता ॥<br>
सूतिका दशरात्रेण शुद्धिमाप्नोति नान्यथा ॥ १२ ॥।<br>
विवाहिताऽपि चेत्कन्या म्रियते पितृवेश्मनि ॥<br>
तस्यास्त्रिरात्राच्छुध्यन्ति बान्धवा नात्र संशयः ॥ १३॥<br>
पितृवेश्मनि या कन्या रजः पश्यत्यसंस्कृता ॥<br>
तस्यां मृतायां नाशौचं कदाचिदपि शाम्यति ॥ १४ ॥<br>
सस्नानं खलु शौचं च प्रथमेन समापयेत् ॥<br>
असमानं द्वितीयेन धर्मराजवचो यथा ॥ १९ ॥<br>
देशान्तरस्थाः श्रुत्वा तु कुल्यानां मरणोद्भवौ ॥<br>
यच्छेषं दशरात्रस्य तावदेव शुचिर्भवेत् ॥ १६ ॥<br>
अतीते दशरात्रे तु त्रिरात्रमशुचिर्भवेत्॥<br>
तथा संवत्सरेऽतीते स्नात एव च शुद्ध्यति ॥ १७ ॥<br>
मातामहे तथातीते आचार्ये च तथा मृते ॥<br>
अनौरसेषु पुत्रेषु भार्यास्वन्यगतासु च ॥ १८ ॥<br>
परपूर्वासु भार्यासु त्रिरात्राच्छुद्धिरिष्यते ॥<br>
निवासे राजनि प्रेते मातुले श्वशुरे तथा ॥ १९ ॥<br>
आचार्यपत्नीपुत्रेषु शिष्ये सब्रह्मचारिणि ॥<br>
एकरात्रमशौचं स्यादन्नदाने तथा मृते ॥ 2.75.२० ॥<br>
रात्रिभिर्मासतुल्याभिर्गर्भस्रावे विशोधनम् ॥<br>
सपिण्डे ब्राह्मणे वर्णाः सर्व एवाविशेषतः ॥ २१ ॥<br>
दशरात्रेण शुद्धयन्ति द्वादशाहेन भूमिपाः ॥<br>
वैश्यः पञ्चदशाहेन शूद्रो मासेन भार्गव ॥२२॥<br>
भृग्वग्न्यनाशनांभोभिर्मृतानामात्मघातिनाम् ॥<br>
पतितानां च नाशौचं विद्युच्छस्त्रहताश्च ये ॥ २३ ॥<br>
सती व्रती ब्रह्मचारी नृपकारकदीक्षिताः ॥<br>
नाशौचभाजः कथिता राजकार्यकराश्च ये ॥२४॥<br>
अनुगम्येच्छया प्रेतं ज्ञातिमज्ञातिमेव वा ॥<br>
सवासा जलमाप्लुत्य घृतं प्राश्य विशुध्यति॥<br>
मैथुने कटधूमे च सद्यः स्नानं विधीयते ॥ २५॥<br>
जननमरणयोः शुचिर्दशाहेन भवति शौचविधेर्न विप्रयोज्यम् ॥<br>
न च भवति प्रतिग्रहेषु दोषो द्विपद चतुष्पदधान्यदक्षिणासु॥२६॥<br>
इति श्रीविष्णुधर्मोत्तरे द्वितीयखण्डे मा०सं०रामं प्रति पुष्करोपाख्याने शौचविधिर्नाम पञ्चसप्ततितमोऽध्यायः॥७५॥<br>
2.76<br>
पुष्कर उवाच ।<br>
द्विजं न निर्हरेत्प्रेतं शूद्रेण तु कथंचन ।<br>
न च शूद्रं द्विजेनापि तयोर्दोषोऽभिजायते ॥ १ ॥<br>
अनाथं ब्राह्मणप्रेतं ये वहन्ति द्विजातयः ।<br>
पदेपदे क्रतुफलं चानुपूर्वाल्लभन्ति ते॥२॥<br>
संस्कारार्थमनाथस्य यस्तु काष्ठं प्रयच्छति ॥<br>
काष्ठाग्निदाता प्राकाश्यं संग्रामे लभते जयम् ॥३॥<br>
संज्वाल्य बान्धवं प्रेतमपसव्येन तां चितिम् ॥<br>
परिक्रम्य ततः स्नानं कुर्युः सर्वे स्वबान्धवाः ॥४॥<br>
प्रेताय च तथा दद्युस्तिस्रो वै चोदकाञ्जलीः ॥<br>
द्वार्यश्मनि पदं दत्त्वा प्रविशेयुस्तथा गृहम् ॥ ॥५॥<br>
अक्षता निक्षिपेयुश्च तथा वह्नौ समाहिताः ॥<br>
विदश्य निम्बपत्राणि शयीरंश्च पृथक् क्षितौ॥६॥<br>
क्रीतलब्धाशनाश्चैव भवेयुः सुसमाहिताः ॥<br>
न चैव मांसमश्नीयुर्व्रजेयुर्न च योषितम् ॥ ७ ॥<br>
निवर्तयेयुस्तथैवैकं पिण्डं प्रेतस्य नित्यदा ॥<br>
अशौचं यावदेव स्यात्तस्मिन्व्यपगते पुनः ॥८॥<br>
श्मश्रुकर्म तदा कृत्वा स्नाताः सिद्धार्थकैस्तिलैः ॥<br>
पूजयेयुर्द्विजान्राम परिवर्तितवाससः ॥९॥<br>
अदन्तजातेस्तनये शिशौ गर्भच्युते तथा ॥<br>
कार्यो नैवाऽग्निसंस्कारो नैव चास्योदकक्रिया ॥2.76.१०॥<br>
चतुर्थे च दिने कार्यश्चैवास्थ्नां राम संचयः ॥<br>
अस्थिसंचयनादूर्ध्वं कुलस्पर्शो विधीयते ॥ ११ ॥<br>
मृतस्य बान्धवैः सार्धं कृत्वाश्रुपतनं नरः ॥<br>
अस्थिसंचयनादर्वाक् सचैलं स्नानमाचरेत् ॥१२॥<br>
स्नातश्च शुद्धिमाप्नोति ततः परमिति श्रुतिः ॥<br>
अस्थ्नां गङ्गाम्भसि क्षेपात्प्रेतस्याभ्युदयो भवेत् ॥ १३ ॥<br>
अस्थ्नां हि प्लावनार्थाय सागराणां महात्मनाम् ॥<br>
गगनाद्भुवमानीता गङ्गा गगनमेखला ॥ १४ ॥<br>
भगीरथेन धर्मज्ञ तपसा महता पुरा ॥<br>
सगरस्य सुताः सर्वे नरकस्था भृगूत्तम ॥ १५ ॥<br>
गङ्गातोयाप्लुता राम दिवमक्षय्यमागताः ॥<br>
गङ्गातोयेन यस्यास्थि यावत्संख्यं निमज्जति ॥ १६ ॥<br>
तावद्वर्षसहस्राणि स्वर्गलोके महीयते ॥<br>
आत्मनस्त्यागिनां नास्ति पतितानां तथा क्रिया ॥ १७ ॥<br>
तेषामपि तथा गङ्गातोये स्यात्पतनं हितम् ॥<br>
पतितानां तु यद्दत्तं श्राद्धं चाथ जलाञ्जलिः ॥ १८ ॥<br>
न तत्प्रेतः समाप्नोति गगने प्रविलीयते ॥<br>
अनुग्रहेण सहिता प्रेतस्य पतितस्य तु ॥ १९ ॥<br>
नारायणबलिः कार्यस्तेनानुग्रहमश्नुते ॥<br>
अनादिनिधनो देवः शंखचक्रगदाधरः ॥ 2.76.२० ॥<br>
अक्षयः पुण्डरीकाक्षस्तत्र दत्तं न नश्यति ॥<br>
यथाकथंचिद्यद्दत्तं देवदेवे जनार्दने ॥ २१ ॥<br>
अविनाशि तु तद्विद्धि पात्रमेको जनार्दनः ॥<br>
परस्मात्त्रायते यस्मात्तस्मात्पात्रं प्रकीर्तितम् ॥<br>
पततां त्राणदस्त्वेको देवो मधुनिषूदनः ॥२२॥<br>
अमितबलपराक्रमो महौजा दुरितभयापहरो हरिर्महात्मा ॥<br>
अघशतमलिनैश्च सेव्यमानो भवति नृणां त्रिदिवाय वासुदेव॥२३॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने प्रेतनिर्हणोनाम षट्सप्ततितमोऽध्यायः ॥ ७६ ॥<br>
2.77<br>
॥ पुष्कर उवाच ॥<br>
अशौचे तु व्यतिक्रान्ते स्नातः प्रयतमानसः ॥<br>
स्नातानलङ्कृतान्भक्त्या गन्धवस्त्रोज्ज्वलान्द्विजान् …३॥<br>
उदङ्मुखान्भोजयीत स्वासीनान्सुसमाहितान् ॥<br>
मन्त्रोहाश्चात्र कर्तव्यास्तथैकवचनेन च ॥ २ ॥<br>
उच्छिष्टसन्निधावेकं तथा पिण्डं निवेशयेत् ॥<br>
कीर्तयेच्च तथा तस्य नामगोत्रे समाहितः …३ ॥<br>
भुक्तवत्सु च विप्रेषु पूजितेषु तथा धनैः ॥<br>
विसृष्टाक्षयतोयेषु गोत्रनामानुकीर्तनैः ॥ ४ ॥<br>
चतुरङ्गुलविस्तारमुत्खातं तावदन्तरम् ॥<br>
वितस्तिदीर्घं कर्तव्यं कर्षूणां च तथा त्रयम् ॥ ५ ॥<br>
कर्षूणां तु समीपे च ज्वालयेज्ज्वलनत्रयम् ॥<br>
सोमाय वह्नये राम यमाय च समाहितः ॥ ६ ॥<br>
जुहुयादाहुतीः सम्यक् तथैव च त्रयस्त्रयः ॥<br>
पिण्डनिर्वपणं कुर्यात्प्राग्वदेव पृथक्पृथक् ॥ ७ ॥<br>
अन्नेन दध्ना मधुना तथा मांसेन पूरयेत् ॥<br>
मध्ये चेदधिवासः स्यात्कुर्यादभ्यधिकं ततः ॥ ८ ॥<br>
अथवा द्वादशाहेन सर्वमेतत्समापयेत् ॥<br>
संवत्सरस्य मध्ये चेद्यदि स्यादधिमासकः ॥ ९ ॥<br>
ततो द्वादशके श्राद्धे कार्यं तदधिमासिकम् ॥<br>
ततो द्वादशके श्राद्धे कार्यं तदधिकं भवेत्॥2.77.१०॥<br>
संवत्सरे समाप्ते तु श्राद्धं श्राद्धवदाचरेत् ॥<br>
प्रेताय तस्मादूर्ध्वं च तस्यैव पुरुषत्रये ॥ ११ ॥<br>
पिण्डान्विनिर्वपेच्चात्र चतुरः सुसमाहितः ॥<br>
संसृजं पृथिवीं दत्त्वा समानावेति चाप्यथ ॥ १२ ॥<br>
योजयेत्प्रेतपिण्डं तु पिण्डेष्वन्येषु भार्गव ॥<br>
प्रेतपात्रं च पात्रेषु तथैव विनियोजयेत् ॥१३॥<br>
पृथक्पृथक् च कर्तव्यं कर्मैतत्कर्मणां त्रये ॥<br>
मन्त्रवर्जमिदं कर्म शूद्रस्यापि विधीयते ॥ १४ ॥<br>
अमन्त्रोच्चारणं स्त्रीणां कार्यमेतत्तथा भवेत् ॥<br>
यावज्जीवं तथा कुर्याच्छ्राद्धं तु प्रतिवत्सरम् ॥<br>
अनेनैव विधानेन भक्त्त्या प्रयतमानसः॥१५।<br>
प्रेतायान्नं सोदकुम्भं प्रदेयं नित्यं भक्त्या यावदब्दावसानम् ॥<br>
एतत्कार्यं बान्धवैर्नैव कार्यः शोकः शोचन्नैव किञ्चित्प्रकुर्यात्॥१६॥<br>
इति श्रीविष्णुधर्मोत्तरे द्वितीयखण्डे मा० सं० रामं प्रति पुष्करवाक्ये प्रेतक्रिया नाम सप्तसप्ततितमोऽध्यायः ॥ ७७ ॥<br>
२.७८<br>
पुष्कर उवाच ॥<br>
बुधैराश्वसनीयाश्च बान्धवैर्मृतबान्धवाः ॥<br>
वचनैर्धर्मसंयुक्तैस्तानि चान्यानि मे शृणु ॥ १ ॥<br>
नित्यमस्मिन्निरालम्बे काले सततयायिनि ॥<br>
न तद्भूतं प्रपस्यामि स्थितिर्यस्य भवेद्ध्रुवा ॥ २ ॥<br>
गङ्गायाः सिकताधारास्तथा वर्षति वासवे ॥<br>
शक्या गणयितुं लोके न व्यतीताः पितामहाः ॥ ३ ॥<br>
चतुर्दश विनश्यन्ति कल्पेकल्पे सुरेश्वराः ॥<br>
सर्वलोकप्रधानाश्च मनवश्च चतुर्दश ॥ ४ ॥<br>
बहूनीन्द्रसहस्राणि दैत्येन्द्रनियुतानि च ॥<br>
विनष्टानीह कालेन मनुजेष्वथ का कथा ॥ ५ ॥<br>
राजर्षयश्च बहवः सर्वे समुदिता गुणैः ॥<br>
देवा ब्रह्मर्षयश्चैव कालेन निधनं गताः ॥ ६ ॥<br>
ये समर्था जगत्यस्मिन्सृष्टिसंहारकारणे॥<br>
तेऽपि कालेन नीयन्ते कालो हि दुरतिक्रमः॥७॥<br>
आक्रम्य सर्वं कालेन परलोकाय नीयते ॥<br>
कर्म पश्यति नो जन्तुस्तत्र का परिदेवना ॥८॥<br>
जातस्य हि ध्रुवो मृत्युर्ध्रुवं जन्म मृतस्य च ॥<br>
अस्मिन्दुष्परिहार्येऽर्थे नास्ति लोके सहायता ॥ ९ ॥<br>
शोचन्तो नोपकुर्वन्ति मृतस्य हि जना यदा ॥<br>
अतो न शोचितव्यं स्यात्क्रिया कार्या सुयत्नतः ॥ 2.78.१० ॥<br>
सुकृतं दुष्कृतं चोभौ सहायौ यस्य गच्छतः ॥<br>
बान्धवैस्तस्य किं कार्यं शोचद्भिरथ वा न वा ॥ ११ ॥<br>
बान्धवानामशौचे तु स्थितिं प्रेतो न विन्दति ॥<br>
अतस्त्वभ्येति तानेव पिण्डतोयप्रदायिनः ॥ १२ ॥<br>
अर्वाक् सपिण्डीकरणात्प्रेतो भवति यो मृतः ॥<br>
प्रेतलोकगतस्यान्नं सोदकुम्भं प्रयच्छत ॥ १३ ॥<br>
पितृलोकगतश्चान्नं श्राद्धं भुङ्क्ते सुधासमम् ॥<br>
पितृलोकगतस्यास्य तस्माच्छ्राद्धं प्रयत्नतः ॥ १४ ॥<br>
देवत्वे यातनास्थाने तिर्यग्योनौ तथैव च ॥<br>
मानुष्ये च तथाऽप्नोति श्राद्धे दत्ते स्वबान्धवैः ॥ १५॥<br>
प्रेतस्य श्राद्धकर्तुश्च पुष्टिः श्राद्धे कृते ध्रुवम् ॥<br>
तस्माच्छ्राद्धं सदा कार्यं शोकं त्यक्त्वा निरर्थकम् ॥१६॥<br>
एतावदेव कर्तव्यं सदा प्रेतस्य बन्धुभिः॥<br>
नोपकुर्यान्नरः शोचन्प्रेतस्यात्मन एव च॥१७॥<br>
दृष्ट्वा लोकमनाक्रन्दं म्रियमाणांश्च बान्धवान् ॥<br>
धर्ममेकं सहायार्थे कारयध्वं सदा नराः ॥ १८॥<br>
मृतोऽपि बान्धवः शक्तो नानुगन्तुं नरैर्यतः ॥<br>
जायावर्ज्यं हि सर्वस्य यस्या भर्ता विभिद्यते ॥ १९ ॥<br>
धर्म एकोऽनुयात्येनं यत्र कुत्र च गामिनम् ॥<br>
नन्वसारे त्रिलोके ऽस्मिन्धर्म कुरु मा चिरम् ॥ 2.78.२० ॥<br>
श्वः कार्यमद्य कुर्वीत पूर्वाह्णे त्वपराह्णिकम् ॥<br>
न हि प्रतीक्षते मृत्युः कृतमस्य न वा कृतम ॥ २१ ॥<br>
क्षेत्रापणगृहासक्तमन्यत्र गतमानसम् ॥<br>
वृकीवाऽरण्यमासाद्य मृत्युरादाय गच्छति॥२२॥<br>
न कालस्य प्रियः कश्चिद्वेष्यश्चास्य न विद्यते ॥<br>
आयुष्ये कर्मणि क्षीणे प्रसह्य हरते जनम्॥२३॥<br>
नाप्राप्तकालो म्रियते विद्धः शरशतैरपि ॥<br>
कुशाग्रेणापि संस्पृष्टः प्राप्तकालो न जीवति ॥२४॥<br>
नौषधानि न मन्त्राश्च न होमा न पुनर्जपाः ॥<br>
त्रायन्ते मृत्युनोपेतं जरया वापि मानवम्॥२५॥<br>
आगामिनमनर्थं तु प्रतिघातशतैरपि ॥<br>
न निवारयितुं शक्तास्तत्र का परिदेवना ॥२६॥<br>
यथा धेनुसहस्रेषु वत्सो विन्दति मातरम् ॥<br>
तथा पूर्वकृतं कर्म कर्तारं विन्दते ध्रुवम् …२७॥<br>
अव्यक्तादीनि सर्वाणि व्यक्तमध्यानि चाप्यथ ॥<br>
अव्यक्तनिधनान्येव तत्र का परिदेवना ॥२८॥<br>
देहिनोस्मिन्यथा देहं कौमारं यौवनं जरा ॥<br>
तथा जन्मान्तरप्राप्तिर्धीरस्तत्र न मुह्यति ॥ २९ ॥<br>
गृह्णातीव यथा वस्त्रं त्यक्त्वा पूर्वधृतं नरः॥<br>
गृह्णात्येवं नवं देहं देहीकर्मनिबन्धनः॥2.78.३०॥<br>
नैनं छिन्दन्ति शस्त्राणि नैनं दहति पावकः ॥<br>
न चैनं क्लेदयन्त्यापो न शोषयति मारुतः ॥ ३१ ॥<br>
अच्छेद्योऽयमदाह्योऽयमक्लेद्योऽशोष्य एव च ॥<br>
नित्यः सर्वगतःस्थाणुरचलोऽयं सनातनः॥३२॥<br>
अव्यक्तोऽयमचिन्त्योऽयमविकार्योऽयमेव च ॥<br>
तस्मादेवं विदित्त्वैनं नानुशोचितुमर्हथ ॥ ३३ ॥<br>
आश्चर्यवत्पश्यति कश्चिदेनमाश्चर्यवद्वदति तथैव चान्यः ॥<br>
आश्चर्यवश्चैनमन्यः शृणोति श्रुत्वाप्येनं वेद न चैव कश्चित् ॥३४…<br>
इति श्रीविष्णुधर्मोत्तरे द्वितीयखण्डे मा० सं० रामं प्रति पुष्करोपाख्याने बान्धवसमाश्वासनं नामाष्टसप्ततितमोऽध्यायः ॥ ७८ ॥<br>
2.79<br>
॥ पुष्कर उवाच । ।<br>
मृन्मयं भाजनं सर्वं पुनः पाकेन शुध्यति ॥<br>
मद्यैर्मूत्रपुरीषैर्वा ष्ठीवनैः पूयशोणितैः॥१॥<br>
संस्पृष्टं नैव शुध्येत पुनःपाकेन मृन्मयम् ॥<br>
एतैरेव तथा स्पृष्टं ताम्रसौवर्णराजतम्॥२॥<br>
शुध्यत्यातापितं पश्चादन्यथा केवलाम्भसा॥<br>
अम्लोदकेन ताम्रस्य सीसस्य त्रपुसस्तथा॥३॥<br>
क्षारेण शुद्धिं कांस्यस्य लोहस्य च विनिर्दिशेत्॥<br>
मुक्तामणिप्रवालानां शुद्धिः प्रक्षालनेन तु॥४॥<br>
अन्येषां चैव भाण्डानां सर्वस्याश्ममयस्य च ॥<br>
शाकरज्जुमूलफलवैदलानां तथैव च॥५॥<br>
मार्जनाद्यज्ञभाण्डानां पाणिना चाग्निकर्मणि ॥<br>
उष्णाम्भसा तथा शुद्धिः सस्नेहानां विनिर्दिशेत् ॥ ६ ॥<br>
शयनासनयानानां स्फ्यशूर्पशकटस्य च ॥<br>
शुद्धिः संक्षेपणाज्ज्ञेया पलालेन्धनयोस्तथा ॥ ७ ॥<br>
मार्जनाद्वेश्मनां शुद्धिः क्षितौ शोधनतः क्षणात् ॥<br>
संमार्जितेन तोयेन वाससां शुद्धिरिष्यते ॥ ॥ ८ ॥<br>
बहूनां प्रोक्षणाच्छुद्धिः धान्यानां च विनिर्दिशेत् ॥<br>
शुद्धिर्द्रुमाणा विज्ञेया नित्यसत्पवनेन तु ॥ ९ ॥<br>
प्रोक्षणात्संहतानां तु दारवाणां च तक्षणात् ॥<br>
सिद्धार्थकाणां कल्केन शृङ्गदन्तमयस्य च ॥ 2.79.१० ॥<br>
गोवालैः फलपत्राणामस्थ्नां स्याच्छृङ्गवस्तथा ॥<br>
निर्यासानां गुडानां च लवणानां तथैव च ॥ ११ ॥<br>
कुसुम्भकुंकुमानां च ऊर्णाकार्पासयोस्तथा ॥<br>
प्रोक्षणात्कथिता शुद्धिरित्याह भगवान् हि सः ॥ १२ ॥<br>
भूमिष्ठमुदकं शुद्धं तथैव च शिलागतम् ॥<br>
वर्णगन्धरसैर्दुष्टैर्वर्जितं यदि तद्भवेत् ॥ १३ ॥<br>
शुद्धं नदीगतं तोयं सर्व एव तथाकराः ॥<br>
शुद्धं प्रसारितं पण्यं शुद्धे चाश्वाजयोर्मुखे ॥ १४ ॥<br>
मुखवर्जं च गौः शुद्धा मार्जारः श्वा च नो शुचिः ॥<br>
शय्या भार्या शिशुर्वस्त्रमुपवीतं कमण्डलुः ॥ ॥ १५ ॥<br>
आत्मनः कथितं शुद्धं न परस्य कथञ्चन ॥<br>
नारीणां चैव वत्सानां शकुनीनां शुनां मुखम् ॥ १६ ॥<br>
रतौ प्रस्रवणे वृक्षे मृगयायां सदा शुचिः ॥<br>
शुद्धा भर्तुश्चतुर्थेऽह्नि स्नाता नारी रजस्वला ॥ १७ ॥<br>
दैवकर्मणि पित्र्ये च पञ्चमेऽहनि शुध्यति ॥<br>
कृत्वा मूत्रपुरीषं वा स्नात्वा भोक्तुमनास्तथा ॥ १८ ।!<br>
भुक्त्वा क्षुत्त्वा तथा सुप्त्वा पीत्वा चाम्भोऽवगाह्य च ॥<br>
रथ्यामाक्रम्य वाचामेद्वासो विपरिधाय च ॥ १९ ॥<br>
कृत्वा मूत्रपुरीषं च लेपगन्धापहं बुधः ॥<br>
उद्धृतेनाम्भसा शौचं मृदा शौचं समाचरेत् ॥ 2.79.२० ॥<br>
मेहने मृत्तिकाः पञ्च लिङ्गे द्वे परिकीर्तिते ॥<br>
एकस्मिन्विंशतिर्हस्ते द्वयो ज्ञेयाश्चतुर्दश ॥ २१ ॥<br>
तिस्रस्तु मृत्तिका ज्ञेयाः कृत्वा तु नखशोधनम् ॥<br>
तिस्रस्तिस्रः पादयोश्च शौचकामैस्तु नित्यदा ॥ २२ ॥<br>
शौचमेतद्गृहस्थानां द्विगुणं ब्रह्मचारिणाम् ॥<br>
त्रिगुणं तु वनस्थानां यतीनां च चतुर्गुणम् ॥ २३ ॥<br>
मृत्तिका च विनिर्दिष्टा त्रिपूर्वं पूर्यते यया ॥<br>
शुद्धिश्च काचभाण्डानां केवलेन तथाम्भसा ॥ २४ ॥<br>
श्रीफलैरंशुपट्टानां क्षौमाणां गौरसर्षपैः ॥<br>
शुद्धिः पद्माक्षतोयेन मृगलोम्नां प्रकीर्तिता ॥<br>
पुष्पाणां चन्दनानां च प्रोक्षणाच्छुद्धिरिष्यते ॥ २५ ॥<br>
सिद्धार्थकैः शुद्धिमुदाहरन्ति लोम्नां तथा भार्गववंशमुख्य ॥<br>
सर्वस्य जीवस्य विशुद्धिरुक्ता मृदा च तोयेन विगन्धलेपात् ॥२६॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने द्रव्यशुद्धिर्नामैकोनशीतितमोऽध्यायः ॥ ७९ ॥<br>
2.80<br>
राम उवाच ॥<br>
वर्णानामाश्रमाणां च वेत्ति सर्वमिदं भवान् ॥<br>
पुष्कर उवाच ॥<br>
अहिंसासत्यवचनं ते स्याद्भूतेष्वनुग्रहः ॥ १ ॥<br>
तीर्थानुसरणं दानं ब्रह्मचर्यममत्सरम् ॥<br>
देवद्विजातिशुश्रूषा गुरूणां च भृगूत्तम ॥ २ ॥<br>
श्रवणं सर्वधर्माणां पितॄणां पूजनं तथा ॥<br>
भक्तिश्च भूपतौ नित्यं तथा सच्छास्त्रनेत्रता ॥ ३ ॥<br>
आनृशंस्यन्तितिक्षा च तथा चास्तिक्यमेव हि ॥<br>
धर्मसामान्यमेतत्ते कथितं भृगुसत्तम ॥ ४ ॥<br>
यजनं याजनं दानं तथैवाध्यापनक्रिया ॥<br>
प्रतिग्रहं चाध्ययनं विप्रकर्माणि निर्दिशेत् ॥५॥<br>
दानमध्ययनं चैव यजनं च यथाविधि॥<br>
क्षत्त्रियस्य च वैश्यस्य कर्मेदं परिकीर्तितम् ॥ ६ ॥<br>
क्षत्रियस्य विशेषस्तु प्रजानां परिपालनम् ॥<br>
कृषिगोरक्षवाणिज्यं वैश्यस्य परिकीर्तितम् ॥ ७ ॥<br>
शूद्रस्य द्विजशुश्रूषा सर्वशिल्पानि चाप्यथ ॥<br>
ब्राह्मणः क्षत्रियो वैश्यस्त्रयो वर्णा द्विजातयः ॥ ८ ॥<br>
तेषां जन्माद्वितीयं तु विज्ञेयं मौञ्जिबन्धनम् ॥<br>
आचार्यस्तु पिता तत्र सावित्री जननी तथा ॥<br>
ब्राह्मणक्षत्रियविशां मौञ्जीबन्धनजन्मनि ॥ ९ ॥<br>
वृत्त्या द्विजाः शूद्रसमा भवन्ति यावन्न वेदे प्रभवन्ति राम ॥<br>
ततः परं ते द्विजतां लभन्ते समस्तकार्येष्वधिदैवतं च ॥2.80.१०॥<br>
इति श्रीविष्णुधर्मोत्तरे द्वितीयखण्डे मा० सं० रामं प्रति पुष्करोपाख्याने वर्णधर्माध्यायो नामाशीतितमोऽध्यायः ॥ ८०<br>
2.81<br>
॥ पुष्कर उवाच ॥<br>
आनुलोम्येन वर्णानां जातिर्मातृसमा स्मृता ॥<br>
चण्डालो ब्राह्मणीपुत्रः शूद्रः स्यात्प्रतिलोमजः ॥ १ ॥<br>
मागधश्च तथा वैश्याच्छूद्रादायोगवो भवेत् ॥<br>
वैश्यायाः प्रातिलोम्येन प्रतिलोमात्सहस्रशः ॥ २ ॥<br>
विवाहसदृशैस्तेषां नोत्तमैर्नाधमैस्तथा ॥<br>
चण्डालकर्म निर्दिष्टं वध्यानां घातनं तथा ॥ ३ ॥<br>
स्त्रीजीवनं च तद्रक्षा प्रोक्तं वैदेहकस्य च ॥<br>
सूतानामश्वसारथ्यं पुक्कसानां च व्याधता ॥ ४ ॥<br>
स्तुतिक्रिया मागधानां तथा चायोगवस्य च ॥<br>
रङ्गावतरणं प्रोक्तं तथा शिल्पैश्च जीवनम् ॥ ५ ॥<br>
सूतानामस्ति संस्कारस्तथा वै याजनक्रिया ॥<br>
बहिर्ग्रामनिवासश्च मृतचैलस्य धारणम् ॥ ६ ॥<br>
असंस्पर्शस्तथैवान्यैश्चण्डालस्य विधीयते ॥<br>
ब्राह्मणार्थे गवार्थे वा देह त्यागानुपस्कृतः ॥ ७ ॥<br>
स्त्रीबालाद्युपपत्तौ च बाह्यानां शुद्धिकारणम् ॥<br>
संकरे जातयस्त्वेताः पितृमातृप्रदर्शिताः ॥ ८ ॥<br>
प्रच्छन्ना वा प्रकाशा वा वेदितव्याः स्वकर्मभिः ॥<br>
अनार्यता निष्ठुरता पुरतो निष्क्रियात्मता ॥ ९ ॥<br>
पुरुषं व्यञ्जयन्तीह लोके कलुषयोनिजम् ॥<br>
पितुर्वा भजते शीलं मातुर्वोभयमेव वा ॥ 2.81.१० ॥<br>
न कथंचन दुर्योनिः प्रकृतिं स्वां न गच्छति ॥<br>
कुले मुख्येऽपि जातस्य यस्य स्याद्योनिसङ्करः ॥ ११ ॥<br>
स श्रयत्येव तच्छीलं नरोऽल्पमपि वा बहु ॥<br>
यत्र त्वेते परिध्वंसा जायन्ते वर्णसङ्कराः ॥ १२ ॥<br>
राष्ट्रियैः सह तद्राष्ट्रं क्षिप्रमेव विनश्यति ॥<br>
शूद्रायां ब्राह्मणाज्जातः श्रेयसा चेत्प्रजायते ॥<br>
अश्रेयाञ्श्रेयसीं जातिं गच्छत्यासप्तमाद्युगात्॥१३॥<br>
राज्ञा स्वकालं परिरक्षणीयं घोरं नृणां सङ्करमेतदेव ॥<br>
आसाद्य घोराणि हि सङ्कराणि नश्यन्ति राष्ट्राणि सराजकानि॥ १४ ॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने सङ्करधर्मोनामैकाशीतितमोऽध्यायः ॥ ८१ ॥<br>
2.82<br>
पुष्कर उवाच ॥<br>
आजीवं तु यथोक्तेन ब्राह्मणः स्वेन कर्मणा ॥<br>
जीवेत्क्षत्रियधर्मेण सा ह्यस्य वृत्त्यनन्तरा ॥ १ ॥<br>
उभाभ्यामप्यजीवन्वै वैश्यवृत्तिं समाचरेत् ॥<br>
ब्राह्मणः क्षत्त्रियो वैश्यः शूद्रवृत्तिं विवर्जयेत् ॥ ॥ २ ॥<br>
शूद्रो ब्राह्मणवृत्तिं च विशेषेण विवर्जयेत् ॥<br>
आजीवत्सु स वृत्या च मध्यवृत्तिं समाचरेत् ॥ ३ ॥<br>
ब्राह्मणः क्षत्रियो वापि वैश्यवृत्त्या तु वर्तयन् ॥<br>
अयः शस्त्रं विषं मांसं सोमं गन्धांश्च सर्वशः ॥ ४ ॥<br>
क्षीरं क्षौद्रं दधि घृतं तैलं मज्जां गुडं कुशम् ॥<br>
मद्यं नीलं च लाक्षां च लवणं प्राणिनोऽपि च ॥ ५ ॥<br>
विक्रीणीत तिलान्नैव पक्वान्नं गोरसांस्तथा ॥<br>
रसा रसैर्निहन्तव्या गन्धेन लवणं रसैः ॥ ६ ॥<br>
कृतान्नं च कृतान्नेन तिलधान्येन तत्समम् ॥<br>
वैश्यो वा क्षत्त्रियो वापि वर्जयेद्द्विजजीविकाम् ॥७ ॥<br>
सद्यः पतति मांसेन लाक्षया लवणेन च॥<br>
त्र्यहाच्च शूद्रो भवति ब्राह्मणः क्षीरविक्रयी ॥ ८ ॥<br>
इतरेषां हि पण्यानां विक्रयां मनुजोत्तम ॥<br>
ब्राह्मणः सप्तरात्रेण वैश्यभावं हि गच्छति ॥९॥<br>
क्षिप्राणि यानि रूक्षाणि चराणि च मृदूनि च ॥<br>
वाणिज्ये तानि शस्यन्ते तिथिं रिक्तां विवर्जयेत् ॥2.82.१ ० ॥ ॥<br>
द्विकं शतं तु गृह्णीयात्कुसीदेनापि वर्धयन् ॥<br>
ततोऽधिकं तु गृह्णानश्चौरस्याप्नोति किल्बिषम् ॥ ११ ॥<br>
प्रतिपद्द्वादशी षष्ठी नक्षत्राणि ध्रुवाणि च ॥<br>
कुसीदे वर्जनीयानि नित्यं सूर्यसुतस्य च॥१२॥<br>
कृषिभूमिपतेर्भागं दत्त्वा कुर्याद्यथोदितम् ॥<br>
ध्रुवाणि सौम्यं मैत्रं च वायव्यं पौष्ण्माश्विनम्॥ …१३॥<br>
वासवं श्रवणं चित्रा विशाखा मूलमेव च ॥<br>
कृष्यारम्भे प्रशस्यन्ते तथा पुष्यपुनर्वसू॥१४॥<br>
कृष्यारम्भे प्रयत्नेन तिथिं रिक्तां विवर्जयेत॥<br>
अङ्गारकदिनं वर्ज्यं दिवसं सूर्यजस्य च ॥ १५ ॥<br>
नक्षत्राणां यथोक्तानां मुहूर्तेषु च कारयेत् ॥<br>
मुहुर्ते यदि वा ब्राह्मे सर्वकर्मसु पूजिते॥१६॥<br>
वराहं पूजेयद्देवं शेषं पृथ्वीं तथैव च ॥<br>
पर्जन्यं भास्करं वायुं देवेशं शशिनं तथा ॥ १७ ॥<br>
फालं च गोयुगं चैव गन्धमाल्यान्नसम्पदा ॥<br>
ततोऽग्निहवनं कुर्यात्सुसमिद्धे हुताशने ॥ १८ ॥<br>
देवतानां यथोक्तानां जुहुयाच्च घृताहुतीः ॥<br>
गावो भग इति द्वाभ्यां सीरां युञ्जन्त्यतस्त्रिभिः ॥ १९ ॥<br>
फालं शुनां सुफालेति लाङ्गलं च तथेति वै ॥<br>
हुत्वा विप्रान्समभ्यर्च्य दक्षिणाभिर्यथाविधि ॥ 2.82.२० ॥<br>
पूर्वोदक्प्रवणां भूमिं वाहयेत्प्राग्घलेन तु ॥<br>
सीरायुञ्जन्त इत्येतदृक्त्रयं कीर्तयेद्बुधः ॥ २१ ॥<br>
या ओषधय इत्येवं बीजं तदनु मन्त्रयेत् ॥<br>
कृत्वा सुवर्णतोयाक्तं लक्षण्यो वापयेत्पुमान्॥ २२ ॥<br>
प्राङ्मुखैर्वाहयेद्गोभिः प्राङ्मुखैश्चैव वापयेत् ॥<br>
शंखपुण्याहघोषेण बीजवापः प्रशस्यते ॥ २३ ॥<br>
बीजवापे तथा मन्त्रं निबोध गदतो मम ॥<br>
प्रजापते कश्यपाय देवलाय नमः सदा ॥ २४ ॥<br>
सदा मे ऋद्धतां देवी बीजेषु च धनेषु च ॥<br>
भोजयेद्ब्राह्मणांश्चात्र तथैव च कृषीवलान् ॥ २५ ॥<br>
कालश्च सर्वः पूर्वोक्तः संग्रहेऽपि प्रशस्यते ॥<br>
देवतानां पितॄणां च कृत्वा तत्रापि पूजनम् ॥ २६ ॥<br>
नववस्त्रपरीधानः श्वेतमाल्यानुलेपनः॥<br>
प्राङ्मुखः प्राशनं कुर्यात्पात्रे सौवर्णराजते॥२७॥<br>
तत्रापि भोजयेद्विप्रांस्तथैव च कृषीवलान्॥<br>
कृष्ये विशेषतः कार्यं फलयज्ञं भृगूद्वह॥२८॥<br>
यूपोयं निहितो मध्ये पेषीवासैषकार्षकैः॥<br>
तस्मादतन्द्रितो दद्यादन्नं धान्यार्थदक्षिणा॥२९॥<br>
भूमिं भित्त्वौषधीश्छित्त्वा हत्वा कीटपिपीलिकम्॥<br>
पुनन्ति खलु यज्ञेन कर्षिका नात्र संशयः॥ 2.82.३०<br>
अष्टागवं धर्महलं षड्गवं जीवितार्थिनाम्॥<br>
चतुर्गवं नृशंसानां द्विगवं ब्रह्मघातिनाम्॥३१॥<br>
आपदं च समुत्तीर्य त्यक्त्वा वित्तं च कर्मणा॥<br>
यदर्जितं ततः कुर्यात्प्रायश्चित्तं विचक्षणः॥३२॥<br>
श्रेयान्स्वधर्मो विगुणः परधर्मात्स्वनुष्ठितात्॥<br>
स्वधर्मे निधनं श्रेयः परधर्मो भयावहः॥३३॥<br>
ऋतेन जीवेदनृतेन जीवेन्मितेन जीवेत्प्रमितेन जीवेत्॥<br>
सत्यानृताभ्यामथवापि जीवेच्छ्ववृत्तिमेकां परिवर्जयेत्तु॥३४॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने आपद्धर्मो नाम द्व्यशीतितमोऽध्याय ॥ ८२ ॥<br>
2.83<br>
॥ राम उवाच ॥<br>
काम्यं कर्म समाचक्ष्व वाणिज्यं येन शुध्यति॥<br>
कृषिं च बहुलां चैव कर्मणा केन चाश्नुते॥१॥<br>
॥पुष्कर उवाच॥<br>
मूलेनोपोषितः कुर्यादिदं कर्म पुरोहितः॥<br>
उपोषितस्य धर्मज्ञ जयमानस्य नित्यशः॥२॥<br>
प्राप्तामुत्तरषाढासु प्राङ्मुखं स्नापयेन्नरम्॥<br>
युक्तैर्वेतसमूलेन शङ्खमुक्ताफलैस्तथा॥३॥<br>
मणिभिश्च यथालाभं कनकेन तथैव च॥<br>
अकालमूलैः कलशैश्चतुर्भिर्भृगुनन्दन॥४॥<br>
नवैस्तु पूजयेद्देवं शङ्खचक्रगदाधरम्॥<br>
पूर्वाषाढां तथैवाऽपो वरुणं च निशाकरम्॥५॥<br>
गन्धमाल्यनमस्कारधूपदीपान्नसम्पदा॥<br>
एतेषामेव जुहुयात्तथा नाम्ना घृतं द्विज॥६॥<br>
नीलवासावृतो भूत्वा क्षिपेदप्सु समाहितः॥<br>
नीलानि राम वासांसि पयांसि विविधानि च॥७॥<br>
तदा मंथं सुरां चैव मैरेयं विविधं तथा॥<br>
शुक्लानि चैव माल्यानि धूपं दद्यात्तु कम्बुना॥८॥<br>
तिम्यस्थि मकरादस्थि शङ्खमुक्ताफले तथा॥<br>
सुवर्णान्तरितं कृत्वा धारयेच्च तथा मणिम्॥९॥<br>
कृत्वैतत्सिद्धिमाप्नोति वाणिज्ये नात्र संशयः॥<br>
समुद्रयाने च तथा कान्तारे न विषीदति॥2.83.१०॥<br>
नीलानि राम वासांसि दक्षिणा चात्र शस्यते॥<br>
शङ्खं सुवर्णं रूप्यं च तथा मुक्ताफलानि च॥११॥<br>
होत्रे कर्त्रे द्विजेभ्यश्च सर्वमेतद्विधीयते॥<br>
ब्राह्मणान्भोजयेच्चात्र परमान्नं तु संस्कृतम्॥१२॥<br>
अलंघयन्नित्यमथाप्यमृक्षं करोति कर्मैतदतन्द्रितात्मा॥<br>
न जातु लाभाद्विनिवर्ततेऽसौ समुद्रमार्गादिव निम्नगा वै॥ १३॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने पूर्वाषाढास्नानवर्णनो नाम त्र्यशीतितमोऽध्याय ॥ ८३ ॥<br>
2.84<br>
पुष्कर उवाच॥<br>
स्वयं सूपोषितो विद्वान्यजमानमुपोषितम्॥<br>
मूलेन स्नापयेन्नित्यं तथाप्याशामुखास्थितम्॥१॥<br>
दूर्वाकुश शमीपत्रपूर्णेन सुदृढेन च ॥<br>
कुम्भद्वयेन स्नातस्तु पूजयेन्मधुमूदनम् ॥ २ ॥<br>
विरूपाक्षं सवरुणं चन्द्रं मूलं तथैव च ॥<br>
गन्धमाल्यनमस्कारधूपदीपान्नसम्पदा ॥ ३ ॥<br>
एतेषामेव जुहुयात्तथा नाम्ना घृतं द्विज ॥<br>
पीतवासास्ततो भूत्वा मत्स्यकुल्माषसूकरैः ॥ ४ ॥<br>
सुराकृसरसंयुक्तैः स्नानोक्ताशामुखस्थितः ॥<br>
बलिं निर्ऋतये दद्याज्जानु कृत्वा ततः क्षितौ ॥ ५ ॥<br>
ततोष्टादशभिः पुष्पैर्मूलैः पञ्चभिरेव च ॥<br>
सुवर्णगर्भं च मणिं विद्वाञ्शिरसि धारयेत् ॥ ६ ॥<br>
कृत्वैतत्सकलं कर्म कृषिं बहुफलां लभेत् ॥<br>
दक्षिणा चात्र दातव्या मूलानि च फलानि च ॥७॥<br>
पीतानि चैव वस्त्राणि कनकं रजतं तथा ॥<br>
भोजनं चात्र दातव्यं ब्राह्मणानामभीप्सितम् ॥ ८ ॥<br>
अलंघयन्मूलमिदं हि कुर्वन्स्नानं सदा भार्गव वंशमुख्य ॥<br>
कृषिं समाप्नोति सदैव विद्वान्यथेप्सितं नात्र विचारमस्ति॥९॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने मूलस्नानवर्णनो नाम चतुरशीतितमोऽध्यायः ॥ ८४ ॥<br>
2.85<br>
राम उवाच ॥<br>
धर्ममार्गमहं त्वत्तः श्रोतुमिच्छामि मे वद ॥<br>
त्वं हि वेत्थ महाभाग सर्वधर्मान्यथाविधि ॥ १ ॥<br>
पुष्कर उवाच ॥<br>
षोडशर्तु निशाः स्त्रीणामाद्यास्तिस्रस्तु गर्हिताः ॥<br>
व्रजेद्युग्मासु पुत्रार्थी ततः परमिति श्रुतिः ॥ २ ॥<br>
अयुग्मासु तथा राम दुहितार्थी स्त्रियं व्रजेत् ॥<br>
विकृष्टयुग्मामुत ये प्रशस्ताः प्रियदर्शनाः ॥ ३ ॥<br>
दीर्घायुषो धर्मपरा भवन्तीह धनान्विताः ॥<br>
गर्भस्य सृष्टताधाने गर्भाधानिकमिष्यते ॥ ४ ॥<br>
पुरा तु स्पर्शनं कार्यं सेवनं तु विचक्षणैः ॥<br>
षष्ठेऽष्टमे वा सीमन्तकर्मस्वेतेषु च त्रिषु ॥ ५ ॥<br>
पुन्नामधेयं नक्षत्रं पुत्रकामस्य शस्यते ॥<br>
आदित्यपुष्यसावित्रसौम्यमूलाः सवैष्णवाः ॥ ६ ॥<br>
पुन्नामधेया निर्दिष्टाः स्वातिश्चैवात्र सप्तमम् ॥<br>
अङ्गारकदिनं वर्ज्यं तिथिं रिक्तां च वर्जयेत् ॥ ७ ॥<br>
अच्छिन्ननाभ्यां कर्तव्यं जातकर्म विचक्षणैः ॥<br>
आशौचे तु व्यतिक्रान्ते नामकर्म विधीयते ॥ ८ ॥<br>
अथवा भार्गवश्रेष्ठ दिने पूजितलक्षणे ॥<br>
मृदुध्रुवेषु ऋक्षेषु नामकर्म विधीयते ॥९॥<br>
तत्राप्यङ्गारकदिनं तिथिं रिक्तां च वर्जयेत् ॥<br>
नामधेयं तु वर्णानां कर्तव्यं तु समाक्षरम् ॥2.85.१ ०॥<br>
माङ्गल्यं ब्राह्मणस्योक्तं क्षत्रियस्य बलान्वितम् ॥<br>
वैश्यस्य धनसंयुक्तं शूद्रस्य तु जुगुप्सितम्॥११॥<br>
शर्म वर्म धनार्थं तु दासान्तं चानुपूर्वशः ॥<br>
नामधेयं तु कर्तव्यं स्वकुलानुगमेन वा ॥ १२ ॥<br>
स्त्रीणां सुखोद्यमक्रूरं विस्पष्टार्थं मनोहरम् ॥<br>
नाम कार्यं महाभाग न कार्यं विषमाक्षरम् ॥ १३ ॥<br>
बालं तु कृतनामानं पूजितस्य गदाभृतः ॥<br>
निवेदयेन्महाभाग तव पुत्रोऽयमित्युत ॥ १४ ॥<br>
शिष्यः प्रेष्यश्च दासश्च संविभाज्यश्च केशवः ॥<br>
नित्यं सन्ति विभागेन शुभेन मधुसूदनः ॥ १५ ॥<br>
ततस्तु पूजनं कार्यं ब्राह्मणानां यथाविधि ॥<br>
भोजयेद्ब्राह्मणांश्चात्र परमान्नं सदक्षिणम् ॥ १६ ॥<br>
चूडाकर्म ततः कार्यं भृगुपुत्र यथाकुलम् ॥<br>
नक्षत्राण्यत्र शस्यन्ते मृदु क्षिप्रचराणि च ॥ १७ ॥<br>
तिथिं विवर्जयेद्रिक्तां सूर्यारार्किदिनान्यपि ॥<br>
तत्रापि वासुदेवस्य पूजां कृत्वा विशेषतः ॥ १८ ॥<br>
गर्भाष्टमेऽब्दे कर्तव्यं ब्राह्मणस्योपनायनम् ॥<br>
गर्भादेकादशे राज्ञः गर्भाच्च द्वादशे विशः ॥ १९ ॥<br>
चूडाकर्मणि यः प्रोक्तः कालः सोऽत्रापि शस्यते ॥<br>
नक्षत्राणां यथोक्तानां मुहूर्ताश्च शुभप्रदाः ॥ 2.85.२० ॥<br>
षोडशाऽब्दे हि विप्रस्य राजन्यस्य दविविंशतिः॥<br>
विंशतेश्च चतुष्कं तु वैश्यस्य परिकीर्तितम्॥२१॥<br>
सावित्री नातिवर्तेत अत ऊर्ध्वं निवर्तते ॥<br>
विज्ञातव्यास्त्रयोऽप्येते यथाकालमसंस्कृताः ॥ २ ॥<br>
सावित्रीपतिता व्रात्या व्रात्यस्तोमक्रमादृते ॥<br>
मुञ्जस्य बिल्वजानां च क्रमान्मौञ्जः प्रकीर्तितः॥ २३ ॥<br>
मार्गवैयाघ्रचर्माणि वस्त्राणि व्रतचारिणाम् ॥<br>
पर्णपिप्पलबिल्वानां क्रमाद्दण्डाः प्रकीर्तिताः॥२४॥<br>
कचदेशललाटांसतुल्याः प्रोक्ताः क्रमेण तु ॥<br>
अवक्रा सत्वचः सर्वे नाग्निशुष्कास्तथैव च ॥ २५ ॥<br>
वासोपवीतकार्पासक्षौमोर्णानां यथाक्रमम् ॥<br>
आदिमध्यावसानेषु भवच्छब्दोपलक्षितम् ॥ २६॥<br>
प्रथमं तत्र भिक्षेत यत्र भिक्षा ध्रुवं भवेत् ॥<br>
पूजयेद्वासुदेवं च तत्र देवं विशेषतः ॥ २७ ॥<br>
हृषीकेशं व्रतेशं च सर्वविघ्नेश्वरं प्रभुम् ॥<br>
यथोक्तेषु च ऋक्षेषु त्रैविद्यां कारयेद्गुरुः ॥ २८ ॥<br>
नैवाधिकरी वेदे स्याद्विना त्रैविद्यकेन तु ॥<br>
स्त्रीणां संस्कारमत्रोक्तं सकृत्कार्यं विजानता ॥ २९ ॥<br>
क्षेत्रसंस्कारमेतद्धि सकृदेव विजायते ॥<br>
संस्काराणि पिता कुर्यान्मेखलाबन्धनात्मनः ॥<br>
मेखला बन्धनाद्यानि कार्याणि गुरुणा तथा ॥2.85.३०॥<br>
सर्वाणि कार्याणि हि लौकिकेऽग्नौ स्वकल्पमालोक्य भृगुप्रधान ॥<br>
सर्वेषु पूजा च तथा विधेया तस्याप्रमेयस्य जनार्दनस्य॥३१॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने संस्कारवर्णनोनाम पञ्चाशीतितमोध्यायः॥८५॥<br>
2.86<br>
पुष्कर उवाच ॥<br>
उपनीय गुरुः शिष्यं शिक्षयेच्छौचमादितः ॥<br>
आचारमग्निकार्यं च सन्ध्योपासनमेव च ॥ १ ॥<br>
प्रयतः कल्यमुत्थाय स्नातो हुतहुताशनः ॥<br>
भक्त्या गुरोस्तु कुर्वीत अभिगम्याभिवादनम् ॥२॥<br>
गुरोस्तु वामं चरणं वामहस्तेन संस्पृशेत् ॥<br>
दक्षिणं दक्षिणेनैव स्वनाम परिकीर्तयन् ॥ ३ ॥<br>
अनुज्ञातस्तु गुरुणा ततोऽध्ययनमाचरेत् ॥<br>
कृत्वा ब्रह्माञ्जलिं पश्यन्गुरोर्वदनमानतः ॥ ४ ॥<br>
ब्रह्मावसाने प्रारम्भे प्रणवं चैव कीर्तयेत् ॥<br>
अनध्यायेष्वध्ययनं वर्जयेत्तु प्रयत्नतः ॥ ५ ॥<br>
भैक्ष्यचर्यां ततः कुर्याद्ब्राह्मणेषु यथाविधि ॥<br>
गुरोः कुले न भिक्षेत भुञ्जीत तदनुज्ञया ॥ ६ ॥<br>
आयुष्यं प्राङ्मुखो भुङ्क्ते यशस्यं दक्षिणामुखः ॥<br>
श्रियः प्रत्यङ्मुखो भुङ्क्ते ऋतं भुङ्क्ते ह्युदङ्मुखः ॥ ७ ॥<br>
हितं प्रियं गुरोः कुर्याद्भक्त्याहंकारवर्जितः ॥<br>
अन्वास्य पश्चिमां सन्ध्यां पूजयित्वा हुताशनम् ॥ ८ ॥<br>
अभिवाद्य गुरुं पश्चाद्गुरोर्वचनकृद्भवेत् ॥<br>
मधुमांसाञ्जनं श्राद्धं गीतं नृत्यं च वर्जयेत् ॥ ९ ॥<br>
हिंसां परापवादं च अश्लीलं च विशेषतः ॥<br>
मेखलामजिनं दण्डं धारयेत्प्रयतः सदा ॥ 2.86.१० ॥<br>
विनष्टानप्सु निक्षिप्य तथान्यान्धारयेत्पुनः ॥<br>
आदिष्टी नोदकं कुर्यादाव्रतस्य समापनात् ॥ ११ ॥<br>
समाप्ते तु व्रतं कुर्यात्त्रिरात्रेणैव शुद्ध्यति ॥<br>
अधःशायी भवेन्नित्यं ब्रह्मचारी समाहितः ॥ १२ ॥<br>
एवं मतं तु कुर्वीत वेदस्वीकरणं द्विजः ॥<br>
गुरवे दक्षिणां दत्त्वा स्नायाच्च तदनन्तरम्॥१३॥<br>
आशरीरविमोक्षाद्वा वसेद्गुरुकुले सदा ॥<br>
नैष्ठिको ब्रह्मचारी च वायुभूतः खमूर्तिमान् ॥१४॥<br>
तत्पदं समवाप्नोति यत्र गत्वा न शोचति ॥<br>
स्नाने चैव सगोदाने कालः पूर्वो विधीयते ॥<br>
पूजनं वासुदेवस्य सर्वत्र च विधीयते॥१५॥<br>
संपूज्य देवं गुरवे च दत्त्वा धनं यथावत्परिपूर्णविद्यः ॥<br>
गृहाश्रमी स्याद्विधिवन्नृसिंह यत्रास्य लोकद्वितयं प्रदिष्टम् ॥ १६ ॥<br>
इति श्रीविष्णुधर्मोत्तरे द्वितीयखण्डे मा० सं० रामं प्रति पुष्करोपाख्याने ब्रह्मचर्यवर्णनो नाम षडशीतितमोऽध्यायः ॥ ८६ ॥<br>
2.87<br>
पुष्कर उवाच ॥<br>
विप्रश्चतस्रो विन्देत भार्यास्तिस्रस्तु भूमिपः ॥<br>
द्वे च वैश्यस्तथा कामं भार्यैकामपि चान्त्यजः ॥ १ ॥<br>
ब्राह्मणी क्षत्रिया वैश्या शूद्री विप्रस्य कीर्तिताः ॥<br>
क्रमेण कामसक्तस्य विवाहाः परिकीर्तिताः ॥२॥<br>
विवाहमुत्क्रमात्कृत्वा नरकं प्रतिपद्यते ॥<br>
धर्मकार्याणि सर्वाणि न कार्याण्यसवर्णया ॥३ ॥<br>
असवर्णा तु या नारी रत्यर्थे सा प्रकीर्तिता ॥<br>
आधानं तस्य धर्मार्थं न प्रशंसन्ति साधवः ॥ ४ ॥<br>
पाणिर्ग्राह्यः सवर्णासु गृह्णीयात्क्षत्रिया शरम् ॥<br>
वैश्या प्रतोदमादद्याद्दशां चैवान्त्यजा तथा॥५॥<br>
उत्कृष्टवेदनेऽप्येतद्विधानं परिकीर्तितम् ॥<br>
सकृत्कन्या प्रदातव्या हरंस्तां चौरदण्डभाक् ॥ ६ ॥<br>
न कन्याविकयं कार्यं कदाचिदपि केनचित् ॥<br>
केशविक्रयिणो यान्ति नरकानेक विंशतीन्॥७॥<br>
अपत्यविक्रयात्तस्य निष्कृतिर्न विधीयते ॥<br>
कन्याप्रजीवनात्किंचिन्नोपजीवति यः पुमान् ॥ ८ ॥<br>
न तच्छुल्कं समुद्दिष्टमानृशंस्यं हि तत्कृतम् ॥<br>
कन्यादानं शचीयागो विवाहोऽथ चतुर्थिका ॥ ९ ॥<br>
विवाहमेतत्कथितं राम कर्मचतुष्टयम् ॥<br>
दत्तामपि हरेत्कन्यां वरश्चेद्दोषभाग्भवेत् ॥ 2.87.१० ॥<br>
नष्टे मृते प्रव्रजिते क्लीबेऽथ पतितेऽपतौ ॥<br>
पञ्चस्वापत्सु नारीणां पतिरन्यो विधीयते ॥ ११ ॥ ।<br>
मृते तु देवरे देया तदभावे यदृच्छया ॥<br>
पूर्वात्रितयमाग्नेयं वायव्यं चोत्तरात्रयम् ॥ १२ ॥<br>
रोहिणी चेति वरुणं भगणः शस्यते सदा ॥<br>
नैकगोत्रां च वरयेन्नैकार्षीयां च भार्गव ॥ १३ ॥<br>
पितृतः सप्तमादूर्ध्वं मातृतः पञ्चमात्तथा ॥<br>
वरयेल्लक्षणोपेतां सदा लोकद्वयेच्छया ॥ १४ ॥<br>
ब्राह्मो दैवस्तथैवार्षः प्राजापत्यस्तथासुरः ॥<br>
गान्धर्वो राक्षसश्चैव पैशाचश्चाष्टमः स्मृतः ॥ १५ ॥<br>
आहुः प्रदानं ब्राह्मेण कुलशीलयुताय तु ॥<br>
तज्जः पुनात्युभयतः पुरुषानेकविंशतीन्॥१६॥<br>
दैवश्च ऋत्विजे दानं स तु यज्ञः प्रकीर्तितः ॥<br>
तज्जः पुनाति धर्मज्ञ स्वकुले पुरुषत्रयान्॥१७॥<br>
शुल्केन चासुरं विद्यात्स तु धर्मादृते मतः ॥<br>
परस्परेच्छया राम कन्यकावरयोस्तथा॥ १८ ॥<br>
गान्धर्वो नाम निर्दिष्टः स तु मन्मथलक्षणः ॥<br>
राक्षसो युद्धहरणात्पैशाचः कन्यकाछलात् ॥ १९ ॥<br>
प्राजापत्यस्तथा ब्राह्मः समवर्णेषु पूज्यते ॥<br>
दैवस्तु ब्राह्मणस्यैव नैव चान्यस्य कस्यचित् ॥ 2.87.२० ॥<br>
गान्धर्वराक्षसौ श्रेष्ठौ क्षत्त्रियस्यैव भार्गव ॥<br>
पूर्वं विवाहात्कर्तव्यः शचीयागो भृगूत्तम ॥ २१ ॥<br>
वैवाहिकेन्दौ कुर्वीत कुम्भकारमृदा शचीम् ॥<br>
सर्वलक्षणसंयुक्तां कुशलेन च शिल्पिना ॥ २२ ॥<br>
तां नयेत्सरसस्तीरं नदीतीरमथापि वा ॥<br>
सर्वभूषणसंपन्ना सर्वास्त्वविधवाः स्त्रियः ॥ २३ ॥<br>
कौसुंभरक्तवसनाः सर्वाः स्युः शस्त्रपाणयः ॥<br>
माल्यानुलेपनैर्भक्ष्यैर्दीपैर्धूपैस्तथैव च ॥ २४ ॥<br>
कौसुंभरक्तैर्वस्त्रैश्च भूषणैश्चैव शक्तितः ॥<br>
ततः शूर्पेण ताः साध्व्यो दिक्षु दत्त्वा बलिं शुभम् ॥ २५ ॥<br>
संयम्य केशान्प्रयता गृहीत्वा च तथा शचीम् ॥<br>
वाद्यगीतेन महता द्विजवाचनकेन च ॥ २६ ॥<br>
गृहे प्रवेशयेत्पुंसां शक्रपत्नीमनिंदिताम् ॥<br>
त्रिसन्ध्यं तत्र सा पूज्या गन्धमाल्यान्नसम्पदा ॥ २७ ॥<br>
वन्दनीयोद्वाहसमये तत्र कालं निबोध मे ॥<br>
प्रसुप्ते केशवे राम न तु कार्यं कथञ्चन ॥ २८ ॥<br>
न पौषे न तथा चैत्रे न चार्ककुजवासरे ॥<br>
कृष्णत्रिभागे नैवान्त्ये नाद्ये शुक्लस्य भार्गव॥२९॥<br>
तथा रिक्ततिथौ नैव न विष्टौ करणे तथा ॥<br>
न शुक्रेऽस्तमनं प्राप्ते तथा चास्ते बृहस्पतौ ॥2.87.३०॥<br>
शशांकेऽन्यग्रहाश्चैव विवाहो न प्रशस्यते ॥<br>
अर्कार्किभौमयुक्ते भे व्यतीपातहते तथा ॥३१॥<br>
दिव्यान्तरिक्षभौमेन तथोत्पातेन घातिते ॥<br>
तथा शिखिशिखाध्वस्ते सैंहिकेययुते तथा ॥३२॥<br>
वैवाहिकान्यतो वक्ष्ये नक्षत्राणि भृगूत्तम ॥<br>
सौम्यं पित्र्यं च वायव्यं सावित्रं रौहिणं तथा॥३३॥<br>
उत्तरात्रितयं मूलं मैत्रं पौष्णं तथैव च ॥<br>
मूहूर्ताश्च तथैतेषां शुभा अभिजिता सह ॥३४॥<br>
मानुष्याख्यस्तथा लग्नो मानुष्याख्यस्तथांशकः ॥<br>
अमानुष्याख्ये लग्नेऽपि मानुष्याख्येंशको हितः ॥३५॥<br>
तृतीये च तथा षष्ठे दशमैकादशाष्टमे ॥<br>
अर्कार्किभौमतनयाः प्रशस्ता न कुजोष्टमः ॥ ३६ ॥<br>
सप्तान्त्याष्टमवर्ज्येषु शेषाः शस्ता ग्रहोत्तमाः ॥<br>
तेषामपि तथा सूर्यश्चन्द्रः षष्ठो न शस्यते ॥ ३७<br>
संकल्पविधिना कार्यो विवाहस्तदनन्तरम् ॥<br>
वैवाहिकेऽह्नि कर्तव्यास्तथैव च चतुर्थिके ॥ ॥ ३८ ॥<br>
न दातव्या ग्रहास्तत्र चतुराद्यास्तथैकगाः ॥<br>
अतः परं गृहे गच्छेदृतुकाले सदा स्त्रियम् ॥ ३९ ॥<br>
पर्ववर्ज्यं सदा गच्छेत्स्त्रीणां वा संस्मरन्वरम् ॥<br>
सर्वकालं रतिर्दत्ता तासां सत्यं भृगूत्तम ॥2.87.४० ॥<br>
परस्परातिक्रमणं दंपत्योः परिवर्जयेत् ॥<br>
निष्कारणं तथा राम न कार्यमधिवेदनम् ॥४१॥<br>
अप्रजा रोगिणी मूढा तथा च कलहप्रिया ॥<br>
कन्याप्रजा तथा या च या चैवाप्रियवादिनी ॥ ४२ ॥<br>
एताः खल्वधिवेत्तव्या गृहकार्यपराङ्मुखीः ॥<br>
अधिविन्ना विशेषेण पालनीया सुतं भवेत् ॥४३॥<br>
धर्मकार्येषु सर्वेषु तथा ज्येष्ठां नियोजयेत् ॥<br>
धर्माधर्मौ समौ राम दम्पत्योरुभयात्मकौ ॥ ४४॥<br>
पोष्या च नित्यं परिपालनीया भार्या भवेद्धर्मपरायणस्य ॥<br>
धर्मार्थकामान्सततं द्विजेन्द्र तान्रक्षयेत्सम्यगथानया स्वान्॥ ४५ ॥<br>
इति श्रीविष्णुधर्मोत्तरे द्वितीयखण्डे मा० सं० रामं प्रति पुष्करोपाख्याने धर्मवर्णनन्नाम सप्ताशीतितमोध्याम् ॥ ८७<br>
2.88<br>
॥ पुष्कर उवाच ॥<br>
निद्रां जह्याद् गृही राम नित्यमेवारुणोदये ॥<br>
वेगोत्सर्गं ततः कृत्वा दन्तधावनपूर्वकम् ॥ १ ॥<br>
स्नानं समाचरेत्प्रातः सर्वकल्मषनाशनम् ॥<br>
वेगोत्सर्गं न कुर्वीत फालकृष्टे तथा शुचौ ॥ २ ॥<br>
गोष्ठे न चाग्नौ न तटे द्रुमच्छायासु शाद्वले ॥<br>
पथि भस्मनि तोये च नांगणे न च गोपथे ॥ ३ ॥<br>
नाग्न्यर्कानागतोयेषु प्रतिवाते तथैव च ॥<br>
न वेगितो न कार्यस्थो वेगोत्सर्गं समाचरेत् ॥ ४ ॥<br>
उदङ्मुखस्तु सन्ध्यासु दिवा वै भृगुनन्दन ॥<br>
दक्षिणाभिमुखो रात्रौ नाकाशे तु कथञ्चन ॥ ५ ॥<br>
कर्णस्थब्रह्मसूत्रस्तु वस्त्राच्छादितमस्तकः ॥<br>
अभ्युद्धृताभिरद्भिस्तु मृद्भिः शौचं समाचरेत् ॥ ६ ॥<br>
कृतशौचः शुचौ देशे प्राङ्मुखः सुसमाहितः ॥<br>
उदङ्मुखस्तु धर्मज्ञ तथान्तर्जानुरेव च ॥ ७ ॥<br>
उपस्पृशेच्च धर्मज्ञ शुद्धपादकरः सदा ॥<br>
एकहस्तार्पितेनाऽथ फेणबुद्बुदिना तथा ॥ ८ ॥<br>
अग्निपक्वेन तोयेन ननु नोपस्पृशेद्बुधः ॥<br>
अङ्गुल्यग्रे भवेद्दैवं ब्राह्ममङ्गुलिमूलके ॥९॥<br>
पैत्र्यं तर्जनिमूले स्यात्कनिष्ठायाश्च मानुषम् ॥<br>
ब्राह्मेण त्रिः पिबेदापः प्रमृज्यात्तु ततो मुखम् ॥2.88.१० ॥<br>
खान्यद्भिः संस्पृशेत्पश्चान्मूर्धानं नाभिमेव च ॥<br>
उपस्पृश्य ततः पश्चाद्भक्षयेद्दन्तधावनम् ॥ ११ ॥<br>
भुक्त्वा च निक्षिपेद्राम नित्यमेव समाहितः ॥<br>
उदङ्मुखः प्राङ्मुखो वा न याम्याशापराङ्मुखः॥१२॥<br>
मांसन्न भक्षयेच्चैव नोर्धशुष्कं न पिच्छिलम्॥<br>
सुशिरं मधुरं चाम्लं वित्वचं पत्रसंयुतम॥१३॥<br>
समपूर्वमतिस्थूलं कुब्जकीटविनाशितम् ॥<br>
शाल्मल्यश्वत्थभव्यानां धवकिंशुकयोरपि ॥ १४॥<br>
कोविदारशमीपीलुश्लेष्मातकबिभीतकान् ॥<br>
वर्जयेद्दन्तकाष्ठेषु गुग्गुलं क्रमुक तथा ॥१५॥<br>
वटासनार्कखदिरकरवीरांश्च भक्षयेत् ॥<br>
जात्यश्वबिल्वबदरं मूलं च ककुभस्य च ॥ १६॥<br>
अरिमेदं प्रियङ्गुं च कण्टकिन्याश्च भार्गव ॥<br>
प्रक्षाल्य भक्षयेत्पूर्वं प्रक्षाल्यैव च संत्यजेत् ॥१७॥<br>
पतितेऽभिमुखं शस्तं शान्ताशाभिमुखे दिनम् ॥<br>
सौभाग्यकामो वामेन भक्षयेत्प्राक् सुसंयतः ॥१८॥<br>
मुखभागेन धर्मज्ञ वाग्यतश्चैव भक्षयेत् ॥<br>
मलशौचं ततः कृत्वा सम्यक् स्नानमथाचरेत् ॥ १९ ॥<br>
न स्नानमाचरेद्भुक्त्वा नाविज्ञाते जलाशये ॥<br>
नातुरो नारुणकरैरनाक्रान्ते नभस्तले ॥ 2.88.२०॥<br>
अप्रशस्तं निशि स्नानं राहोरन्यत्र दर्शनात ॥<br>
परांभसि तथैवाल्पे नासिरस्कः कथञ्चन ॥२१॥<br>
नित्यं नैमित्तिकं काम्यं क्रियाङ्गं मलकर्षणम् ॥<br>
क्रियास्नानं तथा षष्ठं षोढा स्नानं प्रकीर्तितम् ॥ २२ ॥<br>
खानि रात्रौ शयानस्य स्रवन्ति पुरुषस्य च॥<br>
तस्मात्सर्वप्रयत्नेन प्रातःस्नानं समाचरेत्॥२३॥<br>
प्रातःस्नायी सदा राम नरकं न च पश्यति ॥<br>
यः करोति सदा राम स्नानं तु सवनद्वयम् ॥२४॥<br>
स तु स्वर्गमनुप्राप्य त्रिदशैरपि पूज्यते ॥<br>
तथा त्रिषवणस्नायी स्वर्गलोके महीयते ॥ २५ ॥<br>
मानुष्यं प्राप्य भवति रूपयौवनसंयुतः ॥<br>
धनधान्यवति स्फीते कुले चैव प्रसूयते ॥ २६॥<br>
रूपौदार्यगुणोपेताः स्त्रियश्चाप्नोत्यनिन्दिताः ॥<br>
धर्मे मतिश्चास्य भवेद्यशसा च विराजते ॥ २७ ॥<br>
तस्मात्सदा धर्मपरेण राम तीर्थेषु मुख्येषु सरस्सु चैव ॥<br>
स्नानं च कार्यं सुमलापहर्तृ नाकप्रदं कामकरं सुखाय ॥२८॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने स्नानवर्णनो नामाष्टाशीतितमोऽध्यायः ॥ ८८॥<br>
2.89<br>
पुष्कर उवाच॥<br>
माल्यं लक्ष्मीकरं नाम नित्यं शिरसि धारयेत् ॥<br>
नान्यत्र धारयेत्प्राज्ञो बहिर्गन्धं न धारयेत् ॥ १॥<br>
यश्च कण्टकिसम्भूतं कृष्णं रक्तं च भार्गव …<br>
कण्टकिभ्योऽपि यज्जातं शुक्लं धार्यं तु तद्भवेत् ॥२ ॥<br>
कृष्णरक्ते तथा धार्ये यदि स्यातां जलोद्भवे ॥<br>
चन्दनेनानुलिप्तेन कुंकुमागुरुभिस्तथा ॥३ …<br>
कर्पूरेण तथाङ्गानि शुभेन च प्रियङ्गुना ॥<br>
वस्त्रं नान्यधृतं धार्यं न रक्तं मलिनं तथा ॥ ४ ॥<br>
जीर्णं नापदशं चैव श्वेतं धार्यं प्रयत्नतः ॥<br>
उपानहं नान्यधृतं ब्रह्मसूत्रं च धारयेत् ॥ ५ ॥<br>
हीनाङ्गैरधिकाङ्गैश्च बालैर्वृद्धैर्बुभुक्षितैः ॥<br>
व्यालैरदान्तैर्वाहैश्च न व्रजेच्च कदाचन ॥ ६<br>
स्नानभोजनपानादि तेषामाद्यो न वाचरेत् ॥<br>
नैकः प्रपद्येदध्वानं नाधार्मिकसहायवान् ॥ ७ ॥<br>
न रात्रौ न च मध्याह्ने न च देवे प्रवर्षति ॥<br>
न चातिविषमे वाते सन्ध्ययोश्च तथा द्विज ॥ ८ ॥<br>
नासन्निहितपाने वा न वेगान्न च सन्ततम् ॥<br>
सातपत्र पदत्राणः सोष्णीषश्च तथा चरेत् ॥ ९ ॥<br>
चतुष्पथं न सः कुर्याद्विख्यातांश्च वनस्पतीन् ॥<br>
मङ्गल्यानि च सर्वाणि पथि कुर्यात्प्रदक्षिणम् ॥ 2.89.१० ॥<br>
अमङ्गल्यानि वामानि कर्तव्यानि विजानता ॥<br>
वरस्य भूमिपालस्य स्नातकस्याथ चक्रिणः ॥ ११॥<br>
भाराक्रान्तस्य गुर्विण्याः पन्था देयः प्रयत्नतः ॥<br>
व्यालयुद्धं न चेक्षेत विना विषममास्थितः ॥१२॥<br>
न पश्येच्चार्कमुद्यन्तं नास्तं यान्तं न चाम्भसि ॥<br>
तिरस्कृतं तु वस्त्रेण न कुद्धस्य गुरोर्मुखम् ॥१३॥<br>
न स्त्रीं स्रवन्तीं नोदक्यां न नग्नां नान्यसङ्गताम् ॥<br>
न पत्नीं भोजनस्वप्नस्नानासक्तां विभूषणाम् ॥ १४ ॥<br>
नाञ्जयन्तीं स्वके नेत्रे नाश्लीलं किञ्चिदेव तु ॥<br>
नानास्थानं न पश्येच्च न पश्येच्च महानसम् ॥ १५ ॥<br>
जलाशयतटस्थांश्च न पश्येत्तु कदाचन ॥<br>
हीनाङ्गैरधिकाङ्गैश्च बालैर्वृद्धैर्बुभुक्षितैः ॥ १६ ॥<br>
व्यालैरदान्तैर्वाहैश्च न व्रजेत्तु कदाचन ॥<br>
स्नानभोजनपानादि तेषामादौ न चाचरेत् ॥ १७ ॥<br>
चतुष्पथस्तुषाङ्गारशन्यवेश्माटवीस्तथा ॥ १८ ॥<br>
कार्पासास्थि तथा भस्म नाक्रमेद्यश्च कुत्सितम् ॥<br>
अन्तःपुरं ऋतुगृहं परदूतगृहं तथा ॥ १९ ॥<br>
नारोहेद्विषमां नावं न वृक्षं न च पर्वतम् ॥<br>
न लोष्टेन न काष्ठेन नाश्मना च फलद्रुमान्॥ 2.89.२० ॥<br>
न पातयेन्न कुर्वीत सर्वत्र च कुतूहलम् ॥<br>
अर्थायतनशास्त्रेषु सर्वत्र स्यात्कुतूहली ॥ २१ ॥<br>
दण्डेन करपातैर्वा न कुर्यादम्बुवादनम् ॥<br>
तृणच्छेदं न कुर्वीत न च लोष्टाभिमर्दनम् ॥ २२ ॥<br>
नखानां भक्षणं चैव दन्तानां कुट्टनं तथा ॥<br>
छेदनं च नखैर्लोम्नां वृथा चेष्टां विवर्जयेत् ॥ २३ ॥<br>
मुखाङ्गवादनं चैव क्ष्वेडोत्क्रुष्टं तथा वृथा ॥<br>
अवगुंठ्य शिरो रात्रौ न शयीत कदाचन … ॥ २४ ॥<br>
पर्यटेन्न तथा रात्रौ विना राम प्रदीपिकाम् ॥<br>
नाद्वारेण पशुगृहे नाद्वारेण रिपोर्गृहम् ॥ २५ ॥<br>
प्रविशेन्न च तिष्ठेच्च निद्रितं न च बोधयेत् ॥<br>
नाक्षिपेत्परवाक्यं तु न च रक्तं विरागयेत् ॥ २६ ॥<br>
कथाभङ्गं न कुर्वीत न च वासोविपर्ययम् …<br>
नोर्ध्वजानुश्चिरं तिष्ठेदुत्पतन्तीं न लंघयेत् ॥ २७ ॥<br>
परक्षेत्रे चरन्तीं गां पाययन्तीं च वत्सकम्॥<br>
नाचक्षीत तथान्यस्य शक्रचापं न दर्शयेत् ॥ २८ ॥<br>
भद्रं भद्रमिति ब्रूयान्नानिष्टं वर्तयेत्क्वचित् ॥<br>
पालाशमासनं वर्ज्यं पादपीठं च पादुके ॥ २९ ॥<br>
सुरार्चा गुरुभूपानां ब्राह्मणानां विशेषतः ॥<br>
नाक्रमेच्च तथा छायां श्वपचस्य च भार्गव ॥ 2.89.३० ॥<br>
द्विजयोश्चैव दम्पत्योर्भूपयोर्युध्यमानयोः ॥<br>
अग्निब्राह्मणयोश्चैव द्विजभूपालयोस्तथा ॥ ३१ ॥<br>
शिष्योपाध्याययोश्चैव न च मध्ये न पूज्ययोः ॥<br>
तैले जले तथा वक्त्रमादर्शे च मलान्विते ॥ ३२ ॥<br>
न पश्येन्न तथा पश्येदुपरक्तं दिवाकरम् ॥<br>
नोच्छिष्टस्तारकाराहुः स्तुतिनाशं हुताशनम् ॥ ३३ ॥<br>
न तिष्ठेत्प्रतिवातं च तथा च प्रतिभास्करम् ॥<br>
न संहताभ्यां पाणिभ्यां कण्डूयेदात्मनः शिरः ॥ ३४ ॥<br>
रोदनं च तथा नग्नः कुर्यात्तोयावगाहनम् ॥<br>
निष्कारणं नदीपारं बाहुभ्यां न तरेत्तथा ॥ ३५ ॥<br>
न प्रशंसेन्नदी तोये नदीमन्यां कथंचन ॥<br>
न गिरौ पर्वतं राम न राज्ञः पुरतो नृपम् ॥३६॥<br>
असंतर्प्य पितुर्देयं नदीपारं न च व्रजेत् ॥<br>
भोजनं वर्जयेन्नावि ष्ठीवनं च तथांभसि ॥ ३७ ॥<br>
नैवाप्सु प्रक्षिपेद्विद्वानमेध्यं रुधिरं विषम् ॥<br>
समाल्यो नाचरेत्स्नानं न द्विवासा विकारणम् ॥३८ ॥<br>
आत्मनश्च तथा राम नैव त्वपनयेत्स्रजम् ॥<br>
स्नातः शिरो नावधुनेन्नांगेभ्यस्तोयमुद्धरेत् ॥ ३९ ॥<br>
तद्दिने चानुलिप्तांगं तथा स्नानं विवर्जयेत् ॥<br>
शिरःस्नातश्च तैलेन स्पृशेदंगं न किञ्चन ॥ 2.89.४० ॥<br>
वाससा वामभागस्य रजसा पूर्ववाससा ॥<br>
संमार्जनं रजोवर्ज्यः खराश्वादेस्तथैव च ॥ ४१ ॥<br>
मेध्यानि च तथा राम गोगजाश्वरजांसि च ॥<br>
नाधः कुर्वीत दहनं न च पादौ प्रतापयेत् ॥ ४२ ॥<br>
दर्भैर्न मार्जयेत्पादौ न च कांस्ये प्रधापयेत् ॥<br>
गोगजाश्वाजपुच्छेषु खरस्य च विशेषतः ॥ ४३ ॥<br>
यल्लग्नमुदकं तस्माद्विप्रुषो दूरतस्त्यजेत् ॥<br>
अकस्मादप्यशस्तास्ताः खञ्जांगस्पर्शनं तथा ॥ ४४ ॥<br>
हीनं वा न वहेद्राम श्रुतरूपधनादिभिः॥<br>
हीनैर्न च वसेत्सार्धं न देशे वैद्यवर्जिते ॥ ४५ ॥<br>
न भूपालविहीने च न सांवत्सरवर्जिते ॥<br>
दुष्टकूपान्विते राम तथा च बहुनायके ॥ ४६ ॥<br>
स्त्रीनायके बालपतौ शूद्रराज्ये तथैव च ॥<br>
म्लेच्छवेषो न कर्तव्यो म्लेच्छभाषा तथैव च ॥ ४७ ॥<br>
चण्डालैः पतितैर्म्लेच्छैर्भाषणं न कदाचन ॥<br>
नकारं कायतः कृत्वा कीर्तयेत्केशवं विभुम् ॥ ४८ ॥<br>
नासंवृतमुखः कुर्याद्धासं जृम्भां तथा क्षुतम् ॥<br>
गोपयेज्जन्मनक्षत्रमृणसारं गृहे मलम् ॥ ४९ ॥<br>
प्रभोरप्यवमानं स्वं तस्य दुश्चरितं च यत् ॥<br>
नानुकूल्यं तथा कार्यमिन्द्रियाणां सुखेप्सुना ॥ 2.89.५० ॥<br>
युक्त्या च कामसेवी स्यान्नाकस्मान्निःसुखी भवेत् ॥<br>
वेगरोधं न कर्तव्यमन्यत्र क्रोधवेगतः ॥ ५१ …<br>
नोपेक्षितव्यो व्याधिः स्याद्रिपुरल्पोऽपि भार्गव ॥<br>
स्नात्वा भुक्त्वा च धर्मज्ञ भक्तिकामः सुरार्चने ॥ ५२ ॥<br>
मलायनानां संस्पर्शे मलानां चैव भार्गव ॥<br>
वाससश्च परीधाने रथ्याचंक्रमणे तथा ॥ ५३ ॥<br>
आचमेच्च तथा राम तथा स्वप्नोत्थितो नरः ॥<br>
न हुंकुर्याच्छिवं पूज्यं बिभृयान्नाग्निचारिणीम्॥५४॥<br>
न भुक्तमात्रं प्रायस्येन्नीचसेवां विवर्जयेत् ॥<br>
पादेन नाक्रमेत्पादं न कण्डूयेन्न शौचयेत् ॥५५ ॥<br>
वर्जयेच्छवधूमं च गिरं चाश्लीलसंयुताम् ॥<br>
प्रत्यक्षं वा परोक्षं वा कस्यचिन्नाप्रियं वदेत् ॥ ५६ ॥<br>
वेदशास्त्रनरेन्द्रर्षिदेवनिन्दां विवर्जयेत् ॥<br>
नास्तिक्यमनृतं चैव चेतसो दूषणं तथा ॥ ५७ ॥<br>
स्त्रीणामीर्ष्या न कर्तव्या विश्वासं तासु वर्जयेत् ॥<br>
लाडितास्ताडिताः कार्या देहे स्वे स्त्रीकुमारिकाः ॥ ॥ ५८ ॥<br>
सर्वेषामेव धर्माणां कर्तव्यं श्रवणं तथा ॥<br>
नमस्कारं च देवानां सर्वेषामेव कारयेत् ॥ ५९ ॥<br>
सर्वेषां चरितं राम धर्मतो न विकुत्सयेत् ॥<br>
न चाचरेच्च धर्मज्ञ ते हि तेजोपहाहताः ॥2.89.६०॥<br>
धर्मस्यार्थस्य कामस्य पीडावर्ज्या परस्परम् ॥<br>
देवस्य वयसश्चैव शिल्पस्य स्वकुलस्य च ॥६१॥<br>
आचरेत्सदृशं वेषं व्यवसायानुरूपतः ॥<br>
स्नात एवाशु बिभृयात्सोष्णीषे धौतवाससी ॥ ६२ ॥<br>
अनुलिप्येत्तथांगानि सितं माल्यं च धारयेत् ॥<br>
नासंस्कृतं च बिभृयात्काञ्चनं पुरुषोत्तम ॥६३॥<br>
निराशनस्य सुप्तस्य शयानस्य तथैव च ॥<br>
तथा भुक्तवतो राम स्नातस्य भाषितस्य च ॥६४॥<br>
यात्रायुद्धोत्सुकस्यापि श्मश्रुकर्म विवर्जयेत् ॥<br>
वैष्णवं वारुणं त्वाष्ट्रं सावित्रं वासवं तथा ॥ ६५ ॥<br>
वायव्यमिन्द्रिकं पौष्णं शाक्रमाश्विनमेव च ॥<br>
मैत्रादित्ये तथा पुष्यः शंखचक्रगणं भवेत् ॥ ६६ ॥<br>
नक्षत्राणामथैतेषां मुहूर्ताश्च हितप्रदाः ॥<br>
अर्कार्किभौमवाराश्च रिक्ताश्च तिथयस्तथा ॥ ६७ ॥<br>
प्रतिपच्च तथा षष्ठी वर्जयेत्क्षौरकर्मणि ॥<br>
वर्जयेज्जन्मनक्षत्रं नानुकूलं तथैव च ॥ ६८ ॥<br>
जन्मनक्षत्रगे सौम्ये शिरःस्नानेन यत्नतः ॥<br>
पूजा सोमस्य कर्तव्या नक्षत्रस्य तथात्मनः ॥ ६९ ॥<br>
श्राद्धं कुर्यात्प्रयत्नेन वह्निब्राह्मणपूजनम् ॥<br>
वाहनायुधच्छत्राद्यं पूजनीयं प्रयत्नतः ॥ 2.89.७० ॥<br>
सुराणामर्चनं कार्यं केशवस्य विशेषतः ॥<br>
समं स्वलंकृतस्तिष्ठेच्छिरस्नातश्च मानवः ॥ ७१ ॥<br>
निर्मलानि च कार्याणि दन्तकेशनखानि च ॥<br>
अष्टमीं च तथा षष्ठीं नवमीं च चतुर्दशीम् ॥ ७२ ॥<br>
शिरोभ्यङ्गं न कुर्वीत पर्वसन्धौ तथैव च ॥<br>
तथैवामलकस्नानं सप्तमीषु विवर्जयेत् ॥७३॥<br>
विना तु सततं स्नानं न स्नायाद्दशमीषु च ॥<br>
अमावस्यां सुरार्चासु नववस्त्रं न धारयेत् ॥ ७४ ॥<br>
न च भौमदिने राम तेष्वनक्तेषु चाप्यथ ॥<br>
सावित्र रौहिणं मैत्रमादित्यं तिष्यमाश्विनम् ॥ ७५ ॥<br>
उत्तरात्रितयं चित्रा वायव्यं वसुदैवतम् ॥<br>
इन्द्राग्निदैवतं पौष्णं तानि शस्तानि निर्दिशेत् ॥ ७६ ॥<br>
नक्षत्राणामथैतेषां मुहूर्ताश्च हितप्रदाः ॥<br>
परद्रोहं तथा हिंसां प्रयत्नेन विवर्जयेत् ॥ ७७ ॥<br>
केशग्रहान्प्रहारांश्च शिरस्येतां तथैव च ॥<br>
दूरादावसन्थामूत्रं पूरीषं च समुत्सजेत् ॥ ७८ ॥<br>
पादप्रक्षालनं चैव भिन्नभाण्डादिकं च यत् ॥<br>
सर्वमेतत्त्यजेत्प्राज्ञो येन स्यादरिमर्दनम् ॥ ७९ ॥ ।<br>
तण्डुलोदकनिक्षेपं विपरीतं तु कारयेत् ॥<br>
तथैकमनसा कार्यं देवतानां च पूजनम् ॥ 2.89.८० ॥<br>
वह्निसंपूजनं चैव न चास्नातेन भार्गव ॥<br>
माल्यानुलेपनादीनि न प्रपद्यात्तु कस्यचित् ॥ ८१ ॥<br>
अन्ये च देवताविप्रगुरूणां भृगुनन्दन ॥<br>
कोविदारगणाशाकं चतुर्थी पिप्पली तथा ॥ ८२ ॥<br>
वर्जये &ndash;न्मांसं सुखार्थी सर्वमेव तु ॥<br>
राजद्विष्टं न कर्तव्यं विरोधं च महाजनैः ॥८३॥<br>
शुष्कवैरं विवादं च प्रयत्नेन विवर्जयेत् ॥<br>
न वसेच्च तथा वासं वास्तुविद्याविगर्हितम् ॥८४॥<br>
आगाराद्याखुघातां च परोच्छिष्टां तथैव च॥<br>
ऊषराच्चैव वल्मीकान्मृदं शौचे विवर्जयेत् ॥८५॥<br>
येनेच्छेद्विपुलां प्रीतिं तेन सार्धमरिन्दम ॥<br>
न कुर्यादर्थसंबन्धं दारसंदर्शनं तथा॥८६॥<br>
आत्माभिष्टवनं निन्दां परस्य च विवर्जयेत् ॥<br>
दृढभक्तो भवेन्नित्यं कृतज्ञश्च विशेषतः ॥८७॥<br>
इन्द्रियाणां जये योगमातिष्ठेच्च सदा नरः ॥<br>
इन्द्रियाणां जयाच्चैव लोकयोः सुखमाप्नुयात् ॥८८॥<br>
अभिगत्वा तु धर्मज्ञो योगक्षेमार्थमीश्वरम् ॥<br>
गृहं प्रविश्य कुर्वीत स्वाध्यायं सततं बुधः ॥८९॥<br>
अर्थलाभेऽपि महति स्वाध्यायं न समुत्सृजेत् ॥<br>
कुलान्यकुलतां यान्ति स्वाध्यायस्य विवर्जनात् ॥ 2.89.९० ॥<br>
यस्तु वर्षशतं पूर्णं त्वरण्ये तपते तपः ॥<br>
ऋचमेकां च योध्येति समौ स्यातां न चाधिकः ॥<br>
स्वाध्यायाऽनन्तरं स्नातः कृतजप्यः समाहितः॥९१॥<br>
संपूजनं देववरस्य कुर्यात्तस्याप्रमेयस्य जनार्दनस्य ॥<br>
संपूजनाद्यस्य समस्तयज्ञैः कृतैः फलं शीघ्रमवाप्नुवन्ति ॥ ९२ ॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने आचाराध्यायो नामैकोननवतितमोध्यायः ॥ ८९<br>
2.90<br>
॥ पुष्कर उवाच॥<br>
स्वाचान्तः प्रयतः स्नातः प्रविशेद्देवतागृहम् ॥<br>
नमस्कारं तु कुर्वीत तत्र भक्त्या समाहितः॥१॥<br>
आपोहिष्ठेति तिसृभिस्ततोऽर्घ्यं विनिवेदयेत् ॥<br>
हिरण्यवर्णा इति च पाद्यं च तिसृभिर्द्विजः ॥ २ ॥<br>
शन्न आप इत्यनेन देयं सौदामनं भवेत् ॥<br>
इदमापः प्रवहत स्नानमन्त्रः प्रकीर्तितः … ॥ ३ ॥<br>
रथे अक्षेषु च तथा चतस्रस्त्वनुलेपने ॥<br>
युवा सुवास इति च मन्त्रो वासस ईरितः ॥ ४ ॥<br>
पुष्पं पुष्पवतीत्येव धूपं धूरसि चाप्यथ ॥<br>
तेजोसि शुक्रमसि दीपं दद्याद्विचक्षणः ॥ ५ ॥<br>
दधिक्राव्णो इति तथा मधुपर्कं निवेदयेत् ॥<br>
हिरण्यगर्भ इत्यष्टौ ऋचः प्रोक्ता निवेदने ॥ ६ ॥<br>
अन्नस्य मनुजश्रेष्ठ पानस्य च सुगन्धिनः ॥<br>
चामरव्यजने मात्रां छत्रं यानासने तथा ॥७॥<br>
यत्किञ्चिदेवमादिः स्यात्सावित्रेण निवेदयेत् ॥<br>
पौरुषं च जपेत्सूक्तं तदेव जुहुयात्तथा ॥ ८ ॥<br>
अर्चाभावे तथा वेद्यां स्थले पूर्णघटे तथा ॥<br>
नदीतीरेऽथ कमले केशवं पूजयेन्नरः ॥ ९ ॥<br>
सर्वाशुभानां परिघातकारि संपूजनं देववरस्य विष्णोः ॥<br>
कृत्वानघान्क्षिप्रमनुप्रयाति यत्रैक्यतां याति पितामहस्य ॥2.90.१०॥<br>
इति श्रीविष्णुधर्मोत्तरे द्वितीयखण्डे मा० सं० रामं प्रति पुष्करोपाख्याने देवकर्माध्यायो नाम नवतितमोऽध्यायः ॥९०॥<br>
2.91<br>
पुष्कर उवाच॥<br>
नक्तं गृहीतमुदकं देवकर्मणि वर्जयेत् ॥<br>
चन्दनागरुकर्पूर मृगदर्पं तथैव च ॥ १ ॥<br>
जातीफलं तथा दद्यादनुलेपस्य कारणात् ॥<br>
अतोन्यं नैव दातव्यं किञ्चिदेवानुलेपनम् ॥ २ ॥<br>
दारिद्र्यं पद्मकः कुर्यादस्वास्थ्यं रक्तचन्दनम् ॥<br>
उशीरश्च तु विभ्रंशं मन्ये कुर्युरुपद्रवम् ॥ ३ ॥<br>
न वस्त्रं मलिनं देयं नीलं रक्तं तु यद्भवेत् ॥<br>
तौ दत्त्वा देवदेवाय शोकमाप्नोत्यसंशयम् ॥ ४ ॥<br>
कृत्रिमं तु न दातव्यं तथैवाभरणं द्विज ॥<br>
प्रतिरूपकृतं दत्त्वा क्षिप्रं पुष्ट्या वियुज्यते ॥ ५ ॥<br>
पुष्पं कण्टकिसंजातं तथा गन्धविवर्जितम् ॥<br>
उग्रगन्धं न दातव्यं त्वन्यदेवगृहोद्भवम् ॥ ६ ॥<br>
श्मशानचैत्यद्रुमजं भूमावशनिपातितम् ॥<br>
कलिका न तु दातव्या देवदेवस्य चक्रिणः ॥ ७ ॥<br>
शुक्लान्यवर्णं कुसुमं न देयं च तथा भवेत् ॥<br>
सुगन्धि शुक्लं देयं स्याज्जातं कण्टकिते द्रुमे।८॥<br>
दत्त्वा कण्टकिसंभूतं कुसुमं परिभूयते ॥<br>
शुक्लान्यवर्णं दातव्यं कुसुमं कुंकुमस्य यत् ॥ ९ ॥<br>
पद्मोत्पले च धर्मज्ञ तथा वै पीतयूथिकाम् ॥<br>
तथा च वन्यकं दद्याच्चूतकेतकिजं च यत् ॥ 2.91.१० ॥<br>
रक्ताशोकस्य कुसुममतसीकुसुमं तथा ॥<br>
वृक्षायुर्वेदविद्भिश्च शुक्लं रक्तीकृतं च यत् ॥११॥<br>
तद्रक्तमपि दातव्यं बिल्वपत्रं तथैव च ॥<br>
दूर्वाग्रं च तथा देयं पत्रं भृङ्गिरजस्य तु ॥ १२ ॥<br>
पत्राणि च सुगन्धीनि तथा देयानि चक्रिणः ॥<br>
मध्योऽन्यवर्णो यस्य स्याच्छुक्लस्य कुसुमस्य च ॥ १३ ॥<br>
पुष्पं शुक्लं तु तद्विद्यान्मनोज्ञं केशवप्रियम् ॥<br>
बन्धुजीवकपुष्पाणि रक्तान्यपि च दापयेत् ॥ १४ ॥<br>
अनुक्तरक्तकुसुम दानाद्दौर्भाग्यमाप्नुयात् ॥<br>
सुगन्धि दत्त्वा नाप्नोति शुभं वा यदि वाशुभम् ॥ १५ ॥<br>
मृगदर्पं विना किञ्चिदथ चेज्जीवसंभवम् ॥<br>
देवदेवस्य दातव्यं दीपे मज्जानमेव वा ॥ १६ ॥<br>
नीलां रक्तां दशां दीपे प्रयत्नेन विवर्जयेत् ॥<br>
अन्या च दीपमात्रं तु तथा वर्जं प्रयत्नतः ॥१७ ॥<br>
कृष्णागरुस्तथा देवधूपं देवस्य यत्नतः ॥<br>
अभक्षं चाप्यहृद्यं च नैवेद्यं न निवेदयेत् ॥ १८ ॥<br>
केशकीटावपन्नं च नखांशविहितं च यत् ॥<br>
मूषिकालांगलोपेतमवधूतमवक्षतम्॥१९॥<br>
न भक्ष्यमन्नमक्षीरं माहिषं क्षीरमेव च ॥<br>
वराहमत्स्यमांसं च मांसं पञ्चनखस्य च ॥<br>
दुरामोदौ तथा वर्ज्यौ देवकर्मणि पंडितैः॥2.91.२०॥<br>
निवेश्य चित्तं पुरुषोत्तमस्य भक्तिं समास्थाय तथा विशुद्धाम् ॥<br>
करोति श्रद्धां सततं यथोक्तां स याति लोकं मधुसूदनस्य ॥२१॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने पुष्पादिदेयादेयकथनन्नामैकनवतितमोऽध्यायः ॥ ९१ ॥<br>
2.92<br>
पुष्कर उवाच ॥<br>
ततोऽग्निशरणं गत्वा स्मार्तेऽग्नौ विधिपूर्वकम् ॥<br>
वैश्वदेवं तु कर्तव्यं हुतोत्सृष्टं तु लौकिके ॥ १ ॥<br>
यत्र क्वचन वा राम दीप्यमानेऽथ चोदके ॥<br>
परिसमूह्य पर्युक्ष्य परिस्तीर्य परिस्तरेत् ॥ २ ॥<br>
सर्वान्नमग्नावुद्धृत्य जुहुयात्प्रयतस्ततः ॥<br>
वासुदेवाय देवाय प्रभवे नाप्ययेन च ॥ ३ ॥<br>
अग्नये चैव सोमाय मित्राय वरुणाय च ॥<br>
इन्द्राय च महाभाग इन्द्राग्निभ्यां तथैव च ॥ ४ ॥<br>
विश्वेभ्यश्चैव देवेभ्यः प्रजानां पतये तथा ॥<br>
अनुमत्यै तथा राम धन्वंतरिण एव च ॥ ५ ॥<br>
वास्तोष्पत्यै तथा देव्यै ततः स्विष्टिकृतेऽग्नये ॥<br>
चतुर्थ्यन्तेन नत्वा च हुत्वैतेभ्यो बलिं हरेत् ॥ ६ ॥<br>
तक्षोपतक्षावभितः पूर्वेणाग्निमतः परम् ॥<br>
अम्बानामासि धर्मज्ञ दुर्गा नामानि चाप्यथ ॥ ७ ॥<br>
निवन्ती च पनीका च प्रभवन्ती तथैव च ॥<br>
मेधवन्ती च नामासि सर्वेषामेव भार्गव॥८।<br>
आग्नेयाद्याक्रमेणाथ ततः सूक्तिषु निक्षिपेत् ॥<br>
निर्दित्यै वसुभाग्यै च सुमङ्गल्यै च भार्गव ॥ ९॥<br>
भद्रंकर्यै ततो दत्त्वा स्थूणायै च तथा श्रियै ॥<br>
हिरण्यकेश्यै च तथा वनस्पतय एव च ॥2.92.१०॥<br>
धर्माधर्माभ्यां च द्वारे गृहमध्ये ध्रुवाय च ॥<br>
मृत्यवे च बहिर्दद्याद्वरुणायोदकाशये॥११॥<br>
भूतेभ्यश्च बहिर्दद्याच्छरणे धनदाय च ॥<br>
इन्द्रायेन्द्रपुरुषेभ्यो दद्यात्पूर्वेण मानवः ॥ १२ ॥<br>
यमाय तत्पुरुषेभ्यो दद्याद्दक्षिणतस्ततः ॥<br>
वरुणाय तत्पुरुषेभ्यो दद्यात्पश्चिमतस्ततः ॥ १३ ॥<br>
सोमाय सोमपुरुषेभ्य उदग्दद्यादनन्तरम् ॥<br>
ब्रह्मणे ब्रह्मपुरुषेभ्यो मध्ये दद्यात्तथैव च ॥ १४ ॥<br>
आकाशे च तथैवोर्ध्वं स्थण्डिले च तथा क्षितौ ॥<br>
दिवाचरेभ्यश्च दिवा रात्रौ रात्रिचराय च ॥ १५ ॥<br>
बलिं बहिस्तथा दद्यात्सायं प्रातस्तु प्रत्यहम् ॥<br>
पिण्डनिर्वापणं कार्यं सायं प्रातर्न कारयेत् ॥ १६ ॥<br>
पित्रे तु प्रथमं पिण्डं तत्पित्रे तदनन्तरम् ॥<br>
ततो दद्याच्च तत्पित्रे मात्रे च तदनन्तरम् ॥ १७ ॥<br>
पितृमात्रे ततो दद्याच्छ्वश्र्वै तदनन्तरम् ॥<br>
दक्षिणाग्रेषु दर्भेषु सलिलेषु विशेषतः ॥ १८ ॥<br>
यत्किञ्चित्पश्यते गेहे भक्ष्यं वा भोज्यमेव वा ॥<br>
निवेदयेच्च तत्सर्वं शुभं पानं विशेषतः ॥ १९ ॥<br>
पुष्पैर्धूपेन दीपेन पूजयेत्सततं पितॄन् ॥<br>
नामगोत्रे सदा वाच्ये पिण्डनिर्वापणे तथा ॥ 2.92.२० ॥<br>
पिण्डं दद्याच्च काकानां तत्र मन्त्रमिमं पठेत् ॥<br>
ऐन्द्रा वरुणवायव्या याम्या वै नैर्ऋतास्तथा ॥ २१ ॥<br>
ते काकाः प्रतिगृह्णन्तु इमं पिण्डं मयोद्धृतम् ॥<br>
ततः पिण्डं शुनां दद्यान्मन्त्रं तत्र निबोध मे ॥२२ ॥<br>
वैवस्वतकुले जातौ द्वौ श्यामशबलौ शुनौ ॥<br>
ताभ्यां पिण्डं प्रदास्यामि पथि रक्षन्तु मां सदा ॥ २३ ॥<br>
ततो ग्रासं गवां दद्यादत्र मन्त्रं निबोध मे ॥<br>
सौरभेय्यः सर्वहिताः पवित्राः पापनाशिनीः ॥२४॥<br>
प्रतिगृह्णन्तु मे ग्रासं गावस्त्रैलोक्यमातरः ॥<br>
ततः स्वस्तययनं कार्यं भिक्षा देया च भिक्षवे॥२५॥<br>
दत्त्वा तु संस्कृतां भिक्षां गोदानफलमाप्नुयात् ॥<br>
बालः सुवासिनी वृद्धा गर्भिण्यातुरकन्यकाः॥२६॥<br>
भृत्याँश्च भोजयेद्राम पूजयित्वा तथातिथीन् ॥<br>
नैकग्रामीणमतिथिं विद्यान्नाब्राह्मणं तथा ॥२७॥<br>
अतिथिं भोजयेत्पूर्वं ततो भृत्यांश्च पूजयेत् ॥<br>
राजन्यमथवा वैश्यं शूद्रं वा द्विजसत्तम ॥२८॥<br>
वैश्वदेवे च संप्राप्तं भृत्यैः सह च भोजयेत्॥<br>
वयोभ्यश्च तथा दद्याच्चण्डालेभ्यस्तथा भुवि॥२९॥<br>
साधारणं तत्सर्वेषां शेषकं गृहिणां गृहे ॥<br>
वैश्वदेवे च संप्राप्ते न कथंचिदवमानयेत्॥2.92.३०॥<br>
आदाय सुकृतं याति भग्नाशश्चातिथिर्गतः ॥<br>
अध्वना यस्तु भग्नाय ब्राह्मणाय तथा दिवि॥३१॥<br>
सत्कृत्य भोजनं दद्यात्तेन स्वर्गे महीयते ॥<br>
देवा ब्राह्मणरूपेण चरन्ति पृथिवीमिमाम्॥ ३२॥<br>
तस्मात्संप्राप्तमतिथिं प्रयत्नेन तु पूजयेत् ॥<br>
अतिथिं पूजयेच्चाग्रे दशगोदफलं लभेत्॥३३॥<br>
पादशौचं ततो दत्त्वा प्राप्तायांतिथये गृहे ॥<br>
गोदानफलमाप्नोति दत्त्वा चैव तथासनम् ॥३४॥<br>
प्रतिश्रयप्रदानेन नाकपृष्ठे महीयते ॥<br>
तालवृन्तानिलं कृत्वा तथा प्राप्ताय मानवः ॥३५॥<br>
गोदानफलमाप्नोति वायुलोकं स गच्छति ॥<br>
तालव्यजनहस्तस्तु कृत्वा तदभिचारणम्॥३६॥<br>
अतिथिर्भोजने प्राप्ते गोदानफलमाप्नुयात् ॥<br>
शीताहतातिथिं प्राप्य काष्ठान्प्रज्वालयेन्नरः ॥ ३७ ॥<br>
प्रतापयेन्महाभाग दशधेनुफलं लभेत् ॥<br>
कायाग्निदीप्तिमाप्नोति प्राकाश्यं परमं तथा ॥ ३८ ॥<br>
तृष्णार्तायोदकं दत्त्वा पाने गोदानमाप्नुयात् ॥<br>
श्रान्तसंवाहनं कृत्वा धेनुदानफलं लभेत् ॥ ३९ ॥<br>
रोगिणः परिचर्यां च कृत्वा दशगुणं लभेत् ॥<br>
पादाभ्यंगं नरः कृत्वा प्राप्तायातिथये गृहे ॥2.92.४०॥<br>
गोदानफलमाप्नोति नागलोकं च गच्छति॥<br>
प्रतिश्रयं तथा दीनं दत्त्वा चातिथये नरः॥४१॥<br>
धेनुदानफलं प्राप्य सूर्यलोके महीयते ॥<br>
चक्षुष्मांश्च प्रकाशांश्च विरोधश्चैव जायते ॥४२॥<br>
शयनीयप्रदानेन वसुदानफलं लभेत् ॥<br>
दन्तकाष्ठप्रदानेन सौभाग्यं महदाप्नुयात्॥४३॥<br>
शौचोदकप्रदानेन गोदानफलमाप्नुयात् ॥<br>
मृत्प्रदानेन धर्मज्ञ विरोधो नाभिजा यते॥४४॥<br>
दत्त्वानुलेपनं मालां परां लक्ष्मीमुपासते ॥<br>
तथौषधिप्रदानेन विरोगस्त्वभिजायते॥ ४५ ॥<br>
स्नानाभ्यङ्गप्रदानेन रूपवानभिजायते ॥<br>
तथा स्नानीयदानेन गन्धर्वैः सह मोदते ॥ ४६ ॥<br>
स्नानोदकप्रदानेन वारुणं लोकमाप्नुयात् ॥<br>
उपानहः प्रदानेन विमानमधिरोहति ॥ ४७ ॥<br>
तथा छत्रप्रदानेन गाणपत्यमवाप्नुयात् ॥<br>
वस्त्रप्रदानाद्भवति रूपवान्सुभगस्तथा ॥ ४८ ॥<br>
अश्वमेधमवाप्नोति तथा भूमिप्रदो नरः ॥<br>
यानदः स्वर्गमाप्नोति पौण्डरीकपदं तथा ॥४९॥<br>
वारिधानीस्तथा दत्त्वा पूर्णाः शीतेन वारिणा ॥<br>
सर्वा सभक्षाः प्राप्नोति गोलोकं मानुषोत्तम ॥ 2.92.५० ॥<br>
त्रपुषैर्वारुकायुक्तैः शर्कराघृतसंयुतैः ॥<br>
सक्तुभिर्लवणोपेतैघृर्तैर्हरितसंयुतैः ॥ ५१॥<br>
तर्पयित्वातिथिं सम्यग्वारिधान्यैश्च गोरसैः ॥<br>
गोलोकं चिरमाप्नोति नात्र कार्या विचारणा ॥ ५२ ॥<br>
तृप्तिमाप्नोति च तथा यत्रयत्राभिजायते ॥<br>
किमिच्छकेन संयोज्य चाश्वमेधफलं लभेत् ॥ ५३ ॥<br>
तांबूलस्य प्रदानेन गन्धर्वैः सह मोदते ॥<br>
उप्तिमासावृतं कृत्वा स्वर्गलोके महीयते ॥ ५४ ॥<br>
इतिहासानथाश्राव्य गोदानफलमाप्नुयात ॥<br>
गोप्रदानेन वित्तेन तोषयित्वा तथातिथिम् ॥ ५५ ॥<br>
महत्फलमवाप्नोति गन्धर्वैः सह मोदते ॥<br>
अनुव्रज्यातिथिं राम गोदानफलमाप्नुयात् ॥ ५६ ॥<br>
तस्मात्सर्वप्रयत्नेन पूजयेदतिथिं सदा ॥<br>
राजन्या विप्रदैवत्या नार्यश्च पतिदेवताः ॥<br>
गृहस्थोऽतिथिदैवत्यस्तस्मात्तं पूजयेत्सदा ॥५७॥<br>
सततमिह नरो यः पूजनं चातिथीनां तृणजलमृदुवाक्यैः सारशक्त्या विदध्यात् ॥<br>
सुरसदसि स पूज्यो देवतानां तथा स्याद्भवति च नरलोके जायमानः समृद्धः ॥ ॥ ५८ ॥<br>
इति श्रीविष्णुधर्मोत्तरे द्वितीयखण्डे मा० सं० रामं प्रति पुष्करवाक्ये वैश्वदेवकथनन्नाम द्विनवतितमोऽध्यायः ॥ ९२ ॥<br>
2.93<br>
॥ पुष्कर उवाच ॥<br>
चन्द्रस्य यदि वा भानोर्यस्मिन्नहनि भार्गव ॥<br>
ग्रहणं तु भवेत्तत्र न पूर्वं भोजनक्रिया ॥ १ ॥<br>
नाचरेत्सग्रहे तस्मिंस्तथैवास्तमुपागते ॥<br>
यावत्स्यादुदयं तस्य नाश्नीयात्तावदेव तु ॥२॥<br>
गोब्राह्मणश्चोपरागे न चाश्नीयात्प्रयत्नतः ॥<br>
न राज्ञो विप्लवेऽश्नीयात्सुरार्चाविप्लवे तथा ॥ ॥ ३ ॥<br>
न हुत्वा न च दत्त्वा च नाशौचे न च गर्हितम् ॥<br>
नापथ्यं न च बालानां तथा भार्गव पश्यताम् ॥ ४ ॥<br>
प्रार्थितं बालकानां च दातव्यं स्यात्प्रयत्नतः ॥<br>
बालानां प्रार्थितं दत्त्वा नाकलोके महीयते ॥ ५ ॥<br>
बालका लालनीयाश्च धर्मकामैः सदा नरैः ॥<br>
तेषां भोज्यप्रदानेन गोदानफलमाप्नुयात् ॥ ६ ॥<br>
तेषां क्रीडनकं दत्त्वा मोदते नन्दने चिरम् ॥<br>
आह्लादं यान्ति सततं यस्मिन्दृष्ट्वा तु बालकाः ॥ ७ ॥<br>
सौभाग्यं महदाप्नोति यत्रयत्राभिजायते ॥<br>
तस्मात्सर्वप्रयत्नेन बालानग्रे तु भोजयेत् ॥८॥<br>
अभुक्तवत्सु बालेषु न चाश्नीयात्कथञ्चन ॥<br>
यो न दद्यान्न चाश्नी यात्कदाचिदपि तन्मयम् ॥ ९ ॥<br>
य एको मिष्टमश्नाति न ततोऽन्योऽस्ति पातकी ॥<br>
नैकवासास्तथाश्नीयाद्भिन्नभाण्डे न मानवः ॥ 2.93.१० ॥<br>
भिन्नासनोपविष्टश्च शयनीयगतस्तथा ॥<br>
अनार्द्रपाणिपादान्तस्तथा चैवार्द्रमस्तकः ॥ ११ ॥<br>
नोत्सङ्गे भक्षयेद्भक्ष्यान्न पाणौ लवणं तथा ॥<br>
सकृद्दानं पृथक्पानं मांसेन पयसा निशि ॥ १२ ॥<br>
दन्तच्छेदनमुष्णं च सप्तकन्तु सुवर्जयेत् ॥<br>
दधि रात्रौ न चाश्नीयाज्जलन्नाञ्जलिना पिबेत् ॥ ॥ १३ ॥<br>
सर्वं तैलसमृद्धं च नाद्यादस्तमिते रवौ ॥<br>
वर्जनीया दिवा धानाः कोविदारः सदैव तु ॥ १४ ॥<br>
दिवा धानाः स्वरं हन्ति रात्रौ च दधि सक्तुषु ॥<br>
अलक्ष्मीः कोविदारेषु नित्यमेव कृतालया ॥ १५ ॥<br>
निःशेषकृत्तथा राम न स्यादन्यत्र माक्षिकात् ॥<br>
क्षीरस्य राम सक्तूनां पाथसस्योदकस्य च ॥ १६ ॥<br>
शेषं तु कार्यमन्यस्य न तु निःशेषकृद्भवेत् ॥<br>
शूद्राय दद्यान्नोच्छिष्टं नोच्छिष्टश्च घृतं स्पृशेत् ॥ १७ ॥<br>
मूर्धानं न स्पृशेद्राम न स्पृशेच्च हुताशनम् ॥<br>
नानुकुत्सा च कर्तव्या सुमनास्तन्मनास्तथा ॥ १८ ॥<br>
भुञ्जीत प्रयतो भूत्वा दिशश्चानवलोकयन् ॥<br>
वामहस्तेन पानीयं पीतोच्छिष्टं तथैव च ॥ १९ ॥<br>
न पिबेन्न तथाश्नीयात्कृत्वा पर्यस्तिकं नरः ॥<br>
पादप्रसारणं कृत्वा न च वेष्टितमस्तकः ॥ 2.93.२० ॥<br>
आचम्य तु ततः कार्यं दन्तकाष्ठस्य भक्षणम् ॥<br>
भूयोऽप्याचम्य कर्तव्यं ततस्ताम्बूलधारणम् ॥२१ ॥<br>
श्रवणं चेतिहासस्य ततः कुर्यात्समाहितः ॥<br>
शास्त्रान्वेषा च कर्तव्या ततः सम्यग्भृगूत्तम ॥ २२ ॥<br>
शास्त्रान्ववेक्षणं कृत्वा कृत्वा चंक्रमणं ततः ॥<br>
उपास्य पश्चिमां सन्ध्यां तिष्ठेत्प्रयतमानसः ॥ २३ …<br>
पूर्वां सन्ध्यां जपंस्तिष्ठेदुपविष्टश्च पश्चिमाम् ॥<br>
अर्क्कस्योदयनात्तावद्यावद्भास्करदर्शनम् ॥ २४ ॥<br>
पूर्वां सन्ध्यां जपेत्स्नातः पश्चिमां सति भास्करे ॥<br>
उपविष्टो जपेत्तावद्यावत्तारकदर्शनम् ॥ २५ ॥<br>
सम्पूजनं देववरस्य कृत्वा ततश्च कुर्यात्खलु वैश्वदेवम् ॥<br>
भुक्त्वा ततोऽन्नं लघु यच्च हृद्यं ततः स्वपेद्भार्गववंशमुख्य ॥२६॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने भोजनविधिर्नाम त्रिनवतितमोध्यायः ॥९३॥<br>
2.94<br>
पुष्कर उवाच॥<br>
शून्यालये श्मशाने वानेकवृक्षे चतुष्पथे ॥<br>
महादेवगृहे वापि मातृवेश्मनि वा स्वपेत्॥१॥<br>
न यक्षनागायतने स्कन्दस्यायतने तथा॥<br>
कूलच्छायासु च तथा शर्करालोष्टपांसुषु ॥२॥<br>
प्रस्वपेच्च तथा दर्भे विना दीक्षां व्रतं न च ॥<br>
धान्यगोदेवविप्राणां गुरूणां च तथोपरि ॥ ३ …<br>
न चापि भिन्नविषये नाशुचौ नाशुचिस्तथा ॥<br>
नार्द्रपादश्च नग्नश्च नोत्तरापरमस्तकः ॥४॥<br>
नाकाशे सर्वतः शून्ये न च चैत्यद्रुमे तथा॥<br>
न गच्छेद्गुर्विणीं नारीं न गच्छेत्सितमूर्धजाम् ॥५॥<br>
रजस्वलां रोगवतीं नायोनौ न बुभुक्षितः ॥<br>
नाभ्यक्तो न तथाभ्यक्तां न च पर्वणि भार्गव ॥<br>
शुक्रमोक्षमथाकाशे तिर्यग्योनौ च वर्जयेत् ॥६॥<br>
एवं सदा यः कुरुते नृवीर सम्यग्यथोक्तं सुमनास्तरस्वी ॥<br>
तस्याशु पापं विलयं प्रयाति श्रियं च मुख्यां लभते सुखं च ॥ ७ ॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने आचारकथनन्नाम चतुर्नवतितमोऽध्यायः ॥९४॥<br>
2.95<br>
पुष्कर उवाच॥<br>
वैवाहिकेऽग्नौ कुर्वीत कर्म स्मार्तं सदा गृही ॥<br>
दायकालाहृते वापि पितुर्मरणकालिके ॥ १ ॥<br>
मातुर्वा भृगुजश्रेष्ठ श्रौतं वैतानिकाग्निषु ॥<br>
देवतानां पितॄणां च ऋषीणां च तथा नरः ॥ २ ॥<br>
ऋणवाञ्जायते यस्मात्तन्मोक्षे प्रयतेत्सदा ॥<br>
देवानामनृणो जन्तुर्यज्ञैर्भवति मानद ॥ ३ ॥<br>
स्वल्पवित्तश्च पूजाभिरुपवासैर्व्रतैस्तथा ॥<br>
श्राद्धेन पूजया चैव पितॄणामनृणो भवेत् ॥ ४ ॥<br>
ऋषीणां ब्रह्मचर्येण श्रुतेन तपसा तथा ॥<br>
हुतं चैवाहुतं चैव निर्वाप्यं प्रहुतं तथा ॥ ५ ॥<br>
प्राशितं च महाभाग पञ्चयज्ञान्न हापयेत् ॥<br>
हुतमग्नौ विजानीयादहुतं बलिकर्म यत् ॥६ ॥<br>
पिण्डनिर्वापणं राम निर्वाप्यं परिकीर्तितम् ॥<br>
प्रहुतं च यथायज्ञं पितृयज्ञं तथैव च ॥ ७ ॥<br>
प्राशनं च तथा प्रोक्तं यद्भुक्तं तदनन्तरम् ॥<br>
पञ्चयज्ञान्सदा कुर्याद् गृही पापापनुत्तये ॥ ८ ॥<br>
देवयज्ञं भूतयज्ञं पितृयज्ञं तथैव च ॥<br>
मानुष्यमृषियज्ञं च कुर्यान्नित्यमतन्द्रितः ॥ ९ ॥<br>
देवयज्ञं हुतं विद्याद्भूतयज्ञं बलिक्रिया ॥<br>
पितृयज्ञं तथा पिण्डैर्ऋषियज्ञं च भार्गव ॥ 2.95.१० ॥<br>
स्वाध्यायसेवा विज्ञेया तथै वातिथिपूजनम् ॥<br>
मनुष्ययज्ञो विज्ञेयः पञ्चयज्ञान्न हापयेत् ॥ ११ ॥<br>
विष्णुं यजेत्तथा देवं हविर्यज्ञैश्च सप्तभिः ॥<br>
अग्न्याधानं महाभाग तथाग्निहवनक्रिया ॥ १२ ॥<br>
दर्शं च पौर्णमासं च चातुर्मास्यं तथैव च ॥<br>
द्विराग्रहायणेष्टिश्च पाके च यवधान्ययोः ॥१३॥<br>
विरूढा पशुबन्धश्च तथा सौत्रामणिर्द्विजः ॥<br>
सप्तभिः सोमसंस्थाभिर्यजेद्देवं सनातनम् ॥ १४ ॥<br>
अग्निष्टोमं महाभाग चात्यग्निष्टोममेव च ॥<br>
उक्थं च पावनीं चैव प्रतिरात्रं तथैव च ॥ १५ ॥<br>
वाजपेयञ्च धर्मज्ञ आप्तोर्यामं तथैव च ॥<br>
अन्यैश्च विविधैर्यज्ञैः पौण्डरीकादिभिस्तथा ॥ १६ ॥<br>
गोसवेनाश्वमेधेन राजसूयेन वा पुनः ॥<br>
तथा पुरुषमेधेन सर्वमेधेन भार्गव ॥ १७ ॥<br>
अन्यैश्च विविधैर्यज्ञैर्नामकल्पोचितैस्तथा ॥<br>
यजनं देवदेवस्य वासुदेवस्य कारयेत् ॥ १८ ॥<br>
यज्ञो विष्णुर्महातेजा यजमानः स एव हि ॥<br>
त एव यज्ञपात्राणि यज्ञद्रव्याणि यानि च ॥ १९ ॥<br>
तं यजेत्सततं राम सर्वदेवमयं हरिम् ॥<br>
सत्येन वै यजेद्देवं प्रत्यब्दं मुनिपुङ्गव ॥ 2.95.२० ॥<br>
पशुप्रत्ययनं कुर्याच्चातुर्मासिकमेव च ॥<br>
इष्टिं वैश्वानरीं कुर्यात्तथा स्वल्पधनो नरः ॥ २१ ॥<br>
अत्येवाल्पे धने सोमं पिबेद्भार्गवसत्तम ॥<br>
आयुः पुत्रान्यशो मेधां धनमन्त्रगणं तथा ॥ ।२२ ॥<br>
हन्त्यल्पदक्षिणो यज्ञस्तस्मान्नाल्पधनो यजेत् ॥<br>
यस्य त्रैवार्षिकं भक्तं पर्याप्तं भृत्यतृप्तये ॥ २३ ॥<br>
अधिकं वापि विद्येत स सोमं पातुमर्हति ॥<br>
प्राजापत्यमदत्त्वा च अग्न्याधेयस्य दक्षिणा ॥ २४ ॥<br>
अनाहिताग्निर्भवति ब्राह्मणो विभवे सति॥<br>
सर्वदेवमयो विष्णुः प्रत्यहं तस्य पूजनम् ॥ २५ ॥<br>
प्रतिमायामपि तथा कर्तव्यं भृगुसत्तम ॥<br>
विष्णुमेवाभिजानन्ति सर्वयज्ञेषु वै द्विजाः ॥ २६ ॥<br>
पायसैः सुमनोभिश्च तस्यापि यजनं स्मृतम् ॥<br>
तत्तद्देवनिकायेषु तथैव स्वयमेव वा ॥ २७ ॥<br>
पूजा कार्या बहिर्वेदौ श्रद्धया भृगुनन्दन ॥<br>
नत्वल्पदक्षिणैर्यज्ञैर्यजेतेह कदाचन ॥ २८ ॥<br>
विष्णुं देवनिकायस्थं यथाश्रद्धमरिन्दम ॥<br>
तपसा पूजयेन्नित्यं तस्मादल्पधनो नरः ॥ २९ ॥<br>
संपूज्य देवं परमान्नगन्धैर्धूपैः सुगन्धैश्च फलैश्च मुख्यैः ॥<br>
तस्मादवाप्नोति स सर्वयज्ञांस्तस्मात्प्रपूज्यः सततं महात्मा॥2.95.३०॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने गृहस्थधर्म वर्णनन्नाम पञ्चनवतितमोऽध्यायः ॥ ९५ ॥<br>
2.96<br>
राम उवाच ॥<br>
कर्माणि श्रोतुमिच्छामि काम्यानि गृहिणामहम् ॥<br>
त्वत्तः समस्तधर्मज्ञ यादोगण नृपात्मज ॥ १ ॥<br>
पुष्कर उवाच ॥<br>
कृतोपवासो याम्यर्क्षे सोपवासस्य भार्गव ॥<br>
पुरोधाः स्नपनं कुर्यात्कृत्तिकासु यथाविधि ॥२॥<br>
अकालमूलैः कलशैर्मृन्मयैरथ काञ्चनैः ॥<br>
उज्वलैर्लक्षणैः पूर्णैस्तथा तीर्थोदकैः शुभैः ॥ ३ ॥<br>
अग्निमन्थशिरीषाणां न्यग्रोधाश्वत्थयोरपि ॥<br>
पत्रपूर्णैस्तथायुक्तैस्तिलैः कृष्णैर्द्विजोत्तम ॥ ४ ॥<br>
वह्निं कुमारं शशिनं खङ्गं वरुणमेव च ॥<br>
पूजयेत्कृत्तिकाश्चैव गन्धमाल्यान्नसम्पदा ॥ ५ ॥<br>
पीतरक्तैस्तथा वर्णैर्घृतदीपैस्तथैव च ॥<br>
दध्ना गव्येन लाजाभिरग्निमन्थेन चाप्यथ ॥ ६ ॥<br>
कृसरोल्लोपिकाभिश्च अपूपैश्च पृथग्विधैः ॥<br>
देवतानां यथोक्तानां प्रियङ्गुं जुहुयात्ततः ॥ ७ ॥<br>
चन्दनञ्च मयूराणां लोमानि मनुजोत्तम ॥<br>
अग्निमन्थगृहाद्धूमं कृत्वा रुक्माङ्गदं मणिम् ॥ ८ ॥<br>
धारयेद्दक्षिणां दद्याच्छक्त्या कनकमेव च ॥<br>
श्वेतवासास्ततः पश्चात्पूजयेन्मधुसूदनम् ॥ ९ ॥<br>
कर्मैतत्सततं कृत्वा वह्न्याधानमथाप्नुयात् ॥ ।<br>
कर्मैतदुक्तं रिपुनाशकारि सर्वाग्निकर्मप्रसमृद्धिदं च ॥<br>
धन्यं यशस्यं च तथैव काम्यं नित्यं कृतं धर्मविदां वरिष्ठ ॥ 2.96.१० ॥<br>
इति श्रीविष्णुधर्मोत्तरे द्वितीयकाण्डे मा० सं० रामं प्रति पुष्करोपाख्याने कृत्तिकास्नानवर्णनन्नाम षष्णवतितमोऽध्यायः ॥ ९६ ॥<br>
2.97<br>
राम उवाच ॥ ॥<br>
अग्न्याधानमथाप्नोति शत्रुनाशमथापि वा ॥<br>
स्वेच्छया कर्मणा केन सदा यादोनृपात्मज ॥ १ ॥<br>
शत्रुनाशकरं कर्म कथयस्व ततः परम् ॥<br>
तदहं श्रोतुमिच्छामि तत्र श्रद्धा सदा मम ॥ २ ॥<br>
पुष्कर उवाच ॥<br>
कृतोपवासो याम्यर्क्षे कृत्तिकासु सदैव तु ॥<br>
पूजयेद्वासुदेवं तु कुङ्कुमेन सुग न्धिना ॥३॥<br>
रक्तैश्च कुसुमैर्हृद्यैर्धूपं दद्याच्च गुग्गुलम् ॥<br>
घृतेन दीपं दद्याच्च रक्तवर्णं तथैव च॥४॥<br>
निवेदनीयं देवाय तथा सर्वं निवेदयेत् ॥<br>
होतव्यं सुसमिद्धेऽग्नौ तथैवात्र शुभं हविः ॥<br>
आयुधानि च देयानि ब्राह्मणेभ्यश्च दक्षिणा ॥५ ॥<br>
कर्मैतदुक्तं रिपुनाशकारि धार्यं सदा शत्रुगणप्रमाथि ॥<br>
कृत्वैतदग्र्यं रिपुनाशमाशु प्राप्नोति मर्त्यो न हि संशयोऽत्र ॥ ६ ॥<br>
इति श्रीविष्णुधर्मोत्तरे द्वितीयखण्डे मा०स० रामं प्रति पुष्करोपाख्याने शत्रुनाशकर्मवर्णनन्नाम सप्तनवतितमोऽध्यायः ॥ ९७ ॥<br>
2.98<br>
राम उवाच ॥<br>
काम्यानि त्वं समाचक्ष्व स्नानान्यन्यानि देवज ॥<br>
केन स्नानेन धर्मज्ञ कं कं काममवाप्नुयात् ॥१॥<br>
पुष्कर उवाच ॥<br>
पुरोधाः सोपवासस्तु सर्वस्नानानि कारयेत् ॥<br>
सोपवासस्य धर्मज्ञ तथा सर्वत्र मानवः ॥ २ ॥<br>
अकालमूलाः कलशाः कार्याः सर्वेषु भार्गव ॥<br>
पूजा चन्द्रमसः कार्या वरुणस्य तथैव च ॥ ३ ॥<br>
नक्षत्रदेवतानां च नक्षत्रस्य तथैव च ॥<br>
सर्वगस्याप्रमेयस्य वासुदेवस्य चाप्यथा॥४॥<br>
येषां च पूजा कर्तव्या तेषां च जुहुयाद्धविः ॥<br>
काम्यं स्नानं सदा कुर्यान्नक्षत्रं तु न लंघयेत्॥<br>
मन्त्रयेत्स्नानकलशं मन्त्रेणानेन भार्गव ॥५ ॥<br>
मन्त्रः-<br>
आपः सोमाद्याः संबभूवुः पवित्राग्निः पावनः सोमसूर्यसंस्थिता वायुना नष्टदोषाश्च यो नित्य मच्छ्रेयसे सत्कृत्याप्सु स्युः स्वाहा शान्तिः श्रीर्नवपुष्टिर्मह्यं भूयासं सर्वशिरः ॥<br>
साधुस्वाहेति सूर्यः संस्थिता वायुनामाष्टदोषा ॥&rsquo;<br>
कर्मैतदुक्तं रिपुनाशकारि साधारणं स्नानमिदं पवित्रम् ॥<br>
अतः परं ते कथयामि राम स्नानानि काम्यानि सुखप्रदानि ॥ ६ ॥<br>
इति श्रीविष्णुधर्मोत्तरे द्वितीयखण्डे मा०स० रामं प्रति पुष्करोपाख्याने साधारणस्नानवर्णनन्नामाष्टनवतितमोऽध्यायः ॥ ९८ ॥<br>
2.99<br>
पुष्कर उवाच ॥<br>
कृत्तिकास्नानमुक्तं ते वह्निकर्मप्रसाधनम् ॥<br>
तथारिनाशनं मुख्यं वह्न्याध्येयप्रदं तथा ॥ १॥<br>
रोहिणीषु तथा स्नानं प्रोक्तं पुत्रप्रदं पुत्रप्रदं तव ॥<br>
ब्रह्मवर्चसकामस्य स्नानं सौम्यमिदं शृणु ॥ २ ॥<br>
पूर्णमौदुम्बरैः पत्रैः कृत्वा राम घटत्रयम् ॥<br>
पूर्णचन्द्राङ्कितैः शुक्लैः सूत्रमाल्यैरलंकृतम् ॥ ३ ॥<br>
तेन संस्नापितः पश्चात्क्षौमवासा यथाविधि ॥<br>
देवतापूजनं कृत्वा घृतं हुत्वा हुताशने ॥ ४ ॥<br>
ओङ्कारपूतं सोमाय क्षीरं हुत्वा तथा जले ॥<br>
निवेदनीयं सोमाय तथा पृष्ठमृगत्रयम् ॥ ५ ॥<br>
मृगशृङ्गेण धूपं च तथा दद्यादनन्तरम् ॥<br>
सोमेन च मणिर्धार्यो जातरूपपरिष्कृतः ॥ ६ ॥<br>
दक्षिणा चात्र दातव्या शुभधेनुः पयस्विनी ॥<br>
कृत्वा तन्नित्यमाप्नोति ब्रह्मवर्चसमुत्तमम् ॥ ७ ॥<br>
घृताम्रमधुपूर्णेन स्नातः कुम्भेन मानवः ॥<br>
पट्टिशालंकृतेनाथ रक्तचन्दनवारिणा ॥ ८ ॥ ।<br>
रुद्राय मांसं रुधिरं तथा च मधु पायसम् ॥<br>
कृष्णानि वासांसि तथा धूपं गुग्गुलमेव च ॥९॥<br>
दद्याद्घृतेन च तथा होमो मन्त्रैर्विधीयते ॥<br>
कृष्णानि वासांसि तथा दातव्या दक्षिणा भवेत् ॥ 2.99.१० ॥<br>
मेषाश्वनरलोमानि गर्दभस्य विशेषतः ॥<br>
आयसी तु मणौ कृत्वा द्वारि शत्रोर्निधापयेत् ॥ ११ ॥<br>
आर्द्रास्नानमिदं राम सर्वशत्रुविनाशनम् ॥<br>
सर्वगन्धैः फलैर्बीजैः पूर्णं कृत्वा घटत्रयम् ॥ १२ ॥<br>
स्नापनं तेन कर्तव्यमादित्यैस्तदनन्तरम् ॥<br>
नवनीतं च कुल्माषं मत्स्यांश्चैव स्वरांस्तथा ॥ १३ ॥<br>
निवेदयेच्चैव तथा मत्स्यानि सुरभीणि च ॥<br>
घृताक्षताभ्यां धूपेन होमश्चैव विधीयते ॥ १४ ॥<br>
तद्दिने तु नदी यत्र योगे गच्छतु तां मुदा ॥<br>
सुवर्णरूप्यगन्धश्च धारणीयस्तथा मणिः ॥ १५ ॥<br>
दक्षिणा चात्र दातव्या राम धेनुः पयस्विनी ॥<br>
स्नातः पुनर्वसावेव जातिश्रैष्ठ्यमवाप्नुयात् ॥ १६ ॥<br>
पुत्रान्वा सुमहाभाग यदीच्छति तदाप्नुयात् ॥<br>
गौरसर्षपकल्केन रामोत्सादितविग्रहः ॥१७॥<br>
गव्याज्यपूर्णकुम्भेन स्नातः स्नातस्तथौषधैः ॥<br>
अहताम्बरसंवीतः पायसं विनिवेदयेत् ॥ १८ ॥<br>
शुक्लानि चैव माल्यानि वासांस्यपहतानि च ॥<br>
होमश्च पायसेनात्र धूपं गन्धैश्च दापयेत् ॥ १९ ॥<br>
मणिः शिरसि धार्यश्च दण्डाग्रे ब्रह्मचारिणः ॥<br>
सुवर्णगर्भं पुष्पेण स्नानं पुष्टिकरं भवेत् ॥2.99.२०…<br>
दक्षिणा चात्र दातव्या घृतं कनकसंयुतम् ॥<br>
षड्ध्वजां नीलसूत्रेण नीलपुष्पैश्च वेष्टिताम् ॥ २१ ॥<br>
सर्षपान्वेष्टयेद्राम नागपुष्पेण भूरिणा ॥<br>
वल्मीकानां सहस्तस्य तथैवाग्रमृदा द्विज॥२२॥<br>
तै स्नातः सर्वनागेभ्यो मधुलाजां निवेदयेत्॥<br>
गन्धोदकं तथा धानाः षट्कृत्वाथ पुनःपुनः॥२३…<br>
क्षीरेण होमः कर्तव्यो धूपः सर्वत्वचा तथा ॥<br>
सर्पत्वङ् नागपुष्पं च सुवर्णं च मणिर्भवेत् ॥ २४ ॥<br>
दक्षिणा चात्र दातव्या शयनीयं मनोहरम् ॥<br>
स्नानं सार्पेण ते प्रोक्तं भोग्यं सिद्धिकरं भवेत् ॥२५॥<br>
श्रीप्रदं वा महाभाग कथितं कामतस्तव ॥<br>
प्लक्षपत्रैस्तिलैः कृष्णैर्घटषट्कं तु पूरयेत् ॥२६॥<br>
वेष्टयेत्कृष्णमाल्यैश्च तेन स्नातोऽहताम्बरः ॥<br>
दक्षिणाग्रेषु दर्भेषु सप्तपिण्डानुपाहरेत् ॥ २७ ॥<br>
सुभास्वरो बर्हिषदो ह्यग्निष्वात्तास्तथैव च ॥<br>
क्रव्यादश्चोपहूताश्च आज्यपाश्च सुकालिनः ॥ २८ ॥<br>
पितरः कथितास्तेषां पिण्डं दद्यात्क्रमेण च ॥<br>
धूपं व्रीहियवैर्दद्यात्तिलैर्होमं तु कारयेत् ॥ २९ …<br>
दातव्या दक्षिणा चात्र तिलान्रजतमेव च ॥<br>
वचा च कोरकं चैव त्रिवृतं धारयेन्मणिम् ॥ 2.99.३० ॥<br>
पितृप्रसादं प्राप्नोति कर्मसिद्धिमथापि च ॥<br>
मघास्नानमिदं कृत्वा नित्यमेव समाहितः ॥ ३१ ॥<br>
माक्षिकं च मधूकं च तथैव मधुयष्टिकाम् ॥<br>
कृत्वा कुम्भद्वयं पूर्णं भग्नाङ्गः स्नापयेन्नरम् ॥ ३२ ॥<br>
शालिपिष्टं ततः स्नातो घृतेन मधुना युतम् ॥<br>
गन्धमाल्यं बहुविधं बहुकृत्वा भगाय तु ॥ ३३ ॥<br>
निवेदयित्वा देयानि चित्रमांसानि चाप्यथ ॥<br>
घृतेन धूपो दातव्यो होमः कार्यः प्रियङ्गुना ॥ ३४ ॥<br>
दक्षिणा चात्र दातव्या चित्रवासांसि चाप्यथ ॥<br>
पारावतस्य पक्षाणि चक्रवाकस्य मानद ॥ ३५ ॥<br>
त्रिवृतानि तथा कृत्वा मणिं शिरसि धारयेत् ॥<br>
सौभाग्यं महदाप्नोति स्नात्वैव भगदैवते ॥ ३६ ॥<br>
तिलमाक्षिकपूर्णेन स्नातः कुम्भद्वयेन तु ॥<br>
आर्यक्षे पायसं दद्यात्पीतरक्ते च वाससी ॥ ३७ ॥<br>
धूपे शतावरी देया होमः कार्यस्तथाक्षतैः ॥<br>
तेजोवन्ती प्रियङ्गुश्च त्रिवृतं धारयेन्मणिम् ॥ ३८ ॥<br>
दक्षिणा चात्र दातव्या तथा रक्ते च वाससी ॥<br>
उत्तराफल्गुनीस्नानं सर्वारम्भप्रसिद्धिदम् ॥ ३९ ॥<br>
वीर्यस्य वर्धनं चापि कर्तव्यमनुसूनुना ॥<br>
गजकामस्य ते स्नानं हस्ते पूर्वं मयोदितम् ॥ 2.99.४० ॥<br>
परसैन्यजयार्थाय स्नानं तदपि शस्यते ॥<br>
मंजिष्ठां च समङ्गां च मिसिकान्तां च भार्गव ॥ ४१ ॥<br>
कनकं रजतं चैव पूर्णकुम्भे विनिक्षिपेत् ॥<br>
तेनाभिषिक्तश्चित्राणि माल्यवासांस्यनन्तरम् ॥ ४२ ॥<br>
त्वाष्ट्रे निवेदयेद्भक्त्या होमं क्षीरेण कारयेत् ॥<br>
दक्षिणा चात्र दातव्या चित्रवस्त्राणि मानद ॥ ४३ ॥<br>
सर्वगन्धैस्तथा धूपं बलिं चित्रं तथैव च ॥<br>
पृथक्स्रुतिप्रसूतानां पुष्पानां कनकैर्वृतम् ॥ ४४ ॥<br>
अष्टादशानां च तथा मणिं शिरसि धारयेत् ॥<br>
एवं स्नातस्तु चित्रासु सौभाग्यं महदश्नुते ॥ ४५ ॥<br>
सर्वभूतेषु चाधिक्यं यदिच्छति तदाप्नुयात् ॥<br>
रुक्ममश्ववत्थपत्रं च खड्गशृङ्गं तथैव च ॥ ४६ ॥<br>
पूर्णकुम्भे विनिक्षिप्य स्नातः शीधुसुरासवम् ॥<br>
वायव्ये प्रयतो दद्यात्क्षीरं सपललं दधि ॥ ४७ ॥<br>
गन्धं धूपं तथा दद्याद्धोमे कार्यं तथा घृतम् ॥ ।<br>
दक्षिणा चात्र दातव्या वासांसि विविधानि च ॥ ४८ ॥<br>
द्वष्टाश्वश्यामहारीतहंसपक्षैः पयोऽन्वितम् ॥<br>
धारयेच्च मणिं विद्वान्स्वातावेवं समाचरेत् ॥ ॥ ४९ ॥<br>
वाणिज्ये सम्यगाप्नोति सिद्धिं च महतीं नरः ॥<br>
विशाखासु तथा स्नानं कार्यं कुम्भद्वयेन तु ॥ 2.99.५० ॥<br>
कृत्तिकासु महाभाग ततः शाकं निवेदयेत् ॥<br>
इन्द्राग्निभ्यां च वासांसि पीतरक्तानि चाप्यथ ॥ ५१ ॥<br>
माल्यानि च महाभाग धूपं च घृतगुग्गुलम् ॥<br>
होमार्थे च घृतं कुर्याद्दक्षिणा कनकं तथा ॥ ५२ ॥<br>
गणाधिपत्यमाप्नोति कृत्वैवं नात्र संशयः ॥<br>
सहस्रवीर्यं चानन्तां मधूकं च तथा मिसिम् ॥ ५३ ॥<br>
पूर्णकुम्भत्रये कृत्वा कृतस्वस्तिकलक्षणे ॥<br>
अहताम्बरसंवीतः सर्वगन्धफलाक्षतैः ॥ ५४ ॥<br>
मधुना च बलिं दद्यान्मित्राय च महात्मने ॥<br>
वृश्चिकेन तथा धूपं यवैर्होमं च मानद ॥ ५५ ॥<br>
पुरद्वारं कटाहाश्च चूडाकाष्ठं सकाञ्चनम् ॥<br>
धारयेद्दक्षिणां दद्यात्तथा च कनकं द्विज ॥ ५६ ॥<br>
एवं मैत्रे सदा स्नातः सर्वभूतैः समाप्नुयात् ॥<br>
मैत्रीं मनुजशार्दूल पुरं वा कुरुते वशे ॥ ५७ ॥<br>
तडागपद्मिनीकूलनदीनदसमुद्भवैः ॥<br>
तोयैः पूर्ण घटान्कृत्वा सर्वबीजसमन्वितान् ॥ ५८ ॥<br>
सर्वरत्नौषधीपूर्णान्स्त्रीस्नानं तैः समाचरेत् ॥<br>
क्षौमवासास्तु रत्नानि माल्यानि च फलानि च ॥ ॥ ५९ ॥<br>
रत्नानि दद्याच्छक्राय प्राङ्मुखः सुसमाहितः ॥<br>
धूपं दद्याच्च शीर्षेण विशाखावन्मणिर्भवेत् ॥ 2.99.६० ॥<br>
छत्रं च दक्षिणा देया ज्येष्ठायां भृगुनन्दन ॥<br>
स्नानमेव सदा कृत्वा राज्यमाप्नोत्यकण्टकम् ॥ ६१ ॥<br>
कृषिकामस्य मूलेन स्नानमुक्तं मया पुरा ॥<br>
तथा वाणिज्यकामस्य प्रागषाढासु भार्गव ॥ ६२ ॥<br>
अथोत्तरासु षाढासु कुर्याद्घटचतुष्टयम् ॥<br>
पुष्पबीजफलोपेतं तेन स्नातस्तु मानवः ॥ ६३ ॥<br>
क्षौमवासाः सुरां चैव पायसं च निवेदयेत् ॥<br>
मुद्गमिश्रं च धर्मज्ञ माल्यवासांसि चेच्छया ॥ ६४ ॥<br>
होमे च पायसं कुर्याद्धूपे गोशृङ्गमेव च ॥<br>
धात्रीपुष्पशमीबिल्वैर्मणिर्धार्यः सकाञ्चनैः ॥ ६५ ॥<br>
दक्षिणा चात्र दातव्या सुवर्णं रौप्यमेव च ॥<br>
राजश्रेष्ठत्वमाप्नोति विवादेषु जयं तथा ॥ ६६ ॥<br>
बिल्वं च तगरं चैव चन्दनं मधुयष्टिकाम् ॥<br>
प्रियङ्गुं च मधूकं च त्रिषु कुम्भेषु निक्षिपेत् ॥ ६७ ॥<br>
संगमादाहृतं तोयं तन्मृदं च भृगूत्तम ॥<br>
तेन स्नातस्ततः स्नानं कुर्यात्सर्वौषधैर्द्विज ॥ ६८ ॥<br>
कुलत्थाऽन्नं सशाल्यन्नं मुख्यानि च फलानि च ॥<br>
बलिं च विष्णवे दद्यान्मुद्गैर्धूपं तथैव च ॥ ६९ ॥<br>
राजच्छत्रस्य दण्डाग्रात्काष्ठं शक्रध्वजात्तथा ॥<br>
सिंहदंष्ट्रामणिश्चात्र सरुक्मः शिरसि स्मृतः ॥ 2.99.७० ॥<br>
दक्षिणा चात्र दातव्या धेनुः कांस्योपदोहिनी॥<br>
एवं तु श्रवणस्नायी राज्यमाप्नोत्यकण्टकम् ॥ ७१ ॥<br>
अन्यदेशाधिपत्यं वा राज्यमाप्नोति भार्गव ॥<br>
अतिमुक्तकपत्राणि बिल्वस्य च तथा क्षिपेत् ॥ ७२ ॥<br>
कुम्भेषु पञ्चसु ततः स्नानं तैस्तु समाचरेत् ॥<br>
वास्तुभ्यस्तु बलिं दद्यात्सुवर्णं माक्षिके ततः ॥ ७३ ॥<br>
धूपं वायसपक्षैस्तु होमः कार्यो घृतेन तु ॥<br>
ब्रह्मचारिशिलालोपकाकपक्षं तथैव च ॥ ७४ ॥<br>
काकमाचीं रुक्मयुतां मणिं शिरसि धारयेत् ॥<br>
दक्षिणा चात्र दातव्या धेनु कांस्योपदोहिनी ॥ ७५ ॥<br>
धनं प्राप्नोति सुमहद्विवाहे वापि कन्यकाम् ॥<br>
एवं स्नातो धनिष्ठासु नित्यमेव भृगूत्तम ॥ ७६ ॥<br>
आरोग्यकारकं स्नानं पूर्वमुक्तं तु वारुणम् ॥<br>
रत्नोदकेन स्नातस्तु नरः कुम्भद्वयेन तु ॥ ७७ ॥<br>
अजैकपादाय बलिं छागं दद्यात्तु पायसम् ॥<br>
शुक्लानि चैव माल्यानि फलानि विविधानि च ॥ ७८ ॥<br>
खट्वाङ्गञ्च तथा धूपं होमं च पयसा तथा ॥<br>
व्याघ्रदंष्ट्रा तथा लोमनखं कनकमेव च ॥ ७९ ॥<br>
मणिर्धार्यो भवेद्राम छागो देया च दक्षिणा ॥<br>
अजैकपादे स्नातस्तु नित्यमेव समाहितः ॥ 2.99.८० ॥<br>
उद्धरेत्तु निधिं राम शत्रून्वा विजयेद्ध्रुवम् ॥<br>
आहिर्बुध्न्यं तथा स्नानं गोदमुक्तं पुरा तव ॥ ८१॥<br>
चन्दनं च हरिद्रा च दर्भमूलं तथैव च॥<br>
कृत्वा कुम्भे नरः स्नायात्कृत्वा पिष्टेन कन्यकाम्॥ ॥ ८२ ॥<br>
स्नानालङ्कारवस्त्राद्यान्पूष्णे दद्याद्बलिं ततः ॥<br>
मधुलाजास्तथैवात्र धूपं दद्याद्घृतेन च ॥ ८३॥<br>
होमं घृतेन कर्तव्यं दक्षिणा कनकं भवेत् ॥<br>
ब्राह्मीं सुवर्चलां होमं होमगर्भो मणिर्भवेत् ॥ ८४ ॥<br>
एवं पौष्णे सदा स्नातो यः सदा युज्यते नरः ॥<br>
आश्विने सुप्रदं स्नानं पूर्वमुक्तं मया तव ॥ ॥ ८५ ॥<br>
वैजयन्तीं बलां चैव समङ्गां च भृगूत्तम ॥<br>
इन्द्रहस्तां मधूकं च कुर्याद्राम घटत्रये ॥ ८६ ॥<br>
तेन स्नातो यमायाथ प्रपद्यात्तिलतण्डुलम् ॥<br>
माल्यानि चैव चित्राणि पीतानि वसनानि च ॥ ८७ ॥<br>
उरभ्रशृङ्गं धूपार्थे होमार्थे च तथा तिलम् ॥<br>
दक्षिणा चात्र दातव्या तिलं कनकमेव च ॥ ८८ ॥<br>
दर्भमूलैर्मणिः कार्यः कनकेन च वेष्टितः ॥<br>
एवं स्नातो नरो याम्ये दीर्घं जीवितमाप्नुयात् ॥ ८९ ॥<br>
स्नानानि मुख्यानि तवोदितानि काम्यानि पापप्रशमाय राम ॥<br>
एतानि कार्याणि सदा द्विजेन्द्र धरान्वितेनाथ विचक्षणेन ॥2.99.९०॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने नक्षत्रस्नानकथनन्नाम नवनवतितमोऽध्यायः ॥ ९९ ॥<br>
2.100<br>
पुष्कर उवाच ॥<br>
उपोष्य चोत्तराषाढां ब्रह्मस्नानं विधीयते ॥<br>
सूर्ये मध्यमनुप्राप्ते नरेन्द्रो - - - ॥<br>
सर्वैर्बीजैस्तथा रत्नैः फलैः पुष्पैस्तथौषधैः ॥<br>
स्नातश्च सोदकैः कुर्यात्ततः पूजां स्वयंभुवः ॥ २ ॥<br>
धूपं च दद्याद्धर्मज्ञ कुशमूलघृताक्षतैः ॥<br>
होमं घृताक्षतैः कुर्याद्दद्यात्कनकमेव च ॥ ३ ॥<br>
क्रियमाणे स्रुवे चूर्णं तथा चैव रणो द्विजः ॥<br>
सोमं चूर्णं च त्रिवृतं मणिं शिरसि धारयेत् ॥ ४ ॥<br>
स्नानं तु राज्यकामस्य प्रोक्तमेतन्मया तव ॥<br>
ब्रह्मवर्चसकामस्य स्वेच्छया च यथोदितम् ॥ ५ ॥<br>
ब्राह्मं तव स्नानमिदं प्रदिष्टं सर्वाधिनाशाय भृगुप्रधान ॥<br>
कार्यं सदा वा दिनमध्ययाते दिवाकरे कामकरं प्रशस्तम् ॥ ६ ॥<br>
इति श्रीविष्णुधर्मोत्तरे द्वितीयखण्डे मा० सं० रामं प्रति पुष्करोपाख्याने अभिजित्स्नानवर्णनन्नाम शततमोऽध्यायः ॥ १०० ॥<br>
2.101<br>
राम उवाच ॥<br>
स्नानमन्यत्समाचक्ष्व भगवन्पुष्टिकारकम् ॥<br>
येन नित्यं कृतेनेह पुरुषः पुष्टिमाप्नुयात्॥ १ ॥<br>
पुष्कर उवाच ॥<br>
श्रवणर्क्षमनुप्राप्ते देवदेवे निराकरे।<br>
भक्त्या समाचरेत्स्नानं नदीद्वितयसङ्गमे ॥२ ॥<br>
निम्नगायां सरसि या नदीसागरसङ्गमे ॥<br>
स्नातः संपूजयेद्देवं विष्णुं माल्यानुलेपनैः ॥ ३ ॥<br>
धूपदीपनमस्कारैस्तथा चैवान्नसम्पदा ॥<br>
शाल्यन्नं दधिसंयुक्तं विष्णवे विनिवेदयेत् ॥ ४ ॥<br>
पौरुषेण च सूक्तेन पायसं जुहुयात्ततः ॥<br>
रजतं दक्षिणां दद्याद्ब्राह्मणाय भृगूत्तम ॥<br>
उपवास विनाप्येतत्स्नानं पुष्टिप्रदं परम् ॥ ५ ॥<br>
स्नातः समाप्नोति सदा मनुष्यः कामानभीष्टाञ्छ्रवणर्क्षयोगे ॥<br>
पापं समस्तं विजहाति राम धर्मं समाप्नोति यशश्च मुख्यम् ॥६॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने पुष्टिकारक श्रवणस्नानकथनन्नामैकोत्तरशततमोऽध्यायः ॥ १०१ ॥<br>
2.102<br>
पुष्कर उवाच ॥<br>
जन्मनक्षत्रगे सोमे सर्वौषधिसमन्वितम् ॥<br>
कुम्भं सुपूजितं कृत्वा स्नपनं तेन कारयेत् ॥ १ ॥<br>
स्नातश्चैवार्चयेद्देवं वासुदेवं जगत्पतिम् ॥<br>
नक्षत्रदैवतं चन्द्रं नक्षत्रं वारुणं तथा ॥२॥<br>
वायुं चायुधपीठाद्यं छत्रं संपूजयेत्तथा ॥<br>
यथोक्तदेवतालिङ्गैर्मन्त्रैश्च जुहुयाद्घृतम् ॥ ३ ॥ ।<br>
शक्त्या च दक्षिणा देया ब्राह्मणेभ्यो भृगूत्तम ॥<br>
ततोनुलिप्तः सुरभिः स्रग्वी विविधभूषणः ॥ ४ ॥<br>
तिष्ठन्मनुजशार्दूल हविष्याशी जितेन्द्रियः …<br>
उपवासं विनाप्येतत्पवित्रं पापनाशम् ॥ ५ ॥<br>
मातृस्थाने तु जगतां जन्मतारा विधीयते ॥<br>
चन्द्ररूपी च भगवान्पिता विष्णुः प्रकीर्तितः ॥ ६ ॥ ]<br>
तस्मात्सर्वप्रयत्नेन यमनक्षत्रसंस्थितम् ॥<br>
भक्त्या तं पूजयेच्चन्द्रं जन्मर्क्षं च विशेषतः ॥७॥<br>
पूजां सदा चन्द्रमसस्तु कृत्वा जन्मर्क्षसंस्थस्य भृगुप्रधान ॥<br>
कामानवाप्नोति नरस्तु सर्वान्सुखी सदा स्याद्भुवि नष्टपाप्मा॥८॥<br>
इति श्रीविष्णुधर्मोत्तरे द्वितीयखण्डे मा०स० रामं प्रति पुष्करोपाख्याने जन्मर्क्षस्नानवर्णनन्नाम द्व्युत्तरशततमोऽध्यायः ॥१०२॥<br>
2.103<br>
पुष्कर उवाच ॥<br>
चन्द्रमंडलवृद्धौ तु तथा चैवोत्तरायणे ॥<br>
शुभे दिवसनक्षत्रे मुहूर्ते च तथा शुभे ॥ १ ॥<br>
तिष्याश्विनगते चन्द्रे हस्तश्रवणगेऽपि च ॥<br>
प्राचीं वाप्यथवोदीचीं निष्क्रम्य नगराद्दिशम् ॥ २ ॥<br>
वास्तुविद्याविनिर्दिष्टे भूमिभागे मनोहरे ॥<br>
अष्टहस्तं शुभं कुर्याच्चतुरस्रं च मण्डलम् ॥ ३ ॥<br>
बल्यर्थमपरं कुर्याद्वह्निवेद्यर्थमेव च ॥<br>
गोमये नोपलिप्ते तु सुधालेखासमन्विते ॥ ४ ॥<br>
ध्वजातपत्रव्यजनमाल्यदामकुशाक्षतैः ॥<br>
लाजागन्धादिभिर्मुख्यैर्मङ्गल्यैस्तं समर्चयेत्॥५॥<br>
लाजालाजोपकरणैस्तथैव च विभूषयेत् ॥<br>
ततः प्रस्रवणेभ्यस्तु चतुर्भ्यस्तु घटान्नवान् ॥ ६ ॥<br>
प्रत्येकं कल्पयेद्विद्वान्कल्पिते मण्डलद्वये ॥<br>
सूक्तिष्वथ महाभाग बीजमात्रसमन्वितान् ॥ ७ ॥<br>
ततस्तु कल्पयेत्कुम्भान्सप्तमुख्यान्नदीजलैः ॥<br>
सर्वौषधियुतः कार्यः कुम्भ एको द्विजन्मना ॥ ८ ॥<br>
सर्वबीजयुतो धान्यरत्नोपेतस्तथा परः ॥<br>
तथा चैवापरं युक्तं कार्यं वृक्षाग्रपल्लवैः ॥ ९ ॥<br>
पुष्पैश्चैवापरं युक्तं फलैश्चैवापरं तथा ॥<br>
सर्वगन्धयुतं चान्यं सर्वानेव समर्चयेत् ॥ 2.103.१० ॥<br>
पूर्वमन्त्रेण च तथा सर्वानेवाभिमन्त्रयेत् ॥<br>
ततो भद्रासनं दत्त्वा तत्र चर्मास्तरेद् बुधः ॥ ११ ॥<br>
विप्रस्य स्नातुकामस्य सौरमार्षभकं शुभम् ॥<br>
क्षत्त्रियस्य तथा सैंहं वैयाघ्रं च तथा विशः॥१२॥<br>
द्वीपिचर्म च वैश्यस्य स्नाप्यस्तत्रोपवेशयेत् ॥<br>
प्रशस्तलक्षणां भार्यां वामभागे तथैव च॥१३॥<br>
उपोषितः शिरः स्नातः सिद्धार्थैः कङ्कतं विना ॥<br>
स्नापयेद्ब्राह्मणो विद्वान्बहुभिर्ब्राह्मणैः सह ॥ १४॥<br>
शङ्खपुण्याहघोषेण वीणावेणुरवेण च ॥<br>
जयशब्देन महता बन्दिनां निस्वनेन च ॥१५॥<br>
सौवर्णं च शतच्छिद्रं पात्रं शिरसि धारयेत् ॥<br>
तत्र दद्याद्घटैस्तोयं क्रमेणानेन शास्त्रवित् ॥ १६ ॥<br>
या औषधय इत्येष मन्त्रः स्यादौषधीघटे ॥<br>
आब्रह्मन् ब्रह्मणेत्येष बीजकुम्भे प्रकीर्तितः ॥ १७ ॥<br>
आशुः शिशान इति च तथा रत्नघटे भवेत् ॥<br>
मन्त्रः पुष्पवतीत्येष पुष्पकुम्भे प्रकीर्तितः ॥ १८ ॥<br>
एष एव तथा मन्त्रः फलकुम्भे प्रकीर्तितः ॥<br>
गन्धद्वारेण च तथा गन्धकुम्भे विधीयते ॥ १९ ॥<br>
एवं स्नातः परीधाय सुशुक्ले वाससी शुभे ॥<br>
मङ्गल्यानि स्पृशेद्राम संपश्येद्वदनं घृते ॥ 2.103.२० ॥<br>
विमले च तथादर्शे ततः संपूजयेद्धरिम् ॥<br>
वैष्णवांश्च तथा मन्त्राञ्जुहुयाज्जातवेदसि ॥ २१ ॥<br>
ततस्तूत्तरदिग्भागे वह्निं तस्योपकल्पयेत ॥<br>
भद्रासनं शुभे देशे युक्तं पूर्वोक्तचर्मणा ॥ २२ ॥<br>
श्वेतानुलेपनः स्रग्वी मङ्गल्याभरणस्तथा ॥<br>
निविशेतासने तस्मिन्सभार्यो भृगुनन्दन ॥ २३ ॥<br>
गन्धद्वारेतिमन्त्रेण तस्य रोचनया ततः ॥<br>
कण्ठे मूर्ध्नि ततः कुर्यात्तिलकं ब्राह्मणः स्वयम् ॥ २४ ॥<br>
येन देवा ज्योतिषेति दर्भार्ग्रैर्ब्राह्मणस्ततः ॥<br>
पादतस्तु प्रभृत्येनं सर्वाङ्गेषु प्रमार्जयेत् ॥ २५ ॥<br>
गुरवे दक्षिणां दद्याद्ब्राह्मणेभ्यश्च शक्तितः ॥<br>
गन्धरत्नाज्यमाल्यानि कनकं रजतं तथा ॥ २६ ॥<br>
शतच्छिद्रं च तत्पात्रं गुरवे विनिवेदयेत् ॥<br>
मङ्गलालम्भनं कृत्वा गतपापो द्विजाशिषा॥२७॥<br>
शङ्खपुण्याहघोषेण प्रविशेच्च गृहं स्वकम् ॥<br>
विनापि भार्यया राम स्नानं कार्यमिदं तथा ॥२८॥<br>
सप्तरात्रमिदं स्नानं सर्वकल्मषनाशनम् ॥<br>
मधु मांसं तथा क्षौद्रं मैथुनं च विवर्जयेत् ॥२९॥<br>
अलक्ष्मीशमनं पुण्यं रक्षोघ्नं बुद्धिवर्धनम् ॥<br>
आरोग्यदं दीप्तिकरं यशस्यं शत्रुसूदनम् ॥ 2.103.३० ॥<br>
मङ्गल्यं पापशमनं कलिदुस्वप्ननाशनम् ॥<br>
बृहस्पतिरिदं चक्रे स्नानं मघवतः स्वयम् ॥<br>
ब्रह्महत्याभिभूतस्य वृत्ते वृत्रवधे पुरा ॥३१॥<br>
ततोऽस्य दत्तः स्वयमेव वज्रिणा वरो नृलोकेपि वरोऽस्य कारकः ॥<br>
कामानभीष्टान्समवाप्य पूजितो महेन्द्रलोकं स सुखी प्रयास्यति ॥ ३२ ॥<br>
इति श्रीविष्णुधर्मोत्तरे द्वितीयखण्डे मा० सं० रामं प्रति पुष्करोपाख्याने बार्हस्पत्यस्नानवर्णनन्नाम त्र्युत्तरशततमोऽध्यायः ॥ १०३ ॥ ॥<br>
2.104<br>
राम उवाच ॥<br>
स्नानमन्यत्समाचक्ष्व भगवन्दुरितापहम् ॥<br>
सकृदेव कृतं यत्तु पापेभ्यो विप्रमोचयेत् ॥ १ ॥<br>
पुष्कर उवाच ॥<br>
राजयक्ष्माभिभूतेषु विषमज्वरितेषु च ॥<br>
छायोन्मादोपतप्तेषु विषमज्वरितेषु च ॥ २ ॥<br>
विनायकग्रहार्त्तेषु मूढचित्तेष्वतीव हि ॥<br>
येषां न सिध्यते विद्या सस्यं येषां न रोहति ॥ ३ ॥<br>
सीदेद्यस्य कुटुम्बं च पण्यं नायाति विक्रयम् ॥<br>
न लभेत्तु जयं युद्धे बलवानपि यो नरः ॥ ४ ॥<br>
युक्तान्यपि च कार्याणि विपद्यन्ते पुनःपुनः ॥<br>
कलहश्च भवेद्येषां सुहृत्स्वजनबान्धवैः॥ ॥ ५ ॥<br>
गर्भः प्रस्रवते यस्या जातो वापि विनश्यति ॥<br>
पुष्पं यस्याः क्षयं याति न च किञ्चित्प्रजायते ॥ ६ ॥<br>
गृह्णाति या न बीजं च जनयेद्वाप्यमानुषान् ॥<br>
नाप्नोति च पतिं कन्या तस्मात्स्नेहमथापि वा ॥ ७ ॥<br>
सौभाग्यं च न चायाति सुहृत्स्वजनबन्धुषु ॥<br>
एवमुक्तेषु चान्येषु त्वनुक्तेषु च भार्गव ॥ ८ ॥<br>
प्रसमीक्ष्य विधानज्ञः स्नानमेतत्समाचरेत् ॥<br>
स्नापयेत्सरितस्तीरे ग्रहाविष्टान्विचक्षणः ॥ ९ ॥<br>
राजयक्ष्माभिभूता ये विषम ज्वरिताश्च ये ॥<br>
तेषां देवालये स्नानं कुर्याद्वा सिद्धसेविते ॥ 2.104.१० ॥<br>
छायोन्मादोपतप्ता ये ये चापस्मारशोषिणः ॥<br>
तेषां मुनिगणावासे तीर्थे वा स्नानमिष्यते ॥ ११ ॥<br>
विनायकग्रहार्ता ये ये च मूढा विचेतसः ॥<br>
सज्जनाचरिते देशे तेषां स्नानं विधीयते ॥ १२ ॥<br>
त्रैविद्या येन सिध्यन्ति गुणा येषां प्रपूजिताः ॥<br>
तेषां स्नानमिहोद्दिष्टं सिद्धदेवस्य मन्दिरे ॥ १३ ॥<br>
येषां नास्ति जयो युद्धे येषां स्वजनसंक्षयः ॥<br>
कान्तारे वा वने तीर्थे तेषां स्नानं प्रशस्यते ॥ १४ ॥<br>
सततं कलहो येषां जायते च यतस्ततः ॥<br>
त्रिपथे वा तडागे वा स्नानं तेषां प्रकल्पयेत् ॥ १५ ॥<br>
पद्मिन्यां स्नपयेन्नारीं गर्भो यस्याः स्रवेत्तथा ॥<br>
अशोकसन्निधौ स्नाप्या जातो यस्याः विनश्यति ॥ १६ ॥<br>
न च गृह्णाति या शुक्रं स्नाप्या सा सफले तरौ ॥<br>
महोदधितटे स्नाप्या यदापत्यं विनश्यति ॥ १७ ॥<br>
अमानुषान्या जनयेत्स्नापयेत्तां चतुष्पथे ॥<br>
यादृशं या च भर्तारं न लभेत वराङ्गना ॥ १८ ॥<br>
स्नापयेदेकलिङ्गे तां स्थाने वा वृक्षसंकुले ॥<br>
रूपलावण्ययुक्ता या सौभाग्यं या न विन्दति ॥ १९ ॥<br>
स्नानं वृद्धिकरं तस्या वेश्यागारे प्रकल्पयेत्॥<br>
अन्येषामथ कर्तव्यं सदा स्नानं मनोहरम्॥2.104.२०॥<br>
समे सज्जनसंकीर्णे शुचौ देशे विकण्टके॥<br>
सहायैः प्रयतैः सार्धमहोरात्रोषितो द्विजः॥२१॥<br>
स्नानकर्म प्रयुञ्जीत सोपवासस्य मानद॥<br>
अहोरात्रासमर्थस्य कार्यं वा हविषाशनम्॥२२॥<br>
शरद्वसन्तयोः कार्यं स्नानं स्वस्थस्य भार्गव ॥<br>
सर्वकालेष्वथार्त्तस्य ग्रहव्याधिनिबर्हणम् ॥ २३ ॥<br>
मुहूर्ते तत्र सावित्रे ब्राह्मणः स्नापयेद्द्विज ॥<br>
मैत्रेऽथ विजये चैव राजन्यं स्नापयेत्तथा ॥ २४ ॥<br>
वैश्यं पैतामहे शूद्रं शेषेषु स्नापयेत्तथा ॥<br>
पञ्चमी सप्तमी श्रेष्ठा स्नपने ब्राह्मणस्य व ॥ २५ ॥<br>
त्रयोदशी तृतीया च क्षत्त्रियस्य विशिष्यते ॥<br>
द्वितीया दशमी चैव तथा वैश्यस्य मानद ॥ २६ ॥<br>
षष्ठी चतुर्दशी चैव शूद्राणां स्नानकर्मणि ॥<br>
एकादशी द्वादशी च तथा कृष्णचतुर्दशी ॥ २७ ॥<br>
सर्वेषामेव वर्णानां स्नानकर्मणि पूजिता ॥<br>
ध्रुवेषु वैष्णवे पुष्ये रेवत्यां भगदैवते ॥ २८ ॥<br>
हस्ते पुनर्वसौ सौम्ये ज्येष्ठायामथ वारुणे ॥<br>
धनिष्ठायां तथा स्नानं सर्वेषामेव पूजितम् ॥ २९ ॥<br>
वेत्रासनं भद्रपीठं वैदलं दारवं तथा ॥<br>
वर्णानामानुपूर्व्येण परिकीर्तितमासनम् ॥ 2.104.३०॥<br>
कृष्णाजिनं च वैयाघ्रं रौरवं बास्तमेव च ॥<br>
पादोपधानं वर्णानामानुपूर्व्येण कल्पयेत ॥ ३१ ॥<br>
वृषाश्वरथ पृष्ठे च गजपृष्ठे तथैव च ॥ ॥<br>
नरस्कन्धेङ्गनाङ्गे वा प्रायशः स्नापयेच्छिशून् ॥ ३२ ॥<br>
स्नातुकामस्य तस्याथ पूर्वमुत्सारसः स्मृतम् ॥<br>
यैर्द्रव्यैर्भृगुशार्दूल तानि वक्ष्याम्यतः परम् ॥ ३३ ॥<br>
पुनर्नवां रोचनां च शताह्वागुरुणीं त्वचम् ॥<br>
मधूकं च रजन्यौ द्वे तगरं नागकेसरम् ॥ ३४ ॥<br>
आसुरीं सर्जिकां चैव मांसीं रामठ चन्दनम् ॥<br>
प्रियङ्गुं सर्षपान्कुष्ठं कुंकुमं बहुपुत्रिकाम् ॥ ३५ ॥<br>
बलेन्द्रहस्तीं ब्राह्मीं च पञ्चगव्यं तथैव च ॥<br>
सक्तुना मिश्रयित्वा च कार्यमुद्वर्तनं भवेत् ॥ ३६॥<br>
ततः स्नानदिने प्राप्ते प्राग्वदुत्सादयेत्पुनः ॥<br>
ततो मनोहरे देशे मण्डलं कल्पयेद् बुधः ॥३७ ॥<br>
चतुरस्रं गोमयेन सर्वतोऽष्टदिशं समम् ॥<br>
सतोरणं चतुर्द्वारं प्राकारैरुपशोभितम् ॥ ३८ ॥<br>
तत्र मध्ये लिखेत्पद्ममष्टपत्रं सुशोभितम् ॥<br>
कर्णिकायां लिखेद्विष्णुं मेघाभं पीतवाससम् ॥३९॥<br>
कौस्तुभोद्भासितोरस्कं शङ्खचक्रगदाधरम्॥<br>
ब्रह्माणं दक्षिणे न्यस्य पद्मवर्णं समालिखेत् ॥ 2.104.४०॥<br>
अजिनाम्बरसंयुक्तं श्वेतयज्ञोपवीतिनम् ॥<br>
रजताभ्रनिभं वामे भागे रुद्रं समालिखेत् ॥ ४१ ॥<br>
व्याघ्रचर्माम्बरधरं त्रिनेत्रं शूलधारिणम् ॥<br>
पूर्वपत्रे लिखेच्छक्रं सवज्रं च सुदर्शनम् ॥ ४२ ॥<br>
गजपृष्ठाधिरूढं तु स्वर्णाभं पीतवाससम् ॥<br>
प्राग्दक्षिणे तथा पत्रे लिखेद्वह्निं महाप्रभम् ॥ ४३ ॥<br>
धूमाभवसनं देवं शुकयानगतं प्रभुम् ॥<br>
अतसीपुष्पसंकाशं पीताम्बरधरं शुभम् ॥ ४४ ॥<br>
सदण्डं महिषारूढं लिखेत्पत्रे तु दक्षिणे ॥<br>
उष्ट्रारूढं विरूपाक्षं लिखेद्दक्षिणपश्चिमे ॥ ४५ ॥<br>
रक्ताम्बरधरं कृष्णं खड्गपाणिं विभीषणम् ॥<br>
पश्चिमे वरुणं देवं सपाशं हंसवाहनम् ॥ ४६ ॥<br>
सशुक्लवसनं देवं स्वच्छवैडूर्यसन्निभम् ॥<br>
पश्चिमोत्तरतो वायुं वायुमण्डलमध्यगम् ॥ ४७ ॥<br>
लिखेच्छुभ्राम्बरं श्वेतं सर्वाभरणभूषितम् ॥<br>
कुबेरमुत्तरे पत्रे व्योमयानगतं लिखेत् ॥ ४८ ॥<br>
कवचोत्तमसंयुक्तं गदिनं कमलप्रभम् ॥<br>
वृषारूढमथेशानं पत्रे पूर्वोत्तरे लिखेत् ॥४९॥<br>
व्याघ्रचर्माम्बरधरं भालचन्द्र विभूषितम् ॥<br>
चतुर्भिः सागरैः पद्मं चतुरस्रं समन्ततः ॥ 2.104.५० ॥<br>
यादोगणयुतैश्चैव क्रमेण परिवारयेत् ॥<br>
सागराणां तु पूर्वेण लिखेत्पद्मं मनोहरम् ॥ ५१ ॥<br>
ततश्चक्रं तथा दण्डं वज्रं मकरमेव च ॥<br>
शक्तिं ध्वजं त्रिशूलं तु क्रमेणैव तु विन्यसेत् ॥ ५२ ॥<br>
ततः प्राकारसंलग्नानिषून्द्वादश विन्यसेत् ॥<br>
चतुरः सूक्तिषु तथा द्वारेष्वष्टौ भृगूत्तम ॥ ५३ ॥<br>
सुसंहतान्समाञ्श्लक्ष्णान्दुरङ्गान्पत्रनिर्गतान् ॥<br>
व्यामार्धसम्मितांस्तीक्ष्णान्पार्श्वे तक्षविभूषितान् ॥ ९४ ॥<br>
पञ्चरङ्गं ततः सूत्रं बध्नीयात्तेषु भार्गव ॥<br>
अरुन्धन्द्वारमार्गांस्तु सुदृढं सुमनोहरम् ॥ ५५ ॥<br>
वितानं मण्डलीकुर्याच्छ्वेतवर्णं मनोहरम् ॥<br>
ध्वजं छत्राणि खड्गांश्च घण्टादर्शांश्चतुर्दिशम् ॥ ५६ ॥<br>
प्राकारोपरि दण्डेषु सुदृढेष्वनिरोधयेत्॥<br>
स्नाने मण्डलकान्कुर्यात्प्राकारस्य ततो बहिः ॥ ५७ ॥<br>
त्रिसमान्भृगुशार्दूल चतुरस्रान्मनोहरान् ॥<br>
ज्वालामाल्यार्घरचितान्दिशासु विदिशासु च ॥ ५८ ॥<br>
स्नानमण्डलकानां तु समीपे सुसमन्ततः ॥<br>
गावः सवत्साः संस्थाप्या वृषभाश्च सुपूजिताः ॥ ५९ ॥<br>
अजाश्चार्भकसम्पन्ना जीवमोक्षाश्च पक्षिणः ॥<br>
प्राकारस्योत्तरे भागे वेदिं कुर्यात्सुशोभिताम् ॥ 2.104.६० ॥<br>
दर्भैराच्छाद्य तान्सर्वान्सलिलेन समुक्षयेत् ॥<br>
तत्राग्निं जुहुयान्मन्त्रैर्महाव्याहृतिपूर्वकम् ॥ ६१ ॥<br>
यथोक्तदेवतालिंगैस्तथा मन्त्रैश्च भार्गव ॥<br>
ॐकारेण तथास्त्राणां नामयुक्तेन वै पृथक् ॥ ६२ ॥<br>
अश्वत्थोदुम्बरप्लक्षबिल्वार्कखदिराः शमी ॥<br>
स्वराह्वयमपामार्गं पलाशयवकान्यपि ॥ ६३ ॥<br>
वंशिका चाश्वगन्धा च कदम्बश्चार्जुनासनौ ॥<br>
एतेषां समिधः शस्ताः किष्कुमात्रा घृतप्लुताः ॥ ६४ ॥<br>
एकैकमप्यष्टशतं हव्यं सर्षपसंयुतम् ॥<br>
तिलान्यवांस्तथाक्षोटाल्ँलाजाश्चाग्नौ समावपेत् ॥ ६५॥<br>
ततश्चावपयेच्छान्तिं ब्राह्मणान्गुणसंयुतान् ॥<br>
अभ्यर्च्य दक्षिणाभिश्च पुष्पाक्षतफलैस्तथा ॥६६॥<br>
ततस्तु स्थापयेत्कुम्भान्मण्डले सागरोपरि ॥<br>
यथा दिग्देवनामाङ्कान्दिशासु विदिशासु च ॥ ६७ …<br>
काञ्चनान्राजतांस्ताम्रानथ वापि महीमयान् ॥<br>
नामान्यथैषां वक्ष्यामि तानि मे गदतः शृणु ॥ ६८ ॥<br>
भद्रः सुभद्रः सिद्धार्थश्चतुर्थः पुष्टिवर्धनः ॥<br>
अमोकश्चित्रभानुश्च पर्जन्योऽथ सुदर्शनः ॥६९ ॥<br>
वापीकूपसरिद्भ्यश्च पूजयित्वा जलेन तान् ॥<br>
वनस्पतिसमायुक्तानर्घ्यमाल्यादिपूजितान्॥2.104.७०॥<br>
मन्त्रानुमन्त्रितानेतांस्तत्र मन्त्रं निबोध मे ॥<br>
स्थापयन्तु घटानेतान्साश्विरुद्रमरुद्गणाः ॥ ७१॥<br>
विश्वेदेवास्तथादित्या वसवो मुनयस्तथा ॥<br>
अधिश्रयन्तु सुप्रीतास्तथान्या अपि देवताः ॥७२॥<br>
एवं संस्थाप्य तान्कुम्भान्स्थाप्या मण्डलकेष्वथ॥<br>
ऐन्द्रादिक्रमशः स्थाप्यास्त्वासने पूर्वचोदिते ॥ ७३॥<br>
पूर्वे मण्डलके स्थाप्यः शुक्लपुष्पान्वरान्वितः ॥<br>
सर्वत्र ग्राहयेद्विप्रैर्वक्ष्यमाणगुणान्घटान् ॥ ७४ ॥<br>
प्रत्येकं स्याच्चतुर्भिस्तु द्वारस्योपरि भार्गव ॥<br>
अपां पूर्णं घटं तत्र यथाशं च यथास्वकम् ॥ ७५ ॥<br>
तथा दद्याद्यथास्नानं सम्यक्स्नाप्यस्य जायते ॥<br>
ओषधीश्चात्र वक्ष्यामि यास्तु कुम्भेषु निक्षिपेत् ॥ ७६ ॥<br>
अस्थापितेषु धर्मज्ञ ततः संस्थापनं भवेत् ॥<br>
जयां जयन्तीं विजयां सूकरीं मर्कटीं वचाम्॥ ७७ ॥<br>
कायस्थां च वयस्थां च बृहतीं बहुपुत्रिकाम् ॥<br>
सहस्तशतवीर्ये च त्रायमाणां कटुम्बराम् ॥ ७८ ॥<br>
अतिच्छत्रां तथा च्छत्रां जीवन्तीमपराजिताम् ॥<br>
जटिलां पूतनां कीशां सुरां यक्षसुरां तथा ॥ ७९ ॥<br>
अवीतराक्षसीं वीरां स्थिरां भद्रां यशोबलाम् ॥<br>
शङ्खपुष्पीं विष्णुदत्तां नाकुलीं गन्धनाकुलीम् ॥ 2.104.८० ॥<br>
गोलोम्यतिबले चैव व्याघ्रीमश्ववतीं तथा ॥<br>
श्यामां ज्योतिष्मतीं चैव तेषु कुम्भेषु निक्षिपेत् ॥ ८१ ॥<br>
चन्दनोशीरतगरकुम्भमागुरुकेसरान्॥<br>
त्वक्पत्रमुस्तह्रीबेरप्रियङ्ग्वेलारसांस्तथा॥८२॥<br>
गन्धमांसीं तथा स्पृक्कां रोचनं रामकं बुटिम्॥<br>
कशीरुकामृतानं च ककुभं पद्मकं तथा ॥ ८३ ॥<br>
कस्तूरिकां तरुष्कं च कर्पूरं नाडिकं तथा ॥<br>
जातीफलं लवङ्गाश्च कक्कोलैः सह चूर्णिताः ॥ ८४ ॥<br>
गन्धद्रव्याणि चान्यानि यथालाभं विनिक्षिपेत् ॥<br>
श्वेता रक्ता तथा पीता कृष्णा चैव हि मृत्तिका ॥ ८५ ॥<br>
याश्चान्या विविधाः शस्ता मृत्तिकास्ता निबोध मे ॥<br>
वृषाग्रशृङ्गाद्वल्मीकाद्देवतायतनाद्व्रजात् ॥ ८६ ॥<br>
अग्न्यागाराद्धस्तिदन्तात्सुभगागणिकागृहात् ॥<br>
राजद्वारात्पुरद्वारात्कूपाद्दानगृहात्तथा ॥ ८७ ॥<br>
कुम्भकारगृहान्नद्याः पद्मिन्याः श्रोत्रियालयात् ॥<br>
इन्द्रनीलतडागाच्च ह्रदात्प्रस्रवणादपि ॥ ८८ ॥<br>
चतुष्पथात्सप्तपथान्मृत्तिकाशकटात्तथा ॥<br>
गजाश्वगणशालाभ्यस्तथाथर्वणवेश्मनः ॥ ८९ ॥<br>
अजाविकान्वितागाराद्राजकोशान्महासनात् ॥<br>
अशोकात्क्षीरवृक्षाणां समीपात्सफलस्य च ॥ 2.104.९० ॥<br>
सदाध्ययनशालातो यज्ञभूमेश्च मृत्तिकाः ॥<br>
प्रगृह्य सर्वाः सम्भृत्य पञ्चगव्यसमन्विताः ॥ ॥ ९१ ॥<br>
सर्वबीजैः समायोज्य स्नानकुम्भेषु निक्षिपेत् ॥<br>
ततः कुम्भान्प्रतिष्ठाप्य स्नाप्यं संस्थापयेद्द्विजः ॥ ९२ ॥<br>
मण्डलेषु क्रमेणैव दिशासु विदिशासु च ॥<br>
पूर्वे मण्डलके स्नाप्यः श्वेतमाल्यानुलेपनः ॥ ९३ ॥<br>
श्वेतश्चैव पटो धार्यश्चतुर्भिर्ब्राह्मणैर्भवेत् ॥<br>
एवं दक्षिणतस्तस्य सर्वं नीलं प्रकल्पयेत् ॥ ९४ ॥<br>
कृष्णं च कल्पयेत्सर्वं तथा दक्षिणपश्चिमे ॥<br>
( पीतं प्रकल्पयेत्सर्वं तथा भागे तु पश्चिमे ॥)<br>
पश्चिमोत्तरयोः सर्वं शुक्लवर्णं प्रकल्पयेत् ॥ ९५ ॥<br>
तथैवोत्तरदिग्भागे पद्मवर्णं प्रकल्पयेत् ॥<br>
प्रागुत्तरे तथा भागे चित्रं सर्वं प्रकल्पयेत्॥ ९६ ॥<br>
राज्याभिषेकविहितो मन्त्रश्चात्र विधीयते ॥<br>
प्रत्येकमथ कुम्भेषु दिशासु विदिशासु च ॥ ९७ ॥<br>
एवं स्नाप्यो महाभाग शङ्खपुण्याहनिस्वनैः ॥<br>
स्नातः शुक्लाम्बरधरः श्वेतमाल्यानुलेपनः ॥ ९८ ॥<br>
मण्डले तु निविष्टानां सुराणां पूजनं ततः ॥<br>
कुर्वीत प्रयतः शुद्धिं गन्धमाल्यार्घसम्पदा ॥ ९९ ॥<br>
दीपैर्धूपैर्नमस्कारैर्वस्त्रैराभरणैस्तथा ॥<br>
अपूपान्पायसं भक्ष्याञ्शुक्लमाल्यानुलेपनम् ॥ 2.104.१०० ॥<br>
विविधं च फलं क्षीरं ब्रह्मणेभ्यो निवेदयेत् ॥<br>
दध्ना च परमान्नेन श्वेतमाल्यानुलेपनैः ॥ १०१ ॥<br>
फलैः प्रसूनैश्च तथा केशवाय हरेद्बलिम् ॥<br>
क्षीरेण परमान्नेन दध्ना सकृसरेण च ॥ १०२ ॥<br>
फलैः कालोद्भवैः पुष्पैः शङ्कराय हरेद्बलिम् ॥<br>
अपूपैः परमान्नेन भक्ष्यैः क्षीरेण सर्पिषा ॥ १०३ ॥<br>
माल्यानुलेपनैः शुक्लैर्महेन्द्राय हरेद्बलिम् ॥<br>
यवानां च तिलानां च गोधूमानां तथा सकृत् ॥१०४ ॥<br>
भक्ष्यैः सगुडसर्पिष्कैर्बलिं कुर्यात्तु वह्नये ॥<br>
गुडोदनगुडापूपान्पक्वमांसं तथामिषम् ॥ १०५ ॥ ।<br>
यमाय च बलिं दद्याद्रक्तमाल्यानुलेपनम् ॥<br>
पक्वमांसं तथा मांसं कृष्णमाल्यानुलेपनम् ॥ १०६ ॥<br>
विरूपाक्षाय तु सुरां दद्यात्सौवीरकं तथा ॥<br>
मुद्गापूपांस्तिलापूपाञ्जलजान्मन्दिरांस्तथा ॥ १०७ ॥<br>
वरुणाय बलिं दद्यात्पीतं माल्यादिकं तथा ॥<br>
यवगोधूमचणकमाषसक्तून्सगोरसान् ॥ ॥ १०८ ॥<br>
कुल्माषघृतसंयुक्तान्बलिं दद्यात्तु वायवे ॥<br>
भक्ष्यांश्च मधुसंयुक्तान्मुद्गमिश्रांस्तथामिषम् ॥ १०९ ॥<br>
चित्रं माल्यं कुंकुमं च कुबेराय हरेद्बलिम् ॥<br>
शिम्बिधान्यभवान्भक्ष्याञ्शाल्यन्नं सगुडं दधि ॥2.104.११०॥<br>
ईशानाय बलिं दद्याच्छुक्लमाल्यानुलेपनैः ॥<br>
शुक्लौदनं शुक्लमाल्यं शूलायोपहरेद्बलिम् ॥१११॥<br>
तथा पञ्चरसैः सिद्धं दद्याद्विज्ञाय बुद्धिमान् ॥<br>
कृसरं गन्धपुष्पाढ्यं दद्याच्छक्राय पायसम्॥११२॥<br>
फलोदनं रक्तमाल्यं दद्याच्छक्त्यै तथा बलिम् ॥<br>
स्नानमण्डलकेभ्योऽपि बलिं दद्यात्ततो बलिम्॥११३॥<br>
बालक्रीडनकान्भक्ष्यान्फलानि विविधानि च ॥<br>
मत्स्यामिषं सरुधिरं पायसं तिलतण्डुलम् ॥ ११४ ॥<br>
सकृदन्त्राणि हृदयं भूतेभ्यो बलिमाहरेत् ॥<br>
ॐकाराद्यैश्चतुर्थ्यन्तैः स्वाहाकारसमन्वितैः ॥११५॥<br>
राज्याभिषेकमन्त्रोक्तदेवतानां पृथक्पृथक् ॥<br>
नामभिर्जुहुयाद्वह्नौ यथाश्रद्धं यथाघृतम् ॥ ११६॥<br>
पूर्णाहुतिं ततो दत्त्वा देया विप्रेषु दक्षिणा ॥<br>
कनकं रजतं गावो वासांसि विविधानि च ॥ ११७ ॥<br>
कर्त्रे च दक्षिणा देया तथा राम विशेषतः ॥<br>
दत्तं वस्त्रादि देवेभ्यस्तथा स्तानघटादिकम् ॥ ११८ ॥<br>
कर्ता यथेष्टं विभजेत्तस्य भागो हि स स्मृतः ॥<br>
घृतेऽथ वदनं दृष्ट्वा नमस्कृत्य च देवताः ॥११९ ॥<br>
मङ्गल्यालम्भनं कृत्वा फलपाणिरुदङ्मुखः ॥<br>
तस्माद्देशाद्विनिर्गत्य गृहं यायात्ततः स्वकम् ॥ 2.104.१२० ॥<br>
तत्र तिष्ठेद्धविष्याशी ब्रह्मचारी च तां निशाम् ॥<br>
स्नापितो ब्रह्मपूतेन स्नानेनायं यथा भवेत् ॥ १२१ ॥<br>
सर्वान्कामानवाप्नोति स्वर्गलोकं च गच्छति ॥<br>
पुरा देवासुरे युद्धे शक्रायैतद्बृहस्पतिः ॥ १२२॥<br>
कृतवान्पुरुहूताय ततः शक्रः सुराधिपः ॥<br>
जघान दैत्यमुख्यानां नवतीर्नव भार्गव ॥ १२३॥<br>
धन्यं यशस्यं रिपुनाशकारि रक्षोहणं पापहरं पवित्रम् ॥<br>
रोगापहं विघ्नविनाशकारि स्नानं मया ते विहितं यथार्थम्॥१२४॥<br>
इति श्रीविष्णुधर्मोत्तरे द्वितीयखंडे मा०सं० रामं प्रति पुष्करोपाख्याने दिक्पालस्नानवर्णनन्नाम चतुरुत्तर<br>
शततमोऽध्यायः ॥ १०४ ॥<br>
2.105<br>
राम उवाच ॥<br>
स्नानमन्यत्समाचक्ष्व भगवन्दुरितापहम् ॥<br>
विनायकोपसृष्टानां सर्वकर्मप्रसाधकम् ॥ १ ॥<br>
पुष्कर उवाच ॥<br>
विनायकः कर्मविघ्नसिध्यर्थं विनियोजितः ॥<br>
गणानामधिपत्ये च केशवेन पितामहैः ॥ २ ॥<br>
तेनोपसृष्टो यस्तस्य लक्षणानि निबोध मे ॥<br>
स्वप्नेऽवगाहतेऽत्यर्थं जलं मुण्डं च पश्यति ॥ ३ ॥<br>
काषायवाससश्चैव क्रव्यादांश्चाधिरोहति ॥<br>
अन्त्यजैर्गर्दभैरुष्ट्रैः सहैकत्रावतिष्ठते ॥ ४ ॥<br>
व्रजमानस्तथात्मानं मन्यतेऽनुगतं परैः ॥<br>
विमना विफलारम्भः संसीदन्ननिमित्ततः ॥ ५ ॥<br>
तेनोपसृष्टो लभते न राज्यं राजनन्दनः ॥<br>
या कुमारी च भर्तारमपत्यं गर्भमङ्गना ॥ ६ ॥<br>
आचार्यत्वं श्रोत्रियश्च न शिष्योऽध्ययनं तथा ॥<br>
वणिङ् न लाभमाप्नोति न कृषिं तु कृषीवलः ॥ ७॥<br>
स्नपनं तस्य कर्तव्यं पुण्येह्नि विधिपूर्वकम् ॥<br>
हस्तपुष्याश्वयुक्सौम्यवैष्णवान्यतमे शुभे ॥ ८॥<br>
नक्षत्रे च मुहूर्ते च मैत्रे वा ब्रह्मदैवते ॥<br>
चर्मण्यानुडुहे रक्ते स्थाप्यं भद्रासनं भवेत् ॥ ९ ॥<br>
भद्रासनोपविष्टस्य स्वस्ति वाच्यं द्विजोत्तमान् ॥<br>
गौरसर्षपकल्केन मेध्येनोत्सादितस्य च ॥ 2.105.१० ॥<br>
सर्वौषधैः सर्वगन्धैः प्रलिप्तशिरसस्तथा ॥<br>
चतुर्भिः कलशैः कार्यं स्नपनं मन्त्रसंयुतम् ॥११ ॥<br>
तथैकवर्णाः कलशाः कर्तव्यास्ते ह्रदाम्भसा ॥<br>
अश्वस्थानाद्गजस्थानाद्वल्मीकात्सङ्गमाद्धृदात् ॥ १२ ॥<br>
मृत्तिकां रोचनं गन्धान्गुग्गुलं तेषु निक्षिपेत् ॥<br>
सर्वौषधीश्च बीजानि स्नानमन्त्रानतः शृणु ॥ १३ ॥<br>
सहस्राक्षं शतधारमृषिभिः पावनं कृतम् ॥<br>
तेन त्वामभिषिञ्चामः पावमानीः पुनन्तु ते ॥ १४ ॥<br>
भगं ते वरुणो राजा भगं शुक्रो बृहस्पतिः ॥<br>
भगमिन्द्रश्च वायुश्च भगं सप्तर्षयो ददुः ॥ १५ ॥<br>
यत्ते केशेषु दौर्भाग्यं सीमन्ते यच्च मूर्धनि ॥<br>
ललाटकर्णयोरक्ष्णोरापस्तद्धन्तु ते सदा ॥ १६ ॥<br>
दर्भपिञ्जलमादाय वामहस्ते ततो गुरुः ॥<br>
स्नातस्य सार्षपं तैलं सुवेणौदुम्बरेण तु ॥ १७ ॥<br>
जुहुयान्मूर्ध्नि धर्मज्ञ चतुर्थ्यन्तैश्च नामभिः ॥<br>
ॐकारपूतैर्धर्मज्ञ स्वाहाकारसमन्वितैः ॥ १८ ॥<br>
मिताय संमितायाथ सालङ्कटकटाय च ॥<br>
कूष्माण्डराजपुत्राय तथैव च महात्मने ॥ १९ ॥<br>
नामभिर्बलिमन्त्रैश्च वषट्कारसमन्वितैः॥<br>
दद्याच्चतुष्पथे शीर्षे कुशानास्तीर्य सर्वतः ॥2.105.२०॥ ।<br>
कृतरक्तांस्तण्डुलांश्च पललौदनमेव च ॥<br>
मत्स्यान्पक्वांस्तथैवामान्मांसमेतावदेव तु ॥ २१ ॥<br>
पुष्पं चित्रं सुगन्धं तु सुरां च त्रिविधामपि ॥<br>
मूलकं पूरिकापूपास्तथैवैण्डर्यकाणि च ॥ २२॥<br>
एतान्सर्वानुपाहृत्य भूमौ कृत्वा ततः शिरः॥<br>
विनायकस्य जननीमुपतिष्ठेत्ततोऽम्बिकाम्॥२३॥<br>
रूपं देहि यशो देहि सौभाग्यं सुभगे मम॥<br>
पुत्रान्देहि धनं देहि सर्वान्कामांश्च देहि मे॥२४॥<br>
ततः शुक्लाम्बरधरः शुक्लमाल्यानुलेपनः॥<br>
भोजयेद्ब्राह्मणान्दद्याद्वस्त्रयुग्मं गुरोरपि ॥ २५ ॥<br>
विनायकस्नानमिदं यशस्यं रक्षोहणं विघ्नविनाशकारि॥<br>
सर्वामयघ्नं रिपुनाशकं च कर्तव्यमेतन्नियमेन राम॥२६॥<br>
इति श्रीविष्णुधर्मोत्तरे द्वितीयखण्डे मा० सं० रामं प्रति पुष्करोपाख्याने विनायकस्नानवर्णनन्नाम पञ्चोत्तरशततमोऽध्यायः ॥ १०५ ॥<br>
2.106<br>
पुष्कर उवाच ॥<br>
स्नानमन्यत्प्रवक्ष्यामि तवाहं दुरितापहम् ॥<br>
दानवेन्द्राय भुवने यज्जगादोशनाः पुरा ॥ १ ॥<br>
धन्यं यशस्यमायुष्यं सर्वशत्रुक्षयंकरम् ॥<br>
प्रभातायां तु शर्वर्यां भास्करेऽनुदिते तथा ॥ २॥<br>
स्नायीत भार्गवश्रेष्ठ विधिदृष्टेन कर्मणा ॥<br>
सौवर्णं राजतं कुम्भमथवापि महीमयम् ॥ ३ ॥<br>
नादेयैः सागरैस्तोयैः कल्पयित्वा यथाविधिः ॥<br>
ओषधीर्विन्यसेत्तत्र समभागाः सुचूर्णिताः ॥ ४ ॥<br>
जया च विजया चैव तथा सूक्ष्मफलानि च ॥<br>
प्रसन्नमुखबीजानि भाण्डीरकुसुमानि च ॥ ९ ॥<br>
क्षीरजापत्रनिर्माल्यं देवीनिस्सारमेव च ॥<br>
कल्लीवराङ्गना चैव गजेन्द्रस्य च मञ्जरी ॥ ६ ॥<br>
क्षुद्रजं करजं चैव धने द्वेद्वे विभावरी ॥<br>
महौघं पूर्तगं चैव भुवं यक्षभुवं तथा ॥ ७ ॥<br>
शशाङ्कमृगदर्पं च दानं च करिणस्तथा ॥<br>
ओषध्यः कथितास्तुभ्यं दाने मन्त्रमतः शृणु ॥ ८॥<br>
( ॐनमो भगवते रुद्राय धवलपाण्डुरोपचितभस्मानुलिप्तगात्राय ॥<br>
तद्यथा ॥<br>
जय जय विजयविजय सर्वाञ्छत्रूनमुकस्य कलहविग्रहविवादेषु भञ्जभञ्ज मथमथ सर्वत्र प्रत्यक्षिकां योऽसौ युगान्तकाले दध्यक्षतैरिमां पूजां रौद्री मूर्तिसहस्तां सुसत्त्वां रक्षतु जीविकां संवर्तकाग्नितुल्यश्च त्रिपुरार्तिकरः यः सर्वदेवमयः सोऽपि तव रक्षतु जीवितं निखि निखि निखि स्वाहा ॥ )<br>
एवं स्नातस्त्वनेनैव गात्रेण तिलतण्डुलम् ॥<br>
घृताक्तं ज्वलिते वह्नौ जुहुयात्प्रयतः सदा ॥९ ॥।<br>
ततः सम्पूजनं कुर्याद्देवदेवस्य शूलिनः ॥<br>
घृतक्षीराभिषेकेण गन्धपुष्पफलाक्षतैः ॥ 2.106.१० ।॥<br>
दीपधूपनमस्कारैस्तथा वान्नेन भूरिणा ॥<br>
गीतवाद्यैः सुमधुरैर्ब्राह्मणान्स्वस्तिवाचनैः ॥ ११ ॥<br>
माहेश्वरस्नानमिदं हि कृत्वा रक्षोहणं शत्रुनिबर्हणं च ॥<br>
कामानवाप्नोति नरस्तु सर्वान्यान्राम कांश्चिन्मनसेच्छतीति ॥ १२ ॥<br>
इति श्रीविष्णुधर्मोत्तरे द्वितीयखण्डे मा० सं० रामं प्रति पुष्करोपाख्याने माहेश्वरस्नानवर्णनन्नाम षडुत्तरशततमोऽध्यायः ॥ १०६ ।॥<br>
2.107<br>
पुष्कर उवाच ॥<br>
स्नानान्यन्यानि ते वच्मि निबोध गदतो मम ॥<br>
रक्षोघ्नानि यशस्यानि मङ्गल्यानि विशेषतः ॥ १ ॥<br>
स्नानं घृतेन कथितं चायुषो वर्धनं परम् ॥<br>
राम गोशकृता स्नानं परं लक्ष्मीविवर्धनम् ॥ २ ॥<br>
स्नानं च कथितं दध्ना परं लक्ष्मीविवर्धनम्॥<br>
तथा दर्भोदकस्नानं सर्वपापनिबर्हणम् ॥ ३॥<br>
पलाशबिल्व कमलकुशस्नानं पुरो हितम् ॥<br>
वचा हरिद्रा मञ्जिष्ठा तगरं चारकं तथा ॥ ४॥<br>
स्नानमेतद्विनिर्दिष्टं रक्षोघ्नं पापसूदनम् ॥<br>
वचाहरिद्रया युक्तं स्नानं रक्षोहणं परम् ॥ ५ ॥<br>
आयुष्यं च यशस्यं च धन्यं मेधाविवर्धनम् ॥<br>
स्नानं पवित्रं मङ्गल्यं तथा काञ्चनवारिणा ॥ ६ ॥।<br>
क्रमादूनतरे किञ्चिद्रूप्यताम्रोदकैस्ततः ॥<br>
तथा रत्नोदकस्नानं सङ्ग्रामविजयावहम् ॥ ७ ॥<br>
वैडूर्यं मध्यतः कृत्वा प्रवालैः परिवारयेत् ॥<br>
तेन पात्रेण यत्स्नानं सर्वकामकरं हितम् ॥ ८ ॥<br>
स्नानं सर्वौषधैर्मुख्यं विवादे विजयप्रदम् ॥<br>
सर्वगन्धोदकस्नानं सौभाग्यारोग्यकारकम् ॥ ९ ॥<br>
तथा बीजोदकस्नानं सर्वकर्मप्रसाधकम् ॥<br>
तथैवामलकस्नानमलक्ष्मीनाशनं परम् ॥ 2.107.१० ॥<br>
तिलसिद्धार्थकैः स्नानममङ्गल्यप्रणाशनम् ॥<br>
केवलैर्वा तिलैः स्नानमथवा गौरसर्षपैः ॥ ११ ॥<br>
स्नानं प्रियङ्गुना प्रोक्तं तथा सौभाग्यवर्धनम् ॥<br>
सौभाग्यकं तथा स्नानं नागकान्ताप्रियङ्गुभिः ॥ १२ ॥<br>
पुरोचारुककुष्ठैश्च तथैव च विनिर्दिशेत् ॥<br>
धात्रीफलेन पद्मैश्च तथामलकवारिणा ॥ १३ ॥<br>
लक्ष्मीवृद्धिकरं स्नानं कथितं भार्गवोत्तम ॥<br>
पद्मोत्पलकदम्बैश्च तथा लक्ष्मीविवर्धनम् ॥ १४ ॥<br>
बलामतिबलां चैव तथा नागबलामपि ॥<br>
बलां मोटां चतुर्थी तु स्नानं वै बलवर्धनम् ॥ १५ ॥<br>
ब्रह्माकर्कोटकीमूलं कुमारी पद्मचारिणी ॥<br>
स्नाने रोगविनाशाय स्मृताः प्रत्येकशो द्विज ॥ १६ ॥<br>
मांसीमुराचोरकनागपुष्पैः सनागदानैरतिनाशकारि ॥<br>
तुरुष्ककक्कोलकजातिपूगैः फलैः समस्तैः सुतरां प्रदद्यात् ॥ १७ ॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने नानाविधस्नानवर्णनन्नाम सप्तोत्तरशततमोऽध्यायः ॥ १०७॥<br>
2.108<br>
राम उवाच ॥<br>
स्नानानामिह सर्वेषां यत्स्नानमतिरिच्यते ॥<br>
तन्ममाचक्ष्व सकलं सर्वकल्मषनाशनम् ॥१॥<br>
पुष्कर उवाच ॥<br>
शृणु पादोदकस्नानं सर्वकिल्बिषनाशनम् ॥<br>
श्रवणर्क्षं विना ह्येतद्भवत्यर्धफलं यतः ॥ २ ॥<br>
ततः कार्यं प्रयत्नेन श्रवणर्क्षे विशेषतः ॥<br>
अथोत्तरासु षाढासु निराहारो जितेन्द्रियः ॥ ३ ॥<br>
सर्वौषधैः सर्वगन्धैर्देवदेवस्य चक्रिणः ॥<br>
पादं प्रलेपयेद्विद्वान्क्रमेण चतुरात्मनः ॥ ४ ॥<br>
ततस्तु कलशान्कुर्याच्चतुरः सुदृढान्नवान् ॥<br>
सौवर्णान्राजतान्ताम्रानथ वापि महीमयान्॥ ५ ॥<br>
ततोऽनिरुद्धचरणौ कृपाद्भिः क्षालयेत्ततः ॥<br>
ताभिस्तु कलशं पूर्णं स्थापनीयं तदग्रतः ॥ ६ ॥<br>
ततः प्रद्युम्नचरणौ क्षाल्यौ प्रस्रवणोदकैः ॥<br>
कलशं पूरितं तच्च भवेत्स्थाप्यं तदग्रतः ।७ ॥<br>
संकर्षणस्य चरणौ क्षाल्यौ तोयैश्च सारसैः ॥<br>
तैस्तु संपूर्णकलशं स्थाप्यं तस्याग्रतो भवेत् ॥ ८ ॥<br>
वासुदेवस्य चरणौ नादेयैः क्षालयेद्बुधः ॥<br>
कलशं पूरितं तैश्च स्थापनीयं तदग्रतः ॥ ९ ॥<br>
ततः पूजा तु कर्तव्या यथावच्चतुरात्मनः ॥<br>
कलशान्पूजयेत्तांश्च गन्धमाल्यफलाक्षतैः ॥ 2.108.१० ॥<br>
ततः प्राप्ते द्वितीयेऽह्नि स्नातः पूर्वमुपोषितः ॥<br>
सम्मुखश्चानिरुद्धस्य स्नाप्यश्च कटुको भवेत् ॥ ११ ॥<br>
प्रद्युम्नस्य च देवस्य ततः संकर्षणस्य च ॥<br>
ततश्च वासुदेवस्य यथा रामस्य चक्रिणः ॥ १२ ॥<br>
( पवित्रमन्त्रैः सर्वेषां घण्टानामभिमन्त्रणम्॥<br>
कर्तव्यं सात्त्वतेनाथ शुचिना भार्गवोत्तम ॥१३॥<br>
अथ मन्त्रान्प्रवक्ष्यामि कलशेषु चतुर्षु ते॥)<br>
मङ्गल्यांश्च यशश्यांश्चा सर्वाघविनिषूदनान् ॥ १४ ॥<br>
अरुद्धमार्गाः सर्वत्र सर्वशश्चापराजिताः ॥<br>
वायुमूर्तिरचिन्त्यात्मा सोऽनिरुद्धः स्वयं प्रभुः ॥ १५ ॥<br>
पादोदकेन दिव्येन शिवेनाघविनाशिना ॥<br>
तथाघमपहृत्याशु शिवं वर्धयतां प्रभुः ॥ १६ ॥<br>
लोकान्प्रद्योतयति यः प्रयुम्नो भास्करप्रभः ॥<br>
हुताशनः स तेजस्वी मङ्गलं विदधातु मे ॥ ।१७ ॥<br>
कामदेवो जगद्योनिः सर्वशः प्रभुरीश्वरः ॥<br>
दुःखहर्ता जगन्नाथो मङ्गलानि ददातु ते ॥ १८ ॥<br>
जगतां कर्षणाद्देवो यः स सङ्कर्षणः प्रभुः ॥<br>
रुद्रमूर्तिरचिन्त्यात्मा सर्वगः सर्वहारकः ॥ १९ ॥<br>
कामपालोऽरिदमनः सर्वभूतस्य शङ्करः॥<br>
विश्वयोनिर्महातेजा मङ्गलानि ददातु ते ॥ 2.108.२० ॥<br>
सर्वावासो वासुदेवो भूतात्मा भूतभावनः ॥<br>
सर्वगश्चाप्रमेयश्च पुरुषः परमेश्वरः ॥ २१ ॥<br>
अनन्तः सर्वदेवेशो जगदाधारकारणः ॥<br>
अघापहारी वरदो विदधातु श्रियं तव ॥ २२ ॥<br>
एवं स्नातस्ततस्त्यक्त्वा तत्रैव स्नानवाससी ॥<br>
शुक्लवासा उपस्पृश्य पूजां कुर्यात्क्रमेण तु ॥ २३ ॥<br>
गन्धैः पुष्पैः फलैर्मुख्यैर्दीपैर्धूपैः सुगन्धिभिः ॥<br>
नैवेद्यैर्विविधैश्चैव सात्त्वतानां च पूजनैः ॥२४॥<br>
एवं देवार्चनं कृत्वा सात्त्वतां शान्तिदं शुभम् ॥<br>
भोजनं गोरसप्रायं कृत्वा तिष्ठेत्सुयन्त्रितम् ॥ २६ ॥<br>
प्रादुर्भावाणि मुख्यानि शृणुयात्केशवस्य च ॥<br>
पाखण्डिपतितानां च वर्जयेद्दर्शनं तथा ॥ २६ ॥<br>
इति पादोदकस्नानं प्रोक्तं रक्षोहणं तव ॥<br>
मङ्गल्यं पापशमनमलक्ष्मीनाशनं परम् ॥ २७ ॥<br>
सर्वविघ्नप्रशमनं सर्वबाधाविनाशनम् ॥<br>
दुःस्वप्नारिष्टशमनं सर्वव्याधिहरं शिवम् ॥ २८ ॥<br>
यात्रासिद्धिकरं धन्यं कर्मणां सिद्धिकारकम् ॥<br>
शत्रुघ्नं बुद्धिदं मेध्यं बलायुःस्मृतिवर्धनम् ॥<br>
सौभाग्यदं कामपरं यशःपुत्रविवर्धनम् ॥ २९ ॥<br>
अमोघवीर्यं पुरुषोत्तमस्य पादोदकस्नानमिदं प्रदिष्टम् ॥<br>
स्नानोत्तरं ते रणचण्डवेग भूयस्तु ते किं कथयामि राम ॥ 2.108.३० ॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने पुरुषोत्तमपादोदकस्नानवर्णनन्नामाष्टोत्तरशततमोऽध्यायः ॥ १०८ ॥<br>
2.109<br>
राम उवाच ॥<br>
मणीनामथ काम्यानां श्रोतुमिच्छाम्यहं विधिम् ॥<br>
सर्वकामकरं मुख्यं तथा च दुरितापहम् ॥ १ ॥<br>
पुष्कर उवाच ॥<br>
आथर्वणेन विधिना मणिकर्म निबोध मे ॥<br>
ध्रुवस्तिष्ठेत्यृचा वृक्षं प्रत्यक्षमनुमन्त्रयेत् ॥ २ ॥<br>
पादोनया मणिस्थानं प्रोक्षयेत्तु द्वितीयया ॥<br>
अस्याः पादेनोत्तरेण निर्मिमीत मणिं ततः ॥ ३ ॥<br>
सबन्धुश्चेति तमृचा तस्माच्छिन्द्यादिति श्रुतिः ॥<br>
आहरेत मणिं तस्मात्सूक्तादस्मात्तृतीयया ॥ ४ ॥<br>
सर्वत्र तु मणीनां च निर्माणं केवलं भवेत् ॥<br>
उपयुक्तास्तु केवाक्षा द्रव्यास्ते परिकीर्तिताः ॥५॥<br>
अङ्गुष्ठपर्वमात्रास्ते कर्तव्यास्तु समन्ततः ॥<br>
सम्यगुत्पादयेत्तेषां सम्यग्ग्रन्थिचतुष्टयम् ॥ ६ ॥<br>
अग्रतो मूलतो वापि कल्पमानेऽतिरिच्यते ॥<br>
अरातीयोरित्यनया छिन्द्याच्छस्त्रेण तत्त्ववित् ॥ ७ ॥<br>
अर्थं च सुशिरः कृत्वा ततः प्रक्षाल्य वारिणा ॥<br>
पात्रं तमग्नौ कृत्वा तु सम्यगेव यथाविधि ॥ ८ ॥<br>
यत्राचक्रुरित्यनया ससूत्रमत उत्तरम् ॥<br>
कुर्यात्तदग्निकुण्डं च प्रबोध्य जुहुयाद् घृतम् ॥ ९ ॥<br>
प्रत्यृचा स्वेन मन्त्रेण सम्पातानयनं भवेत् ॥<br>
कृतशान्त्युदके पात्रे रम्ये लोहमये दृढे ॥ 2.109.१० ॥<br>
स्वलिङ्गोद्धृमन्त्रेण दर्विदण्डादतः परम् ॥<br>
विमुच्य सर्वं तेनैव मन्त्रेण भ्रामयेन्मणिम् ॥ ११ ॥<br>
पात्रे तस्मिंस्ततस्तस्मादुद्धृत्या बन्धनं भवेत् ॥<br>
सकलेनैव मन्त्रेण मन्त्रयेच्च तथोद्गतम् ॥ १२ ॥<br>
सामान्यमिदमुक्तं ते शृणु वैशेषिकं द्विज ॥<br>
अभीवर्तमणौ कर्म तव वक्ष्याम्यतः परम् ॥ १३ ॥<br>
अभीवर्त्तेन मणिनेत्याद्याभिस्तिसृभिर्मणौ ॥<br>
अत्रायं वासवं पात्रं द्वेभ्यश्च प्रत्यृचं पुनः १४ ॥<br>
दत्त्वा सर्वेण सूक्तेन मणेराधन्वनं भवेत् ॥<br>
अभीवर्तमणिः प्रोक्तो नो वा काष्ठान्भृगूत्तम ॥ १५ ॥<br>
अयं योनिरत इति तस्य होमो विधीयते ॥<br>
शशकेष्विह ये श्रान्तवत्सभैषज्यभाजनम ॥ १६ ॥<br>
क्षुद्रेषु यदपामार्गं मणिः शान्तविसंज्ञकः ॥<br>
इत्येते यावदुक्ताः स्युर्विवाहमधुराश्च ये ॥ १७ ॥<br>
पूर्वोक्तेन भवेद्धर्म एतेषामिति मे मतिः ॥<br>
द्रव्यौषधिमणीनां च सभार्याणां तथैव च ॥ १८ ॥<br>
दाक्षायणमणीनां च भवेद्धोमाधिको विधिः ॥<br>
ओषधीनामिहेदानीं विधानं शृणु भार्गव ॥ १९ ॥<br>
व्रीहीणां वा यवानां वा मूले तु परितः किरेत् ॥<br>
यदि सौम्य सुमन्त्रेण फलकान्येकविंशतिः ॥ 2.109.२० ॥<br>
अमुष्मिन्स्थानरूढासु यथाभिलषितां बुधः ॥<br>
योजयेन्नाम सम्भूताममुकस्य विभूतये ॥ २१ ॥<br>
घृताहुतेति च द्वाभ्यां घृतेन प्रोक्षयेत्ततः ॥<br>
मा ते रिषसीत्यनया ह्या त्वा तमभिमन्त्रयेत् ॥ २२ ॥<br>
गन्धं संछादयेच्चैव ततो भूमेत्यनन्तरम् ॥<br>
इत्यौषधीनां सर्वासां सामान्योऽयं विधिः स्मृतः ॥ २३ ॥<br>
एककाद्यास्तु मणयः सलिङ्गं निखनेद्बुधः ॥<br>
मन्त्रेण तान्प्रवक्ष्यामि यथावदनुपूर्वशः ॥ २४ ॥<br>
एकाङ्क एककामायेत्येकांके विधिवत्खनेत् ॥<br>
आक्रन्दयति सूक्तेन प्रदध्नां यद्यथाविधि ॥ २५ ॥<br>
इयं वीरुदित्यनया विधिवन्मधुघः खनेत् ॥<br>
सूक्तेन सुकलेनास्य मणेराबन्धनं भवेत् ॥ २६ ॥<br>
इमां खनामीत्यनया नितनीलिङ्गया खनिम् ॥<br>
प्रतीची सौममसितां बध्नीयात्तु यथाविधि ॥ २७ ॥<br>
यात्वा गन्धर्व इन्द्राभ्यां कपिकच्छुं खनेद्वधः ॥<br>
सूक्तेनानेन तन्मेढ्रे प्रबध्नीयादिति स्थितः ॥ २८ ॥<br>
इमां खनामीत्यनया दशधास्रुतया खनेत् ॥<br>
पाठासूक्तेन बध्नीयादेका राज्ञीमिति श्रुतिः ॥ २९ ॥<br>
दशशीर्ष इति द्वाभ्यां महाख्यं विधिवत्खनेत् ॥<br>
आपः पुनन्त्वित्यनेन बध्नीयात्तां यथाविधि ॥ 2.109.३० ॥<br>
इमां खनाम्यौषधीं त्वां ढबीं नाम तथोत्खनेत् ॥<br>
काण्डीयाऋक्तया त्वेते बध्नीयात्तु यथाविधि ॥ ३१ ॥<br>
य आत्मजा इत्यनया खन्यादिति तथैव ताम् ॥<br>
1(vd2.4)<br>
अनेनैव प्रबध्नीयाद्विद्वान्सूक्तेन तं मणिम् ॥ ३२ ॥<br>
अरिष्टस्त्वा खनतु वै पिप्पलं तु खनेत्तथा ॥<br>
यावद्द्यौरिति सूक्तेन तस्य चाबन्धनं भवेत् ॥ ३३ ॥<br>
साहसीनावचेत्येवं सैधकं च तथा खनेत् ॥<br>
अनेवैव प्रबध्नीयात्सूत्रेण तु यथाविधि ॥ ३४ ॥<br>
पयोऽसीत्यथवा हन्यात्स्वर्गपत्रीं यथाविधि ॥<br>
सूक्तेन तां प्रबध्नीयादनेनैव यथाक्रमम् ॥ ३५ ॥<br>
इमां खनामीत्यनया माषपर्णीं तथा खनेत् ॥<br>
द्वाभ्यां चानर्थसक्तत्वप्रबध्नीयादिति श्रुतिः ॥३६॥<br>
ततः खण्डारिकां खन्याद्राजा त्वां वरुणः खनेत्॥<br>
ऋचानया समस्तेन सूक्तेनाबन्धनं भवेत् ॥३७॥<br>
एकार्कप्रभृतीनां तु लिङ्गः कल्प्यं फलं बुधैः ॥<br>
सामीयात्वाह वरुणेत्येवमादिषु संश्रिताः ॥ ३८ ॥<br>
सामीदयः पदार्थास्ते उपक्लृप्तास्तथा स्मृताः ॥<br>
द्रव्यैस्तैस्तु मणिं कुर्यादाम्नायोक्तैर्यथाविधि ॥ ३९ ॥<br>
तल्लिङ्गेन तु मन्त्रेण यथावदनुपूर्वशः ॥<br>
कुष्ठस्य मणयः पञ्च उदपात्रे विदुर्बुधाः ॥ 2.109.४० ॥<br>
प्रत्यैकपाठसंस्कार शुद्धये वेति नः श्रुतम् ॥<br>
चतुरस्रं प्रबध्नीयान्मणिमञ्जनवत्तथा ॥ ४१ ॥<br>
सैन्धवं लवणं सिद्धमुभयत्र परिग्रहात् ॥<br>
कुर्याद्वाक्ष्यं च संस्कारं व्याघ्रत्यपमणौ तथा॥४२ ॥<br>
चतुरस्रौ तु कर्तव्यौ मणी कारणकालजौ ॥<br>
नैमित्तिकाश्च मणयो मणयः संविदुश्च ये ॥ ४३ ॥<br>
स्वंस्वं मन्त्रं भवेत्तेषामिति मे निश्चिता मतिः ॥<br>
नैमित्तिकानां घोरास्ते तेषां नैमित्तिकं भवेत् ॥ ४४ ॥<br>
सम्पदानां तथा मध्ये साम्पदं नात्र संशयः ॥<br>
सीमात्र्यात्वाहेत्यनेन सीमसं जनवद्भवेत् ॥ ४५ ॥<br>
पिशाचशातनः पुंसां यातुधानविनाशनः ॥<br>
मन्त्रलिङ्गादयं ज्ञेयो मन्त्रश्चास्य प्रवक्ष्यते ॥ ४६ ॥<br>
शरकाष्ठे तु संयोज्य सीसं कृत्वेति बुद्धिमान् ॥<br>
भार्ङ्गीं ज्यां धनुषः कृत्वा बाधकेनाथ तेन तत ॥ ४७ ॥<br>
भूमौ पिशाचमालिख्य भगवेन तु ताडयेत् ॥<br>
उत्तरेण शरेणैव पिशाचो नाशमाप्नुयात् ॥ ४८ ॥<br>
शंकुधारमणेर्मन्त्र अनुसूर्यमिति स्मृतिः ॥<br>
प्रज्ञातवर्णशाब्दाश्च रोहितस्य परिग्रहः ॥ ४९ ॥<br>
चर्मणः स्यात्तथा वर्गो रोहितासाभवेच्च गाः ॥<br>
शंकुर्निधीयते यत्र विस्तरार्थं तु चर्मणः ॥ 2.109.५० ॥<br>
तस्माद्देशान्मणिः कार्यः शंकुर्धनपरिग्रहः ॥<br>
मणिधनं च दुग्धं स्यादुपविष्टाय चर्मणि ॥ ५१ ॥<br>
यजमानाय धर्मज्ञ उदपात्रं तथामया ॥<br>
अतिकामल रोगघ्नमायुष्यश्च तथा मणिः ॥ ५२ ॥<br>
इमं मे कुष्ठेत्यनेन पञ्चानां स्यात्परिग्रहः ॥<br>
अत्यर्थमेव नैतेषां जलं कुष्ठेन संयुतम् ॥ ५३ ॥<br>
सत्कृत्य पानयोगत्वाद्यजमानः पिबेत्ततः ।<br>
मणयः पञ्चकुष्ठे द्वौ मणिशब्दपरिग्रहम् ॥ ५४ ॥<br>
तुल्येन विधिना कार्याः फलं तेषां पृथक्पृथक् ॥<br>
शिरोर्तिनाशनः पूर्वो द्वितीयो विषदूषकः ॥ ५९ ॥<br>
तृतीयश्च तथा प्रोक्तो विषमज्वरनाशनः ॥<br>
चतुर्थश्च तथा प्रोक्तः सततज्वरनाशनः ॥ ५६ ॥<br>
चक्षुष्यः पञ्चमः प्रोक्तो मणिर्भार्गवनन्दन ॥<br>
कृत्वोदपात्रं कुष्ठाम्भो नवनीतविमिश्रितम् ॥ ५७ ॥<br>
भूयः कुष्ठं क्षिपेत्तत्र मणिं तत्रावतारयेत् ॥<br>
मणिबन्धं ततः कृत्वा तोयं तत्पाययेन्नरम् ॥ ५८ ॥<br>
लिप्येच्च सरुजं देशमुदपात्रजलेन तु ॥<br>
याः पुरस्तादित्यनेन मणिः स्याल्लवणस्य तु ॥ ५९ ॥<br>
पितुर्वस्त्रपुटे बद्ध्वा लवणस्य तु तन्मणिम् ॥<br>
आबन्धे कुष्ठवत्स्याच्च यातुधानविनाशनः ॥ 2.109.६० ॥<br>
व्याघ्ररूप इत्यनेन खंतव्यं वाटरूषकम् ॥<br>
व्याघ्ररूप इति द्वाभ्यामृग्भ्यामाबन्धनं भवेत् ॥ ६१ ॥<br>
पिशाचनाशकस्त्वेवं स मणिः स्यादसंशयम् ॥<br>
एवमेवोत्तराभ्यां च भवेप्रत्यभिचारकः ॥ ॥ ६२ ॥<br>
विष्कन्दस्येत्यनेनाह त्रिपर्णी विश्वभेषजी ॥<br>
स्कन्दस्योपरि यः स्कन्दो भवेत्तस्य विनाशिनी ॥ ६३ ॥<br>
यस्मादङ्गादिति भवेद्गणादित्वात्परिग्रहः ॥<br>
गणस्य कर्म सामान्यं प्रतिसूक्तं न कारयेत ॥ ६४ ॥<br>
गोराचवारि कर्माणि हन्तव्यानीवमादिभिः ॥<br>
पतङ्गाद्याश्च चत्वारः संस्कृत्य प्राणिनो बुधः ॥ ६५ ॥<br>
तृष्णत्वप्तैश्च मन्त्रेण गात्रं प्रक्षालयेत्खिलम् ॥<br>
प्रथमेन तु सूक्तेन वेणुपौत्रे द्रवो मणिः ॥ ६६ ॥<br>
वेणुः कुर्याद्भवेद्धर्मो वाक्षवद्देवदारुणः ॥<br>
संस्कृत्य पूर्वमन्त्रेण माषकादीन्प्रमर्दयेत् ॥ ६७ ॥<br>
गात्रसंस्कारसहितैः पिष्टैर्वा प्रकृतिर्भृशम् ॥<br>
केवलेनैव मन्त्रेण मर्दयेत्तु विनश्यति ॥ ६८ ॥<br>
तथा स्वलोमप्रभृती विधूलो धूशिरो युतिः ॥<br>
देवप्रवेशं जतुना स्थगयित्वा तु रक्तिका ॥ ६९ ॥<br>
दूष्या इति प्रतीकेन कुर्यात्प्रतिसरं मणिम्॥<br>
कृत्वा दूषणमायुष्यं तदा प्रत्यभिवादकः॥2.109.७०॥<br>
अयं प्रतिसरः पाणौ यात्राकाले सपत्नहा ॥<br>
सूत्रेणानेन बध्नीयाल्लिङ्गात्प्रतिसरो परः॥७१॥<br>
अनेन विधिना वृत्रं निजघान शतक्रतुः ॥<br>
अशंस इति मन्त्रेण प्रबध्नीयाद्यथाविधि॥७२॥<br>
भूतिश्रीप्रभृतीनां च विघ्नमेवं करोति यः ॥<br>
विनाशनं तस्य भवेदाबन्धाद्यक्षनाशनम्॥७३॥<br>
ज्यासूत्रप्रोथिताः सप्त वंशप्राप्ताः समुद्भवाः ॥<br>
रत्तयान्तरव्यवहिता गर्भिण्या उद्धरेद् बुधः ॥ ७४॥<br>
मासे चतुर्थे बध्नीयान्मन्त्रेणानेन बुद्धिमान् ॥<br>
एकैकस्मिन्नतीते तु मासे सूत्रान्तरे मणिः ॥ ७५॥<br>
एकैकं प्रक्षिपेद्धीमान्ससूत्रं पश्चिमं तथा ॥<br>
प्राची दिगिति मन्त्रेण उदीची भयनाशनी ॥७६ ॥<br>
अक्षीयाभ्यामित्यनेन दाप्यः स्याद्यक्ष्मनाशनः ॥<br>
सन्धानार्थं शीतमग्ने रात्रीमातेत मोहनः ॥<br>
मयूरगोसुरवृद्धौ द्वौ वेतीति प्रकीर्तितम् ॥७७॥<br>
प्रोक्तास्तथैते मणयो नृवीर काम्या मया सर्वहिताय पुण्याः ॥<br>
येषां हि बन्धो दुरितापहारी भयापहः केवलवृद्धिकारी ॥७८॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने मणिबन्धवर्णनन्नाम नवोत्तरशततमोऽध्यायः ॥ ॥ १०९॥<br>
2.110<br>
राम उवाच ॥<br>
भगवञ्छ्रोतुमिच्छामि कर्म काम्यमहं नृणाम् ॥<br>
कृतेन येन कामानां नरो भवति भाजनम् ॥ १॥<br>
पुष्कर उवाच ॥<br>
सर्वेषामेव कामानामीश्वरो भगवान्हरिः ॥<br>
तस्य सम्पूजनादेव सर्वान्कामानुपाश्नुते ॥ २ ॥<br>
स्नापयित्वा घृतक्षीरैश्चन्दनेनानुलेपयेत् ॥<br>
शुक्लैः सम्पूज्य पुष्पैश्च सप्तमस्य बलिं हरेत् ॥ ३ ॥<br>
रक्तपित्तान्नरो घोरान्मुच्यते नात्र संशयः ॥<br>
तैलक्षौद्रघृतैर्देवं स्नापयित्वा जनार्दनम् ॥ ४ ॥<br>
भस्मत्रयेणानुलिप्य सम्पूज्य कुसुमैः सितैः ॥<br>
पञ्चमुद्गबलिं दद्यादतीसारात्प्रमुच्यते ॥ ५ ॥<br>
संस्नाप्य पञ्चगव्येन दत्त्वा पञ्चानुलेपनम् ॥<br>
पञ्चसस्यबलिं दत्त्वा सुखं कुष्ठात्प्रमुच्यते ॥ ६ ॥<br>
त्रिरसस्नापितं देवं त्रिसुगन्धेन लेपितम् ॥<br>
कृत्वा दत्त्वा त्रिसूत्रं च बलिं कामाद्विमुच्यते ॥ ७ ॥<br>
स्नापयित्वा तु तैलेन त्रिभिरुष्णैर्विलेपयेत् ॥<br>
पञ्चमाषबलिं दत्त्वा वातव्याधिं विमुञ्चति ॥ ८ ॥<br>
द्विस्नेहस्नपितं देवं शीतोष्णेनानुलेपितम् ॥<br>
पञ्चभिः स्नापयित्वा च रसैर्देवं जनार्दनम् ॥ ९ ॥<br>
अनुलिप्य च धर्मज्ञ तथा पञ्चसुगन्धिना ॥<br>
पञ्चवर्णानि पुष्पाणि तथा दत्त्वा यथाविधि ॥ 2.110.१० ॥<br>
धूपं च पञ्चनिर्यासं दत्त्वा चैवाप्यनुत्तरम् ॥<br>
ततश्च पञ्चमधुरं बलिं सम्यङ् निवेदयेत् ॥ ११ ॥<br>
अनेन रोगतः शीघ्रं मुच्यते नात्र संशयः ॥<br>
विष्णुं सहस्रमूर्धानं चराचरगुरुं हरिम् ॥ १२ ॥<br>
स्तुवन्नामसहस्रेण ज्वरान्सर्वान्व्यपोहति ॥<br>
घृतेन स्नापितं देवं चन्दनेनानुलेपयेत् ॥ १३ ॥<br>
पञ्चभिर्जलजैः पुष्पैस्ततः सम्पूजयेद्विभुम् ॥<br>
धूपं दद्यात्त्रिवारं च पञ्चगव्यं तथा बलिम् ॥ ॥ १४ ॥<br>
पञ्चगौडं तथा राम बद्धो मुच्येत बन्धनात् ॥<br>
त्रिशीतस्नापितं देवं त्रिशीतेनानुलेपयेत् ॥ १५ ॥<br>
त्रिशीतैः कुसुमैः पूज्यं धूपं दद्यात्त्रिशीतलम् ॥<br>
त्रिशीतं च बलिं दत्त्वा राजकोपाद्विमुच्यते १६ ॥<br>
शीतोष्णस्नापितं देवं त्रिशीतैरनुलेपयेत् ॥<br>
धूपं दत्त्वा च शीतोष्णं शीतोष्णं च तथा बलिम् ॥ १७ ॥<br>
गुरुप्रसादमाप्नोति नात्र कार्या विचारणा ॥<br>
यमलस्नापितं देवं यमलेनानुलेपितम् ॥ १८ ॥<br>
अभ्यर्च्य यमलैः पुष्पैर्धूपं च यमलं दहेत् ॥<br>
यमलं च बलिं दत्त्वा सौभाग्यं प्राप्नुयान्नरः ॥ १९ ॥<br>
सौभाग्यकामा नारी च सौभाग्यं महदाप्नुयात् ॥<br>
सौभाग्यकामोऽपि नरः सौभाग्यं महदश्नुते ॥ 2.110.२० ॥<br>
त्रिभिः संस्नापितं देवं सौभाग्यं महदाप्नुयात् ॥<br>
त्रिभिः फलैः स्नापयित्वा त्रिसारेणानुलेपयेत् ॥२१॥<br>
त्रिशीतं च बलिं दद्याद्यशः प्राप्नोत्यनुत्तमम् ॥<br>
त्रितैलस्नापितं देवं त्रिरक्तेनानुलेपितम् ॥२२॥<br>
धूपयेन्महिषाक्षेण त्रिरक्तं च बलिं हरेत् ॥<br>
रौद्रकर्म तु प्राप्नोति सिद्धिरस्ति न संशयः॥२३॥<br>
त्रिगन्धस्नापितं देवं त्रिशीतेनानुलेपितम् ॥<br>
पूजयेच्छ्वेतपद्मानां सहस्रेण महाभुजम्॥ ॥ २४॥<br>
निवेद्य परमान्नं च श्रियं प्राप्नोत्यनुत्तमाम् ॥<br>
घृतेन स्नापितं देवं चन्दनेनानुलेपितम्॥२५॥<br>
परमान्नं बलिं दत्त्वा यथेष्टं काममाप्नुयात् ॥<br>
घृतेन स्नापितं देवं चन्दनेनानुलेपितम् ॥२६॥<br>
अपूपैः परमान्नेन कुल्माषेण च पूजयेत् ॥<br>
आम्रातकानां मुख्यानां ततस्त्वष्टाधिकं शतम् ॥ २७ ॥<br>
क्षौद्रन्त्रिवृत्तं देवाय यथावद्विनिवेदयेत् ॥<br>
सौभाग्यं महदाप्नोति नात्र कार्या विचारणा ॥ २८ ॥<br>
पञ्चगव्यबलिं दत्त्वा धनमाप्नोत्यनुत्तमम् ॥<br>
त्रिरक्तस्नापितं देवं त्रिरक्तेनानुलेपितम् ॥२९॥<br>
रक्तपुष्पैः समभ्यर्च्य त्रिभिरेव यथाविधि ॥<br>
त्रिरक्तं च बलिं दत्त्वा हुत्वा वै सर्षपत्रयम् ॥ 2.110.३० ॥<br>
त्रिलोहं दक्षिणां दत्त्वा शत्रुनाशमवाप्नुयात्॥<br>
त्रिफलस्नापितं देवं त्रिरक्तेनानुलेपितम्॥५३१ ॥<br>
त्रिशीतं च बलिं दत्त्वा पुन्नामकुसुमानि च ॥<br>
पुन्नामकानि मुख्यानि फलानि विविधानि च॥३२॥<br>
पुत्रजन्म समाप्नोति नात्र कार्या विचारणा ॥<br>
घृतेन स्नापितं देवं त्रिरक्तेनानुलेपितम्॥३३॥<br>
कृत्वा तदेव धूपं तु दत्त्वा क्षीरं निवेदयेत् ॥<br>
घृतपूरं बलिं दत्त्वा नरः प्राप्नोति जीविकाम् ॥ ३४ ॥<br>
क्षीराज्यस्नापितं देवं चन्दनेनानुलेपितम् ॥<br>
तदेव धूपं दातव्यं जातीपुष्पाणि चाप्यथ ॥ ३५ ॥<br>
पञ्चगव्यबलिं दत्त्वा हुत्वा वह्नौ तथा घृतम् ॥<br>
गां च दत्त्वा महाभाग गाः समाप्नोति मानवः ॥ ३६ ॥<br>
यमलस्नापितं देवं यमलेनानुलेपितम ॥<br>
अभ्यर्च्य यमलैः पुष्पैर्धूपं च यमलं दहेत् ॥ ३७ ॥<br>
यमलं च बलिं दत्त्वा जुहुयादक्षतांस्तथा ॥<br>
तिलसिद्धार्थकयुतान्सर्पिः क्षीरं घृतं तथा ॥ ३८ ॥<br>
अश्वं च दक्षिणां दत्त्वा हयान्प्राप्नोत्यनुत्तमान् ॥<br>
घृतेन स्नापितं देवं तथैव घृतलेपितम् ॥ ३९ ॥<br>
पुष्पैश्चतुर्भिः सम्पूज्य धूपं दत्त्वा चतुःसमम् ॥<br>
त्रिशुकं च तथा दत्त्वा तथैव पानकत्रयम् ॥ 2.110.४० ॥<br>
त्रिशुकं च तथा हुत्वा त्रिस्नेहेन समन्वितम् ॥<br>
त्रिलोहं दक्षिणां दत्त्वा गाणपत्यमवाप्नुयात् ॥ ४१ ॥<br>
मधुरत्रितयेनाथ स्नापयित्वा जनार्दनम् ॥<br>
अनुलिम्पेत्त्रिशीतेन पूजयेच्चमकैस्तथा ॥ ४२ ॥<br>
धूपं दहेत्त्रिशीतेन दद्यात्त्रिमधुरं बलिम् ॥<br>
मधूकपुष्पाणि तथा द्राक्षां खर्जूरमेव च ॥ ४३ ॥<br>
सर्वभूतैः सहाप्नोपि सख्यमेव न संशयः ॥<br>
घृतेन स्नापितं देवं वचया निशया तथा ॥ ४४॥<br>
चन्दनेनानुलिम्पेत्तु जातीपुष्पैरथार्चयेत् ॥<br>
घृतक्षौद्रयुतं दत्त्वा तथा धूपं च गुग्गुलम् ॥ ४५ ॥<br>
त्रिशूकं च बलिं दत्त्वा तथा त्रिलवणं नरः ॥<br>
कनकं दक्षिणां दत्त्वा विद्यामाप्नोत्यभीप्सिताम् ॥ ४६ ॥<br>
चन्दनमाज्यं जाती परमान्नं गुग्गुलुं च देवाय॥<br>
दत्त्वा भक्त्या पुरुषः सर्वान्कामानवाप्नोति॥४७॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने भगवदनुलेपनस्नानवर्णनन्नाम दशोत्तरशततमोऽध्यायः ॥११०॥<br>
2.111<br>
राम उवाच ॥ भगवञ्छ्रोतुमिच्छामि पापानां कर्मणां फलम् ॥<br>
त्वत्तः कमलपत्राक्ष तन्ममाचक्ष्व पृच्छतः ॥१॥<br>
पुष्कर उवाच ॥<br>
भुक्त्वैवान्नमभोज्यं तु नरकं याति मानवः ॥<br>
व्रतलोपे तदर्धं च प्रकीर्णे तु दशाहकम् ॥ २ ॥<br>
अग्निहोत्रसमिद्यादीन्सहस्रं याति वत्सरान् ॥<br>
महापातकिनः सर्वे कल्पं पश्यन्ति भार्गव ॥ ३ ॥<br>
मन्वन्तरं तु तां कृत्वा नरकं प्रतिपद्यते ॥<br>
चतुर्युगं क्षत्त्रियहा वैश्यहा त्रियुगं तथा॥४॥<br>
शूद्रं हत्वा महाभाग युगं तु नरकं व्रजेत् ॥<br>
यावन्ति पशुरोमाणि तावत्कृत्वेह मानवः ॥५॥<br>
वृथापशुघ्नः प्राप्नोति वर्षाणि नरकं नरः ॥<br>
द्रव्याणामल्पसाराणां स्तेयं कृत्वान्यवेश्मतः ॥ ६ ॥<br>
याति संवत्सरशतं गुरुब्राह्मणताडनात् ॥<br>
तच्छस्त्रवर्ती नृपतिः कल्पं पश्यति मानद ॥ ७ ॥<br>
पक्षपाती तथा सभ्यस्तावदेव भृगूत्तम ॥<br>
ब्राह्मणस्य च शूद्रस्य सहस्रं भृगुसत्तम ॥ ८ ॥<br>
5<br>
शोणितं यावतः पांसून्निगृह्णाति महीतले ॥<br>
तावद्वर्षसहस्राणि नरकं प्रतिपद्यते ॥ ९ ॥<br>
राजनि प्रहरेद्यस्तु कृतगाम्याति दुर्मतिः ॥<br>
अराजा नरकं याति स तु कल्पशतं नरः ॥ 2.111.१० ॥<br>
नित्यान्यकुर्वन्धर्माणि तथा वर्षशतं व्रजेत् ॥<br>
द्रुमाणां छेदने राम पञ्चाशद्वर्षमेव तु ॥ ॥ ११ ॥<br>
गुल्मवल्लीलतानां तु दशवर्षाणि भार्गव ॥<br>
अनागसामथाक्रोशे तिरश्चामथ ताडने ॥ १२ ॥<br>
तावदेव यथाकालं नरकं प्रतिपद्यते ॥<br>
अगम्यागामिनः सर्वे महापातकिभिः समाः ॥ १३ ॥<br>
अनिविष्टां भृतिं भुक्त्वा द्वे शते प्रतिपद्यते ॥<br>
तथा पुस्तकहारी च सहस्रं याति वत्सरान् ॥ १४ ॥<br>
सस्यानां नाशकारी च नरकं प्रतिपद्यते ॥<br>
अगारवनदाही च नास्तिकश्च तथा नरः ॥ १५ ॥<br>
कल्पमेकं प्रपद्यन्ते नरकं नात्र संशयः॥<br>
देवतानां द्विजातीनां शास्त्राणां निन्दकस्तथा॥१६॥<br>
श्रुतीनां दूषकश्चैव तावदेव द्विजोत्तम॥<br>
प्रतिश्रुत्य तथा चार्थं यो न दद्यान्महाभुज ॥ १७ ॥<br>
आश्रितस्य परित्यागं वृथा कुर्याद्द्विजोत्तम ॥<br>
अपराधं तथा राम वृथा भार्यावमन्तकः ॥ १८ ॥<br>
क्रतुहा चैव धर्मज्ञ सहस्रं पतिपद्यते ॥<br>
बहूनि राम पापानि पापेषूक्तेषु भार्गव ॥<br>
अन्तर्भावं प्रपद्यन्ते तानि चिन्त्यानि धर्मतः ॥१९ ॥<br>
नरकाणां गणनमुदितं पापानां ते मया राम ॥<br>
एतच्च भवति घोरं त्वनुबन्धकृतं मनुष्याणाम्॥२०॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने पापनिश्चयो नामैकादशोत्तरशततमोऽध्यायः ॥१११ ॥<br>
2.112<br>
राम उवाच ॥<br>
जन्तुः कथं सम्भवति कथं चैव विपद्यते ॥<br>
कथं देहान्तरं याति तन्ममाचक्ष्व पृच्छतः ॥ १ ॥<br>
पुष्कर उवाच ॥<br>
विश्वस्यावरणं राम तथैवाण्डं न हेम यत् ॥<br>
तथा प्राणिशरीरस्य पार्थिवत्वं महाभुज ॥ २ ॥<br>
आकाशे नरशार्दूल यथैवाण्डं व्यवस्थितम् ॥<br>
सुषिरं तद्वदेवेह पुरुषस्य शरीरगम् ॥ ३ ॥<br>
धारयन्ति यथा विश्वमण्डस्याभ्यन्तरे स्थिताः ॥<br>
वाय्वग्निसोमाः सततं तथा देहं शरीरिणाम् ॥ ४ ॥<br>
आधारभूते द्वे भूते आद्यन्ते सर्वदेहिनाम् ॥<br>
प्रपद्यन्ते महाभाग कललत्वं हि तत्क्षणात् ॥ ५ ॥<br>
करोति तत्र च ततः प्रवेशं कर्मचोदितः ॥<br>
वायुभूतस्तथा जीवस्त्यक्त्वा भोगविवर्धनम् ॥<br>
स्वर्गाद्वा नरकाद्देहं तिर्यग्योनावथापि वा ॥ ६ ॥<br>
एवं प्रवेशं स करोति गर्भे जीवस्तदा कर्मवशानुबन्धात् ॥<br>
ततः प्रविष्टस्तु तथा स मूढो मासांश्च षट् तिष्ठति वेद नित्यः॥७॥<br>
इति श्रीविष्णुधर्मोत्तरे द्वितीयखण्डे मा०सं०रामं प्रति पुष्करोपाख्याने गर्भसंक्रान्तिवर्णनन्नाम द्वादशोत्तरशततमोऽध्यायः ॥ ११२ ॥<br>
2.113<br>
राम उवाच ॥<br>
भोगदेहं कथं त्यक्त्वा जीवो गर्भं प्रपद्यते ॥<br>
भोगदेहश्च कः प्रोक्तस्तं ममाचक्ष्व पृच्छतः ॥ १ ॥<br>
पुष्कर उवाच ॥<br>
आतिवाहिका गर्भस्य देहो भवति भार्गव ॥<br>
केवलं तं मनुष्याणां मृत्युकाल उपस्थिते ॥ २ ॥<br>
याम्यैर्नरैर्मनुष्याणां तच्छरीरं भृगूत्तम ॥<br>
6<br>
नीयते याम्यमार्गेण नान्येषां प्राणिनां द्विज ॥ ३ ॥<br>
मनुष्याः प्रतिपद्यन्ते स्वर्गं नरकमेव वा ॥<br>
नैवाऽन्ये प्राणिनः केचित्सर्वं ते फलभोगिनः ॥ ४ ॥<br>
शुभानामशुभानां वा कर्मणां भृगुनन्दन ॥<br>
संचयः क्रियते लोके मनुष्यैरेव केवलम् ॥ ५ ॥<br>
तस्मान्मनुष्यस्तु मृतो यमलोकं प्रपद्यते ॥<br>
नान्यः प्राणी महाभाग फलयोनौ व्यवस्थितः॥६॥<br>
गच्छल्ँलोके प्रपन्नस्य पुरुषस्य तथा यमः॥<br>
योनीश्च नरकांश्चैव निरूपयति कर्मणाम्॥७॥<br>
पूजनीयाश्च ते तेन वैवस्वतमपश्यत॥<br>
मरणानन्तरं प्रोक्तं तिरश्चां गर्भसम्भवम् ॥८॥<br>
वायुभूताश्च ते गर्भं प्रपद्यन्ते न संशयः ॥<br>
मनुष्यस्तु मृतो राम नीयते यममन्दिरम्॥९॥<br>
तथा कर्मानुरूपेण यमं पश्यत्यसौ ततः ॥<br>
घोरं पापस्तथा धर्मे निविष्टः सौम्यदर्शनम् ॥ 2.113.१० ॥<br>
धर्मिष्ठः पूज्यते तत्र ह्यासनेनोदकेन च ॥<br>
पाशबद्धगलः पापः पीड्यते वै यमाग्रतः ॥ ११ ॥<br>
चित्रगुप्तास्ततस्तस्य स्वर्गं नरकमेव च ॥<br>
निवेदयन्ति धर्मज्ञ स तु पिण्डाशनस्ततः ॥ १२ ॥<br>
तदा त्यक्त्वा तु तद्देहं प्रेतदेहं प्रपद्यते ॥<br>
प्रेतलोके तु वसतिर्वर्षं तस्य तु कीर्तिता ॥ १३ ॥<br>
क्षुत्तृष्णे प्रत्यहं तत्र भवतो भृगुनन्दन ॥<br>
अहोरात्रं तु तत्रापि मानुष्यं परिकीर्तितम् ॥ १४ ॥<br>
आमश्राद्धास्तथा दत्ता भुज्यंते तत्र मानवैः ॥<br>
अतिवाहिकदेहात्तु प्रेतपिण्डैर्विना नरः ॥ १५॥<br>
न हि मोक्षमवाप्नोति पिण्डांस्तत्रैव सोऽश्नुते ॥<br>
कृते सपिण्डीकरणे नरः संवत्सरात्परम् ॥ १६ ॥<br>
प्रेतदेहं समुत्सृज्य भोगदेहं प्रपद्यते ॥<br>
तदादौ भुज्यते तत्र यत्स्तोकं भृगुनन्दन ॥ १७ ॥<br>
भोगदेहावुभौ प्रोक्तौ शुभाशुभकसंज्ञकौ ॥<br>
भोगदेहं शुभं तस्य देवरूपस्य जायते ॥ १८ ॥<br>
नानाप्रकारमशुभं नीरूपं घोरदर्शनम् ॥<br>
यादृशं तस्य मानुष्यं रूपमासीत्पुरातनम् ॥ १९ ॥<br>
किञ्चित्तस्य तु सादृश्यं तत्रापि प्रतिपद्यते ॥<br>
भुक्त्वा स भोगदेहेन यथाकालं त्रिविष्टपम् ॥ 2.113.२० ॥<br>
कर्मण्यल्पावशेषे तु त्रिदिवाद्विनिपात्यते ॥<br>
त्रिदिवात्पतितं तस्य भोगदेहं तु राक्षसाः ॥ २१ ॥<br>
भक्षयन्ति तदा भूमौ विकृता भीमदर्शनाः ॥<br>
पापे तिष्ठति चेत्स्वर्गे तेन भुक्त तथा द्विज ॥ २२ ॥<br>
तदा द्वितीयं गृह्णाति भोगदेहं तु पापिनम् ॥<br>
भुक्त्वा पापं तु ते पश्चात्तेन भुक्तं त्रिविष्टपम् ॥ २३ ॥<br>
शुचीनां श्रीमतां गेहे स्वर्गभ्रष्टोऽभिजायते ॥<br>
पुण्ये तिष्ठति चेत्पापं तेन भुक्तं तदा भवेत् ॥ २४ ॥<br>
तस्मिन्सम्भक्षिते देहे शुभं गृह्णाति विग्रहम् ॥<br>
कर्मण्यल्पावशेषे तु नरकादपि मुच्यते ॥ २५ ॥<br>
युक्तस्तु नरकाद्याति तिर्यग्योनिमसंशयम् ॥<br>
तत्राप्यशेषतः पापं न तदश्नाति भार्गव ॥<br>
ततोऽवशेषं मानुष्यं भुंक्तेऽसौ कृतलक्षणः ॥२६॥<br>
रज्जुर्यथा स्याद्बहुतन्तुबद्धा विकर्षणं शक्तिमनी गुरूणाम् ॥<br>
स्वर्गाय पुण्यं नरकाय पापं तथा नृणां स्यादिह भार्गवाग्र्य ॥ २७ ॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने भोगदेहवर्णनन्नाम त्रयोदशोत्तरशततमोऽध्यायः ॥ ११३ ॥<br>
2.114<br>
पुष्कर उवाच ॥<br>
जीवः प्रविष्टो गर्भे तु कललं प्रति तिष्ठति ॥<br>
मूढस्तु कलले तस्मिन्मासमात्रं हि तिष्ठति ॥१॥<br>
द्वितीयं तु तदा मासं घनीभूतः स तिष्ठति ॥<br>
तस्यावयवनिर्माणं तृतीये मासि जायते ॥ २ ॥<br>
त्वक्चर्मपञ्चमे मासि षष्ठे रोम्णां समुद्भवः ॥<br>
सप्तमे च तथा मासि प्रबोधश्चास्य जायते ॥ ३ ॥<br>
स जीवोऽपि हि माण्डूकः शीते शीतादितोभ्यसुः ॥<br>
मूढस्तिष्ठति धर्मज्ञ षण्मासान्गर्भगस्तथा ॥ ४ ॥<br>
मातुराहारपीतं तु सप्तमे मास्युपाश्नुते ॥<br>
अष्टमे नवमे मासि भृशमुद्विजते तदा ॥ ५ ॥<br>
जरायुवेष्टितो देहो मूर्ध्नि बद्धाञ्जलिः सदा ॥<br>
मध्ये क्लीबस्तु वामे स्त्री दक्षिणे पुरुषस्तथा ॥ ६ ॥<br>
तिष्ठत्युत्तरभागे तु पृष्ठस्याभिमुखस्तथा ॥<br>
यस्यां तिष्ठति सा योनौ तां तु वेत्ति न संशयम् ॥ ७ ॥<br>
सर्वं स्मरति वृत्तान्तं त्वारभ्य जन्मतस्तथा ॥<br>
अन्धकारे च महति पीडां विन्दति भार्गव ॥ ८ ॥<br>
कीटगन्धेन महता कल्मषं विन्दते परम् ॥<br>
मात्रानीते जले पीते परं शीतमुपाश्नुते ॥ ९ ॥<br>
उष्णे भुक्ते तदा दाहं परमाप्नोति भार्गव ॥<br>
व्याधिभिः परमां पीडां तीव्रां प्राप्नोति दुःसहाम् ॥ 2.114.१० ॥<br>
व्यायामे च तथा मातुः क्लमं महदुपाश्नुते ॥<br>
व्याधितायां तथा तीव्रां वेदनां समुपाश्नुते ॥ ११ ॥<br>
भवन्ति व्याधयश्चास्य तत्र घोराः पुनःपुनः ॥<br>
न च माता पिता वेत्ति तदा कश्चिच्चिकित्सकः ॥ १२ ॥<br>
सौकुमार्याद्रुजं तीव्रां जनयन्ति तु तस्य ताः ॥<br>
आधिभिर्व्याधिभिश्चैव पीड्यमानस्य दारुणैः ॥ १३ ॥<br>
स्वल्पमध्येऽथ तत्कालं याति वर्षशतोपमम् ॥<br>
सन्तप्यते तथा गर्भे कर्मभिश्च पुरातनैः ॥ १४ ॥<br>
मनोरथानि कुरुते सुकृतार्थं पुनःपुनः ॥<br>
जन्म चेदहमाप्स्यामि मानुष्ये दैवयोगतः ॥ १५ ॥<br>
ततः कर्म करिष्यामि येन मोक्षो भवेन्मम ॥<br>
नास्ति मोक्षं विना सौख्यं गर्भवासे कथञ्चन ॥ १६ ॥<br>
गर्भवासश्च सुमहल्लोके दुःखैककारणम् ॥<br>
एवं विचिन्तयानस्य तस्य वर्षशतोपमम् ॥ १७ ॥<br>
मासत्रयं तद्भवति गर्भस्थस्य प्रपीड्यतः ॥<br>
ततस्तु काले सम्पूर्णे प्रबलैः सूतिमारुतैः ॥ १८ ॥<br>
भवत्यवाङ्मुखो जन्तुः पीडामनुभवन्पराम् ॥<br>
अधोमुखः संकटेन योनिद्वारेण वायुना ॥ १९ ॥<br>
निःसार्यते बाण इव यन्त्रच्छिद्रेण सज्वरः ॥<br>
योनिनिष्क्रमणात्पीडां चर्मोत्कर्तनसन्निभाम् ॥ 2.114.२० ॥<br>
प्राप्नोति च ततो जातः तीव्रं शीतमसंशयम् ॥<br>
जन्मज्वराभिभूतस्य विज्ञानं तस्य नश्यति ॥ २१ ॥<br>
करसंस्पर्शनान्मातुर्न च जानात्यसौ तदा ॥<br>
करपत्रस्य संस्पर्शान्मासमात्रं विमोहितः ॥ २२ ॥<br>
संभवमेतद्गर्भे प्रोक्तं जन्तोर्मया तुभ्यम् ॥<br>
क्रमतो वच्मि तवाहं तत्सत्यं ब्रूहि धर्मज्ञ ॥ २३ ॥<br>
इति श्रीविष्णुधर्मोत्तरे द्वितीयखण्डे मा०सं०रामं प्रति पुष्करोपाख्याने सम्भववर्णनन्नाम चतुर्दशोत्तरशततमोऽध्यायः ॥ ११४ ॥<br>
2.115<br>
॥ राम उवाच ॥<br>
शरीरं सकलं देव तन्ममाख्यातुमर्हसि ॥<br>
एतदेव परं ज्ञानं त्वं हि वेत्सि महाभुज ॥ १ ॥<br>
पुष्कर उवाच ॥<br>
भूमिः पञ्चगुणा ज्ञेया जलं ज्ञेयं चतुर्गुणम् ॥<br>
तेजस्तु त्रिगुणं राम पवनो द्विगुणो मतः ॥ २ ॥<br>
तत्रैकगुणमाकाशं नित्यं ज्ञेयं मनीषिभिः ॥<br>
शब्दः स्पर्शश्च रूपं च रसो गन्धश्च पञ्चमः ॥ ३ ॥<br>
भूमेर्गुणं विजानीयादुपान्ते गन्धवर्जिताः ॥<br>
रसगन्धविहीनास्तु तेजसः परिकीर्तिताः ॥ ४ ॥<br>
गन्धो रसस्तथा रूपं नास्ति वायोर्भृगूत्तम ॥<br>
गन्धो रसस्तथा रूपं स्पर्शः खे न च विद्यते ॥ ५ ॥<br>
रसो गन्धस्तथा रूपं स्पर्शनं शब्द एव च ॥<br>
भूम्यादीनां गुणाः प्रोक्ताः प्रधाना भृगुनन्दन ॥ ६ ॥<br>
आकाशजानि स्रोतांसि तथा श्रोत्रं विविक्तता ॥<br>
श्वासोच्छ्वासौ परिस्पन्दो वाक् च संस्पर्शनं तथा ॥ ७ ॥<br>
वायवीयानि जानीयात्सर्वाण्येतानि पण्डितः ॥<br>
रूपं संदर्शनं पक्तिं पित्तमूष्माणमेव च ॥ ८ ॥<br>
मेधा वर्णं बलं छाया तेजः शौर्यं तथैव च ॥<br>
सर्वाण्येतानि जानीयात्तैजसानि शरीरिणाम् ॥ ९ ॥<br>
अम्भसानीह रसनं स्वेदः क्लेदो वसा तथा ॥<br>
रसासृक्छुक्रमूत्रादि देहे द्रवचयस्तथा ॥ 2.115.१० ॥<br>
शैत्यं स्नेहश्च धर्मज्ञ तथा श्लेष्माणमेव च ॥<br>
पार्थिवानीह जानीहि प्राणकेशनखादि च ॥ ११ ॥<br>
अस्थ्नां समूहो धैर्यं च गौरवं स्थिरता तथा ॥<br>
मातृजानि मृदून्यत्र त्वक् च मांसं च भार्गव ॥ १२ ॥<br>
हदयं च तथा नाभिः स्वेदो मज्जा यकृत्तथा ॥<br>
क्लोमान्तं च गुदं राम आमस्याशयमेव च ॥ १३ ॥<br>
पितृजानि स्थिराण्यग्रभूमिजानीह यानि तु ॥<br>
स्नायुशुक्रशिराश्चैव आत्मजानि निबोध मे ॥ १४ ॥<br>
कामः क्रोधो भयो हर्षो धर्माधर्मात्मता तथा ॥<br>
आकृतिः स्वरवर्णौ च चेतनाद्यं तथा वयः ॥ १५३ ॥<br>
तामसानि तथा ज्ञानप्रमादालस्यतृट्क्षुधः ॥<br>
मोहमात्सर्यवैगुण्यशोकायासभयानि च ॥ १६ ॥<br>
कामक्रोधौ तथा शौर्यं यज्ञेप्सा बहुभाषिता ॥<br>
अहङ्कारः परावज्ञा राजसानि महाभुज ॥ ॥१७ ॥<br>
धर्मेच्छा मोक्षकामित्वं परा भक्तिश्च केशवे ॥<br>
दाक्षिण्यं व्यवसायश्च सात्त्विकानि विनिर्दिशेत् ॥ १८ ॥<br>
चतुरः क्रोधनो भीरुर्बहुभाषी कलिप्रियः ॥<br>
स्वप्ने गगनगश्चैव वहुवातो नरो भवेत् ॥ १९ ॥<br>
अकालपलितः क्रोधी महाप्रज्ञो रणप्रियः ॥<br>
स्वप्ने च दीप्तिमत्प्रेक्षी बहुपित्तो नरो भवेत्॥ 2.115.२० ॥<br>
स्थिरचित्तः स्थिरोत्साहः स्थिराङ्गरचनान्वितः ॥<br>
स्वप्ने जलसितालोकी बहुश्लेष्मा नरो भवेत् ॥ २१ ॥<br>
रसस्तु प्रीणनो देहे जीवनो रुधिरस्तथा ॥<br>
लेपनं च तथा मांसे मेदः स्नेहकरं च तत् ॥ २२ ॥<br>
धारणं त्वस्थि कथितं मज्जा भवति पूरणी ॥<br>
गर्भोत्पादकरं शुक्रं तथा वीर्यविवर्धनम् ॥ २३ ॥<br>
तेजः प्राणकरं नित्यं तत्र जीवो व्यवस्थितः ॥<br>
शुक्रादपि परं सारमपीतं हृदयोपमम् ॥ २४ ॥<br>
षडङ्गानि प्रधानानि कथयिष्यामि ते शृणु ॥<br>
द्वौ बाहू सक्थिनी द्वे च मूर्धा जठरमेव च ॥ २५ ॥<br>
षट्त्वचश्च शरीरेऽस्मिन्कीर्त्यमाना निबोध मे ॥<br>
बाह्यतो ह्यधरा राम त्वचा रुधिरधारिणी ॥ २६ ॥<br>
विलासकारिणी चान्या चतुर्थी कुष्ठकारिणी ॥<br>
पञ्चमी विद्रधिस्थानं षष्ठी प्राणधरा मता ॥ २७ ॥<br>
कलाः सत्यस्मृता देहे तासांवक्ष्यामि लक्षणम् ॥<br>
एका मांसधरा राम धमन्यो यत्र संस्थिताः ॥ २८ ॥<br>
असृग्धरा द्वितीया तु यकृत्प्लीहाश्रया मता ॥<br>
मेदोधरा तृतीया स्यात्सूक्ष्मस्थूलाश्रया तु या ॥ २९ ॥<br>
मज्जाश्रया चतुर्थी तु तथा श्लेष्मपरा मता ॥<br>
पुरीषधारिणी चान्या यथा पक्वाशये स्थितेः ॥ 2.115.३० ॥<br>
षष्ठी पित्तधरा नाम जठराग्नौ समाश्रिता ॥<br>
शुक्राशया शुकधरा तथा ज्ञेया च सप्तमी ॥ ३१ ॥<br>
बुद्धीन्द्रियाणि पञ्चात्र श्रोत्रं प्राणं च चक्षुषी ॥<br>
त्वक्तथा रसना चैव महाभूताश्रयाणि तु ॥ ३२ ॥<br>
इन्द्र्यार्थास्तथा पञ्च तेषां नामानि मे शृणु ॥<br>
श्रोत्रस्य शब्दः कथितो गन्धो प्राणस्य पार्थिवः ॥ ३३ ॥<br>
रूपं च चक्षुषो ज्ञेयं त्वक् च संस्पर्शनं तथा ॥<br>
रसनस्य रसश्चैव महाभूताश्रयास्तु ते ॥ ३४ ॥<br>
कर्मेन्द्रियाणि पञ्चात्र तेषां नामानि मे शृणु ॥<br>
पायूपस्थं हस्तपादौ जिह्वा चैवात्र पञ्चमी ॥ ३५ ॥<br>
तेषामर्थास्तथा पञ्च तान्प्रवक्ष्याम्यतः परम् ॥<br>
उत्सर्गं च तथानन्दं आदानगमने तथा ॥ ३६ ॥<br>
इन्द्रियाणि दशैतानि तेषां वै नायकं मनः ॥<br>
पञ्च कर्मेन्द्रियाण्यत्र पञ्च बुद्धीन्द्रियाणि च ॥ ३७ ॥<br>
इन्द्रियार्थाश्च पञ्चात्र महाभूतानि पञ्च च ॥<br>
इन्द्रियेभ्यः पराः प्रोक्ताश्चत्वारो भृगुनन्दन ॥ ३८ ॥<br>
मनो बुद्धिस्तथैवात्मा अव्यक्तश्च महाभुज ॥<br>
तदाश्रयाणीन्द्रियाणि इन्द्रियेभ्यः पराश्च ते ॥ ३९ ॥<br>
तत्त्वान्येतानि जानीहि चतुर्विंशतिसंख्यया ॥<br>
येषामैक्यं महाभाग पुरुषः पञ्चविंशकः ॥ 2.115.४० ॥<br>
संयुक्तस्तैर्वियुक्तश्च तथा मत्स्योदके उभे ॥<br>
मनः संशयकृन्नित्यं तथा बुद्धिर्विवेचनी ॥ ४१ ॥<br>
आत्मा जीवः स्मृतो राम यो भोक्ता सुखदुःखयोः ॥<br>
अव्यक्तो मिश्रितानीह रजःसत्त्वतमांसि च ॥ ४२ ॥<br>
पुरुषस्त्वपरो ज्ञेयो यश्च सर्वगतो महान् ॥<br>
चतुर्विशतिकात्संख्याद्यः स नित्यः पृथक् स्थितः ॥ ४३ ॥<br>
एकत्रितानि तत्त्वानि पुरुषस्य तथैकतः ॥<br>
न चैव व्यतिरिक्तानि तत्त्वानि पुरुषात्परम् ॥ ४४ ॥<br>
प्रकृतिः पुरुषो राम निष्फलः पञ्चविंशकः ॥<br>
विकृतिस्तस्य विज्ञेया शेषस्तत्त्वगणो बुधः ॥ ४५ ॥<br>
सर्वतः पाणिपादोऽसौ सर्वतोक्षिशिरोमुखः ॥<br>
पुरुषः स परो ज्ञेयः सर्वशक्तिस्तु सर्वतः॥४६॥<br>
नादिर्न मध्यो नैवान्तो व्याप्तिसम्भवयोर्द्वयोः ॥<br>
यस्य जानन्ति मुनयो यस्तं वेद स वेदवित् ॥ ४७॥<br>
स याति परमं स्थानं यो वेत्ति पुरुषं परम् ॥<br>
एतदेव च विज्ञानं प्रस्तुतं शृणु भार्गव ॥ ४८ ॥<br>
सप्ताशयाः स्मृता देहे शृणु तानपि भार्गव ॥<br>
आशयो रुधिरस्यैकः कफस्य च तथा परः ॥ ४९॥<br>
आमपित्ताशयौ चान्यौ ज्ञेयः पक्वाशयोऽपरः ॥<br>
वायुमात्राशयौ चान्यौ आशया सप्त कीर्तितः॥2.115.५०॥<br>
स्त्रीणां गर्भाशयो राम पित्तपक्वाशयान्तरे ॥<br>
अष्टमः स भवेत्तासां यत्र गर्भः स तिष्ठति ॥ ५१ ॥<br>
ऋतौ विकोशा भवति योनिः कमलवत्सदा ॥<br>
गर्भाशये ततः शुक्र धत्ते रक्तसमन्वितम् ॥ ५२ ॥<br>
अन्यत्र काले मुकुला योनिर्भवति योषिताम् ॥<br>
न्यस्तं शुक्रमतो योनौ नैति गर्भाशयं मुने ॥ ५३ ॥<br>
ऋतावपि च योनिश्चेद्वातपित्तकफावृता ॥<br>
भवेत्तस्या विशौचार्थं नैव तस्याः प्रजायते ॥ ५४ ॥<br>
वृक्का तु पुष्पसप्लीहं हृत्कोष्ठाङ्गयकृद् घनाः ॥<br>
तण्डुलश्च महाभाग निबद्धान्याशये तु ते ॥ ५५ ॥<br>
रसस्य पच्यमानस्य साराद्भवति देहिनाम् ॥<br>
प्लीहा यकृच्च धर्मज्ञ रक्तफेनाच्च पुक्कसः ॥ ५६ ॥<br>
रक्तकिट्टाच्च भवति तथा दण्डकसंज्ञकः ॥<br>
मेदो रक्तप्रसादाच्च वृक्कयोः सम्भवः स्मृतः ॥ ५७ ॥<br>
रक्तमांसप्रसादाच्च भवन्त्यन्त्राणि देहिनाम् ॥<br>
सावित्रिव्योमसंख्यानि तानि स्त्रीणां विनिर्दिशेत् ॥ ५८ ॥<br>
त्रिव्योमानि तथा स्त्रीणां प्राहुर्वेदविदो जनाः ॥<br>
रक्तवायुसमायोगात्कालो यस्योद्भवः स्मृतः ॥ ५९ ॥<br>
कफप्रसादाद्भवति हृदयं पद्मसन्निभम् ॥<br>
अधोमुखं तत्सुषिरं यत्र जीवो व्यवस्थितः ॥ 2.115.६० ॥<br>
चैतन्यानुगता भावा सर्वे तत्र व्यवस्थिताः ॥<br>
तस्य वामे तथा प्लीहा दक्षिणे च तथा यकृत् ॥ ६१ ॥<br>
दक्षिणे च तथा क्लोम पद्मस्यैव प्रकीर्तितम् ॥<br>
स्रोतांसि यानि देहेऽस्मिन्कफरक्तवहानि तु ॥६२॥<br>
तेषां भूतानुगानां तु भवतीन्द्रियसम्भवः ॥<br>
नेत्रयोर्मण्डलं शुक्लं कफाद्भवति पैत्तिकम् ॥ ६३ ॥<br>
कृष्णं च मण्डलं वातात्तथा भवति मातृकम्॥<br>
सर्वहृन्मण्डलं ज्ञेयं मातापितृसमुद्भवम् ॥ ६४ ॥<br>
पक्ष्ममण्डलमेकं तु द्वितीयं वर्त्ममण्डलम् ॥<br>
शुक्ले तृतीयं कथितं चतुर्थं कृष्णमण्डलम्॥६५॥<br>
दृङ्मण्डलं पञ्चमं तु नेत्रं स्यात्पञ्चमण्डलम् ॥<br>
अन्ये तु नेत्रभागे द्वे तथाऽपाङ्गकनीनिके॥६६॥<br>
याभ्यां नेत्रस्य जनिता मत्स्यसंस्थानता द्विज ॥<br>
नासासमीपे कथितं तदपाङ्गेतिसंज्ञितम् ॥ ६७ ॥<br>
कपोलयोः समीपे तु तथा प्रोक्ता कनीनिका ॥<br>
मांसासृक्कफजा जिह्वा मेदोऽसृक्कफमांसजा ॥ ६८ ॥<br>
वृषणौ च तथा ज्ञेयौ सर्वेषामेव देहिनाम् ॥<br>
प्राणस्यायतानान्यत्र दशैतानि निबोध मे ॥६९॥<br>
मूर्धा च हृदयं नाभि कण्ठो जिह्वा निबन्धनम् ॥<br>
रक्तं शुक्रं गुदो वस्तिस्तथा गुल्फौ च भार्गव ॥2.115.७०॥<br>
कण्डराः षोडश प्रोक्तास्तथा देहे शरीरिणाम् ॥<br>
द्वे करस्थे तथा द्वे च चरणस्थे पृथक्पृथक् ॥ ७१ ॥<br>
चतस्रः पृष्ठगा ज्ञेया ग्रीवायां तावदेव तु ॥<br>
जलानि षोडशैवात्र विभागस्तेषु कथ्यते ॥ ७२ ॥<br>
मांसस्नायुशिरास्थिभ्यः चत्वारस्तु पृथक्पृथक् ॥<br>
मणिबन्धानि गुल्फेषु निबद्धानि परस्परम् ॥ ७३ ॥<br>
शंकूनि च स्मृतानीह हस्तयोः पादयोस्तथा ॥<br>
ग्रीवायां च तथा मेढ्रे कथितानि मनीषिभिः ॥ ७४ ॥<br>
देहेऽस्मिंश्च तथा ज्ञेयाश्चतस्रो मांसरज्जवः॥<br>
पृष्ठवंशोभयगते द्वे द्वे तत्र प्रकीर्तिते ॥ ७५ ॥<br>
तावन्त्यश्च तथाप्येतास्तासां बन्धनकारकाः ॥<br>
सीवन्यश्च तथा सप्त पञ्च मूर्धानमाश्रिताः ॥ ७६॥<br>
एका मेढ्रगता चैका तथा जिह्वागता परा॥<br>
अस्थ्नामत्र शतानि स्युस्त्रीणि षष्ट्यधिकानि तु॥७७॥<br>
सूक्ष्मैः सह चतुःषष्टिं दशना विंशतिर्न्नखाः ॥<br>
पाणिपादशलाकाश्च तासां स्थानचतुष्टयम् ॥ ७८ ॥<br>
चत्वारिंशत्तथास्थीनि जंघयोस्तावदेव तु ॥<br>
द्वेद्वे जानुकपोलौष्ठफलकांससमुद्भवे ॥ ७९ ॥<br>
अक्षिस्थलेऽष्टकं श्रोणिफलके चैवमादिशेत् ॥<br>
भगास्थ्येकं तथा पृष्ठे चत्वारिंशच्च पञ्च च ॥ 2.115.८० ॥<br>
ग्रीवापञ्चदशास्थीनि जत्र्वेकं च तथा हनुः ॥<br>
भ्रूमूलं द्वे ललाटाक्षिगण्डनासा तथास्थिका ॥ ८१ ॥<br>
सर्जुकास्थालकैः सार्धमर्बुदैश्च द्विसप्ततिः ॥<br>
द्वौ शङ्खकौ कपालानि चत्वार्येव शिरस्तथा ॥ ८२ ॥<br>
उरः सप्तदशास्थीनि पुरुषस्यास्थिसंग्रहः ॥<br>
तथा चैवात्र सन्धीनां द्वे शते तु शताधिके ॥ ८३ ॥<br>
अष्टषष्टिश्च शाखासु षष्टिश्चैकविवर्जिता ॥<br>
अन्तराधौ त्वशीतिश्च कथिता भृगुनन्दन ॥ ८४ ॥<br>
न च स्नायुशतान्यत्र द्वे तु त्रिंशाधिके मते ॥<br>
अन्तराधौ तु कथिता ह्यूर्ध्वगाश्चैव सप्ततिः ॥ ८५ ॥<br>
षट्कृतानि च शाखासु कथितानि मनीषिभिः ॥<br>
पञ्चपेशीशतान्यत्र चत्वारिंशत्तथोर्ध्वगाः ॥ ८६ ॥<br>
चत्वारिंशच्छतान्यत्र तथा शाखासु पण्डितैः ॥<br>
अन्तराधौ तथा षष्टिः पेश्यस्तु कथिता बुधैः॥८७॥<br>
स्त्रीणां चैवाधिका ज्ञेया त्रिंशतिश्चतुरुत्तरा ॥<br>
स्तनयोर्दश विज्ञेया योनौ राम तथा दश ॥ ८८ ॥<br>
गर्भाशये तथा ज्ञेयाश्चतस्रो गर्भचिन्तकैः ॥<br>
त्रिंशच्छतसहस्राणि तथान्यानि दशैव तु ॥ ८९ ॥<br>
षट्पञ्चाशत्सहस्राणि शिराणां कथितानि तु ॥<br>
ता वहन्ति रसं देहे केदारमिव कुल्यकाः ॥ 2.115.९० ॥<br>
अभ्यंगादि तथा सर्वं स्वेदलेपादिकं च यत् ॥<br>
द्विसप्ततिस्तथा कोट्यो रोम्णां विद्धि महाभुज ॥ ९१ ॥<br>
मज्जाया मेदसश्चैव वसायाश्च तथा द्विज ॥<br>
मूत्रस्य चैव पित्तस्य श्लेष्मणः शकृतस्तथा ॥ ९२ ॥<br>
रक्तस्य च रसस्याथ क्रमशोञ्जलयः स्मृताः ॥<br>
अर्धार्धाभ्यधिकाः सर्वाः पूर्वार्धाञ्जलितः स्मृताः ॥९३॥<br>
अर्धांजलिश्च शुक्रस्य तथार्धा च तथौजसः ॥<br>
रजसस्तु तथा स्त्रीणां चतस्रः कथिता बुधैः ॥९४॥<br>
समधातोरिदं प्रोक्तं प्रमाणं देहचिन्तकैः ॥<br>
विलक्षणानि देहानि नित्यमेव शरीरिणाम् ॥<br>
तेषां भेदेन भिद्यन्ते मलदोषानुरूपतः ॥ ९५ ॥<br>
एतच्छरीरं मलदोषपिण्डं धात्वाश्रयं कर्मवशानुबद्धम् ॥<br>
मोक्षाय यस्येह भवेत्स धन्यो मोक्षे च हेतुः परमो हि विष्णुः ॥९६॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने शरीरविषयवर्णनन्नाम पञ्चदशोत्तरशततमोऽध्यायः ॥ ११५ ॥<br>
Missing 2.116 to 2.119<br>
2.120<br>
राम उवाच ॥<br>
कर्मणा केन धर्मज्ञ नरा नरकवासिनः ॥<br>
कांकां योनिं प्रपद्यन्ते तिरश्चो ब्रूहि तन्मम ॥ १ ॥<br>
पुष्कर उवाच ॥<br>
अमेध्यमध्ये कृमयो महापातकिनो जनाः ॥<br>
भवन्ति बहुधा भूम्यां ततश्चैव शिलासु ते ॥ २ ॥<br>
तृणगुच्छलतागुल्मद्रुमत्वं प्राप्यते क्रमात् ॥<br>
भवन्ति च मृगाः पश्चान्नित्यं व्याधभया र्दिताः ॥ ३ ॥<br>
ब्रह्मस्वहारिणो हिंस्रा रौद्राचाराः सदैव तु ॥<br>
अटव्यां घोररूपायां जायन्ते ब्रह्मराक्षसाः ॥ ४ ॥<br>
परदाररता मूढाः सन्तप्तायां तथा भुवि ॥<br>
कृकलासा हि जायन्ते पिशाचाश्चाप्यनन्तरम् ॥ ५ ॥<br>
अटव्यां घोररूपायां संशुष्कद्रुमकोटरे ॥<br>
कृष्णाहयो हि जायन्ते ततः पश्चान्न संशयः ॥ ६ ॥<br>
कूटसाक्षिप्रदाः पापास्त्वमेध्ये कृमयश्चिरम् ॥<br>
कृत्वा भवन्ति सर्पास्ते पिशाचास्तदनन्तरम् ॥ ७ ॥<br>
गुरुमित्रद्रुहः पापा ये च स्वा मिद्रुहो जनाः ॥<br>
द्विजशिष्यद्रुहश्चैव कृतघ्ना नास्तिकास्तथा ॥ ८ ॥<br>
त्यागिनो बान्धवानां च त्यागिनः शरणार्थिनाम् ॥<br>
निक्षेपहारिणो ये च कन्यका क्रयिणश्च ये ॥ ९ ॥<br>
अमेध्ये कृमयः सर्पा मृगा व्यालमृगास्तथा ॥<br>
ततो घोरगणोपेता जायन्ते जम्बुकाः खलाः ॥ 2.120.१० ॥<br>
परस्वहारिणः पापाः कुञ्जरास्तुरगाः खराः ॥<br>
बलीवर्दास्तथैवोष्ट्रा जायन्ते नात्र संशयः ॥ ११ ॥<br>
हृतं यस्य तु तै र्द्रव्यं तस्य भाग्यानुरूपतः ॥<br>
आत्मदोषानुसारेण जायन्ते धनिनस्तु ते ॥ १२ ॥<br>
चन्द्रार्कग्रहणे भुक्त्वा जायन्ते कुञ्जरा नराः ॥<br>
आमश्राद्धं तथा भुक्त्वा जायन्ते गृध्रयोनिषु ॥ १३ ॥<br>
असत्प्रतिग्रहं राम गृहीत्वा वानरास्तथा ॥<br>
आशाभङ्गं तथा कृत्वा शृगालाश्च तथाधमाः ॥ १४ ॥<br>
सूचकस्तु दुराचारो वागुरिर्नाम जायते ॥<br>
बहु कालं महाभाग भूयोभूय इति श्रुतिः ॥१५ ॥<br>
मांसभुग्यावतां राम मांसमश्नाति देहिनाम् ॥<br>
तावतां योनिमाप्नोति भूयोभूयो न संशयः ॥ १६ ॥<br>
भोक्तव्यानि च तैस्तस्य राम मांसान्यसंशयम् ॥<br>
यावन्तः प्राणिनो येन बहिर्वेद्यां निपातिताः ॥ १७॥<br>
तावत्यो योनयस्तेन गन्तव्या भृगुसत्तम ॥<br>
योनौयोनौ च हन्तव्यस्तेनासौ नात्र संशयः ॥ १८…<br>
वान्ताशी गुणपाशी च पूयभुग्रुधिराशिनः ॥<br>
स्वकर्मविच्युता वर्णा जायन्ते प्रेतयोनिषु॥१९॥<br>
धान्यं हृत्वा भवत्याखुः कांस्यं हंसो जलंप्लवः ॥<br>
मधु दंशः पयः काको रसं श्वा नकुलो घृतम् ॥ 2.120.२० ॥<br>
मांसं गृध्रो वसां मद्गुस्तैलं तैलापगः खगः ॥<br>
चीरीवाकस्तु लवणं बलाका शकुनिर्दधि ॥ २१ ॥<br>
कौशेयं तित्तिरिर्हृत्वा क्षौमं हृत्वा च दर्दुरः ॥<br>
कर्पासं तान्तवं क्रौञ्चं गां गोधा वागुदो गुडम् ॥ २२ ॥<br>
छुच्छुन्दरिः शुभागन्धान्पत्रशाकं शिखी तथा ॥<br>
मक्षिकास्तु तथैवान्नमकृतान्नं तु शल्यकः ॥ २३ ॥<br>
भेको भवति हृत्त्वाग्निं गृहहारी च तस्करः ॥<br>
रक्तानि हृत्वा वासांसि जायते जीवजीवकः ॥ २४ ॥<br>
वृको मृगेभं व्याघ्राश्वं फलपुष्पं तु मर्कटः ॥<br>
स्त्रियं हृत्वा भवेद्यक्षो यानमुष्ट्रः पशूनजः ॥ २५ ॥<br>
यद्वा तद्वा परद्रव्यमपहृत्य वलान्नरः ॥<br>
अवश्यं याति तिर्यक्त्वं जग्ध्वा चैवाहुतं हविः ॥ ॥ २६ ॥<br>
तिर्यक्षु दुःखं परमं विदित्वा पापानि वर्ज्यानि नरेण नित्यम् ॥<br>
भक्तिश्च कार्या मधुसूदनस्य तया स दुःखं सकलं जहाति ॥ २७ ॥<br>
इति श्रीविष्णुधर्मोत्तरे द्वितीयखण्डे मा०सं० रामं प्रति पुष्करोपाख्याने तिर्यग्योनिवर्णनन्नाम विंशत्युत्तरशततमोऽध्यायः ॥ १२०</p>
<p>Missing 2.121 to 2.126</p>
<p>पुष्कर उवाच<br>
शान्तातीतं गणं हुत्वा शान्तिमाप्नोति मानवः ।<br>
भैषज्यं च गणं हुत्वा सर्वान् रोगान् व्यपोहति ॥ २,१२७.१ ॥<br>
त्रिषप्तीयं गणं हुत्वा सर्वपापैः प्रमुच्यते ।<br>
क्वचिन्नाअप्नोति च भयं हुत्वा चैवाभयं गणम् ॥ २,१२७.२ ॥<br>
न पराजायते राम गणं हुत्वापराजितम् ।<br>
आयुष्यं च गणं हुत्वा चापमृत्यूं व्यपोहति ॥ २,१२७.३ ॥</p>
<p>स्वस्तिमाप्नोति सर्वत्र हुत्वा स्वस्त्ययनं गणं ।<br>
श्रेयसा योगमाप्नोति शर्मवर्मगणं तथा ॥ २,१२७.४ ॥<br>
वास्तोष्पत्यगणं हुत्वा वास्तुदोषान् व्यपोहति ।<br>
तथा रौद्रगणं हुत्वा सर्वान् दोषान् व्यपोहति ॥<br>
एतैर्दशगणैर्होमो ह्यष्टादशसु शान्तिषु ॥ २,१२७.५ ॥<br>
वैष्णवी शान्तिरैन्द्री च ब्राह्मी रौद्री तथैव च ।<br>
वायव्या वारुणी चैव कौबेरी भार्गवी तथा ॥ २,१२७.६ ॥<br>
प्राजापत्या तथा त्वाष्ट्री कौमारी वह्निदेवता ।<br>
मारुद्गणा च गान्धर्वी शान्तैर्नैरृतकी तथा ॥ २,१२७.७ ॥<br>
शान्तिराङ्गिरसी याम्या पार्थिवी च भृगूत्तम ।</p>
<p>एतास्तु शान्तयः प्रोक्ताः सर्वकर्महिताः सदा ॥ २,१२७.८ ॥<br>
यस्त्वा मृत्युरिति ह्येतज्जप्तं मृत्युविनाशनं ।</p>
<p>हुत्वा च मातृनामानि कामानेवमवाप्नुयात् ॥ २,१२७.९ ॥<br>
सुपर्णस्त्वेति हुत्वा च भुजगैर्नैव बाध्यते ।<br>
[Bहत्तछर्य्य एदित्स्भुजगैनव बाध्यते, wहिछ्चन् बे जुस्त त्य्पो!]<br>
यस्येदं भूम्यामिति च भूमिकामो जपेत्सदा ॥ २,१२७.१० ॥</p>
<p>पृथिव्यामुत्तमोऽसीति हुतं श्रैष्ठ्यप्रदं सदा ।<br>
औदुम्बरं यो न इति तथा वीर्यविवर्धनम् ॥ २,१२७.११ ॥<br>
इन्द्रेण दत्तमित्येतत्सर्वबाधाविनाशनम् ।<br>
हिरण्यवर्णा इति च स्नानं पापहरं भवेत् ॥ २,१२७.१२ ॥<br>
असितस्येति सर्वाणि विषघ्नानि भृगूत्तम ।<br>
सरस्वतीति मन्त्रांश्च विषघ्नान्निर्विशेद्बुधः ॥ २,१२७.१३ ॥<br>
शरभादीनि सर्वाणि पिशाचक्षपणानि च ।</p>
<p>इमा देवीति मन्त्रश्च सर्वशान्तिकरः परः ॥ २,१२७.१४ ॥<br>
देवा मरुत इत्येतत्सर्वकामकरं भवेत् ।<br>
यमस्य लोकादित्येतद्दुःस्वप्नशमनं परं ॥ २,१२७.१५ ॥<br>
अग्नेर्व इति चाप्येतत्कथितं मन्युनाशनम् ।<br>
ऊर्ध्वो भवति विज्ञेयः कृत्वा स्थानकरः परः ॥ २,१२७.१६ ॥<br>
इन्द्रं वयं वणिजमिति पण्यलाभकरं परम् ।<br>
[Bहत्तछर्य्य॒ बणिजं]<br>
कामो मे राज्ञ इत्येतत्स्त्रीणां सौभाग्यवर्धनम् ॥ २,१२७.१७ ॥<br>
भद्राय कर्णमित्येतत्कर्णप्रस्यन्दने जपेत् ।<br>
भद्रास्यक्षिरोधे जाता कर्णप्रस्यन्दने तथा ॥ २,१२७.१८ ॥<br>
तुब्यमेव जरिमन्नायुष्यं तु हुतं भवेत् ।<br>
आयातु मित्र इत्येतन्मित्रलब्धिकरं हुतम् ॥ २,१२७.१९ ॥<br>
आशासानमिदं जना मिश्रधान्येन होमयेत् ।<br>
आधिपत्यमवाप्नोति सर्वत्र मनुजोत्तम ॥ २,१२७.२० ॥<br>
अग्ने गोभिर्न इत्येतद्गवां वृद्धिकरं परम् ।<br>
द्वादशाहं तु जुहुयात्पराकेण विशेषतः ॥ २,१२७.२१ ॥</p>
<p>शान्तो अग्निरितीत्येतद्ग्रामस्वास्थ्यकरं भवेत् ।<br>
तस्माद्ग्रामान्मृदा कृत्वा वेदिसाम्यं समश्नुते ॥ २,१२७.२२ ॥<br>
विद्मास्य सर्वा चित्तानि राष्ट्रस्वीकरणानि तु ।<br>
त्रिभ्यो रुद्रेभ्य इत्येतद्वास्तोष्पतमुदाहृतम् ॥ २,१२७.२३ ॥<br>
ध्रुवं ध्रुवेणेति हुतं स्थानलाभकरं भवेत् ।<br>
अच्युता द्यौस्तथा राम कथितं स्थानलाभदम् ॥ २,१२७.२४ ॥<br>
पयो देवेष्विति हुतं रायस्पोषकरं परम् ।<br>
युनक्रसीरेति शुना कृषिलाभकरं भवेत् ॥ २,१२७.२५ ॥</p>
<p>अयं ते योनिरित्येतत्पुत्रलाभकरं भवेत् ।<br>
शुनं वत्सान् तथा ह्येतद्गवां वृद्धिकरं हुतम् ॥ २,१२७.२६ ॥<br>
&hellip; मेति कथितं सर्वत्श्रैष्ठ्यकारकम् ।</p>
<p>अहं ते भग इत्येतद्भवेत्सौभाग्यवर्धनं ॥ २,१२७.२७ ॥<br>
ये ते पाशास्तथाप्येतद्बन्धनान्मोक्षकारकम् ।<br>
यो न स्व इति चाप्येतच्छत्रुनाशकरं परम् ॥ २,१२७.२८ ॥<br>
सपत्नहनमिति तथा नात्र कार्या विचारणा ।<br>
त्वमुत्तममितीत्येतद्यशसो वर्धनं परम् ॥ २,१२७.२९ ॥<br>
यथा मृगो गोपयसि स्त्रीणां सौभाग्यवर्धनम् ।<br>
आ नो अग्न इत्येतच्च कथितं पतिलाभदम् ॥ २,१२७.३० ॥<br>
येन वेहदिषं चैव गर्भलाभकरं भवेत् ।<br>
इमं तपस्विन्निति तथा भवेत्सौभाग्यवर्धनम् ॥ २,१२७.३१ ॥<br>
यत्पृथिव्या अनावृत्तं हुतमेतद्यथाविधि ।<br>
[Bहत्तछर्य्य त्य्पो॒ पृविव्या]<br>
कृत्वा तु शंसनं ज्ञेयं नात्र कार्या विचारणा ॥ २,१२७.३२ ॥<br>
&hellip;&hellip; ।<br>
शिवः शिवाभिरित्येतद्भवेच्छ्रेयस्करं परम् ॥ २,१२७.३३ ॥<br>
कृत्यादूषण इत्येतत्कृत्यादूषणमुच्यते ।<br>
बृहस्पतिः परिपातु पथि स्वस्त्ययनं भवेत् ॥ २,१२७.३४ ॥<br>
मनो न्वेदमभयदं पथि स्वस्त्ययनं भवेत् ।<br>
अयं नो अग्निरध्यक्षो भवेदग्निप्रसादतः ॥ २,१२७.३५ ॥<br>
संवत्सरं तु शिरसा धारयेद्यो हुताशनम् ॥<br>
[Bहत्तछर्य्य॒ हूताशनम्]<br>
मन्त्रमेतज्जपेन्नित्यमाग्नेयाशामुखः स्थितः ॥<br>
अनग्निज्वलनं कुर्याद्राम संवत्सरे गते ॥ २,१२७.३६ ॥<br>
दूष्या दूषीत्त्येतज्जपेन्मन्त्रमनुत्तमम् ।<br>
कुर्यात्प्रतिसराबन्धं सर्वदोषनिबर्हणम् ॥ २,१२७.३७ ॥<br>
प्राणसूक्तञ्च कथितं तथा प्राणविवर्धनम् ।<br>
मुञ्चामि त्वेति कथितमपमृत्युविमोक्षणम् ॥ २,१२७.३८ ॥<br>
अथर्वशिरसोऽध्येता सर्वपापैः प्रमुच्यते ।<br>
परमं पावनं तद्धि सर्वकल्मषनाशनम् ॥ २,१२७.३९ ॥<br>
एवमेते शुभा मन्त्राः प्रतिवेदं मया तव ।<br>
समासात्कथिता राम समुद्धृत्य प्रधानतः ॥ २,१२७.४० ॥<br>
एकैकस्य च मन्त्रस्य विनियोगाः सहस्रशः ।<br>
[Bहत्तछर्य्य॒ विनियोगः]<br>
कथिता भृगुशार्दूल पुराणैः सुमहात्मभिः ॥ २,१२७.४१ ॥<br>
न ते शक्या महाभाग वक्तुं वर्षशतैरपि ।<br>
प्राधान्येन तु मन्त्राणां किञ्चित्कर्म तवेरितम् ॥ २,१२७.४२ ॥<br>
होमे यत्र न निर्दिष्टं मया द्रव्यं पुरा तव ।<br>
हवींषि तत्र वक्ष्यामि तानि मे गदतः शृणु ॥ २,१२७.४३ ॥<br>
वृक्षाणां यज्ञियानान् तु समिधः प्रथमं हविः ।<br>
आज्यञ्च व्रीहयश्चैव तथा वै गौरसर्षपाः ॥ २,१२७.४४ ॥<br>
अक्षतानि तिलाश्चैव दधि क्षीरञ्च भार्गव ।</p>
<p>दर्भास्तथैव दूर्वाश्च बिल्वानि कमलानि च ॥ २,१२७.४५ ॥<br>
शान्तिपुष्टिकराण्याहुर्द्रव्याण्येतानि भार्गव ।<br>
तैलेन्धनानि धर्मज्ञ राजिकां रुधिरं विषम् ।<br>
समिधः कण्टकोपेता अभिचारेषु योजयेत् ॥ २,१२७.४६ ॥<br>
आर्षं वै दैवतं छन्दस्त्वविज्ञाय भृगूत्तम ।<br>
मन्त्रस्य तेन मन्त्रेण जप्यहोमौ न कारयेत् ॥ २,१२७.४७ ॥</p>
<p>छन्दसि ब्राह्मणे सूक्ते यदव्यक्तं प्रदृश्यते ।<br>
विद्वद्भिः सह निश्चित्य तद्यज्ञमवतारयेत् ॥ २,१२७.४८ ॥<br>
सम्भारा ये यथा यत्र यानि द्रव्याणि यो विधिः ।<br>
शाखां प्रति तथा तत्र तत्प्रमाणमिति स्थितिः ॥ २,१२७.४९ ॥<br>
यः स्वसूत्रमतिक्रम्य परसूत्रेण वर्तते ।<br>
अप्रमाणमृषिं कृत्वा सोऽप्यधर्मेण युज्यते ॥ २,१२७.५० ॥<br>
तस्मात्सर्वप्रयत्नेन स्वसूत्रं न विलङ्घयेत् ।<br>
प्राक्तन्त्रोत्तरतन्त्रे द्वे स्वशाखाप्रत्यये द्विज ।<br>
सर्वकर्मसु कर्तव्ये मध्ये कर्म विधीयते ॥ २,१२७.५१ ॥<br>
आथर्वणोऽयं कथितो विधिस्ते संक्षेपतो भार्गवांशमुख्य ।<br>
अतः परं किं कथयामि तुभ्यं तन्मे वदस्वायतलोहिताक्ष ॥ २,१२७.५२ ॥</p>
<p>॥ इति श्रिविष्णुधर्मोत्तरे द्वितीयखण्डे मार्कण्डेयवज्रसंवादे रामं प्रति पुष्करोपाख्यानेऽथर्वविधिकथनं नाम सप्तविंशत्युत्तरशततमोऽध्यायः ॥</p>
<p>\\\\Z</p>
<p>Missing 2.128 to 2.131<br>
राम उवाच ॥<br>
अष्टादशभ्यः शान्तिभ्यः शान्तयो याः सुरोत्तम ॥<br>
भिद्यन्ते वा न भिद्यन्ते तन्ममाचक्ष्व पृच्छतः ॥ १ ॥<br>
पुष्कर उवाच ॥<br>
अमृता चाभया सौम्यास्तिस्रोन्याः सन्ति भार्गव ॥<br>
एकापि तासां विज्ञेया सर्वकर्मफलप्रदा॥ २ ॥<br>
सर्वोत्पातप्रशमनी मङ्गल्या सिद्धिकारिका ॥<br>
पूर्वोक्ताः कथितेष्वेव कर्तव्या अद्भुतेषु च ॥ ३ ॥<br>
राम उवाच ॥<br>
शान्तीनां मे त्वमाचक्ष्व स्वरूपाणि महाभुज ॥<br>
पितामहसमो लोके सर्वज्ञोऽपि मतो मम॥<br>
॥ पुष्कर उवाच ॥<br>
अमृता शर्वदैवत्या अभया ब्रह्मदैवता ॥<br>
सौम्या च सोमदैवत्या कथिता भृगुनन्दन ॥ ५ ॥<br>
अन्यासां देवता ज्ञानं नाम्नैव कथितं तव ॥<br>
आथर्वणानां शान्तीनां निबोध गदतो मम ॥ ६ ॥<br>
अमृता चित्रवर्णा स्यादभया तु शशिप्रभा॥<br>
सौम्या शुक्लैव विज्ञेया नीला भवति वैष्णवी ॥ ७ ॥<br>
बालार्कसदृशा रौद्री ब्राह्मी शंखसमप्रभा ॥<br>
रुक्मवर्णा तथैवैन्द्री वायव्या हरिता भवेत्॥ ८ ॥<br>
शुक्ला च वारुणी ज्ञेया कौबेरी पद्मसुप्रभा ॥<br>
भार्गवी शुक्लवर्णा स्यात्प्राजापत्या च पीतिका ॥ ९ ॥<br>
त्वाष्ट्री शुक्ला च विज्ञेया कौमारी ताम्रसुप्रभा ॥<br>
आग्नेय्यग्निसु वर्णा स्याच्छुक्ला मातङ्गिनी भवेत् ॥ 2.132.१० ॥<br>
प्रवालाभा च गान्धर्वी कृष्णा वै नैनृता तथा॥<br>
रोचनाभा चाङ्गिरसी याम्या कृष्णा तथा भवेत्॥११॥<br>
पार्थिवी च मयूराभा वर्णतः कथितास्तव ॥<br>
अतः परं प्रवक्ष्यामि स्थानान्यासां यथाविधि ॥ १२ ॥<br>
अमृता चाभया सौम्या तिस्रस्तु भृगुनन्दन ॥<br>
तासां सर्वत्र संस्थानं कथितन्तु पुरातनैः ॥ १३ ॥<br>
प्राजापत्या तथाग्नेयी याम्या वै नैर्ऋती तथा ॥<br>
कौबेरी पार्थिवी चेति पृथिव्यां परिकीर्तिताः ॥ १४ ॥<br>
वायव्या चैव कौमारी वैष्णवी रुद्रदैवता ॥<br>
अन्तरिक्षे विनिर्दिष्टाः शान्तयो द्विजसत्तम ॥ १५ ॥<br>
ऐन्द्री मातङ्गिनी त्वाष्ट्री दिव्या ब्राह्मी तथेरिता ॥<br>
वारुणी चैव गान्धारी भार्गव्याङ्गिरसी तथा ॥ १६ ॥<br>
आद्यास्तु कथितास्तुभ्यं कर्तव्याश्च विजानता ॥<br>
यथा स्वदेशजातेषु चाद्भुतेषु यथाविधि ॥ १७ ॥<br>
तद्दैवत्यास्तथा मन्त्राः सर्वासां गर्भ उच्यते ॥<br>
मणीनाञ्च तथा गर्भाः सर्वासां मन्त्र उच्यते ॥ १८ ॥<br>
मणीनाञ्च तथा मन्त्रा ज्ञातव्या मन्त्रलिङ्गतः ॥<br>
सर्वासाञ्चैव शान्तीनां होतव्याश्च गणा दश ॥ १९ ॥<br>
शान्त्यातीतन्तु भैषज्यं त्रिसप्तीयं तथैव च ॥<br>
अभया च तथा राम तथा चैवापराजिता ॥ 2.132.२० ॥<br>
आयुष्यं च स्वस्त्ययनं सर्ववर्मगणं तथा ॥<br>
वास्तोष्पत्यं तथा रौद्रं गणाः प्रोक्तास्तथा दश ॥ २१ ॥<br>
होमस्तथैषां मन्तव्यः सर्वशान्तिषु भार्गव ॥<br>
पृथक्प्रधानतः कल्पास्तिस्रः पूर्वाः प्रकीर्तिताः॥२२॥<br>
गणेगणे तु गां दद्याद्गां गर्भे गां तथा मणौ ॥<br>
अराजा भूमिपालस्तु दद्याद्दश दशैव तु॥२३॥<br>
निष्कामः सभुवं चैव तथा दद्यात्पुरोधसे ॥<br>
अभयाया मणिः कार्यो वरुणस्य भृगूत्तम ॥२४॥<br>
शतकाण्डोऽमृतायाश्च सौम्यायाः शङ्खजो मणि॥<br>
वैष्णव्यास्त्रिवृतः प्रोक्तः स्नातो रौद्र्यास्तथा मणिः ॥ २५ ॥<br>
ब्रह्मरक्षस्तथा ब्रह्म्या मैत्र्याः स्यात्कनको मणिः ॥<br>
वायव्याश्चाङ्गिरः प्रोक्तो वायव्यः शङ्खजो भवेत् ॥ २६ ॥<br>
औदुम्बरश्च कौबेर्या भार्गव्यायाः शतावरीम् ॥<br>
प्राजापत्या बिल्वमणिस्त्वाष्ट्र्याः संस्कृतकोमणिः ॥ २७ ॥<br>
दाक्षायणश्च कौमार्य्या आग्नेय्याश्च तदेव तु ॥<br>
मातङ्गिन्या जिगितजं गान्धर्व्या अजशृङ्गजम् ॥ २८ ॥<br>
नैर्ऋत्यामायसं चैव आङ्गिरस्यास्तथाञ्जनम् ॥<br>
शतकाण्डश्च याम्यायाः पार्थिव्या अपि पार्थिवम् ॥ २९ ॥<br>
अद्भुतस्य बलं ज्ञात्वा कृच्छ्रं कुर्यात्पुरोहितः ॥<br>
प्रागेव कुर्याच्छमनमादावेवाद्भुतस्य तु ॥ 2.132.३० ॥<br>
कृतकृच्छ्रस्तु कुर्वीत ततः शान्तिमुपोषितः ॥<br>
अरण्यां पातयेद्वह्निं सर्वास्वेतासु शान्तिषु ॥ ३१ …<br>
उपवासदिनस्यान्ते वह्निमुत्पाद्य यत्नतः ॥<br>
उत्पन्नमन्नं विभजेत्क्रव्यादं सौम्यमेव च ॥ ३२ ॥<br>
कृत्वा कपाले क्रव्यादं ध्रुवेण नैर्ऋतीं दिशम् ॥<br>
शान्त्यागारे स्थापयेच्च शान्त्यर्थे सौम्यमेव वा ॥ ३३ ॥<br>
कृष्णोष्णीषः कृष्णवासाः कृष्णमाल्यानुलेपनः ॥<br>
पुरोहितः प्रदेशं तु गत्वा वै नैर्ऋतीं यजेत् ॥ ३४ ॥<br>
मृन्मयं जीर्णशीर्षे तु गन्धमाल्यानुसम्पदा ॥<br>
कृष्णवस्त्रैस्तु संच्छाद्य ततस्तूपहरेद्बलिम् ॥ ३५ ॥<br>
वाद्यघोषेण महता तथा कोलाहलैः शुभैः ॥<br>
ततोऽग्नौ जुहुयात्सम्यङ्मेदःप्रभृति वै द्विज ॥ ३६ ॥<br>
ये पिशाचाश्चतुर्भिस्तु इषीका शर्करी ततः ॥<br>
केवले जुहुयाद्वह्नौ करशुक्त्या श्रवामया ॥ ३७॥<br>
फलीकरणमग्नौ च हुत्वा भुक्त्वा च पावकम् ॥<br>
अपश्यन्स्वगृहं यायात्स्नात्वा श्वेताम्बरस्ततः … ॥ ३८ ॥<br>
अहोमुचं शान्तिकं च जप्त्वा तिष्ठेत्सुयन्त्रितः ॥<br>
रात्रौ त्रिभागशेषायां शान्तिकर्म समारभेत ॥ 39 ॥<br>
शान्तिकल्पविधानज्ञः सदस्यैः सहितस्ततः ॥<br>
एकः कर्मणि युक्तः स्यादेको मन्त्रस्य निश्चये ॥४०॥<br>
एष शान्तिविधिः प्रोक्तः समासात्सर्वशान्तिषु ॥<br>
विस्तरे विस्तरः प्रोक्तः शान्तिकर्म ह्यथर्वणः ॥४१॥<br>
धनेन पूज्योऽथ पुरोहितः स्यात्तथोपदेष्टा गुरुरप्रमत्तः ॥<br>
सांवत्सरो यस्तु ततः सदस्याः पूज्यास्ततो विप्रवराश्च सर्वे॥४२॥<br>
इति श्रीविष्णुधर्मोत्तरे द्वितीयखण्डे मा० सं० रामं प्रति पुष्करोपाख्याने शान्तिकर्मवर्णनन्नाम द्वात्रिंशदुत्तरशततमोऽध्यायः ॥ १३२ …</p>
<p>Missing 2.121 to 2.126 Missing 2.128 to 2.131</p>
<p>]</p>

  </div>
</article>


        

        



    <aside class="card border noPrint" id="section-tree-item-upapurANam_viShNu-dharmottara-purANam_EB_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/upapurANam/viShNu-dharmottara-purANam/EB/">EB </a>
            <a data-toggle="collapse" href="#section-tree-item-body-upapurANam_viShNu-dharmottara-purANam_EB_md" role="button" aria-expanded="false" aria-controls="section-tree-item-body-upapurANam_viShNu-dharmottara-purANam_EB_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-upapurANam_viShNu-dharmottara-purANam_EB_md" class="card-body p-0 collapse">
            
            <li>author: वेदव्यासमहर्षिः</li>
            
            <li>books contributor: राष्ट्रियसंस्कृतविश्वविद्यालयः, तिरुपतिः</li>
            
            <li>domain: पुराणानि</li>
            
            <li>draft: false</li>
            
            <li>iscjklanguage: false</li>
            
            <li>language: संस्कृतम्</li>
            
            <li>serial no.: Ebharati-2906</li>
            
            <li>source_url: https://www.ebharatisampat.in/read_chapter.php?bookid=MjMzODc0MDgwNTY5ODcy</li>
            
            <li>sub-domain: उपपुराणानि</li>
            
            <li>title: EB</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2026 Feb 7 16:37:05 UTC. (<a href="http://google.com/search?q=16%3a37%3a05%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
