<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | यादवाद्रिदर्शनम् Part 3</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/sthala-purANam/yAdavAdri-darshanam/03/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/sthala-purANam/yAdavAdri-darshanam/03/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/sthala-purANam/yAdavAdri-darshanam/03/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="यादवाद्रिदर्शनम् Part 3">
  <meta property="og:description" content="॥ श्रीरस्तु ॥
श्रीमते नारायणाय नमः
श्रीमते रामानुजाय नमः
श्रीमत्स्यपुराणान्तर्गतश्रीमद्यादवगिरिमाहात्म्यम्
॥ हरिः ओम् ॥
अथ प्रथमोऽध्यायः
शौनककृत–यादवगिरिवैभवविषयकप्रश्नः
श्रीसूतः –
श्रीपुण्यारण्यशरणाः पुण्यशीला महाबुधाः ।
वैभवं क्षेत्रतीर्थानां वर्णितं पापनाशनम् ॥ (१)
युष्मत्सन्निधिमात्रेण चोदितेन मया द्विजाः ।
दयाशीलाः प्रसन्नोऽहं किं भूयश्श्रोतुमर्हथ ॥ (२)
शौनकः –
सा ते धर्मविशेषज्ञ सर्वशास्त्रविशारद ।
गङ्गादिसर्वतीर्थानां क्षेत्राणां पुष्करस्य च ॥ (३)
कुरुक्षेत्रस्य माहात्म्यं मधुरायाश्च वैभवम् ।
वाराणस्याश्च माहात्म्यम् अयोध्यायाश्च वैभवम् ॥ (४)
द्वारकाक्षेत्रमाहात्म्यं वेङ्कटाद्रेश्च वैभवम् ।
यादवाद्रेः प्रभावं च सह्याद्रेर्मलयस्य च ॥ (५)">
  <meta property="og:locale" content="en_us">
  <meta property="og:type" content="article">
    <meta property="article:section" content="sthala-puranam">

  <meta itemprop="name" content="यादवाद्रिदर्शनम् Part 3">
  <meta itemprop="description" content="॥ श्रीरस्तु ॥
श्रीमते नारायणाय नमः
श्रीमते रामानुजाय नमः
श्रीमत्स्यपुराणान्तर्गतश्रीमद्यादवगिरिमाहात्म्यम्
॥ हरिः ओम् ॥
अथ प्रथमोऽध्यायः
शौनककृत–यादवगिरिवैभवविषयकप्रश्नः
श्रीसूतः –
श्रीपुण्यारण्यशरणाः पुण्यशीला महाबुधाः ।
वैभवं क्षेत्रतीर्थानां वर्णितं पापनाशनम् ॥ (१)
युष्मत्सन्निधिमात्रेण चोदितेन मया द्विजाः ।
दयाशीलाः प्रसन्नोऽहं किं भूयश्श्रोतुमर्हथ ॥ (२)
शौनकः –
सा ते धर्मविशेषज्ञ सर्वशास्त्रविशारद ।
गङ्गादिसर्वतीर्थानां क्षेत्राणां पुष्करस्य च ॥ (३)
कुरुक्षेत्रस्य माहात्म्यं मधुरायाश्च वैभवम् ।
वाराणस्याश्च माहात्म्यम् अयोध्यायाश्च वैभवम् ॥ (४)
द्वारकाक्षेत्रमाहात्म्यं वेङ्कटाद्रेश्च वैभवम् ।
यादवाद्रेः प्रभावं च सह्याद्रेर्मलयस्य च ॥ (५)">
  <meta itemprop="wordCount" content="7401">
  <meta name="twitter:card" content="summary">
  <meta name="twitter:title" content="यादवाद्रिदर्शनम् Part 3">
  <meta name="twitter:description" content="॥ श्रीरस्तु ॥
श्रीमते नारायणाय नमः
श्रीमते रामानुजाय नमः
श्रीमत्स्यपुराणान्तर्गतश्रीमद्यादवगिरिमाहात्म्यम्
॥ हरिः ओम् ॥
अथ प्रथमोऽध्यायः
शौनककृत–यादवगिरिवैभवविषयकप्रश्नः
श्रीसूतः –
श्रीपुण्यारण्यशरणाः पुण्यशीला महाबुधाः ।
वैभवं क्षेत्रतीर्थानां वर्णितं पापनाशनम् ॥ (१)
युष्मत्सन्निधिमात्रेण चोदितेन मया द्विजाः ।
दयाशीलाः प्रसन्नोऽहं किं भूयश्श्रोतुमर्हथ ॥ (२)
शौनकः –
सा ते धर्मविशेषज्ञ सर्वशास्त्रविशारद ।
गङ्गादिसर्वतीर्थानां क्षेत्राणां पुष्करस्य च ॥ (३)
कुरुक्षेत्रस्य माहात्म्यं मधुरायाश्च वैभवम् ।
वाराणस्याश्च माहात्म्यम् अयोध्यायाश्च वैभवम् ॥ (४)
द्वारकाक्षेत्रमाहात्म्यं वेङ्कटाद्रेश्च वैभवम् ।
यादवाद्रेः प्रभावं च सह्याद्रेर्मलयस्य च ॥ (५)">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/sthala-purANam\/yAdavAdri-darshanam\/03\/".replace(basePath, "/");
  pageVars.pageParams = {};
  pageVars.pageSource = "sthala-purANam\/yAdavAdri-darshanam\/03.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/sthala-purANam/yAdavAdri-darshanam/03/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/sthala-purANam/yAdavAdri-darshanam/03/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/sthala-purANam/yAdavAdri-darshanam/03/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/sthala-purANam/yAdavAdri-darshanam/03/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/sthala-purANam/yAdavAdri-darshanam/03/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/sthala-purANam/yAdavAdri-darshanam/03/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/sthala-purANam/yAdavAdri-darshanam/03/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/sthala-purANam/yAdavAdri-darshanam/03/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/sthala-purANam/yAdavAdri-darshanam/03/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/sthala-purANam/yAdavAdri-darshanam/03/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/sthala-purANam/yAdavAdri-darshanam/03/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/sthala-purANam/yAdavAdri-darshanam/03/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/sthala-purANam/yAdavAdri-darshanam/03/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/sthala-purANam/yAdavAdri-darshanam/03/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/sthala-purANam/yAdavAdri-darshanam/03/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/sthala-purANam/yAdavAdri-darshanam/03/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/sthala-purANam/yAdavAdri-darshanam/03/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/sthala-purANam/yAdavAdri-darshanam/03/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/sthala-purANam/yAdavAdri-darshanam/03/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/sthala-purANam/yAdavAdri-darshanam/03/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/sthala-purANam/yAdavAdri-darshanam/03/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/sthala-purANam/yAdavAdri-darshanam/03/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/sthala-purANam/yAdavAdri-darshanam/03/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/sthala-purANam/yAdavAdri-darshanam/03/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/sthala-purANam/yAdavAdri-darshanam/03/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/sthala-purANam/yAdavAdri-darshanam/03/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/sthala-purANam/yAdavAdri-darshanam/03/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/sthala-purANam/yAdavAdri-darshanam/03/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/sthala-purANam/yAdavAdri-darshanam/03/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/sthala-purANam/yAdavAdri-darshanam/03/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/sthala-purANam/yAdavAdri-darshanam/03/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/sthala-purANam/yAdavAdri-darshanam/03/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/sthala-purANam/yAdavAdri-darshanam/03/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/sthala-purANam/yAdavAdri-darshanam/03/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/sthala-purANam/yAdavAdri-darshanam/03/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/sthala-purANam/yAdavAdri-darshanam/03/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/sthala-purANam/yAdavAdri-darshanam/03/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/sthala-purANam/yAdavAdri-darshanam/03/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/sthala-purANam/yAdavAdri-darshanam/03/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/sthala-purANam/yAdavAdri-darshanam/03/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/sthala-purANam/yAdavAdri-darshanam/03/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/sthala-purANam/yAdavAdri-darshanam/03/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/sthala-purANam/yAdavAdri-darshanam/03/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/sthala-purANam/yAdavAdri-darshanam/03/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/sthala-purANam/yAdavAdri-darshanam/03/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> यादवाद्रिदर्शनम् Part 3</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="यादवाद्रिदर्शनम् Part 3">यादवाद्रिदर्शनम् Part 3</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/sthala-purANam/yAdavAdri-darshanam/03.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>॥</strong> <strong>श्रीरस्तु</strong> <strong>॥<br>
श्रीमते</strong> <strong>नारायणाय</strong> <strong>नमः<br>
श्रीमते</strong> <strong>रामानुजाय</strong> <strong>नमः<br>
श्रीमत्स्यपुराणान्तर्गतश्रीमद्यादवगिरिमाहात्म्यम्<br>
॥</strong> <strong>हरिः</strong> <strong>ओम्</strong> <strong>॥<br>
अथ</strong> <strong>प्रथमोऽध्यायः<br>
शौनककृत–यादवगिरिवैभवविषयकप्रश्नः</strong></p>
<p>श्रीसूतः –<br>
श्रीपुण्यारण्यशरणाः पुण्यशीला महाबुधाः ।</p>
<p>वैभवं क्षेत्रतीर्थानां वर्णितं पापनाशनम् ॥ (१)</p>
<p>युष्मत्सन्निधिमात्रेण चोदितेन मया द्विजाः ।<br>
दयाशीलाः प्रसन्नोऽहं किं भूयश्श्रोतुमर्हथ ॥ (२)<br>
शौनकः –<br>
सा ते धर्मविशेषज्ञ सर्वशास्त्रविशारद ।<br>
गङ्गादिसर्वतीर्थानां क्षेत्राणां पुष्करस्य च ॥ (३)</p>
<p>कुरुक्षेत्रस्य माहात्म्यं मधुरायाश्च वैभवम् ।<br>
वाराणस्याश्च माहात्म्यम् अयोध्यायाश्च वैभवम् ॥ (४)</p>
<p>द्वारकाक्षेत्रमाहात्म्यं वेङ्कटाद्रेश्च वैभवम् ।<br>
यादवाद्रेः प्रभावं च सह्याद्रेर्मलयस्य च ॥ (५)</p>
<p>श्रीमुष्णक्षेत्रमाहात्म्यं रङ्गक्षेत्रस्य वैभवम् ।<br>
अन्येषां क्षेत्रतीर्थानां वैभवं परमाद्भुतम् ॥ (६)</p>
<p>पीतमस्माभिरमृतं त्वन्मुखाम्भोजनिस्सृतम् ।<br>
परावरेषां क्षेत्राणां तीर्थानां च महामते ॥ (७)</p>
<p>श्रुत्वा तु वैभवं तेषामत्यद्भुतमतृप्नुमः ।<br>
तत्र यादवशैलस्य माहात्म्यश्रवणे विभो ॥ (८)</p>
<p>कुतूहलाद्वयं सर्वे वर्णनेति कुतूहलाः ।<br>
तस्मात्पृच्छामहे त्वां हि संशयं छिन्धि सुव्रत ॥ (९)</p>
<p>रहस्यं च प्रकाशं च सर्वं जानासि सर्ववित् ।<br>
पुरा यादवशैलस्य माहात्म्यश्रवणे त्वया ॥ (१०)</p>
<p>प्रोक्तं मानवदेवैश्च दुर्घटं ब्रह्मरुद्रकैः ।<br>
किरीटागमनं विष्णोः क्षीरसागरशायिनः ॥ (११)</p>
<p>किमर्थमागतः कृष्णो द्वारकानिलयोऽच्युतः ।<br>
कृष्णः किरीटं धृत्वा तु किमर्थं वसति प्रभुः ॥ (१२)</p>
<p>द्वारकामपि सन्त्यज्य तत्र नित्यं प्रसन्नधीः ।<br>
प्रह्लादवरदो विष्णुः नृहरिः कथमागतः ॥ (१३)</p>
<p>कति तीर्थानि सन्त्यत्र कति चायतनानि च ।<br>
आगता बदरीवृक्षाः कथं बदरिकाश्रमात् ॥ (१४)</p>
<p>किमर्थमागताश्वेतमृत्तिका पावनी शुभा ।<br>
एतदन्यच्च सर्वं वो वक्तुमर्हसि सुव्रत ॥ (१५)</p>
<p>ब्रूयुः स्निग्धस्य शिष्यस्य गुरवो गुह्यमप्युत ।<br>
श्रीसूतः –<br>
साधु साधु द्विजश्रेष्ठाः कथां सारतरां शुभाम् ॥ (१६)</p>
<p>सर्वपापप्रशमनीं सर्वमङ्गलवर्धिनीम् ।<br>
पुरा कृतयुगे विप्रः धर्मज्ञः संशितव्रतः ॥ (१७)</p>
<p>दीप्तिमानिति विख्यातः तपस्वी कृष्णभक्तिमान् ।<br>
कुमारं परिपप्रच्छ सत्यलोके पुरानघः ॥ (१८)</p>
<p>भवद्भिर्यदहं पृष्ट एतदेव द्विजर्षभाः ।<br>
दीप्तिमान् –<br>
सनत्कुमारसर्वज्ञ वदतां वद नो वर ॥ (१९)</p>
<p>यादवाद्रेः प्रभावं च यत्र सन्निहितो हरिः ।</p>
<p>इत्येवमुक्तः करुणं कुमारो नारायणस्याङ्घ्रिनिविष्टचित्तः ।<br>
दयालुना दीतिमताऽतिहृष्टो व्याहर्तुमद्रेर्महिमानमुत्सुकः॥ (२०)</p>
<p><strong>इति</strong> <strong>श्री</strong> <strong>मत्स्यपुराणे</strong> <strong>क्षेत्रखण्डे</strong> <strong>श्रीमद्यादवगिरिमाहात्म्ये<br>
शौनककृत–यादवगिरिवैभव–विषयकप्रश्नोनाम</strong></p>
<p><strong>प्रथमोऽध्यायः</strong></p>
<p><strong>अथ</strong> <strong>द्वितीयोऽध्यायः<br>
श्रीकृष्णावतार–कंसादिवधकथनम्</strong></p>
<p>सनत्कुमारः –<br>
दीप्तिमंस्ते प्रवक्ष्यामि यादवाद्रेश्च वैभवम् ।<br>
अत्यद्भुतं महापुण्यं त्वमिहैकमनाः शृणु ॥ (१)</p>
<p>भूमिर्भारेण सन्तप्ता कंसादीनां सुरद्विषाम् ।<br>
गौस्सत्यपाद्रवद्भीता सर्वदेवगणैर्वृता ॥ (२)</p>
<p>ब्रह्मणा चापि शर्वेण तीरं क्षीरपयोनिधेः ।<br>
ब्रह्माऽस्तौद्रुद्रसहितश्श्यामलं शान्तविग्रहम् ॥ (३)</p>
<p>विष्णुं वरेण्यं वरदं प्रभविष्णुमधीश्वरम् ।<br>
प्रेमगद्गदया वाचा सारं सुष्ठु मितं मृदु ॥ (४)</p>
<p>ब्रह्मा –<br>
नमोऽस्तु नारायण विश्वमूर्ते<br>
नमोऽस्तु ते शाश्वत शर्वयोगिन् ।<br>
त्वमेव विश्वं सचराचरात्मकं<br>
त्वय्येव विश्वं प्रवदन्ति सन्तः ॥ (५)</p>
<p>नमोऽस्तु ते कारणकारणाय</p>
<p>नमोऽस्तु कैवल्यफलप्रदाय ।<br>
नमो नमस्तेऽस्तु जगन्मयाय</p>
<p>वेदान्तवेद्याय नमो नमस्ते ॥ (६)</p>
<p>कार्यक्रियाकारणमप्रमेयं</p>
<p>कविं पुराणं कमलायतेक्षणम् ।</p>
<p>कुमारवेद्यं करुणामयं तं</p>
<p>कल्पद्रुमं विष्णुमहं भजामि ॥ (७)</p>
<p>त्रिलोकनाथं सरसीरुहाक्षं</p>
<p>दयानिधिं पद्मभवार्चिताङ्घ्रिम् ।</p>
<p>महाबलं वेदनिधिं सुरेशं</p>
<p>सनातनं विष्णुमहं भजामि ॥ (८)</p>
<p>सनत्कुमारः –</p>
<p>इति स्तुत्वा रमानाथं ब्रह्मा तूष्णीमवस्थितः ।</p>
<p>ततः प्रादुरभूद्विष्णुः श्रीदेवः करुणानिधिः ॥ (९)</p>
<p>ऊचे वाचं सुधाधारां ब्रह्माणं स भवं विभुः ।</p>
<p>अवधारितमेतन्मे भवतां मानसं हि यत् ॥ (१०)</p>
<p>यदोः कुलेऽवतीर्णस्सन्भुवो भारं हराम्यहम् ।</p>
<p>तद्गच्छत महाभागाः कंसशङ्काभयोज्झिताः ॥ (११)</p>
<p>इत्युक्त्वान्तर्दधे विष्णुः ब्रह्मा लोकपितामहः ।</p>
<p>देवीं भूमिं समाश्वास्य कर्तव्यं च निवेद्य च ॥ (१२)</p>
<p>यापयित्वाथ सर्वांश्च स्वलोकमगमद्विभुः ।</p>
<p>अथ विष्णुस्सदानन्दः चिन्तयामास स द्विज ॥ (१३)</p>
<p>जन्मक्षेत्रं शुभं देवः कुत इत्येव निश्चिते ।</p>
<p>यादवस्य शुभे क्षेत्रे वसुदेवस्य धीमतः ॥ (१४)</p>
<p>अवतीर्य भुवो भारं हरिष्यामीति मे मतिः ।</p>
<p>एवं सङ्कल्प्य भगवान् स्वस्थाने पूर्ववत् स्थितः ॥ (१५)</p>
<p>अथ शौरिः कृतोद्वाहः देवकीप्रमुखाः स्त्रियः ।</p>
<p>कंसस्तुष्टमना विप्र बहुमानपुरस्सरम् ॥ (१६)</p>
<p>प्रेषयामास भगिनीं तूर्यघोषपुरस्सरम् ।</p>
<p>तदाह्यभून्नभोवाणी मेघनिर्ह्रादनादिता ॥ (१७)</p>
<p>हन्ताऽस्याष्टमो गर्भः त्वां यां वहसि दुर्मते ।</p>
<p>श्रेयश्चिन्तय शीघ्रं त्वं स्वात्मनः कुमते ध्रुवम् ॥ (१८)</p>
<p>इत्युक्त्वान्तर्दधे वाणी कंसो मूढमतिस्तदा ।</p>
<p>हन्तुमुद्युक्तवान् तां वै स्वार्थोन्मूलितसौहृदः ॥ (१९)</p>
<p>सन्धितो वसुदेवेन निवृत्तस्सारवाक्यवित् ।</p>
<p>अस्याः पुत्रान्प्रदास्यामि मोचयाशु शुभां स्त्रियम् ॥ (२०)</p>
<p>इत्युक्तस्स तु सन्तुष्टः प्रेषयामास दम्पती ।</p>
<p>ततः काले तु संप्राप्ते देवकी सुषुवे प्रजाः ॥ (२१)</p>
<p>कंसः पापमतिर्मोहात् नारदस्योपदेशतः ।</p>
<p>स्वसुस्सुतान् हनन्पापस्तौ च कारागृहे द्विज ॥ (२२)</p>
<p>निगलैः बन्धयामास विष्णुमेव विचिन्तयन् ।</p>
<p>आस्ते गृहे दुर्मतिभिः मन्त्रिभिश्च परीवृतः ॥ (२३)</p>
<p>सप्तमे निर्गते गर्भे भगवान् मधुसूदनः ।</p>
<p>आविरासीच्छुभायास्तु देवक्यास्तु शुभोदरे ॥ (२४)</p>
<p>ताभ्यां स्तुतस्स भगवान् गोकुलं गोविभूषितम् ।</p>
<p>गतो नन्दं नन्दयितुं नन्दनन्दनभावतः ॥ (२५)</p>
<p>कंसस्तु चण्डिकावाक्यं श्रुत्वा विस्मयमागतः ।</p>
<p>पूतना-शकटादींश्च प्रेषयामास तद्वधे ॥ (२६)</p>
<p>आगतानहनत्कृष्णो रमयन् गोकुलं विभुः ।</p>
<p>ततस्समागत्य पुरं स कृष्णोऽ-</p>
<p>प्यक्रूरमित्रस्सबलस्सभाङ्गतः ।</p>
<p>चिकीर्षया शं स्वजनस्य पित्रोः</p>
<p>प्रासादजालैः बहुभिस्समावृतम् ॥ (२७)</p>
<p>बलेन सहितो देवः पुरवीथीषु निर्गतः ॥ (२८)</p>
<p>कुतूहलाद्-द्रष्टुकामो वयस्यैः पुरसंपदः ।</p>
<p>दृष्ट्वाऽतिविस्मितः कृष्णो युद्धलीलाकुतूहली ॥ (२९)</p>
<p>रजकस्य तु धूर्तस्य कं हृत्वातिबलस्य च ।</p>
<p>पर्यधत्त वयस्यैश्च शाटीर्भूपसुभूषिताः ॥ (३०)</p>
<p>सैरन्ध्र्याः कामतप्तायाः कृतवान् प्रीतिमद्भुताम् ।</p>
<p>पाटीरपङ्कसुप्रीतः सर्वकामफलप्रदः॥ (३१)</p>
<p>कृत्वा तु धनुषो भङ्गं तत्रत्यानहनद्बली ।</p>
<p>ततः कुवलयापीडं हत्वा रङ्गं प्रविश्य च ॥ (३२)</p>
<p>चाणूरमुष्टिकारिष्टतौसलादीन् महाबलान् ।</p>
<p>कृत्वा व्याजेन तान् हत्वा तदाचार्यानपि द्विज ॥ (३३)</p>
<p>पुनः कुतूहलात्कृष्णो मञ्चमुत्तुङ्गमारुहत् ।</p>
<p>उत्तुङ्गमञ्चाद्रिपुयूथनाथं</p>
<p>कंसं निपात्याऽतिबलं ह्यधोऽधः ।</p>
<p>परेतमाकृष्य महासभायां</p>
<p>सुसाधुवादस्सुमहानभूत्तदा ॥ (३४)</p>
<p>निगलान्मोचयामास पितरौ स दयानिधिः ।</p>
<p>सान्त्वयामास सान्त्वज्ञः सान्त्ववाक्यैर्विमोहकैः ॥ (३५)</p>
<p>ततः कृष्णश्च रामश्च गायत्रीव्रतमास्थितौ ।</p>
<p>ततः सान्दीपनाद्विप्रात् चतुष्षष्टिकलामगात् ॥ (३६)</p>
<p>दक्षिणां गुरवे दत्त्वा पितृस्थानात्तु पुत्रकम् ।</p>
<p>हतं जामातरं श्रुत्वा जरासंधो महाबलः ॥ (३७)</p>
<p>त्रयो विंशतिभिस्सैन्यैः परिवार्यातिरुष्टधीः ।</p>
<p>अक्षौहिणीभिस्संख्यातैरागतो मधुरां पुरीम् ॥ (३८)</p>
<p>विनिर्जितः कृष्णवलेन संयुगे</p>
<p>जरासुतो विस्मितनम्रकन्धरः ।</p>
<p>कृष्णं विदित्वातिबलं महामतिः</p>
<p>पुरं प्रविश्याथ व्यचिन्तयत्तदा ॥ (३९)</p>
<p>एवं सप्तदशकृत्वस्तावदक्षौहिणीबलैः ।</p>
<p>पराजितस्ससैन्यश्च कृष्णेनाऽद्भुतकर्मणा ॥ (४०)</p>
<p>अष्टादशमसङ्ग्रामो ह्यभवद्रोमहर्षणः ।</p>
<p>जरासन्धेन कृष्णोऽपि बलदेवेन संयुतः ॥ (४१)</p>
<p>लोके चित्रगतिं चित्रकथां चाचिन्तयद्बुधः ।</p>
<p>नैकत्रास्ते जयो वापि ह्यजयो वापि भूतले ॥ (४२)</p>
<p>इति प्रदर्शयन्कृष्णो ह्यपराजितविक्रमः ।</p>
<p>पराजित इव श्रीमान् अपलायत्सतां गतिः ॥ (४३)</p>
<p>दक्षिणाभिमुखस्तूर्णम् अग्रजेन समन्वितः ।</p>
<p>जरासन्धोऽपि सैन्येन तमनुप्रविशत्क्रुधा ॥ (४४)</p>
<p>द्विपमुद्दिश्य गच्छन्तं सिंहं क्षुद्रमृगो यथा ।</p>
<p>कृष्णो गिरिवरक्षेत्रं तुङ्गमारुहदद्भुतम् ॥ (४५)</p>
<p>तमज्ञाय जरासन्धो गिरावग्निं समासृजत् ।</p>
<p>कृष्णरामौ तु तद्धित्वा द्वारका जग्मतुर्द्रतम् ॥ (४६)</p>
<p>जरासुतोऽपि दुर्बुद्धिर्दग्धौ ताविति निश्चितः ।</p>
<p>परं गतस्ससैन्यश्च कृतार्थोऽहममन्यत ॥ (४७)</p>
<p>जगज्जन्मादिलीलस्तु विप्रोद्धारे हितो महान् ।</p>
<p>मर्त्यलीलानुकरणस्सभां प्राविशदद्भुताम् ॥ (४८)</p>
<p>वरासनगतश्श्रीमान् रामेण सहितो हरिः ।</p>
<p>सर्वानाहूय मन्त्रज्ञान्मन्त्रितुं जगदीश्वरः ॥ (४९)</p>
<p>सात्यकिश्चोद्धवश्चैव ह्यरक्रूश्चैव बुद्धिमान् ।</p>
<p>उग्रसेनो महाभागो ये चान्ये यदुपुङ्गवाः ॥ (५०)</p>
<p>समागतास्सभायां वै बुद्धिमन्तो विचक्षणाः ।</p>
<p>सभ्याश्शृण्वन्तु सद्वाचं मम प्रीतिकरां शुभाम् ॥ (५१)</p>
<p>यस्मिन् देशे निवत्स्यामि भ्रातृव्यभयवर्जिते ।</p>
<p>पुण्यवृक्षलतोपेते पुण्यतीर्थसमन्विते ॥ (५२)</p>
<p>पुण्यद्विजगणोपेते पुण्यामलजलाशये ।</p>
<p>तं देशं द्रष्टुकामोऽहं संकर्षणसहायवान् ॥ (५३)</p>
<p>गच्छान्यद्यैव हे सभ्या रक्षध्वं द्वारकां शुभाम् ।</p>
<p>इत्युक्त्वा नगरात्प्रातः दक्षिणाभिमुखो ययौ ॥ (५४)</p>
<p>बहून्देशानतिक्रम्य वनानि सरितो गिरीन् ।</p>
<p>गोमन्तं भूधरश्रेष्ठं तुङ्गद्रुमलताचितम् ॥ (५५)</p>
<p>करवीरपुरं रम्यं तन्मूले सन्ददर्श ह ।</p>
<p>सृगालं वासुदेवेन रक्षितं बहुदुर्गमम् ॥ (५६)</p>
<p>ददर्श भगवान् कृष्णो बलदेवेन विस्मितः ।</p>
<p>दुर्गद्वारं ततो गत्वा शङ्खमापूरयद्विभुः ॥ (५७)</p>
<p>श्रुत्वा तु शङ्खध्वनिमापतन्तं</p>
<p>सृगालमत्यद्भुतवेषभूषणम् ।</p>
<p>हत्वा तदन्तःपुरमाविशद्धरिः</p>
<p>ततो गिरिं चारुहदद्भुतं द्विज ॥ (५८)</p>
<p><strong>इति</strong> <strong>श्री</strong> <strong>मत्स्यपुराणे</strong> <strong>क्षेत्रखण्डे</strong> <strong>श्रीमद्यादवगिरिमाहात्म्ये</strong></p>
<p><strong>श्रीकृष्णावतार–कंसादिवधकथनं</strong> <strong>नाम</strong> <strong>द्वितीयोऽध्यायः</strong></p>
<p><strong>अथ</strong> <strong>तृतीयोऽध्यायः</strong></p>
<h3 id="शरकषणबलरमय-गमनतपरवतरहणम">श्रीकृष्णबलरामयोः गोमन्तपर्वतारोहणम्</h3>
<p>हत्वा सृगालं कृष्णोऽपि रामश्चाद्भुतविक्रमः ।</p>
<p>गोमन्तं पर्वतश्रेष्ठं तुङ्गमारुहतां विभू ॥ (१)</p>
<p>पारिजातैश्च मन्दारैश्चंपकैश्चैव पाटलैः ।</p>
<p>प्रियालैश्चूतपोतैश्च सालतालैस्समावृतम् ॥ (२)</p>
<p>मधुकैश्च तमालैश्च अर्जुनैर्वकुलैरपि ।</p>
<p>प्लक्षैर्वटैः शिंशुपैश्च ह्यरिष्टौदुंबरैरपि ॥ (३)</p>
<p>चन्दनैः पिचुमन्दैश्च सरलैः कोविदारकैः ।</p>
<p>द्राक्षेक्षुभिश्च जंबूभी रंभाभिस्सुरदारुभिः ॥ (४)</p>
<p>कपित्थैः बिल्वजातीभिः बदर्याक्षौभयामलैः ।</p>
<p>जंबीरैर्नारिकेलैश्च शोभितं तत्र तत्र ह ॥ (५)</p>
<p>नीपैर्वञ्जुलकैश्चैव कदम्बैश्च विराजितम् ।</p>
<p>नलवेतसकुंदैश्च शिरीषाशोकमण्डितम् ॥ (६)</p>
<p>कुब्जकैः कुटजैश्चैव स्वर्णयूधीभिरिङ्गुदैः ।</p>
<p>नागपुन्नागजात्यैश्च मल्लिकाशतपत्रिकैः ॥ (७)</p>
<p>जालकैश्शोभितं विप्र नित्यर्तुभिरलंद्रुमैः ।</p>
<p>सरांसि सरितस्तस्मिन् निर्मलानि महान्ति च॥ (८)</p>
<p>लसत्काञ्चनपद्मैश्च कह्लारैः कुमुदोत्पलैः ।</p>
<p>शोभितानि द्विजश्रेष्ठ तीरजैश्च सुमैरपि ॥ (९)</p>
<p>षट्पदैर्मत्तशकुनैः कलनिस्स्वनमङ्गलैः ।</p>
<p>हंसकारंडचक्राह्वैः जलकुक्कुटसारसैः॥ (१०)</p>
<p>शोभितानि सुपुण्यानि निर्मलोदवहानि च ।</p>
<p>ब्रह्मविद्भिस्सेवितानि महापापहराणि च ॥ (११)</p>
<p>सन्ति तत्र द्विजश्रेष्ठ तस्मिन् शैलवरोत्तमे ।</p>
<p>तस्मिन् ददृशतुर्वीरौ प्रदेशे रामकेशवौ ॥ (१२)</p>
<p>शृङ्गं प्रहर्षणं नाम ह्यतितुङ्गं महाद्भुतम् ।</p>
<p>आरुह्य जगतां नाथौ तत्र शृङ्गाग्रचारिणौ ॥ (१३)</p>
<p>सर्वाश्चर्यतमं चापि पश्यन्तौ च दिशो दश ।</p>
<p>रममाणौ यथा काममूषतुः पर्वतोत्तमे॥ (१४)</p>
<p><strong>क्षीराब्धिनाथकिरीटागमन–कथारंभः</strong></p>
<p>दीप्तिमन् शृणु वक्ष्यामि किरीटागमनं यथा ।</p>
<p>काश्यपो नाम मेधावी तपस्वी बहुपुत्रकः ॥ (१५)</p>
<p>तस्यासन् बहुपत्न्यस्तु तत्रैका च वरानना ।</p>
<p>दितिरित्यभिविख्याता भर्तृशुश्रूषणे रता ॥ (१६)</p>
<p>तस्याः पुत्रास्तु बहवो ह्यासन् बलपराक्रमाः ।</p>
<p>विनिर्जिताः पलायन्त सपत्न्याः पुत्रकैः भृशम् ॥ (१७)</p>
<p>तदा दितिस्तु भर्तारम् इन्द्रहर्तारमाहवे ।</p>
<p>प्रार्थयामास पुत्रं सा स्वार्थसाधनतत्परा ॥ (१८)</p>
<p>सन्ध्याकालमजानन्ती केवलं काममोहिता ।</p>
<p>काश्यपस्तदुपाकर्ण्य विस्मितोऽभूद् द्विजोत्तम ॥ (१९)</p>
<p>काश्यपः –</p>
<p>इदानीं होमकालं तु मुहूर्तं प्रतिपालय ।</p>
<p>ततः पुत्रं प्रदास्यामि सुव्रते धर्मचारिणि ॥ (२०)</p>
<p>दितिः –</p>
<p>इदानीमेव मे पुत्रं दातुमर्हसि सुव्रत ।</p>
<p>सनत्कुमारः –</p>
<p>इत्युक्त्वाकृष्य भर्तारं रहसि प्रविवेश ह॥ (२१)</p>
<p>ततः काश्यपविप्रेन्द्रः स्नात्वा तां कुपितोऽब्रवीत् ।</p>
<p>काश्यपः –</p>
<p>यस्मात् दारुणवेलायाम् आगतासि वरानने ॥ (२२)</p>
<p>असुरौ तौ भवेतां द्वौ दारुणौ लोककण्टकौ ।</p>
<p>सनत्कुमारः –</p>
<p>इति भर्तुर्वचश्श्रुत्वा भयविह्वलमानसा ॥ (२३)</p>
<p>भर्तारं प्रणिपत्याह सत्पुत्रं देहि मे प्रभो ।</p>
<p>इत्येवं याचितः पत्न्या काश्यपो वाक्यमब्रवीत् ॥ (२४)</p>
<p>काश्यपः –</p>
<p>पौत्रस्तु भविता भद्रे साधूनां संमतस्सुधीः ।</p>
<p>प्रह्लाद इति विख्यातो नाम्ना भागवतः कृती ॥ (२५)</p>
<p>प्रार्थ्यमानैः पुण्यगुणैः लोकानाह्लादयिष्यति ।</p>
<p>यस्मिन्विरुध्य जनको नृहरेर्मृत्युमेष्यति ॥ (२६)</p>
<p>प्रह्लादपुत्रो मेधावी विरोचन इति श्रुतः ।</p>
<p>भविष्यति सुधर्मात्मा गोब्राह्मणसुपूजकः ॥ (२७)</p>
<p>त्रैलोक्यलक्ष्मीं बुभुजे बहुदातेति विश्रुतः ।</p>
<p>इन्द्रो ब्राह्मणरूपेण मध्याह्नसमये सति ॥ (२८)</p>
<p>याचयामास तं वीरम् अभीष्टं देहि मे प्रभो ।</p>
<p>विरोचनः –</p>
<p>दास्यामि यदभीष्टं ते ब्रह्मन्वरय वाञ्छितम् ॥ (२९)</p>
<p>काश्यपः –</p>
<p>इत्युक्तस्तेन तस्यैव शिरस्संयाचयिष्यति ।</p>
<p>सोऽपि धीमान् शिरो दत्त्वा ब्रह्मलोकं गमिष्यति ॥ (३०)</p>
<p>तस्य पुत्रो महाभागो महाभागवतो महान् ।</p>
<p>महाबलिरिति ख्यातो भविष्यति सुशोभने ॥ (३१)</p>
<p>सनत्कुमारः-</p>
<p>इत्युक्त्वा विररामाऽथ गृहकर्मणि संस्थितः ।</p>
<p>सापि भर्तृवचश्श्रुत्वा मुमोद सुभृशं दितिः ॥ (३२)</p>
<p>पुत्रौ सा सुषुवे चापि हिरण्याक्षं सुदारुणम् ।</p>
<p>हिरण्यकशिपुं चापि ह्यसुरं घोरदर्शनम् ॥ (३३)</p>
<p>हिरण्यकशिपोः पुत्रः प्रह्लादोऽभून्महामतिः ।</p>
<p>विरोचनस्तु तत्पुत्रः तस्य पुत्रो महाबलः ॥ (३४)</p>
<p>महाबलो महातेजा महाभागवतो महान् ।</p>
<p>अभूत् त्रयाणां लोकानां नाथः स्वाचार्यसेवया ॥ (३५)</p>
<p>सूतः –</p>
<p>इतीदमाकर्ण्य वचस्तु दीप्तिमान्</p>
<p>आनन्दसन्दोहजले निमग्नः ।</p>
<p>पुनस्स पप्रच्छ तदेव पुण्यं</p>
<p>सनत्कुमारं भगवन्तमेव ॥ (३६)</p>
<p>सनत्कुमारः –</p>
<p>साधु पृष्टं त्वया विप्र सारं सारविदां वर ।</p>
<p>अत्याश्चर्यतमं नृणां बलेश्चरितमद्भुतम् ॥ (३७)</p>
<p>शृणु चित्तं समाधाय भक्तस्याद्भुतकर्मणः ।</p>
<p>माहात्म्यं विष्णुलीलाभिर्युतं सर्वफलप्रदम् ॥ (३८)</p>
<p>विरोचनसुतः श्रीमान् पुण्यश्लोकशिखामणिः ।</p>
<p>बलिस्सुपुत्रो मेधावी किंचोदारश्रवा मुने ॥ (३९)</p>
<p>स तु शुक्रं समाराध्य त्रैलोक्यां बुभुजे श्रियं ।</p>
<p>कौशिकप्रमुखान् देवान् विनिर्जित्य मृधेऽसुरः ॥ (४०)</p>
<h4 id="heading"></h4>
<h4 id="वमनवतरकथ">वामनावतारकथा</h4>
<p>तदादितिस्तु भर्तारं प्रार्थयामास सुव्रता ।</p>
<p>पुत्रश्रेयांसि सुश्रोणी समाराध्य स्वधर्मतः ॥ (४१)</p>
<p>काश्यपस्तां प्रहृष्टात्मा दुःखितां मोहितां सतीं ।</p>
<p>काश्यपः –</p>
<p>पयोव्रतमिदं भद्रे सर्वकामदमाचर ॥ (४२)</p>
<p>सदा सतामृषीणां च सत्यं विष्णोः प्रसादकम् ।</p>
<p>तदनुष्ठानमात्रेण सर्वान्कामानवाप्नुहि ॥ (४३)</p>
<p>सनत्कुमारः –</p>
<p>इत्युक्त्वा विधिपूर्वं तत्, उपदिश्य महामतिः ।</p>
<p>तया सह व्रतं चक्रे विष्णोः प्रीतिकरं शुभम् ॥ (४४)</p>
<p>साकं महर्षिभिर्विप्र निर्मलैः संशितव्रतैः ।</p>
<p>ब्रह्मघोषाकुलायां हि शालायां सर्वविद्विभुः ॥ (४५)</p>
<p>आविर्भूतो महाविष्णुर्दयानेत्रो दयाकृतिः ।</p>
<p>तं दृष्ट्वा जलदश्यामं पीतकौशेयवाससम् ॥ (४६)</p>
<p>चतुर्भुजं विशालाक्षं गदाशङ्खाद्युदायुधम् ।</p>
<p>श्रीवत्सहारकेयूर-नूपुरादिविराजितम् ॥ (४७)</p>
<p>काश्यपो मुनिभिस्साकं विस्मितो विस्मयाकृतिम् ।</p>
<p>दण्डवत्प्रणिपत्याथ परमानन्दनिर्वृतः ॥ (४८)</p>
<p>उत्थाय प्राञ्जलिर्भूत्वा काश्यपो वाक्यमब्रवीत् ।</p>
<p>सारं सुष्ठु मितं हृद्यं पुण्यं श्रोत्रप्रियं महत् ॥ (४९)</p>
<p>काश्यपः –</p>
<p>जय जय जगतां पतये नमस्ते</p>
<p>मम च जयं कुरु त्वं हि कल्पवृक्षः ।</p>
<p>सततमुरसि यस्य श्रीवधूस्सुखं</p>
<p>वसति तमेव हरिं शरणं व्रजे ॥ (५०)</p>
<p>ऋषयः –</p>
<p>देव देव जगन्नाथ जगदीश जगन्मय ।</p>
<p>पाह्यस्मान्सर्वलोकेश तापत्रयमहानलात् ॥ (५१)</p>
<p>श्रीकृष्ण श्रीकर श्रीश श्रीराम श्रीनिधे हरे ।</p>
<p>श्रीनाथ श्रीमहाविष्णो श्रीनृसिंह कृपानिधे ॥ (५२)</p>
<p>गर्भजन्मजराव्याधिघोरसंसारसागरात् ।</p>
<p>अस्मानुद्धर गोविन्द कृष्ण विष्णो जनार्दन॥ (५३)</p>
<p>यज्ञेश यज्ञपुरुषाच्युत तीर्थपाद</p>
<p>तीर्थश्रवश्रवण मङ्गलनामधेय ।</p>
<p>शं नः कृधीश भगवन्नसि दीननाथ</p>
<p>आपन्न लोकवृजिनान्यपनोदयाद्य ॥ (५४)</p>
<p>विश्वाय विश्वभुवनस्थितिसंयमाय</p>
<p>स्वैरं गृहीतपुरुशक्तिगुणाय भूम्ने ।</p>
<p>स्वस्थाय शश्वदुपबृंहित-पूर्णबोध</p>
<p>व्यापादितात्मतमसे हरये नमस्ते ॥ (५५)</p>
<p>त्वामाश्रित्यैव भगवन् साधवो मृत्युपीडिताः ।</p>
<p>तरन्ति मृत्युं किमुत सपत्नांस्तृणसोदरान् ॥ (५६)</p>
<p>विष्णुः –</p>
<p>देवमातर्भवत्याहं तोषितो व्रतचर्यया ।</p>
<p>अपत्यपालनं कुर्मि तव कल्याणि नित्यदा ॥ (५७)</p>
<p>स्वांशेन तव पुत्रत्वम् उपेत्य च शुभानने ।</p>
<p>शत्रूनिर्जित्य सत्यं हि सदा गोप्तास्मि ते सुतान् ॥ (५८)</p>
<p>इत्युक्त्वान्तर्दधे विष्णुः महाकारुणिकः प्रभुः ।</p>
<p>ततः प्रादुरभूद्देव्याम् अदित्यां विजयी हरिः ॥ (५९)</p>
<p>सोऽपि वामनरूपी स्यात् महामुनिगणैर्हरिः ।</p>
<p>उपमानस्तु विधिवद्देवर्षिगणपूजितः ॥ (६०)</p>
<p>लोकवृत्तान्तश्रवणव्याजेन स हरिस्तदा ।</p>
<p>महाबलिस्तु शुक्रादीनाराध्य यजनोत्सुकः ॥ (६१)</p>
<p>अश्वमेधशतेनैव दीक्षितादारकीर्तिमान् ।</p>
<p>बहुदातेति चाकर्ण्य बलेरद्भुतकर्मणः ॥ (६२)</p>
<p>ऋषीन् विसृज्य चैकाकी दण्डछत्राङ्कितो हरिः ।</p>
<p>तेजस्वी यशसा दीप्तो यज्ञशालामुपाविशत् ॥ (६३)</p>
<p><strong>इति</strong> <strong>श्री</strong> <strong>मत्स्यपुराणे</strong> <strong>क्षेत्रखण्डे</strong> <strong>श्रीमद्यादवगिरिमाहात्म्ये</strong></p>
<p><strong>श्रीकृष्णबलरामयोः</strong> <strong>गोमन्तपर्वतारोहणादिकथनं</strong> <strong>नाम</strong></p>
<p><strong>तृतीयोऽध्यायः</strong></p>
<p><strong>अथ</strong> <strong>चतुर्थोऽध्यायः</strong></p>
<p><strong>श्रीवामनाय</strong> <strong>बलिकृतभूमिप्रदानम्</strong></p>
<p>दीप्तिमान् –</p>
<p>ततः किमकरोद्विष्णुः वामनाकृतिरद्भुतम् ।</p>
<p>प्रविष्टो यज्ञशालायां बलेर्भक्तिमतो गुरौ ॥ (१)</p>
<p>श्रद्दधानाय भक्ताय त्वयि चाधोक्षजेपि च ।</p>
<p>ब्रूहि स्निग्धाय शिष्याय चरितं वामनाकृतेः ॥ (२)</p>
<p>सनत्कुमारः –</p>
<p>यदा प्रविष्टो भगवान् यज्ञशालां स वामनः ।</p>
<p>तदा तु साग्नयो विप्रा भृगवो ब्रह्मवादिनः ॥ (३)</p>
<p>यजमानश्च सर्वेपि ऋत्विजो ये समागताः ।</p>
<p>उत्तस्थुर्मुनयस्सर्वे प्राणाः प्राण इवागते ॥ (४)</p>
<p>यजमानः प्रमुदितः कृतार्थोऽसीति चिन्तयन् ।</p>
<p>प्रणनर्त मुहूर्तं तु ह्यात्मविस्मृतिपूर्वकम् ॥ (५)</p>
<p>ततः कृत्वा मनोधैर्यं परिमृज्य च लोचने ।</p>
<p>उवाच मधुरं वाक्यं कृतार्थेनान्तरात्मना ॥ (६)</p>
<p>विष्णुं वरेण्यं वरदं वामनं वटुरूपिणम् ।</p>
<p>स दण्ड-च्छत्र-सजल-कमण्डलु-विराजितम् ॥ (७)</p>
<p>बलिः –</p>
<p>धन्योऽहं कृतकृत्योऽहं पुण्योऽहं द्विजसत्तम ।</p>
<p>अद्य मे सफलं जन्म जीवितं च सुजीवितम् ॥ (८)</p>
<p>अद्य मे सफलं ज्ञानं यज्ञश्च सफलो मम ।</p>
<p>पितृदेवादयो मह्यं सुप्रीतास्तव दर्शनात् ॥ (९)</p>
<p>इत्युक्त्वाऽसनमावेश्य पूजयित्वा यथाविधि ।</p>
<p>तत्पादशौच-सलिलम् आजितालकबन्धनः ॥ (१०)</p>
<p>यत्पादसलिलस्पर्श-विधूताशेषबन्धनाः ।</p>
<p>ब्रह्मरुद्रादयस्सर्वे ऋषयश्च तपस्विनः ॥ (११)</p>
<p>द्विजवर्य महाभाग ह्यर्थिनं त्वां वितर्कये ।</p>
<p>ददामि वाञ्छितं सत्यं वटो कायं प्रतीच्छ मे ॥ (१२)</p>
<p>वामनः-</p>
<p>वाञ्छितं यदि मे राजन् दास्यसि त्वं प्रदीयताम् ।</p>
<p>पदानि त्रीणि राजेन्द्र संमितानि पदा मम ॥ (१३)</p>
<p>तपस्तप्तुमलं तेन सुप्रीतोऽस्मि न संशयः ।</p>
<p>सनत्कुमारः –</p>
<p>वामनाय महीं दातुम् उद्युक्तमसुरर्षभम् ॥ (१४)</p>
<p>बद्धहस्तोऽथ भगवान् ग्रहणे शङ्कितोऽभवत् ।</p>
<p>नेत्रान्तसञ्ज्ञां गुरवे कृतवान् वामनो हरिः ॥ (१५)</p>
<p>तां विलोक्याथ शुक्रोपि शिष्यं प्राह द्विजोत्तम ।</p>
<p>शुक्रः –</p>
<p>महाबले विमूढात्मन् विष्णुरेषस्सनातनः॥ (१६)</p>
<p>कथं दास्यसि सुप्रीतो मामनादृत्य दुर्मते ।</p>
<p>पादेनैकेन भूलोकं द्वितीयेन च खं दिशः ॥ (१७)</p>
<p>क्रमिष्यति न सन्देहो विश्वकायो दुरासदः ।</p>
<p>तार्तीयस्य गतिः कुत्र न तस्माद्देयमन्यथा ॥ (१८)</p>
<p>वक्तव्यं तु त्वया राजन्नात्र दोषो न विद्यते ।</p>
<p>बलिः –</p>
<p>विष्णुश्चेत्पुण्यवानस्मि विप्रो यदि तथैव हि ॥ (१९)</p>
<p>नान्यथा वक्तुमिच्छामि प्रसादं कुरु मे विभो ।</p>
<p>सनत्कुमारः –</p>
<p>शुक्रः क्रुद्ध उवाचेदं शिष्यं धीरं महाबलिम् ॥ (२०)</p>
<p>ततस्त्वमसि दुर्बुद्धे श्रीमदाद्गुरुहेलनात् ।</p>
<p>सद्य एव हि मद्वाक्यादचिराद् भ्रंश्यसे श्रियः ॥ (२१)</p>
<p>इत्युक्त्वा विररामाथ शुक्रो विष्णुप्रभाववित् ।</p>
<p>बलिरुद्युक्तवान्दातुं वामनाय महीं द्विज ॥ (२२)</p>
<p>दत्तवान्विष्णवे भूमिमर्चित्त्वोदकपूर्वकम् ।</p>
<p>तोये तु पतिते हस्ते वामनोऽभूदवामनः ॥ (२३)</p>
<p>एकेन भुवमाक्रम्य द्वितीयेन पदा दिवम् ।</p>
<p>ततश्च वामनो भूत्वा तृतीयमुपकल्पय ॥ (२४)</p>
<p>इत्युक्तो बलिरप्याह शिरसि न्यस्यतां पदम् ।</p>
<p>तस्य मूर्ध्नि पदं न्यस्य ह्यात्मसात्कृत्य तं विभुः ॥ (२५)</p>
<p>उवाच मधुरं वाक्यं प्रहृष्टो बलिमच्युतः ।</p>
<p>वामनः</p>
<p>भो भो वैरोचने त्वं हि भक्तानामग्रणीः मम ॥ (२६)</p>
<p>सुतलं याहि धर्मज्ञ प्रह्लादेन मया सह ।</p>
<p>अहं सदा सन्निहितो दर्शनार्थं तवाऽनघ ॥ (२७)</p>
<p>गदापाणिस्सदा वीर रक्षामि तव पत्तनम् ।</p>
<p>सनत्कुमारः –</p>
<p>इत्यादिश्यामरगणैः ऋषिभिश्च सहेश्वरः ॥ (२८)</p>
<p>नर्मदायाश्शुभजले पुण्ये परमपावने ।</p>
<p>तस्मिन्नवभृथस्नानं चकार सुरसत्तमः ॥ (२९)</p>
<p>ततः प्रह्लादसहितो बलिना चासुरैस्सह ।</p>
<p>सुतलं स्वगिभिः प्रार्थ्य प्रविवेश गदाधरः ॥ (३०)</p>
<p>गदापाणिस्सदा देवस्सान्निध्यं कुरुते हरिः ।</p>
<p>तं पूजयन्महाभागो ह्यसुरो मुदमाप सः ॥ (३१)</p>
<p>सूतः –</p>
<p>अतिचित्रमिदं कुमारमुख्यो</p>
<p>हरिगुणवर्णनतुष्टमानसः ।</p>
<p>हरिचरितमिदं पुनः प्रवक्तुं</p>
<p>ऋषिगणमध्यगतो ह्युपाक्रमत्</p>
<p><strong>इति</strong> <strong>श्री</strong> <strong>मत्स्यपुराणे</strong> <strong>क्षेत्रखण्डे</strong> <strong>श्रीमद्यादवगिरिमाहात्म्ये</strong></p>
<p><strong>श्रीवामनाय</strong> <strong>बलिकृतभूमिप्रदानकथनं</strong> <strong>नाम</strong></p>
<p><strong>चतुर्थोऽध्यायः</strong></p>
<p><strong>अथ</strong> <strong>पञ्चमोऽध्यायः</strong></p>
<p><strong>गोमन्तपर्वतं</strong> <strong>प्रति</strong> <strong>नारदागमनम्</strong></p>
<p>सनत्कुमारः –</p>
<p>गोमन्ते पर्वते रम्ये पुण्यतीर्थनिषेविते ।</p>
<p>पुण्यद्रुमलताजाले पुण्यामलजलाशये ॥ (१)</p>
<p>पुण्यैर्मुनिगणैर्जुष्टे जुष्टे पुण्यमृगैर्द्विजैः ।</p>
<p>तस्मिन् गिरिवरे कृष्णो बलदेवेन संयुतः ॥ (२)</p>
<p>तत्र तत्र प्रदेशेषु रम्येषूपवनेषु च ।</p>
<p>क्रीडन्नानन्दभरितः परमानन्दमाधवः (३)</p>
<p>अत्रैव वत्स्ये चिरकालमद्भुते</p>
<p>पुण्यैर्द्विजेन्द्रैरभिपूजितोऽहम् ।</p>
<p>देवैश्च नित्यं मुनिभिश्च सात्विकैः</p>
<p>ब्रह्मादिभिश्चापि सनन्दनैर्भुवि ॥ (४)</p>
<p>इति निश्चित्य वैकुण्ठं द्वारकां सूर्यमण्डलम्।</p>
<p>रम्यं विष्णुपदं चापि क्षीराब्धिं सुमनोहरम् ॥ (५)</p>
<p>सर्वमुक्तान्यनुक्तानि क्षेत्राणि च बहूनि च ।</p>
<p>पुण्यानि पुण्यतीर्थानि सर्वं विस्मृतवान् हरिः ॥ (६)</p>
<p>तस्मिन्काले महाभागो लोकतत्त्वविचक्षणः ।</p>
<p>नारदो वरदं द्रष्टुं वैकुण्ठं परमं गतः ॥ (७)</p>
<p>तत्रादृष्ट्वा जगन्नाथं ततो विष्णुपदं गतः ।</p>
<p>तत्राप्यदृष्ट्वा देवेशं मण्डलं भास्करस्य तु ॥ (८)</p>
<p>तत्राप्यदृष्ट्वा क्षीराब्धिं श्वेतद्वीपं गतो मुनिः ।</p>
<p>तत्राप्यदृष्ट्वा दुःखार्तो नारदोभून्महामुनिः ॥ (९)</p>
<p>तदा समीरितां वाणी गगने मेघनिस्वनाम् ।</p>
<p>गोमन्तपर्वते रम्ये क्रीडति स्म हरिर्मुने ॥ (१०)</p>
<p>तत्र द्रक्ष्यसि देवेशं सत्यमेव न संशयः ।</p>
<p>इति प्रघोषितां देवीम् अरूपां श्रुतवान् मुनिः ॥ (११)</p>
<p>श्रुत्वा तु परमानन्दमवाप मुनिसत्तमः ।</p>
<p>तदैव गतवांस्तत्र गोमन्ते पर्वतोऽत्तमे ॥ (१२)</p>
<p>ददर्श यादवश्रेष्ठं कृष्णमत्यद्भुतं हरिम् ।</p>
<p>प्रणिपत्य प्रसन्नात्मा तुष्टाव मधुसूदनम् ॥ (१३)</p>
<p>देव देव नमस्तेऽस्तु जगदीश जगन्मय ।</p>
<p>त्वामहं शरणं यामि प्रपन्नातिहरं हरिम् ॥ (१४)</p>
<p>इति स्तुत्वा मुनिस्तूष्णीं विस्मितोऽभूद्धरिं वरम् ।</p>
<p>तदा हरिस्तु सुग्रीतः प्रोवाच मुनिपुङ्गवम् ॥ (१५)</p>
<p>हरिः –</p>
<p>अत्रैव वसितुमिच्छामि गोमन्तगिरिसानुनि ।</p>
<p>तवागमार्थमेवात्र वैकुण्ठादिस्थलेष्वपि ॥ (१६)</p>
<p>न मया दर्शनं तुभ्यं दत्तं स्वायम्भुवोत्तम ।</p>
<p>श्वेतद्वीपो मुनिश्रेष्ठ किरीटं रत्नभूषितम् ॥ (१७)</p>
<p>क्षीराब्धिश्च महाभाग पुण्यकाननमेव च ।</p>
<p>तेषामागमनेऽप्यत्र कुरूपायं महामते ॥ (१८)</p>
<p>सनत्कुमारः –</p>
<p>तथेति च मुनिर्हृष्टः परिक्रम्य प्रणम्य च ।</p>
<p>घटयामि मम स्वामिन् गतस्सुतलमद्भुतम् ॥ (१९)</p>
<p>बलिना पूजितस्सम्यक् प्रह्लादेन महात्मना ।</p>
<p>उवाच नारदो भक्तं प्रह्लादं सबलिं द्विज ॥ (२०)</p>
<p>नारदः –</p>
<p>धन्यस्त्वमसि लोकेऽस्मिन् पौत्रेण सह सुव्रत ।</p>
<p>यस्माद्धरिगदापाणिः आस्तेऽत्र पुरपालकः ॥ (२१)</p>
<p>बलिः –</p>
<p>धन्योऽस्मि कृतकृत्योऽस्मि देवर्षे तव दर्शनात् ।</p>
<p>कस्मालोकादागतोऽसि किञ्चागमनकारणम् ॥ (२२)</p>
<p>लोकवृत्तञ्च मे ब्रूहि वन्दनं तै करोम्यहम् ।</p>
<p>नारदः –</p>
<p>बहून्लोकान् हि गन्ताहं विष्णुसेवोत्सुको बले ॥ (२३)</p>
<p>क्षीराब्धिं गतवांस्तत्र विष्णुमत्यद्भुताकृतिम् ।</p>
<p>नूपुरैः कटकैः भान्तं कटिसूत्राङ्गुलीयकैः ॥ (२४)</p>
<p>अङ्गदैर्भूषितं रत्नरचितैः पीतवाससम् ।</p>
<p>मुक्ताहारैः हेममयैः मणिभिस्समलङ्कृतम् ॥ (२५)</p>
<p>विनिर्मित-महारत्न-स्फुरन्मकरकुण्डलम् ।</p>
<p>चार्वायतभुजं मन्दस्मितमुन्नतनासिकम् ॥ (२६)</p>
<p>सर्वरत्नसमायुक्तकिरीटवरभूषणम् ।</p>
<p>दृष्ट्वा तं विष्णुमव्यक्तं परमानन्दनिर्वृतः ॥ (२७)</p>
<p>तच्च संस्मृत्य संस्मृत्य रूपमत्यद्भुतं हरेः ।</p>
<p>तत्किरीटमपि स्मृत्वा मनो याति तदात्मताम् ॥ (२८)</p>
<p>किरीटवरमाहात्म्यं किं वक्ष्यामि महाबले ।</p>
<p>तत्रैव वसितुमिच्छामि गच्छामीति ययौ मुनिः ॥ (२९)</p>
<hr>
<p><strong>भगवत्किरीटानयनाय</strong> <strong>बलेः</strong> <strong>क्षीराब्धिगमनम्</strong></p>
<p>सनत्कुमारः –</p>
<p>बलिः श्रुत्वा मुनेर्वाक्यं किरीटाहरणोत्सुकः ।</p>
<p>ततः प्रह्लादमामन्त्र्य तत्रत्यांश्च सुहृज्जनान् ॥ (३०)</p>
<p>क्षीराब्धिस्थं हरिं दृष्ट्वागच्छामीति त्वरान्वितः ।</p>
<p>इत्युक्त्वामन्त्र्य तान् सर्वान् महाभागवतो महान् ॥ (३१)</p>
<p>सुतलात्स विनिर्गत्य क्षीराब्धिं गतवान्बलिः ।</p>
<p>तत्र दृष्ट्वा महात्मानं देवदेवं वृषाकपिम् ॥ (३२)</p>
<p>नारदोक्तगुणैर्युक्तं नारायणमनामयम् ।</p>
<p>बलिस्तु हृष्टहृदयः स्तोतुं समुपचक्रमे ॥ (३३)</p>
<p>बलिः –</p>
<p>देव देवेश योगेश पुण्यश्रवणकीर्तन ।</p>
<p>भक्तेच्छोपात्तरूपाय परमात्मन्नमोऽस्तु ते ॥ (३४)</p>
<p>परावरगतिज्ञाय नमस्ते कालरूपिणे ।</p>
<p>चतुर्विंशगुणज्ञाय पञ्चविंशात्मने नमः ॥ (३५)</p>
<p>नमः कारणरूपाय परमानन्दमूर्तये ।</p>
<p>भक्ताय मेऽनुरक्ताय दयां कुरु कृपानिधे ॥ (३६)</p>
<p>सनत्कुमारः –</p>
<p>इति स्तुतस्स भगवान् बलिना भक्तवत्सलः ।</p>
<p>उवाच स्मयमानस्तं बलिं भागवतोत्तमम् ॥ (३७)</p>
<p>हरिः –</p>
<p>दास्यामि वाञ्छितं सर्वं त्वया भागवतोत्तम ।</p>
<p>स्तोत्रेणानेन सुप्रीतः त्वद्भक्त्या च विशेषतः ॥ (३८)</p>
<p>बलिः –</p>
<p>देव देव सुरश्रेष्ठ किरीटं रत्नभूषितम् ।</p>
<p>गदाधराय देवेश स्वामिन् मल्लोकवासिने ॥ (३९)</p>
<p>याचे नाथाय नाथस्त्वं लोकनाथ शिखामणे ।</p>
<p>ततः किरीटमादाय दत्त्वा हस्ते महाबलेः ॥ (४०)</p>
<p>प्रेषयामास भगवान् गच्छ गच्छेति सादरम् ।</p>
<p>सनत्कुमारः –</p>
<p>ततः किरीटमादाय त्वरया स विनिर्गतः ॥ (४१)</p>
<p>ततस्तर्क्षसुतो विप्र समीपं गतवान् हरेः ।</p>
<p>सर्वाभरणसंपन्नं किरीटेन विवर्जितम् ॥ (४२)</p>
<p>दृष्ट्वा विस्मयमापन्नः पक्षौ धुन्वन्प्रकोपनः ।</p>
<p>किमिदं किमिदं केन हृतं सर्वे ब्रुवन्तु मे ॥ (४३)</p>
<p><strong>गरुडेन</strong> <strong>गोमन्तपर्वते</strong> <strong>श्रीकृष्णाय</strong> <strong>किरीटसमर्पणम्</strong></p>
<hr>
<p>इति ब्रुवन्नुत्पपात खं खगेन्द्रस्सवीर्यवान् ।</p>
<p>ऊर्ध्वदेशं ततो गत्वा दिशो दश विलोकयन् ॥ (४४)</p>
<p>विलोक्य दक्षिणामाशां तस्यां दिशि महाद्भुतम् ।</p>
<p>दिव्यं विमानं गच्छन्तं ददर्श गरुडो महान् ॥ (४५)</p>
<p>मनोजवस्तु वेगेन बलेरन्तिकमागमत् ।</p>
<p>तत्र युद्धमभूद्धोरं तुमुलं रोमहर्षणम् ॥ (४६)</p>
<p>जित्वा कथञ्चित्पक्षीन्द्रो ह्यविषह्यं सुरद्विषम् ।</p>
<p>गृहीत्वा रत्ननिचयं किरीटं भास्करोपमम् ॥ (४७)</p>
<p>ददर्श गरुडो मार्गे देवकीनन्दनं हरिम् ।</p>
<p>वसन्तं ऋषिभिस्सार्धं गोमन्ते पर्वतोत्तमे ॥ (४८)</p>
<p>स एव हरिरत्रास्ते यत्र गन्तुं समुद्यतः ।</p>
<p>निश्चित्यैवं हरेः पार्श्वमुपागम्य विहङ्गराट् ॥ (४९)</p>
<p>तस्य मूर्ध्नि निधायाशु किरीटं रत्नभूषितम् ।</p>
<p>इन्द्रनीलसहस्राढ्यं गोमेधिकशताचितम् ॥ (५०)</p>
<p>पद्मरागमहानीलमुक्ताजालविराजितम् ।</p>
<p>पुष्यरागप्रवालाढ्यं दिव्यकाञ्चननिर्मितम् ॥ (५१)</p>
<p>प्रणम्य पादयोः मूर्ध्ना स्तोतुं समुपचक्रमे ।</p>
<p>तथैव पद्मोद्भवविष्णुपार्षदा</p>
<p>देवेन्द्रगन्धर्वसुरा महर्षयः ।</p>
<p>समीहिरे चानकशङ्खसंस्तवैः</p>
<p>प्रसूनवर्षैः ववृषुर्मुदान्विताः ॥ (५२)</p>
<p>ब्रह्मादयस्तु तं दृष्ट्वा किरीटवरभूषितम् ॥ (५३)</p>
<p>पृथक् स्तुवन्ति मुनयः सिद्धविद्याधरादयः</p>
<p>भूलोकभूषणं कृष्णं दयापूर्णं सुरेश्वरम् ॥ (५४)</p>
<p><strong>इति</strong> <strong>श्री</strong> <strong>मत्स्यपुराणे</strong> <strong>क्षेत्रखण्डे</strong> <strong>श्रीमद्यादवगिरिमाहात्म्ये</strong></p>
<p><strong>गोमन्तं</strong> <strong>प्रति</strong> <strong>नारदागमनं</strong> <strong>नाम</strong> <strong>पञ्चमोऽध्यायः</strong></p>
<p><strong>अथ</strong> <strong>षष्ठोऽध्यायः</strong></p>
<p><strong>ब्रह्मकृतविष्णुस्तुतिः</strong></p>
<p>ब्रह्मा –</p>
<p>नमो भगवते श्रीमन् नारायण नमोऽस्तु ते ।</p>
<p>नमोऽस्तु तेऽभिरामाय सत्यानन्दचिदात्मने ॥ (१)</p>
<p>नमो देवादिदेवाय पञ्चाशद्वर्णरूपिणे ।</p>
<p>नमश्शान्ताय दान्ताय नमो रुद्रप्रियाय च ॥ (२)</p>
<p>नमो विद्याधिराजाय हयग्रीवाय ते नमः।</p>
<p>देवानामधिराजाय ज्योतिषां पतये नमः ॥ (३)</p>
<p>नमस्सहस्रहस्ताय सहस्रचरणाय च ।</p>
<p>नमो जीमूतवर्णाय नमस्ते विश्वतोमुख ॥ (४)</p>
<p>अनन्ताय नमस्तुभ्यं नमस्ते शेषशायिने ।</p>
<p>नमो हिरण्यगर्भाय पञ्चभूतात्मने नमः ॥ (५)</p>
<p>नमो मूलप्रकृतये देवानां हितकारिणे ।</p>
<p>नमस्ते वेदगर्भाय ज्योतिषां ज्योतिषे नमः ॥ (६)</p>
<p>नमस्ते सर्वलोकेश सर्वदुःखनिषूदन ।</p>
<p>शङ्खचक्रगदापद्म-किरीटवरधारिणे ॥ (७)</p>
<p>नमोऽस्तु वासुदेवाय नमो रामाय ते नमः ।</p>
<p>नमो नमस्ते देवेश सर्वसम्पत्प्रदायक ॥ (८)</p>
<p>नमः कारणरूपाय कैवल्यपतये नमः ।</p>
<p>यज्ञेशाय नमस्तुभ्यं समस्तक्रतुपालक ॥ (९)</p>
<p>नमो नमः केशवाय नमः कृष्णाय शार्ङ्गिणे ।</p>
<p>गोविन्दाय नमस्तुभ्यं वेधसे परमात्मने ॥ (१०)</p>
<p>नमो नमस्ते नाथाय नमस्ते मधुसूदन ।</p>
<p>त्रिविक्रम नमस्तेऽस्तु वामनाय नमो नमः ॥ (११)</p>
<p>अच्युताय नमस्तुभ्यं नमस्ते सेतुरक्षक ।</p>
<p>जनार्दन नमस्तेऽस्तु पुण्यश्लोकशिखामणे ॥ (१२)</p>
<p>नमो वेदान्तसाराय ब्रह्मादिमुनिसेवित ।</p>
<p>नमो नित्याय शुद्धाय बुद्धाय ज्ञानरूपिणे ॥ (१३)</p>
<p>नमो मुक्ताय सत्याय परमानन्दमूर्तये ।</p>
<p>नमो योगरहस्याय सहस्रज्योतिषे नमः ॥ (१४)</p>
<p>सनत्कुमारः –</p>
<p>इति स्तुत्वा हरिं ब्रह्मा तूष्णीमासीत् द्विजोत्तम ।</p>
<p>अतिगुह्यतमं दिव्यं रहस्यमतिदुर्लभम् ॥ (१५)</p>
<p>सर्वबाधापहरणं सर्वविद्याफलप्रदम् ।</p>
<p>अभीष्टफलदं पुण्यं सर्वलोकैकवश्यकम् ॥ (१६)</p>
<p>विज्ञानदं सदा नृणां शृण्वतां पठतां सदा ।</p>
<p>गुरोस्सकाशात्सङ्गृह्य स्तोत्रमेतत्पठेद्विजः ॥ (१७)</p>
<p>एवं रुद्रादयस्सर्वे गन्धर्वा मुनयोऽमलाः ।</p>
<p>पृथक् स्तुत्वा जगन्नाथं मुदमापुः सुरादयः ॥ (१८)</p>
<p>ततः प्रहृष्टो गरुडः उस्थितस्सन्निधौ हरेः ।</p>
<p>प्राञ्जलिः प्रयतो भूत्वा स्तोतुं समुपचक्रमे ॥ (१९)</p>
<p>गरुडः –</p>
<p>नमो नमः कारणपूरुषाय</p>
<p>नारायणायाखिलपूरुषाय ।</p>
<p>सुरारिसंमारणकारणाय</p>
<p>शेषासनायाखिलकर्मसाक्षिणे ॥ (२०)</p>
<p>तं त्वां यदोर्वशकरं सुरेशं</p>
<p>जानेऽवतीर्णं भुवने वृषाकपिम् ।</p>
<p>अहं हि भृत्यस्तव वैनतेयः</p>
<p>ब्रूहि प्रियं किं करवाणि देव ॥ (२१)</p>
<p><strong>गरुडेन</strong> <strong>श्वेतमृत्तिकाद्याहरणम्</strong></p>
<p>श्रीभगवान् –</p>
<p>अत्रैव वस्तुमिच्छामि भक्तसङ्घसमावृते ।</p>
<p>देशे सुपुण्ये गोमन्तप्रान्ते द्विजवरोत्तम ॥ (२२)</p>
<p>तस्मादानीयतां क्षिप्रं गत्वा तु क्षीरसागरम् ।</p>
<p>क्षीरसागरतीर्थं च मम प्रीतिकरं शुभम् ॥ (२३)</p>
<p>श्वेतद्वीपमृदं चैव कल्पपादपसञ्चयान् ।</p>
<p>एतान् सर्वान् समादाय द्रुतमागच्छ मत्प्रियान् ॥ (२४)</p>
<p>सनत्कुमारः –</p>
<p>इत्युक्तस्सर्वदेवानामृषीणां चापि शृण्वताम् ।</p>
<p>ततो विराट् समुत्थाय सर्वमानीतवान् द्विज ॥ (२५)</p>
<p>ततो मुनिगणा हृष्टा ऊचुः परमधार्मिकाः ।</p>
<p>क्षीरसागरसम्मिश्रश्वेतमृत्पादपा हरे ॥ (२६)</p>
<p>किमर्थं ते समानीता ब्रूहि तत्कारणं विभो ।</p>
<p>अस्माभिः करणीयं किं तैस्सर्वगुणभूषण ॥ (२७)</p>
<p>भगवान्परिपृष्टस्तैः उवाचातिप्रसन्नधीः ।</p>
<p>इतः परन्तु हे विप्रा गोमन्तो गिरिसत्तमः ॥ (२८)</p>
<p>यादवाद्रिरिति ख्यातो भविष्यति न संशयः ।</p>
<p>क्षीराब्धितीर्थोऽतिमहान् कल्याणीति महत्सरः ॥ (२९)</p>
<p>भविष्यति महापुण्या महापुण्यप्रदायिनी ।</p>
<p>एतेषामाश्रितास्सौम्यच्छायां क्षीराब्धिभूरुहाम् ॥ (३०)</p>
<p>ऋषयो मनवो देवा मनुपुत्रा महौजसः ।</p>
<p>विप्रा मन्त्रविदो युक्ताः करिष्यन्ति तपो महत् ॥ (३१)</p>
<p><strong>ऋषीन्</strong> <strong>प्रति</strong> <strong>भगवता</strong> <strong>श्वेतमृत्तिकादिमाहात्म्यकथनम्</strong></p>
<hr>
<p>धर्मार्थकाममोक्षांश्च प्राप्नुवन्ति न संशयः ।</p>
<p>महिमानं मृदो विप्राः प्रवक्ष्यामि तपोधनाः ॥ (३२)</p>
<p>शृणुध्वमृषयस्सर्वे देवदैत्यादयोऽमलाः ।</p>
<p>कलौ तु विप्राः पापिष्ठे सर्वधर्मविवर्जिते ॥ (३३)</p>
<p>ब्राह्मणाः क्षत्रियाः वैश्याः शूद्राश्चैवान्यजातयः ।</p>
<p>देवासुरादयो वापि ब्रह्मरुद्रपुरस्सराः ॥ (३४)</p>
<p>सर्वे स्नात्वा तु विधिवत्कल्याण्यास्तु शुभे जले ।</p>
<p>पुंड्रं श्वेतमृदा धृत्वा धृत्वा पद्माक्षमालिकाम् ॥ (३५)</p>
<p>तुलसीकासंभूतमणिमालां मनोरमाम् ।</p>
<p>तां च धृत्वा कण्ठपूर्णां शुद्धान्तःकरणामलाः ॥ (३६)</p>
<p>प्रणम्य श्रद्धया विप्राः प्रसादोन्मुखमीश्वरम्।</p>
<p>सन्तं ह्यर्चास्वरूपेण मां प्रसन्नमुखांबुजम्॥ (३७)</p>
<p>अनायासेन मुक्ताश्च भविष्यन्ति न संशयः।</p>
<p>श्वेतमृद्धारणेनैव यत्र कुत्र स्थिता द्विजाः ॥ (३८)</p>
<p>मुक्ता एव न सन्देहो ह्यशक्ता दर्शने मम ।</p>
<p>ब्रह्मरुद्रद्विजश्श्रेष्ठाः मम हार्द्रसुखावहम् ॥ (३९)</p>
<p>शृणुध्वं हि महाभागाः सत्यमेव ब्रवीम्यहम्।</p>
<p>अत्रैव निवसिष्यामि ह्यर्चारूपेण देवताः ॥ (४०)</p>
<p>यूयमत्रैव सान्निध्यं कुरुध्वं यादवे गिरौ ।</p>
<p>इत्युक्त्वा स हरिस्तूष्णीं सर्वदेवर्षिसन्निधौ ॥ (४१)</p>
<p>अर्चाविग्रहरूपेण स्थितः पर्वतसानुनि ।</p>
<p>अतिमानुषरूपेण श्रीकृष्णो द्वारकां गतः ॥ (४२)</p>
<p>तदा ब्रह्मादयस्सर्वे परमानन्दनिर्वृताः ।</p>
<p>चक्रुः कुतूहलं ब्रह्मन् कर्तुमुत्सवमुत्सुकाः ॥ (४३)</p>
<p><strong>इति</strong> <strong>श्री</strong> <strong>मत्स्यपुराणे</strong> <strong>क्षेत्रखण्डे</strong> <strong>श्रीमद्यादगिरिमाहात्म्ये</strong></p>
<p><strong>ब्रह्मकृतविष्णस्तुत्यादिकथनं</strong> <strong>नाम</strong> <strong>षष्ठोऽध्यायः</strong></p>
<p><strong>अथ</strong> <strong>सप्तमोऽध्यायः</strong></p>
<p><strong>पुरनिर्माण–गङ्गाद्यानयनपूर्वक–ब्रह्मकृतभगवन्महोत्सवः</strong></p>
<h5 id="सनतकमर-">सनत्कुमारः –</h5>
<p>ब्रह्मा तु विश्वकर्माणम् आहूय द्विजपुङ्गव ।</p>
<p>द्रुतमाज्ञापयामास कुरु मन्दिरमद्भुतम् ॥ (१)</p>
<p>प्रासादगीपुरवरं कृष्णप्रीतिकरं शुभम् ।</p>
<p>तदाज्ञां शिरसा कृत्वा विश्वकर्मा महामतिः ॥ (२)</p>
<p>कर्तव्यं श्रद्धया भक्त्या मया सन्तुष्टचेतसा ।</p>
<p>इति निश्चित्य कृतवान् मन्दिरं ह्यद्भुतं महत् ॥ (३)</p>
<p>प्राकारगोपुरं रम्यं ध्वजतोरणशोभितम् ।</p>
<p>विमानं चाद्भुताकारं दिव्यकाञ्चननिर्मितम् ॥ (४)</p>
<p>सर्वरत्नसमायुक्तं मुक्ताजालसुभूषितम् ।</p>
<p>मण्डपानि विचित्राणि हेमस्तंभयुतानि च ॥ (५)</p>
<p>श्रीमद्वज्रकवाटानि वज्रसोपानवन्ति च ।</p>
<p>वाहनानि विचित्राणि हेमरत्नमयानि च ॥ (६)</p>
<p>कृतवान्मन्दिरं दिव्यं क्षणादेव द्विजीतम ।</p>
<p>विश्वकर्मा –</p>
<p>ब्रह्मन्मम च सर्वस्वम् अत्र कार्त्स्न्येन दर्शितम् ॥ (७)</p>
<p>यथेष्टं क्रियतां ब्रह्मन् उत्सवः श्रीहरेर्मुदा ।</p>
<p>सनत्कुमारः –</p>
<p>ब्रह्मा देवगणैस्सार्धं मुनिसङ्घसमावृतः ॥ (८)</p>
<p>ब्राह्मणैः क्षत्रियैर्वेश्यैः शूद्रैस्सद्भिस्समावृतः ।</p>
<p>तदा चतुर्मुखो विप्र गङ्गां पादोदकां हरेः ॥ (९)</p>
<p>विरजातीर्थसंमिश्रां स्मृतवान् लोकपावनीम् ।</p>
<p>पुरा त्रिविक्रमो देवः दिवमाक्रान्तवान् यदा ॥ (१०)</p>
<p>तदा पादाग्रनिर्भिन्ना दण्डाद्बहिरवस्थिता ।</p>
<p>विरजान्तः प्रविष्टा सा कृपया लोकपावनी ॥ (११)</p>
<p>हिमाद्रिकन्या गङ्गेति विधातुः कुण्डिके स्थिता ।</p>
<p>दुष्करं सा तपः कृत्वा ह्यापगा रूपमाश्रिता ॥ (१२)</p>
<p>पूर्वमेवं गता ब्रह्मलोकं सा लोकपावनी ।</p>
<p>त्रिविक्रमपदं दृष्ट्वा खलोके तु पितामहः ॥ (१३)</p>
<p>गङ्गादितीर्थपात्रे तु ह्यादाय विरजाजलम् ।</p>
<p>प्रक्षाल्य विधिवत्पादं त्रिविक्रमहरेर्मुदा ॥ (१४)</p>
<p>मुमोद सुभृशं प्रीतः कमण्डलुगता च या ।</p>
<p>नदीरूपा हरेः पादशौचाद्याभूत्सरिद्दिवः ॥ (१५)</p>
<p>इदानीं स्मृतवांस्तां वा उत्सवार्थं पितामहः ।</p>
<p>स्वर्धुन्याविर्बभूवाथ गोमन्तोत्तरपार्श्वके ॥ (१६)</p>
<p>दृश्यतेऽद्यापि सा गङ्गा धारारूपेण वै द्विज ।</p>
<p>तदा तु मुनयस्सर्वे ब्रह्मलोकनिवासिनः ॥ (१७)</p>
<p>गङ्गाजले निमज्जन्तो ब्रह्मलोकगते शुभे ।</p>
<p>यादवाद्रिस्थगङ्गायाम् उन्मज्जन्तो मुनीश्वराः ॥ (१८)</p>
<p>गङ्गया चाभ्यषिञ्चन्तः विरजातीर्थमिश्रया ।</p>
<p>सुकुमारं तु सुस्नाताः स्वयं शुभजले द्विजाः ॥ (१९)</p>
<p>ब्रह्मापि चोत्सवं कर्तुं चिन्तयामास स हिजैः ।</p>
<p>विना विमानं दिव्यन्तु प्रधानं किं करोम्यहम् ॥ (२०)</p>
<p>तदाऽब्रवीन्नभोवाणी मेघगम्भीरनिस्वना ।</p>
<p>चिन्तां मा कुरु देवेश आगमिष्यति पद्मज ॥ (२१)</p>
<p>वैकुण्ठाद्भूतले दिव्यं विमानं महदद्भुतम् ।</p>
<p>उक्तमाकर्ण्य देव्या तु उन्मुखस्सोऽवलोकयत् ॥ (२२)</p>
<p>ददर्श दिवि देवेशो विद्युत्पुञ्जनिभं महत् ।</p>
<p>सहस्रार्कप्रतीकाशं दिव्यरत्नविभूषितम् ॥ (२३)</p>
<p>तत्क्षणात्स ददर्शाऽथ सुनन्दकुमुदान्विधिः ।</p>
<p>उवाह तर्क्षपुत्रस्तु विमानं महदद्भुतम् ॥ (२४)</p>
<p>श्वेतातपत्रं शेषस्तु दधार परया मुदा ।</p>
<p>वीजाते पार्श्वतो विप्र चन्द्रसूर्यौ तु चामरे ॥ (२५)</p>
<p>दिव्यं विमानं तद्दृष्ट्वा तद्रूपञ्च महर्धिमत् ।</p>
<p>संभ्रमाविष्टहृदयो हृष्टः पुष्टः प्रजापतिः ॥ (२६)</p>
<p>ननाम शिरसा भूमौ नमो नम इति ब्रुवन् ।</p>
<p>पुनः पुनः प्रणम्याऽथ ब्रह्मा पूर्णमनोरथः ॥ (२७)</p>
<p>दिव्ये मुहूर्ते धर्मात्मा स्थापयामास तन्महत् ।</p>
<p>तदा दुन्दुभयो नेदुः तुष्टुवुस्सिद्धचारणाः ॥ (२८)</p>
<p>ववृषुः पुष्पवर्षाणि सर्वे मुमुदिरे जनाः ।</p>
<p>अहो ब्रह्मविमानं तत् अहो यादवभूधरः ॥ (२९)</p>
<p>अहोऽतिसुकुमारोऽसौ देवो नारायणः प्रभुः ।</p>
<p>अहो नारायणक्षेत्रं कल्याण्याश्च शुभोदकम् ॥ (३०)</p>
<p>अहो गङ्गा महापुण्या कल्पभूरुह एव च ।</p>
<p>इति कोलाहलश्शब्दो देवमानवघोषितः ॥ (३१)</p>
<p>अभूत्त्रयाणां लोकानां मङ्गलं समभूत्ततः ।</p>
<p>ततस्तुष्टो द्विजश्रेष्ठ ब्रह्मा देवद्विजैर्वृतः ॥ (३२)</p>
<p>फाल्गुनस्यामले पक्षे नवम्यामथ कर्कटे ।</p>
<p>आरभन्नुत्सवं ब्रह्मा दशरात्रं समागताः ॥ (३३)</p>
<p>ब्रह्मघोषैः घोषयन्तः पुराणैः प्राकृतैरपि ।</p>
<p>कृत्वा दशदिनं धीरा महोत्सवमहो बुधाः ॥ (३४)</p>
<p>श्वेतमृद्धारिणस्सर्वे सर्वे पद्माक्षमालिनः ।</p>
<p>तुलसीकाष्ठसंभूतमालाभिश्च सुभूषिताः ॥ (३५)</p>
<p>शुभवस्त्राश्शुभाचाराः शुद्धान्तःकरणा द्विजाः ।</p>
<p>सर्वेष्ववभृथं चक्रुः कल्याण्यास्तु शुभे जले ॥ (३६)</p>
<p>सुप्रसन्नोऽथ भगवान् सर्वान् देवान् द्विजोत्तमान् ।</p>
<p>भगवान् –</p>
<p>गमिष्यथ महाभागा ब्रह्मरुद्रेन्द्रदेवताः॥ (३७)</p>
<p>प्रतिवर्षोत्सवार्थन्तु आगमिष्यथ सुव्रताः ।</p>
<p>सनत्कुमारः –</p>
<p>तथेति जग्मुस्ते सर्वे देवास्साग्निपुरोगमाः ॥ (३८)</p>
<p>ब्रह्माणमग्रतः कृत्वा सभवं स्वं स्वमालयम् ।</p>
<p>एवं गतेषु सर्वेषु बलिश्चलितमानसः ॥ (३९)</p>
<p>गन्तुं नैच्छत विप्रेन्द्र सकाशादद्भुताकृतेः ।</p>
<p>किरीटिनो हरेर्विप्र सर्वाभरणभूषितात् ॥ (४०)</p>
<p>तदा नारायणो देवो बलिमाहातिविस्मितः ।</p>
<p>भगवान् –</p>
<p>बले गच्छ महाभाग सुतलं स्वर्गिवांच्छितम् ॥ (४१)</p>
<p>किरीटिनं सदा मां हि तत्र पश्यसि सन्मते ।</p>
<p>प्रह्लादो मेऽतिदयितो महाभागवतोऽसुर ॥ (४२)</p>
<p>तेन मां भज भृत्यैश्च पुत्रपौत्रादिमिर्वृतः ।</p>
<p>लसच्छ्वेतोर्ध्वपुण्ड्रा वै वैष्णवा मोक्षभागिनः ॥ (४३)</p>
<p>त्वमपि श्रद्धया भक्त्या धृत्वा श्वेतमृदं शुभाम् ।</p>
<p>गच्छागच्छ महाभाग ह्युत्सुकः प्रतिवत्सरम् ॥ (४४)</p>
<p>सनत्कुमारः –</p>
<p>इत्युक्त्वा प्रेषयामास हरिस्सर्वगुहाशयः ।</p>
<p>बलिभंगवता विन कथंचिद्विनिवर्तितः ॥ (४५)</p>
<p>बलिश्चाऽपि गतश्श्रीमान् तत्रापि च किरीटिनम् ।</p>
<p>दृष्ट्वाऽतिहर्षाद्विप्रेन्द्र मुतले न्यवसत्सुखम् ॥ (४६)</p>
<p>करवीरपुरं विप्र नारायणपदाश्रयात् ।</p>
<p>नारायणपुरं ख्यातं भविष्यति न संशयः ॥ (४७)</p>
<p>अहो तीर्थस्य माहात्म्यं कल्याण्या भूधरस्य च ।</p>
<p>श्वेतद्वीपमृदश्चैव पादपानाञ्च वैभवम् ॥ (४८)</p>
<p>विप्रवर्य गमिष्यामस्तत्रैव निवसामहे ।</p>
<p>अहो देवर्षयो धन्या अहो बलिरहो महान् ॥ (४९)</p>
<p>शौनकः –</p>
<p>इतीव चित्रं हरिचेष्टितं भुवि</p>
<p>श्रुत्वातिहृद्यं खलु दीप्तिमान्महान् ।</p>
<p>ततः किमन्यत्तमपृच्छदग्रणीः</p>
<p>कुमारमुख्यं सुमहाप्रभावम् ॥ (५०)</p>
<p><strong>इति</strong> <strong>श्री</strong> <strong>मत्स्यपुराणे</strong> <strong>क्षेत्रखण्डे</strong> <strong>श्रीमद्यादवगिरिमाहात्म्ये</strong></p>
<p><strong>पुरनिर्माणगङ्गाद्यानयनपूर्वक–ब्रह्मकृतभगवन्महोत्सवो</strong> <strong>नाम</strong></p>
<p><strong>सप्तमोऽध्यायः</strong></p>
<p><strong>अथ</strong> <strong>अष्टमोऽध्यायः</strong></p>
<h4 id="पपपलदऽपखयनपरवक-कलयणतरथ-वभवकथनम">पिप्पलादोऽपाख्यानपूर्वकं कल्याणीतीर्थ-वैभवकथनम्</h4>
<p>सूतः –</p>
<p>श्रुत्वा सनत्कुमारोक्तं हरेश्चरितमद्भुतम् ।</p>
<p>पुनः पप्रच्छ संहृष्टो दीप्तिमान् ब्रह्मपुत्रकम् ॥ (१)</p>
<p>दीप्तिमान् –</p>
<p>सनत्कुमार सर्वज्ञ न तृप्यति मनो मम ।</p>
<p>यादवाद्रेः प्रभावं तु शृण्वतश्श्रद्धया गुरौ ॥ (२)</p>
<p>कल्याणीति कथं जातं क्षीरकुण्डं दयानिधे ।</p>
<p>हरिर्नृसिंहरूपेण किमर्थं तत्र तिष्ठति ॥ (३)</p>
<p>कति तीर्थानि तिष्ठन्ति किमन्यद्वैभवं मुने ।</p>
<p>तत्र सर्वं च मे ब्रूहि दयालुं त्वां नमाम्यहम् ॥ (४)</p>
<p>सूतः –</p>
<p>इति पुत्रस्स आपृष्टो ब्रह्मणो ब्रह्मवित्तमः ।</p>
<p>प्रत्याह तं प्रीतमनाः कुमारस्तीर्थवैभवम् ॥ (५)</p>
<p>सनत्कुमारः –</p>
<p>कल्याणीति यथा जातः श्रीमान् क्षीरसरोवरः ।</p>
<p>तद्रहस्यमपि ब्रूहि शृणु ते श्रद्धया द्विज ॥ (६)</p>
<p>पिप्पलादो महाभागो भृगुवंश्यस्तपोधनः ।</p>
<p>हिमाद्रेरुत्तरे भागे पुष्पभद्रानदीतटे ॥ (७)</p>
<p>अयुतायुतवर्षाणि तपः कुर्वन् स आस्थितः ।</p>
<p>बहुशिष्यो ब्रह्मविद्यापूर्णः पूर्णमनोरथः ॥ (८)</p>
<p>तस्य प्रसन्नो भगवान् शङ्खचक्रधरो हरिः ।</p>
<p>तं दृष्ट्वा मेघसङ्काशं गरुडोपरि संस्थितम् ॥ (९)</p>
<p>पिप्पलादस्तु संहृष्टः सहसोत्थाय दण्डवत् ।</p>
<p>प्रणिपत्याह धन्योऽस्मि कृतकृत्योऽस्मि सांप्रतम् ॥ (१०)</p>
<p>प्रपन्नो यदि मे देव मुक्तिर्मे संप्रदीयताम् ।</p>
<p>भगवान् –</p>
<p>पिप्पलाद महाभाग भृगुवंशविवर्धन ॥ (११)</p>
<p>इतः परं त्वं कल्याण इति ख्यातो भविष्यसि ।</p>
<p>अस्ति दक्षिणदिग्भागे यादवाद्रिर्द्रुमाकुलः ॥ (१२)</p>
<p>प्रख्यातस्त्रिषु लोकेषु महर्षिगणसेवितः ।</p>
<p>अस्ति क्षीरसरो नाम तन्मूले निर्मलोदकम् ॥ (१३)</p>
<p>अनेकमुनिभिर्जुष्टं देवगन्धर्वसेवितम् ।</p>
<p>तत्र गच्छ महाभाग सच्छिष्यगणसंवृतः ॥ (१४)</p>
<p>तत्रापि द्रक्ष्यसे मां तु बहुभक्तसमावृतम् ।</p>
<p>स्नात्वा सरोवरजले नित्यमर्चय मां जि ॥ (१५)</p>
<p>कालेनाल्पेन विप्रर्षे मुक्तिं दास्यामि नान्यथा ।</p>
<p>सङ्गात् क्षीरसरश्चापि तव कल्याण नित्यदा ॥ (१६)</p>
<p>कल्याणीति समाख्याता भविष्यति न संशयः ।</p>
<p>सनत्कुमारः –</p>
<p>इत्युक्त्वान्तर्दधे विष्णुस्सोपि तत्र द्रुतं ययौ ॥ (१७)</p>
<p>शिष्यैः परिवृतो गत्वा स्नात्वा तत्र सरोवरे ।</p>
<p>श्वेतमृत्तिकया चोर्ध्वपुंडूं धृत्वा सशिष्यका ॥ (१८)</p>
<p>द्वादशाङ्गेषु मेधावी शुचिः पद्माक्षमालया ।</p>
<p>तुलसीकाष्ठसंभूतमालाभिः सुविभूषितः ॥ (१९)</p>
<p>अर्चयामास देवेशं नित्यं विष्णुजनप्रियः ।</p>
<p>सुकुमारमभिख्यातं विष्णु भक्तजनप्रियम् ॥ (२०)</p>
<p>एवं बहुतिथं काले तत्रैव न्यवसत्सुखम् ।</p>
<p>कल्याणगुणशीलत्वात् कल्याणमुनिसंश्रयात् ॥ (२१)</p>
<p>कल्याणीति च विख्याता ह्यासीत्क्षीरसरोवरः ।</p>
<p>तदा प्रभृति विप्रेन्द्र कल्याणोऽपि यथाश्रुतः ॥ (२२)</p>
<p>अपि मुक्तिमनादृत्य कल्याण्या तीरमाश्रितः ।</p>
<p>पुण्यं नारायणक्षेत्रं गन्तव्यं वैष्णवैर्द्विजैः ॥ (२३)</p>
<p>शुभे जले च कल्याण्याः स्नातव्यं मुक्तिदं द्विज ।</p>
<p>सुकुमारस्सेवनीयो वैष्णवैः भक्तिसंयुतैः ॥ (२४)</p>
<p>एकरात्रोषितो मर्त्यः क्षेत्रे नारायणाह्वये ।</p>
<p>मुक्त्वा शुभाऽशुभे याति तद्विष्णोः परमं पदम् ॥ (२५)</p>
<p>महापुण्यप्रदे क्षेत्रे किं भूयो नित्यवासिनाम् ।</p>
<p>अशक्तः कीर्तयेत्क्षेत्रं कल्याणीति च कीर्तयेत् ॥ (२६)</p>
<p>तस्यास्तीरे तु कल्याण्याः पुण्यवृक्षोऽतिविस्तरः ।</p>
<p>पिप्पलो नाम वृक्षेन्द्रः श्वेतद्वीपस्थितः पुरा ॥ (२७)</p>
<p>गन्धच्छदोऽस्ति सुच्छायो देवगन्धर्वसेवितः ।</p>
<p>तं दृष्ट्वा मुच्यते पापैः स्पृष्ट्वा लक्ष्मीमवाप्नुयात् ॥ (२८)</p>
<p>ज्ञानवान् स्यात्तदाश्लिष्य विद्यावांस्तु प्रदक्षिणात् ।</p>
<p>तच्छायायां कृतं होमं दानमर्चनमेव च ॥ (२९)</p>
<p>पितॄणां पिण्डदानं च महदक्षयमुच्यते ।</p>
<p>कल्याणस्तु सदा तत्रैवास्ते मुनिकुलाग्रणीः ॥ (३०)</p>
<p>चण्डः प्रचण्डोऽथ जयो विजयो विष्णुपार्षदाः ।</p>
<p>पुण्यशीला महाभागाः तीर्थं रक्षन्ति सर्वदा ॥ (३१)</p>
<p>कृष्णो देव इति प्रोक्तो देवता तु प्रशस्यते ॥</p>
<p>गणनाथं नमस्कृत्य स्नात्वाचम्य यथाविधि ॥ (३२)</p>
<p>कीर्तयित्वा तु कृष्णं तं मन्त्रमेतमुदाहरेत् ।</p>
<p>अशेषजगदाधार शङ्खचक्रगदाधर ॥ (३३)</p>
<p>अनुज्ञां देहि मे देव युष्मत्तीर्थनिषेवणे ।</p>
<p>इत्युक्त्वा मूलमन्त्रेण सूक्तेन पुरुषस्य वा ॥ (३४)</p>
<p>स्नात्वा सन्तर्पयेत्कृष्णम् ऋषिं कल्याणनामकम् ।</p>
<p>गणनाथं च चण्डादींस्तर्पयेत् तीर्थपालकान् ॥ (३५)</p>
<p>दद्याच्च शक्तितो दानं सर्वपापापनुत्तये ।</p>
<p>तिलधेनुगुडाज्यानि धान्यवासोऽन्नकम्बलान् ॥ (३६)</p>
<p>तिलदानं विशेषेण तस्मिन् क्षेत्रे प्रशस्यते ।</p>
<p>वक्तुं तीर्थस्य माहात्म्यं को वा शक्नोति भूतले ॥ (३७)</p>
<p>संक्षेपेण मया प्रोक्तं तीर्थवैभवमद्भुतम् ।</p>
<p>किं वक्ष्यामि महाभाग दीप्तिमंस्तीर्थवैभवम् ॥ (३८)</p>
<p>कल्याणीसरसः स्नानात् को वा पुण्यमिहेच्छति ।</p>
<p>दुश्शीलो दुर्भगो मूढः कदर्यो दुर्मतिर्द्विजः ॥ (३९)</p>
<p>मूखोपि पुत्रकैर्भृत्यैः यज्जलस्पर्शमात्रतः ।</p>
<p>विशुद्धकरणश्शान्तो हरेः पादमवाप सः ॥ (४०)</p>
<p><strong>इति</strong> <strong>श्री</strong> <strong>मत्स्यपुराणे</strong> <strong>क्षेत्रखण्डे</strong> <strong>श्रीमद्यादवगिरिमाहात्म्ये</strong></p>
<p><strong>पिप्पलादोपाख्यानपूर्वकं</strong> <strong>कल्याणीतीर्थ–वैभवकथनं</strong> <strong>नाम</strong> <strong>अष्टमोऽध्यायः</strong></p>
<p><strong>अथ</strong> <strong>नवमोऽध्यायः</strong></p>
<p><strong>सत्यकामोपाख्यानम्</strong></p>
<p>दीप्तिमान् –</p>
<p>आश्चर्यमेतच्छ्रोतव्यं पुण्यतीर्थस्य वैभवम् ।</p>
<p>यज्जलस्पर्शमात्रेण मुक्तो मूखोऽपि स द्विजः ॥ (१)</p>
<p>द्विजः को वाथ कुत्रत्यः कस्य पुत्रोऽस्य नाम किम् ।</p>
<p>कीदृशी तस्य भार्या वा कति पुत्राश्च पापिनः ॥ (२)</p>
<p>ब्रूहि तच्चरितं मह्यं स्वायंभुवगुरो मुने ।</p>
<p>सनत्कुमारः –</p>
<p>अग्रहारो महानासीन् नाम्ना कन्यापुरं स्मृतम् ॥ (३)</p>
<p>पुण्ये सारस्वते देशे ब्राह्मणैर्बहुभिर्वृतः ।</p>
<p>तस्मिन् ग्रामे तु धर्मात्मा सत्यव्रत इति श्रुतः ॥ (४)</p>
<p>तस्य भार्या विशालाक्षी गौतमी लोकविश्रुता ।</p>
<p>तया सहाचरत् धर्मान् गृहिणां निगमोदितान् ॥ (५)</p>
<p>खधर्माचरणाद्विप्रः प्राप्तवांश्च धनं बहु ।</p>
<p>सत्यव्रतो महाभागो देवब्राह्मणपूजकः ॥ (६)</p>
<p>तस्यासीत्तनुजो नाम्ना सत्यकाम इति श्रुतः ।</p>
<p>स तु स्वभावादारभ्य दुश्शीलोऽह्यजितेन्द्रियः ॥ (७)</p>
<p>उपकुर्वन् हि योग्यानि कर्माणि सुखवन्ति च ।</p>
<p>तस्यापि ग्राहयामास दुर्विनीतस्य स द्विजः ॥ (८)</p>
<p>विवाहं कारयामास कुलवृद्धीच्छया द्विजः ।</p>
<p>स्नुषा परमकल्याणी पतिव्रतपरायणा ॥ (९)</p>
<p>नाम्ना कुमुद्वती देवी कुलधर्मपरायणा ।</p>
<p>दुश्शीलं शमितुं शक्तो नाभूत् सत्यव्रतो महान् ॥ (१०)</p>
<p>भार्यया सह धर्मात्मा वनमेव जगाम ह ।</p>
<p>सत्यकामस्तु दुष्टात्मा धर्मकामविवर्जितः ॥ (११)</p>
<p>पितरि प्रस्थिते तस्मिन् ग्राम एव स्वभार्यया ।</p>
<p>पुत्रषट्कैर्द्विजश्रेष्ठ भृत्यैर्बहुभिरावृतः ॥ (१२)</p>
<p>वार्तावृत्तिः कदर्यश्च मत्तो ह्याढ्यतमश्श्रिया ।</p>
<p>लुब्धः कामी च दुर्बुद्धिः धर्मश्रवणवर्जितः ॥ (१३)</p>
<p>धर्मज्ञावमतोत्साहः दुराचारोऽतिकोपनः ।</p>
<p>दुश्शीलस्यास्य दुर्बुद्धेः द्रुह्यन्ते पुत्रबान्धवाः ॥ (१४)</p>
<p>दाराः पुत्राश्च भृत्याश्च ब्राह्मणा ह्यन्यलिप्सवः ।</p>
<p>देवाश्च यज्ञभोक्तारो वाङ्मात्रेणाप्यनर्चिताः ॥ (१५)</p>
<p>पतिव्रता पतिं प्राह धर्ममेव कुमुद्वती ।</p>
<p>कुमुद्वती –</p>
<p>भर्तः पिता ते धर्मात्मा सर्वधर्मविदां वरः ॥ (१६)</p>
<p>असंख्येयधनं कीर्तिं प्राप्तवांश्च स्वधर्मतः ।</p>
<p>त्वमपि श्रद्धया भर्तस्सर्वधर्मपरो भव ॥ (१७)</p>
<p>धर्मे नष्टेऽखिलं नष्टं भवत्येव धनादिकम् ।</p>
<p>तस्मात्सर्वात्मना धर्मं चर संपद्विवृद्धये ॥ (१८)</p>
<p>अग्न्यर्कातिथि-गो-विप्र-पितृ-देवार्चनं तथा ।</p>
<p>सनत्कुमारः –</p>
<p>बहुमानं सतां चापि धनकीर्तिविवर्धनम् ॥ (१९)</p>
<p>एवमुक्तोऽथ दुर्बुद्धिस्सत्या पुत्रैश्च कोपनः ।</p>
<p>वाक्छरैस्ताडयामास धनलोभेन पुत्रकान् ॥ (२०)</p>
<p>एवं निर्भर्त्स्य दुष्टात्मा पीडयामास बान्धवान् ।</p>
<p>शून्यावसथ आत्मापि काले कामैरनर्चितः ॥ (२१)</p>
<p>धर्मकामविहीनोऽयमिति मत्वा तु बान्धवाः ।</p>
<p>विषण्णा नाचरन्प्रीतिं किं कुर्म इति चावसन् ॥ (२२)</p>
<p>एकदा नारदोऽभ्यागाद् गृहं तस्य दुरात्मनः ।</p>
<p>कृपालुः कृपणं मत्वा सुखं बोधयितुं च तम् ॥ (२३)</p>
<p>स तु विस्मित उत्थाय मत्वा तं नारदं मुनिम् ।</p>
<p>निष्प्रतिग्रहमद्वन्द्वं निरपेक्षं धनादिषु ॥ (२४)</p>
<p>इति मत्वा ननामाथ किमागमनकारणम् ।</p>
<p>ब्रूहि मे मुनिशार्दूल वन्दनं ते करोम्यहम् ॥ (२५)</p>
<p>नारदः –</p>
<p>शृणु विप्र प्रवक्ष्यामि विप्रैः कर्तव्यमेव हि ।</p>
<p>धनं च धर्मैकफलं यतो ज्ञानमवाप्नुयात् ॥ (२६)</p>
<p>धनवान् धर्ममाप्नोति धर्मान्मुक्तिमवाप्नुयात् ।</p>
<p>सत्यव्रतसुतस्त्वं हि धनवान् बुद्धिमान् भव ॥ (२७)</p>
<p>पित्रा पितामहेनापि लब्धं बहुधनं द्विज ।</p>
<p>धर्मेणैव कुलं श्रेष्ठं तस्माद्धर्मं समाचर ॥ (२८)</p>
<p>देवद्विजगवां पूजा भूतेषु परमा दया ।</p>
<p>यस्माद्धरिर्न तुष्येत्तु तत्सर्वं व्यर्थमेव हि ॥ (२९)</p>
<p>धर्मे नष्टे धनं नष्टं भवत्येव न संशयः ।</p>
<p>इत्युक्तस्स खलः पापस्सत्यकामस्स दुर्मतिः ॥ (३०)</p>
<p>सत्यकामः –</p>
<p>भो भो नारद जानामि धर्मान्विष्णुप्रसादकान् ।</p>
<p>धनक्षयकरो धर्मो न कर्तव्यस्त्वया मुने ॥ (३१)</p>
<p>न कर्तव्यं न कर्तव्यं मम प्राणहरं वचः ।</p>
<p>स्वभावोऽयं ब्राह्मणानां उपदेशो धनक्षयः ॥ (३२)</p>
<p>भवत्येव न सन्देहो गच्छ गच्छ महामुने ।</p>
<p>इत्युक्त्वा गच्छ गच्छेति नारदं प्राह दुर्मतिः ॥ (३३)</p>
<p>यदा विप्रकृतो विप्र देवर्षिः विस्मितोऽब्रवीत् ।</p>
<p>धनकामेष्वसङ्ग्रहः पुंसां यन्मायया कृतः ॥ (३४)</p>
<p>विमोहितधियां दृष्टः तस्मै भगवते नमः ।</p>
<p>सनत्कुमारः –</p>
<p>इत्युक्त्वा प्रययौ देवमुनिः कारुण्यमेत्तवान् ॥ (३५)</p>
<p>धर्मकामविहीनस्य मूढस्य धनकामिनः ।</p>
<p>किञ्चिज्जगृहुश्चोराः किञ्चित् ज्ञातय एव च ॥ (३६)</p>
<p>दग्धं चैवाग्निना किञ्चिद्राज्ञा किञ्चित्तथैव हि ।</p>
<p>एवं नष्टं धनं सर्वं ब्रह्मबन्धोर्दुरात्मनः ॥ (३७)</p>
<p>स एवं द्रविणे नष्टे चिन्तामाप दुरत्ययाम् ।</p>
<p>अहो कष्टं धनं नष्टं किं करोमीति चाब्रवीत् ॥ (३८)</p>
<p>बन्धुभिश्च परित्यक्तो भार्यया चापि पुत्रकैः ।</p>
<p>यदा चोपेक्षितस्सद्भिर्मन्तुं स उपचक्रमे ॥ (३९)</p>
<p>तदा महाकारुणिको महामुनिः</p>
<p>महानुभावो दयया सुविस्मितः ।</p>
<p>हरेरनन्तस्य हि मायया वृतं</p>
<p>संबोधितुं चाविरभूत्तदेव हि ॥ (४०)</p>
<p>सत्यकामस्तु तं दृष्ट्वा संबोधयितुमागतम् ।</p>
<p>सत्यकामः –</p>
<p>कस्त्वं विप्र किमर्थं मां निर्धनं दुःखयस्यलम् ॥ (४१)</p>
<p>किमागमनकार्यं ते बन्धुभिस्त्याजितोस्म्यहम् ।</p>
<p>येषां श्रियो विवृध्यर्थं धनं सञ्चितवानहम् ॥ (४२)</p>
<p>तैरहं त्याजितो मूढः पुण्यलेशविवर्जितः ।</p>
<p>किं करोमि क्व गच्छामि ब्रह्महेव मृतश्श्वसन् ॥ (४३)</p>
<p>पुरापि नारदेनोक्तं नागृहीषमसत्तमः ।</p>
<p>कामं चरन्त्यवनौ ब्राह्मणा भगवत्प्रियाः ॥ (४४)</p>
<p>कृपार्द्रनयनाश्शान्ताः विष्णुपादाश्रयाश्शुभाः ।</p>
<p>बोधाय ग्राम्यबुद्धीनां मादृशां विगतसस्पृहाः ॥ (४५)</p>
<p>ऋभुः कुमारो देवर्षिः अङ्गिरा देवलादयः ।</p>
<p>अन्ये च बहवो भक्ताः चरन्ति ज्ञानहेतवः ॥ (४६)</p>
<p>यदिह्येकस्तेषु मध्ये मम ज्ञानमुदीर्यताम् ।</p>
<p>सनत्कुमारः –</p>
<p>सत्यव्रतस्य पुत्रेण दीक्षितस्य हरेर्मुने ॥ (४७)</p>
<p>पादाश्रये तदीयानामेवमुक्तस्स नारदः ।</p>
<p>बोधयेतमितीवाशु निश्चित्य प्राह विस्मितः ॥ (४८)</p>
<p>नारदः –</p>
<p>नारदोऽहमिह प्राप्तो दुःखान्मोचयितुं द्विज ।</p>
<p>इत्थं त्वां धनलोभेन मग्नं तमसि दुस्तरे ॥ (४९)</p>
<p>अतदर्हमनुस्मृत्य महापुरुषगोचरम् ।</p>
<p>अनुग्रहाय भवतः प्राप्तोऽहं ब्रह्मनन्दनः ॥ (५०)</p>
<p>तदैव त्वं मयोक्तं तु श्रुतवान्नहि मोहितः ।</p>
<p>धनिनामधुना तापो भवतैवानुभूयते ॥ (५१)</p>
<p>एवं रायश्च दाराश्च गृहाश्च सपरिच्छदाः ।</p>
<p>शब्दादयश्च विषयाश्चला राजविभूतयः ॥ (५२)</p>
<p>अयं हि देहिनो द्रव्यज्ञानदेहक्रियात्मनः ।</p>
<p>आत्मनो विविधक्लेशसन्तापकृदुदाहृतः ॥ (५३)</p>
<p>तस्माच्छुद्धेन मनसा विमृश्य मतिमात्मनः ।</p>
<p>देहेऽध्रुवार्थे विस्रंभं त्यजोपशममाविश ॥ (५४)</p>
<p>सत्यकामः –</p>
<p>त्वत्पादपद्मयोरेव करोम्यात्मनिवेदनम् ।</p>
<p>गुरो ब्रूहि मम ज्ञानं वैतृष्ण्यं च दयानिधे ॥ (५५)</p>
<p>विज्ञानं तत्त्वमार्गांश्च चेतनाऽचेतनात्मकान् ।</p>
<p>सनत्कुमारः –</p>
<p>एवं मुनिवरः पृष्टस्तुष्टो हृष्टं द्विजं मुने ॥ (५६)</p>
<p>कृपया प्राह मुनिराट् जीवेश्वरगतिं यथा ।</p>
<p>अचेतनस्वरूपं च वैराग्यं च महामुनिः ॥ (५७)</p>
<p>नारदः –</p>
<p>शृणु वत्स प्रवक्ष्यामि ह्यात्मानात्मपरात्मनाम् ।</p>
<p>स्वरूपं तत्त्वतो वक्ष्ये सावधानमनाश्शृणु ॥ (३८)</p>
<p>पुरा नारायणो देवः पूर्वसृष्टं स्वमायया ।</p>
<p>संहृत्य कालकलया कल्पान्त इदमीश्वरः ॥ (३९)</p>
<p>एक एवावशिष्टस्तु सर्वशेषीति कथ्यते ।</p>
<p>अनिर्विण्णो निशान्ते स स्रष्टुं समुपचक्रमे ॥ (४०)</p>
<p><strong>इति</strong> <strong>श्री</strong> <strong>मत्स्यपुराणे</strong> <strong>क्षेत्रखण्डे</strong> <strong>श्रीमद्यादवगिरिमाहात्म्ये</strong></p>
<p><strong>सत्यकामोपाख्यानं</strong> <strong>नाम</strong> <strong>नवमोऽध्यायः</strong></p>
<p><strong>अथ</strong> <strong>दशमोऽध्यायः</strong></p>
<p><strong>जगत्सृष्ट्यादिक्रमः</strong></p>
<p>नारदः –</p>
<p>विष्णुप्रधानपुरुषः सत्यसङ्कल्प ईश्वरः ।</p>
<p>कालेन क्षोभयामास प्रकृतिं त्रिगुणात्मिकाम् ॥ (१)</p>
<p>सत्वं रजस्तम इति प्रकृतेरभवन्गुणाः ।</p>
<p>तेभ्यस्समभवत्सूत्रं महत्तत्वं हिरण्मयम् ॥ (२)</p>
<p>महत्तत्वादहङ्कारः क्रियाशक्तिरजायत ।</p>
<p>वैकारिकतैजसश्च तामसश्चेत्यहं त्रिधा ॥ (३)</p>
<p>वैकारिकाद्विकुर्वाणान्मनस्तत्त्वमजायत ।</p>
<p>देवाश्च जज्ञिरे तस्माद्दश वैकारिकाश्च ये ॥ (४)</p>
<p>तैजसाक्षुभिताद् ब्रह्मन्निन्द्रियाणि दशाभवन् ।</p>
<p>तामसादपि शब्दोऽभून्नमस्तस्मादजायत ॥ (५)</p>
<p>अभवत्कालसंक्षोभात् ततस्स्पर्शगुणोऽनिलः ।</p>
<p>अनिलाद्रूपवत्तेजस्ततो रसगुणं जलम् ॥ (६)</p>
<p>तस्माद्गन्धवती चेयं पृथिवी समजायत ।</p>
<p>नानात्वात्पौरुषान् स्रष्टुमनीशा हरिमब्रुवन् ॥ (७)</p>
<p>देवाः –</p>
<p>देव देव जगद्व्यापिन् सर्वशक्तिधराव्यय ।</p>
<p>स्रष्टुं विराजं त्वत्स्थानमनीशा वयमच्युत ॥ (८)</p>
<p>कुर्महे सर्वभूतात्मन्नाज्ञां तव यथा वयम् ।</p>
<p>तथा प्रसीद देवेश नमस्ते पुरुषोत्तम ॥ (९)</p>
<p>नारदः –</p>
<p>एवं संप्रार्थितो विष्णुः कार्यकारणकारणः ।</p>
<p>चतुर्विंशतितत्त्वानां गणं युगपदादिशत् ॥ (१०)</p>
<p>भिन्नं संयोजयामास गुप्तं कर्म प्रबोधयन् ।</p>
<p>ततो विनिमयं प्राप्य हरिणा ते परस्परम् ॥ (११)</p>
<p>अण्डमुत्पादयामासुः यस्मिन् लोकाश्चराचराः ।</p>
<p>तस्मिन् शेते महाविष्णुः शेषभोगसुखासने ॥ (१२)</p>
<p>तस्य नाभेरभूत्पद्मं विश्वाख्यं तत्र चात्मभूः ।</p>
<p>जातो देवमनुष्यारिः पशुपक्षिद्रुमादयः ॥ (१३)</p>
<p>जातास्तस्माद्वेदशास्त्रपुराणानि च सर्वशः ।</p>
<p>एवं प्रवर्तते सर्गः पौवीपर्येण नित्यशः ॥ (१४)</p>
<p>अतो देहादिकं सर्वं प्रकृतेः कार्यमद्भुतम् ।</p>
<p>तस्मात्स्नेहं द्विजश्रेष्ठ देहादौ मोहजं त्यजेत् ॥ (१५)</p>
<p>जन्मान्तरप्रतीक्षा तु कर्तव्या न कदाचन ।</p>
<p>मोक्षाय तत्त्वविद्भिस्तु तस्मादाशु भजाव्ययम् ॥ (१६)</p>
<p><strong>देहिनो</strong> <strong>जन्मादिदुःखनिरूपणम्</strong></p>
<p>देहप्राप्तिं च वक्ष्यामि दुर्लभां दुःखसङ्कुलाम् ।</p>
<p>पापिष्ठाः खलु गच्छन्ति नरकं दुःखसङ्कुलम् ॥ (१७)</p>
<p>यावन्तो निरयाः क्रूरास्तामिस्राद्यास्सुदारुणाः।</p>
<p>तावन्तस्समनुक्रम्य पुनरत्र व्रजेच्छुचिः ॥ (१८)</p>
<p>दयालुः धर्मराजोपि पापिनः पुण्यवर्जितान् ।</p>
<p>भुञ्जन्तु भुवि तान्किञ्चित् शेषपापान्विसर्जयेत् ॥ (१९)</p>
<p>श्वविड्वराहोष्ट्रखरक्रिमिकीटा भवन्त्विति ।</p>
<p>ते तु भूतलमासाद्य क्रिमिकीटा भवन्ति वै ॥ (२०)</p>
<p>तान्दृष्ट्वा भीतभीतास्तु मनुजाः पापभीरवः ।</p>
<p>सन्तु धर्मरताश्चैव धर्मराजो दयानिधिः ॥ (२१)</p>
<p>एवं व्यवस्य पापिष्ठान् लोकद्वयहितेच्छया ।</p>
<p>निर्गमय्य स्वलोकस्थान् सुखं वसति धर्मराट् ॥ (२२)</p>
<p>भूलोकवासिनस्सर्वे धनकामविमोहिताः ।</p>
<p>श्वविड्वराहान् दृष्ट्वापि न न्यवर्तन्त कश्मलात् ॥ (२३)</p>
<p>पुण्यवान् स्वर्गलोके तु चिरं भुक्त्वा स्वकर्मजम् ।</p>
<p>क्षीणपुण्यः पतत्यर्वाङ्मूढः कालविचालितः ॥ (२४)</p>
<p>पततीन्दुपदाद्भूमिं ततो नीहारसंयुतः ।</p>
<p>तिलमाषादिरूपेण भवत्येव न संशयः ॥ (२५)</p>
<p>ततः पुरुषदेहे तु रेतोरूपो भविष्यति ।</p>
<p>ततः स्त्रियाः कुक्षिगतः पुंसः रेतः कणाश्रयः ॥ (२६)</p>
<p>एकरात्रेण कलिलं पञ्चरात्रेण बुद्बुदम् ।</p>
<p>कर्कशश्च दशाहेन मासेन त्वङ्कुरादयः ॥ (२७)</p>
<p>नखादीनि त्रिभिर्मासैः चतुर्भिः धातवोऽभवन् ।</p>
<p>षड्भिर्जरायुना वीतः सप्तमे रोमभिर्युतः ॥ (२८)</p>
<p>अष्टमे देहसम्पूर्णः कुक्षौ भ्राम्यति दक्षिणे ।</p>
<p>नवमे जन्मकर्माणि गतानि स्मरते ऋषिः ॥ (२९)</p>
<p>गर्ते विण्मूत्रयोश्शेते स जन्तुः जन्तुसोदरः ।</p>
<p>क्रिमिभिर्भक्ष्यते मूढः सौकुमार्यात् सुदुःखितः ॥ (३०)</p>
<p>स एवं दुस्सहं दुःखं सहते पापकर्मकृत् ।</p>
<p>गर्भान्तरकृतं स्वेन सङ्कल्पं हरिसन्निधौ ॥ (३१)</p>
<p>स्मृत्वा च दुःखसन्तप्तो लब्धबोधोऽतिवेषितः ।</p>
<p>अहो कष्टं पुनः प्राप्तं गर्भदुःखं महत्तरम् ॥ (३२)</p>
<p>स्मरामि जन्मकर्माणि पापः पूर्वकृतानि च ।</p>
<p>अकर्माण्येव कृतवान् अकृतं ह्यात्मनो हितम् ॥ (३३)</p>
<p>मया हि नाश्रितो विष्णुः तत्पराश्च कृपालवः ।</p>
<p>इतः परं पदं विष्णोः तत्पराणां समाश्रये ॥ (३४)</p>
<p>कदा निर्गमनं मे स्यात् गर्भान्निरयसन्निभात् ।</p>
<p>इत्येवं चिन्तयन्नास्ते दशमे सूतिवायुना ॥ (३५)</p>
<p>स्पृष्टो नष्टस्मृतिर्जीवो निरस्तो बहिरेव हि ।</p>
<p>ततो बाल्यादिदुःखानि युववार्धिक्ययोरपि ॥ (३६)</p>
<p>प्रलये करणाभावात् सृष्टाविन्द्रियकर्षणात् ।</p>
<p>कुतो भवेन्मतिस्तेषां विष्णोः पादोपसर्पणे ॥ (३७)</p>
<p>अनेनैव तु देहेन विष्णुपादाश्रयो भवेत् ।</p>
<p>सम्यक्संप्रार्थयेत्सङ्गं तत्परेषु मुमुक्षुभिः ॥ (३८)</p>
<h4 id="तततवतरयनरपणम">तत्त्वत्रयनिरूपणम्</h4>
<p>अथातश्शृणु वक्ष्यामि ह्यात्मानात्मपरात्मनाम् ।</p>
<p>परमात्माव्ययश्शुद्धः सर्वाधारोऽखिलाश्रयः ॥ (३९)</p>
<p>नारायणोऽव्यक्तगतिः भक्तानुग्रहविग्रहः ।</p>
<p>जीवोऽप्यविद्ययोत्पन्नदेहादिगुणवर्जितः ॥ (४०)</p>
<p>नित्यशुद्धस्सदामुक्तः शुद्धतत्त्वमयः पुमान् ।</p>
<p>भगवन्मायया बद्धः पुत्रपौत्रधनादिमान् ॥ (४१)</p>
<p>जन्ममृत्युजराव्याधिशोकमोहैश्च शोचति ।</p>
<p>यदा पुण्यविशेषेण महत्सङ्गो भवेद्द्विज ॥ (४२)</p>
<p>तदा तु कृपया नामकीर्तने श्रवणे रतिः ।</p>
<p>ततो नवविधा भक्तिर्जायते दुर्लभापि सा ॥ (४३)</p>
<p>यदा ह्येवंविधा भक्तिर्जायते ह्यम्बुजेक्षणे ।</p>
<p>किमन्यद्विष्णुभक्तानां दासानामवशिष्यते ॥ (४४)</p>
<p>अनात्मा तु विकारी च परिणामी जडस्सदा ।</p>
<p>देवादिसकलान् जीवान्विमोहयति सर्वदा ॥ (४५)</p>
<p>एतद्विज्ञाय सद्भक्तो मुच्यते नात्र संशयः।</p>
<p>सद्भक्तिविमुखानां हि शास्त्रगर्तेषु मुह्यताम् ॥ (४६)</p>
<p>न ज्ञानं न च मोक्षस्स्यात् तेषां जन्मशतैरपि ।</p>
<p>इदं रहस्यं परमार्थलक्षणं</p>
<p>मयैव साक्षात्कथितं तवानघ ।</p>
<p>सद्भक्तिहीनाय शठाय न त्वया</p>
<p>दातव्यमैन्द्रादपि राज्यतोऽधिकम् ॥ (४७)</p>
<p><strong>इति</strong> <strong>श्री</strong> <strong>मत्स्यपुराणे</strong> <strong>क्षेत्रखण्डे</strong> <strong>श्रीमद्यादवगिरिमाहात्म्ये</strong></p>
<p><strong>जगत्सृष्ट्यादिकथनं</strong> <strong>नाम</strong> <strong>दशमोऽध्यायः</strong></p>
<p><strong>अथ</strong> <strong>एकादशोऽध्यायः</strong></p>
<p><strong>सत्यकामस्य</strong> <strong>नारदकृत–मेधातिथ्युपाख्यानकथनपूर्वक–यदुगिरिगमनोपदेशः</strong></p>
<p>नारदः –</p>
<p>इतो गच्छ महाभाग त्यक्त्वा मोहं धनादिषु ।</p>
<p>सह्याद्रेः पूर्वदिग्भागे कावेर्या उत्तरे तटे ॥ (१)</p>
<p>यादवाद्रिरिति ख्यातः पुण्यर्धिः पुण्यभूधरः ।</p>
<p>पुण्यद्रुमलताजालैः पुण्यामलजलाशयैः ॥ (२)</p>
<p>पुण्यद्विजमृगैश्चापि संवृतः पुण्यतीर्थकैः ।</p>
<p>अस्ति तत्कटके तीर्थं कल्याणं पुण्यवर्धनम् ॥ (३)</p>
<p>षट्षष्टिकोटितीर्थैश्च संवृतं मुक्तिदं द्विज ।</p>
<p>बहुभिर्विष्णुभक्तैश्च शरणागतरक्षकैः ॥ (४)</p>
<p>सुकुमार इति श्रीमान् हरिर्नारायणोऽव्ययः ।</p>
<p>आस्ते दयानिधिर्ब्रह्मन् क्षेत्रे वैकुण्ठवर्धने ॥ (५)</p>
<p>तत्र गत्वा जगन्नाथम् आराधय विशुद्धये ।</p>
<p>ख्यातं नारायणक्षेत्रमिति वैकुण्ठवर्धनम् ॥ (६)</p>
<p>इति चासीद् द्विजश्रेष्ठ विमानं ब्रह्मनामकम् ।</p>
<p>आनन्दमिति चाप्युक्तं तीर्थं कल्याणनामकम् ॥ (७)</p>
<p>कल्याणीति च विख्यातं तत्र गच्छ महामुने ।</p>
<p>तत्तीरवासिनां पुण्यं किं वक्ष्यामि कियानहम् ॥ (८)</p>
<p>वैकुण्ठवर्धनक्षेत्रवासी कश्चिद् द्विजोत्तमः ।</p>
<p>नाम्ना मेधातिथिः धीमान् पुत्रवान्स गृहाश्रमी ॥ (९)</p>
<p>विष्णोनामानि लीलाश्च कीर्तयन्श्रावयन्मुदा ।</p>
<p>नर्तयन्नर्तनं कुर्वन्नुत्सुको ह्युत्सवोन्मुखः ॥ (१०)</p>
<p>एकदा पर्यटन्विप्रो लोकानुग्रहकाम्यया ।</p>
<p>कुटुम्बरक्षणार्थाय नित्यं तण्डुलयाचकः ॥ (११)</p>
<p>देशाद् देशान्तरं गच्छन् ग्रामाद् ग्रामान्तरं गतः ।</p>
<p>कीर्तयन्श्रद्धया विष्णोः नामानि च कथाश्शुमाः ॥ (१२)</p>
<p>विष्णौ सद्भक्तिभरिता बहवो वैष्णवाभवन् ।</p>
<p>सत्सङ्गाद् बहवो मुक्ता मुखबाहूरुपादजाः ॥ (१३)</p>
<p>सौवीरदेशनृपतिः नाम्ना वीरव्रतो महान् ।</p>
<p>स्वदेशवासिभिः सद्भिः श्रुतवान् विप्रमागतम् ॥ (१४)</p>
<p>वीरव्रतः –</p>
<p>हे सन्तः श्रूयतां श्रेष्ठाः कुतः कुत्रत्य एव वा।</p>
<p>आनीयतामतदशीघ्रम् अभिप्रायविदो मम ॥ (१५)</p>
<p>ततो मेधातिथिं शान्तं सन्तं सन्तस्समानयन् ।</p>
<p>नृपस्तूर्णं समुत्थाय प्रणनाम स दण्डवत् ॥ (१६)</p>
<p>रत्नसिंहासने वेश्य सभार्यं च सपुत्रकम् ।</p>
<p>पूजयामास विधिवत्पादौ प्रक्षाल्य पूर्वतः ॥ (१७)</p>
<p>तदपश्शिरसा धृत्वा सकुटुम्बो मुदं ययौ ।</p>
<p>क्षणान्मनस्समाधाय विप्रं प्राह नृपेश्वरः ॥ (१८)</p>
<p>द्विजवर्य महाभाग जाने त्वां हरिमीश्वरम् ।</p>
<p>दर्शनात्तव विप्रेन्द्र विमुक्तोऽहं भवार्णवात् ॥ (१९)</p>
<p>ब्रूहि भागवतान् धर्मान् कृपालुरसि मे द्विज ।</p>
<p>मेधातिथिः –</p>
<p>नृपवर्य निबोधेदं तावकैस्सह सद्गुण ॥ (२०)</p>
<p>दुर्लभं मानुषं जन्म ह्यध्रुवं चार्थदं नृप ।</p>
<p>शीघ्रं यतेत कुशलं सदा मृत्युवशं गतः ॥ (२१)</p>
<p>कुशलेषु च सर्वेषु सापायेषु द्विजोत्तमाः ।</p>
<p>उपायद्वयमेवेह नृणां श्रेयःप्रदं नृप ॥ (२२)</p>
<p>नामसङ्कीर्तनं त्वेकं लीलाश्रवणमेव च ।</p>
<p>एतद्द्वयं गुरोर्भक्त्या लब्ध्वा भक्तो भवेन्नृप ॥ (२३)</p>
<p>अत्र ते वर्णयिष्यामि कथां पुण्यां सुपावनीम् ।</p>
<p>यस्य श्रवणमात्रेण कीर्तनश्रवणे रतिः ॥ (२४)</p>
<p>भवत्येव न सन्देहः सत्यं सत्यं वदाम्यहम् ।</p>
<p>इदं भक्तप्रियं चित्रं शृणुष्व सुसमाहितः ॥ (२५)</p>
<p>नारदेन कृतं पूर्वं मम लोकेऽतिकौतुकम् ।</p>
<p>एकदा नारदमुनिः विष्णुलोकमुपागतः ॥ (२६)</p>
<p>अश्रौषीत्पुण्यनामानि हरेः भक्तिसमन्वितः ।</p>
<p>हरे मुकुन्द गोविन्द नारायण जनार्दन ॥ (२७)</p>
<p>पाहि मां कृष्ण वाराह नारसिंह नमोस्तु ते ।</p>
<p>वासुदेवाच्युतानन्त शङ्ख-चक्र-गदाधर ॥ (२८)</p>
<p>त्रिविक्रम त्रिलोकेश त्राहि मां विश्वरक्षक ।</p>
<p>अनादिमायाविध्वंसिन् संसारार्णवतारण ॥ (२९)</p>
<p>तमोभञ्जन सर्वत्र पाहि पाहि जगद्गुरो ।</p>
<p>एकं नामामृतं पीत्वा सद्भक्तमुखनिस्सृतम् ॥ (३०)</p>
<p>परमानन्दमापेदे नारदो मुनिसत्तमः ।</p>
<p>प्रदक्षिणीकृत्य हरेः प्रणम्य च पदं शुभम् ॥ (३१)</p>
<p>मनसा चिन्तयन् कार्यं ययौ संयमनीपुरम् ।</p>
<p>निरीक्ष्य रौरवान् घोरान् नरकान् चातिभीषणान् ॥ (३२)</p>
<p>नारकाणां कृपां चक्रे मनसा विस्मितो मुनिः ।</p>
<p>दृष्ट्वाद्रिप्रवरं शीघ्रं शतयोजनमुच्छ्रितम् ॥ (३३)</p>
<p>तत्रोन्नतं शृङ्गमेकमारुह्य मुनिसत्तमः ।</p>
<p>भुजमुद्यम्य सन्तुष्टो वाक्यमेतदुवाच ह ॥ (३४)</p>
<p>नारायणाच्युतानन्त वासुदेव जनार्दन ।</p>
<p>त्राहि पाहि जगन्नाथ शरणागतवत्सल ॥ (३५)</p>
<p>एतच्छ्रुत्वा नारकास्ते सद्यो विगतकल्मषाः ।</p>
<p>समस्ता नरकात्सद्यो निर्जग्मुः नृपसत्तम ॥ (३६)</p>
<p>पुण्यलोकाल्लब्धवन्तो दिव्यज्ञानसमन्विताः ।</p>
<p>तैः सर्वे हरिनामानि जल्पन्तो नारदं मुनिम् ॥ (३७)</p>
<p>स्तुत्वा विमानान्यास्थाय जग्मुश्च सहसा दिवम् ।</p>
<p>वैकुण्ठलोकमासाद्य पपुर्नामामृतं नृप ॥ (३८)</p>
<p>गतेषु तेषु सर्वेषु निर्जने पत्तने यमः ।</p>
<p>स्वकीयैश्च भटैस्सार्धं तस्थौ विस्मितमानसः ॥ (३९)</p>
<p>पापिनां नरकस्थानामपि श्रवणमात्रतः ।</p>
<p>लीलायाश्चापि नाम्नां च ह्यञ्जसा मुक्तिसम्भवात् ॥ (४०)</p>
<p>तस्मात्सङ्कीर्तनं विष्णोः कर्तव्यं लब्धजन्मभिः ।</p>
<p>त्वमपि श्रद्धया राजन् मुक्तिहेतोर्भजाव्ययम् ॥ (४१)</p>
<p>नारायणं नृणां बन्धवारणं करुणार्णवम् ।</p>
<p>नारदः –</p>
<p>इत्युक्त्वा प्रययौ विप्रो नारायणपुरं प्रति ॥ (४२)</p>
<p>वीरवरस्तु नृपतिः सङ्गान्मेधातिथेरभूत् ।</p>
<p>महाभागवतश्श्रीमान् स्वजनैः भृत्यपुत्रकैः ॥ (४३)</p>
<p>शिक्षयन्मन्त्रिभिर्विप्रैः स्वदेशस्थाञ्जनान्विभुः।</p>
<p>हरिभक्ताद् द्विजश्रेष्ठ सर्वे युक्ता बभूविरे ॥ (४४)</p>
<p>तत्क्षेत्रवासिनामेवं महिमानं महामते ।</p>
<p>को वा वर्णयितुं शक्तः सहस्रवदनोपि वा ॥ (४५)</p>
<p>सत्यकामाशु गच्छ त्वं क्षेत्रं वैकुण्ठवर्धनम् ।</p>
<p>कल्याणतीर्थे गङ्गायां स्नात्वा देवं समर्चय ॥ (४६)</p>
<p>भविष्यति परं श्रेयो भूयो भूयो वदामि ते ।</p>
<p>सनत्कुमारः –</p>
<p>इत्युक्त्वान्तर्दधे तस्य शृण्वतो नारदो महान् ॥ (४७)</p>
<p>ततस्स सत्यकामोपि त्यक्त्वा मोहं धनादिषु ।</p>
<p>यादवाद्रिं गतो विप्र स्नात्वा कल्याणतीर्थके ॥ (४८)</p>
<p>सुकुमारं च संपूज्य महामोदमवाप्तवान् ।</p>
<p>स्वाध्यायस्तुतिशीलानां तपश्शीलदयावताम् ॥ (४९)</p>
<p>भक्तानां परिपूर्णानाम् आचार्योऽभून्महामतिः।</p>
<p>पुत्रस्स्वल्पेन कालेन भार्या चैव तु तस्य वै ॥ (५०)</p>
<p>चरन्तस्सकलान्देशान् यादवाद्रिमुपागमन् ।</p>
<p>पित्रा च सङ्गताः पुत्राः सङ्गता पतिना सती ॥ (५१)</p>
<p>सत्यकामस्तु सन्तुष्टो भार्यापुत्रैर्मुमोद ह ।</p>
<p>श्रियं सुरवरैः प्रार्थ्यां ज्ञानं वैराग्यमेव च ॥ (५२)</p>
<p>भक्तिं च परमां पुण्यां भक्तसङ्गरुचिं तथा ।</p>
<p>बहूंस्तनुभृतश्श्रीमान् उद्धरन्पुण्यकर्ममिः ॥ (५३)</p>
<p>तत्रैव चिरकालं हि वासं चक्रे महामुनिः ।</p>
<p>देहावसाने काले तु तस्य प्रीतो हरिस्स्वयम् ॥ (५४)</p>
<p>विष्णुः –</p>
<p>एकस्त्वं गच्छ विप्रेन्द्र भार्यया पुण्यशीलया ।</p>
<p>पुत्रास्तिष्ठन्तु लोकेस्मिन् कञ्चित्कालं कृपालवः ॥ (५५)</p>
<p>एतैर्जीवाश्च बहवो भविष्यन्ति विमोहिताः ।</p>
<p>तेषां तदाश्रयाणां च तत्पादाश्रयशालिनाम् ॥ (५६)</p>
<p>मुक्तिं दास्याम्यसन्देहो गच्छ त्वं मत्पदं द्विज ।</p>
<p>सनत्कुमारः –</p>
<p>इत्युक्त्वा द्विजमुख्येन साकं धाम ययौ हरिः ॥ (५७)</p>
<p>उक्तं पुण्यतमं विप्र यत्पृष्टोहमिह त्वया ।</p>
<p>सत्यकामस्य मूर्खस्य चरितं परमाद्भुतम् ॥ (५८)</p>
<p>कल्याणीतीर्थमाहात्म्यं वक्तुं वर्षशतैरपि ।</p>
<p>कश्शक्तश्श्रोतुमपि वा सहस्रवदनोऽपि वा ॥ (५९)</p>
<p>मयाप्युक्तो यथाशक्ति महिमा च तवानघ ।</p>
<p>कल्याणमुनियुक्तायाः कल्याण्या द्विजसत्तम ॥ (६०)</p>
<p>श्रीसूतः –</p>
<p>कल्याणतीर्थमाहात्म्यम् अन्येषामपि वैभवम् ।</p>
<p>चक्रशङ्खादितीर्थानां वर्णितं भृगुनन्दन ।</p>
<p>दीप्तिमांस्तु कुमारेण श्रुत्वा हर्षमवाप सः ॥ (६१)</p>
<p><strong>इति</strong> <strong>श्री</strong> <strong>मत्स्यपुराणे</strong> <strong>क्षेत्रखण्डे</strong> <strong>श्रीमद्यादवगिरिमाहात्म्ये</strong></p>
<p><strong>सत्यकामस्य</strong> <strong>नारदकृत</strong> <strong>मेधातिथ्युपाख्यानपूर्वक–यदुगिरिगमनोपदेशो</strong> <strong>नाम</strong> <strong>एकादशोऽध्यायः</strong></p>
<p><strong>अथ</strong> <strong>द्वादशोऽध्यायः</strong></p>
<p><strong>यदुगिरौ</strong> <strong>बदरीनारायणसान्निध्यम्</strong></p>
<p>शौनकः –</p>
<p>सूत सूत कुमारेण तीर्थमाहात्म्यमद्भुतम् ।</p>
<p>यथा दीप्तिमते प्रोक्तं तथा ब्रूहि क्रमान्मम ॥ (१)</p>
<p>श्रीसूतः –</p>
<p>साधु पृष्टं त्वया ब्रह्मन् तीर्थमाहात्म्यमादरात् ।</p>
<p>अतोन्येषां प्रवक्ष्यामि कुमारोक्तक्रमादहम् ॥ (२)</p>
<p>दीप्तिमान् –</p>
<p>कथं श्रीबदरीवृक्षा आगताः केन हेतुना ।</p>
<p>बृन्दावनान्महापुण्याः पुण्यभूसुरसेविताः ॥ (३)</p>
<p>सनत्कुमारः –</p>
<p>पुरा कृतयुगे विप्र पुण्ये यादवभूधरे ।</p>
<p>आसीद् द्विजवरश्रेष्ठः शाण्डिल्य इति विश्रुतः ॥ (४)</p>
<p>दर्भतीर्थे तपः कुर्वन् विष्णुव्रतपरायणः ।</p>
<p>आसीद्बहुतिथे काले गते नारायणः स्वयम् ॥ (५)</p>
<p>आविर्बभूव सन्तुष्टः शाण्डिल्याग्रे महापतिः ।</p>
<p>नारायणः –</p>
<p>उत्तिष्ठोत्तिष्ठ भद्रं ते तपस्सिद्धोऽसि मे प्रियः ॥ (६)</p>
<p>शाण्डिल्यः –</p>
<p>द्रष्टुमिच्छामि भो स्वामिन् नरनारायणाश्रयम् ।</p>
<p>तत्रैव बहुकालं वै नेतुमुत्सहते मनः ॥ (७)</p>
<p>नारायणः –</p>
<p>स एवाहं मुनिश्रेष्ठ नरनारायणो हरिः ।</p>
<p>तत्र गन्तुमशक्ताश्च कलौ जीवा हिमार्दिताः ॥ (८)</p>
<p>तस्मादत्रैव वत्स्यामि त्वमप्यत्र वसानघ ।</p>
<p>आराधय महायोगिन् सर्वकामवरप्रदम् ॥ (९)</p>
<p>नयिष्यामि क्षणादेव बृन्दावनलतास्तरून् ।</p>
<p>सनत्कुमारः –</p>
<p>इत्युक्त्वान्तर्दधे विष्णुः बदरीनिलयो हरिः ॥ (१०)</p>
<h4 id="यदवदरसथ--उतसवबरमहतमयम">यादवाद्रिस्थ – उत्सवबेरमाहात्म्यम्</h4>
<p>ऋषिरत्रैव निवसन् शाण्डिल्यो मुनिसत्तमः ।</p>
<p>दीप्तिमान् –</p>
<p>वर्णयोत्सवबेरस्य माहात्म्यं कृपया मुने ॥ (११)</p>
<p>कैः कैश्चाराधितः पूर्वं कस्मादत्र समागतः ।</p>
<p>सनत्कुमारः –</p>
<p>पुरा नारायणो देवः पूर्वसृष्टं स्वमायया ॥ (१२)</p>
<p>संहृत्य कालकलया कल्पान्त इदमीश्वरः ।</p>
<p>आसीदेकस्तदा विष्णुः नान्यत्किञ्चन वस्तु च ॥ (१३)</p>
<p>ततो निश्वाससम्भूतैः निगमैस्संस्तुतो हरिः ।</p>
<p>स्रष्टुं प्रचक्रमे विप्र ब्रह्माण्डं चेतनाश्रयम् ॥ (१४)</p>
<p>प्रकृत्यादीनि तत्त्वानि सृष्ट्वा तैरसृजत्प्रभुः ।</p>
<p>अण्डं तदन्तरा ब्रह्मन् पौरुषं चासृजत्प्रभुः ॥ (१५)</p>
<p>स्वसृष्टगर्भसलिले ह्यशयिष्ट कृपानिधिः ।</p>
<p>तस्य नाभ्यामभूत्पद्मं विश्वाख्यं तत्र चात्मभूः ॥ (१६)</p>
<p>मरीचिस्तस्य पुत्रोभूत्तत्पुत्रोपि च काश्यपः ।</p>
<p>विवस्वांस्तस्य पुत्रोऽभूत्तस्य पुत्रो मनुर्महान् ॥ (१७)</p>
<p>तस्यापि तु महाभागा दशपुत्राः प्रजज्ञिरे ।</p>
<p>इक्ष्वाकुरिति विख्यातो ज्येष्ठश्श्रेष्ठगुणो महान् ॥ (१८)</p>
<p>तपः कुर्वन्महातेजा आसीद् बदरिकाश्रमे ।</p>
<p>आविरासीन्महाभागो ब्रह्मलोकपितामहः ॥ (१९)</p>
<p>ससंभ्रमस्समुत्थाय ननामाङ्गेन दण्डवत् ।</p>
<p>तमुत्थाप्य महातेजा ब्रह्मा भूपतिमब्रवीत् ॥ (२०)</p>
<p>ब्रह्मा –</p>
<p>किमर्थं कृतवान् भूप तपः परमदारुणम् ।</p>
<p>इत्याह तं चतुर्वक्त्रम् इक्ष्वाकुरपि हृष्टधीः ॥ (२१)</p>
<p>याचते स्म चतुर्वक्त्रं वरदानोन्मुखं विभुम् ।</p>
<p>इक्ष्वाकुः –</p>
<p>विष्णोराराधनार्थाय प्रतिमा दीयतां शुभा ॥ (२२)</p>
<p>ब्रह्मा –</p>
<p>बहुकालं तपस्तप्त्वा लब्धवान् परमाद्भुताम् ।</p>
<p>प्रतिमां पद्मनाभाद्धि तपसा तोषिताद्धरेः ॥ (२३)</p>
<p>तां ददामि महायोगिन् मम प्राणात्प्रियङ्कराम् ।</p>
<p>सनत्कुमारः –</p>
<p>इत्युक्त्वा सुकुमाराख्यां प्रतिमां सुन्दराकृतिम् ॥ (२४)</p>
<p>दत्त्वा तु प्रेषयामास सादरं स चतुर्मुखः ।</p>
<p>तपस्तप्तुं पुनर्विप्रगतवान् क्षीरसागरम् ॥ (२५)</p>
<p>तत्र तप्त्वा पुनर्लब्ध्वा विमानं रङ्गसञ्ज्ञितम् ।</p>
<p>सत्यलोकं गतो ब्रह्मा मनुपुत्रः पुरं ययौ ॥ (२६)</p>
<p>तद्वंशैरर्चितो विप्र सुकुमारस्सुपुण्यकैः ।</p>
<p>इक्ष्वाकुवंश्यश्चरमः सुमित्रो नाम विश्रुतः ॥ (२७)</p>
<p>तत्र ब्रह्मा तु तं विप्र सुकुमारं द्विजोत्तमैः ।</p>
<p>आनीय यादवगिरौ स्थापयित्वातिसुन्दरम् ॥ (२८)</p>
<p>उत्सवं कृतवान्ब्रह्मा देवर्षिपितृमानवैः ।</p>
<p>तदारभ्य तु तं देवं सुकुमारं द्विजोत्तमाः ॥ (२९)</p>
<p>आराध्याभिमतान्कामान् लभन्ते च सुरोत्तमाः।</p>
<p>उक्तं तु परमाश्चर्यं श्रुत्वा हर्षाश्रुसंप्लतः ॥ (३०)</p>
<p>सनत्कुमारः –</p>
<p>अथान्यान्यपि तीर्थानि प्रवक्ष्यामि द्विजोत्तम ।</p>
<p>परितो यादवगिरेः सप्ततीर्थानि सन्ति वै ॥ (३१)</p>
<p>कल्याण्यास्तु पुरोभागे चक्रतीर्थमिति श्रुतम् ।</p>
<p>प्लक्षस्तिष्ठति तीरे तु ऋषिर्वेदशिरास्तथा ॥ (३२)</p>
<p>महाबलस्तीर्थपालः केशवो नाम देवता ।</p>
<p>तिलान्न दानं शंसन्ति पितृणामक्षयं हि तत् ॥ (३३)</p>
<p>शङ्खतीर्थमिति ख्यातमाग्नेय्यां दिशि तिष्ठति ।</p>
<p>आम्रो बोध्यो ऋषिस्तत्र बलस्तत्तीर्थपालकः ॥ (३४)</p>
<p>देवो नारायणः प्रोक्तो ह्यन्नदानं प्रशस्यते ।</p>
<p>अस्ति दक्षिणदिग्भागे कापिलं तीर्थमुत्तमम् ॥ (३५)</p>
<p>बिल्वो महीरुहस्तत्र ऋषिः कपिल एव च ।</p>
<p>कुमुदस्तीर्थपालश्च देवता माधवो हरिः ॥ (३६)</p>
<p>भूमिदानं प्रशंसन्ति माधवप्रीतये मुने ।</p>
<p>आस्ते पुलहतीर्थं तु प्रतीचीं दिशमाश्रितम् ॥ (३७)</p>
<p>वटो महीरुहस्तत्र ऋषिः पुलह एव च ।</p>
<p>देवो गोविन्द एवासीत् पालकः कुमुदेक्षणः ॥ (३८)</p>
<p>शय्यादानं प्रशंसन्ति गोविन्दप्रीतये मुने ।</p>
<p>पुण्यं सुदासतीर्थं तु वायव्यां दिशमाश्रितम् ॥ (३९)</p>
<p>शिंशुपो नाम वृक्षस्तु सुदासो नाम वै मुनिः ।</p>
<p>देवो विष्णुरिति ख्यातो वस्त्रदानं प्रशम्यते ॥ (४०)</p>
<p>गोतीर्थं पुण्यसलिलसुदीचीं दिशमाश्रितम् ।</p>
<p>चन्दनो भूरुहस्तत्र गालवो नाम वै मुनिः ॥ (४१)</p>
<p>मधुसूदनदेवोत्र विष्वक्सेनस्तु पालकः ।</p>
<p>गोदानं स्वर्णदानं च प्रशंसन्ति द्विजोत्तम ॥ (४२)</p>
<p>गोतीर्थस्य पुरोमागे मनुतीर्थमनुत्तमम् ।</p>
<p>पलाशवृक्षस्तत्रापि भरद्वाजो महामुनिः ॥ (४३)</p>
<p>गरुडः पालकस्तत्र देवता तु त्रिविक्रमः।</p>
<p>घृतं रजतधान्यादि दानं तत्र प्रशस्यते ॥ (४४)</p>
<p>चक्रं शङ्खं च कपिलं सुदासं बभ्रुतीर्थकम् ।</p>
<p>मनुतीर्थं महापुण्यं पुण्यं पुलहनामकम् ॥ (४५)</p>
<p>वेदयादवगर्भञ्च पालाशं पद्मतीर्थकम् ।</p>
<p>नारायणं च मैत्रेयं चतुर्दशं समीरितम् ॥ (४६)</p>
<p>पुण्यां वैकुण्ठगङ्गां च धनुष्कोटीं तथैव च ।</p>
<p>कल्याणीति च विख्याता सर्वतीर्थसमन्विता ॥ (४७)</p>
<p>एतानि पुण्यतीर्थानि यादवाद्रिस्थितानि च ।</p>
<p>तानि स्मृत्वा नरः पापान्मुच्यते नात्र संशयः ॥ (४८)</p>
<p>एषु स्नानं जपो होमो व्रतं देवद्विजार्चनम् ।</p>
<p>पितृभूतनृदेवेभ्यो यद्दत्तं तद्ध्यनश्वरम् ॥ (४९)</p>
<p>उक्तानि सर्वतीर्थानि पुण्यानि च महामते ।</p>
<p>नृसिंहागमनं वक्ष्ये शृणु त्वं सावधानतः ॥ (५०)</p>
<p><strong>याववाद्रिस्थ–नृसिंहवैभवम्</strong></p>
<p>काश्यपस्य सुतो वीरो हिरण्यकशिपुः पुरा ।</p>
<p>तपस्तप्त्वा वरं लेभे ह्यवध्यत्वं सुरासुरैः ॥ (५१)</p>
<p>तस्य पुत्रास्तु चत्वारस्तेपा ज्येष्ठो महामतिः ।</p>
<p>प्रह्लाद इति विख्यातः सर्वाह्लादकरो महान् ॥ (५२)</p>
<p>सत्सङ्गाभिरुचिर्नित्यं धृतिमान् सद्गुणालयः ।</p>
<p>तस्य भक्तिं दृढां दृष्ट्वा हरौ सर्वेश्वरेश्वरे ॥ (५३)</p>
<p>हिरण्यकशिपुः द्वेषमकरोदात्मजे मुने ।</p>
<p>कदाचित्सुतमाहूय मामनादृत्य दुर्मते ॥ (५४)</p>
<p>अन्यं भजसि शत्रुं स कुत्र तिष्ठति पुत्रक ।</p>
<p>इत्युक्तस्स तु हृष्टात्मा पितरं वाक्यमब्रवीत् ॥ (५५)</p>
<p>प्रह्लादः –</p>
<p>योऽसौ सर्वगतो विष्णुः सर्वेषां बलिनां बली ।</p>
<p>त्वां च मां चाथ सर्वांश्च सदा रक्षति वै हरिः ॥ (५६)</p>
<p>सर्वत्रास्ते सदा तात तं भजाम्यसुरोत्तमम् ।</p>
<p>त्वमपि श्रद्धया राजन्भज क्षेमाय कल्पसे ॥ (५७)</p>
<p>सनत्कुमारः –</p>
<p>इत्युक्त्वोपरतं पुत्रं हन्तुमृद्युक्तवान्पिता ।</p>
<p>हिरण्यकशिपुः –</p>
<p>हे मूढ मन्द दुर्बुद्धे कं हरामि तवात्मज ॥ (५८)</p>
<p>गोपायेत्स हरिस्त्वाद्य यं त्वं शरणमिच्छसि ।</p>
<p>सनत्कुमारः –</p>
<p>इत्युक्त्वा खड्गमुद्यम्य रुषा प्रस्फुरिताधरः ॥ (५९)</p>
<p>विष्णुर्नृहरिरूपेण स्तम्भं निर्भिद्य निर्गतः ।</p>
<p>हिरण्यकशिपुं युद्धे गृहीत्वोत्सङ्गमात्मनः ॥ (६०)</p>
<p>ददार करजैरेनमेरकान्कटकृद्यथा ।</p>
<p>तदा देवर्षिगन्धर्वा ब्रह्मरुद्रपुरस्सराः ॥ (६१)</p>
<p>वाद्यं चक्रुस्तुष्टुवुश्च ववर्षुः कुसुमैस्सुराः ।</p>
<p>गन्धर्वा ननृतुर्हृष्टा अप्सरोभिः समन्ततः ॥ (६२)</p>
<p>तैरयं प्रार्थितो देवो नृहरिः भक्तवत्सलः ।</p>
<p>गोमन्ते पर्वतश्रेष्ठ वसन्नित्यं कृपानिधिः ॥ (६३)</p>
<p>नृहरिस्तैर्गिरिश्रेष्ठमागतो भक्तवत्सलः ।</p>
<p>कुर्वन्ननुग्रहं विष्णुरास्तेऽद्यापि द्विजोत्तम ॥ (६४)</p>
<p>उक्तं नृसिंहागमनं द्विजश्रेष्ठ मयानघ ।</p>
<p>दीप्तिमान् –</p>
<p>धन्योऽस्मि कृतकृत्योऽस्मि श्रुतं त्वन्मुखनिस्सृतम् ॥ (६५)</p>
<p>यादवाद्रेः प्रभावं तु अनुज्ञां दातुमर्हसि ।</p>
<p>गच्छामि यादवाद्रिं ते नमः कुर्यां मुनीश्वर ॥ (६६)</p>
<p>श्रीसूतः –</p>
<p>इत्युक्त्वा दीप्तिमान्विप्रः तं प्रणम्य गतो मुनिः ॥ (६७)</p>
<p>य एतच्यावयेन्नित्यं शृणुयाच्छूद्धयान्वितः ।</p>
<p>नन्दयेद्वन्दनं कुर्यात्सर्वपापैः प्रमुच्यते ॥ (६८)</p>
<p>य एतत्क्षेत्रमाहात्म्यं वैष्णवेष्वमिधास्यति ।</p>
<p>स विष्णुं प्रीणयत्याशु सर्वकामफलप्रदम् ॥ (६९)</p>
<p>वैष्णवानां समाजे वा कीर्तयित्वा सुखी भवेत् ।</p>
<p>नास्तिकाय न वक्तव्यं नाभागवतसन्निधौ ॥ (७०)</p>
<p>नालसाय प्रडंभाय न वक्तव्यमसूयवे ।</p>
<p>न वक्तव्यं न वक्तव्यं न वक्तव्यं द्विजोत्तम ॥ (७१)</p>
<p>शृण्वन् पठन् लिखन् बिभ्रन् क्षेत्रमाहात्म्यमद्भुतम् ।</p>
<p>मुक्त्वा शुभाशुभे याति तद्विष्णोः परमं पदम् ॥ (७२)</p>
<p><strong>इति</strong> <strong>श्री</strong> <strong>मत्स्यपुराणे</strong> <strong>क्षेत्रखण्डे</strong> <strong>श्रीमद्यादवगिरिमाहात्म्ये</strong></p>
<p><strong>बदरीनारायणसान्निध्यादिकथनं</strong> <strong>नाम</strong> <strong>द्वादशोऽध्यायः</strong></p>
<hr>
<p><strong>इत्थं</strong> <strong>श्रीमत्स्यपुराणान्तर्गतः</strong> <strong>प्रथमप्रभृति–द्वादशपर्यन्त</strong></p>
<p><strong>द्वादशाध्यायात्मकः</strong> <strong>श्रीमद्यादवगिरिमाहात्म्य–</strong> <strong>परपुराणभागस्समाप्तिमगमत्</strong></p>

  </div>
</article>


        

        



    <aside class="card border noPrint" id="section-tree-item-sthala-purANam_yAdavAdri-darshanam_03_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/sthala-purANam/yAdavAdri-darshanam/03/">यादवाद्रिदर्शनम् Part 3 </a>
            <a data-toggle="collapse" href="#section-tree-item-body-sthala-purANam_yAdavAdri-darshanam_03_md" role="button" aria-expanded="false" aria-controls="section-tree-item-body-sthala-purANam_yAdavAdri-darshanam_03_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-sthala-purANam_yAdavAdri-darshanam_03_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: यादवाद्रिदर्शनम् Part 3</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
