<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | यादवाद्रिदर्शनम् Part 9</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/sthala-purANam/yAdavAdri-darshanam/09/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/sthala-purANam/yAdavAdri-darshanam/09/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/sthala-purANam/yAdavAdri-darshanam/09/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="यादवाद्रिदर्शनम् Part 9">
  <meta property="og:description" content="श्रीरस्तु
श्रीमते नारायणाय नमः
श्रीमते रामानुजाय नमः
श्रीनारदपुराणान्तर्गत-श्रीमद्यादवागिरिमाहात्म्यम्
अथ नवमोऽध्यायः
दत्तात्रेयकृत पाषण्डनिरसनम्
मुनयः –
आकर्णितो महाभाग वर्णितो भवता मुने ।
हरिभक्तापराधेषु परिहारोऽयमद्भुतः ॥ (१)
दत्तात्रेयो मुनिश्रेष्ठः कथं पापण्डदर्शनम् ।
निराचक्रे सहाम्नायैः पुरा नारायणाचले ॥ (२)
पुराणं वा कथं चक्रे तत्र पुण्यं पराशरः ।
उभयं चैतदाचक्ष्व महत्कौतूहलं हि नः ॥ (३)
नारदः –
काणादशाक्यपाषण्डप्रमुखैर्दुष्टवादिभिः ।
नष्टं कदाचिद्विज्ञानं नारायणपदाश्रयम् ॥ (४)
आत्मा देहात्परः कश्चिद्विपश्चिन्नहि विद्यते ।
केवलं देह एवायमहमित्यवगम्यते ॥ (५)
तस्मादेहानुरूपेण वर्तितव्यं मनीषिभिः ।
न तपो नापि यज्ञादिर्न योगो नापि चार्चनम् ॥ (६)">
  <meta property="og:locale" content="en_us">
  <meta property="og:type" content="article">
    <meta property="article:section" content="sthala-puranam">

  <meta itemprop="name" content="यादवाद्रिदर्शनम् Part 9">
  <meta itemprop="description" content="श्रीरस्तु
श्रीमते नारायणाय नमः
श्रीमते रामानुजाय नमः
श्रीनारदपुराणान्तर्गत-श्रीमद्यादवागिरिमाहात्म्यम्
अथ नवमोऽध्यायः
दत्तात्रेयकृत पाषण्डनिरसनम्
मुनयः –
आकर्णितो महाभाग वर्णितो भवता मुने ।
हरिभक्तापराधेषु परिहारोऽयमद्भुतः ॥ (१)
दत्तात्रेयो मुनिश्रेष्ठः कथं पापण्डदर्शनम् ।
निराचक्रे सहाम्नायैः पुरा नारायणाचले ॥ (२)
पुराणं वा कथं चक्रे तत्र पुण्यं पराशरः ।
उभयं चैतदाचक्ष्व महत्कौतूहलं हि नः ॥ (३)
नारदः –
काणादशाक्यपाषण्डप्रमुखैर्दुष्टवादिभिः ।
नष्टं कदाचिद्विज्ञानं नारायणपदाश्रयम् ॥ (४)
आत्मा देहात्परः कश्चिद्विपश्चिन्नहि विद्यते ।
केवलं देह एवायमहमित्यवगम्यते ॥ (५)
तस्मादेहानुरूपेण वर्तितव्यं मनीषिभिः ।
न तपो नापि यज्ञादिर्न योगो नापि चार्चनम् ॥ (६)">
  <meta itemprop="wordCount" content="6324">
  <meta name="twitter:card" content="summary">
  <meta name="twitter:title" content="यादवाद्रिदर्शनम् Part 9">
  <meta name="twitter:description" content="श्रीरस्तु
श्रीमते नारायणाय नमः
श्रीमते रामानुजाय नमः
श्रीनारदपुराणान्तर्गत-श्रीमद्यादवागिरिमाहात्म्यम्
अथ नवमोऽध्यायः
दत्तात्रेयकृत पाषण्डनिरसनम्
मुनयः –
आकर्णितो महाभाग वर्णितो भवता मुने ।
हरिभक्तापराधेषु परिहारोऽयमद्भुतः ॥ (१)
दत्तात्रेयो मुनिश्रेष्ठः कथं पापण्डदर्शनम् ।
निराचक्रे सहाम्नायैः पुरा नारायणाचले ॥ (२)
पुराणं वा कथं चक्रे तत्र पुण्यं पराशरः ।
उभयं चैतदाचक्ष्व महत्कौतूहलं हि नः ॥ (३)
नारदः –
काणादशाक्यपाषण्डप्रमुखैर्दुष्टवादिभिः ।
नष्टं कदाचिद्विज्ञानं नारायणपदाश्रयम् ॥ (४)
आत्मा देहात्परः कश्चिद्विपश्चिन्नहि विद्यते ।
केवलं देह एवायमहमित्यवगम्यते ॥ (५)
तस्मादेहानुरूपेण वर्तितव्यं मनीषिभिः ।
न तपो नापि यज्ञादिर्न योगो नापि चार्चनम् ॥ (६)">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/sthala-purANam\/yAdavAdri-darshanam\/09\/".replace(basePath, "/");
  pageVars.pageParams = {};
  pageVars.pageSource = "sthala-purANam\/yAdavAdri-darshanam\/09.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/sthala-purANam/yAdavAdri-darshanam/09/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/sthala-purANam/yAdavAdri-darshanam/09/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/sthala-purANam/yAdavAdri-darshanam/09/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/sthala-purANam/yAdavAdri-darshanam/09/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/sthala-purANam/yAdavAdri-darshanam/09/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/sthala-purANam/yAdavAdri-darshanam/09/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/sthala-purANam/yAdavAdri-darshanam/09/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/sthala-purANam/yAdavAdri-darshanam/09/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/sthala-purANam/yAdavAdri-darshanam/09/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/sthala-purANam/yAdavAdri-darshanam/09/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/sthala-purANam/yAdavAdri-darshanam/09/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/sthala-purANam/yAdavAdri-darshanam/09/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/sthala-purANam/yAdavAdri-darshanam/09/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/sthala-purANam/yAdavAdri-darshanam/09/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/sthala-purANam/yAdavAdri-darshanam/09/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/sthala-purANam/yAdavAdri-darshanam/09/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/sthala-purANam/yAdavAdri-darshanam/09/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/sthala-purANam/yAdavAdri-darshanam/09/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/sthala-purANam/yAdavAdri-darshanam/09/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/sthala-purANam/yAdavAdri-darshanam/09/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/sthala-purANam/yAdavAdri-darshanam/09/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/sthala-purANam/yAdavAdri-darshanam/09/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/sthala-purANam/yAdavAdri-darshanam/09/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/sthala-purANam/yAdavAdri-darshanam/09/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/sthala-purANam/yAdavAdri-darshanam/09/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/sthala-purANam/yAdavAdri-darshanam/09/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/sthala-purANam/yAdavAdri-darshanam/09/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/sthala-purANam/yAdavAdri-darshanam/09/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/sthala-purANam/yAdavAdri-darshanam/09/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/sthala-purANam/yAdavAdri-darshanam/09/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/sthala-purANam/yAdavAdri-darshanam/09/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/sthala-purANam/yAdavAdri-darshanam/09/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/sthala-purANam/yAdavAdri-darshanam/09/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/sthala-purANam/yAdavAdri-darshanam/09/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/sthala-purANam/yAdavAdri-darshanam/09/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/sthala-purANam/yAdavAdri-darshanam/09/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/sthala-purANam/yAdavAdri-darshanam/09/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/sthala-purANam/yAdavAdri-darshanam/09/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/sthala-purANam/yAdavAdri-darshanam/09/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/sthala-purANam/yAdavAdri-darshanam/09/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/sthala-purANam/yAdavAdri-darshanam/09/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/sthala-purANam/yAdavAdri-darshanam/09/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/sthala-purANam/yAdavAdri-darshanam/09/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/sthala-purANam/yAdavAdri-darshanam/09/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/sthala-purANam/yAdavAdri-darshanam/09/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> यादवाद्रिदर्शनम् Part 9</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="यादवाद्रिदर्शनम् Part 9">यादवाद्रिदर्शनम् Part 9</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/sthala-purANam/yAdavAdri-darshanam/09.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>श्रीरस्तु</strong></p>
<p><strong>श्रीमते नारायणाय नमः</strong></p>
<p><strong>श्रीमते रामानुजाय नमः</strong></p>
<p><strong>श्रीनारदपुराणान्तर्गत-श्रीमद्यादवागिरिमाहात्म्यम्</strong></p>
<p><strong>अथ</strong> <strong>नवमोऽध्यायः</strong></p>
<p><strong>दत्तात्रेयकृत</strong> <strong>पाषण्डनिरसनम्</strong></p>
<p>मुनयः –</p>
<p>आकर्णितो महाभाग वर्णितो भवता मुने ।</p>
<p>हरिभक्तापराधेषु परिहारोऽयमद्भुतः ॥ (१)</p>
<p>दत्तात्रेयो मुनिश्रेष्ठः कथं पापण्डदर्शनम् ।</p>
<p>निराचक्रे सहाम्नायैः पुरा नारायणाचले ॥ (२)</p>
<p>पुराणं वा कथं चक्रे तत्र पुण्यं पराशरः ।</p>
<p>उभयं चैतदाचक्ष्व महत्कौतूहलं हि नः ॥ (३)</p>
<p>नारदः –</p>
<p>काणादशाक्यपाषण्डप्रमुखैर्दुष्टवादिभिः ।</p>
<p>नष्टं कदाचिद्विज्ञानं नारायणपदाश्रयम् ॥ (४)</p>
<p>आत्मा देहात्परः कश्चिद्विपश्चिन्नहि विद्यते ।</p>
<p>केवलं देह एवायमहमित्यवगम्यते ॥ (५)</p>
<p>तस्मादेहानुरूपेण वर्तितव्यं मनीषिभिः ।</p>
<p>न तपो नापि यज्ञादिर्न योगो नापि चार्चनम् ॥ (६)</p>
<p>कर्तव्यानि वृथायासास्ते हि तत्त्वेन पश्यताम् ।</p>
<p>इति व्यामोहयामासुः केचित्सर्वान् महीतले ॥ (७)</p>
<p>अन्यदेहाद्विमुक्तं तमात्मानं प्रतिपाद्य च ।</p>
<p>तस्य क्षणविनाशित्वमूचिरे तर्ककर्कशाः ॥ (८)</p>
<p>परे देहाद्विमुक्तस्य स्थैर्यं तस्यानुमत्य च ।</p>
<p>अन्तर्यन्तारमेतस्य पुरुषं प्रतिचिक्षिपुः ॥ (९)</p>
<p>अपरे तं च पुरुषं खीकृत्याशेषकारणम् ।</p>
<p>ब्रह्माणं वा तदन्यं वा यं कश्चित्प्रतिपेदिरे ॥ (१०)</p>
<p>चिदचिद्रूपदेन जीवेश्वरविभागतः ।</p>
<p>प्रमाणसिद्धमखिलमेकमेवेतरे विदुः ॥ (११)</p>
<p>आत्मचिन्मात्ररूपोऽयं न च जीवो न चेश्वरः ।</p>
<p>विविक्तमखिलं तस्मादधिकं केचिदभ्यधुः ॥ (१२)</p>
<p>इत्थं व्यामोहितास्ते ते वादिनो विष्णुमायया ।</p>
<p>प्रतिभामात्रशरणाः प्रालपन्नवनीतले ॥ (१३)</p>
<p>प्रवादुकानां वादास्ते प्रमाणपरिपन्थिनः ।</p>
<p>बभूवुर्बहुधा लोके निरालोके समन्ततः ॥ (१४)</p>
<p>एवं हि विप्लुते ज्ञाने कदाचित्कलशाम्बुधौ ।</p>
<p>वेदा विष्णोः पदं प्राप्य विषण्णाश्चुक्रुशुभृशम् ॥ (१५)</p>
<p>वेदाः –</p>
<p>समस्तचिदचिदस्तुशेषी त्वमसि माधव ।</p>
<p>भवामो मानमर्थेऽस्मिन्ननादिनिधना वयम् ॥ (१६)</p>
<p>प्रमातारस्तु सत्त्वस्था भवन्ति पुरुषोत्तम ।</p>
<p>अधुना केन यत्क्लृतं दैवतं तन्निगद्यते ॥ (१७)</p>
<p>प्रमाणमपि पाषण्डवादाः प्रागल्भ्यकल्पिताः ।</p>
<p>देशिकाश्चाभवन् सर्वे म्लेच्छदेशनिवासिनः ॥ (१८)</p>
<p>विशुद्धस्यात्मनश्शुद्धिस्नानाद्यैः कीदृशी भवेत् ।</p>
<p>इति स्नानादिकं सर्वमिच्छावादाद्विलुप्यते ॥ (१९)</p>
<p>त्यक्तो वर्णाश्रमाचारो दुर्विज्ञानानुवर्तिभिः ।</p>
<p>अध्यात्मज्ञानवादाश्च भवने भवनेऽन्यथा ॥ (२०)</p>
<p>तस्मादुद्धर विज्ञानमस्मानपि जगद्गुरो ।</p>
<p>पाषण्डागमपङ्केऽस्मिन्नाभून्मज्जनमद्य नः ॥ (२१)</p>
<p>नारदः –</p>
<p>इति विज्ञापितो वेदैर्वेदानाह श्रियःपतिः ।</p>
<p>अहं खलु भविष्यामि वसुधामण्डले गुरुः ॥ (२२)</p>
<p>अन्तेवासित्वमास्थातुं यूयमेव ममार्हथ ।</p>
<p>इत्युक्त्वा भगवान्विष्णुः दत्तात्रेयोऽभवत्तदा ॥ (२३)</p>
<p>दत्ताभयस्समस्तानां वेदानामनुकम्पया ।</p>
<p>पापाचाररतान्सर्वान् पापण्डागमवादिनः ॥ (२४)</p>
<p>निराकर्तुं मनश्चक्रे स च सन्यासिरूपतः ।</p>
<p>सालग्रामादिकं सर्वं दृष्ट्वा दुष्टैरुपप्लुतम् ॥ (२५)</p>
<p>नारायणस्य सान्निध्ये नित्यं सत्वोत्तरे पुनः ।</p>
<p>नारायणाचले चक्रे सन्यासाश्रमसङ्ग्रहम् ॥ (२६)</p>
<p>उपवीतं त्रिदण्डञ्च कौपीनाच्छादनं तथा ।</p>
<p>शिष्यं च कवचञ्चैव पञ्चमात्रां दधौ च सः ॥ (२७)</p>
<p>वेदपुष्करिणीतीरे विशाले च शिलातले ।</p>
<p>परिधानं स जग्राह काषायं परमः पुमान् ॥ (२८)</p>
<p>वेदास्सच्छिष्यरूपेण तदा तञ्च सिषेविरे ।</p>
<p>वेदपुष्करिणीत्याख्या पुष्करिण्यास्तदाभवत् ॥ (२९)</p>
<p>आम्नायाश्शिष्यभावेन सेवमानास्ततस्ततः ।</p>
<p>ऋग्वेदो सामगश्चेति यजुर्वेदिक एव च ॥ (३०)</p>
<p>आथर्वणिक इत्येव नामानि प्रतिपेदिरे ।</p>
<p>अङ्गानि षट् च तच्छिष्यरूपमास्थाय भेजिरे ॥ (३१)</p>
<p>वेदानेव हरेश्शिष्यभावेनैव व्यवस्थितान् ।</p>
<p>पुराणादीनि चत्वारि ततो मानवरूपतः ॥ (३२)</p>
<p>बहुना शिष्यवर्गेण सेवितो भगवानपि ।</p>
<p>मुनिरूपधरो ज्ञानं स्थापयामास भूतले ॥ (३३)</p>
<p>पाषण्डास्ते च सर्वेऽपि तत्र तत्र निराकृताः ।</p>
<p>पलायिष्यन्तपर्यन्तदेशेषु च ततस्ततः ॥ (३४)</p>
<p>शाण्डिल्योऽपि मुनिश्रेष्ठो दर्भतीर्थस्थितस्सदा ।</p>
<p>प्रमाणैः पञ्चरात्रस्थैः वेदार्थव्यक्तिमातनोत् ॥ (३५)</p>
<p>पाषण्डेपु निरस्तेषु प्रज्ञानं सर्वतोऽभवत् ।</p>
<p>न हि राहुविमुक्तोऽपि न चकास्ति निशकरः ॥ (३६)</p>
<p>न च नीहारनाशेऽपि न प्रकाशेत भास्करः ।</p>
<p>आसमुद्रमतो गत्वा वेदाः पाषण्डखण्डनम् ॥ (३७)</p>
<p>कृत्वा च सहसा जग्मुः कृतार्थास्सर्वतो जयात् ।</p>
<p>ततः कल्याणतीर्थस्य तीरे ददृशुरागताः ॥ (३८)</p>
<p>शाण्डिल्येन सहासीनं दत्तात्रेयं महामुनिम् ।</p>
<p>भगवन् दृष्टमाश्चर्यमस्माभिरिति चाब्रुवन् ॥ (३९)</p>
<p><strong>व्याघ्रवानरसंवादः</strong></p>
<p>किमाश्चर्यमिति प्राह जानन्नपि मुनीश्वरः ।</p>
<p>अथ विज्ञापयामासुराम्नाया दृष्टमद्भुतम् ॥ (४०)</p>
<p>वेदाः –</p>
<p>अरण्ये वानरः कश्चिदध्यास्ताग्रं महातरोः ।</p>
<p>व्याघ्राद्भीतः किरातश्च तमारुक्षन्महीरुहम् ॥ (४१)</p>
<p>ततो व्याघ्रस्समागत्य वानरं प्राह वाक्यतः ।</p>
<p>अहं बुभुक्षुरायातः किरातो मम भक्षणम् ॥ (४२)</p>
<p>तस्मात्त्वं क्षिप शाखास्थं तमेनं वानरोत्तम ।</p>
<p>एवमुक्तस्तु तं प्राह व्याघ्रं शाखामृगस्ततः ॥ (४३)</p>
<p>नाहं क्षिपामि मे वासं प्राप्तमेनं भयातुरम् ।</p>
<p>न हि प्रति प्रयच्छन्ति प्रपन्नं वध्यमुत्तमाः ॥ (४४)</p>
<p>ततः क्षणे व्यतीते तु कपिर्निद्रावशं गतः ।</p>
<p>अथ प्राह किरातं तं व्याघ्रः कुटिलमानसः ॥ (४५)</p>
<p>मम भक्ष्यो भवान्मास्तु वानरस्तु भविष्यति ।</p>
<p>तस्मात्किरात शाखास्थं शाखामृगमिमं क्षिप ॥ (४६)</p>
<p>इत्युक्तो लुब्धका लोके सहसैवाक्षिपत्कपिम् ।</p>
<p>भवन्ति लुब्धका लोके रक्षकाणां हि भक्षकाः ॥ (४७)</p>
<p>कृत्याकृत्यविवेकान्धैः पातकं क्रियते न किम् ।</p>
<p>जग्राह पतितं व्याघ्रो वानरं प्रजहास च ॥ (४८)</p>
<p>उवाच च तमालोक्य भवान् संरक्षकोऽभवत् ।</p>
<p>भवन्तं पातयामास किरातो दुर्मतिः पुनः ॥ (४९)</p>
<p>अहं भवन्तं मुञ्चामि सहसारुह्य भूरुहम् ।</p>
<p>त्वं निपातय शाखाग्रात्किरातं तव वैरिणम् ॥ (५०)</p>
<p>इत्युक्तस्तु तथेत्याह वानरः प्रीतमानसः ।</p>
<p>व्याघ्रान्मुक्तश्च सहसा तमारोहन्महीरुहम् ॥ (५१)</p>
<p>न च तं पातयामास व्याधं वानरपुङ्गवः ।</p>
<p>व्याघ्रः पुनश्च तं प्राह किं न पातयते भवान् ॥ (५२)</p>
<p>वानरः –</p>
<p>न त्वहं पातयिष्यामि ममावसथमागतम् ।</p>
<p>विरुद्धं वाऽविरुद्धं वा दीनं वा दृप्तमेव वा ॥ (५३)</p>
<p>स्वगृहोपागतं यस्तु त्यजेत्स खलु पातकी ।</p>
<p>वेदाः –</p>
<p>इत्युक्त्वा सुखमेवास वानरः प्रीतमानसः ॥ (५४)</p>
<p>अस्माभिर्दृष्टमाश्चर्यम् एतत्खलु मुनीश्वर ।</p>
<p>नारदः –</p>
<p>श्रुतीनां वचनं श्रुत्वा दत्तात्रेयो महामुनिः ॥ (५५)</p>
<p>ततश्शाण्डिल्यवदनं स्मितपूर्वं व्यलोकयत् ।</p>
<p>शाण्डिल्योऽपि ततः प्राह भगवद्भावमुद्वहन् ॥ (५६)</p>
<p>वेदान् विस्मयमापन्नान् विष्णोरन्तेनिवासिनः ।</p>
<p>शरणागतिधर्मोऽयं शाश्वतो हि निगद्यते ॥ (५७)</p>
<p>भवतामभिभावस्थः सर्वधर्मोत्तरो हि सः ।</p>
<p>शाण्डिल्य भवता प्रोक्तं वाक्यं जानीमहे वयम् ॥ (५८)</p>
<p>तथाप्येतादृशी बुद्धिस्तिरश्चामपि जायते ।</p>
<p>इति विस्मयमापन्ना वयं वानरकर्मणि ॥ (५९)</p>
<p><strong>नालीकजङ्घोपाख्यानम्</strong></p>
<p>शाण्डिल्यः –</p>
<p>तिरश्चामतिरश्चां वा साधारणमिदं खलु ।</p>
<p>शरणागतसन्त्राणधर्मस्य परिपालनम् ॥ (६०)</p>
<p>आकर्ण्यतामिदं चापि मया यदभिधीयते ।</p>
<p>नालीजङ्घ इति ख्यातो नाम्नाभूद्भुवि कश्चन ॥ (६१)</p>
<p>राजहंसस्सखाऽऽसीच्च तस्य गन्धर्वभूपतिः ।</p>
<p>दारिद्य्रात् पर्यटन् कश्चित् तस्यान्तिकमुपागमत् ॥ (६२)</p>
<p>नालीजङ्घस्तु तं प्राह कस्त्वं द्विज इवेक्ष्यसे ।</p>
<p>आगतोऽसि कुतो हेतोः कर्तव्यं किञ्च ते मया ॥ (६३)</p>
<p>इति पृष्टस्स दारिद्य्रमत्रबीद्राह्मणः पुनः ।</p>
<p>तदाकर्ण्य च हंसोऽयं वाचमेनामुवाच ह ॥ (६४)</p>
<p>अस्ति गन्धर्वराजो मे सखा तस्यान्तिकं भवान् ।</p>
<p>यातु मत्प्रेषणं श्रुत्वा वाञ्छितं ते प्रदास्यति ॥ (६५)</p>
<p>इति तद्वचनं श्रुत्वा ब्राह्मणस्सहसा ययौ ।</p>
<p>गन्धर्वराजसदनं गतदारिद्र्यचिन्तनः ॥ (६६)</p>
<p>नालीजङ्घस्य सख्येन गन्धर्वोऽपि धनं ददौ ।</p>
<p>वाञ्छितं वसु लब्ध्वाऽसौ वोढुं शक्यं समाययौ ॥ (६७)</p>
<p>नालीजङ्घस्य निलयं क्षुधितश्चाभवत्तदा ।</p>
<p>अथ निद्रापराधीनं नालीजङ्घ निहत्य सः ॥ (६८)</p>
<p>जघास ब्राह्मणस्तस्य मांसं क्षुत्पीडितो भृशम् ।</p>
<p>ततो गन्धर्वराजस्य भटास्तत्पक्षदर्शनात् ॥ (६९)</p>
<p>तस्याप्यदर्शनात्सद्यः सर्वतोऽपि व्यचारयन् ।</p>
<p>तं दृष्ट्वा धनभारेण खिन्नं गच्छन्तमिङ्गितैः ॥ (७०)</p>
<p>हन्तारमधिगम्याशु निजघ्नुः क्रोधसंयताः ।</p>
<p>नालीजङ्घो दिवं प्राप नरकं प्राप स द्विजः ॥ (७१)</p>
<p>अत्रान्तरे सुधर्मायां नालीजङ्घस्सुराधिपान् ।</p>
<p>अप्राक्षीद्राह्मणः कुत्र वर्तते मम घातकः ॥ (७२)</p>
<p>इति पृष्टास्सुरास्तेन भवतस्तेन किन्त्विति ।</p>
<p>अब्रुवन्नथ हंसोऽपि पुनः पप्रच्छ शङ्कया ॥ (७३)</p>
<p>आहुस्तदा सुरज्येष्ठा नरके तस्य वर्तनम् ।</p>
<p>नालीजङ्घोऽपि सहसा प्रणिपत्य सुरेश्वरान् ॥ (७४)</p>
<p>मम सर्वेण धर्मेण ब्राह्मणो नरकान्तरात् ।</p>
<p>निर्गत्य निर्जरावासमागच्छत्वित्ययाचत ॥ (७५)</p>
<p>तव हन्ता स पापिष्ठः कथं त्रिदिवमेष्यति ।</p>
<p>इति वारयतोऽप्येतान्ययाचे भूयसापि सः ॥ (७६)</p>
<p>तन्निर्बन्धेन ते सर्वे तथेत्याहुस्सुराधिपाः ।</p>
<p>नरकान्निर्गतस्सोऽयं नालीजङ्घपरिग्रहात् ॥ (७७)</p>
<p>घातकब्राह्मणस्सद्यस्स्वर्गलोकमवाप सः ।</p>
<p>अतोऽनुकम्पसाराणां यस्सकृच्छरणं गतः ॥ (७८)</p>
<p>स तु सर्वप्रकारेण संरक्ष्य इति हि व्रतम् ।</p>
<p>साक्षान्नारायणोक्तस्य पञ्चरात्रस्य कृत्स्नशः ॥ (७९)</p>
<p>सारोऽयं खलु यत्वेतच्छरणागतरक्षणम् ।</p>
<p>नारदः –</p>
<p>एवमन्योन्यसल्लाप-सन्तोषोत्फुल्लचेतसाम् ॥ (८०)</p>
<p>तेषामक्ष्णोरभूदग्रे सहशिष्यः पराशरः ।</p>
<p>साष्टाङ्गं प्रणनामाथ दत्तात्रेयं महामुनिम् ॥ (८१)</p>
<p>उपमानमशेषाणां ज्ञानिनां स पराशरः ।</p>
<p>दत्तात्रेयः –</p>
<p>कुशलं ते मुनिश्रेष्ठ वसिष्ठ-कुलनन्दन ॥ (८२)</p>
<p>अत्रागमनहेतुं ते वद तत्वविदां वर ।</p>
<p><strong>मैत्रेयं</strong> <strong>प्रति</strong> <strong>पराशरकृतविष्णुपुराणोपदेशः</strong></p>
<p>नारदः –</p>
<p>इत्युक्तो मुनिशार्दूलो भगवन्तमुवाच ह ॥ (८३)</p>
<p>पुलस्त्यस्य वसिष्ठस्य वरदानान्ममाखिलम् ।</p>
<p>प्रकाशितमभूत्तत्वं श्रुतं सारस्वतादपि ॥ (८४)</p>
<p>तच्छ्रोतुमिच्छा वत्सस्य मैत्रेयस्यास्य वर्तते ।</p>
<p>अहं सत्त्वोत्तरे देशे वक्तव्यमिति चेतसा ॥ (८५)</p>
<p>प्राप्तो नारायणावासं रम्यं बदरिकाश्रमम् ।</p>
<p>तत्र नारायणश्श्रीमान् मामाह करुणानिधिः ॥ (८६)</p>
<p>अस्ति कश्चिन्मुने स्थानादितोऽपि च मम प्रियम् ।</p>
<p>नारायणाद्रिरिति यत्प्रवदन्ति मनीषिणः ॥ (८७)</p>
<p>तत्र गत्वा भवानस्य शिष्यस्य तव धीमतः ।</p>
<p>पुराणं वैष्णवं ब्रूयाद्वरेण्यं पुण्यशालिनः ॥ (८८)</p>
<p>इति तद्वचनं श्रुत्वा भगवन्नहमागतः ।</p>
<p>पश्यामि च तमेवात्र भगवद्रूपेण भाग्यतः ॥ (८९)</p>
<p>वेदशास्त्रपुराणादेस्सर्वस्यापि फलं भवान् ।</p>
<p>अभवत्पारणा दृष्ट्योर्वक्तुं किमवशिष्यते ॥ (९०)</p>
<p>इत्युक्तवन्तं तं प्राह दत्तात्रेयः पराशरम् ।</p>
<p>तत्वं यथावद्गदितुं त्वत्तः कोऽन्यो विशारदः ॥ (९१)</p>
<p>आचक्ष्व तस्मादापादचूडं सत्त्वोत्तरं प्रियम् ।</p>
<p>पुराणमहमप्यत्र लप्स्ये कर्णामृतं मुने ॥ (९२)</p>
<p>नारदः –</p>
<p>अनुज्ञातस्ततस्तेन यतिना चक्रवर्तिना ।</p>
<p>व्याजहार पुराणं तद्विष्णोः पारम्यदर्शकम् ॥ (९३)</p>
<p>मैत्रेयाय ततस्तत्र तत्वं प्राचीकशन्मुनिः ।</p>
<p>तस्मात्कल्याणतीर्थस्य किञ्चिदुत्तरभागतः ॥ (९४)</p>
<p>पराशराश्रमो नाम स्थानं सर्वैरुदीर्यते ।</p>
<p>पञ्चभागवतस्थानं भागे भवति पश्चिमे ॥ (९५)</p>
<p>पूर्वभागे तु वाराहं स्थानमुत्तममुच्यते</p>
<p>तीर्थस्य दक्षिणे भागे सीतारण्यं प्रचक्षते ॥ (९६)</p>
<p>पुरा हि लक्ष्मणस्तत्र पर्णशालां मनोरमाम् ।</p>
<p>आतेने रघुनाथस्य सीतासन्तोषकारिणीम् ॥ (९७)</p>
<p>स्थानान्येतानि चत्वारि तत्र सन्ति मुनीश्वराः ।</p>
<p>ततो मैत्रेयसहितस्तत्ववित्स पराशरः ॥ (९८)</p>
<p>शाण्डिल्यं मुनिशार्दूलं पप्रच्छ विनयान्वितः ।</p>
<p><strong>तुलसीमाहात्म्यम्</strong></p>
<p>भगवन् पञ्चरात्रस्य प्रवक्तासि महामुने ॥ (९९)</p>
<p>मम सर्वञ्च तत्रत्यं विशेषं वक्तुमर्हसि ।</p>
<p>श्रुतिष्वव्यक्तमर्थं हि व्यञ्जयिष्यन् परः पुमान् ॥ (१००)</p>
<p>चक्रे नारायणश्श्रीमान् पञ्चरात्रमशेषतः ।</p>
<p>एकादश्याश्च माहात्म्यं तुलस्याश्च विशेषतः ॥ (१०१)</p>
<p>तथा विष्णुप्रसादस्य तत्रोक्तं वक्तुमर्हसि ।</p>
<p>ततः प्रीतिसमायुक्तश्शाण्डिल्यश्शान्तमानसः ॥ (१०२)</p>
<p>तेन पृष्टमशेषं तं वक्तुं समुपचक्रमे ।</p>
<p>अस्ति सर्वस्य जगतः कारणं भवतारणम् ॥ (१०३)</p>
<p>शान्तानन्दमहानन्दं सत्यं ज्ञानमयं महः ।</p>
<p>ततोऽपि यत्प्रियतरं दृश्यं वैकुण्ठवासिनाम् ॥ (१०४)</p>
<p>अद्भुतं गुणभूषाद्यैर्मूर्तं ब्रह्म तदुच्यते ।</p>
<p>रूपाण्यन्यानि दृश्यन्ते तत्राभिव्यक्तितः पुनः ॥ (१०५)</p>
<p>यथा सुखं विचरतो विष्णोः दिव्याननेकशः ।</p>
<p>वासुदेवादयः केचित्कतिचित्केशवादयः ॥ (१०६)</p>
<p>अपरे पद्मनाभाद्या रामकृष्णादयः परे ।</p>
<p>लक्ष्म्या गाढोपगूढानि रूपाण्यन्याननेकशः ॥ (१०७)</p>
<p>अनुरूपेण रूपेण विभवेनापि युक्तया ।</p>
<p>लक्ष्म्या नारायणस्यापि दम्पत्योस्सर्वशेषिणोः ॥ (१०८)</p>
<p>दासदासीगणाश्चान्ये ब्रह्माद्या देवता गणाः ।</p>
<p>स तु नारायणः श्रीमान् सृष्ट्वा संरक्ष्य चेतसा ॥ (१०९)</p>
<p>विश्वं संहरते चान्ते लीला तत्र हि कारणम् ।</p>
<p>पितृयानघटीयन्त्रनित्यारोहावरोहणैः ॥ (११०)</p>
<p>भ्रमतां कर्ममालायां छेत्ता चकायुधस्स्वयम् ।</p>
<p>तस्मात्तस्यैव चरणावर्चनीयौ दिने दिने ॥ (१११)</p>
<p>नार्हा वर्णाश्रमाचारभ्रष्टा विष्णोस्समर्चने ।</p>
<p>विष्णोरभ्यर्चनायां तु तुलसीसाधनं परम् ॥ (११२)</p>
<p>अलाभे तुलसीनां तु तन्नामग्रहणादपि ।</p>
<p>भगवानरविन्दाक्षः सन्तुष्यति सहस्रधा ॥ (११३)</p>
<p>न पद्मैर्नापि कल्हारैर्न हेमकुसुमैरपि ।</p>
<p>तथा तुष्यति गोविन्दो यथैव तुलसीदलैः ॥ (११४)</p>
<p><strong>धर्मकेतूपाख्यानम्</strong></p>
<p>अत्रैव शृणु मत्तस्त्वं पुरा वृत्तं पराशर ।</p>
<p>धर्मकेतुरिति ख्यातः पूर्वमासीन्महीपतिः ॥ (११५)</p>
<p>सार्वभौमो मुनिश्चक्रे स च धर्मानशेषतः ।</p>
<p>स पुरोहितमाहूय पुण्यकीर्तिमुवाच ह ॥ (११६)</p>
<p>ब्रह्मन् धर्माः कृतास्सर्वे व्रतानि चरितानि च ।</p>
<p>नारायणार्चनं कार्यं नारायणगिरौ तु मे ॥ (११७)</p>
<p>बहुष्वपि पुराणेषु विष्णोरर्चा प्रशस्यते ।</p>
<p>तत्र साधनमाचक्ष्व विष्णोस्सन्तोषकारणम् ॥ (११८)</p>
<p>ततः पुरोहितो राज्ञे वाचमेतामुवाच ह ।</p>
<p>सुवर्णपुष्पैराराध्य सूक्तैर्नानाविधैर्हरिम् ॥ (११९)</p>
<p>बहुव्यञ्जनसंयुक्तमन्नं तस्मै निवेदय ।</p>
<p>पुरोधसो वचश्श्रुत्वा पुण्यकर्मा महीपतिः ॥ (१२०)</p>
<p>पद्मैः कल्हारपुष्पैश्च चम्पकैर्वकुलैरपि ।</p>
<p>मल्लीभिर्मालतीभिश्च पुन्नागैश्शतपत्रकैः ॥ (१२१)</p>
<p>सहस्रसंख्यरेतैश्च प्रत्येकं हेमनिर्मितैः ।</p>
<p>सुवर्णमालया चापि नवरत्नविचित्रया ॥ (१२२)</p>
<p>अर्चयित्वा दशदिनान्यथ नैवेद्यमद्भुतम् ।</p>
<p>सहस्रभारप्रमितं देवायान्ते न्यवेदयत् ॥ (१२३)</p>
<p>अस्मिन्काले यथालाभ इति कश्चिद्द्विजोत्तमः ।</p>
<p>त्रिभिरन्तर्हिते देशे योजनानामवस्थितः ॥ (१२४)</p>
<p>एकादश्यामुपोष्याथ द्वादश्यामर्चयद्धरिम् ।</p>
<p>तुलसीमालिकामेकां तुलसीदलमिश्रिताम् ॥ (१२५)</p>
<p>प्रस्थप्रमाणप्रमितं नैवेद्यञ्च न्यवेदयत् ।</p>
<p>ततस्स तु महीपालः कृत्वा विष्णोर्महार्चनम् ॥ (१२६)</p>
<p>भुक्त्वा सौधाग्रभागस्थो ब्राह्मणैः परिवारितः ।</p>
<p>आकर्णयन् हरिकथामध्यास्त परमासनम् ॥ (१२७)</p>
<p>अत्रान्तरे समायातौ गन्धर्वौ द्वौ नभस्थले ।</p>
<p>कृत्वा नारायणस्याग्रे सेवागानं यथेप्सितम् ॥ (१२८)</p>
<p>रत्नाङ्गदो विचित्राङ्ग इति नाम्ना च विश्रुतौ ।</p>
<p>आहतुस्तौ च गच्छन्तौ अन्योन्यालापतत्परौ ॥ (१२९)</p>
<p>नारायणो न जग्राह राज्ञा दत्तमशेषतः ।</p>
<p>यथालाभेन यद्दत्तं तदेवाङ्गीचकार सः ॥ (१३०)</p>
<p>मौलौ हि दृश्यते विष्णोस्तुलसीदलमालिका ।</p>
<p>नेक्ष्यन्ते हेमपुष्पाणि न च सौवर्णमालिकाः ॥ (१३१)</p>
<p>धर्मकेतुस्ततः श्रुत्वा तयोर्वचनमद्भुतम् ।</p>
<p>यत्र नारायणः श्रीमानास्ते तत्र जगाम च ॥ (१३२)</p>
<p>नापश्यद्धेमपुष्पाणि न च सौवर्णमालिकाः ।</p>
<p>ततो विस्मयमापन्नो यथालाभान्तिकं ययौ ॥ (१३३)</p>
<p>ननाम ब्राह्मणश्रेष्ठं नारायणपरायणम् ।</p>
<p>मम वक्तुं महाभाग परिचर्यां त्वया कृताम् ॥ (१३४)</p>
<p>अर्हसि त्वमशेषाणां गुरोर्दनुजवैरिणः ।</p>
<p>जगृहे त्वत्कृतां पूजां भगवान्न तु मत्कृताम् ॥ (१३५)</p>
<p>इति पृष्टस्तु राजानं अब्रवीद्राह्मणोत्तमः ।</p>
<p>अहं दरिद्रस्स्वाभाव्यात् आर्जनेऽप्यक्षमः पुनः ॥ (१३६)</p>
<p>किं मया क्रियते कर्म विष्णोराराधनात्मकम् ।</p>
<p>यद्यत्समर्प्यते किञ्चित्तत्तत्तस्यैव पूर्वतः ॥ (१३७)</p>
<p>यो वा येनापि कुरुते स च तच्चापि तस्य हि ।</p>
<p>तस्मान्न हि महाराज कृतं किञ्चिदवेक्ष्यते ॥ (१३८)</p>
<p>पुनरप्याहतं राजा पुरुषोत्तमयन्त्रितः ।</p>
<p>अकार्षीस्तं यदेतन्मे यथावद्वक्तुमर्हसि ॥ (१३९)</p>
<p>यथालाभः –</p>
<p>निवेद्य तुलसीमालां नैवेद्यं तुलसीयुतम् ।</p>
<p>अष्टाक्षरेण मन्त्रेण राजन् विष्णोरसमर्पितम् ॥ (१४०)</p>
<p>नारायणात्परं देवं मन्त्रमष्टाक्षरात्परम् ।</p>
<p>गुरुं तदुपदेष्टुश्च परं नोपलभे क्वचित् ॥ (१४१)</p>
<p>वक्ष्यमाणमिदं सर्वं समाहितमनाः श्रुणु ।</p>
<p>प्रणाममेकहस्तेन वस्त्रेणोपरिवेष्टनम् ॥ (१४२)</p>
<p>अभ्यञ्जनञ्च तैलेन कृष्णकम्बलधारणम् ।</p>
<p>नखकेशादिविक्षेपं तथा निष्ठीवनादिकम् ॥ (१४३)</p>
<p>पर्यङ्कबन्धकरणं ताम्बूलस्यापि चर्वणम् ।</p>
<p>आसनं परिवृत्यापि तथासनपरिग्रहम् ॥ (१४४)</p>
<p>लालाविसर्जनं विष्णोः कथास्वश्रवणं तथा ।</p>
<p>सन्ध्याहीनैरनाचारैरस्नातैरपि पूजनम् ॥ (१४५)</p>
<p>अन्यदैवतपुष्पाद्यैरर्चनं तत्प्रशंसनम् ।</p>
<p>त्यक्त्वा मुखाम्बुजं विष्णोरन्यवक्त्रावलोकनम् ॥ (१४६)</p>
<p>अकाले दर्शनञ्चैव सोपानत्कप्रवेशनम् ।</p>
<p>सङ्कीर्तनस्य विच्छेदं राजवार्तादिकीर्तनम् ॥ (१४७)</p>
<p>हरिभक्तावमानञ्च तेषां पूजानिवर्तनम् ।</p>
<p>विष्णुभक्तेतरेषाञ्च सोपचारं वचस्तथा ॥ (१४८)</p>
<p>कृत्वा श्मशानगमनम् अस्नात्वाभ्यर्चनं मदात् ।</p>
<p>प्रवेशनञ्च मूर्खाणां नैवेद्यस्यापि वीक्षणम् ॥ (१४९)</p>
<p>निवेद्य कुसुमाघ्राणं पूजाद्रव्यापलापनम् ।</p>
<p>अनिबद्धय प्रलापञ्च कलहं येनकेनचित् ॥ (१५०)</p>
<p>आरोप्य दीपमन्यत्र नयनं दृतभाषणम् ।</p>
<p>अनुत्थाय प्रसादस्य स्वीकारं शयनादिकम् ॥ (१५१)</p>
<p>तुलसीमवमत्यान्यैः पुष्पैरभ्यर्चनं तथा ।</p>
<p>रहस्यकथनं चान्यैः पुत्रादीनाश्च चिन्तनम् ॥ (१५२)</p>
<p>स्त्रीभिस्सम्भाषणं विष्णोरन्यगीतोपलालनम् ।</p>
<p>एवमादीनि कर्माणि यः कुर्याद्विष्णुमन्दिरे ॥ (१५३)</p>
<p>स एव नरकं याति यावदाभूतसंप्लवम् ।</p>
<p>न तस्य पूजनं विष्णुः गृह्णाति वसुधाधिप ॥ (१५४)</p>
<p>कथितेषु च दोषेषु कश्चिददोषोऽत्र भविष्यति ।</p>
<p>प्रायेण पृथिवीपाल त्वयि वा त्वद्भटेषु वा ॥ (१५५)</p>
<p>तस्मात्प्रगल्भभावं त्वं मुक्त्वाऽभ्यर्चय केशवम् ।</p>
<p>तदा हि त्वत्कृतां पूजां स्वीकरिष्यति माधवः ॥ (१५६)</p>
<p>शाण्डिल्यः –</p>
<p>इति तस्य वचश्श्रुत्वा राजा कौतूहलान्वितः ।</p>
<p>सङ्गृह्य तुलसीं भक्त्या सर्वाभीष्टफलप्रदाम् ॥ (१५७)</p>
<p>तथैव नियतश्चके परिचर्याविधिं हरेः ।</p>
<p>लेभे च परमां प्रीतिं विष्णोस्सर्वफलप्रदाम् ॥ (१५८)</p>
<p>तस्मात् तुलस्या सदृशं न च भूतं न भावि च ।</p>
<p>तुलसीकाननामोदवासिता यत्र मारुताः ॥ (१५९)</p>
<p>न तत्र धरणीभागे चरन्ति यमकिङ्कराः ।</p>
<p>तुलसी तुलसीत्येवं नामान्यावर्तयन्ति ये ॥ (१६०)</p>
<p>ते विष्णुलोकमासाद्य पश्यन्ति गरुडध्वजम् ।</p>
<p>दर्शनाच्छ्रवणात्स्पर्शात्स्मरणात्कीर्तनादपि ॥ (१६१)</p>
<p>पुनाति तुलसी पुण्या दशपूर्वान् दशापरान् ।</p>
<p>तुलसीकाननं यत्र यत्र वा हरिकीर्तनम् ॥ (१६२)</p>
<p>तत्रैवास्ते हरिश्श्रीमान् शङ्खचक्रगदाधरः ।</p>
<p>तस्मात्पराशर त्वं च सर्वदा तुलसीदलैः ॥ (१६३)</p>
<p>नारायणमिहाराध्य प्राप्स्यसे परमं पदम् ।</p>
<p><strong>एकादशीमाहात्म्यम्</strong></p>
<p>यथा हि तुलसी मान्या विष्णोर्भवति सर्वदा ॥ (१६४)</p>
<p>तथैकादशी विष्णुं सन्तोषयति सन्ततम् ।</p>
<p>एकादशीमुपोष्यैकां प्रसङ्गादपि मानवाः ॥ (१६५)</p>
<p>न प्रयास्यन्ति नरकं यातनाशतदूषितम् ।</p>
<p>उत्थाने शयने चैव मदङ्गपरिवर्तने ॥ (१६६)</p>
<p>उपवासमकुर्वाणो हृदि शल्यं ममार्पयेत् ।</p>
<p>इत्येतद्भगवद्वाक्यं न जानन्ति च ये नराः ॥ (१६७)</p>
<p>हतसर्वगुणा नित्यं हरिबाह्या भवन्ति ते ।</p>
<p>एकादशीं परित्यज्य यः करोति व्रतान्तरम् ॥ (१६८)</p>
<p>तस्य सर्वाणि कर्माणि भस्माहुतिरिति श्रुतिः ।</p>
<p>एकादशीपरित्यागं गुरोराज्ञातिलङ्घनम् ॥ (१६९)</p>
<p>शरणागतघातञ्च तुल्यमाहुर्मनीषिणः ।</p>
<p>तस्मादेकादशीं सर्वां शुक्लां कृष्णामथापि वा ॥ (१७०)</p>
<p>उपोष्य नियतं भक्त्या नारायणपरो भव ।</p>
<p>तुलसीदलसम्मिश्र तीर्थतोयेन संयुतम् ॥ (१७१)</p>
<p>दिवसे दिवसे ये तु भुञ्जते ते हि वैष्णवाः ।</p>
<p>कौशातकमलाम्बुञ्च बिम्बजं तु फलं तथा ॥ (१७२)</p>
<p>कलिङ्गं कतकञ्चैव नैव विष्णोस्समर्चयेत् ।</p>
<p>लशुनं भक्षयेद्या गौस्तस्याः क्षीरं घृतञ्च यत् ॥ (१७३)</p>
<p>अहविष्यं हि तद्विष्णोर्न कदाचिन्निवेदयेत् ।</p>
<p>विष्णोः निवेदितेनैव कर्तव्यं च पराशर ॥ (१७४)</p>
<p>प्राणाग्निहोत्रं सर्वेषाम् अन्यथा ह्यकृतं भवेत् ।</p>
<p>भक्त्या परमया ये तु नारायणनिवेदितम् ॥ (१७५)</p>
<p>भुञ्जते ते हि संसारसागरोत्तारका नृणाम् ।</p>
<p>नारदः –</p>
<p>इति शाण्डिल्यवचनं श्रुत्वा स च पराशरः ॥ (१७६)</p>
<p>यथोक्तमखिलं धर्मं यथावत्स्वयमाचरन् ।</p>
<p>नारायणाचलावासं नारायणमसेवत ॥ (१७७)</p>
<p>दत्तात्रेयश्च शाण्डिल्यस्तौ मैत्रेयपराशरौ ।</p>
<p>सर्वे ते मुनयस्तत्र साकं वासं वितेनिरे ॥ (१७८)</p>
<p>इति जितपरतन्त्रैः पञ्चरात्रैस्स्वतन्त्रैः</p>
<p>उपनिषदवतंसैरुक्तिवर्गैः मुनीनाम् ।</p>
<p>सुरभितहरिदन्ते यादवक्ष्माभृदग्रे</p>
<p>विहरति सह लक्ष्म्या विश्वहेतुर्मुरारिः ॥ (१७९)</p>
<p>अधिगतपरमार्थः कोऽपि दृष्टया गुरूणां</p>
<p>यदुगिरितटवासी योगिनामग्रयायी ।</p>
<p>मधुरिपुगुणवादैर्मेदुरान्वेदवादान्</p>
<p>अवमतपरतन्त्रैः स्थापयामास वाक्यैः ॥ (१८०)</p>
<p><strong>इति</strong> <strong>श्रीनारदीये</strong> <strong>पुराणे</strong> <strong>ज्ञानकाण्डे</strong> <strong>श्रीमद्यादवगिरिमाहात्म्ये</strong> <strong>दत्तात्रेयकृतपाषण्ड–निरसनादि–कथनं</strong> <strong>नाम</strong> <strong>नवमोऽध्यायः</strong></p>
<p><strong>अथ</strong> <strong>दशमोऽध्यायः</strong></p>
<p><strong>विष्णुचित्तोपाख्यानम्</strong></p>
<p>मुनयः –</p>
<p>नारद त्वं महाभाग नारायणकथामृतैः ।</p>
<p>संसारानलतप्तानां करोषि तापवारणम् ॥ (१)</p>
<p>श्रुतं च सकलं त्वत्तो यत्पृष्टं क्रमतो मुने ।</p>
<p>इदमन्यत्पुनः प्रष्टुं वाञ्छामो वयमादरात् ॥ (२)</p>
<p>वैकुण्ठगङ्गातीर्थेन क्षालिताशेषकल्मषः ।</p>
<p>नारायणह्रदावासी कः प्राप परमं पदम् ॥ (३)</p>
<p>नारदः –</p>
<p>आकर्णयत सर्व तदहमप्यस्य वर्णनात् ।</p>
<p>कृतार्थयामि मद्वाचं केशवाराधनात्मकात् ॥ (४)</p>
<p>आचारपालको नाम कश्चिद्ब्राह्मणसत्तमः ।</p>
<p>आसीत्तस्याभवत्काचित्पत्नी चारित्रवर्धिनी ॥ (५)</p>
<p>तावुभौ पुण्यकर्माणौ विष्णोराराधनात्मकम् ।</p>
<p>वर्णाश्रमोचितं कर्म पर्यपालयतां सदा ॥ (६)</p>
<p>प्रतिषिद्धं च यच्छास्त्रे तच्च नैवान्वतिष्ठताम् ।</p>
<p>आज्ञाऽतिलङ्घनाद्विष्णोः सर्पादग्नेरिवानिशम् ॥ (७)</p>
<p>भीतौ तौ चक्रतुर्नित्यं स्वधर्मस्यानुपालनम् ।</p>
<p>अनिषिद्धैः पदार्थैरप्याराध्य पुरुषोत्तमम् ॥ (८)</p>
<p>प्रसादैरकृषातां तौ देहधारणमन्वहम् ।</p>
<p>केवलं पुण्डरीकाक्षगुणयन्त्र-नियन्त्रितौ ॥ (९)</p>
<p>अभूतामप्रमत्तेन चेतसा कलितौ च तौ ।</p>
<p>चिरकालं तयोर्नासीत्तनयः तद्गुणोचितः ॥ (१०)</p>
<p>परिपाके त्वभूत्कश्चित् प्रसादाच्छार्ङ्गधन्विनः ।</p>
<p>शान्तो दान्तस्सदाचारशीलस्सत्वाधिकश्च सः ॥ (११)</p>
<p>साधुसेवी परित्यक्त-डम्भो नित्यं च निर्मलः ।</p>
<p>निरहङ्कारचेताश्च निरसूयो निराग्रहः ॥ (१२)</p>
<p>केवलं विष्णुभक्त्यैकनिष्णात-हदयोऽभवत् ।</p>
<p>एवमादिगुणोपेतम् अपेतापरचिन्तनम् ॥ (१३)</p>
<p>अवलोक्य जनास्सर्वे विष्णुचित्तं तमूचिरे ।</p>
<p>उपनीतस्ततः काले वेदाध्ययनमातनोत् ॥ (१४)</p>
<p>वेदाङ्गानि च सर्वाणि जग्राह स तु मेधया ।</p>
<p>अध्यात्मशास्त्रमखिलं स च सर्वविदांवरात् ॥ (१५)</p>
<p>आचार्यादथ जग्राह नाम्ना सन्मार्गदेशिकात् ।</p>
<p>मन्त्रमष्टाक्षरं लेभे नाम्ना सर्वार्थसाधकम् ॥ (१६)</p>
<p>कृतविद्यस्य तस्याथ पितरौ कर्तुमुद्यतौ ।</p>
<p>वैवाहिकविधिं तौ च विष्णुचित्तस्ततोऽब्रवीत् ॥ (१७)</p>
<p>उद्वाहं नाहमिच्छामि न पुत्रान्न च बान्धवान् ।</p>
<p>नारायणपदाम्भोजमहमिच्छामि केवलम् ॥ (१८)</p>
<p>तातमातश्च यद्यस्ति तदुपायस्स एव मे ।</p>
<p>कर्तव्यो न तु संसारमार्गपान्थमनोरथः ॥ (१९)</p>
<p>इत्युक्त्वा विष्णुचित्तोऽयं ततो विष्णुपरायणः ।</p>
<p>जगाम नैमिषारण्यं वरेण्यं मुनिभिर्वृतम् ॥ (२०)</p>
<p>ततस्तत्रासने स्थित्वा प्राणायामादिसंयुतः ।</p>
<p>निदध्यौ पुण्डरीकाक्षं निरपायफलप्रदम् ॥ (२१)</p>
<p>भगवद्ध्याननिष्ठोऽयं भक्त्या नित्यानुरञ्जितः ।</p>
<p>उपास्त सुचिरं तत्र विष्णुचित्तो विकल्मषः ॥ (२२)</p>
<p><strong>विष्णुवित्तकृनविक्रमाभरणतिरस्कारः</strong></p>
<p>कदाचित्तत्र भूपालो मृगयासक्तमानसः ।</p>
<p>विक्रमाभरणो नाम विष्णुचित्तं ददर्श ह ॥ (२३)</p>
<p>चिन्तयामास नृपतिः कोऽयं ब्राह्मणबालकः ।</p>
<p>ब्रह्मचारीति मन्ये तं मौजीकृष्णाजिनादिभिः ॥ (२४)</p>
<p>सन्तानवृद्धये दास्ये मम सन्तानमञ्जरीम् ।</p>
<p>कन्याममुष्मै कल्याणरूपिणे धन्यरूपिणीम् ॥ (२५)</p>
<p>इति सञ्चिन्त्य सहसा समीपं ब्रह्मचारिणः ।</p>
<p>आजगाम महीपालः कौतूहलसमन्वितः ॥ (२६)</p>
<p>ततश्शुभतरं वाक्यं अब्रवीद्ब्रह्मचारिणम् ।</p>
<p>भूपालः –</p>
<p>अहं मनुकुलोद्भूतो महीपालो महीतलम् ॥ (२७)</p>
<p>पालये मम कन्या तु काचिदस्ति मनोरमा ।</p>
<p>शुचिस्मिता विशालाक्षी सुकेशी मधुरस्वरा ॥ (२८)</p>
<p>सुभ्रूः शोणाधरा तन्वी पूर्णचन्द्रनिभानना ।</p>
<p>वराङ्गी कम्बुकण्ठी च निम्ननाभिस्तलोदरी ॥ (२९)</p>
<p>सा हि मे कन्यका काचिदङ्कूरितपयोधरा ।</p>
<p>बहुना किमिहोक्तेन भवतो भाग्यमञ्जरी ॥ (३०)</p>
<p>तामेव ते प्रयच्छामि ब्रह्मचारिन्ननुत्तमाम् ।</p>
<p>परिगृह्य सुखं कन्यां वर्तस्व च मया सह ॥ (३१)</p>
<p>राज्यमर्धं प्रदास्यामि मम पुत्रस्त्वमेव हि ।</p>
<p>नारदः –</p>
<p>इति तस्य वचश्श्रुत्वा हसन्नन्तस्तमब्रवीत् ॥ (३२)</p>
<p>विष्णुचित्तः –</p>
<p>ब्रह्मचारी परब्रह्मचिन्तासन्तोपसन्ततः ।</p>
<p>नाहमिच्छामि भूपाल क्षत्रियाणां पदे स्थितम् ॥ (३३)</p>
<p>शेरते ये तु समरे गृध्रपत्रातपत्रिणः ।</p>
<p>शृणोषि खलु राजेन्द्र सगरस्य सुतान्पुरा ॥ (३४)</p>
<p>कपिलक्रोधदावाग्निशिखाभिर्भस्मसात्कृतान् ।</p>
<p>मान्धातापि महाराज चक्रवर्तिशिखामणिः ॥ (३५)</p>
<p>लवणासुरशूलाग्रप्रोतगात्रः पुराभवत् ।</p>
<p>राजन्वद ममैतच्च रक्षो राजन्यखण्डनः ॥ (३६)</p>
<p>कुठारच्छिन्नदोर्दण्डः कार्तवीर्यः क्व वर्तते ।</p>
<p>त्रिस्सप्तकृत्वो निहतः परश्वथ तपस्विना ॥ (३७)</p>
<p>तव चेतसि वर्तन्ते न कथं वसुधाधिपाः ।</p>
<p>विरोचनसुतञ्चैव कैतवब्रह्मचारिणा ॥ (३८)</p>
<p>पातालोदरकान्तारपातितं किं न बुद्ध्यसे ।</p>
<p>नहुषो नरपालानां शेखरस्त्रिदिवात् च्युतः ॥ (३९)</p>
<p>आसीदजगरः पूर्वमित्युशन्ति पुराविदः ।</p>
<p>अतोऽहं नैव वाञ्छामि त्वद्राज्यं तव कन्यकाम् ॥ (४०)</p>
<p>अन्यस्मै देहि तां कन्यां सा हि मे चर्मभस्त्रिका ।</p>
<p>अथवा वद राजेन्द्र तव कन्या तनुश्शुभा ॥ (४१)</p>
<p>श्लेष्मासृक्पूयमांसास्थि-स्नाय्वादिभ्योऽतिरिच्यते ।</p>
<p>तस्मान्न कन्यां वाञ्छामि न च राज्यं महीपते ॥ (४२)</p>
<p>किं तु वैकुण्ठकैङ्कर्यसाम्राज्ये वर्तते मनः ।</p>
<p>नारदः –</p>
<p>इति प्रतिहतो राजा स तेन ब्रह्मचारिणा ॥ (४३)</p>
<p>जगाम स्वपुरं तस्मादरण्यात्सह सेनया ।</p>
<p>ततः पुनः प्रशान्तात्मा विष्णुचित्तस्तपश्चरन् ॥ (४४)</p>
<p>पुरन्दरपुरोगाणाम् आशङ्कास्पदतां ययौ ।</p>
<p>आहूय सहसा शक्रयतमप्यप्सरसां गणम् ॥ (४५)</p>
<p>विष्णुचित्तकृतेन्द्रतिरस्कारः</p>
<p>चोदयामामास भीतस्सन्विनिपातयितुं तपः ।</p>
<p>मन्दारमालिका रम्भा तथा कल्याणकौमुदी ॥ (४६)</p>
<p>वसन्तवल्लरी चान्या तथा वीणाविनोदिनी ।</p>
<p>तिलोत्तमा रतिश्ललाघिन्युर्वश्यम्लानमालती ॥ (४७)</p>
<p>मेनका च दशैताः खल्वग्रतो योषितां ययुः ।</p>
<p>मदनोऽपि महावीरो मानिनीजनसेवितः ॥ (४८)</p>
<p>दत्तहस्तो वसन्तेन सह रत्या विनिर्ययौ ।</p>
<p>नैमिषारण्यमाजग्मुः सर्वे ते गर्वशालिनः ॥ (४९)</p>
<p>शरण्यं सत्त्वनिष्ठानां वरेण्यं जगतामपि ।</p>
<p>स्वर्गलोकपुरन्ध्र्यश्च स्वाधीनविषमायुधाः ॥ (५०)</p>
<p>विभ्रमैः विविधैश्चक्रुः विष्णुचित्तप्रलोभनम् ।</p>
<p>नृत्तं गीतञ्च वाद्यञ्च चक्रिरे वारयोषितः ॥ (५१)</p>
<p>अग्रतो विष्णुचित्तस्य शृङ्गारोत्तुङ्गचेष्टिताः ।</p>
<p>तासामुत्तम्भनं चक्रे वसन्तः कालतल्लजः ॥ (५२)</p>
<p>उदारकुमुमोद्भेदैः उल्लसन्नवपल्लवैः ।</p>
<p>अन्तः परभृतारावगर्भैः आरामभूररुहै ॥ (५३)</p>
<p>मदनोऽपि महावीरो माकन्दकुसुमाङ्कुरैः ।</p>
<p>शरैः संहितकोदण्डश्चचार विपिनान्तरे ॥ (५४)</p>
<p>विष्णुचित्तस्ततः किञ्चिन्न चचाल महापतिः ।</p>
<p>केशवार्पितचित्तानां किञ्चित्कामस्य डम्बरम् ॥ (५५)</p>
<p>प्रशान्तहृदयस्सोऽयं प्रमदाजनमग्रतः ।</p>
<p>प्रलोभयन्तं वाक्येन वारयामास भूयसा ॥ (५६)</p>
<p>क्रियासमभिहारेण कापेयकलहोद्यताः ।</p>
<p>शशाप कपिरूपेण वर्तध्वमिति योषितः ॥ (५७)</p>
<p>ततो जनितलाङ्गूलास्तरुण्यो विकृताननाः ।</p>
<p>चक्रः किलकिलाशब्दं तरुषण्डेषु सर्वतः ॥ (५८)</p>
<p>कामरूपधरा नार्यो यद्यद्रूपं वितेनिरे ।</p>
<p>तत्तद्रूपमशेषञ्च कपिरूपमभूत्पुनः ॥ (५९)</p>
<p>ततस्तु मदनो दृष्ट्वा तासां वैरूप्यमग्रतः ।</p>
<p>लज्जानम्रमुखो भूत्वा जगाम विबुधालयम् ॥ (६०)</p>
<p>प्रमदास्त्रिदिवं प्राप्य प्राविक्षन्नमरावतीम् ।</p>
<p>केवलं नन्दनोद्याने वासं चक्रुस्त्रपान्विताः ॥ (६१)</p>
<p>वसन्तस्तु ततो गत्वा सुधर्मां धर्मसंयुताम् ।</p>
<p>सम्यगावेदयामास वृत्तं सर्वं विडौजसे ॥ (६२)</p>
<p>सुपर्वणां सभामध्ये श्रुत्वा तच्छून्यमानसः ।</p>
<p>कर्तव्यमथवा चान्यन्न विवेद शचीपतिः ॥ (६३)</p>
<p>ततो ब्राह्मणरूपेण शक्रस्तत्र जगाम च ।</p>
<p>यत्रास्ते स महाभागो विष्ण चित्तः समाहितः ॥ (६४)</p>
<p>व्याहरत्तं मुनिश्रेष्ठं विष्णुचित्तं सुरेश्वरः ।</p>
<p>क्रोधोऽयं भवतः क्रूरो ब्रह्मचारिन्न युज्यते ॥ (६५)</p>
<p>येनामरपुरन्ध्रीणामासीदाकृतिरन्यथा ।</p>
<p>ब्रह्मचारी ततः प्राह तासां कापेयदर्शनात् ॥ (६६)</p>
<p>अवशेन मया प्रोक्तं क्रुद्धः किं न करिष्यति ।</p>
<p>इत्थं प्रसाद्य मघवान् सहसा ब्रह्मचारिणम् ॥ (६७)</p>
<p>विहाय ब्राह्मणं रूपं निजरूपमदर्शयत् ।</p>
<p>अर्धासनमहं दास्ये ब्रह्मचारिन् सुरस्त्रियाम् ॥ (६८)</p>
<p>विमोचय त्वं वैरूप्यमित्याह बलशासनः ।</p>
<p>एवं ब्रुवाणं वृत्रारिं बभाषे व्रतिनां वरः ॥ (६९)</p>
<p>विष्णुचित्तः –</p>
<p>अर्धासनं तेन प्राप्यमहं स्वाराज्यमानतः ।</p>
<p>मन्ये नरकमेवान्यत् नानादुःखैरुपप्लुतम् ॥ (७०)</p>
<p>विश्वरूपवधे जातं ब्रह्महत्यासमन्वयात् ।</p>
<p>न हि शक्नोमि सङ्ख्यातुं तव दुःखं भवानपि ॥ (७१)</p>
<p>अवमानात्प्रसादस्य दुर्वासप्रतिघोद्भवम् ।</p>
<p>परिभूतिसहस्रं ते शक्र स्मरसि वा न वा ॥ (७२)</p>
<p>अन्येन्द्रकं जगत्कर्तुमनिन्द्रं वा समुद्यतः ।</p>
<p>भवता हतचित्तेन कथं न स्मर्यते मुनिः ॥ (७३)</p>
<p>नाहं वदामि तद्वृत्तं यत्त्वं बलनिषूदन ।</p>
<p>गौतमस्य मुनेश्शापादवक्तव्यां दशां गतः ॥ (७४)</p>
<p>रक्षो बालेन केनापि गाढं बन्धो गले भवान् ।</p>
<p>एवं बभाषिरे सर्वे सत्यासत्यं न वेद्म्यहम् ॥ (७५)</p>
<p>अतस्ते नरकप्रायमर्धासनमहं कथम् ।</p>
<p>मघवन्नभिवाञ्छामि गच्छ गच्छ यथागतम् ॥ (७६)</p>
<p>नारदः –</p>
<p>साधिक्षेपमिति प्रोक्तस्ततस्त्रिदशनायकः ।</p>
<p>शाखामृगत्वं यातानां शापावधिममयाचत ॥ (७७)</p>
<p>दृष्ट्वा दैन्यं सुरेन्द्रस्य ब्रह्मचार्यवदत्ततः ।</p>
<p>दिनत्रयं ममातेनुः प्रलोभं त्रिदिवाङ्गनाः ॥ (७८)</p>
<p>वर्षत्रयेण मोक्ष्यन्ते ततो वानररूपतः ।</p>
<p>ततस्सम्प्रीतहृदयश्शक्रः क्रतुभुजां वरः ॥ (७९)</p>
<p>अधिरुह्य विमानं स्वमगमद्विबुधालयम् ।</p>
<p>विष्णुचित्तस्तु सततं विष्णोराराधने स्थितः ॥ (८०)</p>
<p>निस्तरङ्ग इवाम्बोधिः नित्यपूर्णस्त्वयं बभौ ।</p>
<p>ततस्तु विष्णुचित्तस्य भावालोकनकौतुकी ॥ (८१)</p>
<p>विष्णुभक्तिपरो नित्यमाजगाम वृषध्वजः ।</p>
<p>उपलाल्य गुणालापैरुवाच ब्रह्मचारिणम् ॥ (८२)</p>
<p>ब्रह्मन् मुनिकुलोद्भूतब्रह्मचारिव्रते स्थित ।</p>
<p>अभीष्टं ते प्रयच्छामि मां वृणुष्व महापते ॥ (८३)</p>
<p>ऐहलौकिकमैश्वर्यं पारलौकिकमेव च ।</p>
<p>सर्वं तवाहं यच्छामि मत्कं वा पदमुत्तमम् ॥ (८४)</p>
<p>इत्युक्तवन्तं स मुनिः पुरशासनमब्रवीत् ।</p>
<p>नाहं सांसारिकं सौख्यं वाञ्छामि वृषभध्वज ॥ (८५)</p>
<p>अपि त्वखिललोकानां नायकस्य हरेः पदम् ।</p>
<p>तत्रोपायं वद त्वं चेन्मयि स्निह्यसि तत्त्वतः ॥ (८६)</p>
<p>ततः पुररिपुः प्राह साक्षान्मोक्षपदो हरिः ।</p>
<p>न ब्रवीमि तदेतत्ते नाहं न च पितामहः ॥ (८७)</p>
<p>आब्रह्मस्तम्बपर्यन्तं सर्वमेतजगद्धरेः ।</p>
<p>स्वेच्छाविहारशीलस्य सूत्रयन्त्रितपुत्रिकाः ॥ (८८)</p>
<p>सर्वपापविनिर्मोक्षं स एव कुरुते नृणाम् ।</p>
<p>ममापि पद्मजस्यापि रक्षको भगवान् हरिः ॥ (८९)</p>
<p>तदा दर्शितकार्याणि स चाहं तन्वहे सदा ।</p>
<p>अकरोत्स हि मे पूर्वं ब्रह्म शापविमोक्षणम् ॥ (९०)</p>
<p>विष्णुचित्तकृतकासुरोत्पन्नरुद्रावमाननिरसनम्</p>
<p>वृकासुरस्य निधनाद्वितेने मम पालनम् ।</p>
<p>आसीन्पुरा वृको नाम ब्रह्मचारिन्महासुरः ॥ (९१)</p>
<p>मामुद्दिश्य तपश्चक्रे घोरं घोरविचेष्टितः ।</p>
<p>मयि प्रसने वव्रे च वरमेनं स दानवः ॥ (९२)</p>
<p>येषां शिरस्यहं पाणिं निक्षिपामि महेश्वर ।</p>
<p>तेषां शिरस्तु सहसा शतधा भिद्यतामिति ॥ (९३)</p>
<p>तथेत्युक्ते मया मत्कं शिरस्स्प्रष्टुं स चोद्यतः ।</p>
<p>अधावं सहसा चाहमन्वधावत्स चापि माम् ॥ (९४)</p>
<p>तत्र तत्रागमत्सोऽपि यत्र यत्र पलायितः ।</p>
<p>अत्रान्तरे जगन्नाथो भगवान् भक्तवत्सलः ॥ (९५)</p>
<p>मध्ये मार्गं समागम्य तमाह मधुरोक्तिभिः ।</p>
<p>असुरेन्द्र महावीर्य किमर्थं धावसि द्रुतम् ॥ (९६)</p>
<p>इत्युक्तस्स तु वृत्तान्तं दुर्मतिदानवोऽब्रवीत् ।</p>
<p>आस्फाल्य-हस्तौ भगवान् हसित्वा च जगाद ह ॥ (९७)</p>
<p>अहो भिक्षुकवाक्येन विप्रलब्धोऽसि दानव ।</p>
<p>सर्वथा स हि मिथ्यैव भाषते गच्छ न द्रुतम् ॥ (९८)</p>
<p>अहं सत्यं वदाम्येव दनुजेन्द्र त्वया शपे ।</p>
<p>अथवा मढचस्सत्यं तद्वचो वेति दानव ॥ (९९)</p>
<p>त्वच्छिरस्पर्शनादेव परीक्षस्व महापते ।</p>
<p>अहं तु भवता नैव स्प्रष्टव्यो मार्गदूषितः ॥ (१००)</p>
<p>तपसा परिपूतस्त्वं त्वामेव स्प्रष्टुमर्हसि ।</p>
<p>एवं व्यामोहितो दैत्यास्स तु वैकुण्ठमायया ॥ (१०१)</p>
<p>पस्पर्श स्वकरेणाथ स्वशिरः शतधाभवत् ।</p>
<p>एवमादीनि दिव्यानि भव्यान्यपि रमापतेः ॥ (१०२)</p>
<p>श्रूयन्ते जगतां पत्युश्चरितानि सहस्रशः ।</p>
<p>तस्मात्त्वं मुक्तिकामश्चेन्नारायणपरो भव ॥ (१०३)</p>
<p>इत्युक्त्वा च निजं वासं ययौ पुरनिषूदनः ।</p>
<p>ततः पितामहोप्येवमागतो ब्रह्मचारिणम् ॥ (१०४)</p>
<p>अब्रवीत्स च तं प्राह सह देवैस्समागतम् ।</p>
<p>तव रक्षा यदायत्ता तमेवाहं पितामह ॥ (१०५)</p>
<p>अभ्यर्थये सुरज्येष्ठ मधुकैटभमर्दनम् ।</p>
<p>पुनरावर्तिनो ब्रह्मन्भवन्ति त्वत्पदे स्थिताः ॥ (१०६)</p>
<p>अहं त्वपुनरावृत्तिभाजां वाञ्छामि तत्पदम् ।</p>
<p>इति सर्वेषु भूतेषु दैवतेषु महामुनिः ॥ (१०७)</p>
<p>स त्वनन्यमना भूत्वा नारायणपरोऽभवत् ।</p>
<p>तदा कृपापराधीनम् अपराधीनमच्युतम् ॥ (१०८)</p>
<p>आश्रितं तं ददर्शाग्रे गुरुं सन्मार्गदेशिकम् ।</p>
<p>ततस्तु सहसोत्थाय विष्णुचित्तो महातपाः ॥ (१०९)</p>
<p>गुरुं ववन्दे स च तं प्राह सन्तोषनिर्भरः ।</p>
<p>वत्स तुष्यामि वैराग्यनिष्ठाया च हरेः पदे ॥ (११०)</p>
<p>अस्ति किञ्चिन्महत्क्षेत्रं नाम्ना वैकुण्ठवर्धनम् ।</p>
<p>तत्र सिद्धिं लभस्व त्वं वत्स नारायणाचले ॥ (१११)</p>
<p>इत्युक्त्वान्तर्दधे सद्यस्स च सन्मार्गदेशिकः ।</p>
<p>विष्णुचित्तोऽपि सहसा गत्वा वैकुण्ठवर्धनम् ॥ (११२)</p>
<p>नारायणहृदस्यान्ते निवासं विदधे च सः ।</p>
<p>एतस्मिन्नन्तरे काले श्वेतहीपनिवासिनः ॥ (११३)</p>
<p><strong>विष्णुचित्तप्रह्लादयोर्भगवत्साक्षाकारः</strong></p>
<p>विदितं दिव्यया दृष्टया विष्णुचित्तस्य वैभवम् ।</p>
<p>मध्ये सभं मुकुन्दस्य प्रशशंसुर्मुनीश्वराः ॥ (११४)</p>
<p>आकर्ण्य तच्छिरःकम्पैर्भगवानन्वमोदत ।</p>
<p>प्रह्लादस्तदिदं श्रुत्वा तद्दर्शनकुतूहलात् ॥ (११५)</p>
<p>जगाम जगतां वन्द्यं नारायणगिरेस्तटम् ।</p>
<p>नासाग्रन्यस्तनयनो विष्णुचित्तश्श्रियान्वितम् ॥ (११६)</p>
<p>ध्यायन्नारायणं देवं न विवेद तमागतम् ।</p>
<p>विष्णुचित्त महाभाग द्रष्टुं त्वामहमागतः ॥ (११७)</p>
<p>प्रह्लादस्त्वं हि मे मान्यः पद्मनाभपरिग्रहात् ।</p>
<p>इति प्रह्लादवाक्येन प्रतिपन्नकुतूहलः ॥ (११८)</p>
<p>उत्थाय सहसा सोऽयं सोपचारमभाषत ।</p>
<p>अथान्योन्यकथालापालिनोरनयोरभूत् ॥ (११९)</p>
<p>निवासस्सुचिरं तत्र महाभागवरेण्ययोः ।</p>
<p>तत्र तुङ्गं गिरिं दृष्ट्वा प्रह्लादो मङ्गलाकृतिम् ॥ (१२०)</p>
<p>तदग्रे स्थापयामास नरसिंहं मुदान्वितः ।</p>
<p>अतो वदन्ति सर्वेऽपि तं गिरिं सिंहभूधरम् ॥ (१२१)</p>
<p>प्रयच्छति हरिस्तत्र प्रह्लादसदृशं सुतम् ।</p>
<p>आरोहन्ति गिरिं ये च ये च कुर्वन्ति पूजनम् ॥ (१२२)</p>
<p>तेषामभिमतं कुर्वन्नास्ते तत्र सदा हरिः ।</p>
<p>तोषितो विष्णुचित्तस्य भक्त्या गरुडवाहनः ॥ (१२३)</p>
<p>नारायणश्श्रिया सार्धमाजगाम ततः पुनः ।</p>
<p>किरीटकेयूरधरं पद्मपत्रनिभेक्षणम् ॥ (१२४)</p>
<p>श्रीवत्सवक्षसं विष्णुं पूर्णचन्द्रनिभाननम् ।</p>
<p>पद्मोदरदलाभोष्ठं सुप्रसन्नं शुचिस्मितम् ॥ (१२५)</p>
<p>इन्दीवरदलश्यामं पीतवस्त्रसमच्युतम् ।</p>
<p>पद्मच्छविपदद्वन्द्वं परमात्मानमीश्वरम् ॥ (१२६)</p>
<p>आयुधैः शङ्खचक्राद्यैः अन्यैश्शेषासनादिभिः ।</p>
<p>जयशब्दं प्रयुञ्जानैः परितः परिवारितम् ॥ (१२७)</p>
<p>अधिरुह्य गरुत्मन्तं सह लक्ष्म्या समागतम् ।</p>
<p>अग्रे नारायणं देवमपश्यत्स मुनीश्वरः ॥ (१२८)</p>
<p>प्रणनाम च साष्टाङ्गं तुष्टाव च पुनः पुनः ।</p>
<p>विशेषात्परितोषेण विष्णुचित्तो ननर्त च ॥ (१२९)</p>
<p>मन्त्रेण शरणं प्राप्य माधवस्य पदाम्बुजम् ।</p>
<p>सद्यो मुक्तिं ततः प्राप स तु सायुज्यलक्षणाम् ॥ (१३०)</p>
<p>परिहृतनिखिलाशः प्राक्तनब्रह्मचारी</p>
<p>पदमपि च विधातुर्मन्यमानस्तृणाय ।</p>
<p>इति किल यदुशैले शार्ङ्गपाणेः पदाब्जं</p>
<p>शरणमुपगतोऽभूच्छाश्वतं धाम लेभे ॥ (१३१)</p>
<p><strong>इति</strong> <strong>श्रीनारदीये</strong> <strong>पुराणे</strong> <strong>ज्ञानकाण्डे</strong> <strong>श्रीमद्यादवगिरिमाहात्म्ये</strong> <strong>विष्णचित्तोपाख्यानं</strong> <strong>नाम</strong> <strong>दशमोऽध्यायः</strong></p>
<p><strong>अथ</strong> <strong>एकादशोऽध्यायः</strong></p>
<p><strong>वसिष्ठसुतशापविमोचनम्</strong></p>
<p>मुनयः –</p>
<p>अहो नु विष्णुचित्तस्य माहात्म्यं भवतोदितम् ।</p>
<p>यदाकर्णनमात्रेण विष्णुचित्ताः कृता वयम् ॥ (१)</p>
<p>सर्वं श्रुतं मुनिश्श्रेष्ठ भवतो भक्तिभाजनात् ।</p>
<p>अथाऽपि पृच्छ्यते किञ्चिदाचक्ष्व ज्ञानारिधे ॥ (२)</p>
<p>वसिष्ठतनयास्तत्र पूता इति जगत्पतिः ।</p>
<p>प्राह नारायणः श्रीमान् तच्च नो वक्तुमर्हसि ॥ (३)</p>
<p>पञ्च भागवतास्तत्र कथं विष्णुमुपासत ।</p>
<p>एतदन्यच्च यद्वाच्यं तदाचक्ष्व महामुने ॥ (४)</p>
<p>नारदः –</p>
<p>विश्वामित्रेण शप्तास्ते पुरा वासिष्ठवंशजाः ।</p>
<p>चतुर्वेदिनमाकर्ण्य तत्र शापाद्विमोचितम् ॥ (५)</p>
<p>पलाशतीर्थपर्यन्ते स्थित्वा भक्तिसमन्विताः ।</p>
<p>पान्थानां विष्णुभक्तानां यत्र यत्राङ्घ्रिरेणवः ॥ (६)</p>
<p>पवनोत्थापिता जग्मुस्तत्र तत्र समाययुः ।</p>
<p>अपांसुलत्वं जग्मुस्ते पांसुभिः क्रमशः पुनः ॥ (७)</p>
<p>वैकुण्ठाङ्घिरजः स्पर्शविरजस्काङ्घ्रिसङ्गिभिः ।</p>
<p>अधिकारोऽभवत्तेषां तीर्थतोयनिषेवणे ॥ (८)</p>
<p>अणुः पर्वततामेति विष्णुभक्ताङ्घ्रिरेणुभिः ।</p>
<p>पर्वतोऽप्यणुतामेति विष्णुभक्तावमाननात् ॥ (९)</p>
<p>ततः पलाशतीर्थस्य तीर्थे स्नानं वितेनिरे ।</p>
<p>तेनापि तेषामभवत् परिशुद्धिरघक्षयात् ॥ (१०)</p>
<p>कतिचिद्दिवसांस्तत्र स्नात्वा तीर्थान्तरेष्वपि ।</p>
<p>दिनानि चक्रिरे स्नानं सप्त सप्त च सप्त च ॥ (११)</p>
<p>ततः क्षालितपापास्ते कल्याणतीर्थमाययुः ।</p>
<p>तपसा चरितेनापि विद्यया विष्णुभक्तितः ॥ (१२)</p>
<p>वयसापि च तत्रैते वृद्धं ददृशुरग्रतः ।</p>
<p>प्रणेमुः पादयोरस्य परं प्रीतिसमन्विताः ॥ (१३)</p>
<p>अन्वयुङ्क्त च तानेव मुनिस्तद्वत्तमादरात् ।</p>
<p>ऊचुस्ते पृच्छते तस्मै सर्वं वृत्तं चिरन्तनम् ॥ (१४)</p>
<p><strong>पञ्चभागवतक्षेत्रमहिमा</strong></p>
<p>स मुनिस्तानिति प्राह क्षेत्रमेतन्महत्तरम् ।</p>
<p>अत्र भागवताः पञ्च निवासं चक्रिरे पुरा ॥ (१५)</p>
<p>अहं च लोमशस्तेषां प्रभावात्प्रथितं भृशम् ।</p>
<p>क्षेत्रमेतदिहागम्य वर्ते धृत्या समन्वितः ॥ (१६)</p>
<p>अम्बरीषो विकुक्षिश्च पुरा रुक्माङ्गदस्तथा ।</p>
<p>शुकश्च पुण्डरीकश्च पञ्च भागवताः स्मृताः ॥ (१७)</p>
<p>स्वेषु स्वेषु च कालेषु ते च भागवतोत्तमाः ।</p>
<p>अज्ञानवारकस्यास्य तरोः दक्षिणभागतः ॥ (१८)</p>
<p>स्थित्वा वराहरूपस्य देवस्य ध्यानमाचरन् ।</p>
<p>अस्य तीर्थस्य पूर्वत्र सन्निधत्ते सदा हरिः ॥ (१९)</p>
<p>स्वेच्छावराहरूपेण वसुधाश्लेषचारुणा ।</p>
<p>अतो भागवतास्तत्र कुहनाकोलविग्रहात् ॥ (२०)</p>
<p>विज्ञानं लेभिरे तस्मादज्ञानोन्मूलनक्षमम् ।</p>
<p>इहैव पोत्रिरूपेण विष्णुना प्रभविष्णुना ॥ (२१)</p>
<p>श्लोकद्वयमुपादेशि भूम्यै भुवनमङ्गलम् ।</p>
<p>अद्यापि भक्तियोगेन ये च भावितचेतसः ॥ (२२)</p>
<p><strong>शरणागतिमाहात्म्यम्</strong></p>
<p>तेषामाविर्भवन्नग्रे विज्ञानं सम्प्रयच्छति ।</p>
<p>अंबरीषः खलु पुरा ज्ञानिनामुत्तमोत्तमः ॥ (२३)</p>
<p>भगवत्पादयोरेव निष्ठामात्यन्तिकीं व्यधात् ।</p>
<p>यस्येदं वाक्यमद्यापि पठ्यते भगवत्परः ॥ (२४)</p>
<p>स त्वं प्रहर वा मा वा मयि वज्रं पुरन्दर ।</p>
<p>नाहमुत्सृज्य गोविन्दमन्यमाराधयामि भोः ॥ (२५)</p>
<p>एवं भक्तिपराधीनमानसस्स महीपतिः ।</p>
<p>स्वेच्छा-वराहरूपस्य विष्णोस्सेवामिहातनोत् ॥ (२६)</p>
<p>भगवानपि तस्याह सर्वान्धर्माननुत्तमान् ।</p>
<p>भगवान् –</p>
<p>शरणागतिधर्मञ्च ज्ञापयामास तत्त्वतः ॥ (२७)</p>
<p>अम्बरीष महाभाग विद्यानामुत्तमोत्तम ।</p>
<p>न्यासविद्येति वेदेषु वेदान्तेषु च गीयते ॥ (२८)</p>
<p>शरणागतिसन्यासत्यागप्रपदनोक्तिभिः ।</p>
<p>न्यास एव हि सर्वत्र पुराणादिषु पठ्यते ॥ (२९)</p>
<p>पञ्चरात्रेषु सर्वत्र प्राचीकशमहं मुहुः ।</p>
<p>न्यास एव हि सर्वेषां धर्माणामुत्तमस्त्विति ॥ (३०)</p>
<p>सत्याच्छ्रेष्ठं तपस्तस्माद्दमस्तस्माच्छमस्ततः ।</p>
<p>दानं धर्मस्ततो धर्माद्वरं प्रजननं ततः ॥ (३१)</p>
<p>अग्नयोप्यग्निहोत्रञ्च तेभ्यस्तस्मान्मखस्ततः ।</p>
<p>मानसं मानसान्नयास इति हि श्रूयते बुधैः ॥ (३२)</p>
<p>यथाहं सर्वदेवानामतिरिक्तो नृपोत्तम ।</p>
<p>यथा लक्ष्मीश्च सर्वानां नारीणामुत्तमोत्तमा ॥ (३३)</p>
<p>तथा न्यासश्च धर्मेभ्यस्सर्वेभ्योऽप्यतिरिच्यते ।</p>
<p>कर्मिणो ज्ञाननिष्ठा वा नचैवार्हन्ति भूषते ॥ (३४)</p>
<p>शरणागतिनिष्ठस्य कलां कोटितमीमपि ।</p>
<p>आकिञ्चन्यपुरस्कारात् विश्वासाच्च महत्तरात् ॥ (३५)</p>
<p>शरणागतिनिष्ठायां चेतो मे प्रतितिष्ठति ।</p>
<p>मामेव शरणं प्राप्य वर्तते ये नराधिप ॥ (३६)</p>
<p>तानेव शरणं प्राप्य तेषां हृदि वसाम्यहम् ।</p>
<p>मय्यर्पितभरा ये तु ते भवन्तीह निर्भराः ॥ (३७)</p>
<p>इह वामुत्र वा नित्यं तेषां भारं वहाम्यहम् ।</p>
<p>रोमशः –</p>
<p>एवं भगवतो वाक्यादम्बरीषः कृतार्थधीः ॥ (३८)</p>
<p>शरणागतिमाहात्म्यं सर्वदाप्यनुसन्दधे ।</p>
<p>चतुर्णामपि चान्येषां भगवद्-ज्ञानिनामिह ॥ (३९)</p>
<p>वृत्तान्ता बहवस्सन्ति विस्तरानालपाम्यहम् ।</p>
<p>संसारमरुकान्तारसंतापार्तिप्रशान्तये ॥ (४०)</p>
<p>इत्थं परश्शतं चान्ये निवासमिह चक्रिरे ।</p>
<p>तस्माद्यूयमिहावासात्सद्यः पूता भविष्यथ ॥ (४१)</p>
<p>नारदः –</p>
<p>एवं रोमशवाक्येन वसिष्ठाः प्रीतचेतसः ।</p>
<p>तत्रोषित्वा विशुद्धिश्च संप्रापुर्मुनिसत्तमाः ॥ (४२)</p>
<p>सीतारण्य-समुद्भूत-तुलसीदलसञ्चयैः ।</p>
<p>नारायणं समाराध्य सञ्जग्मुः परमां गतिम् ॥ (४३)</p>
<p><strong>नारदकृतभविष्यत्कलिधर्मोपदेशः</strong></p>
<p>इति वृत्तमशेषञ्च भवतामीरितं मया ।</p>
<p>वर्तिष्यमाणमखिलं वदामि मुनिसत्तमाः ॥ (४४)</p>
<p>कलिरेष महाभागाः क्रमशः परिपक्त्रिमः ।</p>
<p>पाषण्डवादैः प्रबलैर्वेदमार्गं निरोत्स्यति ॥ (४५)</p>
<p>तत्त्वपाषण्डिनश्चैके वृत्तपाषण्डिनः परे ।</p>
<p>अपरे तत्त्ववृत्ताभ्यां त्रिधा पाषण्डिनः कलौ ॥ (४६)</p>
<p>कर्मब्रह्मोभयेषाञ्च कथ्यन्ते तेऽपि वर्जनात् ।</p>
<p>अथवा विपरीतानां तेषामेव प्रकल्पनात् ॥ (४७)</p>
<p>आपातज्ञानमात्रेण वैदिकाश्चाप्यवैदिकाः ।</p>
<p>अन्यदैवतसामान्यान् मंस्यन्ते मधुसूदनम् ॥ (४८)</p>
<p>मीमांसायां कबन्धञ्च कथयिष्यन्ति केचन ।</p>
<p>राहुकल्पं शिरोभागं सङ्ग्रहिष्यन्ति चापरे ॥ (४९)</p>
<p>यज्वानो नामयज्ञैश्च डम्भस्यैवान्यमूर्तयः ।</p>
<p>दण्डकुण्डलमात्रेण दर्शयिष्यन्ति योग्यताम् ॥ (५०)</p>
<p>अन्तर्यामी समस्तानामाराध्यो भगवान् हरिः ।</p>
<p>वैदिकेषु च कर्मादिष्वन्तर्धास्यति वागियम् ॥ (५१)</p>
<p>सन्यासिनोऽपि सर्वान्नभोजिनो नगरादिषु ।</p>
<p>म्लेच्छप्रायाश्चरिष्यन्ति मिथ्याचाराग्रयायिनः ॥ (५२)</p>
<p>लक्ष्मणेन हतः पूर्वमाहवे राघवाज्ञया ।</p>
<p>मायावी पुनरुद्भूय करिष्यति कलेर्बलम् ॥ (५३)</p>
<p>चरिष्यन्ति च सर्वत्र समिदाधानवर्जिताः ।</p>
<p>तुरङ्गब्रह्मचर्येण केवलं ब्रह्मचारिणः ॥ (५४)</p>
<p>ब्राह्मणाश्च चरिष्यन्ति राज्ञामाज्ञानुवर्तिनः ।</p>
<p>आयोधनादिकं सर्वमकृत्यशतलम्पटाः ॥ (५५)</p>
<p>धनमेव भवेत्पुंसामपराधः कलौ युगे ।</p>
<p>धनिनां दायमाप्स्यन्ति केवलं धरणीभुजः ॥ (५६)</p>
<p>न गुरौ पुरुषाः केचिन्न पित्रोर्न च दैवते ।</p>
<p>प्राप्स्यन्ति तादृशीं भक्तिं यादृशीं प्रमदाजने ॥ (५७)</p>
<p>न पुराणं न वेदाश्च नापि चाध्यात्मविस्तराः ।</p>
<p>भविष्यन्ति परं विद्या भरतादिः कलौ युगे ॥ (५८)</p>
<p>नवयौवनदुर्दान्तमानसाश्च नतभ्रुवः ।</p>
<p>शश्वद्विडम्बयिष्यन्ति वृद्धश्वशुरचेष्टितम् ॥ (५९)</p>
<p>गुणवत्सु च दारेषु विद्यमानेष्वपि द्विजाः ।</p>
<p>परदारानुरागेण पतिष्यन्ति कलौ युगे ॥ (६०)</p>
<p>धर्मार्थं न प्रदास्यन्ति पात्रेषु कणिकामपि ।</p>
<p>प्रशंसार्थं प्रदास्यन्ति प्रभवो निखिलं धनम् ॥ (६१)</p>
<p>न स्मरिष्यन्ति गोविन्दं नरकोत्तारकं जनाः ।</p>
<p>चरमेऽपि क्षणे सास्रं दारान् द्रक्ष्यन्ति विह्वलाः ॥ (६२)</p>
<p>समृद्धशूद्रद्वारपालवेत्रचित्रासकारिभिः ।</p>
<p>द्वारभागे निरोत्स्यन्ते रागाद्दूरागता द्विजाः ॥ (६३)</p>
<p>बहुना किमिहोक्तेन विष्णुभक्तिपरायणान् ।</p>
<p>अधिक्षेप्स्यन्ति भूपानां सेवोन्मत्तद्विजाधमाः ॥ (६४)</p>
<p>नारायणं परित्यज्य देवतान्तरसेविनः ।</p>
<p>भविष्यन्ति जना नित्यमहो भाग्यस्य संक्षयः ॥ (६५)</p>
<p>दुष्टैरेव कलौ द्रव्यैर्दुर्गाद्याराधनक्रियाम् ।</p>
<p>हरिबाद्याः करिष्यन्ति हत्वा भूतान्यपि द्विजाः ॥ (६६)</p>
<p>श्मशानदेवतायाश्च करिष्यन्त्यर्चनं कलौ ।</p>
<p>पुत्रदारादिसंसर्गात्पुण्यपापविदोऽपि च ॥ (६७)</p>
<p>परद्रव्यापहारेषु करिष्यन्ति परां रतिम् ।</p>
<p>न दैष्टिकान्न दाक्षिण्यशालिनो नापि चास्तिकान् ॥ (६८)</p>
<p>राजानस्सङ्ग्रहिष्यन्ति ग्रहिष्यन्त्युद्भटान् द्विजान् ।</p>
<p>न श्रोष्यन्ति गुरोर्वाक्यं न ज्ञास्यन्ति हरेः पदम् ॥ (६९)</p>
<p>यापयिष्यन्त्यहोरात्रमुदरम्भरयो नराः ।</p>
<p>समस्तजगतामीशे साक्षान्नारायणे स्थिते ॥ (७०)</p>
<p>कवयः कथयिष्यन्ति यं कञ्चित्पुरुषाधमम् ।</p>
<p>योषिताञ्च कलौ रूपमदः केशैर्भविष्यति ॥ (७१)</p>
<p>भर्तारं धनहीनं तु परित्यक्ष्यन्ति योषितः ।</p>
<p>प्रमदाश्च भविष्यन्ति स्वैरिण्यो ललितस्पृहाः ॥ (७२)</p>
<p>पर्जन्यश्चाल्पवृष्टिस्तु सस्यं स्वल्पफलं तथा ।</p>
<p>अधर्मवृत्या लोकास्तु भविष्यन्त्यचिरायुषः ॥ (७३)</p>
<p>एवं खलु मुनिश्रेष्ठाः कलिधर्मास्सहस्रशः ।</p>
<p>वर्तिष्यन्ते महीमध्ये वासुदेवस्य लीलया ॥ (७४)</p>
<p>द्वापरान्ते कलिस्तत्र प्रवेष्टुं द्रुतमागतः ।</p>
<p>वेत्रदण्डधरैस्सद्यस्ताडितो विष्णुविङ्करैः ॥ (७५)</p>
<p>तस्मात्कलिः यदुगिरिं न प्रवेक्ष्यति साध्वसात् ।</p>
<p>ततो वर्णाश्रमाचारपरा विष्णुपरायणाः ॥ (७६)</p>
<p>सेविष्यन्ते यदुगिरौ देवं नारायणं प्रभुम् ।</p>
<p>साक्षादनन्तस्स गिरिस्सर्वदा सेवते हरिम् ॥ (७७)</p>
<p>विशेषेणापि रूपेण सेवते च कृते कृते ।</p>
<p>लक्ष्मणाकतिमास्थाय त्रेतयामप्यसेवत ॥ (७८)</p>
<p>सङ्कर्षणस्तु भगवान् सिषेवे द्वापरात्यये ।</p>
<p>सेविष्यते कलौ चैव तत्र शेषः श्रियः पतिम् ॥ (७९)</p>
<p>तस्मान्नारायणं दृष्ट्वा तत्र यूयं मुनीश्वराः ।</p>
<p>शेषशेषाशनादीनामैश्वर्यं प्राप्स्यथ ध्रुवम् ।</p>
<p>एवं नारदवाक्येन सन्तोषं परमं ययुः ॥ (८०)</p>
<p>इति किल मुनिपुत्रा विष्णुभक्ताङ्घ्रिरेणु-</p>
<p>स्पृशविगलितशापास्तीर्थसेवाधिकारम् ।</p>
<p>यदुगिरितटवासाद्रोमशस्योपसत्या-</p>
<p>परमपदमवापुश्चादरात्तेऽपि सर्वे ॥ (८१)</p>
<p><strong>इति</strong> <strong>श्रीनारदीये</strong> <strong>पुराणे</strong> <strong>ज्ञानकाण्डे</strong> <strong>श्रीमद्यादवगिरिमाहात्म्ये</strong> <strong>वसिष्ठसुतशापविमोचनादिकं</strong> <strong>नाम</strong> <strong>एकादशोऽध्यायः</strong></p>
<p><strong>अथ</strong> <strong>द्वादशोऽध्यायः</strong></p>
<p><strong>नारदादीनां</strong> <strong>गङ्गातरणपूर्वकं</strong> <strong>नारायणगिरिगमनम्</strong></p>
<p>ततो नारदयुक्तास्ते मुनयः संश्रितव्रताः ।</p>
<p>नारायणगिरिं गन्तुमुपचक्रमिरे तदा ॥ (१)</p>
<p>जग्मुर्भागीरथीं पूर्वं जातकौतूहला भृशम् ।</p>
<p>त्रिविक्रमपदाम्भोजमधुधारां मनोहराम् ॥ (२)</p>
<p>बहुकल्लोलविस्तारबन्धुरां प्रेक्ष्य जाह्नवीम् ।</p>
<p>नाविकैरुपनीतां ते नावमारुरुहुर्मुदा ॥ (३)</p>
<p>अत्रान्तरे महावातः पश्चिमस्सहसा ववौ ।</p>
<p>नावं च नाविका नेतुं नैव किश्चिदशक्नुवन् ॥ (४)</p>
<p>सर्वे ते मुनयः प्रेक्ष्य तस्थुः सम्भ्रान्तचेतसः ।</p>
<p>अवदन् व्यासमालोक्य जातमत्याहितन्त्विदम् ॥ (५)</p>
<p>नारायणाचलं गत्वा गलिताध्वपरिश्रमाः ।</p>
<p>वासुदेवपदाम्भोजं वयं लप्स्यामहे न किम् ॥ (६)</p>
<p>इत्युक्तस्तैर्मुनिश्रेष्ठैर्मुहुः पर्याकुलेक्षणैः ।</p>
<p>व्यासस्तु पुण्डरीकाक्षसदासन्निधिनान्वितः ॥ (७)</p>
<p>एतद्भगवतः कृत्यमित्यबोधि मुनीश्वरः ।</p>
<p>परमज्ञानसम्पन्नः पाराशर्यो मुनिस्ततः ॥ (८)</p>
<p>नाविकान् प्राह नौरेषा नीयतां नीयतामिति ।</p>
<p>न शक्नुम इति प्राहुस्ते सर्वे नाविकाश्च तम् ॥ (९)</p>
<p>ततोऽब्रवीन्महाभागः कृष्णद्वैपायनश्च तान् ।</p>
<p>भवद्भिर्नीयमानाया नावो नयनसाधनम् ॥ (१०)</p>
<p>सर्वं क्षिपत गङ्गायामिति सर्वविदां वरः ।</p>
<p>प्रचिक्षिपुस्ततस्सर्वे तत्सर्वं जाह्नवीजले ॥ (११)</p>
<p>व्यासवाक्यप्रमाणेन सहसा वीतसंशयाः ।</p>
<p>प्रापद्यत मुनिश्रेष्ठः प्रणतोत्तारकं हरिम् ॥ (१२)</p>
<p>कूलान्तरं ततः प्राप सहसा नौरपि स्वयम् ।</p>
<p>ततस्ते मुनयस्सर्वे विस्मयं प्रतिपेदिरे ॥ (१३)</p>
<p>अहो नु खलु माहात्म्यं व्यासस्येति बभाषिरे ।</p>
<p>पाराशर्यो मुनिः प्राह तान्सर्वान्मुनिपुङ्गवान् ॥ (१४)</p>
<p>अस्मान्परीक्षमाणस्य विष्णोरेतद्विचेष्टितम् ।</p>
<p>आश्रितानां हि सर्वेषामवने नित्यकौतुकी ॥ (१५)</p>
<p>आकिञ्चन्यपुरस्कारमवलोकयते हरिः ।</p>
<p>अध्यात्मशास्त्रसाराणामशेषगुणसम्पदाम् ॥ (१६)</p>
<p>विश्वासस्तु महाविष्णोः प्रीतिहेतुर्मुनीश्वराः ।</p>
<p>सद्यस्तारयतो विष्णोस्संसारविषवारिधिम् ॥ (१७)</p>
<p>अतिभारः किमस्माकम् आपगाया विलङ्घनम् ।</p>
<p>अवरुह्य ततस्सर्वे मुनयस्तोषिताशयाः ॥ (१८)</p>
<p>विष्णुपद्या जले स्नात्वा चक्रिरे वैदिकीः क्रियाः ।</p>
<p>सर्वेष्वपि च मन्त्रेषु साक्षान्नारायणं हरिम् ॥ (१९)</p>
<p>चिन्तयन्तो विशुद्धेन चेतसा ते वितेनिरे ।</p>
<p>अन्ये कुर्वन्ति कर्माणि केवलं विधिचोदिताः ॥ (२०)</p>
<p>विष्णुभक्तास्तु कुर्वन्ति विष्णोराज्ञानुरूपतः ।</p>
<p>नर्मदामतिलङ्घ्याथ नलिनोत्पलगोभिताम् ॥ (२१)</p>
<p>गोदावरीतटं प्रापुर्गोविन्दासक्तमानसाः ।</p>
<p><strong>उञ्च्छवृत्यतिथि–प्रियवृत्तान्तः</strong></p>
<p>अतिथिप्रिय इत्येकस्तत्रावर्तत भूसुरः ॥ (२२)</p>
<p>उञ्च्छवृत्तिरिति त्वन्यस्य च विष्णुपरायणः ।</p>
<p>अथ तान्यार्थयामास बहुशेऽप्यतिथिप्रियः ॥ (२३)</p>
<p>भवनं मम युष्माभिरागन्तव्यं महात्मभिः ।</p>
<p>अहं सहस्रशो नित्यं ब्राह्मणान् भोजयामि च ॥ (२४)</p>
<p>भवद्भिरपि भोक्तव्यं मद्गृहे महितैरिति ।</p>
<p>तं प्राहुर्मुनयस्सर्वे वयं तु तव मन्दिरे ॥ (२५)</p>
<p>भोक्तुं नैवागमिव्यामो यत्त्वं न भजसे हरिम् ।</p>
<p>हरिभक्तेषु भक्ता ये हरेस्सेवाञ्च तन्वते ॥ (२६)</p>
<p>ते हि नो बान्धवा ज्ञेया न तु सङ्कीर्णवृत्तयः ।</p>
<p>करवीरादिकं भुक्तं केवलं देहनाशनम् ॥ (२७)</p>
<p>विष्णुभक्तिविहीनस्य देहिनञ्च विनाशयेत् ।</p>
<p>वरं देहपरित्यागो वरं वह्नेश्च भक्षणम् ॥ (२८)</p>
<p>विष्णुभक्तिविहीनस्य न वरं भोजनं गृहे ।</p>
<p>अतिथिप्रियमित्युक्त्वा मुनयस्ते मुदान्विताः ॥ (२९)</p>
<p>उञ्च्छवृत्तेर्गृहं प्रापुस्स्वयमेव कुतूहलात् ।</p>
<p>संपन्नं मां विलङ्घ्यैव ते दरिद्रगृहं गताः ॥ (३०)</p>
<p>किं भोक्ष्यन्त इति स्वान्ते प्रजहासातिथिप्रियः ।</p>
<p>दृष्ट्वा तानुञ्च्छवृत्तिस्तु तुतोष भृशमुत्सुकः ॥ (३१)</p>
<p>लब्धतुष्टेति तस्यासीत्पत्नी चारित्रशालिनी ।</p>
<p>सा मुनीनवलोक्यांश्चिन्ताव्याकुलिताभवत् ॥ (३२)</p>
<p>उञ्च्छवृत्तिस्ततस्सर्वान्मुनीनुत्सुकमानसः ।</p>
<p>प्रणम्य शिरसा सद्यः प्रालपत्प्रीतमानसः ॥ (३३)</p>
<p>शाककन्दफलादीनि यानि मे सन्ति तानि वः ।</p>
<p>निवेदयिष्ये भक्त्या किमलभ्यं भवादृशाम् ॥ (३४)</p>
<p>इत्युक्त्वा मुनिशार्दूलान् इन्दिरारमणप्रियः ।</p>
<p>उञ्च्छवृत्तिः किमेतेषां दास्यामीति व्यचिन्तयत् ॥ (३५)</p>
<p>आकिञ्चन्याभिभूतेन चिराय किल चेतसा ।</p>
<p>भक्ताराधनचित्तस्य भक्तस्य हृदयं च तत् ॥ (३६)</p>
<p>दृष्ट्वा प्रसन्नवरदः प्राहसत्परमः पुमान् ।</p>
<p>प्रहसन्तं पतिं वीक्ष्य पद्मा पद्मेक्षणं पुनः ॥ (३७)</p>
<p>अपृच्छद्धसनं किं ते तेनोक्तं भक्तकारणम् ।</p>
<p>ततस्तस्य गृहे विष्णोर्वल्लभा किल वीक्षणैः ॥ (३८)</p>
<p>आवहस्त्रिदशेन्द्राणां अभिलाषपदां श्रियम् ।</p>
<p>यत्रायान्ति हरेर्भक्ता यत्र वा भुञ्जते प्रियात् ॥ (३९)</p>
<p>स्वयमेव भविष्यन्ति तत्र वै सर्वसम्पदः ।</p>
<p>अकामोपनतां लब्ध्वा सम्पदं स मुनीश्वरान् ॥ (४०)</p>
<p>सम्यगाराधयामास सन्तोषेण समन्वितः ।</p>
<p>ततस्तस्य गृहे भुक्त्वा तेषु संप्रीतबुद्धिषु ॥ (४१)</p>
<p>आसनस्थेषु सव्रीडमाजगामातिथिप्रियः ।</p>
<p>प्रणनाम मुनिश्रेष्ठान् प्रभूतं प्रीतमानसः ॥ (४२)</p>
<p><strong>अतिथिप्रियं</strong> <strong>प्रति</strong> <strong>विश्वामित्रोपदिष्ट–भगवद्भक्तधर्माः</strong></p>
<p>तमवेक्ष्य महाभागो विश्वामित्रो जगाद ह ।</p>
<p>उञ्छवृत्तेस्तु दारिद्र्यात् अहसस्त्वं पुरा मुनीन् ॥ (४३)</p>
<p>चित्तेन गर्वसर्वस्वं भवतो वेद्मि खल्वहम् ।</p>
<p>नारायणपराणां हि संपत्तिस्सर्वतोमुखी ॥ (४४)</p>
<p>स एव हि दरिद्रः स्याद्यस्त्वलक्ष्मीशसंश्रयः ।</p>
<p>केशवं यः परित्यज्य किंपचोऽन्यं निषेवते ॥ (४५)</p>
<p>स हि कल्पद्रुमं त्यक्त्वा काङ्क्षते शाल्मलिद्रुमम् ।</p>
<p>नारायणं परित्यज्य योऽन्यमिच्छति सेवितुम् ॥ (४६)</p>
<p>मुक्त्वा तेन सुधान्बोधिः मृग्यते लवणाकरः ।</p>
<p>विहाय माधवं यस्तु वीक्षते रक्षकान्तरम् ॥ (४७)</p>
<p>स हि मन्दाकिनीतीरे मरीचिजलमिच्छति ।</p>
<p>गोविन्दं यः परित्यज्य गोप्त्रान्तरमपेक्षते ॥ (४८)</p>
<p>त्यक्त्वा पोतं स भिन्नेन भाण्डेनोल्लङ्घयेन्नदीम् ।</p>
<p>यश्च विष्णुं विहायैव विचिनोत्यन्यदैवतम् ॥ (४९)</p>
<p>लब्धचिन्तामणिं त्यक्त्वा कुरुविन्दं स वाञ्छति ।</p>
<p>याचते किञ्चिदपरं यस्त्यक्त्वा मधुसूदनम् ॥ (५०)</p>
<p>सकृष्णमेघं सन्त्यज्य नीहारार्थी कृषीवलः ।</p>
<p>त्वचा त्रिविक्रमं यातु नेवते विदद्यान्तरम् ॥ (५१)</p>
<p>सुरभिं स हि सन्त्यज्य सूकरं दोन्धुमिच्छति ।</p>
<p>अन्यमिच्छति यो देवमवमन्य तु वामनम् ॥ (५२)</p>
<p>दीपं त्यक्त्वान्धतमसि खद्योतमनुधावति ।</p>
<p>यश्श्रीधरमतिक्रम्य श्रयते देवतान्तरम् ॥ (५३)</p>
<p>शर्करां न विहायैव खादत्यूषस्मृत्तिकाम् ।</p>
<p>परित्यज्य हृषीकेशं परं यः प्रतिपद्यते ॥ (५४)</p>
<p>चन्दनछायामुन्मुच्य स्निह्यति स्नुहि सञ्चये ।</p>
<p>विमुच्य पद्मनाभं यो विबुधान्तरमिच्छति ॥ (५५)</p>
<p>निधिं निक्षिपति स्वान्तं त्यक्त्वा वै पैतृकं धनम् ।</p>
<p>त्यक्त्वा दामोदरं देवं सेवां योऽन्यत्र वाञ्छति ॥ (५६)</p>
<p>लप्स्यते लाङ्गलीकन्दं मुक्त्वा कर्पूसञ्चयम् ।</p>
<p>विहाय वासुदेवं यस्सेवते देवतान्तरम् ॥ (५७)</p>
<p>मुक्त्वेक्षुखण्डमेरण्डखण्डस्तेन हि खाद्यते ।</p>
<p>सङ्कर्षणं समुत्सृज्य तामसं दैवतं भजन् ॥ (५८)</p>
<p>दिव्यौषधमनादृत्य करोति विषभक्षणम् ।</p>
<p>प्रद्युम्नं देवमुत्सृज्य राजसं दैवतं श्रितः ॥ (५९)</p>
<p>विरक्तो हेमकूटे स्यादारकूटातिरागतः ।</p>
<p>अनिरुद्धमपेक्ष्याऽन्यं रक्षकान्तरमिच्छति ॥ (६०)</p>
<p>मातुस्तन्यं हितं त्यक्त्वाऽजागलस्तनवाञ्छिता ।</p>
<p>शृणु चैतच्च विप्र त्वं यन्मया कथ्यते पुनः ॥ (६१)</p>
<p>अगच्छं खल्वहं पूर्वं वसिष्ठस्याश्रमान्तिकम् ।</p>
<p>श्रुत्वा मामागतं प्राह स मुनिश्चाप्यरुन्धतीम् ॥ (६२)</p>
<p>अरे गत्वा त्वया सद्यो योऽभूदध्वश्रमान्वितः ।</p>
<p>अन्नं सुपावनं तस्मै विश्वामित्राय दीयताम् ॥ (६३)</p>
<p>इत्युक्तारुन्धती भी वसिष्ठेन महात्मना ।</p>
<p>आजगामान्नमादाय दातुं मह्यं मनस्विनी ॥ (६४)</p>
<p>मध्ये मार्गं नदी काचित्प्रावहद्भीमदर्शना ।</p>
<p>निवृत्य भर्त्रे तद्वृत्तमाबभाषे मनस्विनी ॥ (६५)</p>
<p>आचष्ट मुनिशार्दूलस्तामप्यथ महातपाः ।</p>
<p>वसिष्ठो ब्रह्मचारी चेन्नित्यं मार्गं प्रयच्छ मे ॥ (६६)</p>
<p>इति त्वं वद ते मार्गं नदी दद्यान्न संशयः ।</p>
<p>इति भर्तुर्वचश्श्रुत्वा सहसागत्य साऽब्रवीत् ॥ (६७)</p>
<p>तद्वाक्यात्सा नदी सद्यो मार्गं प्रादात्ततः परम् ।</p>
<p>दत्तमार्गा मुनिवधूरागत्यान्नं ममास्मृणोत् ॥ (६८)</p>
<p>अभुञ्जि भगवद्भुक्तमन्नं धन्येन चेतसा ।</p>
<p>पुनर्जगाम सहसा पुण्यश्लोका तपस्विनी ॥ (६९)</p>
<p>प्रववाह नदी भीमा मध्ये कल्लोलडम्बरैः ।</p>
<p>मत्सकाशमुपागम्य मह्यं तत्प्राह तापसी ॥ (७०)</p>
<p>अहं नित्योपवासी चेमार्गं देहीति तां नदीम् ।</p>
<p>ब्रूहीत्यवदमाहैषा मार्गं प्रादाच्च सा नदी ॥ (७१)</p>
<p>गत्वा तापसपत्नी सा जगाद मुनिपुङ्गवम् ।</p>
<p>मम भर्तुः कथं ते स्यात् ब्रह्मचर्यं मुनीश्वर ॥ (७२)</p>
<p>मया भुक्तवतो दत्तं कथं नित्योपवासिता ।</p>
<p>उभाभ्यां खलु वाक्याभ्यां मार्गं प्रादाच्च सा नदी ॥ (७३)</p>
<p>एवं वदन्तीमालोक्य व्याहरद्यमिनां वरः ।</p>
<p>स्वदारनिरतस्सोऽहं काले च परिगृह्यसे ॥ (७४)</p>
<p>तन्नित्यब्रह्मचारित्वं मम तापसि युज्यते ।</p>
<p>विश्वामित्रोऽपि स मुनिः विष्णुभक्तिपरायणः ॥ (७५)</p>
<p>जात्याश्रयनिमित्तैश्च नैव दुष्टं सुपावनम् ।</p>
<p>निवेद्य कमलाभर्तुः निरहङ्कारया धिया ॥ (७६)</p>
<p>अनिषिद्धेषु कालेषु भुङ्क्ते गोविन्दनामतः ।</p>
<p>तस्मान्नित्योपवासित्वं तथ्यं तस्यापि मानिनि ॥ (७७)</p>
<p>इत्थं वसिष्ठवाक्येन माभूत्सन्तोषशालिनी ।</p>
<p>तस्मात्त्वद्गृहभोक्तृत्वं नास्माकं द्विज युज्यते ॥ (७८)</p>
<p>उञ्छवृत्तेः गृहे विष्णुभुक्तमन्नमभुञ्ज्महि ।</p>
<p>इति विश्वविदस्तस्य विश्वामित्रस्य भाषितम् ॥ (७९)</p>
<p>श्रुत्वाऽतिथिप्रियस्सद्यः प्राप सत्त्वोत्तरां धियम् ।</p>
<p>जगाम परमां भक्तिं जगदीशे जनार्दने ॥ (८०)</p>
<p>अतिथिप्रियः –</p>
<p>विश्वामित्र महाभाग मुनीनामुत्तमोत्तम ।</p>
<p>धन्योऽहमस्मि भवतो वाक्यैरिति तमब्रवीत् ॥ (८१)</p>
<p>नारदः –</p>
<p>ततो गोदावरीतीरवासिनो हरिणान्मुनीन् ।</p>
<p>अवलोक्य परां प्रीतिं चक्षुषामुपलेभिरे ॥ (८२)</p>
<p>मुनयोऽपि च तान्दृष्ट्वा मुदमन्तर्भृशं दधुः ।</p>
<p>हरिणानामहो भाग्यं परिपवित्रमचेतसाम् ॥ (८३)</p>
<p>विमलं चाभवत् चित्तं विष्णुभक्तावलोकनात् ।</p>
<p>कृष्णवेणीं ततः प्रापुः कृष्णद्वैपायनादयः ॥ (८४)</p>
<p>हरिणा हितचित्तास्ते हरिणैरपि संयुताः ।</p>
<p>तत्र वीरध्वजो नाम कश्चित् भागवतोत्तमः ॥ (८५)</p>
<p>उपाचरन्मुनिश्रेष्ठानुत्तमैः द्रव्यसञ्चयैः ।</p>
<p>सुवर्णवस्त्ररत्नाद्यं सर्वं जगृहिरे च ते ॥ (८६)</p>
<p>नारायणार्पणं कर्तुं मुनयो मुदिताशयाः ।</p>
<p>पाटच्चरास्ततः केचिद्गृहीतुं तत्समागताः ॥ (८७)</p>
<p>विश्वामित्रस्तु तान्प्रेक्ष्य मुनिमन्त्रविदां वरः ।</p>
<p>वारयामास हस्तेन दक्षिणेन वनान्तरे ॥ (८८)</p>
<p>सहस्रसंख्याश्शस्त्रैस्ते स्वैर्निजघ्नुः परस्परम् ।</p>
<p>हताः परस्परं ते च वसुधायामशेरत ॥ (८९)</p>
<p>सर्वे ततो मुनिश्रेष्ठाः तेन सञ्जातविस्मयाः ।</p>
<p>प्रशशंसुः प्रभावं तं वहन्तं गाधिनन्दनम् ॥ (९०)</p>
<p><strong>यदुगिरिनारायणपुरवर्णनम्</strong></p>
<p>ततो ददृशुरुत्तुङ्ग-शृङ्गमण्डलमण्डितम् ।</p>
<p>शाखिभिश्च कृतं विष्वक् शारिकाकुलसङ्कलैः ॥ (९१)</p>
<p>निपतन्निर्झरा-रावमुखरी-कृतदिङ्मुखम् ।</p>
<p>शरण्यं देवतोपेतं शैलं भुवनपावनम् ॥ (९२)</p>
<p>प्रणेमुः दूरतस्ते तु प्रणन्तव्यास्सुरैरपि ।</p>
<p>अयं हि परमो धर्मो यद्विष्णोर्धाम नन्दनम् ॥ (९३)</p>
<p>आसेदुरथ शैलेन्द्रमाविर्भूतकुतूहलाः ।</p>
<p>अपिबन्त इवाक्षिभ्यामाद्यास्ते मुनिपुङ्गवाः ॥ (९४)</p>
<p>अग्रे शैलस्य नगरीं शोभितामभितः श्रिया ।</p>
<p>सालेनावृतपर्यन्तां नागजालैरलङ्कृताम् ॥ (९५)</p>
<p>नित्योत्सवप्रसङ्गेन दिक्षु दिक्षु ध्वजावृताम् ।</p>
<p>परीतां काहलीनादैः पचेलिमसुधारसैः ॥ (९६)</p>
<p>आसिञ्चन्तीमशेषाणां श्रवरसोरन्तरं मुहुः ।</p>
<p>भेरीमर्दलमुख्यैश्च वाद्यैर्नादितदिङ्मुखाम् ॥ (९७)</p>
<p>विततां जयशब्दैः च विष्णुभक्तमुखोद्गतैः ।</p>
<p>आम्नायघोषैरभितः परिपूरित-दिङ्मुखाम् ॥ (९८)</p>
<p>सौधौ सौधे च सततं समारोपितदीपिकाम् ।</p>
<p>मणितोरणशृङ्गेषु बद्धमाल्यां मनोहराम् ॥ (९९)</p>
<p>अभितः पाण्डरैश्छत्रैः आलोलैरपि चामरैः ।</p>
<p>श्वेतद्वीपश्रियं पुंसां वहन्तीमिव पश्यताम् ॥ (१००)</p>
<p>ददृशुर्दिव्यवासानां मातृकां मुनिसत्तमाः ।</p>
<p>हरिणास्ते समागत्य हरिदर्शनलालसैः ॥ (१०१)</p>
<p>मुनिभिर्नगरीमेनामपश्यन्नद्भुताकृतिम् ।</p>
<p>ततस्ते मुनयस्सर्वे हर्षोत्फुल्लविलोचनाः ॥ (१०२)</p>
<p><strong>श्रीमन्नारायण–दिव्यमङ्गलविग्रह–वर्णनम्</strong></p>
<p>कल्याणरारसि स्नात्वा कृत्वा पौर्वाह्निकीः क्रियाः ।</p>
<p>आनन्दमयमध्यस्थं नारायणमनामयम् ॥ (१०३)</p>
<p>ददृशुः भक्तिनम्रास्ते सौन्दर्यामृतवारिधिम् ।</p>
<p>लक्ष्मीलालितपादाब्जं रत्नमञ्जीरभूषितम् ॥ (१०४)</p>
<p>आबद्धपीतवसनं बद्धकौशेयकोज्ज्वलम् ।</p>
<p>मध्ये जठरमाबद्धसौवर्णोदरबन्धनम् ॥ (१०५)</p>
<p>उत्तरीयोपवीताभ्याम् उत्तरोत्तरमद्भुतम् ।</p>
<p>श्रीवत्सवैजयन्तीभ्यां श्रिया चोल्लसितोरसम् ॥ (१०६)</p>
<p>कनकाङ्गदभूषाणां भुजानां भूषणान्तरैः ।</p>
<p>शङ्खचक्रगदा-पद्मैः आमोदितजगत्त्रयम् ॥ (१०७)</p>
<p>विलसद्वदनाम्भोजं विस्फारितविलोचनम् ।</p>
<p>उल्लसद्गण्डफलकं रत्नकुण्डलमण्डितम् ॥ (१०८)</p>
<p>रत्नैः विभ्राजमानेन मकुटेन विराजितम् ।</p>
<p>आपादचूडसौन्दर्यलहरीलङ्घनाक्षमैः ॥ (१०९)</p>
<p>अक्षिभिः निगमान्तानामभितः परिवारितम् ।</p>
<p>पद्मायाः परमं भाग्यं पश्यतां नेत्रवारणम् ॥ (११०)</p>
<p>श्रुतीनां मानसीं मूर्तिं सूरीणां कुलदैवतम् ।</p>
<p>अग्रस्थितं फलं पुंसाम् अपवर्गाभिलाषिणाम् ॥ (१११)</p>
<p>अनुभूय समस्तास्ते भगवन्तं सनातनम् ।</p>
<p>ननन्दुः ननृतुश्चापि विधूताशेषकल्मषाः ॥ (११२)</p>
<p>वीरध्वजेन दत्तं च तस्मै भगवते धनम् ।</p>
<p>न्यवेदयन् मुनिश्रेष्ठा निर्ममाः सर्वकर्मसु ॥ (११३)</p>
<p>रत्नं सुवर्णं वस्त्राणि राजार्हमपि चासनम् ।</p>
<p>चामरं चन्दनाद्यं च छत्रं च विमलप्रभम् ॥ (११४)</p>
<p>तीरे कल्याणतीर्थस्य मुनयस्ते सिषेविरे ।</p>
<p>त्रियुगं परया भक्त्या श्रीमन्नारायणं प्रभुम् ॥ (११५)</p>
<p><strong>भगवत्कृतकुशलप्रश्नपूर्वक–कल्याणतीरकरणीय–दानप्रशंसा</strong></p>
<p>पश्यन्नारायणश्श्रीमान् परितो मुनिपुङ्गवान् ।</p>
<p>प्रयतानब्रीदेतत् अनुकम्पामृताम्बुधिः ॥ (११६)</p>
<p>भगवान् –</p>
<p>प्रीतोऽहं मुनिशार्दूला भवतामवलोकनात् ।</p>
<p>भक्तिसंभ्रान्तसर्वाङ्गा भक्ता एव हि मे धनम् ॥ (११७)</p>
<p>कृपापरवशस्सोऽहं कृपा भक्तवशंवदा ।</p>
<p>भक्तभक्तिपराधीना भक्तिस्सा मत्प्रसादजा ॥ (११८)</p>
<p>पारवश्यं हि भक्तेषु प्रभावं मम नेतरत् ।</p>
<p>नाहमिच्छामि युष्माभिः विना वैकुण्ठवैभवम् ॥ (११९)</p>
<p>अत्र वा तत्र वा साकं युष्माभिस्सततं रमे ।</p>
<p>अधुना पुनरत्रैव वर्तध्वं मत्परायणाः ॥ (१२०)</p>
<p>अधिकारावसाने तु वैकुण्ठे मामवाप्स्यथ ।</p>
<p>येऽमी केचन विन्ध्याद्रिमहारण्यनिवासिनः ॥ (१२१)</p>
<p>हरिणा दूरमायातास्तेऽपि यान्तु परं पदम् ।</p>
<p>अयं प्रभावो भवतां पशवो भवदन्वयात् ॥ (१२२)</p>
<p>स्वैरं यान्ति परं धाम सुराणामपि दुर्लभम् ।</p>
<p>चरन्त्विह तृणं ते च सञ्चरन्तु मदग्रतः ॥ (१२३)</p>
<p>पिबन्तु तीर्थं कल्याणं न पिबन्तु पुनस्स्तनम् ।</p>
<p>वैकुण्ठवर्धनं ह्येतत् स्थानं नाम्नाऽभिधीयते ॥ (१२४)</p>
<p>प्राज्ञो वा पामरो वाऽपि पशवो वाऽथ पक्षिणः ।</p>
<p>ये मामिह निषेवन्ते वैकुण्ठं वर्धयन्ति ते ॥ (१२५)</p>
<p>ये तु कल्याणतीर्थस्य तीरे दानं वितन्वते ।</p>
<p>सहस्रगुणितं तेषां फलं सद्यो भविष्यति ॥ (१२६)</p>
<p>एकां गां यो ददात्यत्र विधिवत् भक्तिसंयुतः ।</p>
<p>गवां कोटिप्रदानस्य पलं तेनाधिगम्यते ॥ (१२७)</p>
<p>ब्राह्मणाय दरिद्राय विष्णुभक्ताय यः पुनः ।</p>
<p>तीरे कल्याणतीर्थस्य यत्क्षेत्रं संप्रयच्छति ॥ (१२८)</p>
<p>तत्क्षेत्ररेणुसंख्यातान् वत्सरान् दिवि वर्तते ।</p>
<p>अनुभूयेप्सितान् भोगान अन्ते मामधिगच्छति ॥ (१२९)</p>
<p>अथवा पुनराशायां सार्वभौमो भविष्यति ।</p>
<p>मामेव लप्स्यते पश्चात्सर्वथा न जहामि तम् ॥ (१३०)</p>
<p>कल्याणतीर्थतीरे तु ब्राह्मणान् भोजयन्ति ये ।</p>
<p>चतुर्ष्वपि च कालेषु भविष्यन्ति चतुर्मुखाः ॥ (१३१)</p>
<p>यो ददाति च वस्त्राणि तत्तीरे युक्तमानसः ।</p>
<p>श्रियं प्राप्स्यन्ति तद्वंश्या- सप्त सप्त च सप्त च ॥ (१३२)</p>
<p>पर्याप्तं धनमेकस्मै कल्याणसरसस्तटे ।</p>
<p>यो दद्यात्स भवेदेव कल्पान्तरधनेश्वरः ॥ (१३३)</p>
<p>अश्वं वा स्यन्दनं वात्र गजं वा यः प्रदास्यति ।</p>
<p>स्वराज्यमनुभूयान्ते स्वाराज्यमधिगच्छति ॥ (१३४)</p>
<p>मुक्ताप्रदायिनस्तत्र मुक्तखेदाः सबान्धवाः ।</p>
<p>तारापथमवाप्स्यन्ति हारलङ्कृतवक्षसः ॥ (१३५)</p>
<p>कांस्यं वा रजतं वापि ददते चात्र ये नराः ।</p>
<p>चन्द्रलोकमवाप्स्यन्ति तिष्ठन्त्याचन्द्र-तारकम् ॥ (१३६)</p>
<p>कल्याणतीर्थसलिलं कुंभेनादाय ये नराः ।</p>
<p>संप्रयच्छन्ति पितरस्तेषां स्युः तृप्तचेतसः ॥ (१३७)</p>
<p>अध्यापयन्ति ये बालाः तस्य तीर्थस्य सन्निधौ ।</p>
<p>लप्स्यन्ते वाग्मिनः पुत्रान् धन्यान्मेधाविनो बहून् ॥ (१३८)</p>
<p>यो वा श्रावयते विद्यामध्यात्मज्ञानदायिनीम् ।</p>
<p>उपदेष्टृपदं नित्यं मत्सहायमवाप्स्यति ॥ (१३९)</p>
<p>तिलदानानि तत्तीरे काले काले वितन्वते ।</p>
<p>पापानि तेषां तिलशो नश्यन्त्येव न संशयः ॥ (१४०)</p>
<p>कन्यां कल्याणतीर्थस्य भूषितां कनकादिभिः ।</p>
<p>तीरे ददति ये तेषां शृणुध्वं फलमुत्तमम् ॥ (१४१)</p>
<p>धनधान्यसमृद्धास्ते जीवित्वा धरणीतले ।</p>
<p>श्रीभूमिनीलासंयुक्तं मां प्राप्स्यन्ति च मत्पदे ॥ (१४२)</p>
<p>तस्मादिहैव मुनयो यूयं भजत मामिति ।</p>
<p>उक्त्वा नारायणश्श्रीमान् आनन्दमयसञ्ज्ञिते ॥ (१४३)</p>
<p>विमाने रमाया सार्धं मोदते स्म मनोहरे ।</p>
<p>ततस्तु नारदः प्राह मुनीन्मुदितचेतसः ॥ (१४४)</p>
<p>श्रुतं समस्तं दृष्टञ्च मुनिभिर्दिव्यमद्भुतम् ।</p>
<p>चरितं वासुदेवस्य यादवाद्रि-निवासिनः ॥ (१४५)</p>
<p>यादवाचलमाहात्म्यम् इदं पुण्यं पुरातनम् ।</p>
<p>यः पठेत् शृणुयाद्वापि स एव भगवत्परः ॥ (१४६)</p>
<p>तस्य गेहे च लक्ष्मीश्च विद्यापि च विवर्धते ।</p>
<p>तं पूजयति यो नित्यं स फलं सर्वमृच्छति ॥ (१४७)</p>
<p>यादवाचलमाहात्म्यं यस्य गेहे प्रवर्तते ।</p>
<p>आयुरारोग्यमैश्वर्यं सर्वं तस्य भविष्यति ।</p>
<p>पुत्राश्च पुण्यनिरता भविष्यन्ति पुनः पुनः ॥ (१४८)</p>
<p>इति निखिलजनानामीप्सितार्थप्रदायी</p>
<p>कुलपतिरमराणां अब्धिकन्यापतिर्नः ।</p>
<p>यदुगिरितटभागे याच्यमानो ददाति</p>
<p>स्वपदकमलसेवाराज्यसाम्राज्यलक्ष्मीम् ॥ (१४९)</p>
<p>दलमपि तुलसीनां देहिनो यादवाद्रौ</p>
<p>मधुरिपुपदपद्मे निक्षिपन्तः कदाचित् ।</p>
<p>मुहुरपि विबुधानां मुक्तिसोपानभाजां</p>
<p>सुरभित-हरिदन्तां पुष्पवृष्टिं लभन्ते ॥ (१५०)</p>
<p>चरमचरमशेषं यः पुमान्वीक्ष्य निन्ये</p>
<p>परमपि पदं तत् पावनैरक्षिपातैः ।</p>
<p>यदुशिखरिनियन्तुः स्तेन नित्यार्चिताङ्घ्रे</p>
<p>हरिणकुल-मुमुक्षा हन्त तस्यैव शिक्षा ॥ (१५१)</p>
<p>यदुगिरितटभाजः शृण्वते ये च विष्णोः</p>
<p>कलितनिगमवादान् काहलीनां प्रणादान् ।</p>
<p>करणविगमकाले ते हि वैकुण्ठसेना-</p>
<p>विजयपटहनादान् विष्वगाकर्णयन्ति ॥ (१५२)</p>
<p>मरुदपि मुखमग्रे पश्यतां यादवाद्रौ</p>
<p>निखिलभुवनरक्षा निर्निमेषस्य विष्णोः ।</p>
<p>सुरभितहरिदन्तं स्वागतं धाम्नि दिव्ये</p>
<p>वदनकमलगन्धैर्वक्ति वैकुण्ठनाथः ॥ (१५३)</p>
<p>क्षणमपि निवसन्तः केवलं यादवाद्रौ</p>
<p>दहरकुहरयाता देवयानप्रयाताः ।</p>
<p>सकलमपि च कालं सानुबन्धां लभन्ते</p>
<p>परमपुरुषगोष्ठीपङ्क्तिमध्ये निवासम् ॥ (१५४)</p>
<p>मुनिवरगिरमेनां इत्थमाकर्ण्य केचिद्</p>
<p>व्यधिषत यदुशैले वीतरागा निवासम् ।</p>
<p>कतिचन सहमाद्यं धाम संप्राप्य विष्णोः</p>
<p>अकृषत सह सेवां शेषशेषाशनाद्यैः ॥ (१५५)</p>
<p><strong>इति</strong> <strong>श्रीनारदीये</strong> <strong>पुराणे</strong> <strong>ज्ञानकाण्डे</strong> <strong>श्रीमद्यादवगिरि–माहात्म्ये</strong> <strong>भगवत्सन्दर्शनं</strong> <strong>नाम</strong> <strong>द्वादशोऽध्यायः</strong></p>
<p><strong>इत्थं</strong> <strong>श्रीनारदपुराणान्तर्गतः</strong> <strong>प्रथमप्रभूतिद्वादशपर्यन्त–द्वादशाध्यायात्मक–श्रीमद्यादगिरिमाहात्म्य–परपुराणभागः</strong> <strong>समाप्तिमगमत्</strong></p>
<p><strong>॥श्रीरस्तु॥</strong></p>

  </div>
</article>


        

        



    <aside class="card border noPrint" id="section-tree-item-sthala-purANam_yAdavAdri-darshanam_09_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/sthala-purANam/yAdavAdri-darshanam/09/">यादवाद्रिदर्शनम् Part 9 </a>
            <a data-toggle="collapse" href="#section-tree-item-body-sthala-purANam_yAdavAdri-darshanam_09_md" role="button" aria-expanded="false" aria-controls="section-tree-item-body-sthala-purANam_yAdavAdri-darshanam_09_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-sthala-purANam_yAdavAdri-darshanam_09_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: यादवाद्रिदर्शनम् Part 9</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
