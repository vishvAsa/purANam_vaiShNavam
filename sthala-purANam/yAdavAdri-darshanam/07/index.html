<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | यादवाद्रिदर्शनम् Part 7</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/sthala-purANam/yAdavAdri-darshanam/07/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/sthala-purANam/yAdavAdri-darshanam/07/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/sthala-purANam/yAdavAdri-darshanam/07/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="यादवाद्रिदर्शनम् Part 7">
  <meta property="og:description" content="श्रीरस्तु
श्रीमते नारायणाय नमः
श्रीमते रामानुजाय नमः
श्रीनारदपुराणान्तर्गत–श्रीमद्यादवागिरिमाहात्म्यम्
प्रथमोऽध्यायः
व्यासादीनां बदरीस्थ–नारायण–समीपगमनम्
एकदा मुनयः सर्वेऽप्यैकान्त्येन व्यवस्थिताः ।
प्रापुर्नारायणं देवं नरनारायणाश्रमे ॥ (१)
व्यासो वसिष्ठः कपिलो मार्कण्डेयश्च काश्यपः ।
अत्रिर्दक्षो भरद्वाजः विश्वामित्रश्च शौनकः ॥ (२)
गौतमो जमदग्निश्च पुलस्त्यः कुम्भसम्भवः ।
वाल्मीकिर्वामदेवश्च वैशम्पायनभार्गवौ ॥ (३)
एते चान्ये च मुनयः सर्वे विष्णुपरायणाः ।
सर्वे वेदार्थतत्वानां निर्णेतारो युगे युगे ॥ (४)
ते तत्र मुनिरूपेण तिष्ठन्तं मुनिसत्तमाः ।
नारायणं नमश्चक्रुर्नरं चैव ततः परम् ॥ (५)
तुष्टुवुश्च हृषीकेशं ततस्स्तव्यं स्तवप्रियम् ।
श्रुतिसिद्धान्तशुद्धाभिः स्तुतिभिस्तोत्रकोविदाः ॥ (६)">
  <meta property="og:locale" content="en_us">
  <meta property="og:type" content="article">
    <meta property="article:section" content="sthala-puranam">

  <meta itemprop="name" content="यादवाद्रिदर्शनम् Part 7">
  <meta itemprop="description" content="श्रीरस्तु
श्रीमते नारायणाय नमः
श्रीमते रामानुजाय नमः
श्रीनारदपुराणान्तर्गत–श्रीमद्यादवागिरिमाहात्म्यम्
प्रथमोऽध्यायः
व्यासादीनां बदरीस्थ–नारायण–समीपगमनम्
एकदा मुनयः सर्वेऽप्यैकान्त्येन व्यवस्थिताः ।
प्रापुर्नारायणं देवं नरनारायणाश्रमे ॥ (१)
व्यासो वसिष्ठः कपिलो मार्कण्डेयश्च काश्यपः ।
अत्रिर्दक्षो भरद्वाजः विश्वामित्रश्च शौनकः ॥ (२)
गौतमो जमदग्निश्च पुलस्त्यः कुम्भसम्भवः ।
वाल्मीकिर्वामदेवश्च वैशम्पायनभार्गवौ ॥ (३)
एते चान्ये च मुनयः सर्वे विष्णुपरायणाः ।
सर्वे वेदार्थतत्वानां निर्णेतारो युगे युगे ॥ (४)
ते तत्र मुनिरूपेण तिष्ठन्तं मुनिसत्तमाः ।
नारायणं नमश्चक्रुर्नरं चैव ततः परम् ॥ (५)
तुष्टुवुश्च हृषीकेशं ततस्स्तव्यं स्तवप्रियम् ।
श्रुतिसिद्धान्तशुद्धाभिः स्तुतिभिस्तोत्रकोविदाः ॥ (६)">
  <meta itemprop="wordCount" content="5695">
  <meta name="twitter:card" content="summary">
  <meta name="twitter:title" content="यादवाद्रिदर्शनम् Part 7">
  <meta name="twitter:description" content="श्रीरस्तु
श्रीमते नारायणाय नमः
श्रीमते रामानुजाय नमः
श्रीनारदपुराणान्तर्गत–श्रीमद्यादवागिरिमाहात्म्यम्
प्रथमोऽध्यायः
व्यासादीनां बदरीस्थ–नारायण–समीपगमनम्
एकदा मुनयः सर्वेऽप्यैकान्त्येन व्यवस्थिताः ।
प्रापुर्नारायणं देवं नरनारायणाश्रमे ॥ (१)
व्यासो वसिष्ठः कपिलो मार्कण्डेयश्च काश्यपः ।
अत्रिर्दक्षो भरद्वाजः विश्वामित्रश्च शौनकः ॥ (२)
गौतमो जमदग्निश्च पुलस्त्यः कुम्भसम्भवः ।
वाल्मीकिर्वामदेवश्च वैशम्पायनभार्गवौ ॥ (३)
एते चान्ये च मुनयः सर्वे विष्णुपरायणाः ।
सर्वे वेदार्थतत्वानां निर्णेतारो युगे युगे ॥ (४)
ते तत्र मुनिरूपेण तिष्ठन्तं मुनिसत्तमाः ।
नारायणं नमश्चक्रुर्नरं चैव ततः परम् ॥ (५)
तुष्टुवुश्च हृषीकेशं ततस्स्तव्यं स्तवप्रियम् ।
श्रुतिसिद्धान्तशुद्धाभिः स्तुतिभिस्तोत्रकोविदाः ॥ (६)">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/sthala-purANam\/yAdavAdri-darshanam\/07\/".replace(basePath, "/");
  pageVars.pageParams = {};
  pageVars.pageSource = "sthala-purANam\/yAdavAdri-darshanam\/07.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/sthala-purANam/yAdavAdri-darshanam/07/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/sthala-purANam/yAdavAdri-darshanam/07/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/sthala-purANam/yAdavAdri-darshanam/07/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/sthala-purANam/yAdavAdri-darshanam/07/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/sthala-purANam/yAdavAdri-darshanam/07/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/sthala-purANam/yAdavAdri-darshanam/07/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/sthala-purANam/yAdavAdri-darshanam/07/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/sthala-purANam/yAdavAdri-darshanam/07/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/sthala-purANam/yAdavAdri-darshanam/07/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/sthala-purANam/yAdavAdri-darshanam/07/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/sthala-purANam/yAdavAdri-darshanam/07/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/sthala-purANam/yAdavAdri-darshanam/07/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/sthala-purANam/yAdavAdri-darshanam/07/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/sthala-purANam/yAdavAdri-darshanam/07/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/sthala-purANam/yAdavAdri-darshanam/07/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/sthala-purANam/yAdavAdri-darshanam/07/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/sthala-purANam/yAdavAdri-darshanam/07/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/sthala-purANam/yAdavAdri-darshanam/07/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/sthala-purANam/yAdavAdri-darshanam/07/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/sthala-purANam/yAdavAdri-darshanam/07/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/sthala-purANam/yAdavAdri-darshanam/07/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/sthala-purANam/yAdavAdri-darshanam/07/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/sthala-purANam/yAdavAdri-darshanam/07/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/sthala-purANam/yAdavAdri-darshanam/07/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/sthala-purANam/yAdavAdri-darshanam/07/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/sthala-purANam/yAdavAdri-darshanam/07/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/sthala-purANam/yAdavAdri-darshanam/07/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/sthala-purANam/yAdavAdri-darshanam/07/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/sthala-purANam/yAdavAdri-darshanam/07/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/sthala-purANam/yAdavAdri-darshanam/07/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/sthala-purANam/yAdavAdri-darshanam/07/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/sthala-purANam/yAdavAdri-darshanam/07/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/sthala-purANam/yAdavAdri-darshanam/07/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/sthala-purANam/yAdavAdri-darshanam/07/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/sthala-purANam/yAdavAdri-darshanam/07/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/sthala-purANam/yAdavAdri-darshanam/07/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/sthala-purANam/yAdavAdri-darshanam/07/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/sthala-purANam/yAdavAdri-darshanam/07/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/sthala-purANam/yAdavAdri-darshanam/07/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/sthala-purANam/yAdavAdri-darshanam/07/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/sthala-purANam/yAdavAdri-darshanam/07/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/sthala-purANam/yAdavAdri-darshanam/07/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/sthala-purANam/yAdavAdri-darshanam/07/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/sthala-purANam/yAdavAdri-darshanam/07/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/sthala-purANam/yAdavAdri-darshanam/07/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> यादवाद्रिदर्शनम् Part 7</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="यादवाद्रिदर्शनम् Part 7">यादवाद्रिदर्शनम् Part 7</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/sthala-purANam/yAdavAdri-darshanam/07.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>श्रीरस्तु</strong></p>
<p><strong>श्रीमते</strong> <strong>नारायणाय</strong> <strong>नमः</strong></p>
<p><strong>श्रीमते</strong> <strong>रामानुजाय</strong> <strong>नमः</strong></p>
<p><strong>श्रीनारदपुराणान्तर्गत–श्रीमद्यादवागिरिमाहात्म्यम्</strong></p>
<p><strong>प्रथमोऽध्यायः</strong></p>
<hr>
<p><strong>व्यासादीनां</strong> <strong>बदरीस्थ–नारायण–समीपगमनम्</strong></p>
<p>एकदा मुनयः सर्वेऽप्यैकान्त्येन व्यवस्थिताः ।</p>
<p>प्रापुर्नारायणं देवं नरनारायणाश्रमे ॥ (१)</p>
<p>व्यासो वसिष्ठः कपिलो मार्कण्डेयश्च काश्यपः ।</p>
<p>अत्रिर्दक्षो भरद्वाजः विश्वामित्रश्च शौनकः ॥ (२)</p>
<p>गौतमो जमदग्निश्च पुलस्त्यः कुम्भसम्भवः ।</p>
<p>वाल्मीकिर्वामदेवश्च वैशम्पायनभार्गवौ ॥ (३)</p>
<p>एते चान्ये च मुनयः सर्वे विष्णुपरायणाः ।</p>
<p>सर्वे वेदार्थतत्वानां निर्णेतारो युगे युगे ॥ (४)</p>
<p>ते तत्र मुनिरूपेण तिष्ठन्तं मुनिसत्तमाः ।</p>
<p>नारायणं नमश्चक्रुर्नरं चैव ततः परम् ॥ (५)</p>
<p>तुष्टुवुश्च हृषीकेशं ततस्स्तव्यं स्तवप्रियम् ।</p>
<p>श्रुतिसिद्धान्तशुद्धाभिः स्तुतिभिस्तोत्रकोविदाः ॥ (६)</p>
<p>ऋषयः –</p>
<p>भगवन् देवदेवेश नमो नारायणाय ते ।</p>
<p>रक्षकस्त्वं हि विश्वस्य शेषी चासि श्रियःपते ॥ (७)</p>
<p>मातापितृसहस्त्रेभ्यो वत्सलोऽसि च देहिनां ।</p>
<p>अवलम्बनमस्माकं करुणा तव केवलम् ॥ (८)</p>
<p>भवन्तं शरणं प्राप्ता भवसन्तापहारिणम् ।</p>
<p>पश्यन्ति सूरिभिस्सार्ध तद्विष्णोः परमं पदम् ॥ (९)</p>
<p>अग्नौ प्रोतमिषीकाणां तूलं यद्वत्प्रदूयते ।</p>
<p>त्वामाश्रित्य प्रदूयन्ते पाप्मानस्तद्वदेव नः ॥ (१०)</p>
<p>आलोकय कटाक्षैस्त्वम् अनुकम्पाब्धिवीचिभिः ।</p>
<p>अस्मानपि परां भक्तिं वहतस्त्वत्पदाम्बुजे ॥ (११)</p>
<p>इत्थं नानाविधैस्स्तोत्रैः स्तुतस्स पुरुषोत्तमः ।</p>
<p>उवाच मुनिशार्दूलान् गुरुभिर्वाक्यविस्तरैः ॥ (१२)</p>
<p>भगवान् –</p>
<p>स्वागतं भवतामद्य सुखमस्त्वधिकं हि वः ।</p>
<p>युष्माकं दर्शनेनाऽहं परितुष्यामि भूयसा ॥ (१३)</p>
<p>मद्भक्ता हि मम प्राणाः ममात्मा ज्ञानिनां वराः ।</p>
<p>तल्लाभादपरं लाभं न च मन्ये कदाचन । । (१४)</p>
<p>भवदागमने कार्यं ब्रूतं यूयं ममाखिलम् ।</p>
<p>संश्रितत्राणहेतुर्मे सर्वो रूपपरिग्रहः । (१५)</p>
<p>मुनिभिश्चोदितस्तत्र पाराशर्यो मुनिस्ततः ।</p>
<p>सर्वं विज्ञापयामास समागमनकारणम् ॥ । (१६)</p>
<p>व्यासः –</p>
<p>मन्त्राणां परमो मन्त्रः योऽयमष्टाक्षरात्मकः ।</p>
<p>उपदेष्टाऽसि तस्य त्वं तव शिष्यास्ततो वयम् ॥ (१६)</p>
<p>दैवतं त्वं गुरुश्च त्वं माता च त्वं पिता च नः ।</p>
<p>न हि नारायणादन्यः कश्चिद्-बन्धुर्मनीषिणाम् ॥ (१७)</p>
<p>अज्ञातज्ञापनं यत् स्यात् अप्रवृत्तप्रवर्तनम् ।</p>
<p>सर्वं च भवदायत्तम् अस्माकं पुरुषोत्तम ॥ (१८)</p>
<p>कलिरद्य महीं सर्वाम् आक्रम्य खलु वर्तते ।</p>
<p>अतस्तद्दोषनिर्मुक्तं स्थानं त्वं वक्तुमर्हसि ॥ (१९)</p>
<p>यत्रैते परया भक्त्या सेविष्यन्ते भवत्पदम् ।</p>
<p>मुनयः कमलाकान्त-कमलाकरलालितम् ॥ (२०)</p>
<p>इति तद्वचनं श्रुत्वा भगवान् भक्तवत्सलः ।</p>
<p>स्थानं सगुणमाख्यातुं सन्तोषादुपचक्रमे ॥ (२१)</p>
<p>नारायणः –</p>
<p>अस्ति दक्षिणदेशीयः कश्चिदास्तिकसंश्रयः ।</p>
<p>नारायणगिरिः नाम संसारार्णवतारकः ॥ (२२)</p>
<p>सह्याद्रेस्स गिरिः पूर्वः सह्यजायास्तथोत्तरः ।</p>
<p>दूरादालक्ष्यते शृङ्गैः दुःखसागरसेतुभिः ॥ (२३)</p>
<p>तत्रार्चनविधानेन तपसा चाधिदैवतम् ।</p>
<p>अभ्यर्च्य विविधान्कामान् लभते कमलासनः ॥ (२४)</p>
<p>अत्रोपदेष्टृ-रूपेण वर्ते बदरिकाश्रमे ।</p>
<p>उपदेष्टव्य-रूपेण वर्ते तत्र महीधरे ॥ (२५)</p>
<p>हृदयं मम तत्स्थानं श्रुतीनां नयनं शुभम् ।</p>
<p>मुनीनामपि सर्वस्वं मुक्तेश्च प्रथमाधुरम् ॥ (२६)</p>
<p>दक्षिणोत्तरभेदेन द्वावेतौ हि ममाश्रमौ ।</p>
<p>सत्त्वोत्तराणां भूयस्त्वात् स तु सर्वोत्तरो गिरिः ॥ (२७)</p>
<p>गुणस्त्रितयभेदेन प्रकृतिः भिद्यते नृणां ।</p>
<p>नारायणाद्रिनिष्ठानां न रजोऽस्ति कुतस्तमः ॥ (२८)</p>
<p>श्रीरङ्गे वृषभाद्रौ च क्षेत्रे सत्यव्रते मम ।</p>
<p>विष्णुलोके च या प्रीतिस्सा प्रीतिस्तत्र जायते ॥ (२९)</p>
<p>तत्र शेषश्च तनुते शेषवृत्तिं युगे युगे ।</p>
<p>अशेषशेषिणे मह्यं शेषासनमुखैः सह ॥ (३०)</p>
<p>अनन्तः प्रथमं रूपं लक्ष्मणश्च ततः परम् ।</p>
<p>बलभद्रस्तृतीयश्च कलौ कश्चिद्भविष्यति ॥ (३१)</p>
<p>अर्चितः कृष्णरामाभ्यां तत्राऽहं द्वापरे यतः ।</p>
<p>तेन यादवशैलोऽयमिति लोकेषु कथ्यते ॥ (३२)</p>
<p>सहस्रशिखरस्सोऽयं साक्षाच्छेषात्मको गिरिः ।</p>
<p>वैकुण्ठादपि यत्राऽहं रमया सहितो रमे ॥ (३३)</p>
<p>वैकुण्ठाद्यखिलस्थानसारस्य यदुभूभृतः ।</p>
<p>सेवया कृत्स्नमत्स्थानसेवाऽप्यन्तर्भविष्यति ॥ (३४)</p>
<p>वैकुण्ठवासिनस्सर्वे शेषशेषाशनादयः ।</p>
<p>तिर्यक्स्थावरजन्मानि श्रयन्ते यदुभूधरे ॥ (३५)</p>
<p>अहं च बदरी भूत्वा तस्य शैलस्य मूर्धनि ।</p>
<p>वसामि मुनिशार्दूलैः वन्दितस्सनकादिभिः ॥ (३६)</p>
<p>पशवः पक्षिणस्तत्र प्राकृताश्चापि मानवाः ।</p>
<p>दूरतो हि नमस्यन्ते क्रूरैः शमनकिङ्करैः ॥ (३७)</p>
<p>यादवाद्रेः जिगमिषा येषां केषाञ्च विद्यते ।</p>
<p>तेषां देशे यमभटा न गच्छन्ति कदाचन ॥ (३८)</p>
<p>भवन्तस्तत्र गत्त्वैव भवसन्तापशान्तये ।</p>
<p>काले काले च सेवन्तां कल्याणतीर्थमद्भुतम् ॥ (३९)</p>
<p>यत्र तीर्थे निमज्जन्तो यतयः संश्रितव्रताः ।</p>
<p>उन्मज्जन्ति भवान् बोधिकल्लोलकलहान्तरात् ॥ (४०)</p>
<p>पुष्करे न तथा प्रीतिर्न गङ्गायां न यामुने ।</p>
<p>यथा कल्याणतीर्थस्य तीर्थे कल्याणचेतसाम् ॥ (४१)</p>
<p>तीर्थे तत्रामले स्नात्वा मुच्यन्ते सर्वकिल्विषैः ।</p>
<p>नास्तिकश्च कृतघ्नश्च परीवादरतोऽपि च ॥ (४२)</p>
<p>परप्रशंसानिष्ठश्च स्वप्रशंसापरायणः ।</p>
<p>यज्ञविघ्नकरश्चापि वेदाध्ययनदूषकः ॥ (४३)</p>
<p>परदारानुरक्तश्च पाकभेदकरोऽपि च ।</p>
<p>परद्रव्यापहारी च पाषण्डागमतत्परः ॥ (४४)</p>
<p>शूद्रान्नभक्षकश्चापि श्वादीनामुपलालकः ।</p>
<p>धर्मविक्रयशीलश्च श्राद्धभुग्ग्रामयाजकः ॥ (४५)</p>
<p>देवताद्रव्यहारी च दर्पदम्भादिसंयुतः ।</p>
<p>नित्यं नगरवासी च नृपसेवोपजीवकः ॥ (४६)</p>
<p>कन्याविक्रियकारी च काकवत् सर्वभक्षकः ।</p>
<p>गवां क्लेशकरश्चापि ब्राह्मणानाञ्च निन्दकः ॥ (४७)</p>
<p>विष्णुभक्तिविघाती च वृपलीपतिरेव च ।</p>
<p>शौचाचारविनिर्मुक्तः शरणागतघातकः ॥ (४८)</p>
<p>एतैरन्यैश्च मुच्यन्ते पापैः पापरता जनाः ।</p>
<p>नरसिंहगिरिं तत्र दूरे नमत भक्तितः ॥ (४९)</p>
<p>यस्य दर्शनमात्रेण दूरं गच्छति दुष्कृतम् ।</p>
<p>प्रह्लादो हि महाभागः प्रणयं मयि धारयन् ॥ (५०)</p>
<p>प्रतिष्ठां कारयामास तत्र मां सिंहरूपिणम् ।</p>
<p>आरोहन्ति गिरिं ये तु ते च सेवार्थिनो मम ॥ (५१)</p>
<p>नावरोहन्ति संसारसागरावर्तगह्वरे ।</p>
<p>धर्ममर्थञ्च कामञ्च लभन्ते मोक्षमन्ततः ॥ (५२)</p>
<p>अज्ञानवारको नाम कश्चिदश्वत्थपादपः ।</p>
<p>तीर्थस्य पश्चिमे भागे कल्याणस्यावलोक्यते ॥ (५३)</p>
<p>अंबरीषो विकुक्षिश्च पुरा रुक्माङ्गदस्तथा ।</p>
<p>शुकश्च पुण्डरीकश्च यदन्ते मामुपासत ॥ (५४)</p>
<p>पञ्चभागवत-स्थानमतस्तत्स्थानमुच्यते ।</p>
<p>मुच्यन्ते हि च तत्स्थानदर्शनादपि पातकैः ॥ (५५)</p>
<p>अहं हि मम भक्तानां ददामि निखिलं फलम् ।</p>
<p>कल्याणसरसः पूर्वं नरसिंहगिरेरधः ॥ (५६)</p>
<p>क्षेत्रं सिद्धिकरं पुंसां वाराहं स्थानमुच्यते ।</p>
<p>वराहरूपी भगवान् वसुधामवलोकयन् ॥ (५७)</p>
<p>यत्र श्रुतीनामुत्तंसं श्लोकद्वयमुपादिशत् ।</p>
<p>वैकुण्ठवर्धनं नाम क्षेत्रं तत् सत्यमुच्यते ॥ (५८)</p>
<p>प्रमाणं तस्य विज्ञेयं परितो योजनद्वयम् ।</p>
<p>यावद्दृष्टिपथं याति पर्वतोऽयं मुनीश्वराः ॥ (५९)</p>
<p>तावत्प्रमाणकं सर्वं मुक्तिक्षेत्रं तदुच्यते ।</p>
<p>शुद्धसत्वमयं तत्र विमानं मम दृश्यते ॥ (६०)</p>
<p>आनन्दमयमित्येव यस्य नामाऽपि कथ्यते ।</p>
<p>नमस्कारेऽपि किं तस्य कीर्तनादर्शनादपि ॥ (६१)</p>
<p>आजन्ममरणं यत्स्यादघं तदपि नश्यति ।</p>
<p>अवतीर्णं हि वैकुण्ठादाद्ये कृतयुगे च तत् ॥ (६२)</p>
<p>जगतामुपकाराय स्वयं सङ्कल्पतो मम ।</p>
<p>पश्चादपि विमानस्य प्राकारान्तरमध्यतः ॥ (६३)</p>
<p>सुदर्शनं च लक्ष्मीश्च वर्तेते सर्वकामदे ।</p>
<p>ये तत्र मार्जनं चक्रुः ये च तत्रोपलेपनम् ॥ (६४)</p>
<p>दीपप्रदानं ये चाऽपि ये वा स्थण्डिलमण्डनम् ।</p>
<p>चामरस्मेरपार्थास्ते छत्रछायाश्रिताः पुनः ॥ (६५)</p>
<p>चक्रवर्तिपदं प्राप्य मोदन्ते पुत्रपौत्रकैः ।</p>
<p>अधिकारावसाने तु ददाम्यहमनुत्तमम् ॥ (६६)</p>
<p>अविशेषं फलं तेषां शेषशेषाशनादिभिः ।</p>
<p>अशेषचिदचिद्वस्तु शेषिणो मम काङ्क्षितम् ॥ (६७)</p>
<p>भक्तिः केवलमन्यैस्तु परीक्षे भावबन्धनम् ।</p>
<p>विशुद्धां मृत्तिकां तत्र ललाटे धारयन्ति ये ॥ (६८)</p>
<p>अन्येष्वपि यथास्थानमङ्गेषु यतचेतसः ।</p>
<p>सद्यस्संशुद्धरूपेभ्यः तेभ्यो बिभ्यति दानवाः ॥ (६९)</p>
<p>भूतप्रेतपिशाचाश्च तथा वेतालजातयः ।</p>
<p>श्वेतद्वीपात् खगेशेन शुद्धमृद्रव्यमाहृतम् ॥ (७०)</p>
<p>यादवाद्रौ विनिक्षिप्तम् अक्षयं तन्ममाजया ।</p>
<p>सत्त्वस्य प्रकृतिश्शुद्धा शुद्धा तत्रापि मृत्तिका ॥ (७१)</p>
<p>अतस्सत्वमयं स्थानं आदरादधिगच्छत ।</p>
<p>अष्टतीर्थमहिमाननुवर्णनम्</p>
<p>उत्तरत्राऽस्य शैलस्य धारानिर्मलरूपिणी ॥ (७२)</p>
<p>काचित्पतति कल्याणी काङ्क्षितार्थप्रदायिनी ।</p>
<p>यस्या वैकुण्ठगङ्गेति नामधेयं विदुर्बुधाः ॥ (७३)</p>
<p>सा हि विष्णुपदादेव साक्षान्निपतिता भुवि ।</p>
<p>ये पिबन्ति जलं भक्त्या ये वा ततीरवासिनः ॥ (७४)</p>
<p>विज्ञानं प्राप्य मोदन्ते ते वै वैकुण्ठवासिभिः ।</p>
<p>त्रिविक्रमस्य पादाब्जे ब्रह्मणा क्षालिते सति ॥ (७५)</p>
<p>आसीद्धरजटाजूटमाला विष्णुपदी नदी ।</p>
<p>विरजा-तोयमादाय ततो वैकुण्ठवासिनः ॥ (७६)</p>
<p>पुनः प्रक्षालयामासुः पुण्यतीर्थाऽभिलाषिणः ।</p>
<p>तत्तीर्थं पतितं किञ्चित् पार्श्वे यादवभूभृतः ॥ (७७)</p>
<p>सा हि वैकुण्ठगङ्गेति धारा तत्र निगद्यते ।</p>
<p>भक्तिसारो महायोगी मत्पदैकस्तुतव्रतः ॥ (७८)</p>
<p>तत्रत्यो मत्पदं ध्यायन् चिरं वैकुण्ठमाप सः ।</p>
<p>तस्यां वैकुण्ठगङ्गायां प्रोक्षणैर्मम रोधकाः ॥ (७९)</p>
<p>कामादिदोषा नश्यन्ति शमाद्या भान्ति सद्गुणाः ।</p>
<p>नयनादपवर्गस्य नयनं स्थानमुच्यते ॥ (८०)</p>
<p>तत्र केशवसान्निध्यं कृतिनो मन्वते सदा ।</p>
<p>नारायणह्रदं प्राहुर्नयने तीर्थमद्भुतम् ॥ (८१)</p>
<p>अयत्रादेव जायन्ते यदन्ते मन्त्रसिद्धयः ।</p>
<p>क्लेशापहारिणं पुंसां केवलं दर्शनादपि ॥ (८२)</p>
<p>केशवं नयनस्थं तं ध्यात्वैव विबुधोत्तमः ।</p>
<p>विरक्तो विष्णुचित्तस्तु नारायणपदद्वयम् ॥ (८३)</p>
<p>शरणं प्राप्य तत्रैव जगाम परमं पदम् ।</p>
<p>नारायणह्रदस्नानं नरकाङ्गारनाशनम् ॥ (८४)</p>
<p>नारायणाङ्घ्रिस्मरणं जनयेन्मरणे नृणाम् ।</p>
<p>दक्षिणे चास्य सरसः कल्याणस्योत्तरे शुभे ॥ (८५)</p>
<p>तीर्थं पाराशरं पुण्यं भासते मधुरोधकम् ।</p>
<p>मन्नियोगेन मद्भक्तः पुरा तत्र पराशरः ॥ (८६)</p>
<p>पुराणं वैष्णवं चक्रे तटे तीर्थस्य तस्य हि ।</p>
<p>मैत्रेयकुण्डमित्यस्य तीर्थस्य कतिचित् बुधाः ॥ (८७)</p>
<p>दक्षिणापथदेशीया वदन्त्याख्यां पुराविदः ।</p>
<p>उत्तरापरभागेन शैलस्यास्य प्रसर्पति ॥ (८८)</p>
<p>परीता यज्ञवृक्षैश्च यादवीति महानदी ।</p>
<p>खादिरैश्च पलाशैश्च तत्रत्यैरेव पावनैः ॥ (८९)</p>
<p>ये यजन्ति परं धाम लभन्ते ते हि मामकम् ।</p>
<p>यादवेन्द्रो महीपालः तस्यास्तीरे तपश्चरन् ॥ (९०)</p>
<p>रौद्रं पदमवाप्याऽथ क्रमान्मुक्तिं परामगात् ।</p>
<p>तस्य यादवशैलस्य पार्श्वे दक्षिणतः स्थिताम् ॥ (९१)</p>
<p>परिधानशिलां दृष्ट्वा प्रणमन्ति द्विजोत्तमाः ।</p>
<p>यस्याः प्रणामं कुर्वाणाः प्रणम्यन्ते सुरासुरैः ॥ (९२)</p>
<p>सा हि सत्त्वमयी पुंसां सद्यस्सत्वं प्रयच्छति ।</p>
<p>पुरा हि शाक्यपाषण्डकाणादाद्या महीतले ॥ (९३)</p>
<p>त्रैय्यां वैय्याकुलीं चक्रुर्वक्रैर्वचनविस्तरैः ।</p>
<p>अन्तेवासिभिराम्नायैस्साकं मानुषरूपधृत् ॥ (९४)</p>
<p>त्रिदण्डधारी भूत्त्वाऽहं निरास्थमहमीदृशान् ।</p>
<p>दत्तात्रेयस्य मे तत्र तदा कापायसङ्ग्रहः ॥ (९५)</p>
<p>अतो मत्परिधानेन शिलाया नाम कथ्यते ।</p>
<p>ये तत्र परिगृहन्ति नराः काषायशाटिकाम् ॥ (९६)</p>
<p>मद्भावेन नमस्यास्ते मद्भक्तषूत्तमोत्तमाः ।</p>
<p>वेदानुपादिशं तत्र शिष्याणामहमर्थतः ॥ (९७)</p>
<p>तस्मात्पुष्करिणीं तत्र वेदपुष्करिणीं जगुः ।</p>
<p>उपत्यकायां शैलस्य तस्याः पश्चिमभागतः ॥ (९८)</p>
<p>दर्भतीर्थमिति ख्यातं तीर्थमस्ति महत्तरम् ।</p>
<p>मम सन्यासिरूपस्य यत्रासीद्दर्भसङ्ग्रहः ॥ (९९)</p>
<p>शाण्डिल्योऽपि मुनिश्रेष्ठः तत्र मामर्चयत्पुरा ।</p>
<p>पञ्चरात्रस्य कृत्स्नस्य य एवाऽसीत्प्रवर्तकः ॥ (१००)</p>
<p>पाञ्चकालिकधर्मोऽपि येनाऽभूद्विशदीकृतः ।</p>
<p>प्रयाणकाले तत्रत्यैर्दभैर्ये तल्पमाश्रिताः ॥ (१०१)</p>
<p>ते हि संसारदुःखेभ्यो मुक्ता यास्यन्ति मत्पदम् ।</p>
<p>गिरेः पश्चिमतस्तीर्थं दिव्यमन्यच्च दृश्यते ॥ (१०२)</p>
<p>पलाशतीर्थमित्याहुर्यस्य नाम पुराविदः ।</p>
<p>विश्वामित्रेण शप्तानां वसिष्ठकुलजन्मनाम् ॥ (१०३)</p>
<p>यत्रासीन्मत्प्रसादेन पुरा शापविमोक्षणम् ।</p>
<p>तस्य चोत्तरतः किञ्चित्तीर्थस्यास्ति महत्तरम् ॥ (१०४)</p>
<p>पद्मतीर्थमिति ख्यातं तीर्थं पद्मोपलालितम् ।</p>
<p>सनत्कुमारो मुनिभिः सनकाद्यैस्समन्वितः ॥ (१०५)</p>
<p>यत्र पद्ममुपादाय पुरा मामभ्यपूजयत् ।</p>
<p>पद्मतीर्थ-समुद्भूत-पद्माक्ष-मणिमालिकाम् ॥ (१०६)</p>
<p>कण्ठे बिभ्रति ये नित्यं ते हि वैकुण्ठगामिनः ।</p>
<p>इति कल्याणतीर्थस्य परितः पावनोदकाम् ॥ (१०७)</p>
<p>अष्टतीर्थमिमां प्राहुरष्टाक्षरमयीं बुधाः ।</p>
<p>स्मृत्याऽपि यस्याश्शुध्यन्ति किं पुनर्मज्जनादिभिः ॥ (१०८)</p>
<p>सा हि सर्वेषु तीर्थेषु प्रशस्ता कथ्यते बुधैः ।</p>
<p>तत्तीरतुलसीकाष्ठमणिभिर्ये विभूषिताः ॥ (१०९)</p>
<p>शुद्ध्यन्ति तेषां दृष्टयैव महापातकिनो नराः ।</p>
<p>यतयो मां निषेवन्ते यदुशैलस्य मूर्धनि ॥ (११०)</p>
<p>स्थानान्तरे कृतं पुण्यं पुण्यस्थाने दशोत्तरम् ।</p>
<p>पुण्यस्थाने च यत्पुण्यं पुष्करे तच्छतोत्तरम् ॥ (१११)</p>
<p>सहस्रगुणितं तच्च प्रयागे तु कृतं भवेत् ।</p>
<p>सालग्रामे कृतं तच्चेत् भवेत् कोटिगुणं पुनः ॥ (११२)</p>
<p>शतकोटिगुणं तस्मात् कृतं यादवभूधरे ।</p>
<p>तत्रापि मम भक्तानां सन्निधौ क्रियते यदि ॥ (११३)</p>
<p>तद्दृष्टिपरिपूतं तत्कोटिकोटिगुणं भवेत् ।</p>
<p>दुर्दर्शनमरातीनां मामकानां सुदर्शनम् ॥ (११४)</p>
<p>पालनाय गिरेस्तस्य परिभ्रमति तेजसा ।</p>
<p>यस्तु यादवशैलस्थान् मद्भक्तान् पीडयिष्यति ॥ (११५)</p>
<p>सुदर्शन-महाज्वाला-मालाशलभ एव सः ।</p>
<p>द्वापरान्ते कलिस्तत्र प्रवेष्टुं द्रुतमागतः ॥ (११६)</p>
<p>वेत्रदण्डधरैस्सद्यः ताडितो मम किङ्करैः ।</p>
<p>वत्सरं वाऽथ मासं वा पक्षं सप्तदिनानि वा ॥ (११७)</p>
<p>त्रिरात्रमेकरात्रं वा यो वसेद्यदुभूधरे ।</p>
<p>स एव मम भक्तस्यान्नान्यः प्रियतरो मम ॥ (११८)</p>
<p>यस्तु फाल्गुनमासस्य पौर्णमास्यां निषेवते ।</p>
<p>यामं वापि तदर्धं वा मां तत्र यदुभूधरे ॥ (११९)</p>
<p>अनुगच्छामि तं नित्यं जननीव स्तनन्धयम् ।</p>
<p>गत्वा यूयं मुनिश्रेष्ठाः तत्र कृत्वा ममार्चनम् ॥ (१२०)</p>
<p>उपलभ्य परां भक्तिं संसृतिं सन्तरिष्यथ ।</p>
<p>गत्वा गत्वा निवर्तन्ते सर्वे धर्मपरायणाः ॥ (१२१)</p>
<p>मां प्राप्य न निवर्तन्ते यादवाद्रिनिवासिनम् ।</p>
<p>इत्युक्त्वा विरते देवे मुदिता मुनयश्च ते ॥ (१२२)</p>
<p>प्रणम्य पुनरप्याहुः प्रणतोत्तारकं हरिम् ।</p>
<p>मुनयः –</p>
<p>नारायण नमस्तेऽस्तु नराणामयनं भवान् ॥ (१२३)</p>
<p>संक्षेपाद्यदुशैलस्य माहात्म्यं कथितं त्वया ।</p>
<p>तदिदं विस्तराच्छोतुं वाञ्छामो वयमच्युत ॥ (१२४)</p>
<p>त्वं हि नः परमो बन्धुः त्वं हि नः परमा गतिः ।</p>
<p>इत्युक्तस्तैर्मुनिश्रेष्ठैः प्रत्युवाच ततो हरिः ॥ (१२५)</p>
<p>नारायणः –</p>
<p>सनत्कुमारो भगवान् सर्वं श्रुत्वा पितामहात् ।</p>
<p>तस्य शैलस्य माहात्म्यं नारदाय ततोऽब्रवीत् ॥ (१२६)</p>
<p>स एव भवतामेतत् वक्तुमर्हति नारदः ।</p>
<p>इत्युक्त्वाऽन्तर्दधे तत्र मुनीनां भावितात्मनाम् ।</p>
<p>पुरतः पुण्डरीकाक्षः पूर्णषाड्गुण्यलक्षणः ॥ (१२७)</p>
<p>इति किल मुनिमुख्यानीरयित्वा वचोभिः</p>
<p>परिणतमिव लक्ष्म्याः प्रार्थितानां फलानां ।</p>
<p>यदुगिरिगतमन्तर्दशिनां चक्रवर्ती</p>
<p>यदुकुलबहुमान्यं चिन्तयामास देवम् ॥ (१२८)</p>
<p><strong>इति</strong> <strong>श्रीनारदीये</strong> <strong>पुराणे</strong> <strong>ज्ञानकाण्डे</strong> <strong>श्रीमद्यादवगिरि–माहात्म्ये</strong> <strong>विष्णुमुनिसंवादे</strong> <strong>संक्षेपतो</strong> <strong>यादवाद्रिप्रशंसादिकथनं</strong> <strong>नाम</strong> <strong>प्रथमोऽध्यायः</strong></p>
<p><strong>अथ</strong> <strong>द्वितीयोऽध्यायः</strong></p>
<p><strong>व्यासादिमहर्षि–सन्निधिं</strong> <strong>प्रति</strong> <strong>नारदागमनम्</strong></p>
<p>ततः करतलोल्लासि-वीणावादनलालसः ।</p>
<p>आविर्बभूव भगवानग्रतस्तत्र नारदः ॥ (१)</p>
<p>स मुनिस्तपसां राशिः सत्त्वस्यैकसमुच्चयः ।</p>
<p>भगवान् ज्ञानवैराग्यभक्तीनामेकभाजनम् ॥ (२)</p>
<p>वैकुण्ठचरणाम्भोज-सेवाहेवाकशालिनाम् ।</p>
<p>नासीरे वर्तते नित्यं नारदो हि महामुनिः ॥ (३)</p>
<p>स तत्र श्रुतिसीमन्त-सीमालङ्कारमौक्तिकम् ।</p>
<p>उपवीणयितुं देवं नारायणमुपागमत् ॥ (४)</p>
<p>न यज्ञैर्नापि विज्ञानैः प्रणामैर्न चार्चनैः ।</p>
<p>न च योगैस्तथा तुष्येद्यथा सङ्कीर्तनाद्धरिः ॥ (५)</p>
<p>रसायनं मनुष्याणां रसनायाः परो रसः ।</p>
<p>रक्षा सकललोकानामहो नारायणाक्षरम् ॥ (६)</p>
<p>भक्तिगद्गदया वाचा गायन्तं गरुडध्वजम् ।</p>
<p>ददृशुर्मुनिशार्दूलं मुनयस्तत्र संयताः ॥ (७)</p>
<p>अथ तानरविन्दाक्षपरभक्तिपरिष्कृतान् ।</p>
<p>पप्रच्छ स मुनिश्रेष्ठः प्रणयोत्फुल्लया गिरा ॥ (८)</p>
<p>नारदः –</p>
<p>किं कारणमिति ब्रूत कृतिनामत्र सन्निधौ ।</p>
<p>चरितार्थो भवाम्यद्य भवतामवलोकनात् ॥ (९)</p>
<p>पृष्टास्तेनापि मुनयः सर्ववृत्तमुदैरयन् ।</p>
<p>मुनयः –</p>
<p>वयं कलियुगे प्राप्ते वासं पुण्यं विचिन्महे ॥ (१०)</p>
<p>अस्माकं सर्ववासानां अधिकं गुणवैभवैः ।</p>
<p>नारायणाद्रिं भगवान् प्राह नारायणः स्वयम् ॥ (११)</p>
<p>उक्त्वा संक्षेपतस्तस्य प्रभावं भगवान्पुनः ।</p>
<p>भवान् वक्ष्यति तत्सर्वं विस्तरादिति चाब्रवीत् ॥ (१२)</p>
<p>भवान् कलु महाभागो भगवद्ज्ञानयोगिनाम् ।</p>
<p>मुनीनामग्रगण्योऽभूत्, मूर्तिस्सत्त्वस्य निर्मला ॥ (१३)</p>
<p>अतो यादवशैलस्य माहात्म्यं श्रोतुमिच्छताम् ।</p>
<p>अस्माकमभिलाषस्य पूरकस्त्वं भविष्यसि ॥ (१४)</p>
<p>नारायणः कथं तत्र स्वयं सन्निदधे पुरा ।</p>
<p>कथं वा तस्य शैलस्य कलिदोषनिहन्तृता ॥ (१५)</p>
<p>अर्चितस्तत्र देवेशः केन केनाधिकारिणा ।</p>
<p>तीर्थं वा तत्र कल्याणनाम्ना कथमुदीर्यते ॥ (१६)</p>
<p>तत्रत्यायाश्च मृत्स्नायाः प्राशस्त्यं केन हेतुना ।</p>
<p>कथमासीत्पुरा तत्र नरसिंहस्य सन्निधिः ॥ (१७)</p>
<p>वैकुण्ठवर्धनाभिख्या क्षेत्रस्यास्य कुतोऽभवत् ।</p>
<p>को वा नयनवासेन प्राप विष्णोः परं पदम् ॥ (१८)</p>
<p>तत्रापराधिनां पुंसां किन्नु दुःखं भविष्यति ।</p>
<p>तत्र नारायणः श्रीमान् कथं च परितुष्यति ॥ (१९)</p>
<p>सर्वमेतत् मुनिश्रेष्ठ भवान्नो वक्तुमर्हति ।</p>
<p>इति तद्वचनं श्रुत्वा नारदो मुनिसत्तमः ॥ (२०)</p>
<p>अनुयुक्तमशेषं तदारेभे वक्तुमुत्सुकः ।</p>
<p><strong>नारदोक्तजगत्सृष्ट्यादिः</strong></p>
<p>शृणुध्वमृषयस्सर्वे श्रुतं यत्तन्मया पुरा ॥ (२१)</p>
<p>सनत्कुमारात्सर्वेषां विज्ञानानां च सागरात् ।</p>
<p>अहं हि परिदष्टानाम् अनात्मगुणपन्नगैः ॥ (२२)</p>
<p>औषधं स परं मन्ये गुरोरज्ञानवारणात् ।</p>
<p>पुरा चराचरं विश्वं पुरुषोत्तमलीलया ॥ (२३)</p>
<p>तमोमात्रावशेषेण रूपेणैव व्यवस्थितम् ।</p>
<p>तमोऽपि च परे ब्रह्मण्यविभागेन च स्थितम् ॥ (२४)</p>
<p>प्रधानं पुरुषश्चेति शरीरद्वितयं हरेः ।</p>
<p>आधेयत्वविधेयत्वशेषत्वैरखिलं जगत् ॥ (२५)</p>
<p>धारकस्य नियन्तुश्च शेषिणो हि हरेस्तनुः ।</p>
<p>अतस्तदात्मकत्वेन प्रधानपुरुषावपि ॥ (२६)</p>
<p>विश्वकारणभावेन विश्रुतौ निगमेषु च ।</p>
<p>स्वातन्त्र्येण तयोरस्ति कारणत्वं स कुत्रचित् ॥ (२७)</p>
<p>पुरुषाः खलु तत्काले पुरुषार्थविवर्जिताः ।</p>
<p>अविशेषादचिद्वर्गैरवसादं प्रपेदिरे ॥ (२८)</p>
<p>अवलोक्य विनिर्मुक्तभोगान्प्रकृतिसंश्रयान् ।</p>
<p>पुरुषान्पुण्डरीकाक्षे करुणा काप्यजायत ॥ (२९)</p>
<p>रक्षणार्थं ततस्तेषां सिसृक्षां प्राप माधवः ।</p>
<p>पुराणपुरुषस्यास्य सङ्कल्पात्प्रकृतिः पुनः ॥ (३०)</p>
<p>महदादिप्रभेदेन विचकार गुणैस्ततः ।</p>
<p>महानहङ्कृतिं चक्रे सात्विकादिविभागतः ॥ (३१)</p>
<p>गुणभेदादहङ्कारः स्त्रैविध्यमगमत्ततः ।</p>
<p>इन्द्रियाणां समुत्पत्तिरहङ्काराच्च सात्विकात् ॥ (३२)</p>
<p>तन्मात्रान्तरितत्वेन तामसाद्भूतसंप्लवः ।</p>
<p>द्वयोरुपकृतिं चक्रे राजसाहंकृतिस्तयोः ॥ (३३)</p>
<p>पञ्चानामपि भूतानां शब्दाद्या उत्तरोत्तरम् ।</p>
<p>अधिकत्वेन जायन्ते तस्मात् पञ्चगुणा मही ॥ (३४)</p>
<p>तन्मात्रा भूतभेदोऽयं सूक्ष्मस्थूलविभागतः ।</p>
<p>यथा हि कलिलं पश्चाद्दधिरूपेण जायते ॥ (३५)</p>
<p>तथा तन्मात्ररूपं तद्भूतत्वमधिगच्छति ।</p>
<p>असंहितत्वादेतानि नानावीर्यान्वितानि हि ॥ (३६)</p>
<p>पृथक्भूतानि भूतानि माण्डसृष्टावशक्नुवन् ।</p>
<p>ततः पञ्चसु भूतेषु पञ्चीकरणमातनोत् ॥ (३७)</p>
<p>भगवान् सत्यसङ्कल्पः कर्तुं कार्यपरम्पराम् ।</p>
<p>चतुर्भिः परभागैः स्यादर्धमर्धं स्वभागतः ॥ (३८)</p>
<p>इति पञ्चसु भूतेषु पञ्चीकरणमिष्यते ।</p>
<p>तेषु तेषु च भूतेषु तत्तद्वयवहृतिः पुनः ॥ (३९)</p>
<p>भूयस्त्वात् स्वात्मभावस्य मतिरप्येवमिष्यते ।</p>
<p>दशोत्तरैरावरणैः परीतं परमः पुमान् ॥ (४०)</p>
<p>अण्डमुत्पादयामास ततः कनकपिण्डवत् ।</p>
<p>भूतैर्भूतादिना चैव महता च ततः परम् ॥ (४१)</p>
<p>अण्डं ह्येतदखण्डस्य कारणं परिवार्यते ।</p>
<p>समष्टिसृष्टिम्सर्वेषां व्यष्टिः पश्चाद्भविष्यति ॥ (४२)</p>
<p>अण्डमध्ये नतः पश्चादेष कारणपूरुषः ।</p>
<p>स्तूयमानस्त्रयीभागैः अधिशिष्ये जलाशयम् ॥ (४३)</p>
<p><strong>नारायणशब्दनिर्वचनम्</strong></p>
<p>तदा हि सूयमानस्य शतशस्तस्य नामभिः ।</p>
<p>नाऽन्यत् प्रियं तथा चक्रे नारायणपदं यथा ॥ (४४)</p>
<p>इदं हि शुद्धिर्वचसां श्रुतीनामवलंबनम् ।</p>
<p>सूरीणामपि सर्वेषां कर्णेष्वमृतसेचनम् ॥ (४५)</p>
<p>नारायणपदं यस्य जिह्वाग्रे वर्तते सदा ।</p>
<p>नारायणः श्रिया सार्धं नैव मुञ्चति तं क्षणम् ॥ (४६)</p>
<p>अर्थं विनाऽपि शब्दोऽयं त्रायते महतो भयात् ।</p>
<p>किं पुनर्ज्ञायमानार्थः कृतीनां पादसेवया ॥ (४७)</p>
<p>आपो हि नारशब्दार्थः नारा विष्णोः समुद्भवाः ।</p>
<p>अयनं ता यदस्यासंस्तेन नारायणः स्मृतः ॥ (४८)</p>
<p>नारं सरोरुहं प्रोक्तं ज्वलद्योनिमयं पुरा ।</p>
<p>यस्य नाभौ समुत्पन्नं स वै नारायणः स्मृतः ॥ (४९)</p>
<p>अक्षरत्त्वान्नरा जीवा नारास्तेषां समुच्चयः ।</p>
<p>तेषामयतां याति तेन नारायणस्स्मृतः ॥ (५०)</p>
<p>अथवा नेतृभूतोऽयं नरो नारं चराचरम् ।</p>
<p>वासस्थानमिदं तस्य तेन नारायणस्स्मृतः ॥ (५१)</p>
<p>ज्ञानशक्त्यादयो यद्वा गुणा नारा इति स्मृताः ।</p>
<p>षाड्गुण्यपरिपूर्णोऽयं तेन नारायणस्स्मृतः ॥ (५२)</p>
<p>षाड्गुण्यं वासुदेवस्य यथा व्यूहेऽपि तत् समम् ।</p>
<p>संकर्षणादिभेदस्तु गुणाभिव्यक्तिमात्रतः ॥ (५३)</p>
<p>ज्ञानशत्यादिभिष्षड्भिः तद्भेदैः करुणादिभिः ।</p>
<p>अतो नारायणश्श्रीमान् सर्वत्र परिपूर्यते ॥ (५४)</p>
<p>विश्वान्तर्यामिवालस्य यथा हि जठरे जगत् ।</p>
<p>षाड्गुण्योदरमाश्रित्य वर्तन्ते गुणकोटयः ॥ (५५)</p>
<p>समुद्रशायिनस्तस्य नाभेराभरणात्मकम् ।</p>
<p>आविर्वभूव दिव्यं तत् पङ्कजं यदपङ्कजम् ॥ (५६)</p>
<p>उद्बभूव ततस्तस्मात् उद्गताञ्जलिबन्धनः ।</p>
<p>भक्त्या नम्रशिराः कश्चित् भृशमुल्लसिताननः ॥ (५७)</p>
<p>स चतुर्वदनो जातो युक्तं तस्मात् चतुर्भुजात् ।</p>
<p>इति श्रुतिभिरष्टासु दिशास्वाभाषि भाषितम् ॥ (५८)</p>
<p>तमेनं वर्धयामास कारुण्यस्तन्यदायिनी ।</p>
<p>करुणैवापरा विष्णोः कमला कमलालया ॥ (५९)</p>
<p>पारलौकिकमैश्वर्यम् ऐहलौकिकमेव वा ।</p>
<p>सर्वं सम्पद्यते लक्ष्म्याः करुणापरिणामतः ॥ (६०)</p>
<p>ततो विज्ञापयामास विष्णोरेषानपायिनी ।</p>
<p>वेदोपदेशं बालस्य भगवन्कर्तुमर्हसि ॥ (६१)</p>
<p>सहधर्मचरीवाक्यात्स च सन्तोषदायिनः ।</p>
<p>एवं विज्ञापितः पश्चात् ओमित्याह श्रियःपतिः ॥ (६२)</p>
<p>श्रुत्वा तद्वचनं बाल्यात् ओमोमोमित्युदीरयन् ।</p>
<p>हसितं दिव्यदम्पत्योः पित्रोश्चक्रे पितामहः ॥ (६३)</p>
<p>आश्चर्येण हसन् पश्चादित्याह स च माधवः ।</p>
<p>पितामहोऽपि तच्छ्रुत्त्वा तदेवावर्तयत्पुनः ॥ (६४)</p>
<p>प्रणवं प्रणवाद्यं च द्वयमक्षरमालपन् ।</p>
<p>कमला कमलेशाभ्यां लालितः कमलासनः ॥ (६५)</p>
<p>वेदादिः प्रणवश्चासीत् अकारस्तस्य कारणम् ।</p>
<p>तस्यार्थश्च परं ब्रह्म नारायण इति श्रुतिः ॥ (६६)</p>
<p>बहुशः प्रणवालाप-बन्धुराननमात्मजम् ।</p>
<p>दृष्ट्वा तुतोष भगवान् दयानिर्भरया दृशा ॥ (६७)</p>
<p>उपादिक्षत्ततश्श्रीमान् स्वयमष्टाक्षरं विधेः ।</p>
<p>तद्धि सर्वस्य वेदस्य कारणं भवतारणम् ॥ (६८)</p>
<p>चतुरोऽपि ततो वेदानध्यैष्ट चतुराननः ।</p>
<p>साक्षान्नारायणादेव सर्वरक्षापरायणात् ॥ (६९)</p>
<p>अर्थानपि च वेदानामनर्थविनिवारकान् ।</p>
<p>तस्मै प्रथमपुत्राय प्रोवाच परमः पुमान् ॥ (७०)</p>
<p>ज्येष्ठाय खलु पुत्राय वक्तव्यं मनसि स्थितम् ।</p>
<p>शिष्याय वा प्रणयिने तत्त्वविज्ञानचेतसे ॥ (७१)</p>
<p>शरीरं स्यन्दनं विद्धि विद्धि धुर्यांश्च पूरुषान् ।</p>
<p>मद्गुणांश्च गुणान्विद्धि मां च त्वं विद्धि सारथिम् ॥ (७२)</p>
<p>सर्वेष्वपि च धर्मेषु पारतन्त्र्यमिति स्मरन् ।</p>
<p>मामेव साधनं विद्धि विद्धि मामेव तत्फलम् ॥ (७३)</p>
<p>एवं प्रबोधितस्तेन ब्रह्मा सर्वज्ञतां ययौ ।</p>
<p>न खल्वस्मात् परं किञ्चित् ज्ञातव्यमवशिष्यते ॥ (७४)</p>
<p>ततः प्रसादसंफुल्ललोचनः पद्मलोचनः ।</p>
<p>अष्टाक्षरस्य मन्त्रस्य प्रभावमपि चाब्रवीत् ॥ (७५)</p>
<p><strong>अष्टाक्षरमहिमानुवर्णनम्</strong></p>
<p>ब्रह्मन् अष्टाक्षरो मन्त्रः श्रुतीनां दृष्टिरिष्यते ।</p>
<p>धर्मार्थकाममोक्षाणां चतुर्णामपि साधनम् ॥ (७६)</p>
<p>कृतं बहुविधैर्मन्त्रैः कृतं यन्त्रैः नियन्त्रितैः ।</p>
<p>कृतं च कर्मणां तन्त्रैः यस्त्वष्टाक्षरसन्निधिः ॥ (७७)</p>
<p>साधारणो ह्ययं मन्त्रः सर्वास्वपि च मूर्तिषु ।</p>
<p>अन्यानुकूलतां यान्ति मूर्तिमन्त्रास्सहस्रशः ॥ (७८)</p>
<p>व्यापकेषु च मन्त्रेषु त्रिष्वप्येष परो मतः ।</p>
<p>व्याप्यव्यापकयोरत्र विशेषेणाववोधनात् ॥ (७९)</p>
<p>ततो हि विष्णुगायत्र्यामाद्योऽयं मन्त्र उच्यते ।</p>
<p>मन्त्रोऽयं सद्गुरोरेव श्रोतव्यो नान्यतोऽपि च ॥ (८०)</p>
<p>न खल्वन्धस्य जात्यन्धः प्रदातुं यष्टिमर्हति ।</p>
<p>यथा मे श्रीनिवासत्वम् असाधारणमिष्यते ॥ (८१)</p>
<p>तथा नारायणपदं त्रय्यन्तेषु निगद्यते ।</p>
<p>नारायणपदं लोके नाम यस्य प्रकीर्त्यते ॥ (८२)</p>
<p>अपवर्गो हि तन्मातुः अयत्नादेव सिद्ध्यति ।</p>
<p>आसने शयने याने भोजनादौ च कर्मणि ॥ (८३)</p>
<p>मन्त्रमष्टाक्षरं ब्रह्मन् मध्ये चित्तं निवेशय ।</p>
<p>मन्त्रस्यास्य प्रभावेन विश्वं सृक्ष्यसि पद्मज ॥ (८४)</p>
<p>अधिकारावसाने च मामेव प्राप्स्यसि ध्रुवम् ।</p>
<p>अथ प्रणम्य स हि तं पद्मया पद्मलोचनम् ॥ (८५)</p>
<p>सन्तोषोत्फुल्लवदनः सर्वलोकपितामहः ।</p>
<p>मनसा वर्तयन्नेव मन्त्रमष्टाक्षरं परम् ॥ (८६)</p>
<p>ससर्ज सकलं विश्वं जङ्गमाजङ्गमात्मकम् ।</p>
<p>तस्य ज्येष्ठोऽभवत्पुत्रो विरूपाक्षो महामतिः ॥ (८७)</p>
<p>विष्णुभक्तिपराणां यः प्रथमः परिकीर्तितः ।</p>
<p>पुरन्दरमुखैस्सर्वैः सदा सेवाविधायिभिः ॥ (८८)</p>
<p>स हि देवैः स्तुतो नित्यं देव देव इतीर्यते ।</p>
<p>उपदिश्य ततस्तारमुत्तारकमनुत्तमम् ॥ (८९)</p>
<p>वेदानध्यापयामास शम्भुमम्भोजसम्भवः ।</p>
<p>वेदानधीत्य विधिवत् सोऽपि विष्णुपरायणः ॥ (९०)</p>
<p>अवाप्य सम्पदं दिव्यामखिलैरपि पूज्यते ।</p>
<p>अदिशत्सर्वभूतानामैहिकं वाप्यनैहिकम् ॥ (९१)</p>
<p>पुरुषार्थं ततस्सर्वमर्थितः पुरशासनः ।</p>
<p>सर्वे वेदास्समस्ताश्च ऋषयः पद्मसम्भवात् ॥ (९२)</p>
<p>बभूवुर्बहुधा तस्माद्यद्विस्तारोऽखिलं जगत् ।</p>
<p>सृष्टिं पितामहश्चक्रे चक्रे रक्षां हरिस्स्वयम् ॥ (९३)</p>
<p>संहारमपि सर्वेषां शङ्करश्च करिष्यति ।</p>
<p>प्रसादक्रोधजौ विष्णोः प्रथमौ तौ दिवौकसाम् ॥ (९४)</p>
<p>अभूतां तन्नियोगेन सृष्टिसंहारकारकौ ।</p>
<p>ततो दक्षादिभिः पुत्रैस्सेवितश्चतुराननः ॥ (९५)</p>
<p>विष्णोरभ्यर्चनं कर्तुं चिन्तयामास चेतसा ।</p>
<p>इयेष च ततः पश्चादर्चारूपमवेक्षितम् ॥ (९६)</p>
<p>यस्मिंश्च परया भक्त्या परिचर्यां विधास्यति ।</p>
<p>फलप्रदः स्वयं विष्णुः फलश्च स्वयमेव हि ।</p>
<p>लप्स्ये तस्मात्तमेवाहमिति मेने पितामहः ॥ (९७)</p>
<p>पुलकितनिखिलाङ्गः पूर्वदृष्टं पुमांसं</p>
<p>फणिपति-शयनन्तं पद्मनाभं पयोधौ ।</p>
<p>नियमितमतिरन्तर्निनिमेषं निदध्याद्-</p>
<p>उपनिषदवतंसं मन्त्रमुच्चारयन्सः ॥ (९८)</p>
<p>शमितनिखिलतापं शङ्खचक्रादिचिह्नं</p>
<p>शरणमुपगतानां शाश्वतं भागधेयम् ।</p>
<p>अपि च हसितलेशैरादरं व्याहरन्तं</p>
<p>पुरुषमभजदन्तः पुण्डरीकायताक्षम् ॥ । (९९)</p>
<p><strong>इति</strong> <strong>श्रीनारदीये</strong> <strong>पुराणे</strong> <strong>ज्ञानकाण्डे</strong> <strong>श्रीमद्यादवगिरि–माहात्म्ये</strong> <strong>नारदागमनादिकथनं</strong> <strong>नाम</strong> <strong>द्वितीयोऽध्यायः</strong></p>
<p><strong>अथ</strong> <strong>तृतीयोऽध्यायः</strong></p>
<p><strong>ब्रह्मणः</strong> <strong>पुरो</strong> <strong>भगवदाविर्भावः</strong></p>
<p>ततः कलकलैस्सार्धं काहलीनादमेदुरः ।</p>
<p>अश्रूयत नभो मध्ये दिव्यदुन्दुभिनिस्वनः ॥ (१)</p>
<p>ध्वनिश्च पाञ्चजन्यस्य निगमान्तैरनुद्रुतः ।</p>
<p>शुश्रुवे शुभकोटीनां कारणं वैरिदारणम् ॥ (२)</p>
<p>शरण्यस्सर्वलोकानां नारायण उपागतः ।</p>
<p>शङ्खचक्रगदापाणिः नारायण उपागतः ॥ (३)</p>
<p>इति काहलिनादेन कर्णध्वमृतसेचनं ।</p>
<p>कुर्वता सहसा योगाद्विरराम पितामहः ॥ (४)</p>
<p>अष्टाभिः दृष्टिभिः पश्चादष्टाक्षरमहातपाः ।</p>
<p>ददर्श मुख्यमालोकं दिशास्वष्टासु विस्तृतम् ॥ (५)</p>
<p>गच्छ गच्छेति रभसाद्वदन्तस्ते चकाशिरे ।</p>
<p>वेत्रदण्डधराः केचित्ततो वैकुण्ठवासिनः ॥ (६)</p>
<p>वीणादण्डधरैः विष्णोः गाथागानपरायणैः ।</p>
<p>नभोमण्डलमावव्रे नव्यैरपि च गायकैः ॥ (७)</p>
<p>ततः करतलोल्लासि हेमवेत्रविभूषितम् ।</p>
<p>ददर्श सम्भ्रमोपेतं देवं सूत्रवतीसखम् ॥ (८)</p>
<p>तस्य पार्श्वस्थिताश्चण्डप्रचण्डाद्याः प्रपेदिरे ।</p>
<p>पुण्डरीकासनस्याक्ष्णाम् अष्टानामष्टपात्रताम् ॥ (९)</p>
<p>गजामनादिकानन्यान् गजसिंहगतिक्रमान् ।</p>
<p>शेषासनस्य सचिवान् सविशेषं व्यलोकयत् ॥ (१०)</p>
<p>रुद्रासुकीर्त्योर्भूषाभिरङ्कितं भुजदण्डयोः ।</p>
<p>तमप्यण्डजषण्डेशं ददर्शाग्रे स चाण्डजः ॥ (११)</p>
<p>फणामणिसहस्रेण नीराजितरमापतिम् ।</p>
<p>भक्तिसम्भ्रान्तमूर्धानम् अपश्यद्भुजगोत्तमम् ॥ (१२)</p>
<p>रमाया विभ्रमांभोजं राकाचन्द्रस्य मातृकम् ।</p>
<p>अदृश्यत नभो मध्ये विष्णोरातवारणम् ॥ (१३)</p>
<p>विरजापवनोद्धूतपट्टिकामण्डितस्ततः ।</p>
<p>अलक्षि गरुडारूढो वैकुण्ठविजयध्वजः ॥ (१४)</p>
<p>अथ माला परिभ्रान्तैर्विपुलैः भृङ्गमण्डलैः ।</p>
<p>तटित्पटलसङ्कीर्ण-कालमेघैरिवावृतम् ॥ (१५)</p>
<p>दिवाकरसहस्राणां दैन्यदानविनोदिभिः ।</p>
<p>सुवर्णकलशैः दूरात् सूचितैश्चर्यवैभवम् ॥ (१६)</p>
<p>मुहुश्शिञ्जितनादेन मुक्तिमार्गप्रदर्शकान् ।</p>
<p>आम्नायानुद्गिरन्तीभिः किङ्किणीभिरलङ्कृतम् ॥ (१७)</p>
<p>आयुधैः पञ्चभिर्दिव्यैः बद्धाञ्जलिपुटैरपि ।</p>
<p>उदारध्वनिभिर्छ्रव्यैः उदीरितजयस्वनम् ॥ (१८)</p>
<p>इति विभ्राजितं व्योम्नि विस्फारितविलोचनः ।</p>
<p>विष्णोः विमानमद्राक्षीदुन्मुखः कमलासनः ॥ (१९)</p>
<p>सम्भ्रान्तास्सत्यलोकस्थास्सर्वेपि सनकादयः ।</p>
<p>गरुडध्वजिनं दृष्ट्वा विस्मयं परमं गताः ॥ (२०)</p>
<p>जगाम परमाश्चर्यमासनादुज्जगाम च ।</p>
<p>तुतोष च ततो ब्रह्मा बभ्राम च ननर्त च ॥ (२१)</p>
<p>भूषणं भुवनानां तद्विमानं वैष्णवं विधेः ।</p>
<p>अग्रतस्स्थापयामास ततस्सैन्यधुरन्धरः ॥ (२२)</p>
<p>उवाच च शुभं वाक्यम् उद्वमन्नमृताम्बुधिम् ।</p>
<p>सन्तोषोत्फुल्लवदनं सरसीसहसम्भवम् ॥ (२३)</p>
<p>पृतनानाथः –</p>
<p>तव भक्त्या प्रसन्नोऽयं कमलारमणः पुमान् ।</p>
<p>आजगाम पदाद्दिव्यादाश्चर्यकरुणानिधिः ॥ (२४)</p>
<p>तुलसीमालिकामोद-वासनावासितोरसम् ।</p>
<p>आराधय जगन्नाथमानन्दैकार्णवस्स्वयम् ॥ (२५)</p>
<p>अयं हि तव सर्वस्वं तारको भववारिधेः ।</p>
<p>अद्य यावत्कृतानां ते तपसां चरमं फलम् ॥ (२६)</p>
<p>नारदः –</p>
<p>प्रणम्य पृतनानाथं प्रथमस्त्रिदिवौकसाम् ।</p>
<p>अद्राक्षीदरविन्दाक्षमक्ष्णामनुपमं फलम् ॥ (२७)</p>
<p>अन्योन्यालापशलिभ्यां मणिभूषणशिञ्जितैः ।</p>
<p>लक्ष्मीकरसरोजाभ्यां लालिताङ्घ्रिसरोरुहम् ॥ (२८)</p>
<p>स्फुरत्किरीटमकुट-हार-केयूर-नूपुरैः ।</p>
<p>अन्यैरपि यथारूपमनुरूपैः विभूषणैः ॥ (२९)</p>
<p>आयुधैरपि चक्राद्यैरलङ्कारप्रयोजनैः ।</p>
<p>भूषितं भुवनोद्भासि वैजयन्त्या च मालया ॥ (३०)</p>
<p>श्रीवत्सेन च पद्माया मणिपीठेन मण्डितम् ।</p>
<p>पुण्डरीकदलाम्नाय-पण्डितेक्षणपद्धतिम् ॥ (३१)</p>
<p>राकाशशाङ्कसौभाग्यपरिभाविमुखाम्बुजम् ।</p>
<p>कम्बुग्रीवं सुविस्तीर्णकवाट-घटितोरसम् ॥ (३२)</p>
<p>चतुर्भुजमुदाराङ्गं पीतकौशेयवाससम् ।</p>
<p>सदा समस्त-जगतां शरण्यपदपङ्कजम् ॥ (३३)</p>
<p>अनुभूयैवमापादम् अतिसौन्दर्यविग्रहम् ।</p>
<p>तुष्टाव पुण्डरीकाक्षं पङ्केरुहसमुद्भवः ॥ (३४)</p>
<p>प्रणमन्तं स्तुवन्तं च नृत्यन्तं च पितामहम् ।</p>
<p>वल्गन्तं चापि तिष्ठन्तं वहन्तं शिरसा पदम् ॥ (३५)</p>
<p>धावन्तं दूरतो दूरादाधावन्तं पुनः पुनः ।</p>
<p>वल्कलं चोत्क्षिपन्तं तं गायन्तं गद्गदस्वनैः ॥ (३६)</p>
<p>इत्थमन्यैश्च सन्तोषसन्तान-कलिकायितैः ।</p>
<p>सुरभीकृतसर्वाङ्गं सम्भ्रमैः भगवान् हरिः ॥ (३७)</p>
<p>दृष्ट्वा तुतोष कारुण्यदीर्घिका-दीर्घलोचनः ।</p>
<p>अथाजग्गुस्तुरास्सर्वे सह गन्धर्वकिन्नरैः ॥ (३८)</p>
<p>ननृतुः प्रीतियोगेन विष्वगप्सरसां गणाः ।</p>
<p>तालैरुत्तालनादैश्च मर्दलैः दलितांभरैः ॥ (३९)</p>
<p>विकसद्रणितैश्चापि नर्तकीकरकङ्कणैः ।</p>
<p>गीतैरपि च सङ्गीतवेदिनां श्रुतिसङ्गतैः ॥ (४०)</p>
<p>हाहाकारैश्च गन्धर्व-सार्वभौम-मुखोद्गतैः ।</p>
<p>प्रतिशब्दैर्ध्वनीनां च विमानोदरसम्भवैः ॥ (४१)</p>
<p>जयोक्त्या च जगत्सर्वं शब्दात्मकमिवाभवत् ।</p>
<p>प्रशान्तसम्भ्रमो ब्रह्मा ततः परमपूरुषम् ॥ (४२)</p>
<p>तुष्टाव परया भल्या साकं जयजयोक्तिभिः ।</p>
<p>वाक्यैरपौरुषेयैश्च संप्रहृष्टतनूरुहः ॥ (४३)</p>
<p><strong>ब्रह्मकृतभगवद्–स्तुतिः</strong></p>
<p>नारायण नमस्तुभ्यं वासुदेव नमोऽस्तु ते ।</p>
<p>नमस्समस्तलोकानां विष्णवे प्रभविष्णवे ॥ (४४)</p>
<p>अच्युताय नमस्तुभ्यं अनन्ताय नमो नमः ।</p>
<p>गोप्त्रे समस्तलोकानां गोविन्दाय नमो नमः ॥ (४५)</p>
<p>पराय व्यूहरूपाय विभवाय च ते नमः ।</p>
<p>अन्तर्यन्त्रे समस्तानाम् अर्चारूपाय ते नमः ॥ (४६)</p>
<p>कारणाय नमस्तुभ्यं रक्षकाय च ते नमः ।</p>
<p>नमस्संहरते तुभ्यं नमो वैकुण्ठदायिने ॥ (४७)</p>
<p>नमस्ते श्रीनिवासाय शरणागतवत्सल ।</p>
<p>नमस्तुभ्यं नमस्तुभ्यं पुनस्तुभ्यं नमो नमः ॥ (४८)</p>
<p>धारकोऽसि समस्तानां जगताञ्च जगत्पते ।</p>
<p>अजायमानो बहुधा जायमानो विराजसे ॥ (४९)</p>
<p>न हि कर्मनिमित्तं तत्प्राकृतं वा न चेतरत् ।</p>
<p>देवोऽसि त्वं मनुष्योऽसि तिरश्चां बन्धुरप्यसि ॥ (५०)</p>
<p>तद्वत् त्रिमूर्तिष्वेकोऽसि त्वमेव त्वं वयं वयम् ।</p>
<p>ईक्षणध्मानसंस्पर्शैः प्रजानां पालनाय हि ॥ (५१)</p>
<p>मत्स्य-कूर्म-वराहादिरूपैः विहरते भवान् ।</p>
<p>कारुण्यरूपया लक्ष्म्या सहितस्त्वं युगे युगे ॥ (५२)</p>
<p>विश्वं पालयसे नान्यः कश्चित् पालयिता सताम् ।</p>
<p>दासोऽहं तव लक्ष्मीश मम वश्याश्च देवताः ॥ (५३)</p>
<p>तस्मात्सर्वस्य लोकस्य नाथोऽसि मधुसूदन ।</p>
<p>वैदिकेषु च सर्वेषु कर्मस्वाराध्यते भवान् ॥ (५४)</p>
<p>अपरे कञ्चुकप्रायाः पितृदेवादयस्तव ।</p>
<p>त्वत्पादे पर्यवस्यन्ति नमोवाकाश्च वैदिकाः ॥ (५५)</p>
<p>क्रियन्ते वारवाणाय न हि राज्ञां नमस्क्रियाः ।</p>
<p>न त्वदन्यं निषेवन्ते नाथ मोक्षाभिलाषिणः ॥ (५६)</p>
<p>व्यत्यस्तेष्वधिकारेषु ततः कर्मफलान्यपि ।</p>
<p>प्रतिभूरिव लक्ष्मीश स्वयमेव प्रयच्छसि ॥ (५७)</p>
<p>अतोऽहं शङ्करश्चापि ये चान्ये मद्वशङ्गताः ।</p>
<p>सर्वे देवास्त्वदायत्ता भवामो मधुसूदन ॥ (५८)</p>
<p>शरणं त्वां प्रपन्नोऽस्मि शरण्यं शरणार्थिनाम् ।</p>
<p>आत्मसात्कुरु सर्वञ्च मां मदीयं च माधव ॥ (५९)</p>
<p>त्वामर्चयितुमिच्छामि वाञ्छां मे पूरय स्वयम् ।</p>
<p>नारदः –</p>
<p>इति विज्ञापयामास विज्ञानजलधिर्विधिः ॥ (६०)</p>
<p>प्रसन्नवदनश्श्रीमान् प्रत्युवाच पितामहम् ।</p>
<p>भगवान् –</p>
<p>अभ्यर्च्य मामिह ब्रह्मन् युगानामयुतं भवान् ॥ (६१)</p>
<p>कारयिष्यति पुत्राद्यैर्वसुधायां ममार्चनम् ।</p>
<p>ततस्सनत्कुमाराद्यैस्सत्पुत्रैः परिवारितः ।</p>
<p>अर्चयामास गोविन्दमरविन्दायतेक्षणम् ॥ (६२)</p>
<p>इति सह सनकाद्यैरिन्दिरालोचनेन्दोः</p>
<p>परिचरणविधाने पण्डितः पद्मयोनिः ।</p>
<p>पदकमललतानां पारिजातस्य विष्णोः</p>
<p>अकृत-चरणसेवामर्चनानां सहस्त्रैः ॥ (६३)</p>
<p><strong>इति</strong> <strong>श्रीनारदीये</strong> <strong>पुराणे</strong> <strong>ज्ञानकाण्डे</strong> <strong>श्रीमद्यादवगिरिमाहात्म्ये</strong> <strong>भगवदाविर्भावादिकथनं</strong> <strong>नाम</strong> <strong>तृतीयोऽध्यायः</strong></p>
<p><strong>अथ</strong> <strong>चतुर्थोऽध्यायः</strong></p>
<p><strong>भूलोकं</strong> <strong>प्रति</strong> <strong>भगवदागमनम्</strong></p>
<p>मुनयः –</p>
<p>आविर्भावं मुनिश्श्रेष्ठ श्रुत्वा भगवतो वयम् ।</p>
<p>धन्या भवामस्त्वद्वाक्यात् श्रुतिसन्तोषकारणात् ॥ (१)</p>
<p>कथमेतन्महाभाग कथं प्राप्य वसुन्धराम् ।</p>
<p>जगदानन्दयामास भगवान् भक्तवत्सलः ॥ (२)</p>
<p>नारदः –</p>
<p>कदाचित् कलशाम्बोधेरागतो मुनिसत्तमः ।</p>
<p>सनत्कुमारो भगवान् सनकाद्यैस्समन्वितः ॥ (३)</p>
<p>नारायणपरो भक्त्या प्रणिपत्य कृताञ्जलिः ।</p>
<p>विनयावनतो भूत्वा ब्रह्माणमिदमब्रवीत् ॥ (४)</p>
<p>सनत्कुमारः –</p>
<p>अहं पुत्रश्च शिष्यश्च तवाऽस्मि कमलासन ।</p>
<p>कषायमृदितास्सर्वे हृदये मे दयालुना ॥ (५)</p>
<p>भवता भगवद्ज्ञानभक्तिवैराग्यदायिना ।</p>
<p>वेदानध्यापयत्पूर्वं भवान्वेदान्तसंयुतान् ॥ (६)</p>
<p>कर्मब्रह्मविचाराभ्यां संशयांश्च न्यवारयत् ।</p>
<p>रहस्यं च प्रकाशं च सर्वं सर्वविदां वरात् ॥ (७)</p>
<p>अवगच्छामि भवतो नाऽन्यो गुरुरिहास्ति मे ।</p>
<p>अद्य खल्वहमिच्छामि भगवन्तं सनातनम् ॥ (८)</p>
<p>देवं नारायणं भक्त्या भवतार्चितमर्चितुम् ।</p>
<p>अतो मे देहि दिव्यं तद्विमानमतुलं प्रभो ॥ (९)</p>
<p>यत्र नारायणश्श्रीमान् रमया सह वर्तते ।</p>
<p>नारदः –</p>
<p>इति तद्वचनं श्रुत्वा चिन्तापरवशः क्षणम् ॥ (१०)</p>
<p>स्थित्वा पितामहः पश्चाद्दातुं तस्मै मनो दधे ।</p>
<p>अब्रवीदथ सन्तोषादात्मपुत्रं पितामहः ॥ (११)</p>
<p>ब्रह्मा –</p>
<p>सनत्कुमार मे पुत्रा बहवस्सन्ति सात्विकाः ।</p>
<p>प्रियोऽसि भगवद्ज्ञानभक्तिभ्यां त्वं विशेषतः ॥ (१२)</p>
<p>पुत्रस्स एवं ज्ञातव्यो नान्ये पुत्रा मनीषिणाम् ।</p>
<p>यस्य नारायणश्श्रीमान् आजन्ममरणं धनम् ॥ (१३)</p>
<p>नारदः –</p>
<p>इत्युक्त्वा प्रियपुत्राय विष्णोरमिततेजसः ।</p>
<p>विप्रयोगासहत्वेन विधावन्तर्विषीदति ॥ (१४)</p>
<p>भगवान् पुण्डरीकाक्षो भक्तवात्सल्यवारिधिः ।</p>
<p>अमृतस्यन्दिभिर्वाक्यैराह पङ्कजसम्भवम् ॥ (१५)</p>
<p>भगवान् –</p>
<p>मा विषीद महाभाग शेखराय प्रयच्छ माम् ।</p>
<p>इदं मे रूपमन्यत्ते ददामि हृदयोद्भवम् ॥ (१६)</p>
<p>नारदः –</p>
<p>इत्युक्त्वा कमलाकण्ठभूषणाङ्कनशालिना ।</p>
<p>करेण कान्तं रूपं तद्ददौ पुत्राय वेधसे ॥ (१७)</p>
<p>ततः प्रीतमतिर्ब्रह्मा तरुणं रूपमद्भुतम् ।</p>
<p>सहितं पद्मया भूम्या समुत्थाय समाददे ॥ (१८)</p>
<p>भक्त्या परमया युक्तस्तद्रूपं पद्मसम्भवः ।</p>
<p>असेवत सरस्वत्या सावित्र्या च निषेवितः ॥ (१९)</p>
<p>सनत्कुमारमालोक्य प्राह पङ्कजसम्भवः ।</p>
<p>ब्रह्मा –</p>
<p>अस्ति सह्यगिरेः पूर्वः पुण्यः कश्चन भूधरः ॥ (२०)</p>
<p>शुद्धसत्त्वमयी तत्र दृश्यते शुभमृत्तिका ।</p>
<p>तत्रैतत् स्थापयित्वा त्वं विमानं वत्स वैष्णवम् ॥ (२१)</p>
<p>नारायणपदाम्भोजपरिचर्यापरो भव ।</p>
<p>विमानं ह्येतदतुलं वैकुण्ठात्स्वयमागतम् ॥ (२२)</p>
<p>विष्णुभक्ति-विनिर्मुक्तैः वेदनिन्दापरायणैः ।</p>
<p>नास्तिकैश्च दुराचारैः भगवद्भक्तदूषकैः ॥ (२३)</p>
<p>त्यक्तवर्णाश्रमाचारैः न स्पृष्टव्यं कदाचन ।</p>
<p>नारदः –</p>
<p>ततस्सनत्कुमारस्तु भगवन्तं सनातनम् ॥ (२४)</p>
<p>लब्ध्वा पितामहात्प्रीतो मेरुशृङ्गमुपागमत् ।</p>
<p>अथ तस्य विमानस्य प्रकारैरवकुण्ठिता ॥ (२५)</p>
<p>कनकाचलशृङ्गाणां द्युतिरासीत्समन्ततः ।</p>
<p>अवलोक्य विमानं तत्सुरलोकसुलोचनाः ॥ (२६)</p>
<p>चक्षुषामनिमेषाणां साफल्यं प्रतिपेदिरे ।</p>
<p>ततस्तद्दर्शनोदीर्णसन्तोषाश्रुतरङ्गिताः ॥ (२७)</p>
<p>अग्रे ववन्दिरे दूरादमराः स्तुतिशालिनः ।</p>
<p>तदा जग्मुस्सुरास्साकं प्रमोदं प्रमदाजनैः ॥ (२८)</p>
<p>परमब्रह्मभूतस्य पद्मनाभस्य दर्शनात् ।</p>
<p>अन्वगच्छन्विमानं तदधिरुह्य स्ववाहनम् ॥ (२९)</p>
<p>बृन्दारकवरास्सर्वे पुरन्दरपुरोगमाः ।</p>
<p>गन्धर्वाप्सरसस्सिद्धाः साद्ध्याश्च पुरतो ययुः ॥ (३०)</p>
<p>शरदम्बुदसन्तान-निकुरुम्ब-मनोहरैः ।</p>
<p>अग्रतो ददृशे शृङ्गैः पुरमर्दनभूधरः ॥ (३१)</p>
<p>विमानं वैष्णवं दृष्ट्वा विष्णुभक्तिपरायणः ।</p>
<p>ननर्त सहसा तोषात् शम्भुः कल्पान्तनर्तकः ॥ (३२)</p>
<p>तुष्टाव देवदेवेशम् अर्धचन्द्रशिखामणिः ।</p>
<p><strong>रुद्रकृतभगवद्स्तुतिः</strong></p>
<p>अहो नु खलु सौभाग्यम् अक्ष्णां यैरवलोक्यसे ॥ (३३)</p>
<p>अरविन्दाक्षलक्ष्म्या त्वम् आराधितपदाम्बुज ।</p>
<p>गण्यन्ते सिकतास्सिन्धौ गण्यन्ते वर्षबिन्दवः ॥ (३४)</p>
<p>न गण्यन्ते भवन्नाभि-सरो-नलिनसम्भवाः ।</p>
<p>आहुः षाड्गुण्यसर्वस्वमाहुर्विश्वस्य कारणम् ॥ (३५)</p>
<p>आहुर्मुक्तिप्रदातारं आहुस्त्वामस्त्रिलोचनम् ।</p>
<p>अन्तयन्तासि सर्वेषाम् अरविन्दविलोचन ॥ (३६)</p>
<p>आब्रह्मकीटपर्यन्तं क्रीडा पुत्रायते तव ।</p>
<p>नमस्ते जगदीशाय नारायण नमोऽस्तु ते ॥ (३७)</p>
<p>लक्ष्मीवक्षोरुहामोद-वासितांसाय ते नमः ।</p>
<p>नमः कमलनेत्राय नमः कारुण्यशालिने ॥ (३८)</p>
<p>शरणागतसर्वस्वचरणाय च ते नमः ।</p>
<p>नारदः –</p>
<p>इति स्तुत्वा जगन्नाथमिन्दिरारमणं भवः ॥ (३९)</p>
<p>अन्वगच्छदशेषाणां नाथं वृषभवाहनः ।</p>
<p>आजगाम भगवानलकामभितः पुरीम् ॥ (४०)</p>
<p>विश्रवस्तनयेनापि स्तुतस्स पुरुषोत्तमः ।</p>
<p>अथाससाद भगवानैहिकं परमं पदम् ॥ (४१)</p>
<p>मुनिभिश्च समाकीर्णं रम्यं बदरिकाश्रमम् ।</p>
<p>नरनारायणौ यत्र वर्तेते मुनिरूपतः ॥ (४२)</p>
<p>सनत्कुमारप्रमुखाः सनकाद्या मुनीश्वराः ।</p>
<p>तत्र संस्थापयामासुः विमानं विमलप्रभम् ॥ (४३)</p>
<p>उषितं खल्विहाशेषजगतां पतिना पुरा ।</p>
<p>सनकाद्यैरुपेतेन सादरं मुनिपुङ्गवैः ॥ (४४)</p>
<p>ततो नारायणः श्रीमानाराध्यत दिनत्रयम् ।</p>
<p>मुनिना मुनिशार्दूलैरनुयातमिह स्थितैः ॥ (४५)</p>
<p>अथ सर्वैस्सुरैस्सार्धम् अब्जयोनिसुतो मुनिः ।</p>
<p>ददर्श पर्वतं दिव्यं दक्षिणाशाविभूषणम् ॥ (४६)</p>
<p>अपश्यद्विधिना प्रोक्तं तुलसीपरिवारितम् ।</p>
<p>स मुनिः पर्वतस्सोऽयं सत्वोत्तर इतीरितः ॥ (४७)</p>
<p>इति निश्चित्य सहसा सन्तोषं परमं ययौ ।</p>
<p>विष्वक्सेनाभिवन्द्यन्तं तं शेषं साक्षात् श्रियःपतेः ॥ (४८)</p>
<p>ववन्दे भक्तिभारेण पङ्कजासननन्दनः ।</p>
<p>अथ तस्य मुनिश्श्रेष्ठो मध्ये शृङ्गं महीभृतः ॥ (४९)</p>
<p>दिव्यमालोकयामास तीर्थं तीर्थैर्निषेवितम् ।</p>
<p>सनत्कुमारो भगवान् सदसत्प्रविवेचकः ॥ (५०)</p>
<p>इदं खलु महत्स्थानम् इह सर्वेश्वरं हरिम् ।</p>
<p>आराधयिष्ये गोविन्दम् अशेषार्थप्रदायिनम् ॥ (५१)</p>
<p>इति मत्वा तटे तस्य सरसस्समुनीश्वरः ।</p>
<p>विमानं स्थापयामास विधिनाभ्यर्चितं पुरा ॥ (५२)</p>
<p>पञ्चलक्षप्रमाणं यद्योजनानां पुराभवत् ।</p>
<p>पितामहस्य भवने पूजितं सुरपुङ्गवैः ॥ (५३)</p>
<p>पारे कल्याणतीर्थस्य विमानं विपुलं हि तत् ।</p>
<p>पञ्चपूरुषमात्रेण रूपेण ददृशे जनैः ॥ (५४)</p>
<p>भगवानपि भक्तानां परतन्त्रस्स्वलीलया ।</p>
<p>तदन्तः प्रमितेनैव रूपेण ददृशे जनैः ॥ (५५)</p>
<p>आयुधान्यपि दिव्यानि भूषणान्यपि विस्तृतम् ।</p>
<p>रूपं विहाय तद्रूपस्वरूपं रूपमाप्नुवन् ॥ (५६)</p>
<p>आश्चर्यमिदमाश्चर्यमहो नारायणः पुमान् ।</p>
<p>अप्रमेयप्रमेयाभ्यां रूपाभ्यामवलोक्यते ॥ (५७)</p>
<p>इति वल्कलमुत्क्षिप्य मुनयो विस्मिताशयाः ।</p>
<p>ननृतुश्च ववल्गुश्च नन्दनश्च वितेनिरे ॥ (५८)</p>
<p>अहो नु खलु कल्याणं अहो कल्याणमद्य नः ।</p>
<p>अत्र नारायणश्श्रीमान् वैकुण्ठात्स्वयमागतः ॥ (५९)</p>
<p>इति सर्वेऽपि तत्रत्यास्सन्तोषेण बभाषिरे ।</p>
<p>तस्मात्कल्याणतीर्थं तदभवन्मुनिपुङ्गवाः ॥ (६०)</p>
<p>स्थापयित्वा विमानस्थं प्राङ्मुखं पुरुषोत्तमम् ।</p>
<p>पाञ्चरात्रविधानेन समभ्यर्च्य च भक्तितः ॥ (६१)</p>
<p>सर्वेषां सुरमुख्यानां वितेने मुनिसत्तमः ।</p>
<p>भगवच्चरणाम्भोजतीर्थतोयनिषेवणम् ॥ (६२)</p>
<p>ववन्दिरे ततस्सर्वे वासुदेवपदाम्बुजम् ।</p>
<p>साष्टाङ्गेन प्रणामेन सन्तस्सन्तोषसन्नताः ॥ (६३)</p>
<p>ततस्सुराश्च कोटीररत्नकोटिमरीचिभिः ।</p>
<p>भक्त्या नीराजयामासुः भगवत्पादपीठिकाम् ॥ (६४)</p>
<p><strong>सनकादीन्प्रति</strong> <strong>भगवदुक्त–कल्याणतीर्थमहिमा</strong></p>
<p>भगवानपि तान्सर्वान् भक्तिपूजान् विलोकयन् ।</p>
<p>अपाङ्गैरमृतासार-सम्पातसुमनोहरैः ॥ (६५)</p>
<p>उवाच मधुरं वाक्यं औदार्यकरुणानिधिः ।</p>
<p>भगवान् –</p>
<p>पुरा वराहरूपेण वसुधां विभ्रता मया ॥ (६६)</p>
<p>उषितं खलु तीर्थस्य कल्याणस्यास्य पूर्वतः ।</p>
<p>मग्नोत्थितस्य जलधौ ममाङ्गाद्गलितं जलम् ॥ (६७)</p>
<p>तेन पूर्णमिदं तीर्थं तस्मात्पुण्यं पुरातनम् ।</p>
<p>तस्मादेतस्य तीर्थस्य तीर्थं वहत मूर्धनि ॥ (६८)</p>
<p>तथोर्ध्वगतिकामानां मुनीनामूर्ध्वरेतसाम् ।</p>
<p>वाञ्छा वराहरूपस्य मम सेवाविधायिनाम् ॥ (६९)</p>
<p>ऊर्ध्वपुण्ड्र-विधानार्थं चोदितो गरुडो मया ।</p>
<p>शुद्धामुपाहरद्दिव्यां श्वेतद्वीपस्य मृत्तिकाम् ॥ (७०)</p>
<p>भागे कल्याणतीर्थस्य निचिक्षेप च पश्चिमे ।</p>
<p>तस्माच्छ्रेष्ठा समस्तानामेषा शुद्धा मृदामभूत् ॥ (७१)</p>
<p>स्नात्वा कल्याणतीर्थेऽस्मिन्धृत्वा शुद्धाञ्च मृत्तिकाम् ।</p>
<p>इमा मद्भक्तियोगेन मत्सायुज्यमवाप्स्यथ ॥ (७२)</p>
<p>अधिकारानुरूपेण भजन्ते ये च मामिह ।</p>
<p>तेऽपि कामानभीष्टान् स्वान् लप्स्यन्ते मत्प्रसादतः ॥ (७३)</p>
<p>यस्तु कल्याणतीर्थस्य तीरे पिण्डोदकक्रियाम् ।</p>
<p>पितृणां कुरुते तस्य पितरः प्रीतचेतसः ॥ (७४)</p>
<p>पुत्रान्पौत्रान्प्रदास्यन्ति पुण्येषु निरतान् सदा ।</p>
<p>अध्यात्मगुणसम्पन्नान् अपवर्गपरायणान् ॥ (७५)</p>
<p>अस्य तीर्थस्य तीरेऽस्मिन्ये यजन्ति द्विजोत्तमाः ।</p>
<p>फलं सहस्रगुणितं लभन्ते ते हि वाञ्छितम् ॥ (७६)</p>
<p>अपवर्गमवाप्स्यन्ति मत्प्रसादादतः परम् ।</p>
<p>ये तु निष्कामभावेन यजन्ते मामिह स्थितम् ॥ (७७)</p>
<p>अहं फलप्रदस्तेषाम् अहमेवोत्तमं फलम् ।</p>
<p>तीरे कल्याणतीर्थस्य दानं कुर्वन्ति ये नराः ॥ (७८)</p>
<p>लब्ध्वा वसुमतीं सर्वां चतुरर्णवमेखलाम् ।</p>
<p>पुत्रपौत्रपरीतास्ते मोदन्ते चक्रवर्तिनः ॥ (७९)</p>
<p>व्रतानि यानि पुण्यानि तान्यत्रैवाचरन्नरः ।</p>
<p>संप्राप्य ब्रह्मणो लोकं ब्रह्मणा सह मोदते ॥ (८०)</p>
<p>ऐश्वर्यं वापि पुत्रान्वा तथाऽरोग्यादिकं फलम् ।</p>
<p>सहसा यत्प्रसादेन सर्वमत्र भविष्यति ॥ (८१)</p>
<p>फाल्गुनी पौर्णमासी या तस्यामहमिहागतः ।</p>
<p>तस्मात्पौर्णमासीनां पौर्णमासी प्रशस्यते ॥ (८२)</p>
<p>अतस्सर्वेषु वर्षेषु तस्यां यूयमिहागताः ।</p>
<p>मम तीर्थेन पूताङ्गा गच्छथ त्रिदशाधिपाः ॥ (८३)</p>
<p>नारदः –</p>
<p>श्रुत्वा भगवतो वाक्यम् इति सर्वे सुराधिपाः ।</p>
<p>पुरमर्दनमुख्यास्ते स्वं स्वं स्थानम् प्रपेदिरे ॥ (८४)</p>
<p>मया च सनकाद्यैश्च युक्तस्स मुनिपुङ्गवः ।</p>
<p>सनत्कुमारस्तत्रैव भगवन्तमथार्चयत् ॥ (८५)</p>
<p>चिरमिति परदैवं चिन्तयन्निन्दिरायाः</p>
<p>स्तनतटमकरीभिः स्थापिताङ्कं भुजेषु ।</p>
<p>परिमितफलचिन्तावर्जितः पर्यचारीत्</p>
<p>परिणतपरभक्तिः पद्मयोनिः कुमारः ॥ (८६)</p>
<p>अधिपतिरमराणामञ्जनं वा रमायाः</p>
<p>त्रिभुवनसुकृतानां तादृशं वा विपाकम् ।</p>
<p>अकृतकवचनानामप्यदृश्यं पुमांसं</p>
<p>यदुगिरितटभाजां लोचनान्यन्वभूवन् ॥ (८७)</p>
<p><strong>इति</strong> <strong>श्रीनारदीये</strong> <strong>पुराणे</strong> <strong>ज्ञानकाण्डे</strong> <strong>श्रीमद्यादवगिरिमाहात्म्ये</strong> <strong>भगवदागमनादिकथनं</strong> <strong>नाम चतुर्थोऽध्यायः</strong></p>
<p><strong>अथ</strong> <strong>पञ्चमोऽध्यायः</strong></p>
<p><strong>सुचरितोपाख्यानम्</strong></p>
<p>ततस्ते मुनयस्सर्वे स्थित्वा बदरिकाश्रमे ।</p>
<p>श्रुत्वा नारदवाक्यं तदब्रुवन्नारदं पुनः ॥ (१)</p>
<p>मुनयः –</p>
<p>धन्या वयं भगवतस्समागमनकीर्तनात् ।</p>
<p>प्राशस्त्यं मृत्तिकायाश्च प्रत्यपाद्यत भूयसा ॥ (२)</p>
<p>विशुद्धाया मुनिश्रेष्ठ मुक्तिहेतोः विशेषतः ।</p>
<p>नाम कल्याणतीर्थस्य प्रतिपन्नं भवद्गिरा ॥ (३)</p>
<p>वराहरूपिणो विष्णोः सन्निधिस्सम्यगीरिता ।</p>
<p>अवशिष्टं तथान्यन्नः स्वयं वक्तुमिहार्हसि ॥ (४)</p>
<p>गङ्गा हि सर्वतीर्थेषु प्रशस्ता भुवि कथ्यते ।</p>
<p>कथं कल्याणतीर्थस्य भवताधिक्यमुच्यते ॥ (५)</p>
<p>नारदः –</p>
<p>शृणुध्वं मुनिशार्दूला वृत्तं किञ्चित्पुरातनम् ।</p>
<p>आधिक्यं तस्य तीर्थस्य दृश्यते येन सर्वतः ॥ (६)</p>
<p>पुरा सुचरितो नाम ब्राह्मणोऽभून्महातपाः ।</p>
<p>सुशीला नाम तस्यासीत्पत्नी काचित्पतिव्रता ॥ (७)</p>
<p>सुमतिश्च सुवृत्तिश्च तस्य पुत्रौ बभूवतुः ।</p>
<p>स तु सर्वाणि तीर्थानि सकुटुम्बो जगाम च ॥ (८)</p>
<p>स्थानान्यपि च दिव्यानि पुण्यान्यायतनानि च ।</p>
<p>कावेरीं तुङ्गभद्राञ्च ताम्रपर्णीं सरस्वतीम् ॥ (९)</p>
<p>शोणां गोदावरीं कृष्णां नर्मदाञ्च पयस्विनीम् ।</p>
<p>कृतमालां प्रतीचीञ्च रामसेतुं तथैव च ॥ (१०)</p>
<p>पाण्डुरङ्गं कुरुक्षेत्रं पुण्यं च पुरुषोत्तमम् ।</p>
<p>अनन्तशयनं रम्यं श्रीकूर्मं सिंहभूधरम् ॥ (११)</p>
<p>इत्थं गोकर्णमुख्यानि स्थानान्यन्यानि पर्यटन् ।</p>
<p>न जगाम कदाचिच्च नारायणगिरेस्तटम् ॥ (१२)</p>
<p>न च कल्याणतीर्थस्य तीर्थे चक्रे निमज्जनम् ।</p>
<p>कदाचित्पर्यटन्नेव गङ्गातीरमुपागमत् ॥ (१३)</p>
<p>उपागतोऽपि नापश्यद्गङ्गां सुचरितोऽपि सन् ।</p>
<p>पप्रच्छ गङ्गा कुत्रेति तत्रत्यान् पुरतस्स्थितान् ॥ (१४)</p>
<p>अग्रतः प्रवहत्येषा हरचूडाविभूषणम् ।</p>
<p>इति तैरुच्यमानोऽपि नापश्यदमरापगाम् ॥ (१५)</p>
<p>अद्य मे खलु दौर्भाग्यमग्रतस्तिष्ठति ध्रुवम् ।</p>
<p>आगतोऽपि न पश्यामि हरिपादतरङ्गिणीम् ॥ (१६)</p>
<p>इति सञ्चिन्तयन्नन्तः सन्तापकलुषीकृतः ।</p>
<p>विषण्णवदनो भूत्वा तुष्टाव सुरनिम्नगाम् ॥ (१७)</p>
<p>गङ्गे विष्णुपदाम्भोज-सङ्गमङ्गलरूपिणि ।</p>
<p>प्रकाशय स्वरूपं ते मम सन्तापशान्तये ॥ (१८)</p>
<p>इत्युक्तवति विप्रेन्द्रे कन्या काचिददृश्यत ।</p>
<p>अन्यया कन्यया सार्धमसितोत्पलशोभया ॥ (१९)</p>
<p>विषण्णं ब्राह्मणं दृष्ट्वा किं ब्राह्मण विषीदसि ।</p>
<p>इति प्रोवाच सा कन्या मधुरं मधुराकृतिः ॥ (२०)</p>
<p>ब्राह्मणः –</p>
<p>अहमद्य विषीदामि सुरसिन्धोरदर्शनात् ।</p>
<p>कृतप्रयासवैफल्यात् किं दुःखं प्राणिनां शुभे ॥ (२१)</p>
<p>कन्या –</p>
<p>न हि पापकृतां पुंसां सा दृष्टिमधिगच्छति ।</p>
<p>ब्राह्मणः –</p>
<p>यद्यहं पापकर्माऽस्मि सैव मे क्षालयत्वघम् ॥ (२२)</p>
<p>हरिपादनदीं मुक्त्वा कुतस्स्यादघसङ्क्षयः ।</p>
<p>कन्या –</p>
<p>अहं भवामि वैकुण्ठपादाम्बुरुहवाहिनी ॥ (२३)</p>
<p>इयं मम वयस्या सा यमुनां यमिनां प्रिया ।</p>
<p>पुरा हि दुरितं किञ्चित्कृतं सुचरितं त्वया ॥ (२४)</p>
<p>तेषु तेषु च देशेषु पर्यटन् दक्षिणापथे ।</p>
<p>भवान् सर्वेषु तीर्थेषु स्नात्वा नारायणाचलम् ॥ (२५)</p>
<p>नागच्छन्नापि कल्याणतीर्थे चक्रे निमज्जनम् ।</p>
<p>पापमन्यत्किमधिकं पुण्यतीर्थव्यतिक्रमात् ॥ (२६)</p>
<p>तत्तीर्थं सर्वतीर्थेभ्यः प्रभावैरतिरिच्यते ।</p>
<p>अहं हरिपदाम्भोज-संश्लेषात्सर्वतोधिका ॥ (२७)</p>
<p>वराहरूपिणो विष्णोस्सर्वाङ्गीणं तु तज्जलम् ।</p>
<p>सन्निधत्ते च तत्तीरे सदा नारायणः स्वयम् ॥ (२८)</p>
<p>न मुञ्चन्ति च तन्नित्यं नारायणपरायणाः ।</p>
<p>यत्र स्नानं वितन्वन्ति नारायणपरायणाः ॥ (२९)</p>
<p>पुण्यनद्यस्समस्ताश्च सन्निधिं तत्र तन्वते ।</p>
<p>अहं वसामि चैत्रे हि मासे चान्द्रे सरोवरे ॥ (३०)</p>
<p>अनन्तसरसस्तीर्थे वैशाखे तु वसाम्यहम् ।</p>
<p>आषाढे तुङ्गभद्रायामापगानां शिरोमणौ ॥ (३१)</p>
<p>मासे प्रोष्ठपदे स्वामिपुष्करिण्यां तु मे स्थितिः ।</p>
<p>तुलायामागते सूर्ये कावेर्यां तु वसाम्यहम् ॥ (३२)</p>
<p>फाल्गुने मासि संप्राप्ते मासानामुत्तमोत्तमे ।</p>
<p>अहं कल्याणतीर्थस्य मध्ये वर्ते मनोरमे ॥ (३३)</p>
<p>तदा सर्वनदीनां च सन्निधिस्तत्र जायते ।</p>
<p>ये तदा तत्र मज्जन्ति हरिभक्त्या समन्विताः ॥ (३४)</p>
<p>फलन्ते सर्वतीर्थानां लभन्ते नात्र संशयः ।</p>
<p>अतस्त्वं गच्छ तत्रैव स्नात्वा पश्चान्ममाकृतिम् ॥ (३५)</p>
<p>वीक्षसे वाहिनीरूपां मधुजित्पदवाहिनीम् ।</p>
<p>नारदः –</p>
<p>इत्युक्तस्स तया तत्र कन्यया धन्यरूपया ॥ (३६)</p>
<p>उवाच विनयोपेतस्तां विष्णुपदवाहिनीम् ।</p>
<p>सुचरितः –</p>
<p>दूरदेशपरिभ्रान्त्या परिश्रान्तोऽस्मि भूयसा ॥ (३७)</p>
<p>अहं गन्तुं न शक्रोमि पुत्रौ मे बालकाविमौ ।</p>
<p>तस्मात्त्वमेव कल्याणतीर्थं गङ्गे भव स्वयम् ॥ (३८)</p>
<p>नारदः</p>
<p>इत्युक्त्वा सादरं भक्तिनम्रेण ब्राह्मणेन सा ।</p>
<p>यमुनावक्त्रमालोक्य किञ्चिदुत्स्मितकारिणी ॥ (३९)</p>
<p>रूपं प्रकाशयामास दयया दिव्यवाहिनी ।</p>
<p>तुतोष ब्राह्मणस्तेन तुष्टाव च पुनः पुनः ॥ (४०)</p>
<p>उवाच मधुरं वाक्यं गङ्गा सुचरितं ततः ।</p>
<p>गङ्गा –</p>
<p>कल्याणतीर्थनाम त्वं त्रिरावर्त्य ममान्तरे ॥ (४१)</p>
<p>सकुटुम्बो निमज्ज त्वं सर्वं प्राप्स्यसि वाञ्छितम् ।</p>
<p>नारदः –</p>
<p>ब्राह्मणोऽपि ततः प्रीतः तन्नामावर्तयन्मुहुः ॥ (४२)</p>
<p>ममज्ज जाह्नवीतोये मधुजित्पदसम्भवे ।</p>
<p>उन्ममज्ज ततः पश्चादुल्लसत्पद्ममण्डले ॥ (४३)</p>
<p>कल्याणतीर्थकल्लोलमध्ये सुचरितद्विजः ।</p>
<p>सकुटुम्बस्समुत्थाय तीर्थतोयात् सविस्मयम् ॥ (४४)</p>
<p>सर्वमालोकयामास यदुशैलस्य वैभवम् ।</p>
<p>तटे कल्याणतीर्थस्य तापसा ममुपस्थिताः ॥ (४५)</p>
<p>तीर्थोत्थितममुं दृष्ट्वा विस्मयं प्रतिपेदिरे ।</p>
<p>अन्वयुञ्जत को ब्रह्मन् भवान् कस्माच्च कारणात् ॥ (४६)</p>
<p>इहागमनमासीत्ते सर्वं कथय तत्वतः ।</p>
<p>इति तेषां वचः श्रुत्वा ब्राह्मणस्सर्वमेव तत् ॥ (४७)</p>
<p>वृत्तमावेदयामास तेषां कौतुकशालिनाम् ।</p>
<p>स च पप्रच्छ तान् सर्वान् किमेतत्स्थानमित्युत ॥ (४८)</p>
<p>ते पुनर्विस्मयाविष्टास्तस्य सर्वं बभाषिरे ।</p>
<p>कल्याणतीर्थं तच्छ्रैष्ठ्यं माहात्म्यं यदुभूभृतः ॥ (४९)</p>
<p>ततः स्नानं तदङ्गञ्च तथान्यानपि कृत्स्नशः ।</p>
<p>कालोचितानि कर्माणि कृत्वा ब्राह्मणपुङ्गवः ॥ (५०)</p>
<p>तत्रानन्दमयाख्यस्य विमानस्यान्तरे स्थितम् ।</p>
<p>भक्त्या नारायणं देवं सिषेवे भक्तवत्सलम् ॥ (५१)</p>
<p>अपरिग्रहशीलोऽयं यावल्लब्धोपजीवनः ।</p>
<p>चकार नियतं वासं नारायणगिरेस्तटे ॥ (५२)</p>
<p>विष्णोनिवेदितेनैव देहधारणमातनोत् ।</p>
<p>अनिवेदितमन्नाद्यं भुक्तवान्न कदाचन ॥ (५३)</p>
<p>तस्य पुत्रोऽभवत्तत्र तृतीयोऽपि महामतिः ।</p>
<p>स तस्य जातकर्माद्यं चक्रे वेदविधानतः ॥ (५४)</p>
<p>अकरोत्तस्य नामापि नारायण इति द्विजः ।</p>
<p>हरिभुक्तावशिष्टेन वर्धितस्स च बालकः ॥ (५५)</p>
<p>अवाप पित्रोरधिकां विष्णुभक्तिं दिने दिने ।</p>
<p>कदाचिदभवद् देशः सर्वो दुर्भिक्षपीडितः ॥ (५६)</p>
<p>अश्मवृष्टिनिपातेन नष्टौषधिफलोदयः ।</p>
<p>तदा कुटुम्बसंश्लेषात् सुशीला पतिमब्रवीत् ॥ (५७)</p>
<p>सुशीला –</p>
<p>भगवन् रक्षणीयास्ते बालाः पुत्रास्सती वधूः ।</p>
<p>अकार्यकरणेनापि नः त्वं रक्षितुमर्हसि ॥ (५८)</p>
<p>वदामि चापलादेतद्वनिताजनसंश्रयात् ।</p>
<p>सर्वधर्मविदे तुभ्यम् अथवा किं वदाम्यहम् ॥ (५९)</p>
<p>दारिद्र्यवारणो नाम वर्तते द्रमिडेश्वरः ।</p>
<p>स ते दास्यति सर्वस्वं वाञ्छितादधिकप्रदः ॥ (६०)</p>
<p>नारदः –</p>
<p>इति तस्या वचश्श्रुत्वा पुत्राभ्यां सहितो द्विजः ।</p>
<p>प्रतस्थे भवनात्स्वस्मात् प्राज्ञः प्राप्तुं नृपालयम् ॥ (६१)</p>
<p>व्याक्षिप्ते राजकार्येण स च राज्ञि स पुत्रकः ।</p>
<p>राजधानीनिवासेन यातनाशतमन्वभूत् ॥ (६२)</p>
<p>ततो लब्ध्वा धनं किञ्चिन्मार्गे चोरैर्निपीडितः ।</p>
<p>ताडितो लगुडैश्चापि चिरादेवागमद्द्विजः ॥ (६३)</p>
<p>त्यक्त्वा नारायणं देवं दूरं यातस्य मे फलम् ।</p>
<p>नालमेतदिति प्राह पुत्रयोस्स च भूसुरः ॥ (६४)</p>
<p><strong>सुचरितपुत्रस्य</strong> <strong>रत्नभिक्षाप्रदानम्</strong></p>
<p>गते पितरि तत्काले मातुरन्तिकसंश्रयः ।</p>
<p>नारायणः क्षुधायुक्तस्तामेवान्नमयाचत ॥ (६५)</p>
<p>अन्नं पात्रे निधायाऽथ ददौ पुत्राय सा वधूः ।</p>
<p>अब्रवीच्च तदा मात्रा दत्तेऽन्ने स तु बालकः ॥ (६६)</p>
<p>अनिवेदितमेतद्धि मातर्भोक्ष्ये कथन्त्विति ।</p>
<p>निवेदय त्वमेवैतदिति माता तमब्रवीत् ॥ (६७)</p>
<p>ततो निवेदयामास विष्णोः विश्वजगत्पतेः ।</p>
<p>भुङ्क्ष्व नारायणेत्युक्त्वा बालो नारायणाह्वयः ॥ (६८)</p>
<p>प्रणनाम च साष्टाङ्गं प्रसन्नहृदयः परम् ।</p>
<p>चतुर्मुखमुखैर्दत्तं नैवेद्यं च चतुर्विधम् ॥ (६९)</p>
<p>अनादरेण स्वीकुर्वन्नवलोकनमात्रतः ।</p>
<p>बालस्य भक्त्या भगवान् बुभुजे तच्छ्रिया सह ॥ (७०)</p>
<p>शिष्टमन्नं च तत्पात्रे नैव किञ्चिदभूत्तदा ।</p>
<p>सर्वं भगवता भुक्तम् इति प्रीतस्स बालकः ॥ (७१)</p>
<p>मातुरन्तिकमासाद्य ययाचेऽनं ततः परम् ।</p>
<p>पूर्व दत्तं क्व पुत्रेति मात्रा पृष्टश्च बालकः ॥ (७२)</p>
<p>सर्वं भगवता भुक्तम् इत्याह जननीं प्रति ।</p>
<p>भक्षितं तच्च मन्वाना मार्जाराद्यैः क्रुधा च सा ॥ (७३)</p>
<p>सन्तर्जयन्ती वचसा पुत्रं तं पुण्यचेष्टितम् ।</p>
<p>भिक्षित्वा पुत्र जीवेति भिक्षापात्रं ददौ ततः ॥ (७४)</p>
<p>स तु नारायणः प्रीतो मिक्षार्थं यान् गृहानगात् ।</p>
<p>तान् गृहान् अगमल्लक्ष्मीस्तदा वैकुण्ठवल्लभा ॥ (७५)</p>
<p>माता सर्वस्य लोकस्य मधुसूदनमानिनी ।</p>
<p>दर्वीमादाय बालस्य ददौ भिक्षां गृहे गृहे ॥ (७६)</p>
<p>यद्दत्तं रमया तद्धि सर्वं रत्नमभूत्ततः ।</p>
<p>अतिभारादशक्तस्सन् वोढुमेकेन पाणिना ॥ (७७)</p>
<p>उभाभ्यामपि पाणिभ्याम् उद्वहन् शिरसापि च ।</p>
<p>सुवर्णरत्नपूर्णं तत्पात्रं मात्रे न्यवेदयेत् ॥ (७८)</p>
<p>बालो नारायणश्श्रीमान् कौतूहलसमन्वितः ।</p>
<p>आदाय तच्च हस्ताभ्यां माता पुनरभाषत ॥ (७९)</p>
<p>गृहाण पात्रं भिक्षां त्वं पुनः पुत्रक कुर्विति ।</p>
<p>स तथैव पुनश्चक्रे पुनः प्रादात्तथा रमा ॥ (८०)</p>
<p>सप्तकृत्वश्च सा माता पुत्रं भिक्षामकारयत् ।</p>
<p>पद्मा तथैव पात्रं तत् सप्तकृत्वोऽप्यपूरयत् ॥ (८१)</p>
<p>अष्टमे त्वथ पर्याये माता पात्रं ददौ महत् ।</p>
<p>विहसन्ती विलोक्यैतत् भिक्षान्नमदिशद्रमा ॥ (८२)</p>
<p>ततो माता तदादाय दत्वा पुत्रस्य शेषतः ।</p>
<p>स्वयं च बुभुजे तुष्टा सुशीला वृत्तशालिनी ॥ (८३)</p>
<p>प्रातर्वृत्तमशेषं च पृच्छन्ती तनयं निशि ।</p>
<p>पालयन्ती धनं लब्धमाप्रभातमजागरीत् ॥ (८४)</p>
<p>ततस्तु ताडितश्चोरैः क्षीणशक्तिः कृशाकृतिः ।</p>
<p>क्षुत्क्षामोदरनेत्राभ्यां पुत्राभ्यामन्वितः पिता ॥ (८५)</p>
<p>अतिलङ्घ्य चिरान्मार्गमाजगामातिविह्वलः ।</p>
<p>ततस्सा लज्जिता पत्नी सर्वाङ्गीणव्रणान्वितम् ॥ (८६)</p>
<p>उपाचरच्च भर्तारमुदन्तं च न्यवेदयत् ।</p>
<p>ब्राह्मणस्स च बालस्य वृत्तमाकर्ण्य सर्वशः ॥ (८७)</p>
<p>विचिन्त्य पद्मां तां मेने यासीद्भिक्षाप्रदायिनी ।</p>
<p>अहो नु खलु मे मौढ्यमशेषार्थोपलम्भनम् ॥ (८८)</p>
<p>समस्तफलदायिन्या लक्ष्म्या सततसेवितम् ।</p>
<p>पत्रैः पुष्पैः फलैश्चापि पुंसां सर्वस्वदायिनम् ॥ (८९)</p>
<p>मुक्त्वा नारायणं देवमन्यः कस्मान्मयाश्रितः ।</p>
<p>कृष्णमेघे कृपापूर्णे तिष्ठत्येवान्यभिक्षवे ॥ (९०)</p>
<p>अपत्रपाविहीनाय मह्यमस्तु नमो नमः ।</p>
<p>इति सञ्चिन्त्य मनसा भेजे नारायणं सदा ॥ (९१)</p>
<p>ततो नारायणं बालं वेदानध्यापयद्द्विजः ।</p>
<p>शास्त्राण्यपि च सर्वाणि स्वयमावेदयन्मुदा ॥ (९२)</p>
<p>लक्ष्म्या दत्तं धनं लब्ध्वा तेन ब्राह्मणपुङ्गवः ।</p>
<p>सन्तुष्टः प्रियया सार्धं सदाचारान्वितः सदा ॥ (९३)</p>
<p>तटे कल्याणतीर्थस्य तपसा तोषिताच्युतः ।</p>
<p>सहस्रगुणितं नित्यं भोजयामास भासुरान् ॥ (९४)</p>
<p>ब्राह्मणं धनिनं श्रुत्वा तद्धनं हर्तुमिच्छया ।</p>
<p>लुण्टाकाः केचिदाजग्गुः छन्नवेषधरास्ततः ॥ (९५)</p>
<p>ममज्जुस्तत्र कल्याणतीर्थे ते च मनोरमे ।</p>
<p>अङ्गेष्वपि ललाटायेष्वाबभ्रश्शुद्धमृत्तिकाम् ॥ (९६)</p>
<p>आवर्तयन्तोऽनुपदं नाम नारायणस्य च ।</p>
<p>प्रणेमुर्विष्णुभक्तांश्च प्रसन्नहृदयान्मुहुः ॥ (९७)</p>
<p>दृष्ट्वा तान्प्रार्थयामास भोक्तुं सुचरितस्ततः ।</p>
<p>ततो बुभुजिरे तस्य गृहे विष्णुनिवेदितम् ॥ (९८)</p>
<p>नारायणपदाम्भोजतीर्थं चाप्यपिबन्मुदा ।</p>
<p>ततस्तेषां च सर्वेषां सत्चोत्तरमभून्मनः ॥ (९९)</p>
<p>दृष्ट्या सुचरितस्यास्य शुद्धान्नेन ततः परम् ।</p>
<p>कल्याणतीर्थतोयस्य पानेनापि मुहुर्मुहुः ॥ (१००)</p>
<p>अब्रुवन्ब्राह्मणं पश्चात्सर्वे ते सत्वशालिनः ।</p>
<p>वयं चोरा भवद्द्रव्यहरणाय समागताः ॥ (१०१)</p>
<p>अस्मानुपाचरस्त्वं च वेषमात्रेण भक्तितः ।</p>
<p>ब्राह्मणोऽपि च तान्प्राह नित्यं ब्रह्मणि निष्ठितः ॥ (१०२)</p>
<p>अहार्यं हि मम द्रव्यं नारायणपदद्वयम् ।</p>
<p>इति तद्वचनं श्रुत्वा सन्तोषाश्रुतरङ्गिताः ॥ (१०३)</p>
<p>पुलकाञ्चितगात्रास्ते सहसा तं ववन्दिरे ।</p>
<p>उपायं वद निश्चित्य सद्यः प्राप्तुं हरेः पदम् ॥ (१०४)</p>
<p>इति तैरञ्जलिं बध्वा प्रार्थ्यमानो मुहुर्मुहुः ।</p>
<p>स च तेषामुपादिक्षच्चरणौ शरणं हरेः ॥ (१०५)</p>
<p>सद्यो विमुक्तिकामानां संसारोद्वेगशालिनाम् ।</p>
<p>नान्यः कश्चिदुपायोऽस्ति भगवच्चरणादृते ॥ (१०६)</p>
<p>चरणौ शरणं प्राप्य ततो नारायणस्य ते ।</p>
<p>तदानीमेव सम्प्रापुः सर्वे विष्णोः परं पदम् ॥ (१०७)</p>
<p>ततस्सुचरितैः पुत्रैः पौत्रैः पत्न्या समन्वितः ।</p>
<p>तत्र नारायणं देवमाराध्य च यथेप्सितम् ॥ (१०८)</p>
<p>अन्ते तस्यैव चरणौ प्राप वैकुण्ठवासिनः ।</p>
<p>इदं सुचरिताख्यानं ये शृण्वन्ति पठन्ति च ॥ (१०९)</p>
<p>नारायणोपमं पुत्रं लभन्ते पुण्यशालिनम् ।</p>
<p>धनञ्च वर्धते तेषां ते भवन्त्यन्नदायिनः ।</p>
<p>भुञ्जते ये च तद्गेहे तेऽपि यास्यन्ति सद्गतिम् ॥ (११०)</p>
<p>सुचरित इति सेवां कल्पयन्यादवाद्रौ</p>
<p>सुखमलभत पुत्रैस्साकमव्याहतं तत् ।</p>
<p>उपरि च परमं तद्धाम गत्वा मुरारेः</p>
<p>उपधिविरहवर्यं किङ्करैश्वर्यमाप ॥ (१११)</p>
<p><strong>इति</strong> <strong>श्रीनारदीये</strong> <strong>पुराणे</strong> <strong>ज्ञानकाण्डे</strong> <strong>श्रीमद्यादवगिरि–माहात्म्ये</strong> <strong>सुचरितोपाख्यानं</strong> <strong>नाम</strong> <strong>पञ्चमोऽध्यायः (Continued)</strong></p>

  </div>
</article>


        

        



    <aside class="card border noPrint" id="section-tree-item-sthala-purANam_yAdavAdri-darshanam_07_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/sthala-purANam/yAdavAdri-darshanam/07/">यादवाद्रिदर्शनम् Part 7 </a>
            <a data-toggle="collapse" href="#section-tree-item-body-sthala-purANam_yAdavAdri-darshanam_07_md" role="button" aria-expanded="false" aria-controls="section-tree-item-body-sthala-purANam_yAdavAdri-darshanam_07_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-sthala-purANam_yAdavAdri-darshanam_07_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: यादवाद्रिदर्शनम् Part 7</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
