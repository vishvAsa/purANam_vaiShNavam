<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | श्रीबृन्दारण्यक्षेत्रमाहात्म्यम् Part 2</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/sthala-purANam/bRndAraNya-xetra-mAhAtmyam/02/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/sthala-purANam/bRndAraNya-xetra-mAhAtmyam/02/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/sthala-purANam/bRndAraNya-xetra-mAhAtmyam/02/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="श्रीबृन्दारण्यक्षेत्रमाहात्म्यम् Part 2">
  <meta property="og:description" content="श्री रुक्मिणीसमेत श्री पार्थसारथि (वेङ्कटकृष्ण) स्वामिने नमः
श्रीबृन्दारण्यक्षेत्रमाहात्म्यम्
श्रीशैलेशदयापात्रम् धीभक्त्यादिगुणार्णवम् ।
यतीन्द्रप्रवणम् वन्दे रम्यजामातरम् मुनिम् ।
लक्ष्मीनाथसमारम्भाम् नाथयामुनमध्यमाम् ।
अस्मदाचार्यपर्यन्ताम् वन्दे गुरुपरम्पराम् ॥
यो नित्यमच्युतपदाम्बुजयुग्मरुक्मव्यामोहतस्तदितराणि तृणाय मेने ।
अस्मद्गुरोर्भगवतोऽस्य दयैकसिन्धोः रामानुजस्य चरणौ शरणम् प्रपद्ये ॥
माता पिता युवतयस्तनया विभूतिः सर्वम् यदेव नियमेन मदन्वयानाम् ।
आद्यस्य नः कुलपतेर्वकुलाभिरामम् श्रीमत्तदङ्घ्रियुगलम् प्रणमामि मूर्ध्ना ॥
भूतम् सरश्च महदाह्वयभट्टनाथश्रीभक्तिसारकुलशेखरयोगिवाहान् ।
भक्ताङ्घ्रिरेणुपरकालयतीन्द्रमिश्रान् श्रीमत्पराङ्कुशमुनिम् प्रणतोऽस्मि नित्यम् ॥
शुक्लाम्बरधरम् विष्णुम् शशिवर्णम् चतुर्भुजम् ।
प्रसन्नवदनम् ध्यायेत्सर्वविघ्नोपशान्तये ॥
यस्य द्विरदवक्त्राद्याः पारिषद्याः परश्शतम् ।
विघ्नम् निघ्नन्ति सततम् विष्वक्सेनम् तमाश्रये ॥
॥ श्रीः ॥
श्रीबृन्दारण्यक्षेत्रमाहात्म्ये प्रथमोऽध्यायः">
  <meta property="og:locale" content="en_us">
  <meta property="og:type" content="article">
    <meta property="article:section" content="sthala-puranam">

  <meta itemprop="name" content="श्रीबृन्दारण्यक्षेत्रमाहात्म्यम् Part 2">
  <meta itemprop="description" content="श्री रुक्मिणीसमेत श्री पार्थसारथि (वेङ्कटकृष्ण) स्वामिने नमः
श्रीबृन्दारण्यक्षेत्रमाहात्म्यम्
श्रीशैलेशदयापात्रम् धीभक्त्यादिगुणार्णवम् ।
यतीन्द्रप्रवणम् वन्दे रम्यजामातरम् मुनिम् ।
लक्ष्मीनाथसमारम्भाम् नाथयामुनमध्यमाम् ।
अस्मदाचार्यपर्यन्ताम् वन्दे गुरुपरम्पराम् ॥
यो नित्यमच्युतपदाम्बुजयुग्मरुक्मव्यामोहतस्तदितराणि तृणाय मेने ।
अस्मद्गुरोर्भगवतोऽस्य दयैकसिन्धोः रामानुजस्य चरणौ शरणम् प्रपद्ये ॥
माता पिता युवतयस्तनया विभूतिः सर्वम् यदेव नियमेन मदन्वयानाम् ।
आद्यस्य नः कुलपतेर्वकुलाभिरामम् श्रीमत्तदङ्घ्रियुगलम् प्रणमामि मूर्ध्ना ॥
भूतम् सरश्च महदाह्वयभट्टनाथश्रीभक्तिसारकुलशेखरयोगिवाहान् ।
भक्ताङ्घ्रिरेणुपरकालयतीन्द्रमिश्रान् श्रीमत्पराङ्कुशमुनिम् प्रणतोऽस्मि नित्यम् ॥
शुक्लाम्बरधरम् विष्णुम् शशिवर्णम् चतुर्भुजम् ।
प्रसन्नवदनम् ध्यायेत्सर्वविघ्नोपशान्तये ॥
यस्य द्विरदवक्त्राद्याः पारिषद्याः परश्शतम् ।
विघ्नम् निघ्नन्ति सततम् विष्वक्सेनम् तमाश्रये ॥
॥ श्रीः ॥
श्रीबृन्दारण्यक्षेत्रमाहात्म्ये प्रथमोऽध्यायः">
  <meta itemprop="wordCount" content="7307">
  <meta name="twitter:card" content="summary">
  <meta name="twitter:title" content="श्रीबृन्दारण्यक्षेत्रमाहात्म्यम् Part 2">
  <meta name="twitter:description" content="श्री रुक्मिणीसमेत श्री पार्थसारथि (वेङ्कटकृष्ण) स्वामिने नमः
श्रीबृन्दारण्यक्षेत्रमाहात्म्यम्
श्रीशैलेशदयापात्रम् धीभक्त्यादिगुणार्णवम् ।
यतीन्द्रप्रवणम् वन्दे रम्यजामातरम् मुनिम् ।
लक्ष्मीनाथसमारम्भाम् नाथयामुनमध्यमाम् ।
अस्मदाचार्यपर्यन्ताम् वन्दे गुरुपरम्पराम् ॥
यो नित्यमच्युतपदाम्बुजयुग्मरुक्मव्यामोहतस्तदितराणि तृणाय मेने ।
अस्मद्गुरोर्भगवतोऽस्य दयैकसिन्धोः रामानुजस्य चरणौ शरणम् प्रपद्ये ॥
माता पिता युवतयस्तनया विभूतिः सर्वम् यदेव नियमेन मदन्वयानाम् ।
आद्यस्य नः कुलपतेर्वकुलाभिरामम् श्रीमत्तदङ्घ्रियुगलम् प्रणमामि मूर्ध्ना ॥
भूतम् सरश्च महदाह्वयभट्टनाथश्रीभक्तिसारकुलशेखरयोगिवाहान् ।
भक्ताङ्घ्रिरेणुपरकालयतीन्द्रमिश्रान् श्रीमत्पराङ्कुशमुनिम् प्रणतोऽस्मि नित्यम् ॥
शुक्लाम्बरधरम् विष्णुम् शशिवर्णम् चतुर्भुजम् ।
प्रसन्नवदनम् ध्यायेत्सर्वविघ्नोपशान्तये ॥
यस्य द्विरदवक्त्राद्याः पारिषद्याः परश्शतम् ।
विघ्नम् निघ्नन्ति सततम् विष्वक्सेनम् तमाश्रये ॥
॥ श्रीः ॥
श्रीबृन्दारण्यक्षेत्रमाहात्म्ये प्रथमोऽध्यायः">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/sthala-purANam\/bRndAraNya-xetra-mAhAtmyam\/02\/".replace(basePath, "/");
  pageVars.pageParams = {};
  pageVars.pageSource = "sthala-purANam\/bRndAraNya-xetra-mAhAtmyam\/02.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/sthala-purANam/bRndAraNya-xetra-mAhAtmyam/02/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/sthala-purANam/bRndAraNya-xetra-mAhAtmyam/02/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/sthala-purANam/bRndAraNya-xetra-mAhAtmyam/02/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/sthala-purANam/bRndAraNya-xetra-mAhAtmyam/02/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/sthala-purANam/bRndAraNya-xetra-mAhAtmyam/02/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/sthala-purANam/bRndAraNya-xetra-mAhAtmyam/02/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/sthala-purANam/bRndAraNya-xetra-mAhAtmyam/02/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/sthala-purANam/bRndAraNya-xetra-mAhAtmyam/02/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/sthala-purANam/bRndAraNya-xetra-mAhAtmyam/02/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/sthala-purANam/bRndAraNya-xetra-mAhAtmyam/02/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/sthala-purANam/bRndAraNya-xetra-mAhAtmyam/02/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/sthala-purANam/bRndAraNya-xetra-mAhAtmyam/02/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/sthala-purANam/bRndAraNya-xetra-mAhAtmyam/02/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/sthala-purANam/bRndAraNya-xetra-mAhAtmyam/02/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/sthala-purANam/bRndAraNya-xetra-mAhAtmyam/02/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/sthala-purANam/bRndAraNya-xetra-mAhAtmyam/02/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/sthala-purANam/bRndAraNya-xetra-mAhAtmyam/02/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/sthala-purANam/bRndAraNya-xetra-mAhAtmyam/02/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/sthala-purANam/bRndAraNya-xetra-mAhAtmyam/02/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/sthala-purANam/bRndAraNya-xetra-mAhAtmyam/02/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/sthala-purANam/bRndAraNya-xetra-mAhAtmyam/02/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/sthala-purANam/bRndAraNya-xetra-mAhAtmyam/02/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/sthala-purANam/bRndAraNya-xetra-mAhAtmyam/02/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/sthala-purANam/bRndAraNya-xetra-mAhAtmyam/02/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/sthala-purANam/bRndAraNya-xetra-mAhAtmyam/02/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/sthala-purANam/bRndAraNya-xetra-mAhAtmyam/02/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/sthala-purANam/bRndAraNya-xetra-mAhAtmyam/02/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/sthala-purANam/bRndAraNya-xetra-mAhAtmyam/02/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/sthala-purANam/bRndAraNya-xetra-mAhAtmyam/02/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/sthala-purANam/bRndAraNya-xetra-mAhAtmyam/02/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/sthala-purANam/bRndAraNya-xetra-mAhAtmyam/02/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/sthala-purANam/bRndAraNya-xetra-mAhAtmyam/02/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/sthala-purANam/bRndAraNya-xetra-mAhAtmyam/02/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/sthala-purANam/bRndAraNya-xetra-mAhAtmyam/02/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/sthala-purANam/bRndAraNya-xetra-mAhAtmyam/02/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/sthala-purANam/bRndAraNya-xetra-mAhAtmyam/02/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/sthala-purANam/bRndAraNya-xetra-mAhAtmyam/02/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/sthala-purANam/bRndAraNya-xetra-mAhAtmyam/02/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/sthala-purANam/bRndAraNya-xetra-mAhAtmyam/02/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/sthala-purANam/bRndAraNya-xetra-mAhAtmyam/02/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/sthala-purANam/bRndAraNya-xetra-mAhAtmyam/02/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/sthala-purANam/bRndAraNya-xetra-mAhAtmyam/02/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/sthala-purANam/bRndAraNya-xetra-mAhAtmyam/02/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/sthala-purANam/bRndAraNya-xetra-mAhAtmyam/02/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/sthala-purANam/bRndAraNya-xetra-mAhAtmyam/02/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> श्रीबृन्दारण्यक्षेत्रमाहात्म्यम् Part 2</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="श्रीबृन्दारण्यक्षेत्रमाहात्म्यम् Part 2">श्रीबृन्दारण्यक्षेत्रमाहात्म्यम् Part 2</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/sthala-purANam/bRndAraNya-xetra-mAhAtmyam/02.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>श्री रुक्मिणीसमेत श्री पार्थसारथि (वेङ्कटकृष्ण) स्वामिने नमः</strong></p>
<hr>
<p><strong>श्रीबृन्दारण्यक्षेत्रमाहात्म्यम्</strong></p>
<p>श्रीशैलेशदयापात्रम् धीभक्त्यादिगुणार्णवम् ।</p>
<p>यतीन्द्रप्रवणम् वन्दे रम्यजामातरम् मुनिम् ।</p>
<p>लक्ष्मीनाथसमारम्भाम् नाथयामुनमध्यमाम् ।</p>
<p>अस्मदाचार्यपर्यन्ताम् वन्दे गुरुपरम्पराम् ॥</p>
<p>यो नित्यमच्युतपदाम्बुजयुग्मरुक्मव्यामोहतस्तदितराणि तृणाय मेने ।</p>
<p>अस्मद्गुरोर्भगवतोऽस्य दयैकसिन्धोः रामानुजस्य चरणौ शरणम् प्रपद्ये ॥</p>
<p>माता पिता युवतयस्तनया विभूतिः सर्वम् यदेव नियमेन मदन्वयानाम् ।</p>
<p>आद्यस्य नः कुलपतेर्वकुलाभिरामम् श्रीमत्तदङ्घ्रियुगलम् प्रणमामि मूर्ध्ना ॥</p>
<p>भूतम् सरश्च महदाह्वयभट्टनाथश्रीभक्तिसारकुलशेखरयोगिवाहान् ।</p>
<p>भक्ताङ्घ्रिरेणुपरकालयतीन्द्रमिश्रान् श्रीमत्पराङ्कुशमुनिम् प्रणतोऽस्मि नित्यम् ॥</p>
<p>शुक्लाम्बरधरम् विष्णुम् शशिवर्णम् चतुर्भुजम् ।</p>
<p>प्रसन्नवदनम् ध्यायेत्सर्वविघ्नोपशान्तये ॥</p>
<p>यस्य द्विरदवक्त्राद्याः पारिषद्याः परश्शतम् ।</p>
<p>विघ्नम् निघ्नन्ति सततम् विष्वक्सेनम् तमाश्रये ॥</p>
<p><strong>॥</strong> <strong>श्रीः</strong> <strong>॥</strong></p>
<p><strong>श्रीबृन्दारण्यक्षेत्रमाहात्म्ये प्रथमोऽध्यायः</strong></p>
<p>नारदः-</p>
<p>देवदेव महादेव नीलकण्ठ जगद्गुरो ।</p>
<p>श्रुतम् मयाऽखिलम् सम्यक् माहात्म्यम् विष्णुसम्सदाम् ॥ १ ॥</p>
<p>न तृप्तिर्जायते मेऽद्य वैभवम् शृण्वतो हरेः । २ ।</p>
<p>अधुना नैमिशारण्यम् प्राप्तवानहमव्ययम् ।</p>
<p>पुण्यम् पुण्यतमैर्नित्यम् सेवितम् मुनिसत्तमैः ॥ ३ ॥</p>
<p>तत्राद्राक्षम् मुनिवरान् सप्तर्षीश्च महात्मनः ।</p>
<p>अन्यानपि महाभागान् भगवद्भक्तिभावितान् ॥ ४ ॥</p>
<p>सनत्कुमारो भगवान् तेषाम् मध्ये महात्मना ।</p>
<p>आसीनश्च मया दृष्टो वसूनामिव वासवः ॥ ५ ॥</p>
<p>तमप्रमेयविभवम् ताम्श्च दृष्ट्वा महामुनीन् ।</p>
<p>तदाश्रमपदम् दिव्यम् प्रविष्टो हृष्टमानसः ॥ ६ ॥</p>
<p>कथाः कथयताम् तेषाम् शौनको वाक्यमब्रवीत् ।</p>
<p>सनत्कुमारम् देवेशम् ज्वलन्तम् स्वेन तेजसा ॥ ७ ॥</p>
<p>जम्बूद्वीपे पुराणस्य पुरुषस्व गदाभृतः ।</p>
<p>अष्टोत्तरशतानीति स्थानानि भगवन् श्रुतम् ॥</p>
<p>तान्यनुक्रमशःश्रोतुमिच्छामि मुनिपुङ्गव ॥ ८ ॥</p>
<p>नारदः-</p>
<p>शौनकेनैवमुक्तस्तु मुनिना भावितात्मना ।</p>
<p>सनत्कुमारो भगवानिदम् वचनमब्रवीत् ॥ ९ ॥</p>
<p>सनत्कुमारः-</p>
<p>अष्टोत्तरशतान्येव स्थानान्यत्र महामुने ।</p>
<p>विष्णोस्तस्यानुपूर्व्येण कथयामास तानि सः ॥ १० ॥</p>
<p>ततस्तेनान्तरा किञ्चिद्वृन्दावनमिति श्रुतम् ।</p>
<p>विष्णोस्थानम् महत्पुण्यमिति सङ्कीर्तितम् तदा ॥ ११ ॥</p>
<p>तत्रापि मूर्तयः पञ्च सन्ति विष्णोर्महात्मनः ।</p>
<p>इति सम्प्रस्तुतम् तेन तत्र तच्च मया श्रुतम् ॥ १२ ॥</p>
<p>तच्छ्रुत्वा तत्र देवेश त्वाम् द्रष्टुम् प्राप्तवानहम् ।</p>
<p>इमम् गिरिवरम् रम्यम् कैलासम् चन्द्रशेखर ! ॥ १३ ॥</p>
<p>कुत्र तद्भुवि देवेश बृन्दारण्यमिति श्रुतम् ।</p>
<p>स्थानम् विष्णोर्महत्तस्य मूर्तयः पञ्चकास्तथा ॥ १४ ॥</p>
<p>तत्र किम् तीर्थमित्युक्तम् प्रशस्तम् मुनिभिर्भुवि ।</p>
<p>किम् तस्य वैभवम् चापि तीर्थस्य च दयानिधे ।</p>
<p>एतत्सर्वम् मम ब्रूहि श्रोतुमिच्छामि तत्त्वतः ॥ १५ ॥</p>
<p>महेश्वरः-</p>
<p>कोवा वक्तुम् समर्थोऽस्ति वैभवम् कैटभद्विषः ।</p>
<p>देवासुरर्षयस्सर्वे समेताश्शुद्धमानसाः ॥ १६ ॥</p>
<p>सप्रजापतयश्चापि बहुभिर्ब्रह्मवत्सरैः ।</p>
<p>वक्तुम् वैभवमेतेषाम् न शक्ता इति मे मतिः ॥ १७ ॥</p>
<p>तथाऽपि तव वक्ष्यामि भक्तियुक्तस्य नारद ।</p>
<p>यन्मया विदितम् किञ्चित्तच्छृणुष्व समाहितः ॥ १८ ॥</p>
<p>तोयाद्रिरिति विख्यातः पर्वतप्रवरो महान् ।</p>
<p>तत्रास्ते भगवान्देवः श्रीपतिर्गरुडध्वजः ॥ १९ ॥</p>
<p>नित्यम् सम्सेवितस्सर्वैर्देवासुरमहर्षिभिः ।</p>
<p>महाभागवतैश्चान्यैर्ज्ञातपूर्वस्त्वया मुने ॥ २० ॥</p>
<p>यत्र सम्सारजलधिमध्यमग्नान् समुद्धरन् ।</p>
<p>मनुजान्माधवो देवः कृपापरवशोऽवति ॥ २१ ॥</p>
<p>तत उत्तरपूर्वस्याम् दिशि तीरे महोदधेः ।</p>
<p>काचिदस्ति मुनिश्रेष्ठ पुरी देवपुरी शुभा ॥ २२ ॥</p>
<p>उद्यानाम्रवणोपेता पताकाध्वजमालिनी ।</p>
<p>वज्रवैडूर्यचित्राङ्गैः गोपुरैश्च विराजिता ॥ २३ ॥</p>
<p>दृढवप्रा सुविस्तीर्णा नानारत्नसमेधिता ।</p>
<p>कवाटैः काञ्चनमयैः मुक्ताजालविभूषितैः ॥ २४ ॥</p>
<p>तोरणैर्वज्रघटितैः समृद्धा सर्वतश्शुभा ।</p>
<p>प्रासादगणसङ्कीर्णा चन्द्रशाला विराजिता ॥ २५ ॥</p>
<p>चन्दनागरुधूपैश्च सर्वतः सम्प्रधूपिता ।</p>
<p>शोभिताऽत्युच्चशिखरैः सुधाधवलितैर्गृहैः ॥ २६ ॥</p>
<p>केलीगृहैमनोज्ञैश्च युक्ता धारागृहैरपि ।</p>
<p>नानामणिविचित्रैश्च देवायतनमण्डलैः ॥ २७ ॥</p>
<p>तत्रतत्र विराजन्ती चन्दनागरुधूपितैः ।</p>
<p>हृष्टपुष्टजनाकीर्णा सर्वसौभाग्यभाविता ॥ २८ ॥</p>
<p>मयूरनगरी नाम विश्रुता भुवनत्रये ॥ २९ ॥</p>
<p>महता तपसाऽऽराध्य ब्रह्माणम् लोकसत्कृतम् ।</p>
<p>याम् लेभे वृषभो राजा विश्वकर्मविनिर्मिताम् ॥ ३० ॥</p>
<p>यत्र मन्दारकाख्याय मुनये शूद्रयोनये ।</p>
<p>प्रसन्नष्षण्मुखस्साक्षादभीष्टान्प्रददौ वरान् ॥ ३१ ॥</p>
<p>तदा प्रभृति तत्रैव भक्तवात्सल्ययोगतः ।</p>
<p>प्रभुः शक्तिधरोऽद्यापि सन्निधिम् कुरुते सदा ॥ ३२ ॥</p>
<p>यद्रामण्यकमुद्वीक्ष्य स्वर्गस्यैवच सम्पदम् ।</p>
<p>विहायाल्पतया स्वर्गम् यत्र रेमे स शक्तिभृत् ॥ ३३ ॥</p>
<p>सालैस्तालैस्तमालैश्च हिन्तालैश्चम्पकैरपि ।</p>
<p>नालिकेरैश्च पुन्नागैश्चूतैः स्वादुफलैरपि ॥ ३४ ॥</p>
<p>सिन्दुवारैर्गन्धपूरैः बीजपूरैर्धवैरपि ।</p>
<p>अशोकैः पाटलीभिश्च वकुलैर्वञ्जुलैरपि ॥</p>
<p>एवम् बहुभिराकीर्णा वृक्षैः पुष्पफलान्वितैः ॥ ३५ ॥</p>
<p>कासारैस्सारसावासैः स्वच्छस्वादृदसम्युतैः ।</p>
<p>चक्रवाकानुचरितैः कारण्डवनिषेवितैः ॥</p>
<p>सङ्कीर्णाः सर्वतः पुल्लपद्मकहारकेसरैः ॥ ३६ ॥</p>
<p>मायेति माधवीचेति मयूरनगरीति च ।</p>
<p>पठन्ति वैष्णवी चेति यन्नामानि पुराविदः ॥ ३७ ॥</p>
<p>एवम्विधायास्तस्यास्तु नगर्या ह्यविदूरतः ।</p>
<p>बृन्दावनमिति ख्यातम् तद्वनम् देवपूजितम् ॥ ३८ ॥</p>
<p>उत्तरस्याम् दिशि ह्येतत्तस्याः पुर्या महद्वनम् ।</p>
<p>कोदण्डशतमात्रम् तु नगरीवनयोस्तयोः ॥ ३९ ॥</p>
<p>तत्तु रम्यम् मुनिश्रेष्ठ ! तुलसीकाननाभिधम् ।</p>
<p>विपिनम् विपुलश्रीकमनेकतरुसङ्कुलम् ॥ ४० ॥</p>
<p>सेवितम् मुनिशार्दूलैः सुशोभि विमलोदकैः ।</p>
<p>बृन्दावनमिति ख्यातम् त्रिषु लोकेषु विश्रुतम् ॥ ४१ ॥</p>
<p>विष्णोर्भगवतो यत्र मूर्तयस्सन्ति नारद ! ।</p>
<p>यत्र नित्यम् हरिः साक्षाद्देवदेवो जगद्गुरुः ॥ ४२ ॥</p>
<p>आत्मानम् पञ्चधा कृत्वा वसत्यमितविक्रमः ॥ ४३ ॥</p>
<p>महापातकयुक्तोऽपि यत्र गत्वा विमुच्यते ।</p>
<p>न तत्को नाम जानाति बृन्दारण्यम् महामुने ॥ ४४ ॥</p>
<p>तुलसीकानने यस्तु मुहूर्तमपि तिष्ठति ।</p>
<p>स वाजपेययज्ञस्य फलमाप्नोति पुष्कलम् ॥ ४५ ॥</p>
<p>स्वप्नेऽपि यस्तु विप्रेन्द्र! तद्गतिम् कलयेन्नरः ।</p>
<p>तदर्थफलमाप्नोति सतु पश्यति जागरे ॥ ४६ ॥</p>
<p>ये वसन्ति तदा तत्र बृन्दावनविभूषिते ।</p>
<p>तिर्यञ्चोऽपि पदम् यान्ति ते विष्णोरमितौजसः ॥ ४७ ॥</p>
<p>यस्तु तद्गच्छति नरो भक्तिहीनोऽपि कारणात् ।</p>
<p>तस्य पापानि नश्यन्ति ग्रीष्मेऽम्भाम्सीव सर्वतः ॥ ४८ ॥</p>
<p>तुलसीकाननम् गच्छन्नुन्मत्तोऽपि यदृच्छया ।</p>
<p>विमुच्यते सर्वपापैः शरदीव घनैर्नभः ॥ ४९ ॥</p>
<p>यस्तु गच्छति तद्विद्वान् भक्तिश्रद्धापुरस्सरः ।</p>
<p>स विष्णुपदमाप्नोति तत्कुलानन्त्यमेव च ॥ ५० ॥</p>
<p>बृन्देत्यक्षरयुग्मम् च तुलसीत्यक्षरत्रयम् ।</p>
<p>सङ्कीर्तयति योनाम तस्य पुण्यमनन्तकम् ॥ ५१ ॥</p>
<p>यस्तु प्रातः समुत्थाय यत्रकुत्र वसन्नपि ।</p>
<p>तुलसीवनमित्येतद्वदन् याति पराम् गतिम् ॥ ५२ ॥</p>
<p>घो प्रातः काले शुचिर्भूत्वा यस्तु भक्तिसमन्वितः ।</p>
<p>बृन्दावनमिति ह्येतत् पञ्चकृत्वो जपन्नरः ॥ ५३ ॥</p>
<p>विधूय पापान् सकलान् कामान्प्राप्येह मानवः ।</p>
<p>अन्ते च तत्पदम् याति यदनन्तमनादि च ॥ ५४ ॥</p>
<p>तत्सन्ततिभवास्सर्वे महाभागवता मुने ।</p>
<p>भवन्ति परमात्मानम् प्राप्नुवन्ति मनीषिणः ॥ ५५ ॥</p>
<p>गीयते च पुरा गीतः कदाचित्कारणान्तरे।</p>
<p>सुमेरुशिखरे देवैः श्लोकोऽयम् सहसङ्गतैः ॥ ५६ ॥</p>
<p>स्थानेषु वैष्णवेष्वेषु बृन्दारण्यमनुत्तमम् ।</p>
<p>सुरेषु माधवः श्रेष्ठः तद्भक्तेषु च शङ्करः ॥ ५७ ॥</p>
<p>तस्मान्नारद ! कुत्रापि तत्समम् नावलोकये ।</p>
<p>मुक्तिक्षेत्रम् मनुष्याणाम् क्षेत्रम् बृन्दावनाभिधम् ॥ ५८ ॥</p>
<p>यस्तु तद्गच्छति नरो बृन्दारण्यम् महामतिः ।</p>
<p>तस्यापराधम् कुर्वन्तो गच्छन्ति नरकायुतम् ॥ ५९ ॥</p>
<p>बृन्दारण्यमिति ह्येतन्नास्त्यक्षरचतुष्टयम् ।</p>
<p>वदने यस्य मूर्खस्य तम् दृष्ट्वा स्नानमाचरेत् ॥ ६० ॥</p>
<p>तुलसीकाननम् गन्तुम् प्रवृत्तम् यो निवारयेत् ।</p>
<p>तस्य पापात्मनो देहम् स्पृष्ट्वा चान्द्रायणम् चरेत् ॥ ६१ ॥</p>
<p>बृन्दावनमिति ह्येतन्न वदेद्यो विमूढधीः ।</p>
<p>तम् गर्दभम् समारोप्य राजा राष्ट्राद्विवासयेत् ॥ ६२ ॥</p>
<p>बृन्दावनमितिह्येतन्न श्रुतम् येन वै रुषा ।</p>
<p>तच्छ्रोत्रे त्वग्नितप्तेन सीसेनापूरयेसुधीः ॥ ६३ ॥</p>
<p>तुलसीकाननम् यस्तु मनसाऽपि न चिन्तयेत् ।</p>
<p>तन्मनः सर्वपापानाम् निलयम् मुनिसत्तम ! ॥ ६४ ॥</p>
<p>केनापि कीर्तिते तस्मिन् बृन्दारण्येऽञ्जलिम् नरः ।</p>
<p>न करोति विमूढात्मा नरकानाप्नुयाद्धृवम् ॥ ६५ ॥</p>
<p>यो न पश्यति पापात्मा स्वप्नेऽपि तुलसीवनम् ।</p>
<p>स चक्षुषा युतो वाऽपि जात्यन्धो नात्र सम्शयः ॥ ६६ ॥</p>
<p>तत्र कैरविणी नाम सरसी फुल्लपङ्कजा ।</p>
<p>कैरवोत्पलसंछना काचिदस्ति महामुने ॥ ६७ ॥</p>
<p>तत्र स्नात्वा विमुच्यन्ते सर्वपापैश्च मानवाः ।</p>
<p>सम्सारजलधौ मग्नाः मज्जनादत्र नारद ॥</p>
<p>विधूतनिखिलाघौघाः गच्छन्ति परमाम् गतिम् ॥ ६८ ॥</p>
<p>अस्या जलमुपस्पृश्य पीत्वा दृष्ट्वाऽपि मानवः ।</p>
<p>मुच्यमानो भवाघौधैः गच्छत्यन्ते पदम् हरेः ॥ ६९ ॥</p>
<p>यस्तु कैरविणीतीरे तत्तरङ्गानिलावृते ।</p>
<p>नित्यम् वसति धर्मात्मा तद्वशम् याति माधवः ॥ ७० ॥</p>
<p>एतद्विदित्वा मुनिवर्य ! यो वै मुक्तिम् मुकुन्दादधिगन्तुकामः ।</p>
<p>बृन्दावने निर्ममधीः करोति भक्तिम् समाप्नोति स सर्वकामान् ॥ ॥ ७१ ॥</p>
<p><strong>इति श्रीब्रह्माण्डपुराणे महेश्वरनारदसम्वादे श्रीबृन्दारण्यक्षेत्रमाहात्म्ये</strong></p>
<p><strong>प्रथमोऽध्यायः।</strong></p>
<p><strong>श्रीमद्वरवरमुनये नमः</strong></p>
<hr>
<p><strong>श्रीबृन्दारण्यक्षेत्रमाहात्म्ये द्वितीयोऽध्यायः</strong></p>
<p>नारदः</p>
<p>तत्र या मूर्तयः पञ्च विष्णोः सन्तीति विश्रुताः ।</p>
<p>ताः श्रोतुमहमिच्छामि परम् कौतूहलम् हि मे ॥ १ ॥</p>
<p>महेश्वरः- यच्छ्रोतुमिच्छसि मुने कौतूहलसमन्वितः ।</p>
<p>तत्सर्वम् कथयिष्यामि यथातत्त्वम् महामते ! ॥ २ ॥</p>
<p>पुरा तत्र कदाचिद्वै सुपुण्ये तुलसीवने ।</p>
<p>भृग्वाद्या मुनयः सप्त तपस्तेपुः सुदुष्करम् ॥ ३ ॥</p>
<p>भृगुरत्रिर्मरीचिश्च मार्कण्डेयस्तथाऽपरः ।</p>
<p>सुमतिस्सप्तरोमा च तथा जालिश्च सप्तमः ॥ ४ ॥</p>
<p>एते पावकसङ्काशाः पवनाम्वुच्छदाशिनः ।</p>
<p>तपश्चेरु र्महद्धोरम् मुनयो मोक्षकाङ्क्षिणः ॥ ५ ॥</p>
<p>एतस्मिन्नन्तरे काले मध्ये दुग्धपयोनिघेः ।</p>
<p>अनन्ते भुजगाधीशे शारदाम्बुदपाण्डरे ॥ ६ ॥</p>
<p>शयानस्य जगद्रक्षाजागरूकस्य काङ्क्षिणः ।</p>
<p>सुरासुरगुरोर्विष्णोः लक्ष्म्याश्च मुनिसत्तम ।</p>
<p>कदाचित् प्रणयक्रोधः प्रादुरासीन्मनोहरः ॥ ७ ॥</p>
<p>तस्मिन् प्रवृत्ते लक्ष्मीस्तु कोपसम्रक्तलोचना ।</p>
<p>वक्षःपीठात्तदा विष्णोः निपत्य द्रुतमागता ॥ ८ ॥</p>
<p>तदाश्रमपदम् पुण्यम् बृन्दारण्यम् महात्मनः ।</p>
<p>भृगोर्मुनिवराकीर्णम् कृपयाऽम्बुधिनन्दिनी ॥ ९ ॥</p>
<p>तत्रागत्याश्रमे रम्ये वपुः कृत्वाऽतिकोमलम् ।</p>
<p>कस्यापि चन्दनतरोर्मूले शिश्ये सुबालिका ॥ १० ॥</p>
<p>ततः कदाचित्तम् देशमाजगाम यदृच्छया ।</p>
<p>भृगुःशिष्यैः परिवृतो मार्कण्डेयेन सम्युतः ॥ ११ ॥</p>
<p>ताम् दृष्ट्वा तत्र विप्रेन्द्रः सुकुमारीम् मनोहराम् ।</p>
<p>विस्मयम् परमम् प्राप्तः तेच तस्यानुयानिनः ॥ १२ ॥</p>
<p>किमेतञ्चन्दनतरोरिति मूले कुमारिकाम् ।</p>
<p>तेऽपश्यम्श्चारुसर्वाङ्गीम् तप्तहाटकसन्निभाम् ॥ १३ ॥</p>
<p>फुल्लपङ्कजगर्भाभपाणिपादतलोदराम् ।</p>
<p>सर्वलक्षणसम्पन्नाम् किञ्चिदुन्मीलमूर्धजाम् ॥ १४ ॥</p>
<p>लसल्ललाटफलकाम् सुभ्रुवम् ललिताननाम् ।</p>
<p>विकचेन्दीवराभाक्षी सुनासाम् मन्दहासिनीम् ॥</p>
<p>आकुञ्चिताङ्गुलिकरद्वन्द्वाम् कम्ब्वाभकन्धराम् ॥ १५ ॥</p>
<p>अथोपसृत्य ते सर्वे तस्थुर्विस्मितमानसाः।</p>
<p>मुनयस्ताम् महाभागाः पश्यन्तोऽनिमिषेक्षणाः ॥ १६ ॥</p>
<p>ततः कराभ्यामादाय बालामिन्दुनिभाननाम् ।</p>
<p>भृगुः स्वमाश्रमम् तूर्णमाजगाम महामुने ॥ १७ ॥</p>
<p>स्वाश्रमम् समुपागत्य निजदारानथाब्रवीत् ।</p>
<p>मुनिः कुमारीमेताम् वै रक्षध्वमिति सादरम् ॥ १८ ॥</p>
<p>ताम् पश्यमानास्ताः सर्वा ऋषिपत्न्यो मनोहराम् ।</p>
<p>कुमारीम् विस्मयम् जम्मुः महतीम् च तदा मुदम् ॥ १९ ॥</p>
<p>ततः प्रमुदिता लक्ष्मीमरक्षन् वालिकामिव ।</p>
<p>साऽपि तासामृषिस्त्रीणाम् जनयन्ती पराम् मुदम् ॥</p>
<p>व्यवर्धत प्रतिदिनम् वर्षास्विव तरङ्गिणी ॥ २० ॥</p>
<p>ततस्तस्या भूगुः पुण्ये वासरेऽन्यैस्सहर्षिभिः ।</p>
<p>नाम चक्रे मुनिश्रेष्ठो वेदवल्लीति नारद ॥ २१ ॥</p>
<p>सा तस्य मुनिशार्दूल सञ्चरन्त्याश्रमे शुभे ।</p>
<p>भृगोर्लक्ष्मीराश्रमस्य लक्ष्मीरिव हि देहिनी ॥ २२ ॥</p>
<p>इतस्ततस्सञ्चरन्ती लालिता तैर्महात्मभिः ।</p>
<p>शुश्रूणपरा तेषामुवास कतिचित्समाः ॥ २३ ॥</p>
<p>अथ तत्रागमत्पुण्ये बृन्दारण्येऽद्भुताकृतिः ।</p>
<p>भगवान्देवदेवेशो वासुदेवः सनातनः ॥ २४ ॥</p>
<p>तरुणाम्बुजपत्राक्षस्तप्तकाञ्चनकुण्डलः ।</p>
<p>युगायतभुजद्वन्द्वो राजपुत्र इवाबभौ ॥ २५ ॥</p>
<p>तत्र ताम् चारुसर्वाङ्गीम् वेदवल्लीमनिन्दिताम् ।</p>
<p>पुष्पापचायम् कुर्वन्तीम् ददर्शाश्रमवासिनीम् ॥ २६ ॥</p>
<p>तम् दृष्ट्वा साऽपि सम्भ्रान्ता गत्वा पित्रे न्यवेदयत् ।</p>
<p>तच्छ्रुत्वा वचनम् तस्या भृगुः परमधार्मिकः ॥ २७ ॥</p>
<p>निर्जगामाश्रमात्तस्मात्तम् ददर्शाविदूरतः ।</p>
<p>तस्य दर्शनमात्रेण वासुदेवस्य नारद ! ॥ २८ ॥</p>
<p>विनिर्मलमनाः सोऽथ बुबुधे विष्णुमव्ययम् ।</p>
<p>मत्वा तम् शार्ङ्गधन्वानम् भृगुर्विमलमानसः ।</p>
<p>आनन्दबाष्पसम्युक्तस्तुष्टाव मधुसूदनम् ॥ २९ ॥</p>
<p>नमो नमस्ते जगदीश नाथ नमो नमस्तेऽखिलदेवदेव ! ।</p>
<p>नमो नमस्ते भगवन् रमेश नमो नमस्तेऽण्डयुताधिनाथ ! ॥ ३० ॥</p>
<p>त्वत्तेजसेदम् जगदाविभाति त्वच्छक्तिलेशाद्ध्रियते सदा च ।</p>
<p>त्वद्दत्तनामादिविभेदमीश व्याप्तम् त्वया सर्वमशेषशेषिन् ! ॥ ३१ ॥</p>
<p>सर्वागमास्त्वत्पदमामनन्ति सर्वे पुराणा मुनयश्च देव ! ।</p>
<p>शरीरमन्यत्तव चास्त्यनन्त ! तेजोमयम् व्योम्नि परे पराणाम् ॥ ३२ ॥</p>
<p>त्वत्पादपद्मद्वयमाश्रयन्ते येवै नरा निर्मलमानसास्ते ।</p>
<p>तत्ते पदम् नित्यमशेषदोषविहीनमायान्ति विशुद्धसत्त्वम् ॥ ३३॥</p>
<p>तवानुकल्पम् शतशो भवन्ति जन्मानि धर्मागमपालनाय ।</p>
<p>तम् ये न जानन्ति नरा विमूढास्ते यान्त्यधस्त्वाम् विहितावतारम् ॥ ३४ ॥</p>
<p>त्वच्छासनम् ये परिपालयन्ति त्वम् तान् नयस्यच्युत ताम् महार्घाम् ।</p>
<p>भिन्दन्ति ये ते निरये पतन्ति राज्ञामिवापथ्यकरा हि लोके ॥ ३५ ॥</p>
<p>सर्वेच देवास्सहितारस्वराज्ञा सर्वेच वेदास्सपयोजजाताः ।</p>
<p>स्तोतुम् न शक्ता यमशेषरूपम् तम् त्वाम् कथम् स्तोतुमहम् हि शक्तः ॥ ३६ ॥</p>
<p>यस्य स्वरूपम् नविदुः पुराणाः महर्षयो निर्मलमानसास्तम् ।</p>
<p>त्वाम् स्तोतुमध्याहमिह प्रवृत्त इच्छामि तर्तुम् जलधिम् हि दोर्भ्याम् ॥३७॥</p>
<p>प्रसीद नारायण चक्रपाणे प्रसीद विश्वाधिक विश्वमूर्ते!।</p>
<p>प्रसीद देवेश दयाम्बुराशे प्रसीद लक्ष्मीरमणाधिनाथ ! ॥ ३८ ॥</p>
<p>तवाद्य रूपम् भगवन् प्रसन्नस्त्वमेव मे दर्शय वासुदेव ! ।</p>
<p>जानामि लक्ष्मीपतिमप्रमेयम् त्वामद्य मद्भाग्यफलम् विपक्वम् ॥ ३९ ॥</p>
<p>इत्येवमुक्त्वा मुनिसत्तमोऽयम् भृगुः प्रलम्बीकृतचीरजालः ।</p>
<p>ननाम भूमौ रचिताञ्जलिर्वै विच्छिन्नमूलेव लता वनान्ते ॥ ४० ॥</p>
<p><strong>इति श्रीब्रह्माण्डपुराणे महेश्वरनारदसम्वादे श्रीबृन्दारण्यक्षेत्रमाहात्म्ये</strong></p>
<p><strong>द्वितीयोऽध्यायः</strong></p>
<hr>
<p><strong>श्रीमद्वरवरमुनये नमः</strong></p>
<hr>
<p><strong>श्रीबृन्दारण्यक्षेत्रमाहात्म्ये तृतीयोऽध्यायः</strong></p>
<p>महेश्वरः-</p>
<p>इत्येवमुक्तो मुनिना महात्मा विष्णुविभुर्नारदवीक्षितो हरिः ।</p>
<p>दृष्ट्वा भृगौ भक्तिमतिप्रवृत्ताम् निजाम् तनुम् प्राप दयाम्बुराशिः ॥ १ ॥</p>
<p>निजाम् तनुम् प्राप्य निसर्गचित्राम् प्रसन्नवक्त्राम् हरिरायताक्षः ।</p>
<p>भृगुम् नमन्तम् प्रसमीक्ष्य देवः पयोदगम्भीरमिदम् बभाषे ॥ २ ॥</p>
<p>तव प्रसन्नोऽस्मि मुनीश्वराद्य यत्त्वम् भृगो हीच्छसि रूपमेतत् ।</p>
<p>द्रष्टुम् तदालोकय मामकम् वै यदन्यदिच्छस्यथ ते ददामि ॥ ३ ॥</p>
<p>एतच्छ्रुत्वा भृगुस्सोऽथ वचनम् मधुविद्विषः ।</p>
<p>उत्थायालोकयामास विष्णुम् हृष्टमना मुने ! ॥ ४ ॥</p>
<p>प्रसन्नवक्त्राम्बुजमायताक्षम् किरीटिनम् नीरदनीलकायम् ।</p>
<p>निष्टप्तचामीकरचारुवस्त्रम् निमग्ननाभिम् तनुवृत्तमध्यम् ॥ ५ ॥</p>
<p>सुदीर्घबाहुम् सुविशालफालम् सुनासमीषत्स्मितचारुवक्त्रम् ।</p>
<p>सुजातकर्णद्वयकुण्डलाढ्यम् सुजातकम्ब्वाभशिरोधराग्रम् ॥ ६ ॥</p>
<p>विशालवक्षस्थलमत्युदग्रम् मृणालसूत्रामलयज्ञसूत्रम् ।</p>
<p>अरीशशङ्खाधिपशोभिबाहुम् सुजातपङ्केरुहचारुपादम् ॥ ७ ॥</p>
<p>स तम् दृष्ट्वा जगन्नाथम् भृगुर्वैतपताम् वरः ।</p>
<p>निपपात पुनर्भूमौ छिन्नमूल इव द्रुमः ॥ ८ ॥</p>
<p>उत्थाय सहसा भूयः कृत्वा चापि प्रदक्षिणम् ।</p>
<p>पुनःपुनश्च कुर्वाणः प्रणामम् च प्रदक्षिणम् ॥</p>
<p>अत्यन्तभक्तियुक्तोऽसौ उन्मत्त इव लक्ष्यते ॥ ९ ॥</p>
<p>सोऽतिहृष्टमना भूयो निपतन्नुत्पतन्पुनः ।</p>
<p>प्रावृषीव रराजासौ दृष्ट्वा मेघम् शिखावलः ॥ १० ॥</p>
<p>स दृष्ट्वा विष्णुमव्यग्रम् भृगुर्वै तपताम् वरः।</p>
<p>अमितानन्दजलधौ मग्नो निश्चलताम् ययौ ॥ ११ ॥</p>
<p>स निश्चलाभ्याम् नेत्राभ्याम् पश्यमानो जगद्गुरुम् ।</p>
<p>त्यक्तान्यविषयस्तस्थौ रराज लिखितो यथा ॥ १२ ॥</p>
<p>स. तमुद्वीक्ष्य भगवान् भृगुमानन्दनिश्चलम् ।</p>
<p>स्निग्धगम्भीरनिर्घोषमिदम् वचनमब्रवीत् ॥ १३ ॥</p>
<p>श्रीभगवान्-</p>
<p>प्रसन्नेन मया ब्रह्मन् मामकम् दर्शितम् त्विदम् ।</p>
<p>यतेऽभिलषितम् रूपम् त्वत्प्राक्तनतपःफलम् ॥</p>
<p>किमन्यदिच्छसि मुने तद्वदस्व ददामि ते ॥ १४ ॥</p>
<p>इत्येवमुक्तस्तेनाथ भृगुर्भगवता मुने ।</p>
<p>बद्धाञ्जलिपुटो हृष्टः प्रोवाच मधुसूदनम् ॥ १५ ॥</p>
<p>भृगुः :-</p>
<p>तव प्रसादाद्भगवन् मयेदम् रूपमद्भुतम् ।</p>
<p>दृष्टम् ब्रह्मादिभिश्चैव योगिभिर्यद्दुरासदम् ॥ १६ ॥</p>
<p>किन्तु त्वम् मामके देव ह्याश्रमे पुण्यदर्शने ।</p>
<p>वस्तुमर्हसि विश्वात्मन् दयापारपयोनिधे ॥ १७ ॥</p>
<p>त्वामर्चयितुमिच्छामि ह्यत्रैवानुदिनम् प्रभो ।</p>
<p>प्रयतेनामुना नित्यम् मार्कण्डेयेन सम्युतः ॥ १८ ॥</p>
<p>रुद्रः :-</p>
<p>इत्युक्तो भगवान् भूयो भृगुम् मुनिवरम् तदा ।</p>
<p>प्रत्युवाच शुभाम् वाणीम् मेघगम्भीरनिस्वनाम् ॥ १९ ॥</p>
<p>श्रीभगवान्-</p>
<p>तथैवाहम् करिष्यामि यथाभिलषितम् तव ।</p>
<p>किञ्चैतत्तपताम् श्रेष्ठ श्रोतुमर्हसि मे वचः ॥ २० ॥</p>
<p>या तवात्राश्रमे पुण्ये वेदवल्लीति नामतः ।</p>
<p>वर्धते सुकुमारी सा देया कन्या मम द्विज ॥ २१ ॥</p>
<p>रुद्रः :-</p>
<p>एवमुक्तो भृगुस्तूर्णमाह्वयामास ताम् शुभाम् ।</p>
<p>साऽपि तत्रागता देवम् ददर्शोज्ज्वलविग्रहम् ॥</p>
<p>तम् दृष्ट्वा सा शुभापाङ्गी पितरम् वाक्यमब्रवीत् ॥ २२ ॥</p>
<p>वेदवल्ली –</p>
<p>तात मन्नाथ एवायम् नात्र कार्या विचारणा ।</p>
<p>अस्यैव पाणिम् गृह्णामि नान्यस्य यदि ते मतम् ॥ २३ ॥</p>
<p>रुद्रः –</p>
<p>एवमुक्तोऽब्रवीद्वाक्यम् यदि ते रोचते सुते ।</p>
<p>पाणिम् गृहाण भद्रम् ते न विलम्बितुमर्हसि ॥ २४ ॥</p>
<p>ततो हृष्टमनाः सोऽथ हुत्वा हुतभुजम् भृगुः ।</p>
<p>यथावत्केशवायास्मै ददौ कन्याम् महामतिः ॥ २५ ॥</p>
<p>पुष्पवृष्टिः पपाताथ ननृतुश्चाप्सरोगणाः।</p>
<p>देवदुन्दुभयश्चापि विनेदुर्जलदोपमाः ॥ २६ ॥</p>
<p>तत्र सर्वे समायाता देवाः साग्निपुरोगमाः ।</p>
<p>स्वयम्भूर्भगवानिन्द्रो येचान्ये देवयोनयः ॥ २७ ॥</p>
<p>ततोऽब्रवीद्भृगुम् ब्रह्मा लोककर्ता स्वयम्प्रभुः ।</p>
<p>धन्योऽसि त्वम् महाभाग ! यस्य गेहे हरिः स्वयम् ॥ २८ ॥</p>
<p>जग्राह पाणिम् लक्ष्म्या प्रसन्नो भगवान्मुने! ।</p>
<p>यामेनामाश्रमे तस्मिन् त्वम् बालाम् प्राप्तवानसि ॥ २९ ॥</p>
<p>तामवेहि श्रियम् विप्र ! न मन्यस्व सुतामिति ।</p>
<p>इत्युक्त्वा देवदेवेशो ब्रह्मा सुरगणैस्सह ॥</p>
<p>सत्यलोकम् जगामाशु प्रणिपत्य जनार्दनम् ॥ ३० ॥</p>
<p>भृगुश्च स महातेजा विस्मयम् परमम् गतः ।</p>
<p>न मेऽन्यस्सदृशोऽस्तीति मत्वा चिरमुवास ह ॥ ३१ ॥</p>
<p>माघमासे महातेजा द्वादश्याम् स हरिःस्वयम् ।</p>
<p>प्रादुरास भृगोस्तस्य ह्याश्रमे पुण्यकर्मणः ॥ ३२ ॥</p>
<p>ततस्तस्मिन्दिने यस्तु बृन्दारण्ये महामतिः ।</p>
<p>मन्नाथम् प्रणमेद्विप्रः स याति परमम् पदम् ॥ ३३ ॥</p>
<p>यतो मन्नाथ इत्याह वेदवल्ली शुचिस्मिता ।</p>
<p>ततो मन्नाथ इत्येव विश्रुतो भुवनत्रये ॥ ३४ ॥</p>
<p><strong>इति श्रीब्रह्माण्डपुराणे महेश्वरनारदसम्वादे श्रीबृन्दारण्यक्षेत्रमाहात्म्ये</strong></p>
<p><strong>तृतीयोऽध्यायः</strong></p>
<p><strong>श्रीमद्वरवरमुनये नमः.</strong></p>
<hr>
<p><strong>श्रीबृन्दारण्यक्षेत्रमाहात्म्ये चतुर्थोऽध्यायः</strong></p>
<p>रुद्रः –</p>
<p>ततोऽत्रिरिति विख्यातो यो भागवतसत्तमः ।</p>
<p>तपस्तेपे महातेजा मुनिरन्यैस्सुदुष्करम् ॥ १ ॥</p>
<p>मुकुन्दान्मुक्तिमन्विच्छम्स्तध्द्यानापास्तकल्मषः ।</p>
<p>चिरम् तपश्चचारासौ तस्मिन्बृन्दावने शुभे ॥ २ ॥</p>
<p>ततः कदाचित्तम् देशमागतो विकटो मुनिः।</p>
<p>दिदृक्षुर्भूमिभागाम्श्च तीर्थान्यायतनानिच ॥ ३ ॥</p>
<p>पत्तनानि नदीश्चैव पर्वतान् सहकाननान् ।</p>
<p>आश्रमाणि मुनीनाम् तु पश्यन्नायात्तदाश्रमम् ॥ ४ ॥</p>
<p>तम् दृष्ट्वाऽऽश्रममव्यग्रम् शान्तपक्षिमृगायुतम् ।</p>
<p>अत्युञ्चतरुसम्बाधमानीलनवशाद्वलम् ॥ ५ ॥</p>
<p>बृन्दाबृन्दसमाकीर्णम् शिखावलकुलाकुलम् ।</p>
<p>मणिपर्वतसङ्काशैर्मत्तैर्गजशतैर्युतम् ॥ ६ ॥</p>
<p>मधुपानमदोन्मत्तमधुव्रतलतावृतम् ।</p>
<p>सरोभिर्विमलैः पूर्णैः पद्मकैरवशोभितैः ॥ ७ ॥</p>
<p>हम्सकारण्डवाकीर्णैः शोभितम् सर्वतश्शुभम् ।</p>
<p>मुनिभिश्च समाकीर्णम् विस्मयम् परमम् ययौ ॥ ८ ॥</p>
<p>विकटस्तद्वनम् सर्वम् पश्यमान इतस्ततः ।</p>
<p>ददर्शात्रिम् महातेजोब्रह्माणमिव चापरम् ॥ ९ ॥</p>
<p>ववन्दे चरणौ तस्य यथा काव्यः प्रजापतिम् ।</p>
<p>प्रणमन्तम् तमुत्थाप्य पादयोः स महामतिः ॥ १० ॥</p>
<p>परिष्वज्य च बाहुभ्याम् पूजाम् चके यथाविधि ।</p>
<p>ततः कृतपरीचारम् कृतासनपरिग्रहम् ॥</p>
<p>अत्रिर्मधुरया वाचा तमित्याह महामुने ॥ ११ ॥</p>
<p>कस्त्वम् किम् नाम ते सौम्य कः पिता ते कुतो भवान् ।</p>
<p>सर्वमेतद्यथातत्त्वम् वक्तुमर्हसि सुव्रत ! ॥ १२ ॥</p>
<p>रुद्रः –</p>
<p>इत्युक्तस्तमुवाचेदम् विकटोऽत्रिम् महामुनिम् ।</p>
<p>भगवन् सर्वमाख्यास्ये यथावत्तछृणुष्व हि ॥ १३ ॥</p>
<p>विकटः –</p>
<p>अस्ति जम्बूवनम्नाम गङ्गातीरेऽतिशोभनम् ।</p>
<p>नानातरुसमाकीर्णम् नानापक्षिनिषेवितम् ॥ १४ ॥</p>
<p>हृद्यानेकसरोयुक्तम् विद्यावद्द्विजमण्डितम् ।</p>
<p>हृष्टानेकमुनीन्द्राढ्यम् पुष्टानेकमृगद्विजम् ॥ १५ ॥</p>
<p>तत्रास्ते कपिलोनाम मुनिः परमधार्मिकः ।</p>
<p>तपसा यशसा चापि यस्य नास्ति समो भुवि ॥ १६ ॥</p>
<p>तस्यास्ति पुत्रस्तेजस्वी तरुणस्तपताम् वरः ।</p>
<p>तस्याहमौरसः पुत्रो विकटो नाम नामतः ॥ १७ ॥</p>
<p>विसृष्टस्तेन दिष्टान्तम् प्रविष्टेनास्मि वालिशः ।</p>
<p>ततः प्रभृति तत्रान्यैर्मुनिभिः परिवर्धितः ॥ १८ ॥</p>
<p>यथावदुपनीतश्च तथा चाध्यापितोऽस्मि तैः।</p>
<p>तत्रैव सुचिरम् कालम् कुर्वम्स्तेषाम् महात्मनाम् ॥</p>
<p>शुश्रुषामेव सम्हष्टो मुनीनाम् भावितात्मनाम् ॥ १९ ॥</p>
<p>ततः कदाचिन्मारीचो महातेजास्तपोधनः ।</p>
<p>जम्बूवनम् समागच्छद्भार्गवस्य दिदृक्षया ॥ २० ॥</p>
<p>यथावद्भार्गवेणाथ पूजितस्स महामतिः ।</p>
<p>उपविष्टश्च मारीचश्चकार विविधाः कथाः ॥</p>
<p>ततः पप्रच्छ भगवान् भार्गवस्तम् महामुनिम् ॥ २१ ॥</p>
<p>भार्गवः –</p>
<p>यथा वदसि मेरोस्त्वमागतोऽस्मीति सुव्रत ।</p>
<p>वार्ता तत्रतु का वृत्ता देवर्षीणाम् समागमे ।</p>
<p>समाख्याहि मुनिश्रेष्ठ ! परम् कौतूहलम् हि मे ॥ २२ ॥</p>
<p>विकटः –</p>
<p>इत्युक्तस्तम् स मारीचः प्रहसन्प्रत्युवाचह ।</p>
<p>शृणुष्व ताम् मुनिश्रेष्ठ ! यन्माम् त्वम् परिपृच्छसि ॥ ॥ २३ ॥</p>
<p>मारीचः –</p>
<p>तत्र देवर्षयस्सिद्धाः मरुतश्च सवासवाः ।</p>
<p>समागता महात्मानः वसिष्ठश्च महायशाः ॥</p>
<p>ततोऽब्रवीद्वसिष्ठस्तु तेषाम् मध्ये महात्मनाम् ॥ २४ ॥</p>
<p>वसिष्ठः –</p>
<p>तुलसीकाननम् नाम दक्षिणस्याम् दिशि स्थितम् ।</p>
<p>तत्रात्रिरिति विख्यातो मुनिश्चरति वै तपः ॥</p>
<p>तस्य प्रसन्नो भगवान् हरिः प्रादुर्भविष्यति ॥ २५ ॥</p>
<p>मारीचः –</p>
<p>इत्येवमब्रवीद्विप्र ! वसिष्ठस्तु महामुनिः ॥ २६ ॥</p>
<p>विकटः –</p>
<p>इति होवाच मारीचस्तत्र तच्च मया श्रुतम् ।</p>
<p>तच्छ्रुत्वाऽहम्वचो विप्र मारीचस्य महात्मनः ॥</p>
<p>द्रष्टुम् त्वामिह वेगेन ह्यागतोऽस्मि महामुने ॥ २७ ॥</p>
<p>रुद्रः –</p>
<p>एतच्छ्रुत्वा शुभम् वाक्यम् विकटस्य महामुनेः ।</p>
<p>हृष्टोऽत्रिरिति होवाच तम् परिष्वज्य पाणिना ॥ २८ ॥</p>
<p>अत्रिः –</p>
<p>दिष्ट्या त्वमिहचायातः स्वागतम् ते तपोधन ! ॥ २९ ॥</p>
<p>रुद्रः –</p>
<p>विकटोऽप्यत्रिणा तेन सत्कृतो मुनिभिश्च सः ।</p>
<p>न्यवसत्सुसुखम् तैश्च सार्धम् बह्व्यस्समा मुने ॥ ३० ॥</p>
<p><strong>इति श्रीब्रह्माण्डपुराणे महेश्वरनारदसम्वादे श्रीबृन्दारण्यक्षेत्रमाहात्म्ये</strong></p>
<p><strong>चतुर्थोऽध्यायः</strong></p>
<p><strong>श्रीमद्वरवरमुनये नमः॥</strong></p>
<hr>
<p><strong>श्रीबृन्दारण्यक्षेत्रमाहात्म्ये पञ्चमोऽध्यायः</strong></p>
<p>रुद्रः –</p>
<p>तत्रैवम् वसतस्तस्य बृन्दारण्ये सहात्रिणा ।</p>
<p>विकटस्यतु विप्रर्षेः बहवो वत्सरा गताः ॥ १ ॥</p>
<p>ततः कदाचिद्गगनम् कुर्वन्ती विमलम् शनैः ।</p>
<p>आजगाम शरत्फुल्लकाशकोशविराजिता ॥ २ ॥</p>
<p>अम्बरे वारिदैर्मुक्ते विमले सञ्चरन् शशी ।</p>
<p>विरराज यथा पूर्णे हम्सस्सरसि शोभते ॥ ३ ॥</p>
<p>प्रसन्नाश्च दिशस्सर्वा नद्यश्च विमलोदकाः ।</p>
<p>बभूवुस्सत्परिष्वङ्गादिव चेताम्सि योगिनाम् ॥ ४ ॥</p>
<p>राजहम्साश्शनैर्भूमिमाजग्मुर्मधुरारवाः ।</p>
<p>यथाऽन्धतमसि क्षीणे रश्मयोऽमृतरोचिषः ॥ ५ ॥</p>
<p>तपः प्रभाते विमले तस्मिन् काले मनोहरे ।</p>
<p>जगाम मुनिभिस्सार्धम् प्रातस्सन्ध्यामुपासितुम् ॥ ६ ॥</p>
<p>ततो गत्वेन्द्रतीर्थाख्यम् सरस्सरसिजावृतम् ।</p>
<p>कृतसन्ध्याविधिस्तैश्च स्वमाश्रममुपागमत् ॥ ७ ॥</p>
<p>स्वमाश्रममुपागत्य हुतहव्यहुताशनः ।</p>
<p>सूपविष्टस्स तैस्सार्धम् चकार विविधाः कथाः ॥ ८ ॥</p>
<p>एतस्मिन्नन्तरे शब्दः प्रादुरासीन्मनोहरः ।</p>
<p>तुर्यनादानुचरितो महानमरदुन्दुभेः ॥ ९ ॥</p>
<p>पुष्पवृष्टिश्च पतिता गगनात्सुमनोहरा ।</p>
<p>सेन्द्रा देवर्षयश्चैव सकिन्नरमहोरगाः ॥ १० ॥</p>
<p>प्रवृत्तनृत्ताश्च तदा जम्मुरप्सरसोऽम्बरे ।</p>
<p>सोऽत्रिरप्यथ तान्दृष्ट्वा देवान् श्रुत्वा च तद्ध्वनिम् ।</p>
<p>परम् विस्मयमापन्नः उदतिष्ठत्सहैव तैः ॥ ११ ॥</p>
<p>अथोत्थाय महातेजाश्शिष्यैः परिवृतैस्तदा ।</p>
<p>विलोकयन्दिशस्सर्वास्तस्थौ तत्र महामुनिः ॥ १२ ॥</p>
<p>ततस्तस्याग्रतो विप्र प्राङ्मुखस्य महामुनेः ।</p>
<p>प्रादुर्बभूव रुचिरम् विमानम् सूर्यसन्निभम् ॥ १३ ॥</p>
<p>किङ्किणीजालसन्नद्धम् वैडूर्यमयतोरणम् ।</p>
<p>तप्तकाञ्चनचित्राङ्गम् मुक्ताजालविभूषितम् ॥ १४ ॥</p>
<p>स ददर्श ततस्तस्य पार्श्वयोरुभयोरपि ।</p>
<p>वीजन्तौ चामरे दिव्ये हेमदण्डमनोहरे ॥ १५ ॥</p>
<p>अरजे वाससी सूक्ष्मे वसानौ दीर्घबाहुकौ ।</p>
<p>पुरुषावमरपख्यौ सर्वाभरणभूषितौ ॥ १६ ॥</p>
<p>ततस्तस्य महाभागो विमानस्यार्करोचिषः ।</p>
<p>पृष्ठतोऽपश्यदत्युग्रमुद्यन्तमिव भास्करम् ॥</p>
<p>दैत्यदानवदर्पघ्नम् वैनतेयम् महौजसम् ॥ १७ ॥</p>
<p>पुरतोऽस्य विमानस्य तप्तचामीकराभया ।</p>
<p>विराजन्तम् वेत्रयष्टया विष्वक्सेनमपश्यत ॥ १८ ॥</p>
<p>अनन्तम् नाम नागेशमनन्तबलसम्युतम् ।</p>
<p>वामेच पार्श्वे चाद्राक्षीच्चन्द्रबिम्बसमप्रभम् ॥ १९ ॥</p>
<p>सनकादीन्महातेजास्ततोऽपश्यच्च दक्षिणे।</p>
<p>पार्श्वे बद्धाञ्जलिपुटान् बाष्पैः पिहितलोचनान् ॥ २० ॥</p>
<p>स ददर्श विमानस्य मध्ये भास्कररोचिषः ।</p>
<p>आसीनम् परमम् देवम् नरसिम्हस्वरूपिणम् ॥ २१ ॥</p>
<p>शारदाभ्रप्रतीकाशम् शारदेन्दुसमाननम् ।</p>
<p>रक्तोत्पलदलाभासम् सटापटलभीषणम् ॥ २२ ॥</p>
<p>नानामणिगणाकीर्णम् विभ्राण मकुटम् महत् ।</p>
<p>वसानम् पीतवसनम् मध्याह्वार्कायुतप्रभम् ॥ २३ ॥</p>
<p>चतुर्बाहुम् महासत्त्वम् भूषणोत्तमभूषितम् ।</p>
<p>तम् दृष्ट्वा स महातेजा देवदेवम् महामुने ॥</p>
<p>सम्हृष्टः परया प्रीत्या प्रणाममकरोत्ततः ॥ २४ ॥</p>
<p>ततः प्रणम्य चोत्थाय सम्पहृष्टतनूरुहः ।</p>
<p>पश्यमानो जगन्नाथम् प्रस्तोतुमुपचक्रमे ॥ २५ ॥</p>
<p>देवदेव महाबाहो जगन्नाथ जगद्गुरो!।</p>
<p>नमस्ते पुण्डरीकाक्ष नमस्ते विष्णवे विभो ! ॥ २६ ॥</p>
<p>यद्गुणा नैव शक्यन्ते वक्तुम् वर्षशतैरपि ।</p>
<p>तम् त्वाम् स्तोतुम् कथम् शक्तः स्यामहम् पुरुषोत्तम ! ॥ २७ ॥</p>
<p>निरञ्जनाय नित्यायानित्याय विमलात्मने।</p>
<p>शुद्धाय चाविकाराय दृश्यायादृश्यरूपिणे ॥ २८ ॥</p>
<p>व्यक्तायाव्यक्तरूपाय विमलाया विकारिणे ।</p>
<p>सत्यायासत्यरूपाय सगुणाय महात्मने ॥ २९ ॥</p>
<p>विज्ञानैकस्वरूपाय परमानन्दरूपिणे ।</p>
<p>ब्रह्मस्वरूपिणे तस्मै नमो रुद्रस्वरूपिणे ॥ ३० ॥</p>
<p>विष्णवे विबुधेन्द्राय नमश्शक्रात्मने सदा ।</p>
<p>जगज्जन्मकृते तस्मै जगत्स्थितिकृते नमः ॥ ३१ ॥</p>
<p>सुरासुरात्मने तस्मै जगत्सम्हृतिहेतवे ।</p>
<p>यमानिलानलार्केन्दुग्रहनक्षत्ररूपिणे ॥ ३२ ॥</p>
<p>नमः प्रपञ्चरूपाय प्रकृत्यात्मन्नमोऽस्तु ते ।</p>
<p>परमात्मस्वरूपाय नमस्तेऽशेषशेषिणे ॥ ३३ ॥</p>
<p>अशेषजगदीशाय नमस्ते शेषशायिने ।</p>
<p>केशवाय नमो नित्यम् नमो नारयणाय च ॥ ३४ ॥</p>
<p>माधवाय नमस्तुभ्यम् गोविन्दाय नमो नमः ।</p>
<p>नमोऽस्तु विष्णवे नित्यम् मधुसूदन ! ते नमः ॥</p>
<p>त्रिविक्रम नमस्तुभ्यम् वामनाय नमो नमः ॥ ३५ ॥</p>
<p>श्रीधराय नमस्तुभ्यम् हृषीकेशाय ते नमः ।</p>
<p>नमोऽस्तु पद्मनाभाय दामोदर नमोस्तु ते ॥ ३६ ॥</p>
<p>विश्वाय विश्वरूपाय वषट्काराय वेधसे ।</p>
<p>स्वाहात्मने नमो नित्यमोङ्काराय स्वधात्मने ॥ ३७ ॥</p>
<p>नमो वेदस्वरूपाय वेदवेद्याय ते नमः ।</p>
<p>यज्ञाय यज्ञनाथाय यज्ञभोक्त्रे च ते नमः ॥ ३८ ॥</p>
<p>नमोऽस्तु लोकगुरवे नमस्ते वेदयोनये ।</p>
<p>नित्याय निवद्याय नमस्तेऽनन्तसाक्षिणे ॥ ३९ ॥</p>
<p>अनन्तगुणपूर्णाय नमोऽनन्ताय विष्णवे।</p>
<p>नमस्सत्त्वाय रजसे तमसे च नमो नमः ॥ ४० ॥</p>
<p>नमश्शुद्धाय मुग्धाय बुद्धये च चिदात्मने ।</p>
<p>स्थूलाय सूक्ष्मरूपाय गुरवे लघवे नमः ॥ ४१ ॥</p>
<p>नमो दुर्लभरूपाय नमस्ते सुलभात्मने ।</p>
<p>नमस्सहस्रपादाय सहस्रशिरसे नमः ॥ ४२ ॥</p>
<p>सहस्रचक्षुषे तस्मै नमस्तेऽनन्तबाहवे ।</p>
<p>अच्युतानन्तगोविन्द विष्णो नरहरे हरे ॥</p>
<p>जनार्दन जगन्नाथ नाथ तुभ्यम् नमो नमः ॥ ४३ ॥</p>
<p><strong>इति श्रीब्रह्माण्डपुराणे महेश्वरनारदसम्वादे श्रीबृन्दारण्यक्षेत्रमाहात्म्ये</strong></p>
<p><strong>पञ्चमोऽध्यायः ॥</strong></p>
<p><strong>श्रीमद्वरवरमुनये नमः ॥</strong></p>
<p><strong>श्रीबृन्दारण्यक्षेत्रमाहात्म्ये षष्ठोऽध्यायः</strong></p>
<p>रुद्रः –</p>
<p>इति स्तुवन्तम् देवर्षे ! मुनिम् ते परमौजसम् ।</p>
<p>स्तोत्रावसाने देवेशः स्निग्धमेतदुवाच ह ॥ १ ॥</p>
<p>श्रीभगवान् –</p>
<p>पसन्नोऽस्मि महाभाग! तवाहम् मुनिसत्तम ।</p>
<p>तपसाऽनन्यलभ्येन स्तोत्रेण च विशेषतः ॥ २ ॥</p>
<p>स्तोत्रेणानेन यो नित्यम् मामर्चयति मानवः ।</p>
<p>तस्मै दद्यामहम् नित्यम् महर्षे मामकम् पदम् ॥ ३ ॥</p>
<p>यद्यप्यहम् महाभाग जानाम्येव तवेप्सितम् ।</p>
<p>तथाऽपीच्छामि भवतः श्रोतुम् तम् मुनिसत्तम ! ॥ ४ ॥</p>
<p>रुद्रः –</p>
<p>एवम् वदन्तम् स मुनिर्वासुदेवम् सनातनम् ।</p>
<p>बद्धाञ्जलिपुटो मन्दमिदमाह शुभम् वचः ॥ ५ ॥</p>
<p>अत्रिः –</p>
<p>धन्योऽस्म्यनुगृहीतोऽस्मि यस्य मे त्वम् महाभुज ।</p>
<p>प्रसन्नो भगवन्नद्य वदसीत्थम् जगद्गुरो ॥ ६ ॥</p>
<p>यदिच्छसि मम श्रोतुम् वचस्त्वम् भुवनेश्वर ।</p>
<p>शृणुष्व सुमहाबाहो कथयामि तदव्ययम् ॥ ७ ॥</p>
<p>तव सन्दर्शनेनैव कृतकृत्योऽस्मि साम्प्रतम् ।</p>
<p>तथाऽपि किञ्चिद्वक्तव्यमस्ति तच्छृणु केशव ! ॥ ८ ॥</p>
<p>मेदोसृक्पूयविण्मूत्रस्नायुमज्जास्थिबन्धनम् ।</p>
<p>न धर्तुम् कुत्सितम् लोके शरीरमिदमुत्सहे ॥ ९ ॥</p>
<p>तदद्य त्वाम् प्रपन्नोऽस्मि मुक्तिम् मे दातुमर्हसि ।</p>
<p>वस्तुम् क्षणमपीहाद्य न क्षमामि महीतले ॥ १० ॥</p>
<p>इदञ्चापि वचो देव ! श्रोतुमर्हसि मामकम् ।</p>
<p>दातुञ्च मत्कृते चापि जालेस्तु सुमहामतेः ॥</p>
<p>मुक्तिमर्हसि देवेश प्रसन्नो यदि माधव ॥ ११ ॥</p>
<p>रुद्रः –</p>
<p>इत्येवमुक्तवन्तम् तमत्रिम् पावकसन्निभम् ।</p>
<p>उवाच देवदेवेशो मुनिम् मुनिवरोऽव्ययः ॥ १२ ॥</p>
<p>श्रीभगवान् –</p>
<p>तत्तथैव करिष्यामि यथा वदसि सुव्रत ।</p>
<p>सर्वथैव महाभाग प्रसन्नोऽहम् न सम्शयः ॥ १३ ॥</p>
<p>अहमत्रैव वत्स्यामि चिरम् रम्ये तवाश्रमे ।</p>
<p>तव हेतोर्महाभाग अन्येषाम् चापि मुक्तिदः ॥ १४ ॥</p>
<p>अयम् मनोहरो देशः सम्फुल्लतुलसीवनः ।</p>
<p>नानातरुगणोपेतः सर्वतस्सुखमारुतः ॥ १५ ॥</p>
<p>सरश्चेदम् मनोहारि फुल्लपङ्कजकैरवम् । हम्ससारससन्नादमतिशीतामलोदकम् ॥ १६ ॥</p>
<p>इमे च मुनयस्सर्वे विधूताशेषकल्मषाः ।</p>
<p>वसन्त्यत्र महात्मानो ये चेमे सम्शितव्रताः ॥ १७ ॥</p>
<p>मनोज्ञस्तदयम् देशो वासाय मम रोचते ।</p>
<p>द्विपरार्धावसानम् वा यावद्विज भविष्यति ॥</p>
<p>तावदत्रैव वत्स्यामि लोकानाम् हितकाम्यया ॥ १८ ॥</p>
<p>सम्सारमरुकान्तारपरिवर्तनखेदिनाम् ।</p>
<p>देहिनाम् क्लेशखिन्नानाम् हिताय हतचेतसाम् ॥ १९ ॥</p>
<p>कर्मणा दुःखसम्प्राप्तिर्दुःखेन क्रोधसम्भवः ।</p>
<p>क्रोधादज्ञानसम्प्राप्तिरज्ञानाद्दुष्कृतम् भवेत् ॥</p>
<p>एवमेव नराःसर्वे भ्राम्यन्ति भवसागरे ॥ २० ॥</p>
<p>अज्ञानक्रोधसम्भूतदुष्कृतैर्दुःखपीडिताः।</p>
<p>न विजानन्ति मामेवम्विधमीदृग्व्यवस्थिताः ॥ २१ ॥</p>
<p>सर्वे च दुःखसन्तप्ताः मानवा मूढचेतसः ।</p>
<p>ईदृशे जगति ह्यस्मिन् दुःखशोकपरायणे ॥ २२ ॥</p>
<p>दुर्लभस्सहि धर्मात्मा यो माम् वेत्ति सनातनम् ।</p>
<p>कस्यचित्क्वचिदेवेह धर्मे बुद्धिः प्रजायते ॥ २३ ॥</p>
<p>दिष्टया धर्मादवाप्नोति ह्यर्थान्यदि नरः क्वचित् ।</p>
<p>कामाय यतते नूनमर्थान्प्राप्य च मानवः ॥</p>
<p>अपवर्गाय नैवास्ति यतमानो महीतले ॥ २४ ॥</p>
<p>तत्कदाचित् क्वचिद्विप्र ! ज्ञानी जायेत वै भुवि ।</p>
<p>बहुजन्मसहस्राणि मामाराध्य विधानतः ॥ २५ ॥</p>
<p>तस्य पापानि भूयाम्सि यद्यपि स्युर्द्विजोत्तम ! ।</p>
<p>क्षमामि तानि सर्वाणि तम् चाहम् न क्षिपाम्यधः ॥ २६ ॥</p>
<p>कदाचिदपि नाधर्मे तस्य बुद्धिः प्रजायते ।</p>
<p>प्रमादाद्यदि कुर्याद्वै किञ्चित्तन्नाशयाम्यहम् ॥ २७ ॥</p>
<p>न भयम् क्वचिदप्यस्ति मद्भक्तानाम् महात्मनाम् ।</p>
<p>तेषाम् बिभ्यति रक्षाम्सि पिशाचाश्चैव दानवाः ॥ २८ ॥</p>
<p>तेषाम् दर्शनमात्रेण बद्धाञ्जलिपुटा मुने! ।</p>
<p>अपसर्पन्ति दूताश्च यमस्य भयमो हिताः ॥ २९ ॥</p>
<p>दृष्ट्वा सर्वे नमस्यन्ति मद्भक्तान्देवतागणाः ।</p>
<p>पूज्यास्ते हि महात्मानः सर्वलोकहितैषिणः ॥ ३० ॥</p>
<p>निन्दाम् यस्तु करोत्येषाम् मद्भक्तानाम् विमूढधीः ।</p>
<p>कुलबन्धुसमाचारैः स याति नरकायुतम् ॥ ३१ ॥</p>
<p>कुलीनमकुलीनम् वा सुशीलम् पापशीलिनम् ।</p>
<p>दुर्वृत्तम् वा सुवृत्तम् वा मद्भक्तम् नैव निन्दयेत् ॥ ३२ ॥</p>
<p>शुचिस्सर्वकलादक्षो यथावत्साङ्गवेदवित् ।</p>
<p>मद्भक्तश्चाप्यकुशलस्तयोरेष वरो मुने! ॥ ३३ ॥</p>
<p>अर्थकामपरा ये ये यम् यम् देवमुपासते ।</p>
<p>तेषामप्यहमेवैको दद्याम् तत्तन्मुखेन तत् ॥ ३४ ॥</p>
<p>येच मामेव याचन्ते ह्यर्थकामौ नरा भुवि ।</p>
<p>तेषामपि महाभाग ! तत्तदेव ददाम्यहम् ॥ ३५ ॥</p>
<p>धर्मार्थकाममोक्षाख्याः पुरुषार्थाश्चतुर्विधाः।</p>
<p>तेषाम् च सुमहात्मा यो मोक्षकाङ्क्षी विशिष्यते ॥ ३६ ॥</p>
<p>मद्भक्तस्तु महात्माऽसौ प्राणैः प्रियतरो मम ।</p>
<p>एकान्ती पूजनीयश्च सेव्यश्चैव जनुष्मताम् ॥ ३७ ॥</p>
<p>त्वम् तु जित्वेन्द्रियग्रामम् निस्पृहोऽन्येषु वस्तुषु ।</p>
<p>मयि भक्तिमतीवोग्राम् कृतवान्मुनिसत्तम ! ॥ ३८ ॥</p>
<p>तव दास्याम्यहम् मुक्तिम् प्रसन्नश्चास्मि ते भृशम् ।</p>
<p>यन्नित्यम् विमलम् शुद्धम् तत्पदम् याहि माचिरम् ॥ ३९ ॥</p>
<p>इत्युक्तस्तु मुहूर्तेन स मुनिर्जालिना सह ।</p>
<p>तत्याज देहम् देवर्षे ! त्वचम् जीर्णामिवोरगः ॥ ४० ॥</p>
<p>स विसृज्य शरीरम् तु तरुणादित्यसन्निभः ।</p>
<p>विमानेनार्कवर्णेन पश्यताम् च दिवौकसाम् ॥ ४१ ॥</p>
<p>प्रययौ वरया लक्ष्म्या पूज्यमानस्सहर्षिभिः ।</p>
<p>त्रिविष्टपम् महातेजास्तूर्णम् वै जालिना सह ॥ ४२ ॥</p>
<p>तदा प्रभृति तत्रैव देवदेवो जगद्गुरुः ।</p>
<p>तुलसीकानने रम्ये पूज्यते सर्वदैवतैः ॥ ४३ ॥</p>
<p>कर्मभूमौ मनुष्याणाम् हितायार्चात्मना स्वयम् ।</p>
<p>विहाय परमम् धाम तञ्च निर्मलमव्ययम् ॥ ४४ ॥</p>
<p>सर्वलोकगुरुस्सर्वगतस्सर्वेश्वरो हरिः ।</p>
<p>कारुण्यात्करुणावासो वर्ततेऽत्र महामुने ! ॥ ४५ ॥</p>
<p><strong>इति श्रीब्रह्माण्डपुराणे महेश्वरनारदसम्वादे श्रीबृन्दारण्यक्षेत्रमाहात्म्ये</strong></p>
<p><strong>षष्ठोऽध्यायः ॥</strong></p>
<p><strong>श्रीमद्वरवरमुनये नमः ॥</strong></p>
<hr>
<p><strong>श्रीबृन्दारण्यक्षेत्रमाहात्म्ये सप्तमोऽध्यायः</strong></p>
<p>रुद्रः –</p>
<p>भूय एवापरम् वाक्यम् शृणुष्व सुमहामते !।</p>
<p>वक्ष्यामि यदशेषेण समाहितमना मुने ॥ १ ॥</p>
<p>पुरा त्रेतायुगे विष्णुर्जात इक्ष्वाकुसन्ततौ ।</p>
<p>रामो मानवरूपेण रक्षसाम् निधनाय हि ॥ २ ॥</p>
<p>स निहत्य स्ववीर्येण रावणम् राक्षसेश्वरम् ।</p>
<p>समित्रपुत्रम् सामात्यम् प्राप्तवान् जानकीम् पुनः ॥ ३ ॥</p>
<p>स कृत्वा सुचिरम् कालम् राज्यम् धर्मेण राघवः ।</p>
<p>स्वस्थानमगमद्भूयो भ्रातृभिस्त्रिभिरन्वितः ॥ ४ ॥</p>
<p>तस्मिन्प्राप्ते दिवम् रामे समित्रभ्रातृबान्धवे ।</p>
<p>पाण्ड्येषु पाण्डरो नाम पर्वतश्चित्रधातुकः ॥ ५ ॥</p>
<p>तस्मिन् शशपदो नाम तपोजपपरायणः ।</p>
<p>कश्चिदासीन्मुनिवरो नियतेन्द्रियमानसः ॥</p>
<p>तपश्चचार रुचिरम् हुतहव्यवप्रभः ॥ ६ ॥</p>
<p>तस्मिन्श्चरत्यतीवोग्रम् तपश्शशपदे मुनौ ।</p>
<p>सेन्द्रा देवगणास्सर्वे जातशङ्खस्ततोऽभवन् ॥ ७ ॥</p>
<p>ततस्समेत्य ते सर्वे देवास्साग्निपुरोगमाः।</p>
<p>अब्रुवन्मधुरम् वाक्यम् हेलाम् नामाप्सरोवराम् ॥ ८ ॥</p>
<p>देवकार्यमिदम् भद्रे! त्वया कर्तव्यमद्य हि ।</p>
<p>त्वम् वै सुकुशला सौम्ये ! नृत्तगीतकलासु च ॥ ९ ॥</p>
<p>तद्गत्वा पाण्डरम् शीघ्रम् पर्वतम् धातुमण्डितम् ।</p>
<p>मुनिश्शशपदस्सोऽयम् वशमानीयताम् तव ॥ १० ॥</p>
<p>एवमुक्ता सुरवरैर्हेलानामाप्सरोवरा ।</p>
<p>रमणीयम् वपुःकृत्वा पाण्डरम् पर्वतम् गता ॥ ११ ॥</p>
<p>तत्रागम्य विशालाक्षी सर्वाभरणभूषिता ।</p>
<p>मुनेरदूरतस्तस्य स्थित्वाऽपश्यत्ततो मुनिम् ॥ १२ ॥</p>
<p>तम् दृष्ट्वा तु मुनिश्रेष्ठम् दीप्तपावकसन्निभम् ।</p>
<p>सञ्चचाल भयात्तस्य दर्शनादेव सा मुनेः ॥ १३ ॥</p>
<p>साऽपसृत्य भयात्किञ्चिद्देवताकार्यगौरवात् ।</p>
<p>निश्चित्य मनसेत्येवम् पादपान्तर्हिता ततः ॥ १४ ॥</p>
<p>वामपार्श्वे मुनेस्तस्य हेला तु परमाप्सराः ।</p>
<p>गायन्ती मधुरम् गीतम् तस्थौ वै मधुराक्षरम् ॥ १५ ॥</p>
<p>गायन्त्यामेव तस्याम् तु हेलायाम् गीतमुत्तमम् ।</p>
<p>मुनिरुन्मील्य नयने दिशस्समवलोकयत् ॥</p>
<p>न ददर्श क्वचिच्चापि किञ्चित्सत्त्वम् समीपतः ॥ १६ ॥</p>
<p>अपश्यतस्ततस्तस्य किञ्चिदप्यमलात्मनः ।</p>
<p>विस्मयः परमो ह्यासीत् गीतिः किन्वेतदित्यपि ॥ १७ ॥</p>
<p>एवम् सम्पश्यमानम् तम् दिशस्सर्वा महामुनिम् ।</p>
<p>विलोक्य हेला परमाम् मुदमाप शुचिस्मिता ॥ १८ ॥</p>
<p>ततो निमीलिताक्षस्स बभूव ध्यानमास्थितः।</p>
<p>मुनिश्शशपदो भूयो ह्यदृष्ट्वा तस्य कारणम् ॥ १९ ॥</p>
<p>पुनरेव च सा हेला जगौ गीतम् मनोहरम् ।</p>
<p>सचोन्मील्याक्षिणी भूयः समपश्यद्दिशो दश ॥ २० ॥</p>
<p>तेन चातिमनोज्ञेन कलगीतेन वै मुनिः ।</p>
<p>लक्षीकृतश्शराणाम् तु कामस्य सहसा मुने! ॥ २१ ॥</p>
<p>श्रुत्वा तम् गीतनिनदम् दिशो दश विलोकयन् ।</p>
<p>स यस्मात्सम्श्रुतश्शब्दस्तम् देशमुपचक्रमे ॥ २२ ॥</p>
<p>तत्र गत्वा शशपदः सम्स्थिता यत्र साऽप्सराः।</p>
<p>अपश्यदतिहृयाङ्गीम् ताम् च हेलाम् शुचिस्मिताम् ॥ २३ ॥</p>
<p>बालामसितकेशान्ताम् पूर्णचन्द्रनिभाननाम् ।</p>
<p>नवराजीवपत्राक्षीम् रत्नकुण्डलशोभिताम् ॥ २४ ॥</p>
<p>सुनासाम् चारुदन्तोष्ठीम् कम्बुबन्धुरकन्धराम् ।</p>
<p>उत्तुङ्गपीनवृत्ताभ्याम् कुचाभ्याम् भूषितोरसम् ॥ २५ ॥</p>
<p>कण्ठार्पितबृहद्धाराम् कमनीयककर्णिकाम् ।</p>
<p>कृष्णसर्पाभया तन्व्या रोमराज्या विराजिताम् ॥ २६ ॥</p>
<p>केयूरकटकानद्धाम् कोमलायतबाहुकाम् ।</p>
<p>गम्भीरनाभिकुहराम् विशालजघनस्थलीम् ॥ २७ ॥</p>
<p>हस्तिहस्तोपमानोरूम् वृत्ताञ्चितसुजङ्घिकाम् । पद्मकोशप्रतीकाशविराजितपदद्वयाम् ॥ २८ ॥</p>
<p>ताम् दृष्ट्वा रूपसम्पन्नाम् नवयौवनशालिनीम् ।</p>
<p>मन्मथाविष्टहृदयो वाक्यमेतदुवाच ह ॥ २९ ॥</p>
<p>का त्वम् भवसि कल्याणि! पद्मपत्रनिभेक्षणे ।</p>
<p>देवी वा मानुषी वा त्वम् यक्षी विद्याधरी च वा ॥ ३० ॥</p>
<p>अप्सरा वा गुरुश्रोणि त्वमन्या का शुभानने ।</p>
<p>लक्ष्मीर्वाऽथ भवानी वा भारती वा रतिर्नु किम् ॥ ३१ ॥</p>
<p>एह्याश्रमपदम् मे त्वम् कामबाणपरिप्लुतम् ।</p>
<p>अङ्गीकुरुष्व माम् भद्रे ! माभूते मनसो भयम् ॥ ३२ ॥</p>
<p>रुद्रः –</p>
<p>इत्येवमुक्ता हेला सा मुनिना परमाप्सराः ।</p>
<p>उवाच प्रहसन्तीव वाक्यम् मधुरया गिरा ॥ ३३ ॥</p>
<p>साऽहम् त्वामेव धर्मज्ञ सदृशम् पतिमात्मनः ।</p>
<p>आगताऽस्मि महाभाग यदि ते रोचते मुने! ॥ ३४ ॥</p>
<p>एवमुक्तस्तया प्रीत्या मुदा परमया युतः ।</p>
<p>विजहार चिरम् कालम् हेलया मुनिसत्तमः ॥ ३५ ॥</p>
<p>तस्यैवम् रममाणस्य तया सह मुनेस्सुखम् ।</p>
<p>पाण्डरे पर्वतेन्द्रे तु व्यतीयुर्दश वत्सराः ॥ ३६ ॥</p>
<p>ततस्साऽसूत तनयम् बालार्कसमरोचिषम् ।</p>
<p>सर्वलक्षणसम्पन्नमभिरूपम् महाद्युतिम् ॥ ३७ ॥</p>
<p>ततस्तम् बालकम् जातम् विसृज्य गिरिकन्दरे ।</p>
<p>हेला शशपदेनैव रेमे नित्यम् शुचिस्मिता ॥ ३८ ॥</p>
<p>स शिशुः कन्दरे क्षिप्तः क्षुधार्तः प्ररुरोद ह ।</p>
<p>उत्तानशायी विक्षिप्य बाहू पादौ च सस्वनम् ॥</p>
<p>ततस्तद्वदने दैवान्मधुधारा पपात ह ॥ ३९ ॥</p>
<p>उदयाद्रेस्समुत्तिष्ठन् आदित्य इव बालकः ।</p>
<p>ववृधेऽनुक्षणम् सोऽयम् मधुनैव च नान्यतः ॥ ४० ॥</p>
<p>एवम् तु वर्धमानम् तमृषयोऽन्ये महामुने ।</p>
<p>अवर्धयन् स्वाश्रमेषु ज्ञात्वा शशपदात्मजम् ॥ ४१ ॥</p>
<p>फलम् वा मधुरम् मूलम् नीवाराद्यन्नमेव च ।</p>
<p>अतीतशैशवोऽप्येष नाश्नाति सुमहाद्युतिः ॥</p>
<p>ततस्ते तस्य नामाथ मधुमानिति चक्रिरे ॥ ४२ ॥</p>
<p>उपनीतश्च विधिना मुनिभिः सम्शितव्रतैः ।</p>
<p>वेदाम्श्चान्यानि शास्त्राणि जग्राह सुमहामुनिः ॥ ४३ ॥</p>
<p>एतस्मिन्नन्तरे कश्चित् गार्ग्यो नाम महामुनिः ।</p>
<p>तम् देशमुपचक्राम यत्रायम् मधुमान्मुने ॥ ४४ ॥</p>
<p>तम् दृष्ट्वा गार्ग्यमायान्तम् मधुमान्मधुरस्वरः ।</p>
<p>अभिवाद्याब्रवीद्धीमान् ज्वलन्तमिव पावकम् ॥ ४५ ॥</p>
<p>मधुमान् –</p>
<p>कस्त्वम् मुने महाभाग ! कस्माद्देशादिहागतः।</p>
<p>कुत्र वा गम्यते ब्रह्मन् ! सर्वमाख्याहि तत्त्वतः ॥ ४६ ॥</p>
<p>रुद्रः –</p>
<p>एवमुक्तो मधुमता गार्ग्यो भार्गवसन्निभः ।</p>
<p>उवाच मधुरम् वाक्यमतिश्लक्ष्णपदाक्षरम् ॥ ४७ ॥</p>
<p>गार्ग्यः –</p>
<p>गार्ग्योऽमनघो नाम यस्य मे स गुरुश्शुचिः ।</p>
<p>अद्याहमाश्रमपदाद्वाल्मीकेस्तु महात्मनः ॥ ४८ ॥</p>
<p>गमिष्याम्याश्रमपदम् कुम्भयोनेर्महात्मनः ।</p>
<p>वाल्मीकिना महाभाग ! प्रेषितोऽगस्त्यसन्निधिम् ॥ ४९ ॥</p>
<p>मधुमान् –</p>
<p>कुतश्चित्कारणात्सौम्य ! मह्यम् तत्कथ्यताम् त्वया ।</p>
<p>इत्युक्तःपुनरेवाथ गार्ग्यो वाचम् समादधे ॥ ५० ॥</p>
<p>गार्ग्यः –</p>
<p>श्रूयताम् कथयिष्यामि यत्तत्पृछसि कारणम् ॥ ५१ ॥</p>
<p>रामो नाम महावाहुः जज्ञे विष्णुस्सनातनः ।</p>
<p>इक्ष्याकोर्वै दशरथात् कृत्वाऽऽत्मानम् चतुर्विधम् ॥ ५२ ॥</p>
<p>स चिरम् पालयित्वेमाम् मेदिनीम् धर्मतो गुणैः ।</p>
<p>इदानीम् पुनरेव स्वम् स्थानम् प्राप्तो महायशाः ॥ ५३ ॥</p>
<p>एतद्वक्तुम् महर्षेस्तु कुम्भयोनेर्महात्मनः ।</p>
<p>गच्छाम्यहम् महाभाग ! तत्सकाशम् महाद्युतेः ॥ ५४ ॥</p>
<p>रुद्रः –</p>
<p>एतच्छ्रुत्वा स मधुमान् पुनरेवाब्रवीदिदम् ।</p>
<p>किम् विष्णुरेव भगवान् जात इक्ष्वाकुसन्ततौ ॥</p>
<p>ते हि धन्या महात्मानम् ये पश्यन्ति जगद्गुरुम् ॥ ५५ ॥</p>
<p>विष्णुम् सनातनम् नित्यम् वासुदेवम् जगत्पतिम् ।</p>
<p>जातम् मानुषरूपेण धन्याः पश्यन्ति चक्रिणम् ॥ ५६ ॥</p>
<p>अनादिनिधनम् विष्णुम् सर्वलोकमहेश्वरम् ।</p>
<p>पश्यन्ति ये महात्मानम् सुकृतम् तैर्महत्तपः ॥ ५७ ॥</p>
<p>यदीह लोके भगवान् वासुदेवस्सनातनः ।</p>
<p>जायते नररूपेण लोकानाम् हितकाम्यया ॥ ५८ ॥</p>
<p>तम् दृष्ट्वा च समभ्यर्च्य यथावत्परया मुदा ।</p>
<p>केन वा लभ्यते मोक्षो न नरेण मनीषिणा ॥ ५९ ॥</p>
<p>रुद्रः –</p>
<p>एवम् ब्रुवाणम् तम् सोऽथ मधुमन्तम् महाद्युतिम् ।</p>
<p>एवमेवेति चोक्ता स प्रययौ शुचिसम्भवः ॥ ६० ॥</p>
<p>अथ गार्ग्ये गते तस्मिन्मधुमान्व्याकुलो द्विजः ।</p>
<p>कथम् द्रक्ष्याम्यहम् विष्णुमिति चिन्तापरोऽभवत् ॥ ६१ ॥</p>
<p>लोकानामीश्वरम् देवम् विष्णुम् सर्वगतम् विभुम् ।</p>
<p>मुक्तिम् प्राप्स्याम्यहम् दृष्ट्वा कथम् वा सर्ववत्सलम् ॥ ६२ ॥</p>
<p>एवम् चिन्तयतस्तस्य प्रापास्तम् तेजसाम् पतिः।</p>
<p>रजनीवाभवत्सोऽपि चक्रे सायाह्निकीः क्रियाः ॥ ६३ ॥</p>
<p>अथ तस्य रजन्याम् तु प्रसुप्तस्य महात्मनः ।</p>
<p>प्रादुरास जगन्नाथस्तस्य गार्ग्यस्य रूपधृत् ॥ ६४ ॥</p>
<p>श्रीभगवान् –</p>
<p>मधुमन् भो महाभाग ! ममेदम् वचनम् श्रृणु ।</p>
<p>बृन्दावनम् समागच्छ तत्र श्रोयो भविष्यति ॥ ६५ ॥</p>
<p>ततः प्रबुद्धो मधुमान् चिन्तयामास किम् न्विति ।</p>
<p>मुहूर्तम् चिन्तयित्वा तु निश्चयज्ञस्स निश्चयम् ॥ ६६ ॥</p>
<p>कृतवान्विष्णुरेवेह मामाहैवम् न सम्शयः ।</p>
<p>ततः प्रभाते विमले कृतपौर्वाह्णिकक्रियः ॥</p>
<p>प्रययौ यत्र तद्दिव्यम् बृन्दारण्यम् स बुद्धिमान् ॥ ६७ ॥</p>
<p>ततः कैश्चिदहोरात्रैः गत्वा बृन्दावनम् शुभम् ।</p>
<p>कैरविण्याम् विगाह्याशु तत्र हृष्टोऽवसन्मुने ॥ ६८ ॥</p>
<p>चिन्तयन् सततम् रामम् विस्मितम् भ्रातृसम्युतम् ।</p>
<p>यथाऽऽह गार्ग्यस्स तथा तत्रोवास चिरम् वने ॥ ६९ ॥</p>
<p>केनचित्वथ कालेन ध्यायतस्तस्य वै मुनेः ।</p>
<p>उदङ्मुखस्य पुरतः प्रादुरास जगद्गुरुः ॥ ७० ॥</p>
<p>यो न शक्यः सुरश्रेष्ठैः सनकाद्यैश्च योगिभिः ।</p>
<p>स कारुण्याज्जगन्नाथस्तस्य प्रादुरभूत्पुरः ॥ ७१ ॥</p>
<p>यादृगासीत्पुरा रामो राज्ञो दशरथस्य हि ।</p>
<p>भ्रातृभिस्सहितस्तादृक् ससीतः प्रत्यदृश्यत ॥ ७२ ॥</p>
<p>सचोत्थाय जगन्नाथम् दृष्ट्वा हृष्टो महामतिः।</p>
<p>मधुमान्प्रणनामाशु प्रीत्या नम्रशिरोधरः ॥</p>
<p>स प्रणम्यातिहृष्टान्तः कृत्वा भूयः प्रदक्षिणम् ॥ ७३ ॥</p>
<p>ददर्श तम् महाबाहुम् पद्मपत्रनिभेक्षणम् ।</p>
<p>पूर्णचन्द्रप्रतीकाशवदनम् मकुटोज्ज्वलम् ॥ ७४ ॥</p>
<p>कम्बुग्रीवम् महोरस्कम् वृत्तायतभुजद्वयम् ।</p>
<p>वसानम् पीतवसनम् सर्वाभरणभूषितम् ॥</p>
<p>कालाम्बुदमिवाकाशे विद्युत्सम्वलितान्तरम् ॥ ७५ ॥</p>
<p>ततस्तत्पार्श्र्वतो भ्रातॄन् तपनीयसुकुण्डलान् ।</p>
<p>ताम् च सीताम् महाभागाम् सर्वलक्षणसम्युताम् ॥ ७६ ॥</p>
<p>दृष्ट्वा तान्मधुमान् सोऽथ सम्प्रहृष्टतनूरुहः ।</p>
<p>पश्यमानश्चिरम् कालम् न तृप्तिमुपजग्मिवान् ॥ ७७ ॥</p>
<p>तम् पश्यमानम् निभृतम् मधुमन्तमथाब्रवीत् ।</p>
<p>रामो राजीवताम्राक्षो वचनम् मधुराक्षरम् ॥ ७८ ॥</p>
<p>श्री भगवान् –</p>
<p>यत्तेऽभिलषितम् सौम्य ! मम रूपमिदम् तव ।</p>
<p>दर्शितम् वरयस्वेह किमन्यत्तव वाञ्छितम् ॥ ७९ ॥</p>
<p>इत्युक्तस्तमुवाचेदम् मधुमान् सम्यताञ्जलिः ।</p>
<p>वस्तुमत्रार्हसि चिरम् त्वामाराधयितुर्मम ॥ ८० ॥</p>
<p>एवमस्त्विति तम् चोक्ता दयया स जगद्गुरुः ।</p>
<p>तत्रैव वासमकरोत् लोकानाम् हितकाम्यया ॥ ८१ ॥</p>
<p>चिरमाराधितस्तेन दत्त्वा तस्य पदम् स्वकम् ।</p>
<p>अद्यापि दृश्यते लोकैः स हरिर्दयया मुने ! ॥ ८२ ॥</p>
<p><strong>इति श्रीब्रह्माण्डपुराणे महेश्वरनारदसम्वादे श्रीबृन्दारण्यक्षेत्रमाहात्म्ये सप्तमोऽध्यायः ॥</strong></p>
<p><strong>श्रीमद्वरवरमुनये नमः॥</strong></p>
<hr>
<p><strong>श्रीबृन्दारण्यक्षेत्रमाहात्म्ये अष्टमोऽध्यायः</strong></p>
<p>योऽन्यस्तत्र महाभागो मुनिस्सुमतिरात्मवान् ।</p>
<p>तत्रोवास तपः कुर्वन् सुचिरं सुमहामतिः ॥ १ ॥</p>
<p>एतस्मिन्नन्तरे देवाः सुभृश दैत्यपीडिताः।</p>
<p>समेत्य माधवं सर्वे प्रणता वाक्यमब्रुवन् ॥ २ ॥</p>
<p>देवदेव जगन्नाथ जनार्दन जगद्गुरो ।</p>
<p>शरणं त्वां प्रपन्नास्मः सर्वे ते वयमच्युत ! ॥ ३ ॥</p>
<p>कालनेमिमुखा दैत्याः कालान्तकयमोपमाः ।</p>
<p>जाता मानुषरूपेण पीडयन्ति जगत्सदा ॥ ४ ॥</p>
<p>धर्महानिम् प्रकुर्वन्तः पीडयन्तो महामुनीन् ।</p>
<p>अस्मानपि समुद्योगम् जेतुम् कुर्वन्ति नित्यदा ॥ ५ ॥</p>
<p>त्वन्नाथान्प्रणतानस्मान् भगवन्स्त्रातुमर्हसि ।</p>
<p>अशरण्यशरण्यस्त्वम् सर्वेषाम् शरणार्थिनाम् ॥ ६ ॥</p>
<p>रुद्रः –</p>
<p>इत्युक्तो देवदेवेशो देवतानाम् गणैस्तदा ।</p>
<p>उवाच मधुरम् वाक्यम् सान्त्वयन् सुरसत्तमान् ॥ ७ ॥</p>
<p>अभयम् वः प्रदास्यामि भयम् त्यजत देवताः ।</p>
<p>तानहम् नाशयाम्याशु युष्माकम् येऽपराधिनः ॥ ८ ॥</p>
<p>निर्भया गच्छत स्वर्गम् शरणम् वो भवाम्यहम् ।</p>
<p>अहमेवाशु सम्प्राप्य मेदिनीम् नाशयामि तान् ॥ ९ ॥</p>
<p>रुद्रः –</p>
<p>इत्युक्तास्तेन ते हृष्टाः प्रणम्य मधुसूदनम् ।</p>
<p>आययुस्त्रिदिवम् तूर्णम् सर्वे देवा यथागतम् ॥ १० ॥</p>
<p>सच देवो जगन्नाथः पीतवासा जनार्दनः ।</p>
<p>वसुदेवमहिष्याम् तु देवक्याम् सम्वभूव ह ॥ ११ ॥</p>
<p>नीतोऽथ वसुदेवेन नन्दगोपव्रजम् क्षणात् ।</p>
<p>तत्रावसच्चिरम् कालम् पूतनादीन्निहत्य सः ॥ १२ ॥</p>
<p>ततः कम्समुखान् सर्वान् आसुरप्रकृतीन् हरन् ।</p>
<p>तस्मिन् भारतसङ्ग्रामे भूत्वा पार्थस्य सारथिः ॥ १३ ॥</p>
<p>भूमे रावतरणम् कृत्वा धर्मस्य च स्थितिम् ।</p>
<p>जगाम भूयः स्वपदम् सर्वलोकगुरुर्हरिः ॥ १४ ॥</p>
<p>तस्मिन् गते दिवम् देवे व्यासशिष्यो महामतिः ।</p>
<p>आत्रेयो नाम कश्चित्तु ववन्दे तम् महामुनिम् ॥ १५ ॥</p>
<p>पाराशर्यम् महात्मानम् कृष्णद्वैपायनम् मुनिम् ।</p>
<p>प्रणम्य प्राम्जलिर्वाक्यमिदमाह महामतिः ॥ १६ ॥</p>
<p>आत्रेयः –</p>
<p>भगवन् भगवान्देवो वासुदेवो जगत्पतिः ॥</p>
<p>त्रिदिवम् दनुजारातिर्गतो यो नस्सदा गतिः ॥ १७ ॥</p>
<p>यश्चास्य जगतः कर्ता सम्हर्ता प्रभुरेव च ।</p>
<p>प्रमाणम् च प्रमेयम् च नामरूपादिकृत्तथा ॥ १८ ॥</p>
<p>योऽव्ययश्चाप्रमेयश्च नित्यः सर्वगतश्शुचिः ।</p>
<p>निर्मलो निर्विकारश्च पुरुषश्चोत्तमः स्मृतः ॥ १९ ॥</p>
<p>अजय्यः पुण्डरीकाक्षः पीतवासा रमापतिः ।</p>
<p>शङ्खचक्रगदापाणिः यो नारायणनामवान् ॥ २० ॥</p>
<p>स देवोऽद्य महाबाहुः धर्मसम्स्थापनो भुवि ।</p>
<p>वसुदेवात्मजः कृष्णः गतः स्वम् स्थानमुत्तमम् ॥ २१ ॥</p>
<p>कालः कलिश्चाप्यासन्नः भवत्यनुदिनम् प्रभो! ।</p>
<p>कुत्र वर्तामहे ब्रह्मन् ! वयम् वक्तुम् त्वमर्हसि ॥ २२ ॥</p>
<p>इत्युक्तो हेतुमद्वाक्यम् वेदव्यासो महामुनिः ।</p>
<p>प्रत्युवाच शुभम् वाक्यमात्रेयम् मुनिसत्तमम् ॥ २३ ॥</p>
<p>व्यासः –</p>
<p>श्रूयताम् तव वक्ष्यामि यद्ब्रवीषि महामते ! ॥ २४ ॥</p>
<p>सम्यगुक्तम् त्वया सौम्य ! कालः क्रूरो भविष्यति ।</p>
<p>गतश्च देवदेवेशो वसुदेवात्मजो हरिः ॥</p>
<p>कृत्वा भारावतरणम् भूमेस्त्रिजगदीश्वरः ॥ २५ ॥</p>
<p>कालः कलिश्च दुर्धर्षः भविष्यति न सम्शयः ।</p>
<p>धर्मलोपो भवेन्नित्यमधर्मश्च महान् भवेत् ॥ २६ ॥</p>
<p>अस्मिन्नेवम् गते कार्ये यद्ब्रवीमि हितम् तव ।</p>
<p>तदेवाचर सौम्य त्वमचिरादात्मनो हितम् ॥ २७ ॥</p>
<p>दक्षिणस्याम् महाभाग ! दिशि बृन्दावनाभिधम् ।</p>
<p>मनोज्ञमाश्रमपदम् मुनीनाम् भावितात्मनाम् ।</p>
<p>अस्ति किञ्चिद्वनम् दिव्यम् नन्दनोपममद्भुतम् ॥ २८ ॥</p>
<p>भृग्वाद्या मुनयो यत्र तपः कुर्युरनुत्तमम् ।</p>
<p>तत्र कैरविणी नाम सरसी विमलोदका ॥</p>
<p>फुल्लपद्मोत्पलवती काचिदस्ति मनोहरा ॥ २९ ॥</p>
<p>तदुत्तरम् महाभाग ! मुक्तिक्षेत्रम् नृणाम् भुवि ।</p>
<p>बृन्दावनमिति ख्यातम् तुलसीकाननान्वितम् ॥ ३० ॥</p>
<p>यत्र सन्निहितो देवः पुराणः शार्ङ्गधृक् स्वयम् ।</p>
<p>सन्निधिम् कुरुते सौम्य ! सदा लोकहिताय वै ॥</p>
<p>तत्रास्ते सुमतिर्नाम कश्चिन्मुनिवरोत्तमः ॥ ३१ ॥</p>
<p>न तस्यास्ति समः कश्चित्तपसा मेधयाऽपि वा।</p>
<p>तस्याश्रमसमीपे त्वम् तेनैव सह नित्यशः ॥</p>
<p>बसैकाग्रमतिर्विष्णौ तत्र श्रेयो भविष्यति ॥ ३२ ॥</p>
<p>इत्युक्त स मुनिस्तुर्णम् कृत्वा प्रतिकृतिम् हरेः ।</p>
<p>आवाह्य विधिवत्तस्याम् वासुदेवम् सनातनम् ॥ ३३ ॥</p>
<p>तमभ्यर्च्य यथान्यायम् पार्थसारथिमव्ययम् ।</p>
<p>वहन्तम् दक्षिणे हस्ते पाञ्चजन्यमनुत्तमम् ॥ ३४ ॥</p>
<p>वामे च पाणिकमले दानमुद्राविभूषितम् ।</p>
<p>आत्रेयस्य ददौ हस्ते पाराशर्यो महामुनिः ।</p>
<p>ततः पुनरुवाचेदम् कृष्णद्वैपायनो मुनिः ॥ ३५ ॥</p>
<p>आत्रेय ! त्वम् महाभाग गत्वा वृन्दावनम् शुभम् ।</p>
<p>सुमतेराश्रमम् सौम्य वस तेन महात्मना ॥ ३६ ॥</p>
<p>तत्र रम्ये वनोद्देशे सम्स्थाप्य प्रतिमामिमाम् ।</p>
<p>वैखानसेन विधिना समर्चय जगद्गुरुम् ॥ ३७ ॥</p>
<p>एवमुक्तः प्रणम्यैनमात्रेयो हृष्टमानसः।</p>
<p>हरिम् मूर्ध्ना दधानस्तु तूर्णम् बृन्दावनम् ययौ ॥ ३८ ॥</p>
<p>सतु गत्वाऽऽश्रमम् तूर्णम् सुमतेस्तु महात्मनः ।</p>
<p>तत्रत्वालोकयामास तमेव मुनिसत्तमम् ॥ ३९ ॥</p>
<p>तेन दृष्टस्सुमतिना यथावत्पूजितस्तदा ।</p>
<p>सर्वमेतद्यथातत्त्वम् कथयामास तत्त्वतः ॥ ४० ॥</p>
<p>श्रुत्वा तद्वचनम् तस्य सुमतिर्हृष्टमानसः ।</p>
<p>यथावत्पूजयांचक्रे तमृषिम् पावकप्रभम् ॥ ४१ ॥</p>
<p>सोऽपि तत्र प्रतिष्ठाप्य प्रतिमाम् ताम् मुरद्विषः ।</p>
<p>वैखानसेन विधिना चिरकालमपूजयत् ॥ ४२ ॥</p>
<p>स समाराध्य सुचिरम् वासुदेवम् जगद्गुरुम् ।</p>
<p>आत्रेयः परमम् धाम जगाम मधुविद्विषः ॥ ४३ ॥</p>
<p>स इदानीमपि मुने! दृश्यते तत्र मानवैः ।</p>
<p>रुक्मिण्या चानिरुद्धेन प्रद्युम्नेन च सेवितः ॥ ४४ ॥</p>
<p>हलायुधेन सहितस्तथा सात्यकिना सह ।</p>
<p>पार्थसारथिरित्येव विश्रुतो जगतीपतिः ॥ ४५ ॥</p>
<p>इदम् चैव पुरावृत्तम् श्रोतुमर्हसि नारद ।</p>
<p>यन्मया कथ्यते तस्य वासुदेवस्य शार्ङ्गिणः ॥ ४६ ॥</p>
<p>पूर्वमासीन्महाप्राज्ञो राजा तुण्डीरमण्डले ।</p>
<p>सुमतिर्नाम नाम्ना तु सर्वलक्षणसम्युतः ॥ ४७ ॥</p>
<p>सर्वशास्त्रार्थतत्त्वज्ञः प्रजापालनतत्परः ।</p>
<p>कल्याणवचनो धीरः कन्दर्प इव मूर्तिमान् ॥</p>
<p>स ररक्ष क्षितिम् राजा युक्तदण्डो यथाविधि ॥ ४८ ॥</p>
<p>समुवाह दृढाम् भक्तिम् हरौ मुरविमर्दने ।</p>
<p>स समाराधयद्विष्णुम् सुमतिर्नृपसत्तमः ॥ ४९ ॥</p>
<p>स सम्प्राप्य महीपालो वेङ्कटाचलमव्ययम् ।</p>
<p>अनेकतरुसम्बाधम् नानापक्षिसमन्वितम् ॥ ५० ॥</p>
<p>बहुकन्दरसङ्कीर्णम् नैकनिर्ज्झरशोभितम् ।</p>
<p>विचित्रैर्धातुभिर्युक्तम् शिखरैरुन्नतैरपि ॥ ५१ ॥</p>
<p>सेवितम् मुनिवर्यैश्च भगवद्भक्तिकोविदैः ।</p>
<p>अवगह्यामले राजा स्वामिपुष्करिणीजले ॥</p>
<p>सुरासुरगुरुम् देवम् ववन्दे हृष्टमानसः ॥ ५२ ॥</p>
<p>कालाम्बुदमिवाकाशे प्रावृट्काले समुच्छ्रितम् ।</p>
<p>स्फुरद्रत्नविचित्रेण किरीटेन विराजितम् ॥ ५३ ॥</p>
<p>कुण्डलाभ्याम् मनोज्ञाभ्याम् शोभितम् कर्णयोर्द्वयोः । ग्रैवेयहारकेयूरकर्णिकासमलङ्कृतम् ॥ ५४ ॥</p>
<p>महद्भ्याम् शङ्खचक्राभ्याम् शोभितम् पार्श्वयोर्द्वयोः ।</p>
<p>सेवितम् चन्द्रसूर्याभ्यामिव कालवलाहकम् ॥ ५५ ॥</p>
<p>पश्यमानश्चिरम् देवम् सुमतिर्हृष्टमासनः ।</p>
<p>सानन्दबाष्पनयनो मनसैवमचिन्तयत् ॥ ५६ ॥</p>
<p>अयम् स विष्णुभगवान्स्त्रिधामा शङ्खचक्रभृत् ।</p>
<p>सम्साराम्बुधिमग्नानाम् हितार्थम् देहिनाम् स्वयम् ॥</p>
<p>आस्ते सदाऽत्र भगवान् योगिनामपि दूरगः ॥ ५७ ॥</p>
<p>अयम् हि तस्मिन् सङ्ग्रामे सारथ्यम् तु किरीटिनः ।</p>
<p>चक्रे दयापरवशः साक्षाच्चक्रधरो हरिः ॥ ५८ ॥</p>
<p>अपि तेनैव रूपेण स्फुरत्सारथ्यलक्ष्मणा ।</p>
<p>ममाद्य दयया देवः स्वयमाविर्भविष्यति ॥ ५९ ॥</p>
<p>एवम् चिन्तयमाने तु सुमतौ धर्मवत्सले ।</p>
<p>आबभाषे महातेजाः स हि वेङ्कटनायकः ॥ ६० ॥</p>
<p>यत्तेऽभिलषितम् राजन् ! तत्तथैव भविष्यति ।</p>
<p>यत्तु बृन्दावनम् नाम विपिनम् मुनिसेवितम् ॥</p>
<p>तत्र ते दर्शयेऽहम् वै यद्रूपम् तु तवेप्सितम् ॥ ६१ ॥</p>
<p>इत्येवमुक्तः सुमतिस्तस्माद्बृन्दावनम् ययौ ।</p>
<p>तत्र प्रकाशमानम् तम् तमालाख्यमिव द्रुमम् ॥ ६२॥</p>
<p>वहन्तम् शङ्खराजानम् दक्षिणे करपल्लवे।</p>
<p>दानमुद्राम् च सव्ये तु सर्वाभरणभूषितम् ॥ ६३॥</p>
<p>स पणभ्य मुनिश्रेष्ठः सुमतिर्हृष्टमानसः ।</p>
<p>वासुदेवम् जगन्नाथमतिमात्रम् मुदम् ययौ ॥ ६४ ॥</p>
<p>स तस्य विधिवद्राजा देवदेवस्य शार्ङ्गिणः।</p>
<p>उत्सवम् कारयामास चैत्रे मासि शुभोदये ॥ ६५ ॥</p>
<p>इदम् मया यदाख्यातम् पुरावृत्तम् महामुने ! ।</p>
<p>सङ्क्षेपेण यथावृत्तम् को वक्तुम् शक्नुयान्नरः ॥ ६६ ॥</p>
<p>य इदम् शृणुयाद्विप्र ! भक्त्या पापप्रणाशनम् ।</p>
<p>आख्यानम् स हरेर्धाम याति पापयुतोऽपि वा ॥ ६७ ॥</p>
<p>अथान्यस्तत्र योऽप्यस्ति सप्तरोमेति विश्रुतः ।</p>
<p>मुनिः परमभूयिष्ठः सर्वभूतहिते रतः ॥ ६८ ॥</p>
<p>वैनतेयाधिरूढम् तु स कृत्वा विष्णुमव्ययम् ।</p>
<p>शङ्खचक्रधरम् देवम् वहन्तमभयम् मुने ॥ ६९ ॥</p>
<p>वैखानसेन विधिना सम्स्थाप्य पुरुषोत्तमम् ।</p>
<p>चिरमाराध्य विधिवत् वरदम् प्रणमन्नृणाम् ॥</p>
<p>देहावसाने तद्दिव्यम् पदम् प्राप मुरद्विषः ॥ ७० ॥</p>
<p>सोऽपि सम्प्रति सर्वेषाम् प्राणिनाम् गोचरीभवन् ।</p>
<p>वरदो नाम देवेशो दृश्यते तत्र वै हरिः ॥ ७१ ॥</p>
<p>एवम् पञ्च समाख्याता मूर्तयो मुनिसत्तम ! ।</p>
<p>याः पृष्टवानसि पुरा विष्णोस्तु दनुजद्विषः ॥ ७२ ॥</p>
<p><strong>इति श्रीब्रह्माण्डपुराणे महेश्वरनारदसम्वादे</strong> <strong>बृन्दारण्यक्षेत्रमाहात्म्ये अष्टमोऽध्यायः ॥</strong></p>
<p><strong>श्रीमद्वरवरमुनये नमः</strong></p>
<hr>
<p><strong>श्रीबृन्दारण्यक्षेत्रमाहात्म्ये नवमोऽध्यायः</strong></p>
<p>नारदः-</p>
<p>विज्ञाता मूर्तयः पञ्च विष्णोरत्र महात्मनः ।</p>
<p>तीर्थस्य वैभवम् चापि वक्तुमर्हसि शङ्खर ! ॥ १ ॥</p>
<p>रुद्रः –</p>
<p>को नाम मुनिशार्दूल ! शक्तो वक्तुम् हि वैभवम् ।</p>
<p>तस्य तीर्थस्य महतो मनुष्यो देव एव वा ॥ २ ॥</p>
<p>इदम् गुह्यतमम् लोके तस्य तीर्थस्य वैभवम् ।</p>
<p>यत्पृष्टवानसि मुने त्वम् मामद्य महाव्रत ! ॥ ३ ॥</p>
<p>सा हि कैरविणी नाम कैरवोत्पलशोभिता ।</p>
<p>सम्फुल्लपद्मसञ्चञ्छन्ना सरसी विमलोदका ॥ ४ ॥</p>
<p>हम्सैश्च मानसावासैः सर्वदा सङ्घशो युता ।</p>
<p>कारण्डवैस्सारसैश्च नित्यमत्तैः सदावृता ॥ ५ ॥</p>
<p>मिथुनैश्चक्रवाकानाम् मधुरारावसम्युतैः।</p>
<p>सेविता विगैरन्यैरति हृ विराविभिः ॥</p>
<p>षट्पदारवसञ्च्छन्ना सङ्कीर्णा तीरजैर्द्रुमैः ॥ ६ ॥</p>
<p>तस्याः पञ्च प्रशस्तानि तीर्थानि परितो मुने! ।</p>
<p>तेषाम् मध्ये कैरविणी स्थिता सा सरसी शुभा ॥ ७ ॥</p>
<p>या दृष्टाऽपि नृणाम् पापम् नाशयत्यमलोदका ।</p>
<p>किम् पुनः स्पर्शनस्नानैः दुर्लभम् भुवि मानवैः ॥ ८ ॥</p>
<p>श्रियमायुर्यशः कान्तिमारोग्यम् पशुपुत्रकान् ।</p>
<p>प्राप्नोति दुर्लभम् चापि पदम् स्नातस्ततो नरः ॥ ९ ॥</p>
<p>न जन्म पुनरायाति तस्याम् स्नातो नरः क्वचित् ।</p>
<p>नायशो नैव नरकम् न चाभक्तिम् जनार्दने ॥ १० ॥</p>
<p>तस्याम् स्नातः सकृन्मर्त्यः मुच्यते सर्वकिल्बिषैः ।</p>
<p>पदम् तदपि चाप्नोति यदनन्तमनादि च ॥ ११ ॥</p>
<p>मातृहा पितृहा चापि ब्रह्महा गोघ्न एव च ।</p>
<p>मासमेकम् नरः पापैस्तत्र स्नात्वा विमुच्यते ॥ १२ ॥</p>
<p>स्वर्णस्तेयी सुरापश्च यश्चान्यः पापकृन्नरः ।</p>
<p>स्नात्वा मासम् स तस्याम् वै मुच्यते नात्र सम्शयः ॥ १३ ॥</p>
<p>कार्तिकस्य तु मासस्य कृष्णपक्षेऽष्टमीतिथौ ।</p>
<p>यः श्राद्धकर्म कुरुते स पितॄणाम् प्रियो मतः ॥ १४ ॥</p>
<p>न गया नैव काशी च न क्षेत्रम् कौरवम् तथा ।</p>
<p>न पुष्करम् च सदृशम् तस्य क्षेत्रस्य वै मुने ॥ १५ ॥</p>
<p>गीतो यस्तु पुराविद्भिः मुनिभिर्मुनिसम्मतः ।</p>
<p>श्लोकम् शृणुष्व देवर्षे ! तम् वक्ष्यामि समाहितः ॥ १६ ॥</p>
<p>सहस्राण्यपि जन्मानि जह्नुकन्या निषेवणात् ।</p>
<p>सकृत्कैरविणीस्नानमधिकम् नात्र सम्शयः ॥ १७ ॥</p>
<p>नियतो नियताहारो नियतेन्द्रियमानसः ।</p>
<p>स्नायात्तस्याम् सरस्याम् तु मन्त्रमेतदुदीरयन् ॥ १८ ॥</p>
<p>अपहर मम दुरितानि प्रदिश त्वम् निरुपमाम् यशोलक्ष्मीम् ।</p>
<p>भगवति कैरविणि त्वाम् प्रणमामि जनार्दनप्रिये सुभगे ॥ १९ ॥</p>
<p>एष मन्त्रस्तु सुमहान्वसिष्ठेन महात्मना ।</p>
<p>सकाशाद्ब्रह्मणः प्राप्तः परमश्चतुराननात् ॥ २० ॥</p>
<p>एवमुक्त्वाऽवगाह्याम्भस्यमले विमलाम्भसः ।</p>
<p>मनुजस्तस्य सरसो माधवम् प्रतिपद्यते ॥ २१ ॥</p>
<p>अत्र त्वयेदम् श्रोतव्यमितिहासम् पुरातनम् ।</p>
<p>शार्दूलस्य मुनेश्चापि सम्वादो व्याघ्रजन्मनः ॥ २२ ॥</p>
<p>शार्दूलः –</p>
<p>इदमुक्तम् त्वया ब्रह्मन् माहात्म्यम् बहुशो मुने ।</p>
<p>गङ्गाया जहूनुकन्यायास्सर्वस्मादधिकम् भुवि ॥ २३ ॥</p>
<p>यथा महानदीष्वेषा प्रशस्ता देववाहिनी ।</p>
<p>एवम् सरस्सु किम् तीर्थम् तद्वदस्व महामते ॥ २४ ॥</p>
<p>व्याघ्रजन्मा –</p>
<p>साधु पृष्टम् त्वया तात! शृणुष्व कथयाम्यहम् ।</p>
<p>गङ्गाया अपि यत्तीर्थम् प्रशस्तम् जगतीतले ॥ २५ ॥</p>
<p>यत्तु बृन्दावनम् नाम वनम् मधुनिघातिनः ।</p>
<p>जगत्याम् प्रियमत्यर्थम् नानातरुमृगद्विजम् ॥ २६ ॥</p>
<p>तत्र कैरविणी नाम सरसी मुनिसत्तम ! । काचिदच्छोदकाऽनेकविहङ्गमविराजिता ॥ २७ ॥</p>
<p>तत्समम् जगतीपृष्ठे न कुत्रापि च दृश्यते ।</p>
<p>सरो वाऽपि तटाको वा नदी वा कूप एव वा ॥ २८ ॥</p>
<p>गङ्गायामपि च स्नातः स्वर्गमेत्य पुनर्भुवि ।</p>
<p>जन्म जन्तुरवाप्नोति तत्स्नानी न पुनर्भवम् ॥ २९ ॥</p>
<p>बहुना किमिहोक्तेन वक्ष्ये सङ्क्षेपतः शृणु ।</p>
<p>धर्मार्थकाममोक्षाणाम् साधनम् तत्सरो मतम् ॥ ३० ॥</p>
<p>वक्तुम् वा वैभवम् तस्य शक्तो नैव नरो भुवि ।</p>
<p>देवो वा देवराजो वा सोऽपि साक्षाद्बृहस्पतिः ॥ ३१ ॥</p>
<p>श्रूयते हि पुरा वृत्तमिदम् मुनिवरोत्तम! ।</p>
<p>विश्वावसोः कृतज्ञस्य गन्धर्वाधिपतेर्महत् ॥ ३२ ॥</p>
<p>स कदाचिन्महाभाग ! विमानम् वरमास्थितः ।</p>
<p>चचार विमले व्योम्नि गन्धर्ववरसत्कृतः ॥ ३३ ॥</p>
<p>तस्य सञ्चरतो व्योम्नि गन्धर्वाधिपतेर्मुने! ।</p>
<p>अधस्तादरजोनाम सरः सुविमलोदकम् ॥ ३४ ॥</p>
<p>विन्ध्यस्य दक्षिणे पार्श्वे हेमो नाम महागिरिः ।</p>
<p>त्रीणि शृङ्गाणि तस्यापि भृशमुच्चैस्तराणि वै ॥ ३५ ॥</p>
<p>तत्र शृङ्गे प्रतीचीने मत्तवारणसञ्ज्ञिते ।</p>
<p>महत्यभ्रम्लिहे रम्ये स्थितम् तदरजस्सरः ॥ ३६ ॥</p>
<p>तत्रात्रिपुत्रो भगवान् दुर्वासा मुनिसत्तमः ।</p>
<p>तपश्चचार सुभृशम् वर्षाणि सुबहूनि वै ॥ ३७ ॥</p>
<p>तस्योर्ध्वम् गच्छतस्तत्र व्योम्नि विश्वावसोर्मुने ।</p>
<p>दुर्वाससश्शरीरे च छाया वै निपपात ह ॥ ३८ ॥</p>
<p>ततः क्रुद्धो महाभागो दुर्वासा मुनिसत्तमः ।</p>
<p>गन्धर्वराजम् गच्छन्तमपश्यद्व्योम्निनिर्मले ॥</p>
<p>तम् दृष्ट्वा सुभृशम् क्रुद्धो वाक्यमेतदुवाच ह ॥ ३९ ॥</p>
<p>दुर्वासाः –</p>
<p>यस्माद्गच्छसि दुर्बुद्धे ममोपरि दिवि द्रुतम् ।</p>
<p>मामनादृत्य तस्मात्त्वमशरीरो भविष्यसि ॥</p>
<p>एवमुक्ता रुषाऽपश्यन्निर्दहन्निव चक्षुषा ॥ ४० ॥</p>
<p>व्याघ्रजन्मा –</p>
<p>एवमुक्ते तु वचने शरीरमपतद्भुवि ।</p>
<p>तस्य विश्वावसोर्विप्र ! जगाम सुमहद्भयम् ॥ ४१ ॥</p>
<p>अशरीरस्ततो गत्वा वायुभूतो मनोजवः ।</p>
<p>प्रणम्य प्राञ्जलिर्वाक्यमिदमाह धनाधिपम् ॥ ४२ ॥</p>
<p>विश्वावसुः –</p>
<p>पश्य देव ! मम प्राप्तमीदृशम् कर्म कुत्सितम् ।</p>
<p>त्राहि त्राहि धनाध्यक्ष ! शरणम् त्वामुपागतः ॥ ४३ ॥</p>
<p>अजानतैव हि मया प्राप्तम् कर्मेदृशम् प्रभो! ।</p>
<p>दुर्वाससाऽतितपसा समुत्सृष्टम् धनाधिप ! ॥ ४४ ॥</p>
<p>तमेवमुक्तवन्तम् तु प्रत्युवाच धनाधिपः ।</p>
<p>सान्त्वयन् श्लक्ष्णया वाचा मागमो मागमो भयम् ॥ ४५ ॥</p>
<p>अवश्यमनुभोक्तव्यम् सुकृतम् दुष्कृतम् तथा ।</p>
<p>स्वेनैव स्वकृतम् तात नापरस्यापरेण हि ॥ ४६ ॥</p>
<p>धर्माधर्मौ सुखम् दुःखम् लाभालाभौ जयाजयौ ।</p>
<p>स्वेच्छया नैव जायन्ते प्राणिनाम् प्राणवत्तम! ॥ ४७ ॥</p>
<p>तदत्र त्वम् शुचम् त्यक्त्वा तरुणीव जरान्वितम् ।</p>
<p>तपश्चरस्व सुमहद्यथा स्याद्देहसम्भवः ॥ ४८ ॥</p>
<p>एवमुक्तः प्रणम्यैनमशरीरो धनाधिपम् ।</p>
<p>तथेत्युक्त्वा जगामाथ शितिकण्ठम् महेश्वरम् ॥ ४९ ॥</p>
<p>वृषभध्वजमासाद्य प्रणम्य प्राञ्जलिस्तदा ।</p>
<p>पार्वत्या सहितम् देवमिदम् वचनमब्रवीत् ॥ ५० ॥</p>
<p>विश्वावसुः –</p>
<p>भगवन्देवदेवेश ! त्राहि माम् शरणागतम् ।</p>
<p>कुत्राहम् तपसस्सिद्धिम् सद्यः प्राप्स्यामि शङ्कर ! ॥</p>
<p>तद्वदस्व महादेव ! त्वस्य मे शरणार्थिनः ॥ ५१ ॥</p>
<p>व्याघ्रजन्मा –</p>
<p>एवमुक्ते तु वचने नीलकण्ठोऽब्रवीदिदम् ॥ ५२ ॥</p>
<p>रुद्रः –</p>
<p>तुलसीकाननम् तात ! गन्तुमर्हसि सुव्रत ।</p>
<p>यत्र कैरविणी नाम सरसी सा महत्तरा ॥</p>
<p>तत्र सिद्धिस्तव भवेत्सद्य एव महातपः ॥ ५३ ॥</p>
<p>व्याघ्रजन्मा-</p>
<p>एवमुक्तस्तु देवेन हृष्टो विश्वावसुस्तदा ।</p>
<p>तुलसीकाननम् शीघ्रमाजगाम महामतिः ॥ ५४ ॥</p>
<p>बृन्दारण्यम् ततो गत्वा दृष्ट्वा कैरविणीम् शुभाम् ।</p>
<p>हृष्टस्तत्र तपश्चक्रे किञ्चित्कालम् मनोरमे ॥ ५५ ॥</p>
<p>एवम् तपोऽचरतत्र स हि विश्वावसुर्मुने ॥ ५६ ॥</p>
<p>एवमाह महाभाग व्याघ्रजन्मा महामुनिः ।</p>
<p>अतस्तत्सदृशम् किञ्चिद्दृश्यते न सरः क्वचित् ॥</p>
<p>तत्स्नानाद्दुर्लभम् किञ्चिन्नृणाम् भुवि न जायते ॥ ५७ ॥</p>
<p><strong>इति श्रीब्रह्माण्डपुराणे महेश्वरनारदसम्वादे श्रीबृन्दारण्यक्षेत्रमाहात्म्ये नवमोऽध्यायः ॥</strong></p>
<p><strong>श्रीमद्वरवरमुनये नमः</strong></p>
<hr>
<p><strong>श्रीबृन्दारण्यक्षेत्रमाहात्म्ये दशमोऽध्यायः</strong></p>
<p>यदुक्तम् देवदेवेश त्वया वृषभलाञ्छन ! ।</p>
<p>पञ्च तीर्थानि तस्येति पुरतस्तानि मे वद ॥ १ ॥</p>
<p>रुद्रः –</p>
<p>कैरविण्यास्सरस्यास्तु स्थितमुत्तरपूर्वतः ।</p>
<p>विमलाम्भस्सरः किञ्चिदिन्द्रतीर्थमिति स्मृतम् ॥ २ ॥</p>
<p>स्नाने दाने कृते तत्र नरो नित्यो भविष्यति ।</p>
<p>वाजिदानम् कृतम् तत्र विशेषेण प्रशस्यते ॥ ३ ॥</p>
<p>अथान्यद्दक्षिणे भागे स्थितम् किञ्चित्सरोवरम् ।</p>
<p>सोमतीर्थमिति ख्यातम् सर्वपापप्रणाशनम् ॥ ४ ॥</p>
<p>क्षीराणाम् नवनीतानाम् क्षौमस्य च पटस्य च ।</p>
<p>तत्र दानम् प्रशस्तम् स्याद्दध्नश्च मुनिसत्तम ॥ ५ ॥</p>
<p>ततो दक्षिणतः पश्चान्मीनतीर्थमिति श्रुतम् ।</p>
<p>महापापप्रशमनम् सर्वसिद्धिकरम् नृणाम् ॥ ६ ॥</p>
<p>तत्र चापि विशेषेण मुक्तादानम् प्रशस्यते ।</p>
<p>प्रवालस्य मणीनाम् च मधुनस्सर्पिषस्तथा ॥ ७ ॥</p>
<p>तत उत्तरतः पश्चादग्नितीर्थाभिधम् सरः ।</p>
<p>महताम् पातकानाम् च कुलिशम् तन्निवारणे ॥ ८ ॥</p>
<p>मेषदानम् प्रशस्तम् स्यात्कृतम् तत्र महामुने ।</p>
<p>आरोग्यदम् पुष्टिकरमैश्वर्यस्यापि दायकम् ॥ ९ ॥</p>
<p>उत्तरस्याम् दिशि तथा कैरविण्याः स्थितम् शुभम् ।</p>
<p>विमलाम्भस्सरः किञ्चिद्विष्णुतीर्थमिति श्रुतम् ॥ १० ॥</p>
<p>यम् यम् कामयते कामम् तम् तमामोति मानवः ।</p>
<p>तत्र स्नात्वा महापापैर्मुच्यते नात्र सम्शयः ॥ ॥ ११ ॥</p>
<p>तत्र दानम् महाभाग ! सर्वेषाम् च प्रशस्यते ।</p>
<p>सर्वेषामेव तीर्थानामुत्तमम् वैष्णवम् स्मृतम् ॥ १२ ॥</p>
<p>तत्र स्नानम् प्रशस्तम् स्यान्मुनिवर्गापवर्गदम् ॥ १३ ॥</p>
<p>पञ्चतीर्थसमायुक्तामीदृशीम् ताम् सरोवराम् ।</p>
<p>स्नायात्कैरविणीम् विप्र यदीच्छति हरेः पदम् ॥ १४ ॥</p>
<p>एतच्च सरसि ह्यन्यदद्भुतम् श्रोतुमर्हसि ।</p>
<p>देवर्षे वदतो मत्तो यदनादि महामते ! ॥ १५ ॥</p>
<p>मुद्गलो नाम कश्चित्तु मुनिः परमधार्मिकः ।</p>
<p>कण्वपुत्रो महातेजास्तपस्स्वाध्यायतत्परः ॥ १६ ॥</p>
<p>रम्ये तु गोमतीतीरे कोविदारवने स्थितः।</p>
<p>सकृत्पित्राऽन्वितः कुर्वन् तपः परमदुश्वरम् ॥ १७ ॥</p>
<p>तत्रैव वसतस्तस्य कोविदारवने शुभे ।</p>
<p>रम्यमाश्रममाजम्मुर्मुनयस्तत्त्वदर्शिनः ॥ १८ ॥</p>
<p>गोहिलो गौतमश्चैव कतको विमलो विधुः।</p>
<p>पञ्चैते पावनप्रख्या मुद्गलस्य महामुने ॥ १९ ॥</p>
<p>पूजिताश्च यथान्यायम् तेन ते मुनयस्तदा ।</p>
<p>रम्ये तस्याश्रमे रात्रिमूषुर्विमलमानसाः ॥ २० ॥</p>
<p>तानब्रवीन्महातेजा मुद्गलो मुनिसत्तमः ॥ २१ ॥</p>
<p>मुद्गलः –</p>
<p>क्व गच्छथ महाभागाः पश्यतो मम सम्शयः ॥ २२ ॥</p>
<p>रुद्रः –</p>
<p>अथ प्रत्यूचुरेनम् ते गोहिलाद्यास्तपोधनाः ॥ २३ ॥</p>
<p>मुनयः-</p>
<p>बृन्दारण्यम् गमिष्यामो यत्रास्ते भगवान् हरिः ।</p>
<p>यत्र सा सरसी रम्या नाम्ना कैरविणी शुभा ॥ २४ ॥</p>
<p>भृग्वाद्या मुनयो यत्र तपश्चक्रुस्सुदुष्करम् ।</p>
<p>तत्र गत्वा वयम् सर्वे तपः कर्तुम् कृतक्षणाः ॥</p>
<p>तत्समम् दृश्यते क्वापि मुक्तिक्षेत्रम् न भूतले ॥ २५ ॥</p>
<p>रुद्रः –</p>
<p>इत्युक्तस्तैर्मुनिवरैर्मुद्गलो मुनिसत्तमः ।</p>
<p>तानब्रवीदहम् चापि यास्यामि तुलसीवनम् ॥ २६ ॥</p>
<p>सम्प्राप्ता मुनयस्ते च स चापि मुनिसत्तमः ।</p>
<p>बृन्दारण्यम् ततो गत्वा रम्यपक्षिमृगद्विपम् ॥ २७ ॥</p>
<p>अलङ्कृतम् मुनिकुलैस्तपश्चरणतत्परैः ।</p>
<p>तामपश्यन्मुनिवरास्तपश्चक्रुः पृथक्पृथक् ॥ २८ ॥</p>
<p>तत्र तत्र सरस्तीरे रम्यपादपसङ्कुले ।</p>
<p>मुद्गलस्तु महातेजा मुनिः परमधार्मिकः ॥</p>
<p>तदम्भस्यवगाह्यान्तस्तत्र चक्रे महत्तपः ॥ २९ ॥</p>
<p>तस्यैवम् कैरविण्यम्भस्यवगाह्य स्थितस्य तु ।</p>
<p>बहवो वत्सरा याताः सुखेनैव महाद्युतेः ॥ ३० ॥</p>
<p>ततः कदाचिदुन्मील्य चक्षुषी सर्वतो दिशः ।</p>
<p>विलोकयन्ददर्शाग्रे स्थितम् मीनम् महातनुम् ॥ ३१ ॥</p>
<p>दारैः पुत्रैश्च पौत्रैश्च बन्धुभिश्चाप्यथेतरैः ।</p>
<p>परितः सम्वृतम् किञ्चिन्मनोहरतराकृतिम् ॥ ३२ ॥</p>
<p>तम् दृष्ट्वा तपसो विघ्नममन्यत महाद्युतिः ।</p>
<p>मौद्गलो मुनिशार्दूलः सम्स्थितस्य ममात्र हि ॥ ३३ ॥</p>
<p>तमवाच शुभम् वाक्यम् सान्त्वयन्परया गिरा ॥ ३४ ॥</p>
<p>मीनमीन महाभाग सत्वरोऽद्य त्वमन्यतः ।</p>
<p>गच्छैभिर्बन्धुभिर्युक्तो न त्वम् वस्तुमिहार्हसि ॥ ३५ ॥</p>
<p>येच त्वदीयास्सरसि निवसन्त्यत्र वारिज ।</p>
<p>मृतप्राया भविष्यन्ति श्वस्ते सूर्योदयात्परम् ॥ ३६ ॥</p>
<p>ममात्र सरसि प्राज्ञ कुर्वतस्तप उत्तमम् ।</p>
<p>दर्शनम् ते महान्विघ्नो भविष्यति न सम्शयः ॥ ३७ ॥</p>
<p>इत्युक्तो बन्धुभिस्सर्वैस्तत्क्षणादेव सोऽन्यतः ।</p>
<p>जगाम मीनो देवर्षे नाद्यापि परिदृश्यते ॥ ३८ ॥</p>
<p>एतत्ते कथितम् सर्वम् यत्पृष्टोऽहम् महामुने।</p>
<p>बृन्दारण्यस्य माहात्म्यम् तीर्थस्य च विशेषतः ॥ ३९ ॥</p>
<p>कञ्चित्ते सम्शयो नष्टः कञ्चित्ते नैव विस्मृतिः।</p>
<p>कच्चिचाधिगतश्चार्थः कचित्ते सफलश्श्रमः ॥ ४० ॥</p>
<p>कचित्ते सफलो धर्मः कच्चित्ते सफलो नयः।</p>
<p>इच्छा ते सफला कच्चित् कच्चित्तृप्तिस्तवाभवत् ॥ ४१ ॥</p>
<p>एतत्ते परिविज्ञातम् कच्चिन्माहात्म्यमुत्तमम् ।</p>
<p>नैवमर्थम् विजानन्ति जना हि जगतीतले ॥</p>
<p>मनुजः कुत्रचित्कश्चिज्जानाति सुकृती कृती ॥ ४२ ॥</p>
<p>नावैष्णवाय वक्तव्यम् नैवाभागवताय च ।</p>
<p>न शूद्राय च वक्तव्यम् यथेष्टम् तु धनेच्छया ॥ ४३ ॥</p>
<p>न वाच्यम् मूर्खमध्ये वा न पाषण्डगणे तथा ।</p>
<p>न नास्तिकानाम् मध्ये च बृन्दारण्यस्य वैभवम् ॥ ४४ ॥</p>
<p>ब्राह्मणाः क्षत्रिया वैश्याः शूद्राश्च कृतलक्षणाः।</p>
<p>श्रोतुमर्हन्ति देवर्षे तुलसीवनवैभवम् ॥ ४५ ॥</p>
<p>शृण्वन्ति ये नरा भक्तया विमला नान्यमानसाः ।</p>
<p>तेषाम् न दुर्लभं लोके किञ्चिदस्ति महामुने ॥ ४६ ॥</p>
<p>ये शृण्वन्ति नरा भक्त्या वैभवम् प्रतिवासरम् ।</p>
<p>ते कुर्वन्त्यश्वमेधादिमहायज्ञान् दिनेदिने ॥ ४७ ॥</p>
<p>अध्यायमेकमथवा श्लोकमेकमथापि वा ।</p>
<p>अथवा पादमेकम् च शृणुयात्प्रतिवासरम् ॥ ४८ ॥</p>
<p>अनन्यमानसाः श्रुत्वा तुलसीवनवैभवम् ।</p>
<p>सर्वकामानवाप्येह महीयन्ते हरेः पदे ॥ ४९ ॥</p>
<p>वित्तार्थी वित्तमाप्नोति पुत्रार्थी पुत्रमेव च ।</p>
<p>विद्यार्थी च तथा विद्यामैश्वर्यार्थी तथैव तत् ॥ ५० ॥</p>
<p>तुलसीवनमाहात्म्यम् श्रुत्वा भत्या नरस्सुधीः ।</p>
<p>रोगाद्विमुच्यते रोगी बन्धनाद्बन्धवानपि ॥ ५१ ॥</p>
<p>भयाद्विमुच्यते भीतो विपन्नो विपदस्तथा ।</p>
<p>गर्भिणी लभते पुत्रम् कन्या विन्दति सत्पतिम् ॥</p>
<p>भक्त्येदम् वैभवम् श्रुत्वा भर्तुः प्रियतमा भवेत् ॥ ५२ ॥</p>
<p>ब्राह्मणस्तु समाकर्ण्य भक्त्या वेदान्तगो भवेत् ।</p>
<p>विजयम् लभते राजा वैश्यश्च धनमाप्नुयात् ॥</p>
<p>शूद्रस्तु सुखमाप्नोति पूज्यते च स्वबन्धुभिः ॥ ५३ ॥</p>
<p>शृण्वताम् च नरा ये वै तुलसीवनवैभवम् ।</p>
<p>उपकुर्वन्ति तेऽप्यन्ते महीयन्ते हरेः पदे ॥ ५४ ॥</p>
<p>शृण्वन् पठन् लिखन् विभ्रदथवा श्रावयन्परान् ।</p>
<p>तुलसीवनमाहात्म्यम् वैकुण्ठे तु महीयते ॥ ५५ ॥</p>
<p><strong>इति श्रीब्रह्माण्डपुराणे महेश्वरनारदसम्वादे श्री</strong> <strong>बृन्दारण्यक्षेत्रमाहात्म्ये दशमोऽध्यायः ॥</strong></p>
<hr>
<p><strong>श्रीमद्वरवरमुनये नमः ॥</strong></p>
<p><strong>स्वस्ति प्रजाभ्यः परिपालयन्ताम् न्याय्येन मार्गेण महीम् महीशाः ।</strong></p>
<p><strong>गोब्राह्मणेभ्यः शुभमस्तु नित्यम् लोकाः समस्ताः सुखिनो भवन्तु ॥</strong></p>
<p><strong>काले वर्षतु पर्जन्यः पृथिवी सस्यशालिनी</strong> <strong>।</strong></p>
<p><strong>देशोऽयम् क्षोभरहितो ब्राह्मणास्सन्तु निर्भयाः ॥</strong></p>
<p><strong>कावेरी वर्धताम् काले काले वर्षतु वासवः ।</strong></p>
<p><strong>श्रीरङ्गनाथो जयतु श्रीरङ्गश्रीश्च वर्धताम् ॥</strong></p>
<hr>
<p><strong>श्रीबृन्दारण्यक्षेत्रमाहात्म्यम् समाप्तम् ॥</strong></p>
<p><strong>श्रीरुक्मिणी समेत श्रीवेङ्कटकृष्णस्वामिने नमः</strong></p>

  </div>
</article>


        

        



    <aside class="card border noPrint" id="section-tree-item-sthala-purANam_bRndAraNya-xetra-mAhAtmyam_02_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/sthala-purANam/bRndAraNya-xetra-mAhAtmyam/02/">श्रीबृन्दारण्यक्षेत्रमाहात्म्यम् Part 2 </a>
            <a data-toggle="collapse" href="#section-tree-item-body-sthala-purANam_bRndAraNya-xetra-mAhAtmyam_02_md" role="button" aria-expanded="false" aria-controls="section-tree-item-body-sthala-purANam_bRndAraNya-xetra-mAhAtmyam_02_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-sthala-purANam_bRndAraNya-xetra-mAhAtmyam_02_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: श्रीबृन्दारण्यक्षेत्रमाहात्म्यम् Part 2</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
