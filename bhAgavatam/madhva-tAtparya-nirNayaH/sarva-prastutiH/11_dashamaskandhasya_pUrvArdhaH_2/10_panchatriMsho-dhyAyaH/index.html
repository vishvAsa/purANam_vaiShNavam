<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | १० पञ्चत्रिंशोऽध्यायः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="१० पञ्चत्रिंशोऽध्यायः">
  <meta property="og:description" content="केशी तु कंसप्रहितः खुरैर्महीं महाहयो निर्दरयन् मनोजवः ॥ अथ पञ्चत्रिंशोऽध्यायः ॥
श्रीशुक उवाच— केशी तु कंसप्रहितः खुरैर्महीं महाहयो निर्दरयन् मनोजवः । सटावधूताभ्रविमानसङ्कुलं कुर्वन् नभो ह्रेषितभीषिताखिलः ॥ १ ॥ पदरत्नावली देवकार्याभिज्ञस्य नारदस्य वर्तमानवर्तिष्यमाणचरितमतिरासीदिति प्रमेयं प्रकाशयत्यस्मिन्नध्याये । तत्रादौ केशिदैत्यवधलक्षणं भगवद्विक्रमं वक्तुमुपक्रमते केशीति ॥ कंसेन प्रहितः प्रेषितो महाहयो महाश्वः सन् खुरैर्मही निर्दरयन् विदारयन् । मनस इव जवो वेगो यस्य स तथा । सटाभिः स्कन्धगतदीर्घरोमभिरवधूतानि इतस्ततः क्षिप्तान्यभ्राणि विमानानि च तैः सङ्कुलम् । ह्रेषितेनाश्वजातिशब्देन भीषितमखिलं येन स तथा । ‘हेष ह्रेषा च वाजिनाम्’ इति हलायुधः">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="१० पञ्चत्रिंशोऽध्यायः">
  <meta itemprop="description" content="केशी तु कंसप्रहितः खुरैर्महीं महाहयो निर्दरयन् मनोजवः ॥ अथ पञ्चत्रिंशोऽध्यायः ॥
श्रीशुक उवाच— केशी तु कंसप्रहितः खुरैर्महीं महाहयो निर्दरयन् मनोजवः । सटावधूताभ्रविमानसङ्कुलं कुर्वन् नभो ह्रेषितभीषिताखिलः ॥ १ ॥ पदरत्नावली देवकार्याभिज्ञस्य नारदस्य वर्तमानवर्तिष्यमाणचरितमतिरासीदिति प्रमेयं प्रकाशयत्यस्मिन्नध्याये । तत्रादौ केशिदैत्यवधलक्षणं भगवद्विक्रमं वक्तुमुपक्रमते केशीति ॥ कंसेन प्रहितः प्रेषितो महाहयो महाश्वः सन् खुरैर्मही निर्दरयन् विदारयन् । मनस इव जवो वेगो यस्य स तथा । सटाभिः स्कन्धगतदीर्घरोमभिरवधूतानि इतस्ततः क्षिप्तान्यभ्राणि विमानानि च तैः सङ्कुलम् । ह्रेषितेनाश्वजातिशब्देन भीषितमखिलं येन स तथा । ‘हेष ह्रेषा च वाजिनाम्’ इति हलायुधः">
  <meta itemprop="wordCount" content="3111">
  <meta name="twitter:card" content="summary">
  <meta name="twitter:title" content="१० पञ्चत्रिंशोऽध्यायः">
  <meta name="twitter:description" content="केशी तु कंसप्रहितः खुरैर्महीं महाहयो निर्दरयन् मनोजवः ॥ अथ पञ्चत्रिंशोऽध्यायः ॥
श्रीशुक उवाच— केशी तु कंसप्रहितः खुरैर्महीं महाहयो निर्दरयन् मनोजवः । सटावधूताभ्रविमानसङ्कुलं कुर्वन् नभो ह्रेषितभीषिताखिलः ॥ १ ॥ पदरत्नावली देवकार्याभिज्ञस्य नारदस्य वर्तमानवर्तिष्यमाणचरितमतिरासीदिति प्रमेयं प्रकाशयत्यस्मिन्नध्याये । तत्रादौ केशिदैत्यवधलक्षणं भगवद्विक्रमं वक्तुमुपक्रमते केशीति ॥ कंसेन प्रहितः प्रेषितो महाहयो महाश्वः सन् खुरैर्मही निर्दरयन् विदारयन् । मनस इव जवो वेगो यस्य स तथा । सटाभिः स्कन्धगतदीर्घरोमभिरवधूतानि इतस्ततः क्षिप्तान्यभ्राणि विमानानि च तैः सङ्कुलम् । ह्रेषितेनाश्वजातिशब्देन भीषितमखिलं येन स तथा । ‘हेष ह्रेषा च वाजिनाम्’ इति हलायुधः">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/madhva-tAtparya-nirNayaH\/sarva-prastutiH\/11_dashamaskandhasya_pUrvArdhaH_2\/10_panchatriMsho-dhyAyaH\/".replace(basePath, "/");
  pageVars.pageParams = {};
  pageVars.pageSource = "bhAgavatam\/madhva-tAtparya-nirNayaH\/sarva-prastutiH\/11_dashamaskandhasya_pUrvArdhaH_2\/10_panchatriMsho-dhyAyaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> १० पञ्चत्रिंशोऽध्यायः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१० पञ्चत्रिंशोऽध्यायः">१० पञ्चत्रिंशोऽध्यायः</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="कश-त-कसपरहत-खररमह-महहय-नरदरयन-मनजव">केशी तु कंसप्रहितः खुरैर्महीं महाहयो निर्दरयन् मनोजवः</h2>
<p><strong>॥ अथ पञ्चत्रिंशोऽध्यायः ॥</strong></p>
<h1 id="शरशक-उवच"><strong>श्रीशुक उवाच—</strong></h1>
<h1 id="कश-त-कसपरहत-खररमह-महहय-नरदरयन-मनजव-"><strong>केशी तु कंसप्रहितः खुरैर्महीं महाहयो निर्दरयन् मनोजवः ।</strong></h1>
<h1 id="सटवधतभरवमनसङकल-करवन-नभ-हरषतभषतखल--१-"><strong>सटावधूताभ्रविमानसङ्कुलं कुर्वन् नभो ह्रेषितभीषिताखिलः ॥ १ ॥</strong></h1>
<h3 id="पदरतनवल"><strong>पदरत्नावली</strong></h3>
<p>देवकार्याभिज्ञस्य नारदस्य वर्तमानवर्तिष्यमाणचरितमतिरासीदिति प्रमेयं प्रकाशयत्यस्मिन्नध्याये । तत्रादौ केशिदैत्यवधलक्षणं भगवद्विक्रमं वक्तुमुपक्रमते केशीति ॥ कंसेन प्रहितः प्रेषितो महाहयो महाश्वः सन् खुरैर्मही निर्दरयन् विदारयन् । मनस इव जवो वेगो यस्य स तथा । सटाभिः स्कन्धगतदीर्घरोमभिरवधूतानि इतस्ततः क्षिप्तान्यभ्राणि विमानानि च तैः सङ्कुलम् । ह्रेषितेनाश्वजातिशब्देन भीषितमखिलं येन स तथा । ‘हेष ह्रेषा च वाजिनाम्’ इति हलायुधः</p>
<p>॥ १ ॥</p>
<h3 id="सतयधरमय"><strong>सत्यधर्मीया</strong></h3>
<p>नारदः स्वस्य वर्तमानवर्तिष्यमाणचरितमतिरस्तीति सूचयितुं तथाऽस्तौषीदिति प्रमेयं निरूप्यते । तत्रादौ कंसशंसितः केशी किं चकारेत्यत ईरयति ॥ केशी त्विति ॥ कंसेन प्रहित आदिष्टो महाहयस्तदाकारः खुरैर्महीं निर्दरयन्भिन्दन्मनोजव इवेत्यूहनाज्ज्ञातः सटाभिः स्कन्दगतरोमभिरवधूतान्यभ्राणि मेघा विमानानि च तैः सङ्कुलं नभो गगनं कुर्वन् ह्रेषितात्स्व-शब्दाद्भीषितमखिलं येन सः ॥ १ ॥</p>
<h3 id="समनरञजन"><strong>सुमनोरञ्जिनी</strong></h3>
<p>केशिवधलक्षणं भगवद्विक्रमं वक्तुमुपक्रमते ॥ केशीति ॥ केशी नामतः । कंसेन प्रहितः प्रेषितः । महाहयरूपी महीं खुरैर् निर्दरयन् नितरां दलयन् । निर्विद्येत्यादिवन् निरोऽपि नितरामित्यर्थकता युज्यते । नभः । सटाः स्कन्धगतरोमावलयः । ताभिरवधूतानि निरस्तानि अभ्राणि विमानानि च । तैः संकुलं निबिडं कुर्वन् । ह्रेषितेन अश्वजात्युचित्तेन गर्जनेन भीषितम् अखिलं येन सः ॥ १ ॥</p>
<h1 id="वशलनतर-वकटसयकटर-बहदगल-नलमहमबदपम-"><strong>विशालनेत्रो विकटास्यकोटरो बृहद्गलो नीलमहाम्बुदोपमः ।</strong></h1>
<h1 id="दरशय-कसहत-चकरषरवरज-स-ननदसय-जगम-कमपयन--२-"><strong>दुराशयः कंसहितं चिकीर्षुर्व्रजं स नन्दस्य जगाम कम्पयन् ॥ २ ॥</strong></h1>
<h3 id="पदरतनवल-1"><strong>पदरत्नावली</strong></h3>
<p>विकटं विकरालमास्यकोटरं मुखविवरं यस्य स तथा । ‘विकटः सुन्दरो श्रेष्ठे विशालविकरालयोः’ इत्युत्पलमाला । दुराशयः कृष्णजिघांसात्मकदुष्टाभिप्रायः ॥ २ ॥</p>
<h3 id="सतयधरमय-1"><strong>सत्यधर्मीया</strong></h3>
<p>विशालौ नेत्रौ यस्य सः । विकटं विशालं विकरालं वाऽऽस्यं कोटरं गर्तं यस्य सः । विकटः सुन्दरे प्रोक्तो विशालविकरालयोरिति विश्वः । बृहद्गलः स्थूलगलप्रदेशः । नीलमहाम्बुदेनोपमा सादृश्यं यस्य सः । दुर्दुष्ट आशयोऽभिप्रायो यस्य सः । नन्दस्य नन्दगोपस्य व्रजं कम्पयन्नन्दस्य मुदो व्रजं कम्पयंश्चालयन्नित्यप्यर्थो जगाम ॥ २ ॥</p>
<h3 id="समनरञजन-1"><strong>सुमनोरञ्जिनी</strong></h3>
<p>विकटं विस्तृतम् आस्यकोटरं मुखगर्तं यस्य सः । दुराशयः दुष्टाभिप्रायः । व्रजं कंपयन् जगामेति सम्बन्धः ॥ २ ॥</p>
<h1 id="त-तरसयनत-भगवन-सवगकल-१सवहरषतरबलवघरणतमबदम-"><strong>तं त्रासयन्तं भगवान् स्वगोकुलं १स्वह्रेषितैर्बालविघूर्णिताम्बुदम् ।</strong></h1>
<h1 id="आतमनमज-मगयनतमगरणरपहवयनस-वयनदन-मगनदरवत--३-"><strong>आत्मानमाजौ मृगयन्तमग्रणीरुपाह्वयन्स व्यनदन् मृगेन्द्रवत् ॥ ३ ॥</strong></h1>
<h3 id="पदरतनवल-2"><strong>पदरत्नावली</strong></h3>
<p>बालेन पुच्छेन विघूर्णिताः परिभ्रामिता अम्बुदा येन स तथा । आजौ सङ्ग्रामार्थमिति तादर्थ्ये सप्तमी । आत्मानं कृष्णं मृगयन्तमन्वेषयन्तमग्रणीस्तत्पुरस्सर आह्वयदाजुहाव । स वासुदेवो मृगेन्द्रवद् व्यनदज् जगर्ज ॥ ३ ॥</p>
<h3 id="सतयधरमय-2"><strong>सत्यधर्मीया</strong></h3>
<p>स्वह्रेषितैर्गोकुलं त्रासयन्तं बालेन पुच्छेन विघूर्णिता अम्बुदा येन तमात्मानं स्वमाजौ युद्धविषये मृगयन्तमग्रणीस्तत्पुरःसर आह्वयन्स मृगेन्द्रवद्व्यनदन्ननाद ॥ ३ ॥</p>
<h3 id="समनरञजन-2"><strong>सुमनोरञ्जिनी</strong></h3>
<p>स्वह्रेषितैः स्वगोकुलं गोसमुदायं त्रासयन्तम् । बालेन पुच्छेन विघूर्णिताः सम्भ्रान्ता इतस्ततश्चालिता इति यावत् । अम्बुदा येन तम् । आजौ युद्धार्थम् । आत्मानं स्वं मृगयन्तम् । अग्रणीर् अभिमुखं गच्छन् । मृगेन्द्रवत् सिंहवत् । नदन् ध्वनिं कुर्वन् स कृष्ण उपाह्वयद् आह्वयामास ॥ ३ ॥</p>
<h1 id="स-त-नशमयभमख-मखन-ख-पबननवभयदरवदतयमरषण-"><strong>स तं निशम्याभिमुखो मुखेन खं पिबन्निवाभ्यद्रवदत्यमर्षणः ।</strong></h1>
<h1 id="जघन-पदभयमरवनदलचन-दरसदशचणडजव-दरतयय--४-"><strong>जघान पद्भ्यामरविन्दलोचनं दुरासदश्चण्डजवो दुरत्ययः ॥ ४ ॥</strong></h1>
<h3 id="पदरतनवल-3"><strong>पदरत्नावली</strong></h3>
<p>तं कृष्णनादम् । अत्यमर्षणोऽत्यन्तक्रोधयुक्तः । दुरासदो ऽन्यैरासादितु-मभिभवितुमशक्यः । दुरत्ययं दुरतिक्रमः ॥ ४ ॥</p>
<h3 id="सतयधरमय-3"><strong>सत्यधर्मीया</strong></h3>
<p>स केशी तं केशवनादं यो दुरत्ययस्तमरविन्दलोचनं पद्भ्यां जघानेत्यप्यन्वयः</p>
<p>॥ ४ ॥</p>
<h3 id="समनरञजन-3"><strong>सुमनोरञ्जिनी</strong></h3>
<p>स तं नादम् । नभस्थलं पिबन्निव मुखं व्यादायेति शेषः ॥ ४ ॥</p>
<h1 id="तद-वञचयतव-तमधकषज-रष-परगहय-दरभय-परवधय-पदय-"><strong>तद् वञ्चयित्वा तमधोक्षजो रुषा प्रगृह्य दोर्भ्यां परिविध्य पादयोः ।</strong></h1>
<h1 id="सवजञमतसजय-धनशतनतर-यथरग-तरकषयसत-वयवसथत--५-"><strong>सावज्ञमुत्सृज्य धनुःशतान्तरे यथोरगं तार्क्ष्यसुतो व्यवस्थितः ॥ ५ ॥</strong></h1>
<h3 id="पदरतनवल-4"><strong>पदरत्नावली</strong></h3>
<p>तत् पादहननम् । तं केशिनं दोर्भ्यां स्वहस्ताभ्यां निहन्तंु प्रसारितयोः पादयोः प्रगृह्य परिविध्य भ्रामयित्वा धनुश्शतान्तरे सावज्ञं सानादरं यथा तथोत्सृज्य प्रक्षिप्य व्यवस्थितः विशेषेण लीलयैवावस्थितः ॥ ५ ॥</p>
<h3 id="सतयधरमय-4"><strong>सत्यधर्मीया</strong></h3>
<p>तत् पादहननम् । सावज्ञं सानादरं यथा तथा ॥ ५ ॥</p>
<h3 id="समनरञजन-4"><strong>सुमनोरञ्जिनी</strong></h3>
<p>तत् हननम् । वञ्चयित्वा सावज्ञम् अवज्ञया हेलनेन सहितं यथा भवति तथा । उत्सृज्य क्षिप्त्वा । तार्क्ष्यस्य कश्यपस्य सुतो गरुडः ॥ ५ ॥</p>
<h1 id="स-लबधसञजञ-पनरतथत-मख-वयदय-कश-तरसऽऽपतद-हरम-"><strong>स लब्धसञ्ज्ञः पुनरुत्थितो मुखं व्यादाय केशी तरसाऽऽपतद् हरिम् ।</strong></h1>
<h1 id="सऽपयसय-वकतर-भजमततर-समयन-परवशयमस-यथरग-बल--६-"><strong>सोऽप्यस्य वक्त्रे भुजमुत्तरं स्मयन् प्रवेशयामास यथोरगं बिले ॥ ६ ॥</strong></h1>
<h3 id="पदरतनवल-5"><strong>पदरत्नावली</strong></h3>
<p>मुखं व्यादाय विदार्य ॥ ६ ॥</p>
<h3 id="सतयधरमय-5"><strong>सत्यधर्मीया</strong></h3>
<p>यद्व्यादायायतीकृत्य हरिं प्रत्यभ्यपतत् । स हरिरप्यस्य तस्मिन् वक्त्रे उत्तरं दक्षिणं (उत्तरशब्द उत्तमार्थः । उत्तमत्वं च वामदक्षिणयोर् दक्षिणस्यैव इत्यभिप्रायेणेयं व्याख्या । ‘‘उत्तरं प्रतिवाक्ये स्याद्वध्वोदीच्योत्तमेऽन्यवत्’’ इति विश्वः) स्म यन्निति पदच्छेदः । प्राप्तः प्रवेशयामास । यथा मन्त्रज्ञो बिले तत्कृतसुषिरे उरगं सर्पं प्रवेशयति तथेत्यनेन व्यथासामान्याभावं सूचयति ॥ ६ ॥</p>
<h3 id="समनरञजन-5"><strong>सुमनोरञ्जिनी</strong></h3>
<p>व्यादाय । मुखमिति शेषः । उत्तरं सव्यम् (सव्यशब्दः वामदक्षिणोभयार्थकः ‘‘सव्यं दक्षिणे । वामे च प्रतिकूले च’’ इति हेमकोशः) ॥ ६ ॥</p>
<h1 id="दनत-नपतरभगवदभजसपशसत-कशन१सतपतमयसपश-यथ-"><strong>दन्ता निपेतुर्भगवद्भुजस्पृशस्ते केशिन१स्तप्तमयस्पृशो यथा ।</strong></h1>
<h1 id="बहशच-तददहगत-महतमन-यथऽऽमय-सववध-उपकषत--७-"><strong>बाहुश्च तद्देहगतो महात्मनो यथाऽऽमयः संववृधे उपेक्षितः ॥ ७ ॥</strong></h1>
<h3 id="पदरतनवल-6"><strong>पदरत्नावली</strong></h3>
<p>केशिनः भगवद्भुजं स्पृशन्तीति तथा ते दन्ता निपेतुर् निर्मूलतया पेतुः । तप्तमयमतितप्तं लोहादि स्पृशन्तीति तप्तमयस्पृशो यथा निपतन्ति तद्वत् । उपेक्षितोऽचिकित्सित आगयो व्याधिर्यथा वर्धते तथेति ॥ ७ ॥</p>
<h3 id="सतयधरमय-6"><strong>सत्यधर्मीया</strong></h3>
<p>ते भगवद्भुजस्पृशः केशिनो दन्ता निपेतुः । तप्तमग्नावयः स्पृशन्तीति स्पृशो यथा तथा पेतुः । क्वचिदेकसकारः पाठः । तत्र तप्तमयमतितप्तं लोहादि तत्स्पृश इवेत्यर्थः प्रवेशितः । ईशितुर्बाहुस्तद्देहगत उपेक्षितो रोगिणाऽऽमयो रोगो यथा वर्धते तथा ववृधे । विवक्षाभावात्सन्ध्यभावः ॥ ७ ॥</p>
<h3 id="समनरञजन-6"><strong>सुमनोरञ्जिनी</strong></h3>
<p>ते, व्यात्तमुखे दृश्यमाना दन्ता निपेतुः । तप्तम् अयोलोहं स्पृशन्तो यथा पतन्ति तथेति । बाहुश्च संववृधे स्थूलोऽभवत् । उपेक्षित आमयो व्याधिः ॥ ७ ॥</p>
<h1 id="समधमनन-स-कषणबहन-२नरधयवयशचरणशच-वकषपन-"><strong>समेधमानेन स कृष्णबाहुना २निरुध्यवायुश्चरणांश्च विक्षिपन् ।</strong></h1>
<h1 id="परसवननगतर-परवततलचन-पपत-३लमब-वसजन-कषत-वयस--८-"><strong>प्रस्विन्नगात्रः परिवृत्तलोचनः पपात ३लम्बं विसृजन् क्षितौ व्यसुः ॥ ८ ॥</strong></h1>
<h3 id="पदरतनवल-7"><strong>पदरत्नावली</strong></h3>
<p>विक्षिपन् इतस्ततश्चालयन् । लम्बं शकृत् । ‘तुरगस्य शकृल्लम्बं लङ्काप्राकारकोशयोः’ इत्यभिधानम् । व्यसुर्विगतप्राणः ॥ ८ ॥</p>
<h3 id="सतयधरमय-7"><strong>सत्यधर्मीया</strong></h3>
<p>समेधमानेन वर्धमानेन निरुद्ध्यमानवायुः प्रतिबद्धश्वासो लम्बं शकृत् । तुरगस्य । शकृल्लम्बं लङ्काप्राकारकोशयोरित्यभिधानम् । लेण्डमिति च पठन्ति स्फुटोऽर्थः । व्यसुर्निष्प्राणः ॥ ८ ॥</p>
<h3 id="समनरञजन-7"><strong>सुमनोरञ्जिनी</strong></h3>
<p>विक्षिपन् इतस्ततः प्रसारयन् । लम्बं शकृत् । तुरंगस्य शकृल्लंबं लङ्काप्राकारकोशयोरिति यादवः । व्यसुर् विगतप्राणः ॥ ८ ॥</p>
<h1 id="तददहत-करकटकफलपमद-वयसरपकषय-भज-महभज-"><strong>तद्देहतः कर्कटिकाफलोपमाद् व्यसोरपाकृष्य भुजं महाभुजः ।</strong></h1>
<h1 id="अवसमत१ऽय-नहतररसरय-परसनवरषरववषदभरडत--९-"><strong>अविस्मितो१ऽयं निहतारिरुस्रियैः प्रसूनवर्षैर्ववृषद्भिरीडितः ॥ ९ ॥</strong></h1>
<h3 id="पदरतनवल-8"><strong>पदरत्नावली</strong></h3>
<p>कर्कटिकाफलमुर्वारुकफलं हि पक्वमतिविदीर्णं भवति तदुपमात् तद्वद् विदीर्णात् । ‘द्विपादपुच्छपृष्ठार्धश्रवणैकाक्षिनासिके । केशिनस्ते द्विधाभूते द्वे त्वर्धे रेजतुः क्षितौ’ इति विष्णु-पुराणवचनम् । व्यसोर्विगतप्राणात् तद्देहतो महाभुजो भुजमपाकृष्य । उस्रियैर् देवैः । ‘उस्रिया ऋभवो देवा गीर्वाणा निर्जराः सुरा’ इत्युत्पलमाला । प्रसूनवर्षैः फलपुष्पवर्षैर्ववृषद्भिर् अववृषद्भिः, अल्लोपेन, अवकिरद्भिरित्यर्थः । वृषतो वर्षणादिति भाष्यप्रयोगान्न गुणः । ‘प्रसूनं फलपुष्पयोः’ इत्यभिधानम् ॥ ९ ॥</p>
<h3 id="सतयधरमय-8"><strong>सत्यधर्मीया</strong></h3>
<p>व्यसोः, कर्कटिकाफलमुर्वारुकविशेषस्तदुपमात्तद्देहतो महाभुजो भुजमपाकृष्य स्वयमविस्मित उस्रियैर्देवैर्गतम् । प्रसूनवर्षैर्ववृषद्भिवर (?)वृषद्भिरल्लोपेनावकिरद्भिरित्यर्थः । वृषतो वर्षणादिति भाष्यप्रयोगान्न गुणः । ईडितः स्तुतः । प्रसूनं फलपुष्पयोरित्युक्तेः फलपुष्पवर्षैरित्यर्थः</p>
<p>॥ ९ ॥</p>
<h1 id="दवरषरपसङगमय-२भगवतपरवर-नप-"><strong>देवर्षिरुपसङ्गम्य २भागवतप्रवरो नृप ।</strong></h1>
<h1 id="कषणमकलषटकरमण-३रहसदमभषत--१०-"><strong>कृष्णमक्लिष्टकर्माणं ३रहसीदमभाषत ॥ १० ॥</strong></h1>
<h3 id="पदरतनवल-9"><strong>पदरत्नावली</strong></h3>
<p>भगवतां ज्ञानविज्ञानाद्यैश्वर्यविशेषशालिनां भृग्वादीनां मध्ये प्रवरः । ‘ऐश्वर्यादि-गुणैः षड्भिः सामग्र्यात् सर्वदेवताः । भगवच्छब्दवाच्याश्च साक्षात्तु भगवान् हरिः । निरपेक्षं तु सामग््रयं तस्य सर्वाधिकं यतः’ इति वैशेष्यवचनम् । भगं तपोविज्ञानादिमाहात्म्यमेषामस्तीति भगवन्तो भृगुवसिष्ठादिमहर्षयस्तेषु प्रवर इति वा । ‘भगं श्रीकाममाहात्म्यवीर्ययत्नार्ककीर्तिषु’ इत्यमरः</p>
<p>॥ १० ॥</p>
<h3 id="दरघटभवदपक"><strong>दुर्घटभावदीपिका</strong></h3>
<p>रहस्येदमित्यस्य रहस्यं च तदिदं च रहस्येदमित्यर्थः । एतेन रहसीदमिति स्थिते अकः सवर्णे दीर्घे इति दीर्घे रहसीदमिति वक्तव्यं रहस्येदमिति वचनमयुक्तमिति चोद्यं परास्तम् । रहसीति पदच्छेद इत्यनङ्गीकारात् ॥ १० ॥</p>
<p>॥ इति श्रीभागवतटिप्पण्यां सत्याभिनवयतिकृतायां</p>
<p>दुर्घटभावदीपिकायां दशमस्कन्धपूर्वार्धे पञ्चत्रिंशोऽध्यायः ॥ १०-३५ ॥</p>
<h3 id="सतयधरमय-9"><strong>सत्यधर्मीया</strong></h3>
<p>कंसं प्रति शंसित्वा तद्धिंसकं प्रति प्रतिवक्तुमागतो नारदो विशारदमेव-मवोचदित्याह ॥ देवर्षिरिति ॥ भागवतप्रवरो देवर्षिरक्लिष्टकर्माणं कृष्णं रहस्युपसङ्गम्य देवगुह्यस्या-प्रकाश्यत्वाद्रहसीत्युक्तिः । इदं वक्ष्यमाणमभाषत ॥ १० ॥</p>
<h3 id="समनरञजन-8"><strong>सुमनोरञ्जिनी</strong></h3>
<p>कर्कटिकाफलोपमात् तद्वद्विदीर्णात् । प्रसूनं पुष्पसमुदायम् । ववृषद्भिः पौनःपुन्येन अतीव वर्षद्भिर् उस्रियैर् देवैः ॥ ९,१० ॥</p>
<h1 id="कषण-कषणपरमयतमन-यगश-जगदशवर-"><strong>कृष्ण कृष्णाप्रमेयात्मन् योगेश जगदीश्वर ।</strong></h1>
<h1 id="वसदवखलवस-सतवत-परवर-परभ--११-"><strong>वासुदेवाखिलावास सात्वतां प्रवर प्रभो ॥ ११ ॥</strong></h1>
<h3 id="पदरतनवल-10"><strong>पदरत्नावली</strong></h3>
<p>अप्रमेयात्मन् अपरिच्छिन्नगात्र । साकल्येन प्रमाणाविषयत्वादप्रमेयेति च । ‘एषो ह्यात्माऽध्युद्गतो मानशक्तेस्तथाऽप्यसौ प्रमितिं याति वेदैः । पूर्णोऽचिन्त्यः सर्ववेदैकयोनिः सर्वाधीशः सर्ववित् सर्वकर्ता’ इत्यादिश्रुतेः । आत्मन् सर्वस्वामिन् । युज्यते योगिभिर्हृदि निरुध्यते इति योगस्तत्सम्बुद्धौ । ‘योगरन्धितकर्माणो हृदि योगविभाविते । योगिनो यं प्रपश्यन्ति योगेशं तं नतोऽस्म्यहम्’ इत्यष्टमस्कन्धोक्तेः । ई लक्ष्मीस्तस्याः शं सुखं यस्मात् स ईशस्तत्सम्बुद्धौ । सात्वतं हि पञ्चरात्रादिकम् । ततः ‘तत् करोति तदाचष्टे’ इति सूत्रेण णिचि कृते क्विप्प्रत्यये तयोर्लोपे च कृते टिलोपे च सति सात्वद् इति पदं निष्पद्यते । सात्वतं पञ्चरात्रादिकमाचक्षत इति सात्वतः पाञ्चरात्रादिविदस्तेषां प्रवरस्तत्सम्बुद्धौ । सात्वतां यादवानां प्रवर इति च ॥ ११ ॥</p>
<h3 id="सतयधरमय-10"><strong>सत्यधर्मीया</strong></h3>
<p>अस्मन्मर्म कंसाय शंसितवान्किल कथमुत्तरत्रेति मुरमथनेनेश्वरे त्वयि दुश्चित्ततेति भावेन स्तौति ॥ कृष्ण कृष्णेति ॥ श्रुतिप्रतीकधृतिरिति श्लोकद्विके पुनरुक्तिरार्थिकी न दोषाय । एतेन कृतकृत्या इति न कृत्यविचारे मन आयासनीयम् । अप्रमेयात्मन् अपरिच्छिन्न-स्वामिन् अपरिच्छिन्नकाय वा । योगेश ज्ञानाद्युपायस्वामिन् हे योग सर्वयोजक । यथोक्तं पञ्चमतात्पर्ये । युज्यतेऽनेनेति योगो हरिरिति । ईश लक्ष्मीपते जगदीश्वर जगत्स्वामिन् प्राणपते वासुदेव । प्रवृत्तिनिमित्तमाह ॥ अखिलावासेति ॥ प्रकृते सात्वतां प्रवर यादववर । वस्तुतस्तु सात्वन्तो भक्ताः पाञ्चरात्रिकास्तत्प्रवर । प्रभो जगदुत्पादक । सात्वतां प्रवराणां प्रभो इति वा</p>
<p>॥ ११ ॥</p>
<h3 id="समनरञजन-9"><strong>सुमनोरञ्जिनी</strong></h3>
<p>अप्रमेयात्मन् अपरिच्छिन्नस्वरूप योगेश योगस्य मोक्षसाधनज्ञानरूपोपायस्य ईश फलप्रद अखिलावासत्वादेव वासुदेव वासनाद्वासुदेवोऽसीति वचनात् । सात्वतां भक्तानाम्</p>
<p>॥ ११ ॥</p>
<h1 id="तवमतम-सरवभतनमक-जयतरवधसम-"><strong>त्वमात्मा सर्वभूतानामेको ज्योतिरिवैधसाम् ।</strong></h1>
<h1 id="गढ-गहशय-सकष-महपरष-ईशवर--१२-"><strong>गूढो गुहाशयः साक्षी महापुरुष ईश्वरः ॥ १२ ॥</strong></h1>
<h3 id="पदरतनवल-11"><strong>पदरत्नावली</strong></h3>
<p>सर्वभूतानामात्माऽन्तर्नियामकः । एकः प्रधानः । ‘एकः प्रधान उद्दिष्टो विष्णोः प्राधान्यदर्शनम् । ऐकात्म्यदर्शनं प्रोक्तं सर्वज्ञानोत्तमं च तत्’ इति त्रैकाल्यवचनम् । एधसां काष्ठानामन्तर्ज्योतिरिव मतिमथनलभ्यः । प्रसादमन्तरेण गूढः । हृदयगुहायामाशेत इति गुहाशयः । साक्षाद् देशकालादिव्यवधानेन विना ईक्षते इति साक्षी । ‘सर्वत्राव्यवधानेन द्रष्टृत्वात् सर्ववस्तुनः । आन्तरं बाह्यमित्येवं विशेषो नास्ति कश्चन’ इति तन्त्रभागवतवचनम् । महापुरुषः क्षराक्षर-पुरुषोत्तमः । नित्यैश्वर्यादीश्वरः । ‘नित्यैश्वर्यात् स ईश्वरः’ ‘ऐश्वर्याद् भगवान् विष्णुर्विरुद्धं घटयत्यसौ’ इत्यादेः ॥ १२ ॥</p>
<h3 id="सतयधरमय-11"><strong>सत्यधर्मीया</strong></h3>
<p>सर्वभूतानामात्माऽन्तर्नियामक एको मुख्यः । एधसां काष्ठानां मध्ये ज्योति-रग्निरिव मतिमथनलभ्यः । गुहाशयो हृदयगुहायामाशेत इति सः । गूढः प्रसादं विना । साक्षी कृतसुकृतासुकृतसाक्षाद्द्रष्टा । महापुरुषः क्षराक्षरपुरुषोत्तमः । ईशेभ्यो वर ईश्वरः । श्रुतय एतन्मूलभूताः षष्ठादौ प्रदर्शिता विमृश्याः ॥ १२ ॥</p>
<h3 id="समनरञजन-10"><strong>सुमनोरञ्जिनी</strong></h3>
<p>त्वमेक एव । आत्मा स्वामी । न राजादिवद्बहिः स्थित्वा नियमनमात्रेण किन्तु गुहाशयः हृदयगुहायां निविष्टः । एधसां काष्ठानां मध्ये ज्योतिरिव अग्निरिव । गूढः । न केवलमेतावत् किन्तु सर्वेन्द्रियेषु स्थित्वा साक्षादीक्षत इति साक्षी । महापुरुष उत्तमपुरुषः । कुतः । यत ईश्वर ईशेभ्योऽपि वरः श्रेष्ठः ॥ १२ ॥</p>
<h1 id="आतमननतमशरय-परव-मयय-सजस-गणन-"><strong>आत्मन्नात्माश्रयः पूर्वं मायया सृजसे गुणान् ।</strong></h1>
<h1 id="तरद-सतयसङकलप-सजसयतसयवसशवर--१३-"><strong>तैरिदं सत्यसङ्कल्पः सृजस्यत्स्यवसीश्वरः ॥ १३ ॥</strong></h1>
<h3 id="पदरतनवल-12"><strong>पदरत्नावली</strong></h3>
<p>पूर्वमादौ आत्मना परप्रेरणामन्तरेण स्वेनैव मायया उपादानभूतया प्रकृत्या गुणान् महदादीन् सृजसे । तैः स्वसृष्टैर्गुणैरिदं जगत् सृजसि अवसि पालयसि अत्सि संहरसि च । कुलालस्य शालाद्यधिष्ठानदर्शनादस्य किमधिष्ठानमिति तत्राह आत्माश्रय इति । ‘स भगवान् कस्मिन् प्रतिष्ठित इति स्वे महिमि्न’ इति श्रुतिः ॥ १३ ॥</p>
<h3 id="सतयधरमय-12"><strong>सत्यधर्मीया</strong></h3>
<p>साक्षादधोक्षज एव भवान्भुव्येतदर्थमवतीर्ण इत्याह ॥ आत्मन् सर्व-स्वामिन्निति । पूर्वमादौ मायया स्वेच्छया निमित्तभूतया मायया प्रकृत्योपादानभूतया गुणांस्त्रीन्सृजसे सृजसि । तैः स्वसृष्टैर्गुणैरिदं जगत्सृजस्यवस्यत्सि भक्षयसि च । ईश्वर इत्येतत्सम्भावकं नान्याश्रय इत्याह ॥ आत्माश्रय इति । स्वाश्रयः स भगवः कस्मिन्प्रतिष्ठित इति स्वे महिम्नीति श्रुतिः । आत्मनेति पाठे स्वेनैव प्रेरकव्यतिरेकेण । यद्वाऽऽत्मनां चेतनानां नात्मनां जडानां चाश्रय इत्यर्थः । प्रतिज्ञाप्रतिहतिर्नास्तीति सत्यसङ्कल्प इति ॥ १३ ॥</p>
<h3 id="समनरञजन-11"><strong>सुमनोरञ्जिनी</strong></h3>
<p>आत्मना परपे्ररणामन्तरेण आत्मैवाश्रयो यस्यासौ । अनेनाधिष्ठानानुपपत्ते-श्चेत्येतदस्मत्पक्षे नास्तीति सूचितम् । मायया प्रकृत्या । गुणान् सत्वादीन् । तैः सत्वादिभिः । इदं जगत् ॥ १३ ॥</p>
<h1 id="स-तव-भभरभतन-दतयपरमथरकषसम-"><strong>स त्वं भूभारभूतानां दैत्यप्रमथरक्षसाम् ।</strong></h1>
<h1 id="अवतरण-वनशय-सधन-रकषणय-च--१४-"><strong>अवतीर्णो विनाशाय साधूनां रक्षणाय च ॥ १४ ॥</strong></h1>
<h3 id="सतयधरमय-13"><strong>सत्यधर्मीया</strong></h3>
<p>तत्रावनानवनेऽधिकार्यानुगुण्येन कर्तुं विश्वभर्तुस्तवावतार इत्याह ॥ स इति ॥ स भगवद्रूपस्त्वं गोपरूपो भूभाररूपदैत्यप्रमथरक्षसां विनाशाय साधूनां रक्षणाय चावतीर्णोऽसि</p>
<p>॥ १४ ॥</p>
<h1 id="दषटय-त-नहत-दतय-ललयऽय-हयकत-"><strong>दिष्ट्या ते निहतो दैत्यो लीलयाऽयं हयाकृतिः ।</strong></h1>
<h1 id="असय-हरषतसतरसतसतयजनतयनमष-दवम--१५-"><strong>अस्य ह्रेषितसंत्रस्तास्त्यजन्त्यनिमिषा दिवम् ॥ १५ ॥</strong></h1>
<h3 id="पदरतनवल-13"><strong>पदरत्नावली</strong></h3>
<p>दिष्ट्या अस्माकं महानानन्दः । ते त्वया । अनिमिषा देवाः ॥ १५ ॥</p>
<h3 id="सतयधरमय-14"><strong>सत्यधर्मीया</strong></h3>
<p>मुने नाधुना मया तदनुष्ठितमिति न वदेति कृतं किञ्चिदुदाहृत्य भाविनं व्यापारमपारविदाह ॥ दिष्ट्येति ॥ अयं हयाकृतिर्दैत्यो दैत्यस्वरूपो लीलया ते त्वया हत इति दिष्ट्या सुखं जातम् । किं तन्महत्त्वमित्यत आह ॥ अस्येति ॥ ह्रेषितात्सन्त्रस्ता अनिमिषा दिवं त्यजन्ति । तद्भीस्तावत्पर्यन्तम् । स्वरभीरभूदिति भावः ॥ १५ ॥</p>
<h3 id="समनरञजन-12"><strong>सुमनोरञ्जिनी</strong></h3>
<p>दैत्यौ निहतावित्येतद् दिष्ट्या परमानन्दकरम् ॥ १५ ॥</p>
<h1 id="चणर-मषटक-चव-मललननयशच-हसतपन-"><strong>चाणूरं मुष्टिकं चैव मल्लानन्यांश्च हस्तिपान् ।</strong></h1>
<h1 id="कस-च-नहत-दरकषय-परशवऽहन-त-वभ--१६-"><strong>कंसं च निहतं द्रक्ष्ये परश्वोऽहनि ते विभो ॥ १६ ॥</strong></h1>
<h3 id="पदरतनवल-14"><strong>पदरत्नावली</strong></h3>
<p>भाविनमर्थं दिव्यचक्षुषोपलभ्य हरेर्भूभारहरणसुजनरक्षणप्रकारमभिष्टौति चाणूर-मित्यादिना । ते त्वया ॥ १६ ॥</p>
<h3 id="सतयधरमय-15"><strong>सत्यधर्मीया</strong></h3>
<p>स्वयं यत्पीठिकां दृढीकृत्यायातस्तमर्थमाह ॥ चाणूरमिति ॥ मुष्टिकोक्तिस्तु बलोऽप्युपलतुलस्त्वमेव तत्र स्थित्वा हंसीति ध्वनयितुमिति ज्ञेयम् । तोषपारवश्येन कथापौर्वापर्यमिति तात्पर्यं ज्ञेयम् । अन्यांस्तोसलादीन् हस्तिपांस्तदादीन्परश्वोऽहनि कंसं च निहतं द्रक्ष्ये पश्यामि । न च स्वोक्ताधिकरणदिनापेक्षया चतुर्थेति जातस्य कंसहिंसनस्य ‘कंसं च निहतं द्रक्ष्ये परश्वोऽहनि ते’ इति परश्वो दर्शनोक्तिर्नास्य निर्युक्तिकेति वाच्यम् । परश्व इत्यस्य पराभ्यां स्वोत्तराभ्यां तिथिभ्यां सहितं श्व इति विग्रहकरणे विवक्षितस्य चतुर्थस्याह्नो लाभसम्भवात् । यद्वा ते त्वां परश्वो मधुरायां द्रक्ष्येऽहनि तदितरेऽहनि निहतं कंसं च द्रक्ष्य इति योजनायामभिलषितसिद्धेः । अथवा पर श्व इति भिन्नलाभे तच्च योग्यतया चतुर्थमेवाह्नो गृहीतुं शक्यत्वात् ॥ १६ ॥</p>
<h3 id="समनरञजन-13"><strong>सुमनोरञ्जिनी</strong></h3>
<p>ते त्वया ॥ १६ ॥</p>
<h1 id="तसयन-शङखयवनमरण-नरकसय-च-"><strong>तस्यानु शङ्खयवनमुराणां नरकस्य च ।</strong></h1>
<h1 id="परजतसय-हरणमनदरसय-च-परजयम--१७-"><strong>पारिजातस्य हरणमिन्द्रस्य च पराजयम् ॥ १७ ॥</strong></h1>
<h3 id="पदरतनवल-15"><strong>पदरत्नावली</strong></h3>
<p>तस्य कंसस्य वधमनु अनन्तरं शङ्खः पञ्चजनासुरो यवनः कालयवनो मुरस्तेषां नरकस्य च संहारं द्रक्ष्ये ॥ १७ ॥</p>
<h3 id="सतयधरमय-16"><strong>सत्यधर्मीया</strong></h3>
<p>तस्यानु तमनु शङ्खः पञ्चजनासुरो यवनः कालयवनो मुरस्तेषाम् । नरकस्य भूमिजस्य । पारिजातस्य हरणं द्वारकां प्रति । इन्द्रस्य च पराजयम् ॥ १७ ॥</p>
<h1 id="उदवह-वरकनयन-वरयशलकदलकषणम-"><strong>उद्वाहं वीरकन्यानां वीर्यशुल्कादिलक्षणम् ।</strong></h1>
<h1 id="नगसय-मकषण-पपद-दवरकय-जगतपत--१८-"><strong>नृगस्य मोक्षणं पापाद् द्वारकायां जगत्पते ॥ १८ ॥</strong></h1>
<h3 id="पदरतनवल-16"><strong>पदरत्नावली</strong></h3>
<p>वीराणां भीष्मकादीनां या कन्या रुग्मिण्यादयस्तासां वीर्यशुल्कादिलक्षणं वीर्यशुल्कं कन्यामूलद्रव्यं तदेवादिर्यस्य लक्ष्यवेधादेस्तदेव लक्षणं चिह्नं यस्य स तमुद्वाहं द्रक्ष्य इत्यन्वयः । ‘अङ्कश्चिह्नमभिज्ञानं लाञ्छनं लक्ष्म लक्षणम्’ इति हलायुधः ॥ १८ ॥</p>
<h3 id="सतयधरमय-17"><strong>सत्यधर्मीया</strong></h3>
<p>हे वीर कन्यानां प्रत्याहृतानाम् । वीराणां कन्यास्तासामिति वा । रुक्मिण्यादीनाम् । वीर्यशुल्कादिलक्षणं वीर्यशुल्कं कन्यामूलद्रव्यं तदेवादिर्यस्य लक्ष्यवेधादेस्तदेव लक्षणं चिह्नं यस्य स तमुद्वाहं द्रक्ष्य इत्यन्वयः । हे जगत्पते द्वारकायां तत्रापि गर्ते नृगस्य कृकलासस्य मोक्षणम् ॥ १८ ॥</p>
<h3 id="समनरञजन-14"><strong>सुमनोरञ्जिनी</strong></h3>
<p>तस्य कंसहननस्य । अनु पश्चात् । शङ्खादीनां हननमिति वाक्यशेषः । द्वितीयान्तानां सर्वेषां द्रक्ष्यामीत्युत्तरेणान्वयः । शङ्खः पञ्चजनाऽसुरः । यवनः कालयवनः । वीर्यशुल्कादिलक्षणं चिह्नं नाम वा यस्य तम् ॥ १७,१८ ॥</p>
<h1 id="सयमनतकसय-च-मणरदन-सह-भरयय-"><strong>स्यमन्तकस्य च मणेरादानं सह भार्यया ।</strong></h1>
<h1 id="मतपतरपरदन-च-बरहमणसय-सवधमत--१९-"><strong>मृतपुत्रप्रदानं च ब्राह्मणस्य स्वधामतः ॥ १९ ॥</strong></h1>
<h3 id="पदरतनवल-17"><strong>पदरत्नावली</strong></h3>
<p>भार्यया जाम्बवत्या ॥ १९ ॥</p>
<h3 id="सतयधरमय-18"><strong>सत्यधर्मीया</strong></h3>
<p>भार्ययेति भाविभावोक्तिः । कान्त्या श्रेष्ठेति वा । स्यमन्तकस्य मणेः सत्राजितः सकाशादादानम् । ब्राह्मणस्य सान्दीपनेः स्वमातुश्च तथा तृणावहस्य च मृतपुत्राणामुपादानं तत्समीपे दानम् । स्वधामत एकत्र यमलोकः स्वधामापरत्रानन्तासनमिति विवेकः । पुत्रोऽपि, न तत्क्षणे मृत्वा स्थितो न देहः परीक्षित्तत्रासून्निवेशयामासेत्यपि नेत्याह ॥ स्वधामत इति ॥ स्वधाकारः पितॄणामित्यादेः स्वधया मतः सत्कृतः पितृवर्गप्रविष्टो यस्तस्य पुत्रस्योपादानं ज्ञेयमिति स्वगेहादित्यनुक्त्वा स्वधामत इत्युक्त्याऽसूचयदिति ज्ञेयम् । द्विजदारकान्मयोपनीता द्विजात्मजा इति तद्बहुत्वाद्दिनबाहुविध्याज्जातो जात इत्युक्तेश्च स्वधायोग्यत्वात्तथोक्तिर्वेति मन्तव्यम् । स्वधायामस्मत्कर्मिकायां मतः सम्मतो यस्तत्पुत्रोपादानमिति वा ॥ १९ ॥</p>
<h3 id="समनरञजन-15"><strong>सुमनोरञ्जिनी</strong></h3>
<p>भार्यया जाम्बवत्या सह । ब्राह्मणाय स्वगुरवे सान्दीपिनिनामकाय ॥१९॥</p>
<h1 id="पणडरकसय-वध-पशचत-कशपरयशच-दपनम-"><strong>पौण्ड्रकस्य वधं पश्चात् काशिपुर्याश्च दीपनम् ।</strong></h1>
<h1 id="दनतवकरसय-नधन-चदयसय-च-महकरत--२०-"><strong>दन्तवक्रस्य निधनं चैद्यस्य च महाक्रतौ ॥ २० ॥</strong></h1>
<h3 id="पदरतनवल-18"><strong>पदरत्नावली</strong></h3>
<p>दीपनं ज्वालनम् । महाक्रतौ युधिष्ठिरराजसूये ॥ २० ॥</p>
<h3 id="सतयधरमय-19"><strong>सत्यधर्मीया</strong></h3>
<p>पौण्ड्रकस्य त्वज्ज्येष्ठभ्रातुः । काशिपुर्याः करवीरनगर्या दीपनं दाहम् । दन्तवक्रस्य चैद्यस्य च महाक्रतौ धर्मराजसूये ॥ २० ॥</p>
<h3 id="समनरञजन-16"><strong>सुमनोरञ्जिनी</strong></h3>
<p>महाक्रतौ पाण्डवैः क्रियमाणराजसूययागे ॥ २० ॥</p>
<h1 id="यन-चनयन-वरयण-दवरकमवसन-भवन-"><strong>यानि चान्यानि वीर्याणि द्वारकामावसन् भवान् ।</strong></h1>
<h1 id="करत-दरकषयमयह-तन-गयन-कवभरभव--२१-"><strong>कर्ता द्रक्ष्याम्यहं तानि गेयानि कविभिर्भुवि ॥ २१ ॥</strong></h1>
<h3 id="पदरतनवल-19"><strong>पदरत्नावली</strong></h3>
<p>कर्ता करिष्यति । वीर्याणामवश्यज्ञेयत्वमाह गेयानीति ॥ भुवीति विशेषणेन वीर्याणां संसारनिवृत्त्यर्थमेव कृतत्वं सूचयति ॥ २१ ॥</p>
<h3 id="सतयधरमय-20"><strong>सत्यधर्मीया</strong></h3>
<p>यानि चान्यानि तव वीर्याणीति साम्मुग्ध्याऽभिधानं यादृशतादृशानि तानी-त्यौदासीन्येन न किन्तु कंसाद्यायुरल्पमवशिष्टं कृष्णेन गन्तव्यमागन्तव्यमक्रूरेणेति तद्दृष्ट्येति मन्तव्यम् । भुवि द्वारकायामावसन् भवान् कर्ता तानि द्रक्ष्यामि । कविभिर्गेयानि ते च मुक्ता अमुक्ताश्चेति ज्ञेयम् ॥ २१ ॥</p>
<h3 id="समनरञजन-17"><strong>सुमनोरञ्जिनी</strong></h3>
<p>भुवि गेयानीत्यनेन श्रवणमननकीर्तनादिभिर्भवापवर्गायैव त्वयेमानि चरित्राणि कृतानीति सूचयति ॥ २१ ॥</p>
<h1 id="अथ-त-कलरपसय-कषपयषणरमषय-व-"><strong>अथ ते कालरूपस्य क्षपयिष्णोरमुष्य वै ।</strong></h1>
<h1 id="अकषहणन-नधन-दरकषयमयरजनसरथ--२२-"><strong>अक्षोहिणीनां निधनं द्रक्ष्याम्यर्जुनसारथेः ॥ २२ ॥</strong></h1>
<h3 id="पदरतनवल-20"><strong>पदरत्नावली</strong></h3>
<p>अथ भारतयुद्धे अमुष्य भूभारस्य क्षपयिष्णोः क्षयं कर्तुकामस्य वै निश्चयेन कालरूपस्य । ‘कालोऽस्मि लोकक्षयकृत् प्रवृद्धो लोकान् समाहर्तुमिह प्रवृत्तः’ इत्युक्तेः । अर्जुन-सारथेस्ते सकाशादक्षोहिणीनां निधनं द्रक्ष्यामि ॥ २२ ॥</p>
<h3 id="सतयधरमय-21"><strong>सत्यधर्मीया</strong></h3>
<p>सञ्जिहीर्षाया परमिकायाः कार्यमुदीर्य पुनर्भगवत्त्वेन स्तुवन्नुपसंहरति ॥ अथ त इत्यादिना ॥ कालरूपस्य संहाराकारस्वीकारिणः क्षपयिष्णोरमुष्येत्यर्जुनसारथिपदसमस्तार्जुनपदेन योग्यतयाऽन्वेति । कौरवबलं क्षपयिष्णोः संहर्तुकामस्यामुष्यार्जुनस्य सारथिस्तस्य । यद्वा कालरूपस्यापेक्षितवितरणकल्पतरोः क्षपयिष्णोः संहर्तुमिच्छोरर्जुनसारथेरमुष्य तव सकाशादक्षौहिणी-नामष्टादश सङ्ख्यानां निधनं द्रक्ष्यामीति ॥ २२ ॥</p>
<h3 id="समनरञजन-18"><strong>सुमनोरञ्जिनी</strong></h3>
<p>अथ अनन्तरम् । क्षपयिष्णोः संहर्तुकामस्य कालरूपस्य ते सकाशात् । जायमानं त्वदिच्छया जायमानमिति यावत् । अक्षोहिणीनाम् अष्टादशसंख्यानां निधनम् ॥ २२ ॥</p>
<h1 id="वशदधवजञनघन-सवससथय-समपतसरवरथममघवरतनम-"><strong>विशुद्धविज्ञानघनं स्वसंस्थया समाप्तसर्वार्थममोघवर्तिनम् ।</strong></h1>
<h1 id="सवतजस-नतयनवततमयगणपरवह-भगवनतममह--२३-"><strong>स्वतेजसा नित्यनिवृत्तमायागुणप्रवाहं भगवन्तमीमहि ॥ २३ ॥</strong></h1>
<h3 id="पदरतनवल-21"><strong>पदरत्नावली</strong></h3>
<p>उपास्यरूपं विशिनष्टि विशुद्धेति । विशुद्धं विज्ञानं विशिष्टज्ञानं तेन घनं सान्द्रम् । स्वसंस्थया अपराधीनस्वस्थित्या समाप्तसर्वार्थं सम्प्राप्तसमस्तप्रयोजनम् । केचिद्धरेर्वृत्ति-र्मायामयीति सङ्गिरन्ते तत्राह अमोघवर्तिनमिति ॥ कुत एतत् कथ्यते इति चेदत्राह नित्येति ॥ नित्यं निवृत्तो मायागुणानां प्रकृतिगुणानां प्रवाहो येन स तथा । नन्वेतन्मुक्तानामप्यस्तीति तत्राह तेजसेति । तेजसा स्वप्रभावेन । ‘तेजो बले प्रभावेऽन्ने’ इति यादवः । भगवन्तमीमहि शरणं प्रपद्येमहि ॥ २३ ॥</p>
<h3 id="सतयधरमय-22"><strong>सत्यधर्मीया</strong></h3>
<p>विशुद्धं विज्ञानं विशिष्टज्ञानं तेन घनं निबिडं तद्रूपमिति यावत् । स्वसंस्थया ॥ स्वस्थित्या समाप्ताः प्राप्ताः सर्वेऽर्था येन यं वा स्वकर्तृक्या संस्थया मृतिरूपिण्या समाप्ताः समापिताः स्वस्वकारणनिविष्टा अर्था येन स तम् । अमोघवर्तिनमव्यर्थं यथा तथा वर्तत इति तम् । स्वतेजसा स्वसामर्थ्येनैव नित्यं निवृत्तो मायागुणानां प्रकृतिगुणानां प्रवाहो येन स तं भगवन्तमीमहि शरणमिति शेषः ॥ २३ ॥</p>
<h3 id="समनरञजन-19"><strong>सुमनोरञ्जिनी</strong></h3>
<p>एवमुक्त्वा पुनः स्तौति ॥ विशुद्धेति । विशुद्धं जडामिश्रम् । विज्ञानघनं विज्ञानैकस्वरूपम् । स्वसंस्थया स्वस्वभावेनैव । सम्यक् प्राप्तसर्वार्थम् आप्तकाममिति यावत् । अनेन पूर्णानन्दतामाह । अमोघवर्त्तिनम् अमोघा वर्तिर्वर्तनं प्रवृत्तिरिति यावद् यस्यासौ तथोक्तः । अनेनाप्रतिबद्धशक्तिमत्तामाह । स्वतेजसा स्वप्रभावेन नित्यं निवृत्तः मायागुणानां प्राकृतगुणानां सत्वादीनां प्रवाहः कार्यपरंपरा यस्य तम् । ईमहि शरणमिति शेषः ॥ २३ ॥</p>
<h1 id="तवमशवर-सवशरयमतममयय-वनरमतशषवशषकलपनम-"><strong>त्वामीश्वरं स्वाश्रयमात्ममायया विनिर्मिताशेषविशेषकल्पनम् ।</strong></h1>
<h1 id="करडरथमदयनतमनषयवगरह-नतऽसम-धरय-यदवषणसततवतम--२४-"><strong>क्रीडार्थमाद्यन्तमनुष्यविग्रहं नतोऽस्मि धुर्यं यदुवृष्णिसात्त्वताम् ॥ २४ ॥</strong></h1>
<h2 id="ततपरयम"><strong>तात्पर्यम्</strong></h2>
<p><strong>‘आदिनो राक्षसाः प्रोक्तास्तदन्तत्वाज्जनार्दनः । आद्यन्त इति विज्ञेयः परेशो ब्रह्मणीशनादि’ति ब्राह्मे ॥ २४ ॥</strong></p>
<h3 id="पदरतनवल-22"><strong>पदरत्नावली</strong></h3>
<p>आ सम्यक् मांसमदन्तीति आदिनो राक्षसाः, तदन्तत्वात् तन्नाशकत्वा-दाद्यन्तः । उक्तं च ब्राह्मे ‘आदिनो राक्षसाः प्रोक्तास्तदन्तत्वाज्जनार्दनः । आद्यन्त इति विज्ञेयः परेशो ब्रह्मणीशनात्’ इति । चतुर्मुखब्रह्मण्यपि विषये ईशितृत्वात् परेश इत्युच्यते इत्येवमीश्वर-शब्दार्थोऽप्यसूचि । हे आद्यन्त राक्षसकुलनाशक ईश्वरं चतुर्मुखमुखादिनियन्तारं त्वां नतोऽस्मीत्यर्थः । ईश्वरत्वं समर्थयते स्वाश्रयमित्यादिना । स्वयमेवाश्रयो यस्य तं स्वाश्रयं ‘स्वे महिमि्न प्रतिष्ठितः’ इति श्रुत्युक्तप्रकारेण अनन्याधारम् आत्ममायया स्वेच्छया आत्माधीनया प्रकृत्या च विनिर्मिता अशेषविशेषा महदाद्यास्तेषां कल्पनं क्लृप्तिर्येन तम् । ‘कल्पनं छेदने क्लृप्तौ’ इत्यभिधानम् । क्रीडार्थं मनुष्यवद् विग्रहो यस्य स तम् । यादवाश्च वृष्णयश्च सात्त्वताः सत्त्ववन्तश्च तेषां धुरं भारं वहतीति धुर्यस्तम् । ‘सत्त्वं तु शोभनत्वं स्यात् तद्युक्ताः सात्त्वतां मताः’ इत्यध्यात्मवचनम्</p>
<p>॥ २४ ॥</p>
<h3 id="सतयधरमय-23"><strong>सत्यधर्मीया</strong></h3>
<p>त्वामीश्वरं स्वाश्रयमिति श्लोके आद्यन्तेति पदमर्श आद्यच्युत्पत्तिनाशवत्परमिति भ्रमभ्रंशं मानेन तनोति ॥ आदिन इति । आदिन आ सम्यगदोऽदनं येषामस्ति त इत्यादिनो राक्षसा णिनिर्वा । तदन्तत्वात्तन्नाशकत्वादाद्यन्त इति विज्ञेयः । ब्रह्मणि चतुर्मुखे स्थित्वा प्रेरणादीशनात्परेश इति विज्ञेयः । अनेन परस्येशनं तस्मादिति व्युत्पत्तिः सूचिता । अथ मूलार्थः ॥ स्वाश्रयमीश्वरमात्ममायया स्वेच्छयैव विनिर्मितमशेषाणां ये विशेषाः सत्याधिपत्यादयस्तेषां कल्पनं येन तम् । अशेषाश्च ते विशेषाश्चेति वा विनिर्मिता निर्मितविरुद्धा नित्या अशेषा ज्ञानादयस्तेषां विशेषमहिम्नेति कल्पनमानन्द आनन्दीति यस्मिंस्तं वा । क्रीडार्थमाद्यन्तमनुष्यविग्रहम् । अनेनाकर्मनिर्मिततां तद्विग्रहस्याभिप्रैति । यदुवृष्णिसात्वतां धुर्यं वर्यं नतोऽस्मीत्यन्वयः । आद्यन्तश्चासौ मनुष्यविग्रहश्च तं मनुष्यवद्विग्रहो यस्याद्यन्तमनुष्यविग्रहम् ॥ २४ ॥</p>
<h3 id="समनरञजन-20"><strong>सुमनोरञ्जिनी</strong></h3>
<p>तर्हि जगत्सृष्ट्यादिव्यापारः कथमित्यत आह ॥ त्वामिति ॥ आत्माधीनया मायया प्रकृत्या । विनिर्मिता अशेषविशेषकल्पना अवान्तरभेदकल्पना येन तम् । क्रीडार्थं लीलार्थं, मनुष्यविग्रहवत्प्रतीयमानविग्रहो यस्य तम् । तदुक्तम् । आदिनो राक्षसा इत्यादि । धुर्यं, धुरं वहतीति धुर्यः, सर्वाभीष्टसाधकम् । ईमहीति पूर्वेणान्वयः ॥ २४ ॥</p>
<h1 id="शरशक-उवच-1"><strong>श्रीशुक उवाच—</strong></h1>
<h1 id="एव-यदपत-कषण-१भगवतपरवर-मन-"><strong>एवं यदुपतिं कृष्णं १भागवतप्रवरो मुनिः ।</strong></h1>
<h1 id="परणपतयभयनजञत-यय-तददरशनतसव--२५-"><strong>प्रणिपत्याभ्यनुज्ञातो ययौ तद्दर्शनोत्सवः ॥ २५ ॥</strong></h1>
<h3 id="पदरतनवल-23"><strong>पदरत्नावली</strong></h3>
<p>तस्य दर्शनेनोत्सव उत्कृष्ट आनन्दो यस्य स तथा ॥ २५ ॥</p>
<h3 id="सतयधरमय-24"><strong>सत्यधर्मीया</strong></h3>
<p>पूर्वत्रात्र च भागवतप्रवर इति वर्णाधिक्यं न वैकेनाक्षरेण छन्दांसि वियन्ति न द्वाभ्यामित्युक्तेर्न छन्दश्छेदकम् । तद्दर्शनोत्सवस्तस्य केशवकृतचाणूरकंसादिहिंसाकर्मणो दर्शने उत्सवो यस्य सः । चाणूरं मुष्टिकं चैव मल्लानन्यांश्च हस्तिपान् । कंसं च निहतं द्रक्ष्ये परश्वोऽहनि ते विभाविति प्रार्थनानुकूल्यात् ॥ २५ ॥</p>
<h3 id="समनरञजन-21"><strong>सुमनोरञ्जिनी</strong></h3>
<p>तद्दर्शनेन कृष्णदर्शनेन उत्सव आनन्दो यस्य सः ॥ २५ ॥</p>
<h1 id="भगवनप-गवनद-हतव-कशनमहव-"><strong>भगवानपि गोविन्दो हत्वा केशिनमाहवे ।</strong></h1>
<h1 id="पशनपलयत-पल-परतरवरजसखवह--२६-"><strong>पशूनपालयत् पालैः प्रीतैर्व्रजसुखावहः ॥ २६ ॥</strong></h1>
<h3 id="सतयधरमय-25"><strong>सत्यधर्मीया</strong></h3>
<p>प्रीतैः पालैः सह ॥ २६ ॥</p>
<h3 id="समनरञजन-22"><strong>सुमनोरञ्जिनी</strong></h3>
<p>पशून् चारयन्तः ॥ २६ ॥</p>
<h1 id="एकद-त-पशन-पलशचरयनतऽदरसनष-"><strong>एकदा ते पशून् पालाश्चारयन्तोऽद्रिसानुषु ।</strong></h1>
<h1 id="चकररनलयनकरड-चरपलपदशत--२७-"><strong>चक्रुर्निलायनक्रीडां चोरपालापदेशतः ॥ २७ ॥</strong></h1>
<h3 id="पदरतनवल-24"><strong>पदरत्नावली</strong></h3>
<p>निलायनं नाम अपहृतस्य तिरोधापनं तद्रूपां क्रीडाम् । चोरपालापदेशतः मेषवदाचरितान् पशूनपहृत्य ये निलीनास्ते चोराः, नयनाच्छादनानन्तरमपहृतपशूनामन्वेषका ये ते पालास्तेषामपदेशतो ऽभिनयात् ॥ २७ ॥</p>
<h3 id="सतयधरमय-26"><strong>सत्यधर्मीया</strong></h3>
<p>निलायनक्रीडां नयनाच्छादनानन्तरमेकेन गन्तव्यं नेयाः पशवस्तेन तन्मार्गणं कर्तव्यमिति चोरपालापदेशतस्तद्व्याजतः क्रियमाणा निलयनक्रीडा ताम् ॥ २७ ॥</p>
<h3 id="समनरञजन-23"><strong>सुमनोरञ्जिनी</strong></h3>
<p>निलायनक्रीडां निलीयहरणलक्षणक्रीडाम् । चोराणां पालानां च अपदेशः सङ्केतः । तस्मात् ॥ २७ ॥</p>
<h1 id="ततरसन-कतचचचर-पलशच-कतचननप-"><strong>तत्रासन् कतिचिच्चोराः पालाश्च कतिचिन्नृप ।</strong></h1>
<h1 id="मषयतशच-ततरक-वजहररकतभय--२८-"><strong>मेषायिताश्च तत्रैके विजह्रुरकुतोभयाः ॥ २८ ॥</strong></h1>
<h3 id="पदरतनवल-25"><strong>पदरत्नावली</strong></h3>
<p>मेषायिता मेषवदाचरिताः । न कुतश्चिद् भयं येषां ते अकुतोभयाः</p>
<p>॥ २८ ॥</p>
<h3 id="सतयधरमय-27"><strong>सत्यधर्मीया</strong></h3>
<p>मेषायितास्ताननुकुर्वन्तः ॥ २८ ॥</p>
<h3 id="समनरञजन-24"><strong>सुमनोरञ्जिनी</strong></h3>
<p>तदेवाह ॥ तत्रेति । मेषायिता मेषवद्वर्तमानाः ॥ २८ ॥</p>
<h1 id="मयपतर-महमय-वयम-गपलरपधक-"><strong>मयपुत्रो महामायो व्यामो गोपालरूपधृक् ।</strong></h1>
<h1 id="मषयतनपवह-परयशचरयत-बहन--२९-"><strong>मेषायितानपोवाह प्रायश्चोरायितो बहून् ॥ २९ ॥</strong></h1>
<h3 id="पदरतनवल-26"><strong>पदरत्नावली</strong></h3>
<p>स्वयं प्रायश्चोर एव तद्वदाचरन् । अपोवाह अपहृत्य निनाय ॥ २९ ॥</p>
<h3 id="सतयधरमय-28"><strong>सत्यधर्मीया</strong></h3>
<p>व्योमो नाम्ना गोपालरूपधृक् स्वयं चोरायितो मेषायितान्बहून्गोपानपोवाहापा-जहार ॥ २९ ॥</p>
<h3 id="समनरञजन-25"><strong>सुमनोरञ्जिनी</strong></h3>
<p>व्योमो नामतः । चोरायितश् चोरवद्वर्तमानः । अपोवाह निन्ये ॥ २९ ॥</p>
<h1 id="गरदरय-वनकषपय-नतनत-महसर-"><strong>गिरिदर्यां विनिक्षिप्य नीतंनीतं महासुरः ।</strong></h1>
<h1 id="शलय-पदध-दवर-चतपञचवशषत--३०-"><strong>शिलया पिदधे द्वारं चतुःपञ्चावशेषिताः ॥ ३० ॥</strong></h1>
<h3 id="पदरतनवल-27"><strong>पदरत्नावली</strong></h3>
<p>गिरिदर्यां पर्वतगुहायाम् । पिदधे आच्छादयामास ॥ ३० ॥</p>
<h3 id="सतयधरमय-29"><strong>सत्यधर्मीया</strong></h3>
<p>नीतं नीतं मेषरूपगोपं गिरिदर्यां निक्षिप्य शिलया द्वारं पिदधे आच्छादया-मास । अवशेषितसङ्ख्यामाह ॥ चतुःपञ्चावशेषिता इति ॥ चत्वारः पञ्च वा चतुःपञ्चावशेषिता उर्वरिताः ॥ ३० ॥</p>
<h3 id="समनरञजन-26"><strong>सुमनोरञ्जिनी</strong></h3>
<p>गिरिदर्यां पर्वतगुहायाम् । पिदधे आच्छादयामास ॥ ३० ॥</p>
<h1 id="तसय-तत-करम-वजञय-कषण-शरणद-सतम-"><strong>तस्य तत् कर्म विज्ञाय कृष्णः शरणदः सताम् ।</strong></h1>
<h1 id="गपन-नयनत-जगरह-वक-हररवजस--३१-"><strong>गोपान् नयन्तं जग्राह वृकं हरिरिवौजसा ॥ ३१ ॥</strong></h1>
<h3 id="पदरतनवल-28"><strong>पदरत्नावली</strong></h3>
<p>हरिः सिंहः ॥ ३१ ॥</p>
<h3 id="सतयधरमय-30"><strong>सत्यधर्मीया</strong></h3>
<p>सतां शरणदस्तस्य तत्कर्म वीक्ष्य हरिः सिंहो वृकं श्वापदमिव जग्राह</p>
<p>॥ ३१ ॥</p>
<h3 id="समनरञजन-27"><strong>सुमनोरञ्जिनी</strong></h3>
<p>शरणदो ऽभयप्रदः । हरिः सिंहः ॥ ३१ ॥</p>
<h1 id="स-नज-रपमसथय-गरनदरसदश-बल-"><strong>स निजं रूपमास्थाय गिरीन्द्रसदृशं बली ।</strong></h1>
<h1 id="इचछन-वमकतमतमन-नशकनद-गरहणतर--३२-"><strong>इच्छन् विमोक्तुमात्मानं नाशक्नोद् ग्रहणातुरः ॥ ३२ ॥</strong></h1>
<h3 id="पदरतनवल-29"><strong>पदरत्नावली</strong></h3>
<p>ग्रहणेनातुरः पीडितः ॥ ३२ ॥</p>
<h3 id="सतयधरमय-31"><strong>सत्यधर्मीया</strong></h3>
<p>वेषमुन्मुच्य निजं रूपम् । गुरुणा महताऽऽत्मानं विमोक्तुं मोचयितुमिच्छन्नपि नाशक्नोच्छक्तो नाभूत् ॥ ३२ ॥</p>
<h3 id="समनरञजन-28"><strong>सुमनोरञ्जिनी</strong></h3>
<p>गुरुणा महता । हरिणा । गृहीतः ॥ ३२ ॥</p>
<h1 id="त-नगहयचयत-दरभय-पतयतव-महतल-"><strong>तं निगृह्याच्युतो दोर्भ्यां पातयित्वा महीतले ।</strong></h1>
<h1 id="पशयत-दव-दवन-पशमरममरयत--३३-"><strong>पश्यतां दिवि देवानां पशुमारममारयत् ॥ ३३ ॥</strong></h1>
<h3 id="पदरतनवल-30"><strong>पदरत्नावली</strong></h3>
<p>पशून् मारयति त्यक्तप्राणान् करोतीति पशुमारस्तम् ॥ ३३ ॥</p>
<h3 id="सतयधरमय-32"><strong>सत्यधर्मीया</strong></h3>
<p>पशुमारममारयत्पशुमारं यथा हिंसितवान् । उपमाने कर्मणि चात्कर्तरि चेत्युक्तेः । पशुवदमारयत् । णमुलन्तः शब्दः ॥ ३३ ॥</p>
<h3 id="समनरञजन-29"><strong>सुमनोरञ्जिनी</strong></h3>
<p>पशुमारम् पशोर्मारणक्रिया यथा भवति तथा ॥ ३३ ॥</p>
<h1 id="गहपधन-नरभदय-गपन-नससरय-कचछरत-"><strong>गुहापिधानं निर्भिद्य गोपान् निस्सार्य कृच्छ्रतः ।</strong></h1>
<h1 id="सतयमन-सररगप-परववश-सवगकलम--३४-"><strong>स्तूयमानः सुरैर्गोपैः प्रविवेश स्वगोकुलम् ॥ ३४ ॥</strong></h1>
<p>॥ इति श्रीमद्भागवते दशमस्कन्धपूर्वार्धे पञ्चत्रिंशोऽध्यायः ॥</p>
<h3 id="पदरतनवल-31"><strong>पदरत्नावली</strong></h3>
<p>कृच्छ्रतो व्योमासुरकृतसङ्कटाद् गोपान् निस्सार्य ॥ ३४ ॥</p>
<p>॥ इति श्रीमन्महेन्द्रतीर्थपूज्यपादशिष्यविजयध्वजतीर्थभिक्षुकृतायां पदरत्नावल्यभिधायां श्रीमद्भागवतटीकायां दशमस्कन्धपूर्वार्धे पञ्चत्रिंशोऽध्यायः ॥</p>
<h3 id="सतयधरमय-33"><strong>सत्यधर्मीया</strong></h3>
<p>गुहापिधानं निर्भिद्य कृच्छ्रतो व्योमकृतकष्टाद्गोपान्निःसार्य निष्कासयित्वा गोपैः सुरैश्च स्तूयमानः स्वगोकुलं प्रविवेश ॥ ३४ ॥</p>
<p>॥ इति श्रीभागवतटिप्पण्यां सत्यधर्मयतिकृतायां दशमस्कन्धपूर्वार्धे पञ्चत्रिंशोऽध्यायः ॥</p>
<h3 id="समनरञजन-30"><strong>सुमनोरञ्जिनी</strong></h3>
<p>कृच्छ्रतः कष्टात् । निःसार्य मोचयित्वेत्यपि सम्बन्धः ॥ ३४ ॥</p>
<p><strong>॥ इति श्रीमद्भागवतदशमस्कन्धपूर्वार्धव्याख्यायां सुमनोरञ्जिन्यां पञ्चत्रिंशोऽध्यायः ॥</strong></p>

  </div>
</article>


        

        



    <aside class="card border noPrint" id="section-tree-item-bhAgavatam_madhva-tAtparya-nirNayaH_sarva-prastutiH_11_dashamaskandhasya_pUrvArdhaH_2_10_panchatriMsho-dhyAyaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/10_panchatriMsho-dhyAyaH/">१० पञ्चत्रिंशोऽध्यायः </a>
            <a data-toggle="collapse" href="#section-tree-item-body-bhAgavatam_madhva-tAtparya-nirNayaH_sarva-prastutiH_11_dashamaskandhasya_pUrvArdhaH_2_10_panchatriMsho-dhyAyaH_md" role="button" aria-expanded="false" aria-controls="section-tree-item-body-bhAgavatam_madhva-tAtparya-nirNayaH_sarva-prastutiH_11_dashamaskandhasya_pUrvArdhaH_2_10_panchatriMsho-dhyAyaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_madhva-tAtparya-nirNayaH_sarva-prastutiH_11_dashamaskandhasya_pUrvArdhaH_2_10_panchatriMsho-dhyAyaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १० पञ्चत्रिंशोऽध्यायः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
