<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ०९ चतुस्त्रिंशोऽध्यायः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="०९ चतुस्त्रिंशोऽध्यायः">
  <meta property="og:description" content="अथ तर्ह्यागतो गोष्ठमरिष्टो वृषभासुरः ॥ अथ चतुस्त्रिंशोऽध्यायः ॥
श्रीशुक उवाच— अथ तर्ह्यागतो गोष्ठमरिष्टो वृषभासुरः । महीं महाककुत्कायः कम्पयन् खुरविक्षताम् ॥ १ ॥ पदरत्नावली निजचरणैकशरणानां शिष्टानां विशिष्टारिष्टविनष्टिं त्वरया करोति हरिरित्यत्र निदर्शनतयाऽरिष्टाख्यबलिष्ठासुरसंहारलक्षणं कृष्णविक्रमं देवकार्याभिज्ञेन नारदेनोद्बोधितस्यासुरजातेः कंसस्य सज्जनोपद्रवोद्यमं च निरूपयत्यस्मिन्नध्याये ।
अथ शङ्खचूडवधानन्तरं दैत्यान्तरनिग्रहलक्षणकथाऽऽरभ्यते । ‘मङ्गलानन्तरारम्भप्रश्नकार्त्स्न्येष्वथो अथ’ इत्यमरः । शङ्खचूडं निहत्य यदा गोपस्त्रीभिः सह व्रजमागतः श्रीकृष्णस्तर्हि तदा वृषासुरो वृषभाकारोऽरिष्टाख्यासुरो महान्तौ ककुत्कायौ यस्य स तथा । खुरैर्विक्षतां विदारितां मही कम्पयन्
॥ १ ॥
सत्यधर्मीया अरिष्टासुरविनष्टिं कृष्णकृतां तथा कृतान्तमुखं खलं कंसं यापयित्वा वासुदेव-सेवां विधित्सुर्विधिसुतः सर्वं वसुदेवादिकृतं कर्ममर्म शशंस । तेन च हिंसोद्योगं कंसश्चकारेत्यत्र प्रतिपाद्यते । तत्र गोपीपरिवृतो व्रजमुपव्रज्य किं कृतवान्भगवानिति परीक्षकपरीक्षिच्छङ्कां स्वयं दयया परिहरति शुक इति कवयति ॥ श्रीशुक इति । अथ शङ्खचूडाहननानन्तरम् । तर्हि तदेत्यव्यवधानं सूचयति । अथ मङ्गलसूचकं सत्प्रारम्भार्थे विक्रमान्तरमारभ्यत इति । महास्कन्धाङ्गः खुरविक्षतां महीं कम्पयन्नागतः । हे महि त्वमेवास्मद्धननमूलं न चेत्त्वत्प्रार्थने कुतोऽवतरेद्धरिर्नावतरेच्चेत्पूतनादि-घातः कुतो भवेदिति मतितस्तत्क्षितिसक्षतीकरणमसुरस्येति तात्पर्यम् । किञ्च स्वनासिकाछेदमपीह सोढ्वा खलो निरुन्धे खलु सत्प्रयाणमितिवत्स्वयं पशुत्वं सम्पाद्यापि लोकबाधा कर्तव्येति मनुतेऽयं दनुज इति दुर्जनस्वभावोऽसुर इत्यनेनासूचि ॥ १ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="०९ चतुस्त्रिंशोऽध्यायः">
  <meta itemprop="description" content="अथ तर्ह्यागतो गोष्ठमरिष्टो वृषभासुरः ॥ अथ चतुस्त्रिंशोऽध्यायः ॥
श्रीशुक उवाच— अथ तर्ह्यागतो गोष्ठमरिष्टो वृषभासुरः । महीं महाककुत्कायः कम्पयन् खुरविक्षताम् ॥ १ ॥ पदरत्नावली निजचरणैकशरणानां शिष्टानां विशिष्टारिष्टविनष्टिं त्वरया करोति हरिरित्यत्र निदर्शनतयाऽरिष्टाख्यबलिष्ठासुरसंहारलक्षणं कृष्णविक्रमं देवकार्याभिज्ञेन नारदेनोद्बोधितस्यासुरजातेः कंसस्य सज्जनोपद्रवोद्यमं च निरूपयत्यस्मिन्नध्याये ।
अथ शङ्खचूडवधानन्तरं दैत्यान्तरनिग्रहलक्षणकथाऽऽरभ्यते । ‘मङ्गलानन्तरारम्भप्रश्नकार्त्स्न्येष्वथो अथ’ इत्यमरः । शङ्खचूडं निहत्य यदा गोपस्त्रीभिः सह व्रजमागतः श्रीकृष्णस्तर्हि तदा वृषासुरो वृषभाकारोऽरिष्टाख्यासुरो महान्तौ ककुत्कायौ यस्य स तथा । खुरैर्विक्षतां विदारितां मही कम्पयन्
॥ १ ॥
सत्यधर्मीया अरिष्टासुरविनष्टिं कृष्णकृतां तथा कृतान्तमुखं खलं कंसं यापयित्वा वासुदेव-सेवां विधित्सुर्विधिसुतः सर्वं वसुदेवादिकृतं कर्ममर्म शशंस । तेन च हिंसोद्योगं कंसश्चकारेत्यत्र प्रतिपाद्यते । तत्र गोपीपरिवृतो व्रजमुपव्रज्य किं कृतवान्भगवानिति परीक्षकपरीक्षिच्छङ्कां स्वयं दयया परिहरति शुक इति कवयति ॥ श्रीशुक इति । अथ शङ्खचूडाहननानन्तरम् । तर्हि तदेत्यव्यवधानं सूचयति । अथ मङ्गलसूचकं सत्प्रारम्भार्थे विक्रमान्तरमारभ्यत इति । महास्कन्धाङ्गः खुरविक्षतां महीं कम्पयन्नागतः । हे महि त्वमेवास्मद्धननमूलं न चेत्त्वत्प्रार्थने कुतोऽवतरेद्धरिर्नावतरेच्चेत्पूतनादि-घातः कुतो भवेदिति मतितस्तत्क्षितिसक्षतीकरणमसुरस्येति तात्पर्यम् । किञ्च स्वनासिकाछेदमपीह सोढ्वा खलो निरुन्धे खलु सत्प्रयाणमितिवत्स्वयं पशुत्वं सम्पाद्यापि लोकबाधा कर्तव्येति मनुतेऽयं दनुज इति दुर्जनस्वभावोऽसुर इत्यनेनासूचि ॥ १ ॥">
  <meta itemprop="wordCount" content="4810">
  <meta name="twitter:card" content="summary">
  <meta name="twitter:title" content="०९ चतुस्त्रिंशोऽध्यायः">
  <meta name="twitter:description" content="अथ तर्ह्यागतो गोष्ठमरिष्टो वृषभासुरः ॥ अथ चतुस्त्रिंशोऽध्यायः ॥
श्रीशुक उवाच— अथ तर्ह्यागतो गोष्ठमरिष्टो वृषभासुरः । महीं महाककुत्कायः कम्पयन् खुरविक्षताम् ॥ १ ॥ पदरत्नावली निजचरणैकशरणानां शिष्टानां विशिष्टारिष्टविनष्टिं त्वरया करोति हरिरित्यत्र निदर्शनतयाऽरिष्टाख्यबलिष्ठासुरसंहारलक्षणं कृष्णविक्रमं देवकार्याभिज्ञेन नारदेनोद्बोधितस्यासुरजातेः कंसस्य सज्जनोपद्रवोद्यमं च निरूपयत्यस्मिन्नध्याये ।
अथ शङ्खचूडवधानन्तरं दैत्यान्तरनिग्रहलक्षणकथाऽऽरभ्यते । ‘मङ्गलानन्तरारम्भप्रश्नकार्त्स्न्येष्वथो अथ’ इत्यमरः । शङ्खचूडं निहत्य यदा गोपस्त्रीभिः सह व्रजमागतः श्रीकृष्णस्तर्हि तदा वृषासुरो वृषभाकारोऽरिष्टाख्यासुरो महान्तौ ककुत्कायौ यस्य स तथा । खुरैर्विक्षतां विदारितां मही कम्पयन्
॥ १ ॥
सत्यधर्मीया अरिष्टासुरविनष्टिं कृष्णकृतां तथा कृतान्तमुखं खलं कंसं यापयित्वा वासुदेव-सेवां विधित्सुर्विधिसुतः सर्वं वसुदेवादिकृतं कर्ममर्म शशंस । तेन च हिंसोद्योगं कंसश्चकारेत्यत्र प्रतिपाद्यते । तत्र गोपीपरिवृतो व्रजमुपव्रज्य किं कृतवान्भगवानिति परीक्षकपरीक्षिच्छङ्कां स्वयं दयया परिहरति शुक इति कवयति ॥ श्रीशुक इति । अथ शङ्खचूडाहननानन्तरम् । तर्हि तदेत्यव्यवधानं सूचयति । अथ मङ्गलसूचकं सत्प्रारम्भार्थे विक्रमान्तरमारभ्यत इति । महास्कन्धाङ्गः खुरविक्षतां महीं कम्पयन्नागतः । हे महि त्वमेवास्मद्धननमूलं न चेत्त्वत्प्रार्थने कुतोऽवतरेद्धरिर्नावतरेच्चेत्पूतनादि-घातः कुतो भवेदिति मतितस्तत्क्षितिसक्षतीकरणमसुरस्येति तात्पर्यम् । किञ्च स्वनासिकाछेदमपीह सोढ्वा खलो निरुन्धे खलु सत्प्रयाणमितिवत्स्वयं पशुत्वं सम्पाद्यापि लोकबाधा कर्तव्येति मनुतेऽयं दनुज इति दुर्जनस्वभावोऽसुर इत्यनेनासूचि ॥ १ ॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/madhva-tAtparya-nirNayaH\/sarva-prastutiH\/11_dashamaskandhasya_pUrvArdhaH_2\/09_chatustriMsho-dhyAyaH\/".replace(basePath, "/");
  pageVars.pageParams = {};
  pageVars.pageSource = "bhAgavatam\/madhva-tAtparya-nirNayaH\/sarva-prastutiH\/11_dashamaskandhasya_pUrvArdhaH_2\/09_chatustriMsho-dhyAyaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ०९ चतुस्त्रिंशोऽध्यायः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०९ चतुस्त्रिंशोऽध्यायः">०९ चतुस्त्रिंशोऽध्यायः</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="अथ-तरहयगत-गषठमरषट-वषभसर">अथ तर्ह्यागतो गोष्ठमरिष्टो वृषभासुरः</h2>
<p><strong>॥ अथ चतुस्त्रिंशोऽध्यायः ॥</strong></p>
<h1 id="शरशक-उवच"><strong>श्रीशुक उवाच—</strong></h1>
<h1 id="अथ-तरहयगत-गषठमरषट-वषभसर-"><strong>अथ तर्ह्यागतो गोष्ठमरिष्टो वृषभासुरः ।</strong></h1>
<h1 id="मह-महककतकय-कमपयन-खरवकषतम--१-"><strong>महीं महाककुत्कायः कम्पयन् खुरविक्षताम् ॥ १ ॥</strong></h1>
<h3 id="पदरतनवल"><strong>पदरत्नावली</strong></h3>
<p>निजचरणैकशरणानां शिष्टानां विशिष्टारिष्टविनष्टिं त्वरया करोति हरिरित्यत्र निदर्शनतयाऽरिष्टाख्यबलिष्ठासुरसंहारलक्षणं कृष्णविक्रमं देवकार्याभिज्ञेन नारदेनोद्बोधितस्यासुरजातेः कंसस्य सज्जनोपद्रवोद्यमं च निरूपयत्यस्मिन्नध्याये ।</p>
<p>अथ शङ्खचूडवधानन्तरं दैत्यान्तरनिग्रहलक्षणकथाऽऽरभ्यते । ‘मङ्गलानन्तरारम्भप्रश्नकार्त्स्न्येष्वथो अथ’ इत्यमरः । शङ्खचूडं निहत्य यदा गोपस्त्रीभिः सह व्रजमागतः श्रीकृष्णस्तर्हि तदा वृषासुरो वृषभाकारोऽरिष्टाख्यासुरो महान्तौ ककुत्कायौ यस्य स तथा । खुरैर्विक्षतां विदारितां मही कम्पयन्</p>
<p>॥ १ ॥</p>
<h3 id="सतयधरमय"><strong>सत्यधर्मीया</strong></h3>
<p>अरिष्टासुरविनष्टिं कृष्णकृतां तथा कृतान्तमुखं खलं कंसं यापयित्वा वासुदेव-सेवां विधित्सुर्विधिसुतः सर्वं वसुदेवादिकृतं कर्ममर्म शशंस । तेन च हिंसोद्योगं कंसश्चकारेत्यत्र प्रतिपाद्यते । तत्र गोपीपरिवृतो व्रजमुपव्रज्य किं कृतवान्भगवानिति परीक्षकपरीक्षिच्छङ्कां स्वयं दयया परिहरति शुक इति कवयति ॥ श्रीशुक इति । अथ शङ्खचूडाहननानन्तरम् । तर्हि तदेत्यव्यवधानं सूचयति । अथ मङ्गलसूचकं सत्प्रारम्भार्थे विक्रमान्तरमारभ्यत इति । महास्कन्धाङ्गः खुरविक्षतां महीं कम्पयन्नागतः । हे महि त्वमेवास्मद्धननमूलं न चेत्त्वत्प्रार्थने कुतोऽवतरेद्धरिर्नावतरेच्चेत्पूतनादि-घातः कुतो भवेदिति मतितस्तत्क्षितिसक्षतीकरणमसुरस्येति तात्पर्यम् । किञ्च स्वनासिकाछेदमपीह सोढ्वा खलो निरुन्धे खलु सत्प्रयाणमितिवत्स्वयं पशुत्वं सम्पाद्यापि लोकबाधा कर्तव्येति मनुतेऽयं दनुज इति दुर्जनस्वभावोऽसुर इत्यनेनासूचि ॥ १ ॥</p>
<h3 id="समनरञजन"><strong>सुमनोरञ्जिनी</strong></h3>
<p>कथान्तरप्रारम्भार्थोऽथशब्दः । तर्हि यदा शङ्खचूडं हत्वा व्रजमागतस्तदा नाम्ना अरिष्टः वृषभाकारोऽसुरः । महान्तौ ककुत्कायौ यस्य सः । खुरैः पादाग्रैर् विक्षताम् । महीं कंपयन् । गोष्ठं प्रत्यागत इति सम्बन्धः ॥ १ ॥</p>
<h1 id="रवमण-खरतर-पद-च-वलखन-महम-"><strong>रवमाणः खरतरं पदा च विलिखन् महीम् ।</strong></h1>
<h1 id="उदयमय-पचछमभरण-वषणगरण-चदधरन--२-"><strong>उद्यम्य पुच्छमभ्राणि विषाणाग्रेण चोद्धरन् ॥ २ ॥</strong></h1>
<h3 id="पदरतनवल-1"><strong>पदरत्नावली</strong></h3>
<p>रवमाणः कर्कशध्वनिं कुर्वाणः । विलिखन् विदारयन् । उद्यम्य उन्नमय्य । विषाणाग्रेणाभ्राणि मेघानुद्धरन् उत्क्षिपन् । अनेन तावदौन्नत्यं ध्वन्यते ॥ २ ॥</p>
<h3 id="सतयधरमय-1"><strong>सत्यधर्मीया</strong></h3>
<p>रवमाणो रवन् हम्भाध्वनिं कुर्वन्विषाणाग्रेण शृृङ्गप्रान्तेन चात्पुच्छेनाप्यभ्राणि मेघानुद्धरन् । अनेन तावदौन्नत्यं ध्वन्यते । कृष्णसावर्ण्यान्मेघा अपि मेघकारिण इति चोत्तुङ्गशृृङ्गो-द्धरणमिति ध्वनिः ॥ २ ॥</p>
<h3 id="समनरञजन-1"><strong>सुमनोरञ्जिनी</strong></h3>
<p>खरतरं क्रूरतरं यथा भवति तथा रवमाणः शब्दं कुर्वाणः । अभ्राणि मेघान्</p>
<p>॥ २ ॥</p>
<h1 id="कञचतकञचचछकनमञचन-मतरयन-सतबधलचन-"><strong>किञ्चित्किञ्चिच्छकृन्मुञ्चन् मूत्रयन् स्तब्धलोचनः ।</strong></h1>
<h1 id="यसय-नरहरदतनङग-नषठरण-गव-नणम--३-"><strong>यस्य निर्ह्रादितेनाङ्ग निष्ठुरेण गवां नृणाम् ॥ ३ ॥</strong></h1>
<h1 id="पतनतयकलत-गरभ-सरवनत-सम-भयन-व-"><strong>पतन्त्यकालतो गर्भाः स्रवन्ति स्म भयेन वै ।</strong></h1>
<h1 id="नरवशनत-घन-यसय-ककदयचलशङकय--४-"><strong>निर्विशन्ति घना यस्य ककुद्यचलशङ्कया ॥ ४ ॥</strong></h1>
<h3 id="पदरतनवल-2"><strong>पदरत्नावली</strong></h3>
<p>स्तब्धलोचनोऽनिमिषनयनः । निर्ह्लादितेन शब्देन । पञ्चमषष्ठयोः पातः । मासचतुष्टयात् प्राक् चेत् स्रावः । ‘आचतुर्थाद् भवेत् स्रावः पातः पञ्चमषष्ठयोः । अत ऊर्ध्वं तु नारीणां प्रसवः परिकीर्तितः’ इति स्मृतिः । ककुदि गलपृष्ठशृृङ्गे अचलशङ्कया ॥ ३,४ ॥</p>
<h3 id="सतयधरमय-2"><strong>सत्यधर्मीया</strong></h3>
<p>शकृन्मलम् । स्तब्धलोचनः स्तब्धे लोचने यस्य सः । मदभावोऽयम् । निर्ह्रादितेन नादेन नृणां तद्योषितां नृणां निष्ठुरेण श्रवणासह्येनाकालतो गवां गर्भा इत्यन्वयः । आचतुर्थाद्भवेच्छ्रावः पातः पञ्चमषष्ठयोः । पञ्चमषष्ठयोः पातो, मासचतुष्टयात्प्राक् चेच्छ्राव इति विवेकः । ककुद्यचलशङ्कया पर्वतशङ्कया निर्विशन्ति । तावानायामः(?) ककुद इति भावः</p>
<p>॥ ३,४ ॥</p>
<h3 id="समनरञजन-2"><strong>सुमनोरञ्जिनी</strong></h3>
<p>स्तब्धे निश्चले लोचने यस्य सः । निष्ठुरेण क्रूरेण निह्रादितेन गर्जितेन । गर्भाः पतन्ति स्रवन्ति च । मासत्रयादर्वाक्तनाः स्रवन्ति । तदूर्ध्वाः पतन्ति । यस्य ककुदि घना अचलशङ्कया पर्वतसम्भावनया । निर्विशन्ति उपविशन्ति ॥ ३,४ ॥</p>
<h1 id="त-तकषणशङगमदवकषय-गपय-गपशच-ततरस-"><strong>तं तीक्ष्णशृङ्गमुद्वीक्ष्य गोप्यो गोपाश्च तत्रसुः ।</strong></h1>
<h1 id="पशव-ददरवरभत-रजन-सनतयजय-गकलम--५-"><strong>पशवो दुद्रुवुर्भीता राजन् सन्त्यज्य गोकुलम् ॥ ५ ॥</strong></h1>
<h3 id="पदरतनवल-3"><strong>पदरत्नावली</strong></h3>
<p>तत्रसुर् बिभ्युः ॥ ५ ॥</p>
<h3 id="सतयधरमय-3"><strong>सत्यधर्मीया</strong></h3>
<p>तीक्ष्णे क्रूरे शृृङ्गे यस्य सः ॥ ५ ॥</p>
<h3 id="समनरञजन-3"><strong>सुमनोरञ्जिनी</strong></h3>
<p>तत्रसुर् भीता आसन् ॥ ५ ॥</p>
<h1 id="कषण-कषणत-त-सरव-गवनद-शरण-यय-"><strong>कृष्ण कृष्णेति ते सर्वे गोविन्दं शरणं ययुः ।</strong></h1>
<h1 id="भगवनथ-तद-वकषय-गकल-भयवदरतम--६-"><strong>भगवानथ तद् वीक्ष्य गोकुलं भयविद्रुतम् ॥ ६ ॥</strong></h1>
<h3 id="सतयधरमय-4"><strong>सत्यधर्मीया</strong></h3>
<p>तद्गोकुलं तत्स्थजनम् ॥ ६ ॥</p>
<h3 id="समनरञजन-4"><strong>सुमनोरञ्जिनी</strong></h3>
<p>भयेन विद्रुतं पलायनं कुर्वत् ॥ ६ ॥</p>
<h1 id="म-भषटत-गरऽऽशवसय-वषसरमपहवयत-"><strong>मा भैष्टेति गिराऽऽश्वास्य वृषासुरमुपाह्वयत् ।</strong></h1>
<h1 id="गपल-पशभरमनद-तरसत-कमसततम--७-"><strong>गोपालैः पशुभिर्मन्द त्रासितैः किमसत्तम ॥ ७ ॥</strong></h1>
<h3 id="पदरतनवल-4"><strong>पदरत्नावली</strong></h3>
<p>मा भैष्ट भयं मा कार्ष्ट । आश्वास्य सान्त्वयित्वा । उपाह्वयद् आजुहाव । हे मन्द निर्भाग्य ॥ ७ ॥</p>
<h3 id="सतयधरमय-5"><strong>सत्यधर्मीया</strong></h3>
<p>आश्वास्य समाधाय । मन्द दरिद्राज्ञ वा ॥ ७ ॥</p>
<h3 id="समनरञजन-5"><strong>सुमनोरञ्जिनी</strong></h3>
<p>सपालैः पालकसहितैः । पशुभिस् त्रासितैः किं किं कृतं भवेत् ॥ ७ ॥</p>
<h1 id="बलदरपहऽह-दषटन-तवदवधन-दरतमनम-"><strong>बलदर्पहाऽहं दुष्टानां त्वद्विधानां दुरात्मनाम् ।</strong></h1>
<h1 id="इतयसफटयचयतऽरषट-तलशबदन-कपयन-"><strong>इत्यास्फोट्याच्युतोऽरिष्टं तलशब्देन कोपयन् ।</strong></h1>
<h1 id="सखयरस-भजभग-परसरयवसथत-हर--८-"><strong>सख्युरंसे भुजाभोगं प्रसार्यावस्थितो हरिः ॥ ८ ॥</strong></h1>
<h3 id="पदरतनवल-5"><strong>पदरत्नावली</strong></h3>
<p>आस्फोट्य करतलेन बाहुमाहत्य । भुज एवाभोगोऽहिदेहस्तं सख्युरंसे स्कन्धे प्रसार्यावस्थितः । अनेन तदलक्ष्यता ध्वन्यते ॥ ८ ॥</p>
<h3 id="सतयधरमय-6"><strong>सत्यधर्मीया</strong></h3>
<p>बलं च दर्पश्च तौ हन्तीति स तथा । त्वद्विधानां तव विधा प्रकारो येषां ते तथा तेषामास्फोट्य तलेन बाहुं वोरू वाऽऽहत्य । तलशब्देन परस्परं तलध्वनिना । आभोगो हि कायो महान्भुजस्तदाकार इति भुजाभोगस्तम् । भोगः सुखे स्त्र्यादिभृतावहेश्च फणकाययोरित्यमरः । सख्युरंसे प्रसार्यावस्थितः । अनेन तदलक्ष्यता ध्वन्यते ॥ ८ ॥</p>
<h3 id="समनरञजन-6"><strong>सुमनोरञ्जिनी</strong></h3>
<p>बलस्य यो दर्पो ऽहङ्कारस् तस्य अपहर्ता । आस्फोट्य बाहुं हस्तेन सशब्दं ताडयित्वा । भुजा भोगमिव भुजाभोगं सर्पाकारां भुजाम् । भुजाशब्दः स्त्रीलिङ्गोऽप्यस्ति । भुजाभोगं पुष्टवृत्तभुजमिति वा ॥ ८ ॥</p>
<h1 id="सऽपयव-कपतऽरषट-खरणवनमललखन-"><strong>सोऽप्येवं कोपितोऽरिष्टः खुरेणावनिमुल्लिखन् ।</strong></h1>
<h1 id="उदयतपचछभरमनमघ-करदध-कषणमपदरवत--९-"><strong>उद्यत्पुच्छभ्रमन्मेघः क्रुद्धः कृष्णमुपाद्रवत् ॥ ९ ॥</strong></h1>
<h3 id="पदरतनवल-6"><strong>पदरत्नावली</strong></h3>
<p>उद्यता ऊर्ध्वं गच्छता पुच्छेन भ्रमन्तो मेघा यस्मिन् स तथा ॥ ९ ॥</p>
<h3 id="सतयधरमय-7"><strong>सत्यधर्मीया</strong></h3>
<p>उद्यत्पुच्छं बालस्तेन भ्रमन्तस्तस्मिन्वा मेघा येन सः ॥ ९ ॥</p>
<h3 id="समनरञजन-7"><strong>सुमनोरञ्जिनी</strong></h3>
<p>कोपितः कोपं प्रापितः । उद्यत्पुच्छेन भ्रमन्तो मेघा येन सः ॥ ९ ॥</p>
<h1 id="अगरनयसतवषणगर-सतबधसगलचनऽचयतम-"><strong>अग्रन्यस्तविषाणाग्रः स्तब्धासृग्लोचनोऽच्युतम् ।</strong></h1>
<h1 id="कटकषपयदरवत-तरणमनदरमकतऽशनरयथ--१०-"><strong>कटाक्षिप्याद्रवत् तूर्णमिन्द्रमुक्तोऽशनिर्यथा ॥ १० ॥</strong></h1>
<h3 id="पदरतनवल-7"><strong>पदरत्नावली</strong></h3>
<p>अग्रे पुरोभागे न्यस्ते स्थापिते विषाणयोरग्रे येन स तथा । स्तब्धे निश्चले असृग्लोचने रक्तनेत्रे यस्य स तथा । कटी स्फिजौ आक्षिप्य प्रदर्श्य । ‘कटिप्रोथौ स्फिजौ कटी’ इत्यभिधानम् । अशनिर्वज्रः ॥ १० ॥</p>
<h3 id="सतयधरमय-8"><strong>सत्यधर्मीया</strong></h3>
<p>अगे्रे विधाय स्वविषाणयुग्ममुग्रोऽच्युतं प्रत्यगमत्सहायम् । दोष्णा तदुत्पाटयतो मुरारेः कुर्वन् शिरोभारजिहीर्षयेवेत्याह ॥ अग्रन्यस्तेति ॥ अग्रे पुरोभागे न्यस्ते स्थापिते विषाणयोरग्रे प्रान्तभागे येन सः । स्तब्धे जडीकृते असृग्वद्रक्ते लोचने यस्य सः । कटाक्षिप्य कटाक्षगोचरं कृत्वा । इन्द्रमुक्तोऽशनिर्वज्रो विपे यथा तथा तूर्णमभ्यद्रवत् । अनेवं व्याख्याने निदर्शनमिदमप्रदर्शनीयं स्यात् । अर्थविपर्यासादिति मन्तव्यम् । यथैव वज्रो विपतौ वृथा भवेदिति भगवदुक्तेः ॥१०॥</p>
<h3 id="दरघटभवदपक"><strong>दुर्घटभावदीपिका</strong></h3>
<p>कट्याक्षिप्येत्यस्य कटाक्षेणाक्षिप्य तिरस्कृत्येत्यर्थः । एतेन कटाक्षेणाक्षिप्येति वक्तव्यं कट्याक्षिप्येति कथनमयुक्तमिति चोद्यं पराकृतम् । कटाक्षेणाक्षिप्येति स्थिते छान्दसे क्षेणेत्यस्य लोपे अकःसवर्णे दीर्घ इति दीर्घे कट्याक्षिप्येति रूपं निष्पन्नमित्यङ्गीकारात् ॥ १० ॥</p>
<h3 id="समनरञजन-8"><strong>सुमनोरञ्जिनी</strong></h3>
<p>अग्रन्यस्तविषाणाग्रः पुरोभागे कृतविषाणाग्रः । स्तब्धे, असृग्वद् रुधिरवद् रक्ते लोचने यस्य सः । कटाक्षिप्य वक्रदृष्ट्या विलोक्य ॥ १० ॥</p>
<h1 id="गहतव-शङगयसत-व-अषटदशपदन-स-"><strong>गृहीत्वा शृङ्गयोस्तं वा अष्टादशपदानि सः ।</strong></h1>
<h1 id="परतयपवह-भगवन-गज-परतगज-यथ--११-"><strong>प्रत्यपोवाह भगवान् गजः प्रतिगजं यथा ॥ ११ ॥</strong></h1>
<h3 id="पदरतनवल-8"><strong>पदरत्नावली</strong></h3>
<p>तमरिष्टं शृङ्गयोस्तदग्रयोरेव गृहीत्वा वै निश्चयेन अष्टादशपदानि प्रत्यपोवाह प्रातिलोम्येन निनाय ॥ ११ ॥</p>
<h3 id="सतयधरमय-9"><strong>सत्यधर्मीया</strong></h3>
<p>शृङ्गयोस्तदग्रयोस्तं गृहीत्वाऽष्टादशपदानि प्रत्यपोवाह पश्चात्प्रातिलोम्येन नीतवान् । प्रतिगजमित्युक्तिर्भगवद्यशोविशेषणार्थमिति मन्तव्यम् ॥ ११ ॥</p>
<h3 id="समनरञजन-9"><strong>सुमनोरञ्जिनी</strong></h3>
<p>स्तब्ध्वा अवष्टभ्य । अपोवाह तिर्यग्गमयामास ॥ ११ ॥</p>
<h1 id="सऽपवदध-भगवत-पनरतथय-सतवर-"><strong>सोऽपविद्धो भगवता पुनरुत्थाय सत्वरः ।</strong></h1>
<h1 id="आपतत-सवननसरवङग-नशवसन-करधमरचछत--१२-"><strong>आपतत् स्विन्नसर्वाङ्गो निःश्वसन् क्रोधमूर्च्छितः ॥ १२ ॥</strong></h1>
<h3 id="पदरतनवल-9"><strong>पदरत्नावली</strong></h3>
<p>अपविद्धोऽपक्षिप्तः । आपतत् कृष्णोपरि पपात । स्विन्नानि स्वेदयुक्तानि सर्वाङ्गाणि यस्य स तथा ॥ १२ ॥</p>
<h3 id="सतयधरमय-10"><strong>सत्यधर्मीया</strong></h3>
<p>स एवमपविद्धो घर्षणसमयेऽवनिजानुसमासज्जनेन पतितः पुनः सत्वर उत्थाय स्विन्नसर्वाङ्गो निःश्वसन् क्रोधमूर्छितश्चापतत्कृष्णोपर्यपतत् ॥ १२ ॥</p>
<h3 id="समनरञजन-10"><strong>सुमनोरञ्जिनी</strong></h3>
<p>अपविद्धस् तिर्यक्पातितः ॥ १२ ॥</p>
<h1 id="तमपतनत-स-नगहय-शङगय-पद-समकरमय-नपतय-भतल-"><strong>तमापतन्तं स निगृह्य शृङ्गयोः पदा समाक्रम्य निपात्य भूतले ।</strong></h1>
<h1 id="नषपडयमस-यथऽऽरदरममबर-१कततव-२वषण-न-जघन-सऽपतत-१३"><strong>निष्पीडयामास यथाऽऽर्द्रमम्बरं १कृंत्त्वा २विषाणे न जघान सोऽपतत् ॥१३॥</strong></h1>
<h3 id="पदरतनवल-10"><strong>पदरत्नावली</strong></h3>
<p>अम्बरं वस्त्रम् । कृत्त्वा उत्कृत्य, विषाणयुग्ममिति शेषः । तं विषाणेन जघान ॥ १३ ॥</p>
<h3 id="सतयधरमय-11"><strong>सत्यधर्मीया</strong></h3>
<p>यदुपतिर्मृदुहस्तेनोद्धृतं तस्य शृृङ्गं व्यसुमसुरमकार्षीत्तत्क्षणेनेति युक्तम् । अपि शिरसि धृतो यत्स्वीय एवान्तकाले करवशमुपयातः शत्रुतामेति शत्रोरित्याह ॥ तमिति । सन्ततं (सन्तमिति स्यादिति भाति । सन्तं वृषमित्यन्वयः) कथमपोथन्मधुमथन इत्यतो वा कथयति ॥ तमापतन्तमिति । तमायां रात्र्यां पतत्पततीति तमापतत्तम् । तमा तमसि गीयत इत्यनेकार्थ-ध्वनिपदमञ्जरी । तमे तमस्यापतन्तं तत्पातयोग्यमिति वा गतम् । अनेन गौर्न पदा स्पृष्टव्येति सामान्यतो गोमात्रपादस्पर्शेऽविहिते विहितवान् कथं धर्ममर्मविद्भगवानिति परास्तम् । शृृङ्गयोर्निगृह्य पदा समाक्रम्य भूतले निपात्यार्द्रमम्बरं वस्त्रं न यथा तथासृगार्द्रं यथा सम्यङि्नष्पीडयामास विषाणे शृृङ्गे कृन्त्वोत्कृत्य ताभ्यां जघान स चापतत् । विषाणं दन्तशृृङ्गयोरित्यमरः ॥ १३ ॥</p>
<h3 id="समनरञजन-11"><strong>सुमनोरञ्जिनी</strong></h3>
<p>आर्द्रमम्बरं वस्त्रं यथा तथा तं निष्पीड्य विषाणं कृत्वा तेन विषाणेन जघान ॥ १३ ॥</p>
<h1 id="असग-वमन-मतरशकत-समतसजन-कषपशच-पदननमलतकषण-"><strong>असृग् वमन् मूत्रशकृत् समुत्सृजन् क्षिपंश्च पादाननिमीलितेक्षणः ।</strong></h1>
<h1 id="जगम-कचछर-नरऋतरथ-कषय-पषप-करनत-हरमडर-सर--१४-"><strong>जगाम कृच्छ्रं निर्ऋतेरथ क्षयं पुष्पैः किरन्तो हरिमीडिरे सुराः ॥ १४ ॥</strong></h1>
<h3 id="पदरतनवल-11"><strong>पदरत्नावली</strong></h3>
<p>कृच्छ्रं प्राणोत्क्रमणात्मकसङ्कटं जगाम । अथानन्तरं निर्ऋृतेर्मृत्योः क्षयं गृहं जगाम ॥ १४ ॥</p>
<h3 id="सतयधरमय-12"><strong>सत्यधर्मीया</strong></h3>
<p>असृक् अश्यतेरौणादिके प्रत्ययेऽसृक्शब्दो बोध्यः । रक्तं वमन्नुद्गिरन् मूत्रेण सहितं शकृत्समुत्सृजन्पादांश्चतुरः समुत्क्षिपन्ननिमीलितेक्षणः सोत्कोचलोचनः कृच्छ्रं प्राणसङ्कटं जगाम । अथानन्तरं निर्ऋतेर्मृत्योः क्षयं गृहं जगाम च । सुराः पुष्पैः किरन्तः सन्तो हरिमीडिरे पूजयामासुः</p>
<p>॥ १४ ॥</p>
<h3 id="समनरञजन-12"><strong>सुमनोरञ्जिनी</strong></h3>
<p>असृक् रक्तम् । वमन् । मूत्रेण सहितं शकृत् । समुत्सृजन् । स्वपादान् विक्षिपन् इतस्ततो विक्षिपन् । अनिमीलितेक्षणः विवृतनेत्रः । निऋतेर्यमस्य क्षयं लोकम् । जगाम । अथ तद्धननानन्तरम् ॥ १४ ॥</p>
<h1 id="एव-ककदमन-हतव-सतयमन-सवजतभ-"><strong>एवं ककुद्मिनं हत्वा स्तूयमानः स्वजातिभिः ।</strong></h1>
<h1 id="ववश-भगवन-१गषठ-गपन-नयनतसव--१५-"><strong>विवेश भगवान् १गोष्ठं गोपीनां नयनोत्सवः ॥ १५ ॥</strong></h1>
<h3 id="पदरतनवल-12"><strong>पदरत्नावली</strong></h3>
<p>ककुद्मिनं वृषासुरम् ॥ १५ ॥</p>
<h3 id="सतयधरमय-13"><strong>सत्यधर्मीया</strong></h3>
<p>ककुद्मिनं वृषभं स्वजातिभिर्गोपैर्देवैर्वा ॥ १५ ॥</p>
<h3 id="समनरञजन-13"><strong>सुमनोरञ्जिनी</strong></h3>
<p>ककुद्मिनं वृषभासुरम् । स्वजातिभिर् गोपैः ॥ १५ ॥</p>
<h1 id="अरषट-नहत-२गषठ-कषणनदभतकरमण-"><strong>अरिष्टे निहते २गोष्ठे कृष्णेनाद्भुतकर्मणा ।</strong></h1>
<h1 id="कसय-परह-भगवन-नरद-दवदरशन--१६-"><strong>कंसाय प्राह भगवान् नारदो देवदर्शनः ॥ १६ ॥</strong></h1>
<h3 id="पदरतनवल-13"><strong>पदरत्नावली</strong></h3>
<p>देवो नारायणस् तद्विषयं दर्शनं ज्ञानं यस्य स तथा । देवानां दर्शनं रहस्यं यस्य स इति च । देवकार्याभिज्ञ इत्यर्थः । यथा कंसहननं क्षिप्रमेव भवेत् तथा आहेति द्योतनार्थः प्रेत्युपसर्गः ॥ १६ ॥</p>
<h3 id="सतयधरमय-14"><strong>सत्यधर्मीया</strong></h3>
<p>देवदर्शनो देवानां दर्शनं रहस्यं मतं यस्य स देवकार्याभिज्ञ इति यावत् । प्रेण यथा कंसस्याश्वासो भवेद्भवेच्च तेन कृष्णद्वेषस्तेन च तस्य हिंसा सत्वरं स्यात्तथा वचनस्य प्रकृष्टतां सूचयति ॥ १६ ॥</p>
<h3 id="समनरञजन-14"><strong>सुमनोरञ्जिनी</strong></h3>
<p>देवानां दर्शनं सिद्धान्तो ऽसुरनिग्रहलक्षणो यस्य सः । यद्वा दैवज्ञ इत्यर्थः</p>
<p>॥ १६ ॥</p>
<h1 id="यशदय-सत-कनय-दवकय-कषणमव-च-"><strong>यशोदायाः सुतां कन्यां देवक्याः कृष्णमेव च ।</strong></h1>
<h1 id="रम-च-रहणपतर-वसदवन-बभयत-"><strong>रामं च रोहिणीपुत्रं वसुदेवेन बिभ्यता ।</strong></h1>
<h1 id="नयसत-सवमतर-ननद-व-यभय-त-परष-हत--१७-"><strong>न्यस्तौ स्वमित्रे नन्दे वै याभ्यां ते पुरुषा हताः ॥ १७ ॥</strong></h1>
<h3 id="पदरतनवल-14"><strong>पदरत्नावली</strong></h3>
<p>किमाहेत्यत्राह यशोदाया इति । कन्यां दुर्गां यशोदायाः सुतां प्राहेत्यन्वयः । देवक्याः कृष्णमेव पुत्रं प्राह । बलरामकृष्णौ वसुदेवसुतौ चेत् कथं तौ व्रजगताविति तत्राह– बिभ्यतेति । याभ्यां रामकृष्णाभ्यां ते पुरुषा अरिष्टादयो हतास्तौ त्वत्तो बिभ्यता वसुदेवेन स्वमित्रे नन्दे न्यस्तौ स्थापितौ ॥ १७ ॥</p>
<h3 id="सतयधरमय-15"><strong>सत्यधर्मीया</strong></h3>
<p>यशोदायाः सुतां प्राहेत्यन्वयः । कन्यां दुर्गाम् । कृष्णमेव सुतमित्यन्वयः । बिभ्यता त्वत्तो भीतेन स्वमित्रे नन्दे नन्दगोपे न्यस्तौ याभ्यां ते पुरुषा हताः । योषिदेकैव पूतनेति तदनुक्तिः । अपुरुषा हता इति छेदः । यो ऽस् तेन हतेत्यपि वदन्ति । पुरुषाश्च हता इत्या-वृत्त्याऽन्वयने तल्लाभ इति ज्ञेयम् । तौ स्थापितौ ॥ १७ ॥</p>
<h3 id="समनरञजन-15"><strong>सुमनोरञ्जिनी</strong></h3>
<p>कन्यां यशोदायाः सुताम् । देवक्याः सुतं कृष्णं, रोहिणीपुत्रं रामं प्राहेत्येकं वाक्यम् । बिभ्यता वसुदेवेन । स्वमित्रे नन्दे तौ स्थापितौ । याभ्यां कृष्णरामाभ्याम् । ते पुरुषास् त्वद्भृत्याः शकटतृणावर्त्तादयः हता इति च प्राहेत्यपरं वाक्यम् ॥ १७ ॥</p>
<h1 id="नशमय-तद-भगपत-कपत-परचलतनदरय-"><strong>निशम्य तद् भोगपतिः कोपात् प्रचलितेन्द्रियः ।</strong></h1>
<h1 id="नशतमसमदतत-वसदवजघसय--१८-"><strong>निशातमसिमादत्त वसुदेवजिघांसया ॥ १८ ॥</strong></h1>
<h3 id="पदरतनवल-15"><strong>पदरत्नावली</strong></h3>
<p>प्रकर्षेण चलितानीन्द्रियाणि यस्य स तथा । निशातमुत्तेजितमसिं खड्गम्</p>
<p>॥ १८ ॥</p>
<h3 id="सतयधरमय-16"><strong>सत्यधर्मीया</strong></h3>
<p>तन्नारदेरितम् । निशातमुत्तेजितम् ॥ १८ ॥</p>
<h3 id="समनरञजन-16"><strong>सुमनोरञ्जिनी</strong></h3>
<p>तन् नारदोक्तम् । निशातं निशितम् ॥ १८ ॥</p>
<h1 id="नवरत-नरदन-ततसत-मतयमतमन-"><strong>निवारितो नारदेन तत्सुतौ मृत्युमात्मनः ।</strong></h1>
<h1 id="जञतव-लहमय-पशरबबनध-सह-भरयय--१९-"><strong>ज्ञात्वा लोहमयैः पाशैर्बबन्ध सह भार्यया ॥ १९ ॥</strong></h1>
<h3 id="सतयधरमय-17"><strong>सत्यधर्मीया</strong></h3>
<p>तत्सुतौ वसुदेवसुतौ । लोहमयैः कृष्णायोविकृतैः पाशैः सह भार्यया वसुदेवं बबन्ध ॥ १९ ॥</p>
<h3 id="समनरञजन-17"><strong>सुमनोरञ्जिनी</strong></h3>
<p>नारदेन निवारितः ॥ १९ ॥</p>
<h1 id="परतयत-त-दवरष-कस-आशसय-कशनम-"><strong>प्रतियाते तु देवर्षौ कंस आशास्य केशिनम् ।</strong></h1>
<h1 id="परषयमस-हनयत-भवत-रमकशव--२०-"><strong>प्रेषयामास हन्येतां भवता रामकेशवौ ॥ २० ॥</strong></h1>
<h3 id="पदरतनवल-16"><strong>पदरत्नावली</strong></h3>
<p>आशास्य सम्यक् शिक्षयित्वा ॥ २० ॥</p>
<h3 id="सतयधरमय-18"><strong>सत्यधर्मीया</strong></h3>
<p>केशिनं तन्नामानं दनुजमाशास्य शिक्षयित्वा । तत्किंरूपं शासनमित्यतः शंसति । तौ रामकेशवौ भवताऽऽशास्येत्यप्यन्वेति । प्राक् प्रहारादिभिराशास्य हन्येतामिति प्रेषया-मास । एवमाशास्य मनस्यभिलाषं कृत्वेत्यर्थः ॥ २० ॥</p>
<h3 id="समनरञजन-18"><strong>सुमनोरञ्जिनी</strong></h3>
<p>केशिनं तन्नामकं दैत्यम् । रामकेशवौ हन्येतामिति आशास्य आज्ञाप्य</p>
<p>॥ २० ॥</p>
<h1 id="तत-मषटकचण१रशलतसलकदकन-"><strong>ततो मुष्टिकचाणू१रशलतोसलकादिकान् ।</strong></h1>
<h1 id="अमतयन-हसतपशचव-समहयह-भजरट--२१-"><strong>अमात्यान् हस्तिपांश्चैव समाहूयाह भोजराट् ॥ २१ ॥</strong></h1>
<h3 id="सतयधरमय-19"><strong>सत्यधर्मीया</strong></h3>
<p>हस्तिपान् इदानीमेव दानवारिभयत एकं वस्तु दृष्टमनेकधा भवतीति सूचयति बहुवचनम् । अवान्तराम्बष्टसहितमिति बहुवचनमिति वा । महामात्रेति चैकमात्रसम्बोधनात् । हस्तिपानितिवाग्वन् महामात्रशब्दस्वारस्याच्चेति ज्ञेयम् ॥ २१ ॥</p>
<h3 id="समनरञजन-19"><strong>सुमनोरञ्जिनी</strong></h3>
<p>मुष्टिकश् चाणूरः शलस् तोसलक एते आदिका येषां तान् ॥ २१ ॥</p>
<h1 id="भभ-नशमयतमतद-वर-चणरमषटक-"><strong>भोभो निशम्यतामेतद् वीर चाणूरमुष्टिकौ ।</strong></h1>
<h1 id="ननदवरज-कलसत-सतवनकदनदभ--२२-"><strong>नन्दव्रजे किलासाते सुतावानकदुन्दुभेः ॥ २२ ॥</strong></h1>
<h3 id="सतयधरमय-20"><strong>सत्यधर्मीया</strong></h3>
<p>वीरेति चाणूरमुष्टिकोभयविशेषणम् । अनेनानयोरितरशलतोसलतो विशेषस्तत्रापि तन्मुख्यं ज्ञानशब्दयोरितिवच्चेन्द्रकामावित्यादिवत्तरतमभावो ध्वन्यते ॥ २२ ॥</p>
<h1 id="रमकषण-सत-महय-मतय-कलनदरशत-"><strong>रामकृष्णौ सुतौ मह्यं मृत्यू कालनिदर्शितौ ।</strong></h1>
<h1 id="भवदभयमह-समपरपत-हनयत-मललललय--२३-"><strong>भवद्भ्यामिह सम्प्राप्तौ हन्येतां मल्ललीलया ॥ २३ ॥</strong></h1>
<h3 id="पदरतनवल-17"><strong>पदरत्नावली</strong></h3>
<p>मृत्यू मारकौ । कालेन यमेन नितरां दर्शितौ ॥ २३ ॥</p>
<h3 id="सतयधरमय-21"><strong>सत्यधर्मीया</strong></h3>
<p>मृत्यू कालेन दुर्गारूपेण । यथोक्तमेकादशतात्पर्ये । हरिश्च प्रकृतिश्चेत्यारभ्य कालशब्दोदिताः क्रमादिति । निदर्शिताविति छत्रिन्यायेन क्वचिज्जात इत्येव तदुक्तेः ॥ २३ ॥</p>
<h3 id="समनरञजन-20"><strong>सुमनोरञ्जिनी</strong></h3>
<p>कालेन दैवेन निर्दर्शितौ ॥ २३ ॥</p>
<h1 id="मञच-करयनत-ववध-मललरङगपरशरत-"><strong>मञ्चाः क्रियन्तां विविधा मल्लरङ्गपरिश्रिताः ।</strong></h1>
<h1 id="पर-जनपद-सरव-पशयनत-सवरसयगम--२४-"><strong>पौरा जानपदाः सर्वे पश्यन्तु स्वैरसंयुगम् ॥ २४ ॥</strong></h1>
<h3 id="पदरतनवल-18"><strong>पदरत्नावली</strong></h3>
<p>मञ्चा उत्तुङ्गस्तम्भादिरचितस्थानानि । मल्लरङ्गपरिक्षिता मल्लयुद्धस्थानस्य परितो वर्तमानाः । स्वैरसंयुगं योद्धृपरिश्रमसर्वस्वं सङ्ग्राममिति यावत् ॥ २४ ॥</p>
<h3 id="सतयधरमय-22"><strong>सत्यधर्मीया</strong></h3>
<p>मल्लरङ्गं परितः श्रिताः । स्वैरं योद्धृपरिश्रमसर्वस्वं संयुगं पश्यन्तु ॥ २४ ॥</p>
<h3 id="समनरञजन-21"><strong>सुमनोरञ्जिनी</strong></h3>
<p>मल्लरंगं परितः श्रिताः स्थिता मञ्चा उन्नतस्थानानि । स्वैरं यथेच्छं क्रियमाणं संयुगं मल्लयुद्धम् ॥ २४ ॥</p>
<h1 id="महमतर-नबधद-वच-मम-महमत-"><strong>महामात्र निबोधेदं वचो मम महामते ।</strong></h1>
<h1 id="गज-कवलयपड-परभननकरटमख--२५-"><strong>गजः कुवलयापीडः प्रभिन्नकरटामुखः ॥ २५ ॥</strong></h1>
<h3 id="पदरतनवल-19"><strong>पदरत्नावली</strong></h3>
<p>हे महामात्र हस्तिपाधिप । ‘महामात्रो महादेवे समृद्धे हस्तिपाधिपे’ इत्युत्पलमाला । निबोध शृृणु । प्रभिन्ने करटयोर्गण्डयोरामुखे मदधारानिस्सरणद्वारे यस्य स तथा</p>
<p>॥ २५ ॥</p>
<h3 id="सतयधरमय-23"><strong>सत्यधर्मीया</strong></h3>
<p>हे महामात्र हस्तिपाधिप । महामात्रः समृद्धेऽथाप्यमात्ये हस्तिपाधिप इति विश्वः । मम वच इदं निबोध शृृणु । प्रभिन्ने करटयोर्गण्डयोरामुखे ईषन्मदोदकनिःसरणद्वारे यस्य सः । करटो गजगण्डे स्यात्कुसुम्भे कृच्छ्रजीविनीति । मुखं निःसरण इति च विश्वः ॥२५॥</p>
<h3 id="समनरञजन-22"><strong>सुमनोरञ्जिनी</strong></h3>
<p>महामात्र हस्तिपक कुवलयापीडस् तन्नामकः । प्रभिन्नं मदस्रावि करटामुखं गण्डतुण्डो यस्य सः गजः ॥ २५ ॥</p>
<h1 id="ससथपय-दवर-रङगसय-कररपतमदगर-"><strong>संस्थाप्यो द्वारि रङ्गस्य करारोपितमुद्गरः ।</strong></h1>
<h1 id="तन-त-ततर-हनतवय-सतवनकदनदभ--२६-"><strong>तेन ते तत्र हन्तव्यौ सुतावानकदुन्दुभेः ॥ २६ ॥</strong></h1>
<h3 id="पदरतनवल-20"><strong>पदरत्नावली</strong></h3>
<p>करे शुण्डायामारोपिता मुद्गरो द्रुघणो यस्य स तथा ॥ २६ ॥</p>
<h3 id="सतयधरमय-24"><strong>सत्यधर्मीया</strong></h3>
<p>करे शुण्डायामारोपितो मुद्गरो यस्य सः । ते त्वया ॥ २६ ॥</p>
<h3 id="समनरञजन-23"><strong>सुमनोरञ्जिनी</strong></h3>
<p>कुत इत्यतस्तत्प्रयोजनमाह । तेन गजेन मदस्रावि ते त्वया हन्तव्यौ । अन्तर्भावितणिजर्थोऽयं हनयितव्याविति यावत् ॥ २६ ॥</p>
<h1 id="सऽपयकलमत-परह-नहनतवय-कथ-मय-"><strong>सोऽप्याकुलमतिः प्राह निहन्तव्यौ कथं मया ।</strong></h1>
<h1 id="सवसरय-भजरजसय-कससय-जगतपत--२७-"><strong>स्वस्रीयौ भोजराजस्य कंसस्य जगतीपतेः ॥ २७ ॥</strong></h1>
<h3 id="पदरतनवल-21"><strong>पदरत्नावली</strong></h3>
<p>स्वस्रीयौ भगिनीपुत्रौ । जगतीपतेः राजप्रधानलोकभर्तुः । ‘जगती राजप्रधानलोकेऽपि’ इति हलायुधः ॥ २७ ॥</p>
<h3 id="सतयधरमय-25"><strong>सत्यधर्मीया</strong></h3>
<p>महामत इति सम्बोधनयोग्यतां प्रकटयन्नाहेत्याह ॥ सोऽपीति । स्वस्रीयौ स्वसुः पुत्रौ गतं षष्ठे । भोजराजस्य तत्कुलपतेर्जगती पृथिवी तस्याः पत्युः कंसस्य तवेत्यन्वयः । कथं हन्तव्यावित्याकुलमतिरतिविह्वलबुद्धिस्तं प्रत्येवमाह । जगती रत्नगर्भा भूर्भूतधात्र्यब्धिमेखलेत्यमरः</p>
<p>॥ २७ ॥</p>
<h3 id="समनरञजन-24"><strong>सुमनोरञ्जिनी</strong></h3>
<p>सोऽपि हस्तिपकोऽपि । कंसस्य तव । स्वस्रीयौ कथं हन्तव्याविति तत्राह</p>
<p>॥ २७ ॥</p>
<h1 id="इतयकतसतन-कससत-महमतरण-दरमत-"><strong>इत्युक्तस्तेन कंसस्तु महामात्रेण दुर्मतिः ।</strong></h1>
<h1 id="उवच-भय-वचन-समतन-शरवयन-नप--२८-"><strong>उवाच भूयो वचनं समेतान् श्रावयन् नृप ॥ २८ ॥</strong></h1>
<h3 id="सतयधरमय-26"><strong>सत्यधर्मीया</strong></h3>
<p>स्वमातृदोषाविष्करणं न कार्यमिति मतिरहितत्वाद्दुर्मतिः । तदपि नैकान्त इत्याहेव नैकवारमित्यप्याह ॥ भूयो वचनं समेतांच्छ्रावयन्निति । मतिदौष्ट्योपोद्बलमिदमपीति ज्ञेयम्</p>
<p>॥ २८ ॥</p>
<h3 id="समनरञजन-25"><strong>सुमनोरञ्जिनी</strong></h3>
<p>समेतान् मिलितान् ॥ २८ ॥</p>
<h1 id="कस-उवच"><strong>कंस उवाच—</strong></h1>
<h1 id="शणधवमतद-वचन-मयदत-नशमय-सरव-हद-धरयनत-तत-"><strong>शृणुध्वमेतद् वचनं मयोदितं निशम्य सर्वे हृदि धारयन्तु तत् ।</strong></h1>
<h1 id="यनहमतषवसहततवमदतशचरम-बनधषवप-तसय-करणम--२९-"><strong>येनाहमेतेष्वसुहृत्त्वमादितश्चरामि बन्धुष्वपि तस्य कारणम् ॥ २९ ॥</strong></h1>
<h3 id="पदरतनवल-22"><strong>पदरत्नावली</strong></h3>
<p>एतेषु कृष्णादिषु बन्धुषु असुहृत्त्वं द्वेषितामादितः पूर्वतश्चरामि करोमि</p>
<p>॥ २९ ॥</p>
<h3 id="सतयधरमय-27"><strong>सत्यधर्मीया</strong></h3>
<p>एतद्वचनमन्यदीयमेव मयोदितमनुभाषणमिषेण सर्वे यूयं शृृणुध्वम् । निशम्य श्रुत्वा च भवन्तो हृदि धारयन्तु येन कारणेनाहमेतेषु कृष्णादिषु बन्धुष्वसुहृत्त्वं द्वेषितामादितः प्राक्तश्चरामि करोमि तस्य कारणं शृृणुध्वमिति ॥ २९ ॥</p>
<h3 id="समनरञजन-26"><strong>सुमनोरञ्जिनी</strong></h3>
<p>असुहृत्वं शत्रुभावम् । एतेषु यादवेषु ॥ २९ ॥</p>
<h1 id="मत-मम-महभग-कदचत-कमलकषण-"><strong>माता मम महाभागा कदाचित् कमलेक्षणा ।</strong></h1>
<h1 id="वचचर-गहदयन-मनदमरतवजत--३०-"><strong>विचचार गृहोद्याने मन्दमारुतवीजिते ॥ ३० ॥</strong></h1>
<h3 id="सतयधरमय-28"><strong>सत्यधर्मीया</strong></h3>
<p>महाभागेत्यमनःपूर्वकतां वक्ष्यमाणकर्मणः सूचयति ॥ कमलेक्षणेति ॥ द्रुमिलमनःकरणकारणोक्तिरिति ज्ञेयम् । गृहान्तर्गतलीलावने ॥ ३० ॥</p>
<h1 id="परतफललशकबकलपगपननगशभत-"><strong>प्रोत्फुल्लाशोकबकुलपूगपुन्नागशोभिते ।</strong></h1>
<h1 id="भरमदभरमरसङघत-कजतककलसङकल--३१-"><strong>भ्रमद्भ्रमरसङ्घाते कूजत्कोकिलसङ्कुले ॥ ३१ ॥</strong></h1>
<h3 id="सतयधरमय-29"><strong>सत्यधर्मीया</strong></h3>
<p>प्रोत्फुल्लेत्यशोकादिविशेषणम् ॥ ३१ ॥</p>
<h3 id="समनरञजन-27"><strong>सुमनोरञ्जिनी</strong></h3>
<p>भ्रमतां चरतां भ्रमराणां सङ्घातः समुदायो यस्मिन् तस्मिन् ॥ ३१ ॥</p>
<h1 id="नतयचछखणडनवह-मरकटटपसनदर-"><strong>नृत्यच्छिखण्डिनिवहे मर्कटाटोपसुन्दरे ।</strong></h1>
<h1 id="वसनतसमय-रमय-सलमणडलमणडत--३२-"><strong>वसन्तसमये रम्ये सालमण्डलमण्डिते ॥ ३२ ॥</strong></h1>
<h1 id="चरनत-ततर-म-मत-चनतयमस-सवरत-"><strong>चरन्ती तत्र मे माता चिन्तयामास सुव्रता ।</strong></h1>
<h1 id="भरतर-कमसनतपत-ऋतसनत-सवलङकत--३३-"><strong>भर्तारं कामसन्तप्ता ऋतुस्नाता स्वलङ्कृता ॥ ३३ ॥</strong></h1>
<h3 id="पदरतनवल-23"><strong>पदरत्नावली</strong></h3>
<p>सालानां सर्जवृक्षाणां मण्डलेन समूहेन मण्डिते । सुव्रता पतिव्रता</p>
<p>॥ ३२,३३ ॥</p>
<h3 id="सतयधरमय-30"><strong>सत्यधर्मीया</strong></h3>
<p>सुव्रता पतिव्रता ॥ ३३ ॥</p>
<h3 id="समनरञजन-28"><strong>सुमनोरञ्जिनी</strong></h3>
<p>नृत्यतां शिखण्डिनां मयूराणां निवहः समूहो यस्मिन् । मर्कटानाम् आटोपेन सुन्दरे । सालानां सर्जानां मण्डलेन समूहेन मण्डिते ॥ ३२,३३ ॥</p>
<h1 id="ततरव-कशचद-गनधरव-दरमल-नम-नमत-"><strong>तत्रैव कश्चिद् गन्धर्वो द्रुमिलो नाम नामतः ।</strong></h1>
<h1 id="चरनननतरहत-कल-दषटव-तमकचरणम--३४-"><strong>चरन्नन्तर्हितः काले दृष्ट्वा तामेकचारिणीम् ॥ ३४ ॥</strong></h1>
<h3 id="पदरतनवल-24"><strong>पदरत्नावली</strong></h3>
<p>नामतो द्रुमिल इति नाम प्रसिद्धः ॥ ३४ ॥</p>
<h3 id="सतयधरमय-31"><strong>सत्यधर्मीया</strong></h3>
<p>नामतो द्रुमिलो, नाम प्रसिद्धम् । अन्तर्हितो मायया । एकैव चरतीत्येक-चारिणी ताम् ॥ ३४ ॥</p>
<h3 id="समनरञजन-29"><strong>सुमनोरञ्जिनी</strong></h3>
<p>नामतो द्रुमिल इति नाम प्रसिद्धः । अन्तर्हितो ऽदृश्यः ॥ ३४ ॥</p>
<h1 id="वजञय-चनतत-तसय-सरवसततवशयरथवत-"><strong>विज्ञाय चिन्तितं तस्याः सर्वसत्त्वाशयार्थवित् ।</strong></h1>
<h1 id="उगरसनवपरबभरत-ससमतलपवकषतम--३५-"><strong>उग्रसेनवपुर्बिभ्रत् सस्मितालापवीक्षितम् ॥ ३५ ॥</strong></h1>
<h3 id="पदरतनवल-25"><strong>पदरत्नावली</strong></h3>
<p>सर्वेषां सत्त्वानां प्राणिनामाशयेऽन्तःकरणे स्थिताश्च तेऽर्थाश्च तान् वेत्तीति सर्वसत्त्वाशयार्थवित् ॥ ३५ ॥</p>
<h3 id="सतयधरमय-32"><strong>सत्यधर्मीया</strong></h3>
<p>सर्वेषां सत्त्वानां प्राणिनामाशयेऽन्तःकरणे स्थिताश्च तेऽर्थाश्च तान्वेत्तीति स तथेति तच्चिन्तितज्ञाननिदानाभिधानम् । उग्रसेनस्य वपुरिव विद्यमानं वपुः सस्मितालापवीक्षितं बिभ्रद्दधत् ॥ ३५ ॥</p>
<h3 id="समनरञजन-30"><strong>सुमनोरञ्जिनी</strong></h3>
<p>चिन्तितं चिन्ताविषयम् । सर्वसत्वानां सर्वप्राणिनाम् आशयार्थम् अभिप्रेतार्थं वेत्तीति तथोक्तः । परचित्तवृत्यभिज्ञत्वलक्षणसिद्धिमानिति यावत् । स्मितालापवीक्षितैः सहितं यथा भवति तथा ॥ ३५ ॥</p>
<h1 id="तमससद-कमरत-कमयन-पतवरतम-"><strong>तामाससाद कामार्तः कामयानां पतिव्रताम् ।</strong></h1>
<h1 id="अजनमन-सऽभयतय-रम-तन-सम-वन--३६-"><strong>अजानमाना साऽभ्येत्य रेमे तेन समं वने ॥ ३६ ॥</strong></h1>
<h3 id="सतयधरमय-33"><strong>सत्यधर्मीया</strong></h3>
<p>तामाससाद । अजानमाना पतीतर इत्यजानती ॥ ३६ ॥</p>
<h1 id="स-त-वदतव-रमणतर-सत-नतनतखदवललचनशय-"><strong>सा तं विदित्वा रमणेतरं सती नितान्तखेदाविललोचनाशया ।</strong></h1>
<h1 id="उवच-कसतव-कतवरयगरहत-दरतमन-यन-कत-तवयदशम--३७-"><strong>उवाच कस्त्वं कितवार्यगर्हितं दुरात्मना येन कृतं त्वयेदृशम् ॥ ३७ ॥</strong></h1>
<h3 id="पदरतनवल-26"><strong>पदरत्नावली</strong></h3>
<p>नितान्तखेदेन गाढव्यथया आविलौ व्याकुलौ लोचनाशयौ नयनमानसे यस्याः सा तथा । हे कितव धूर्त । आर्यैर्गर्हितं निन्दितम् ॥ ३७ ॥</p>
<h3 id="सतयधरमय-34"><strong>सत्यधर्मीया</strong></h3>
<p>सा मन्माता सती । रमणेन ग्राम्यकर्मणैवेतरं पतिभिन्नं नित्यानुभूतव्यत्यस्तैः ।</p>
<p>शङ्किता साऽभवत्पश्चात्तस्य गौरवदर्शनात् ।</p>
<p>सा तमाहोत्थिता नत्वं भीता मम पतिर्ध्रुवम् । इति हरिवंशोक्तेः ।</p>
<p>विदित्वा ज्ञात्वा नितान्तं गाढं खेदो यस्तेनाविलौ अनाच्छौ लोचनाशयौ नयनमानसे यस्याः । आर्यगर्हितं महद्विनिन्दितम् । कितव वञ्चक येन दुरात्मना दुष्टमनस्केन त्वयेदृशं कृतं त्वं क इत्युवाच ॥ ३७ ॥</p>
<h3 id="समनरञजन-31"><strong>सुमनोरञ्जिनी</strong></h3>
<p>रमणे रतिक्रियायां रतौ विषये वा । सा तं विदित्वा पत्युरन्यं ज्ञात्वा । नितान्तखेदेन अतिविषादेन आविलौ व्याप्तौ लोचनाशयौ यस्याः सा । हे कितव वञ्चक आर्याणां गर्हितं निन्दितम् ॥ ३७ ॥</p>
<h1 id="इत-बरवनत-परसनतवयन-शन-स-दरघबहरदरमलऽभयभषत-"><strong>इति ब्रुवन्तीं परिसान्त्वयन् शनैः स दीर्घबाहुर्द्रुमिलोऽभ्यभाषत ।</strong></h1>
<h1 id="वय-ह-गनधरवकलदभव-परय-गरवणतलयमरवललभनग--३८-"><strong>वयं हि गन्धर्वकुलोद्भवाः प्रिये गीर्वाणतुल्यामरवल्लभानुगाः ॥ ३८ ॥</strong></h1>
<h3 id="पदरतनवल-27"><strong>पदरत्नावली</strong></h3>
<p>गीर्वाणैर्देवैस्तुल्या समाश्च तेऽमरवल्लभस्येन्द्रस्यानुगा अनुचराश्च ॥ ३८ ॥</p>
<h3 id="सतयधरमय-35"><strong>सत्यधर्मीया</strong></h3>
<p>इति ब्रुवन्तीं दीर्घबाहुर्द्रुमिलस्तत्प्रसूत इति स्वस्य बलिष्ठतां सूचयितुमिदम् । परिसान्त्वयन् शनैरभाषत । महात्मसङ्गे जाते मोदः सम्पादनीयः खेदः कुत इति द्रुमिलो निजदुर्मिलतां ललनां प्रतिलपयति ॥ वयमिति ॥ हि यतः प्रिये वयं गन्धर्वकुलोद्भवा जात्या गन्धर्वाः किञ्च गीर्वाणैर्देवैस्तुल्याः समाश्च तेऽमरवल्लभ इन्द्रस्तस्यानुगा भृत्याश्च ते । या गीस्तया वाणतुल्या तामभाषतेत्यन्वयः ॥ ३८ ॥</p>
<h3 id="समनरञजन-32"><strong>सुमनोरञ्जिनी</strong></h3>
<p>अमराणां वल्लभानुगाः प्रियभृत्याः ॥ ३८ ॥</p>
<h1 id="भवदशन-मनजङगनन-जनह-भदर-सलभ-वय-न-च-"><strong>भवादृशीनां मनुजाङ्गनानां जानीहि भद्रे सुलभा वयं न च ।</strong></h1>
<h1 id="जरवनशदयखलधभगन-नण-सरण-महदनतर-परय--३९-"><strong>जराविनाशाद्यखिलाधिभागिनां नृणां सुराणां महदन्तरं प्रिये ॥ ३९ ॥</strong></h1>
<h3 id="पदरतनवल-28"><strong>पदरत्नावली</strong></h3>
<p>जरा च विनाशश्च तावादी येषां ते जराविनाशादयः, ते च तेऽखिलाधयश्च तान् भजन्ति तच्छीला इति जराविनाशाद्यखिलाधिभागिनस्तेषाम् । महदन्तरं महान् विशेषः</p>
<p>॥ ३९ ॥</p>
<h3 id="सतयधरमय-36"><strong>सत्यधर्मीया</strong></h3>
<p>भवादृशीनां मनुजाङ्गनानां हे भद्रे वयं सुलभाः सुखलभ्या न चेति जानीहि । पुनर्भद्रे प्रिये वयं वयमित्युक्तिः पद्ममुखीसुमुखीकृत्या इति ज्ञेयम् । दुर्मिलता च त इति तां विलासयति । जरा च विनाशश्च तावादी येषां ते च तेऽखिलाधयश्च तान् भजन्ति तच्छीला इति तेषां नृणां, सुराणां निर्जराणां महदन्तरं महान्विशेष इति ॥ ३९ ॥</p>
<h3 id="समनरञजन-33"><strong>सुमनोरञ्जिनी</strong></h3>
<p>जरा च विनाशश्च तावेवादी येषामवस्थाविशेषाणां तथा अखिलानाम् आधीनां च भजितुं शीलं येषां तथाविधानां नृणां तद्विधुराणां सुराणां च महदन्तरं महातारतम्यमस्ति । अतो भवादृशीनां वयं न सुलभा इत्यन्वयः ॥ ३९ ॥</p>
<h1 id="इत-बरवनत-स-भय-परह-करधकलनदरय-"><strong>इति ब्रुवन्तं सा भूयः प्राह क्रोधाकुलेन्द्रिया ।</strong></h1>
<h1 id="क-म-सनतवयस-१भय-कतवतथ-दषटचषटतम--४०-"><strong>किं मां सान्त्वयसे १भूयः कृत्वेत्थं दुष्टचेष्टितम् ॥ ४० ॥</strong></h1>
<h3 id="सतयधरमय-37"><strong>सत्यधर्मीया</strong></h3>
<p>जारारे विशेषोऽस्तु किमनेन न दोषः स्यादिति मतिमत्याह ॥ इति ब्रुवन्तमिति । सा क्रोधाकुलेन्द्रिया । कस्त्वमित्युक्तेः प्राग्भूय इत्युक्तिः । इत्थं दुष्टचेष्टितं दुर्व्यापारं कृत्वा मां भूयः किं सान्त्वयसे । मूढेति निरूढः पाठः । सान्त्वयसि समाधत्से ॥ ४० ॥</p>
<h3 id="समनरञजन-34"><strong>सुमनोरञ्जिनी</strong></h3>
<p>अस्तु, त्वं यथा तथा तथापि पातिव्रत्यभङ्गो मा भूदित्यभिप्रायेणाक्षिपति ॥ इतीति ॥ ४० ॥</p>
<h1 id="इमनतकरमय-जलगनमदनसमरणकशनशशसरयन-"><strong>इमानतिक्रम्य जलाग्निमेदिनीसमीरणाकाशनिशेशसूर्यान् ।</strong></h1>
<h1 id="दककलधरम१नवधरय-यन-दरतमनतथ-मलनकतऽहम--४१-"><strong>दिक्कालधर्मा१नवधीर्य येन दुरात्मनेत्थं मलिनीकृताऽहम् ॥ ४१ ॥</strong></h1>
<h3 id="पदरतनवल-29"><strong>पदरत्नावली</strong></h3>
<p>अवधार्य निश्चित्य ॥ ४१ ॥</p>
<h3 id="दरघटभवदपक-1"><strong>दुर्घटभावदीपिका</strong></h3>
<p>अवधार्येत्यस्य निश्चित्येत्यर्थः । एतेनावधार्येत्येतद्व्यर्थमिति दूषणं निरस्तम् । जलादयो वर्तन्त इति निश्चये विद्यमानेऽपि जलादीनतिक्रम्य मलिनीकृतेत्यर्थलाभार्थमवधार्येत्युक्त-मित्यभिप्रायात् ॥ ४१ ॥</p>
<h3 id="सतयधरमय-38"><strong>सत्यधर्मीया</strong></h3>
<p>हे कान्ते एकान्ते यज्जातं जातं कोऽपि न वेत्तीतीयान् कोपः कुत इत्यतः सुकृतदुष्कृतसाक्षिण एत इति सा सारसाक्षी प्रोच्य तं तुच्छीकरोति ॥ इमानिति ॥ इः इच्छा तेनैव मम मं विषं येन स तत्सम्बुद्धिः । मासे च समये चन्द्रे यमे वेधसि मं विषमिति विश्वः । हे आनतिक्रम्य आनतिः सत्कार्यप्रवणता क्रम्या क्रमणीया क्षेप्या यस्य स तत्सम्बुद्धिः । जडेषु चेतनग्रहः समीरणो वायुरवधीर्य । धृङनादरे । विस्तृतं चैतद्युक्तिपादीयसुधास्थगौरवमनुरुध्य प्रयोजन-मवधीर्यतामिति वाक्यटिप्पणे । अवज्ञायातो नैकतरातिरेकः । वैशकलित्येनार्धयोरन्वय इति पदद्वयं वा । येन दुरात्मनाऽहं मलिनीकृता । च्विना प्रागित एतादृङ्मालिन्याभावः सूचित इति ज्ञेयम्</p>
<p>॥ ४१ ॥</p>
<h3 id="समनरञजन-35"><strong>सुमनोरञ्जिनी</strong></h3>
<p>इमान् जलाग्न्यादीन् । साक्षित्वेन स्थितान् निश्चित्यापि तान् अवधीर्य अवज्ञायेत्यर्थः । मलिनीकृता परपुरुषाभिगमनदोषवती कृता ॥ ४१ ॥</p>
<h1 id="गजनव-मदनधन-पदमन-वनमधयग-"><strong>गजेनेव मदान्धेन पद्मिनी वनमध्यगा ।</strong></h1>
<h1 id="वशङखलन-वमल-यनह-मलनकत-"><strong>विशृङ्खलेन विमला येनाहं मलिनीकृता ।</strong></h1>
<h1 id="स-तव-कमत-म-भय-सनतवयसयमरधम--४२-"><strong>स त्वं किमिति मां भूयः सान्त्वयस्यमराधम ॥ ४२ ॥</strong></h1>
<h3 id="पदरतनवल-30"><strong>पदरत्नावली</strong></h3>
<p>हे अमराधम देवैर्गर्हित । ‘अधमौ गर्हितन्यूनौ’ इति यादवः ॥ ४२ ॥</p>
<h3 id="सतयधरमय-39"><strong>सत्यधर्मीया</strong></h3>
<p>वनमध्यगेति पद्मिनीपक्षे जलमध्यगेति पद्माक्षीपक्षे । वनमध्यमुद्यानमध्यं गच्छतीति सा तथेत्यर्थो ज्ञेयः । विशृृङ्खलेनोद्घाटितनिगडेन । अन्यत्र सन्मात्रमपहाय स्वैरेणेत्यर्थः । हे अमराधम देवैर्गर्हित एतत्ते कर्म तव, विदित्वा त्वां गर्हयेयुरिति भावः । अधमौ गर्हितन्यूनाविति च । अधमः कुत्सिते न्यून इति विश्वः । देवनीच वा ॥ ४२ ॥</p>
<h3 id="समनरञजन-36"><strong>सुमनोरञ्जिनी</strong></h3>
<p>अमरेषु अधम । तदेव सदृष्टान्तं विवृणोति ॥ गजेनेति ॥ विशृृङ्खलेन विधिनिषेधस्मरणलक्षणशृृङ्खलारहितेन । अन्यत्र स्पष्टम् । मदान्धेन उभयत्र समम् । अहमपि पद्मिनी । स्त्रीजातिविशेषः । तादृशी वनमध्यगा उपवने चरन्ती ॥ ४२ ॥</p>
<h1 id="इत-बरवनत-परवच-स-भय-शपशङकत-"><strong>इति ब्रुवन्तीं प्रोवाच स भूयः शापशङ्कितः ।</strong></h1>
<h1 id="अनलम-सरजकष-मनषयस-दवकसम--४३-"><strong>अनुलोमः सरोजाक्षि मनुष्यासु दिवौकसाम् ॥ ४३ ॥</strong></h1>
<h1 id="नरण-दवकनतस-परतलम-ह-सङगम-"><strong>नराणां देवकान्तासु प्रतिलोमो हि सङ्गमः ।</strong></h1>
<h1 id="जनह-नहमगसकत-तन-पङकजगनधन--४४-"><strong>जानीहि नाहमागस्कृत् तेन पङ्कजगन्धिनि ॥ ४४ ॥</strong></h1>
<h3 id="पदरतनवल-31"><strong>पदरत्नावली</strong></h3>
<p>दिवौकसां देवानां मनुष्यासु सङ्गमोऽनुलोमो युक्तः । स्वभावतस्तेषामुत्तमत्वात् । देवकान्तासु नराणां सङ्गमः प्रतिलोमो विरुद्धः । शन्तन्वादीनां गङ्गादिषु सङ्गमो दृष्टचरोऽतः कथमेत-दित्यादिमन्दाशङ्कां तत्रापि वरुणस्य शन्तनुतयाऽवतारत्वादित्युभयोरपि देवत्वेन न दोष इति मानप्रसिद्धिद्योतकहिशब्देन परिहरति ॥ ४३,४४ ॥</p>
<h3 id="सतयधरमय-40"><strong>सत्यधर्मीया</strong></h3>
<p>नाधर्मो मयाऽचारीति समाधत्ते ॥ इतीति । हे पङ्कजगन्धिनि पङ्कजस्य गन्धः सोऽस्या अस्तीति तत्सम्बुद्धिः । हे सरोजाक्षि मनुष्यासु दिवौकसां सङ्गमोऽनुलोमो युक्तः स्वभावतस्तेषामुत्तमत्वात् । देवकान्तासु नराणां सङ्गमः प्रतिलोमो विरुद्धः स न कार्यः । हिशब्देन तत्तज्जातित्वेनैवैतस्य विरुद्धता नावतारादिष्विति शन्तनुगङ्गादिव्यावृत्तिर्मानप्रसिद्धेरिति सूचयति । तेन हेतुनाऽहमागस्कृदपराधकर्ता न ॥ ४३,४४ ॥</p>
<h3 id="समनरञजन-37"><strong>सुमनोरञ्जिनी</strong></h3>
<p>मनुष्यासु मनुष्यस्त्रीषु । दिवौकसां देवानां सङ्गमो ऽनुलोमः युक्तः । अतो दोषावहो न भवति । प्रतिलोमः प्रतिकूलः । स्वोच्चदारपरिग्रहरूपत्वात् ॥ ४३,४४ ॥</p>
<h1 id="तसमत-त-जयत-पतर-मदवरय-न-वथ-भवत-"><strong>तस्मात् ते जायते पुत्रो मद्वीर्यं न वृथा भवेत् ।</strong></h1>
<h1 id="शरमन-धमन-महतसह-न-म-वग-जयत-मष--४५-"><strong>श्रीमान् धीमान् महोत्साहो न मे वाग् जायते मृषा ॥ ४५ ॥</strong></h1>
<h3 id="सतयधरमय-41"><strong>सत्यधर्मीया</strong></h3>
<p>तस्माच्छ्रीमान्धीमान्महोत्साहः पुत्रो जायते मद्वीर्यं रेतो न वृथा भवेत् । मे वाक् च मृषा न जायते ॥ ४५ ॥</p>
<h1 id="इतयव-वदन-करदध-मत-मम-यशसवन-"><strong>इत्येवं वादिनं क्रुद्धा माता मम यशस्विनी ।</strong></h1>
<h1 id="परह-सनतयजय-सनतपत-पतवरतय-सदरलभम--४६-"><strong>प्राह सन्त्यज्य सन्तप्ता पातिव्रत्यं सुदुर्लभम् ॥ ४६ ॥</strong></h1>
<h3 id="पदरतनवल-32"><strong>पदरत्नावली</strong></h3>
<p>पातिव्रत्यं सन्त्यज्यात एव सन्तप्ता ॥ ४६ ॥</p>
<h3 id="दरघटभवदपक-2"><strong>दुर्घटभावदीपिका</strong></h3>
<p>यशस्विनी सन्तप्ता क्रुद्धा मम माता सुदुर्लभं पातिव्रत्यं सन्त्यज्य सम्यक् त्याजयित्वेति वादिनमेनं प्राहेति । एतेन तया पातिव्रत्यस्य त्यक्तत्वात् । सन्त्यज्येत्यनुपपन्नमिति चोद्यमपहस्तितम् । सन्त्यज्येत्यन्तर्णीत ण्यर्थ इत्यङ्गीकृत्य सन्त्यज्येत्यस्य सम्यक् त्याजयित्वेत्यर्थ इत्युक्तत्वात् ॥ ४६ ॥</p>
<p>॥ इति श्रीभागवतटिप्पण्यां सत्याभिनवयतिकृतायां</p>
<p>दुर्घटभावदीपिकायां दशमस्कन्धपूर्वार्धे चतुस्त्रिंशोऽध्यायः ॥ १०-३४ ॥</p>
<h3 id="सतयधरमय-42"><strong>सत्यधर्मीया</strong></h3>
<p>सुदुर्लभं पातिव्रत्यं सन्त्यज्य स्थितेति क्रुद्धा मम मातैवं वादिनम् । निन्दा द्योत्यत इतिना इति प्राह ॥ ४६ ॥</p>
<h3 id="समनरञजन-38"><strong>सुमनोरञ्जिनी</strong></h3>
<p>पातिव्रत्यं सन्त्यज्य पातिव्रत्यत्यागेन सन्तप्तेति यावत् ॥ ४६ ॥</p>
<h1 id="नससतरभननवततसय-पपसयनमरगवरतन-"><strong>निस्सेतोर्भिन्नवृत्तस्य पापस्योन्मार्गवर्तिनः ।</strong></h1>
<h1 id="कररसत-तनय-भयत-सहस-नरदयऽघण--४७-"><strong>क्रूरस्ते तनयो भूयात् साहसी निर्दयोऽघृणः ॥ ४७ ॥</strong></h1>
<h3 id="पदरतनवल-33"><strong>पदरत्नावली</strong></h3>
<p>निस्सेतोर्निरस्तमर्यादस्य भिन्नवृत्तस्य नष्टस्वाचारस्य उन्मार्गवर्तिनो लोकवेद-प्रतिषिद्धाचारवर्तिनः पापस्य पापात्मनस्ते । अघृणो जुगुप्सारहितः । ‘घृणा जुगुप्साकृपयोः’ इति यादवः ॥ ४७ ॥</p>
<h3 id="सतयधरमय-43"><strong>सत्यधर्मीया</strong></h3>
<p>निर्निर्मितः सेतुर्येन निर्जितराक्षसो रामस्तस्य सकाशाद्भिन्नं विलक्षणं वृत्तमाचारो यस्य । एकपत्नीव्रतरामविलक्षणवृत्तस्य व्यभिचारिण इति यावत् । उन्मार्गवर्तिनः पापस्य ते तव तनयः साहसी स्वबलमनवलोक्य कर्ता । निर्दयोऽदाताऽघृणः कृपाविकलोऽघृणो जुगुप्सारहितो निर्दयोऽघृण इति वा । घृणा जुगुप्साकृपयोरिति विश्वः । दया दानेति स्मृतेः । भूयाद्धीमांच्छ्रीमा-न्महोत्साहीति भावः ॥ ४७ ॥</p>
<h3 id="समनरञजन-39"><strong>सुमनोरञ्जिनी</strong></h3>
<p>निःसेतोर् निर्मर्यादस्य । भिन्नवृत्तस्य । भिन्नं भग्नं वृत्तं शीलं सात्विकस्वभावो येन । कुतः । उन्मार्गवर्तिनस्ते तनयः । साहसी हिंसकः, अघृणो ऽकृत्येषु जुगुप्सारहितः । घृणा जुगुप्साकृपयोरित्यभिधानात् ॥ ४७ ॥</p>
<h1 id="ननगरहय-दवतन-दवजन-च-तपसवनम-"><strong>नानुग्राह्यो देवतानां द्विजानां च तपस्विनाम् ।</strong></h1>
<h1 id="इतथ-वदनतय-तसय-स-करदधय-शपशङकत-"><strong>इत्थं वदन्त्यां तस्यां स क्रुद्धायां शापशङ्कितः ।</strong></h1>
<h1 id="तवकन-भवचछतरसततरवरतयकतवऽनतरधयत--४८-"><strong>तावकानां भवेच्छत्रु(स्तत्रैवा)रित्युक्त्वाऽन्तरधीयत ॥ ४८ ॥</strong></h1>
<h3 id="पदरतनवल-34"><strong>पदरत्नावली</strong></h3>
<p>तर्हि तावकानां सतां त्वद्बन्धूनामेव ॥ ४८ ॥</p>
<h3 id="सतयधरमय-44"><strong>सत्यधर्मीया</strong></h3>
<p>देवतानां तपस्विनां द्विजानां च नानुग्राह्यः । क्रुद्धायां तस्यामित्थं वदन्त्यां शापेन शङ्कितः सतीयं कुपिता सती यदि दद्याच्छापं तर्हि न सोऽन्यथा भवेदिति सन्देहग्रस्त-स्तावकानां सतां स्वकीयानां शत्रुर्भवेदित्युक्त्वा तत्रैव स्थितस्थान एवान्तरधीयतान्तर्हितोऽभूत्</p>
<p>॥ ४८ ॥</p>
<h3 id="समनरञजन-40"><strong>सुमनोरञ्जिनी</strong></h3>
<p>इत्थं वदन्त्यां सत्याम् । तावकानां भोजवृष्ण्यन्धकानाम् ॥ ४८ ॥</p>
<h1 id="गत-तसमन-महदयननमत-मम-तपसवन-"><strong>गते तस्मिन् महोद्यानान्माता मम तपस्विनी ।</strong></h1>
<h1 id="कनपयजञतवततनत-गहनवभयपदयत--४९-"><strong>केनाप्यज्ञातवृत्तान्ता गृहानेवाभ्यपद्यत ॥ ४९ ॥</strong></h1>
<h3 id="सतयधरमय-45"><strong>सत्यधर्मीया</strong></h3>
<p>तस्मिन्गन्धर्वे ॥ ४९ ॥</p>
<h1 id="तत-स-गरभमलमबय-कलनव-सषव-मम--५०-"><strong>ततः सा गर्भमालम्ब्य कालेनैव सुषाव माम् ॥ ५० ॥</strong></h1>
<h3 id="पदरतनवल-35"><strong>पदरत्नावली</strong></h3>
<p>कालेनैव प्रसवकालेनैव ॥ ५० ॥</p>
<h3 id="सतयधरमय-46"><strong>सत्यधर्मीया</strong></h3>
<p>ततस्तद्दिनप्रभृति गर्भमालम्ब्य काले दशमे मासि मां सुषावासूत ॥ ५० ॥</p>
<h1 id="इत-म-नरद-परह-कदचद-भगवन-ऋष-"><strong>इति मे नारदः प्राह कदाचिद् भगवान् ऋषिः ।</strong></h1>
<h1 id="तत-परभतयह-२दवषम-तनतन-बनधदरजनन--५१-"><strong>ततः प्रभृत्यहं २द्वेष्मि तानेतान् बन्धुदुर्जनान् ॥ ५१ ॥</strong></h1>
<h3 id="पदरतनवल-36"><strong>पदरत्नावली</strong></h3>
<p>बन्धवः स्वकीयाश्च ते दुर्जनाश्च बन्धुदुर्जनास्तान् ॥ ५१ ॥</p>
<h3 id="सतयधरमय-47"><strong>सत्यधर्मीया</strong></h3>
<p>भगवानृषिरित्यन्यथाकथनहेतूक्तिः । ततः प्रभृति तद्दिनमादीकृत्यैतान् बन्धुदुर्जनान् बन्धवः स्वकीयाश्च ते दुर्जनाश्च तानहं द्वेष्मि द्वेषं करोमि । अनेन स्वैरसंयुगमित्यत्र (२४,श्लो) स्वैर् अ संयुगमिति पदत्रयम् । अनिमान इत्यत्रेव नञर्थस्याकारस्य स्वपदेनान्वयः । अस्वैर्न स्वकीयैः संयुगं पश्यन्त्विति वृत्त्यन्तरमादर्शि ॥ ५१ ॥</p>
<h3 id="समनरञजन-41"><strong>सुमनोरञ्जिनी</strong></h3>
<p>बन्धुभूतान् दुर्जनान् ॥ ५१ ॥</p>
<h1 id="यय-२ततर-परमण-ह-३दवषनतयतऽप-म-सद-"><strong>यूयं २तत्र प्रमाणं हि ३द्विषन्त्येतेऽपि मां सदा ।</strong></h1>
<h1 id="उगरसन-च-दरबदधमहक-च-दरशयम--५२-"><strong>उग्रसेनं च दुर्बुद्धिमाहुकं च दुराशयम् ॥ ५२ ॥</strong></h1>
<h3 id="सतयधरमय-48"><strong>सत्यधर्मीया</strong></h3>
<p>तेऽपि मां सदा विद्विषन्ति । न केवलमहमेकल एवं कलयामि किन्तु यूयं सर्वेऽपि तत्र तन्मद्द्वेषे प्रमाणं साक्षिणो मद्विषये तद्द्वेषो युष्मत्साक्षिसिद्धो नाहं वितथकथ इति भावः । दुर्बुद्धिमुग्रसेनं दुराशयमाहुकं च ॥ ५२ ॥</p>
<h3 id="समनरञजन-42"><strong>सुमनोरञ्जिनी</strong></h3>
<p>तेषामनुभवमारोहयति ॥ यूयमिति ॥ हि यस्मादेवं तस्मादेतेऽपि मां सदा द्विषन्ति । तत्र यूयमेव प्रमाणं साक्षिणः ॥ ५२ ॥</p>
<h1 id="वसदव-च-कतवमनयशच-तदपशरयन-"><strong>वसुदेवं च कितवमन्यांश्च तदुपाश्रयान् ।</strong></h1>
<h1 id="हतव-न-जयत-दष-मम-गनधरवजनम-न--५३-"><strong>हत्वा न जायते दोषो मम गन्धर्वजन्म नः ॥ ५३ ॥</strong></h1>
<h3 id="पदरतनवल-37"><strong>पदरत्नावली</strong></h3>
<p>उग्रसेनादीन् हत्वाऽपि न मे पितृहत्यादिदोषः स्यादित्यत्र हेतुमाह– गन्धर्वजन्मन इति ॥ ५३ ॥</p>
<h3 id="सतयधरमय-49"><strong>सत्यधर्मीया</strong></h3>
<p>कितवं, पोतं तत्र प्रस्थाप्य कन्यामन्यायतो नीत्वा यात इति मायावीति कितवम् । हत्वा स्थितस्य मम दोषो न जायते । क्षेत्रमात्रस्वाम्युग्रसेनोऽतो गन्धर्वजन्म नो ममेति निर्लेपताया मार्गान्तरप्रदर्शनम् ॥ ५३ ॥</p>
<h3 id="समनरञजन-43"><strong>सुमनोरञ्जिनी</strong></h3>
<p>दोषः बन्धुहनननिमित्तः । कुतः । गन्धर्वजन्मनि, मम गन्धर्वजातत्वाद्बन्धुतैव नास्तीति भावः ॥ ५३ ॥</p>
<h1 id="तनदकषयम-१परष-हनयतमत-तवहम-"><strong>तेनादेक्ष्यामि १पुरुषं हन्येतामिति तावहम् ।</strong></h1>
<h1 id="तभय-हतभय-बलभय-कञजरण-बलयस--५४-"><strong>ताभ्यां हताभ्यां बालाभ्यां कुञ्जरेण बलीयसा ॥ ५४ ॥</strong></h1>
<h3 id="सतयधरमय-50"><strong>सत्यधर्मीया</strong></h3>
<p>तेन हेतुना पुरुषं प्रस्तुतं केशिनं, तौ हन्येतां त्वयेत्यहमादेक्ष्याम्याज्ञापयामि । यथाकथञ्चिन्मुक्तौ चेत्केशिना बलीयसा कुञ्जरेण हताभ्याम् ॥ ५४ ॥</p>
<h3 id="समनरञजन-44"><strong>सुमनोरञ्जिनी</strong></h3>
<p>तेन कारणेन । पुरुषं भृत्यभूतं हस्तिपकम् ॥ ५४ ॥</p>
<h1 id="कतव-परतरक-पज-यनत-ततपदवमम-"><strong>कृत्वा पारत्रिकीं पूजां यान्तु तत्पदवीमिमे ।</strong></h1>
<h1 id="वसदवगरसन-च-२तथऽनय-ननददवक--५५-"><strong>वसुदेवोग्रसेनौ च २तथाऽन्यौ नन्ददेवकौ ॥ ५५ ॥</strong></h1>
<h3 id="पदरतनवल-38"><strong>पदरत्नावली</strong></h3>
<p>पारत्रिकी पूजां मदभिप्रेतप्रेतक्रियारूपां परलोकसम्बन्धिपूजामित्यर्थः ॥५५॥</p>
<h3 id="सतयधरमय-51"><strong>सत्यधर्मीया</strong></h3>
<p>पारत्रिकीं पूजां मदभिप्रेतप्रेतकार्यमिममुग्रसेनाद्या अपि तत्पदवीं मृत्युमार्गं यान्तु । तानपि घातयामीत्याशयः । वसुदेवश्चोग्रसेनश्च ताभ्यामन्यौ नन्ददेवकौ च ॥ ५५ ॥</p>
<h1 id="गपल-यदवशचव-य-चनय-तननवरत-"><strong>गोपाला यादवाश्चैव ये चान्ये ताननुव्रताः ।</strong></h1>
<h1 id="पशयनत-ववतरनतररहनयमन-सवदरक--५६-"><strong>पश्यन्तु विवृतैर्नेत्रैर्हन्यमानौ स्वदारकौ ॥ ५६ ॥</strong></h1>
<h3 id="पदरतनवल-39"><strong>पदरत्नावली</strong></h3>
<p>निभृतैर्वारिभृतैः, शोकाश्रुपूर्णैरित्यर्थः ॥ ५६ ॥</p>
<h3 id="सतयधरमय-52"><strong>सत्यधर्मीया</strong></h3>
<p>गोपाला यादवाश्चेत्येते विगतं वृतमावरणं येषां विवृतास्तैर्नेत्रैः । वक्त्रनेत्रारण्यगाण्डीवानि नपुंसके चेति लिङ्गानुशासनसूत्रान्नेत्रशब्दः पुल्लिङ्गः । प्रकृते सङ्गमय्योक्तिरियमन्यथाऽपि निर्वाहादिति ज्ञेयम् । हन्यमानौ स्वदारकौ पश्यन्तु ॥ ५६ ॥</p>
<h1 id="आहयनत-जनपद-पशयनत-मम-परषम-"><strong>आहूयन्तां जनपदाः पश्यन्तु मम पौरुषम् ॥</strong></h1>
<h1 id="महमतर-तवय-भदर-१रङगदवरयपनयतम--५७-"><strong>महामात्र त्वया भद्र १रङ्गद्वार्यपनीयताम् ॥ ५७ ॥</strong></h1>
<h3 id="सतयधरमय-53"><strong>सत्यधर्मीया</strong></h3>
<p>जनपदा देशस्था जनाः । हे महामात्र हे भद्र रङ्गद्वारि रङ्गकवाटेऽपनीयता-मुपनीयताम् । अपाश्रय इतिवदयम् । उपनीयतामित्यपि क्वचित्पाठः । इत उपनीयतामिति</p>
<p>॥ ५७ ॥</p>
<h1 id="दवप-कवलयपड-जह-तन-ममहत-"><strong>द्विपः कुवलयापीडो जहि तेन ममाहितौ ।</strong></h1>
<h1 id="आरभयत-धनरयगशचतरदशय-यथवध--५८-"><strong>आरभ्यतां धनुर्यागश्चतुर्दश्यां यथाविधि ॥ ५८ ॥</strong></h1>
<h3 id="सतयधरमय-54"><strong>सत्यधर्मीया</strong></h3>
<p>तेन द्विपेन ममाहितौ वैरिणौ जहि । रङ्गन्नेत्राभ्यां स्रवद्वारि पयो यथा भवति तथा जहीति वाऽन्वयः । यथाविधि चतुर्दश्यां धनुर्यागश्चारभ्यताम् ॥ ५८ ॥</p>
<h3 id="समनरञजन-45"><strong>सुमनोरञ्जिनी</strong></h3>
<p>रङ्गद्वारि कुवलयापीडो द्विपो ऽपनीयतां नीयताम् ॥ ५७,५८ ॥</p>
<h1 id="वशसनत-पशन-मधयन-भतरजय-मढष-"><strong>विशसन्तु पशून् मेध्यान् भूतराजाय मीढुषे ।</strong></h1>
<h1 id="इतयजञपयरथतततवजञमहय-यदपङगवम-"><strong>इत्याज्ञाप्यार्थतत्त्वज्ञमाहूय यदुपुङ्गवम् ।</strong></h1>
<h1 id="गहतव-पणन-पण-ततरकररमवच-ह--५९-"><strong>गृहीत्वा पाणिना पाणिं तत्राक्रूरमुवाच ह ॥ ५९ ॥</strong></h1>
<h3 id="पदरतनवल-40"><strong>पदरत्नावली</strong></h3>
<p>मीढुषेऽभीष्टवर्षिणे भूतराजाय भैरवविग्रहधारिणे रुद्राय मेध्यान् शुद्धान् पशून् विशसन्तु सूदयन्तु । अर्थतत्त्वज्ञं प्रयोजनरहस्यज्ञम् ॥ ५९ ॥</p>
<h3 id="सतयधरमय-55"><strong>सत्यधर्मीया</strong></h3>
<p>भूतराजाय मीढुषेऽभिलषितसेचकाय मेध्यान् शुद्धान्पशून्विशसन्तु सूदयन्त्विति महामात्रादीनाज्ञाप्यार्थतत्त्वज्ञं प्रयोजनरहस्यज्ञं यदुश्रेष्ठमाहूयाकारयित्वा पाणिना स्वहस्तेन तद्धस्तं गृहीत्वा तत्र तत्समयेऽक्रूरं कर्मणा शर्मणा चोवाच ॥ ५९ ॥</p>
<h3 id="समनरञजन-46"><strong>सुमनोरञ्जिनी</strong></h3>
<p>मीढुषे भक्ताभीष्टसेचकाय । भूतराजाय रुद्राय । अर्थस्य प्रयोजनस्य । तत्वज्ञं सम्यग्वेत्तारं, प्रयोजनसाधनविषये निपुणमिति यावत् ॥ ५९ ॥</p>
<h1 id="भ-भ-दनपत-महय-करयत-मतरमदत-"><strong>भो भो दानपते मह्यं क्रियतां मैत्रमादृतः ।</strong></h1>
<h1 id="ननयसतवतत-हततम-वदयत-भजवषणष--६०-"><strong>नान्यस्त्वत्तो हिततमो विद्यते भोजवृष्णिषु ॥ ६० ॥</strong></h1>
<h3 id="पदरतनवल-41"><strong>पदरत्नावली</strong></h3>
<p>दानपते वदान्य । मैत्रं मित्रकृत्यम् । भोजेषु पितृवंश्येषु वृष्णिषु यादवेषु च ॥ ६० ॥</p>
<h3 id="सतयधरमय-56"><strong>सत्यधर्मीया</strong></h3>
<p>भो भो दानपते दातृपते शुद्धिमदधिप वा । दानं गजमदे त्यागे पालनच्छेद-शुद्धिष्विति विश्वः । मह्यं मम मैत्रमादृत इत्युभयान्वयि । मयाऽऽदृतो मय्यादृत इति क्रियताम् । किं तावदाप्तता तव मयि त्वयि मम वेत्यत आह । त्वत्तोऽन्यो भोजवृष्णिषु हिततमोऽतिमित्रं न विद्यत इति ॥ ६० ॥</p>
<h3 id="समनरञजन-47"><strong>सुमनोरञ्जिनी</strong></h3>
<p>मैत्रं मित्रेण क्रियमाणं कर्म । हिततमः हितकृच्छ्रेष्ठः ॥ ६० ॥</p>
<h1 id="अतसतवमशरत-समय-करयगरवसधनम-"><strong>अतस्त्वामाश्रितः सौम्य कार्यगौरवसाधनम् ।</strong></h1>
<h1 id="यथनदर-वषणमशरतय-सवरथमधयगमद-वभ--६१-"><strong>यथेन्द्रो विष्णुमाश्रित्य स्वार्थमध्यगमद् विभुः ॥ ६१ ॥</strong></h1>
<h3 id="पदरतनवल-42"><strong>पदरत्नावली</strong></h3>
<p>सौम्य सुन्दर । ‘सौम्यो विप्रे सोमजीवे सुन्दरे सोमदैवते’ इत्यभिधानम् । कार्यगौरवसाधनं महत्कार्यसाधकम् । स्वार्थं स्वाभीष्टम् ॥ ६१ ॥</p>
<h3 id="सतयधरमय-57"><strong>सत्यधर्मीया</strong></h3>
<p>सौम्य शान्त सुन्दर वा । सौम्यो विप्रे सोमजीवे सुन्दरे सोमदेवत इति । गौरवेण प्रभुगौरवेण साधनं येन स कार्यस्य गौरवसाधनस्तं त्वामाश्रितः । तत्र निदर्शनमिन्द्रो विष्णुमुपेन्द्रमाश्रित्य स्वार्थं बलिबलादिजयलभ्यमध्यगमत्प्राप । कार्येषु गौरवं यस्य कार्यस्य तस्यापि साधनं साधकमिति वा ॥ ६१ ॥</p>
<h3 id="समनरञजन-48"><strong>सुमनोरञ्जिनी</strong></h3>
<p>हे सौम्य सोमपानार्ह सुन्दरेति वा । सौम्ये विप्रे सोमजीवे सुन्दरे सोमदैवत इत्यभिधानात् ॥ कार्यगौरवस्य कार्यमहत्वस्य साधनं साधकम् । अवान्तरकर्तृकरणत्वोपचारः । त्वाम् आश्रितो ऽवलम्बमानः कार्यं साधयिष्यामीति यावत् । विभुरपीन्द्रः । विष्णुम् आश्रित्य । स्वार्थं स्वप्रयोजनम् ॥ ६१ ॥</p>
<h1 id="गचछ-ननदवरज-ततर-सतवनकदनदभ-"><strong>गच्छ नन्दव्रजं तत्र सुतावानकदुन्दुभेः ।</strong></h1>
<h1 id="आसत-तवहनन-रथननय-मचरम--६२-"><strong>आसाते ताविहानेन रथेनानय माचिरम् ॥ ६२ ॥</strong></h1>
<h3 id="सतयधरमय-58"><strong>सत्यधर्मीया</strong></h3>
<p>स्तुतिरियती कुतः प्रस्तुतं किं किं शंसेत्यतः शंसति ॥ गच्छेति ॥ आनकदुन्दुभेः सुताविति तद्वञ्चनसूचनार्थम् । तत्र नन्दव्रजे आसाते । अनेन रथेन ताविहानय । नालस्यं विलास्यमित्याह ॥ मा चिरमिति ॥ ६२ ॥</p>
<h3 id="समनरञजन-49"><strong>सुमनोरञ्जिनी</strong></h3>
<p>अस्तु किमाज्ञापयसीति तत्राह ॥ गच्छेति ॥ माचिरं शीघ्रम् ॥६२॥</p>
<h1 id="नसषट-कल-म-मतयरदवरवकणठसशरय-"><strong>निसृष्टः किल मे मृत्युर्देवैर्वैकुण्ठसंश्रयैः ।</strong></h1>
<h1 id="तवनय-सम-गपरननददय-सभयपयन--६३-"><strong>तावानय समं गोपैर्नन्दाद्यैः साभ्युपायनैः ॥ ६३ ॥</strong></h1>
<h3 id="पदरतनवल-43"><strong>पदरत्नावली</strong></h3>
<p>निसृष्टः क्लृप्तः । वैकुण्ठो विष्णुः संश्रयो येषां ते वैकुण्ठसंश्रयास्तैर्देवैः । साभ्युपायनैर् अभ्युपायनसहितैः ॥ ६३ ॥</p>
<h3 id="सतयधरमय-59"><strong>सत्यधर्मीया</strong></h3>
<p>भो भो राजन् कुतः कुतः कुमारमारणमिति न वदेति स्वयं हेतुमाह ॥ निसृष्ट इति । वैकुण्ठो हरिस्तत्संश्रयैर्देवैर्मे मृत्युर्हन्ता निसृष्टः क्लृप्तो मयैवाग्रे जाग्रता भाव्यमिति तावानयेत्युक्तिः । एको नाकार्यः कार्यः प्रकाशः स्यादिति ताविति नन्दाद्यैर्गोपैः सममिति च वचनम् । साभ्युपायनैर्देयदायसहितैः ॥ ६३ ॥</p>
<h3 id="समनरञजन-50"><strong>सुमनोरञ्जिनी</strong></h3>
<p>वैकुण्ठो विष्णुः संश्रयो येषां तैः । मृत्युस् तयोरन्यतरेण निसृष्टः क्लृप्तः । अभ्युपायनं राज्ञे दीयमानकरस् तेन सहितैः ॥ ६३ ॥</p>
<h1 id="घतयषय-इहनत-कलकलपन-हसतन-"><strong>घातयिष्य इहानीतौ कालकल्पेन हस्तिना ।</strong></h1>
<h1 id="यद-मकत-तत-मललरघतय-वदयतपम--६४-"><strong>यदि मुक्तौ ततो मल्लैर्घातये वैद्युतोपमैः ॥ ६४ ॥</strong></h1>
<h3 id="पदरतनवल-44"><strong>पदरत्नावली</strong></h3>
<p>कालकल्पेन मृत्युसमेन । वैद्युतोपमैरशनितुल्यैः ॥ ६४ ॥</p>
<h3 id="सतयधरमय-60"><strong>सत्यधर्मीया</strong></h3>
<p>इहानीतौ कालकल्पेन यमसमेन ततो हस्तिहस्ततो वैद्युतोपमैर्विद्युतो निर्गतो वैद्युताग्निस्तेनोपमा येषां ते तैर्मल्लैः । ते नेतरधृता इत्यप्याह ॥ अमल्लैरिति । मल्लो धारणं तन्नैषामित्यमल्लास्तैः । मलमल्लधारण इति स्मरणात् ॥ ६४ ॥</p>
<h3 id="समनरञजन-51"><strong>सुमनोरञ्जिनी</strong></h3>
<p>कालकल्पेन मृत्युसदृशेन । वैद्युतः विद्युतो निसृतोऽग्निः । अशनिरिति यावत् । तस्योपमा येषां तैः ॥ ६४ ॥</p>
<h1 id="तयरनहतयसतपतन-वसदवपरगमन-"><strong>तयोर्निहतयोस्तप्तान् वसुदेवपुरोगमान् ।</strong></h1>
<h1 id="तदबनधन-नहनषयम-वषणभजदशरहकन--६५-"><strong>तद्बन्धून् निहनिष्यामि वृष्णिभोजदशार्हकान् ॥ ६५ ॥</strong></h1>
<h3 id="पदरतनवल-45"><strong>पदरत्नावली</strong></h3>
<p>निहतयोः सतोस् तप्तान् ॥ ६५ ॥</p>
<h3 id="सतयधरमय-61"><strong>सत्यधर्मीया</strong></h3>
<p>कुतो मनोरथे न्यूनता स्वप्ने च पयोन्नाशने कुतो द्रवतेति नीतेः सर्वं स्वाभिप्रेतं शंसति ॥ तयोरिति ॥ तप्तान् दुःखतः ॥ ६५ ॥</p>
<h1 id="उगरसन-मतपतर-सथवर-रजयकमकम-"><strong>उग्रसेनं मत्पितरं स्थविरं राज्यकामुकम् ।</strong></h1>
<h1 id="तदभरतर-दवक-च-य-चनय-वदवष-मम--६६-"><strong>तद्भ्रातरं देवकं च ये चान्ये विद्विषो मम ॥ ६६ ॥</strong></h1>
<h1 id="ततशचष-मह-मतर-भवतर-नषटकणटक-"><strong>ततश्चैषा मही मित्र भवित्री नष्टकण्टका ।</strong></h1>
<h1 id="जरसनध-मम-२गररववद-दयत-सख--६७-"><strong>जरासन्धो मम २गुरुर्विविदो दयितः सखा ॥ ६७ ॥</strong></h1>
<h3 id="पदरतनवल-46"><strong>पदरत्नावली</strong></h3>
<p>नष्टकण्टका नष्टशत्रुर्भवित्री भविष्यति । ननु कतिपयशत्रुवधेन कथं भूमिर्नष्टकण्टका स्याज् जरासन्धादिबलिष्ठपृथ्वीपतीनां सत्त्वादित्यत आह जरासन्ध इति । मम गुरुः श्वशुरः । ‘श्वशुरः पञ्चमो गुरुः’ इति स्मृतेः ॥ ६७ ॥</p>
<h3 id="सतयधरमय-62"><strong>सत्यधर्मीया</strong></h3>
<p>उग्रसेनं मत्पितरं स्थविरं राज्यकामुकमिति मारणकारणनिकुरुम्बोक्तिः । तत इति एतद्धननानन्तरं मही नष्टक्षुद्रोपद्रवा भवित्री । स्वानुबन्धिनः कथयति ॥ जरासन्ध इति ॥ मम गुरुः श्वशुरः । श्वशुरः पञ्चमो गुरुरित्युक्तेः ॥ ६७ ॥</p>
<h3 id="समनरञजन-52"><strong>सुमनोरञ्जिनी</strong></h3>
<p>हे मित्र जरासन्धादीनां सत्वात्कथं निष्कण्टका भविष्यतीति तत्राह ॥ जरेति ॥ ६७ ॥</p>
<h1 id="शमबर-नरक-बण-मययव-कतसहद-"><strong>शम्बरो नरको बाणो मय्येव कृतसौहृदाः ।</strong></h1>
<h1 id="तरह-सरपकषयन-हतव-भकषय-मह-नपन--६८-"><strong>तैरहं सुरपक्षीयान् हत्वा भोक्ष्ये महीं नृपान् ॥ ६८ ॥</strong></h1>
<h3 id="सतयधरमय-63"><strong>सत्यधर्मीया</strong></h3>
<p>बाण इति सरलः पाठः । वात इति । वात एव तन्नामा कल्पको वातापिर्वा । तैः सह सुरपक्षीयान्नृपान् हत्वा महीं भोक्ष्य इत्यन्वयः ॥ ६८ ॥</p>
<h3 id="समनरञजन-53"><strong>सुमनोरञ्जिनी</strong></h3>
<p>अन्ये सुरपक्षीयाः सन्तीत्यतस्तत्राह ॥ तैरिति ॥ ६८ ॥</p>
<h1 id="एतजजञतवऽऽनय-कषपर-रमकषणवहरभक-"><strong>एतज्ज्ञात्वाऽऽनय क्षिप्रं रामकृष्णाविहार्भकौ ।</strong></h1>
<h1 id="धनरयगनरकषरथ-दरषट-यदपरशरयम--६९-"><strong>धनुर्यागनिरीक्षार्थं द्रष्टुं यदुपुरश्रियम् ॥ ६९ ॥</strong></h1>
<h3 id="पदरतनवल-47"><strong>पदरत्नावली</strong></h3>
<p>आनयने निमित्तमाह धनुरिति । धनुर्यागलक्षणोत्सवनिरीक्षणार्थम् ॥ ६९ ॥</p>
<h3 id="सतयधरमय-64"><strong>सत्यधर्मीया</strong></h3>
<p>एतज्ज्ञात्वाऽपदेशमुपादिशति ॥ धनुरिति ॥ यदुपुरश्रियं द्रष्टुं च ॥ ६९ ॥</p>
<h3 id="समनरञजन-54"><strong>सुमनोरञ्जिनी</strong></h3>
<p>आनय । मनसि गूढं निमित्तमुक्त्वा बाह्यं निमित्तमाह ॥ धनुर्यागेति</p>
<p>॥ ६९ ॥</p>
<h1 id="अकरर-उवच"><strong>अक्रूर उवाच—</strong></h1>
<h1 id="रजन-मनषत-१समयक-तव-चवदयमरजनम-"><strong>राजन् मनीषितं १सम्यक् तव चावद्यमार्जनम् ।</strong></h1>
<h1 id="सदधयसदधय-सम-करयद-दव-ह-फलभवनम--७०-"><strong>सिद्ध्यसिद्ध्योः समं कुर्याद् दैवं हि फलभावनम् ॥ ७० ॥</strong></h1>
<h3 id="पदरतनवल-48"><strong>पदरत्नावली</strong></h3>
<p>मनीषितं विचारितम् । अवद्यमार्जनं मरणं ज्ञात्वाऽपि परिहारप्रयत्नो न कृत इति यदवद्यमप्राबुद्ध्यं तस्य मार्जनम् । अन्तरङ्गतस्तु ममावद्यस्य पापस्य नाशनमिति । एतदान्तरङ्गिकभावसमुच्चायकश्चशब्द इत्यवसेयः । तथापि सिद्ध्यसिद्ध्योः फलसिद्धावसिद्धौ च समं यथा स्यात् तथा कर्म कुर्यात् । हि यतो दैवं फलं भावयत्युत्पादयतीति फलभावनम् । तस्माद् यत्नः सर्वथाऽनुष्ठेयः फलं त्वीश्वराधीनमिति यावत् ॥ ७० ॥</p>
<h3 id="सतयधरमय-65"><strong>सत्यधर्मीया</strong></h3>
<p>श्रुततद्वचनश्चातुरीत आतुरं प्रति वक्ति ॥ राजन्निति ॥ मनीषितं सध््य्रक्सम्यगिति समीचीनौ पाठौ । अवद्यमार्जनमवद्यं मृत्युमेष्यन्तं ज्ञात्वा न यत्नं तेन इति यदवद्यमप्राबुद्ध्यं तस्य मार्जनम् । अन्तरङ्गतस्तु ममावद्यस्य पापस्य नाशनमिति । अत एव चशब्दोऽपि । सिद्धिश्चासिद्धिश्च तयोः समं यथा तथा कुर्यात् । कुतो न मदुक्तिसोत्कण्ठो भवति भवानसन्दिग्धेऽर्थे च कुतः सन्दिग्धे इत्यत आह ॥ हीति ॥ यतो दैवं फलं भावयत्युत्पादयतीति तत्तथेति । यत्नस्तु सर्वथाऽनुष्ठेयः फलं त्वीश्वरायत्तमिति तात्पर्यम् ॥ ७० ॥</p>
<h3 id="समनरञजन-55"><strong>सुमनोरञ्जिनी</strong></h3>
<p>हे राजन् अवद्यस्य मरणस्य मार्जनं परिहरणम् । मनीषितं कर्तुमिच्छाविषयीभूतम् । तत् सम्यगेव । सिध्यसिध्योः फलस्य । सिद्धावसिद्धौ च । मन इति शेषः । समं खेदमोदरहितम् । कुर्यात् । कुत इत्यतः फलस्य स्वप्रयत्नाविषयत्वादित्याह ॥ दैवमिति ॥ फलभावनं फलकारणम् ॥ ७० ॥</p>
<h1 id="मनरथन-करतयचचरजन-दवहतनप-"><strong>मनोरथान् करोत्युच्चैर्जनो दैवहतानपि ।</strong></h1>
<h1 id="यजयत-हरषशकभय-१तथपयजञ-करम-त--७१-"><strong>युज्यते हर्षशोकाभ्यां १तथाप्याज्ञां करोमि ते ॥ ७१ ॥</strong></h1>
<h3 id="पदरतनवल-49"><strong>पदरत्नावली</strong></h3>
<p>जनो मनोरथानुच्चैर्दैवहतानपि करोति । कुर्वंश्च हर्षशोकाभ्यां युज्यते । न तु हर्षमात्रेण । यद्यपि फलसिद्धिरीश्वराधीना तथापि ते आज्ञां करोमि ॥ ७१ ॥</p>
<p>॥ इति श्रीमन्महेन्द्रतीर्थपूज्यपादशिष्यविजयध्वजतीर्थभिक्षुकृतायां पदरत्नावल्यभिधायां श्रीमद्भागवतटीकायां दशमस्कन्धपूर्वार्धे चतुस्त्रिंशोऽध्यायः ॥</p>
<h3 id="सतयधरमय-66"><strong>सत्यधर्मीया</strong></h3>
<p>तर्हि यदर्हणं निष्फलं तुभ्यं न मदर्थितं रुरुच इत्यतः स्वावश्यकमिदमिति बाधकमुपन्यस्यापि किञ्चित्साशं कुर्वन्नाह ॥ मनोरथानिति ॥ जनो मनोरथान् दैवहतानपि करोति कुर्वंश्च हर्षशोकाभ्यां युज्यते । साहसमेवं न कार्यं चेदपि ते आज्ञां करोमि गच्छामीति यावत् । प्रभ्वाज्ञायाः प्राज्ञेनानुल्लङ्घ्यत्वादिति भावः ॥ ७१ ॥</p>
<h3 id="समनरञजन-56"><strong>सुमनोरञ्जिनी</strong></h3>
<p>सिध्यसिध्योः खेदमोदौ लोके दृष्टावित्याह ॥ मनोरथानिति ॥ दैवहतान् दैवप्रतिकूलान् । अथापि एवं सत्यपि । राजाज्ञाया अखण्डितत्वात् ते तवाज्ञां करोमीति ॥७१॥</p>
<h1 id="शरशक-उवच-1"><strong>श्रीशुक उवाच—</strong></h1>
<h1 id="एवमदशय-चकरर-मनतरणशच-वसजय-स-"><strong>एवमादिश्य चाक्रूरं मन्त्रिणश्च विसृज्य सः ।</strong></h1>
<h1 id="परववश-गह-कससतथऽकरर-सवमलयम--७२-"><strong>प्रविवेश गृहं कंसस्तथाऽक्रूरः स्वमालयम् ॥ ७२ ॥</strong></h1>
<p>॥ इति श्रीमद्भागवते दशमस्कन्धपूर्वार्धे चतुस्त्रिंशोऽध्यायः ॥</p>
<h3 id="सतयधरमय-67"><strong>सत्यधर्मीया</strong></h3>
<p>गृहं कंसः प्रविवेश तथाऽक्रूरोऽपि स्वमालयं प्रविवेशेत्यन्वयः ॥ ७२ ॥</p>
<p>॥ इति श्रीमद्भागवतटिप्पण्यां श्रीसत्यधर्मयतिकृतायां</p>
<p>दशमस्कन्धपूर्वार्धे चतुस्त्रिंशोऽध्यायः ॥ १०-३४ ॥</p>
<h3 id="समनरञजन-57"><strong>सुमनोरञ्जिनी</strong></h3>
<p>विसृज्य प्रेषयित्वा ॥ ७२ ॥</p>
<p><strong>॥ इति श्रीमद्भागवतदशमस्कन्धपूर्वार्धव्याख्यायां (गूढकर्तृकायां)</strong></p>
<p><strong>सुमनोरञ्जन्यां चतुस्त्रिंशोऽध्यायः ॥ १०-३४ ॥</strong></p>

  </div>
</article>


        

        



    <aside class="card border noPrint" id="section-tree-item-bhAgavatam_madhva-tAtparya-nirNayaH_sarva-prastutiH_11_dashamaskandhasya_pUrvArdhaH_2_09_chatustriMsho-dhyAyaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/09_chatustriMsho-dhyAyaH/">०९ चतुस्त्रिंशोऽध्यायः </a>
            <a data-toggle="collapse" href="#section-tree-item-body-bhAgavatam_madhva-tAtparya-nirNayaH_sarva-prastutiH_11_dashamaskandhasya_pUrvArdhaH_2_09_chatustriMsho-dhyAyaH_md" role="button" aria-expanded="false" aria-controls="section-tree-item-body-bhAgavatam_madhva-tAtparya-nirNayaH_sarva-prastutiH_11_dashamaskandhasya_pUrvArdhaH_2_09_chatustriMsho-dhyAyaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_madhva-tAtparya-nirNayaH_sarva-prastutiH_11_dashamaskandhasya_pUrvArdhaH_2_09_chatustriMsho-dhyAyaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०९ चतुस्त्रिंशोऽध्यायः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
