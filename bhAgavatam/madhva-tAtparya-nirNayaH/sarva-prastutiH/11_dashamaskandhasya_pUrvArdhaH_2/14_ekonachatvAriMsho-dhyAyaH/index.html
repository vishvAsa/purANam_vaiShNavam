<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | १४ एकोनचत्वारिंशोऽध्यायः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="१४ एकोनचत्वारिंशोऽध्यायः">
  <meta property="og:description" content="स्तुवतस्तस्य भगवान् दर्शयित्वा जले वपुः ॥ अथ एकोनचत्वारिंशोऽध्यायः ॥
श्रीशुक उवाच— स्तुवतस्तस्य भगवान् दर्शयित्वा जले वपुः । भूयः समाहरत् कृष्णो नटो नाट्यमिवात्मनः ॥ १ ॥ पदरत्नावली सर्वेश्वरो वासुदेवः शुभकर्मविषयकसम्भ्रमातिशयवतां सतां हर्षोत्कर्षवर्षकः, सकलसल्लोकहिंसनशीलानां निखिलखलकुलानामत्युत्कटनित्यकष्टप्रदश्चेत्यर्थमेतेषु द्वित्राध्यायेषु प्रकाशयति । तत्रादावक्रूरदृष्टभगवद्रूपस्यान्तर्धानमथ कृष्णाक्रूरयोः प्रश्नोत्तराभ्यां हरेरचिन्त्याद्भुतमाहात्म्यं च वक्ति स्तुवत इति । आत्मनो वपुः । नटो नाट्यं नाड्यार्हं हनुमदादिवेषं यथा तिरोधापयति तथेति ॥ १ ॥
सत्यधर्मीया अक्रूरविलोकितं लोकेशरूपमवर्तत तथैव किं वा न्यवर्तताथ चाक्रूरकृष्णयोः कथा काऽभूदिति भूपतिशङ्कां शुकः परिहरतीतीरयति ॥ श्रीशुक इति ॥ स्तुवतस्तस्याक्रूरस्य जले वपुर्दर्शयित्वा भूयः पुनः कृष्णः समाहरदुपसञ्जहार । तत्र निदर्शनमाह ॥ नट इति ॥ नट आत्मनः स्वसम्बन्धि यन्नाट्यं वेषादिकं दर्शयित्वा तिरोधापयति तथेति ॥ १ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="१४ एकोनचत्वारिंशोऽध्यायः">
  <meta itemprop="description" content="स्तुवतस्तस्य भगवान् दर्शयित्वा जले वपुः ॥ अथ एकोनचत्वारिंशोऽध्यायः ॥
श्रीशुक उवाच— स्तुवतस्तस्य भगवान् दर्शयित्वा जले वपुः । भूयः समाहरत् कृष्णो नटो नाट्यमिवात्मनः ॥ १ ॥ पदरत्नावली सर्वेश्वरो वासुदेवः शुभकर्मविषयकसम्भ्रमातिशयवतां सतां हर्षोत्कर्षवर्षकः, सकलसल्लोकहिंसनशीलानां निखिलखलकुलानामत्युत्कटनित्यकष्टप्रदश्चेत्यर्थमेतेषु द्वित्राध्यायेषु प्रकाशयति । तत्रादावक्रूरदृष्टभगवद्रूपस्यान्तर्धानमथ कृष्णाक्रूरयोः प्रश्नोत्तराभ्यां हरेरचिन्त्याद्भुतमाहात्म्यं च वक्ति स्तुवत इति । आत्मनो वपुः । नटो नाट्यं नाड्यार्हं हनुमदादिवेषं यथा तिरोधापयति तथेति ॥ १ ॥
सत्यधर्मीया अक्रूरविलोकितं लोकेशरूपमवर्तत तथैव किं वा न्यवर्तताथ चाक्रूरकृष्णयोः कथा काऽभूदिति भूपतिशङ्कां शुकः परिहरतीतीरयति ॥ श्रीशुक इति ॥ स्तुवतस्तस्याक्रूरस्य जले वपुर्दर्शयित्वा भूयः पुनः कृष्णः समाहरदुपसञ्जहार । तत्र निदर्शनमाह ॥ नट इति ॥ नट आत्मनः स्वसम्बन्धि यन्नाट्यं वेषादिकं दर्शयित्वा तिरोधापयति तथेति ॥ १ ॥">
  <meta itemprop="wordCount" content="4734">
  <meta name="twitter:card" content="summary">
  <meta name="twitter:title" content="१४ एकोनचत्वारिंशोऽध्यायः">
  <meta name="twitter:description" content="स्तुवतस्तस्य भगवान् दर्शयित्वा जले वपुः ॥ अथ एकोनचत्वारिंशोऽध्यायः ॥
श्रीशुक उवाच— स्तुवतस्तस्य भगवान् दर्शयित्वा जले वपुः । भूयः समाहरत् कृष्णो नटो नाट्यमिवात्मनः ॥ १ ॥ पदरत्नावली सर्वेश्वरो वासुदेवः शुभकर्मविषयकसम्भ्रमातिशयवतां सतां हर्षोत्कर्षवर्षकः, सकलसल्लोकहिंसनशीलानां निखिलखलकुलानामत्युत्कटनित्यकष्टप्रदश्चेत्यर्थमेतेषु द्वित्राध्यायेषु प्रकाशयति । तत्रादावक्रूरदृष्टभगवद्रूपस्यान्तर्धानमथ कृष्णाक्रूरयोः प्रश्नोत्तराभ्यां हरेरचिन्त्याद्भुतमाहात्म्यं च वक्ति स्तुवत इति । आत्मनो वपुः । नटो नाट्यं नाड्यार्हं हनुमदादिवेषं यथा तिरोधापयति तथेति ॥ १ ॥
सत्यधर्मीया अक्रूरविलोकितं लोकेशरूपमवर्तत तथैव किं वा न्यवर्तताथ चाक्रूरकृष्णयोः कथा काऽभूदिति भूपतिशङ्कां शुकः परिहरतीतीरयति ॥ श्रीशुक इति ॥ स्तुवतस्तस्याक्रूरस्य जले वपुर्दर्शयित्वा भूयः पुनः कृष्णः समाहरदुपसञ्जहार । तत्र निदर्शनमाह ॥ नट इति ॥ नट आत्मनः स्वसम्बन्धि यन्नाट्यं वेषादिकं दर्शयित्वा तिरोधापयति तथेति ॥ १ ॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/madhva-tAtparya-nirNayaH\/sarva-prastutiH\/11_dashamaskandhasya_pUrvArdhaH_2\/14_ekonachatvAriMsho-dhyAyaH\/".replace(basePath, "/");
  pageVars.pageParams = {};
  pageVars.pageSource = "bhAgavatam\/madhva-tAtparya-nirNayaH\/sarva-prastutiH\/11_dashamaskandhasya_pUrvArdhaH_2\/14_ekonachatvAriMsho-dhyAyaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> १४ एकोनचत्वारिंशोऽध्यायः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१४ एकोनचत्वारिंशोऽध्यायः">१४ एकोनचत्वारिंशोऽध्यायः</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="सतवतसतसय-भगवन-दरशयतव-जल-वप">स्तुवतस्तस्य भगवान् दर्शयित्वा जले वपुः</h2>
<p><strong>॥ अथ एकोनचत्वारिंशोऽध्यायः ॥</strong></p>
<h1 id="शरशक-उवच"><strong>श्रीशुक उवाच—</strong></h1>
<h1 id="सतवतसतसय-भगवन-दरशयतव-जल-वप-"><strong>स्तुवतस्तस्य भगवान् दर्शयित्वा जले वपुः ।</strong></h1>
<h1 id="भय-समहरत-कषण-नट-नटयमवतमन--१-"><strong>भूयः समाहरत् कृष्णो नटो नाट्यमिवात्मनः ॥ १ ॥</strong></h1>
<h3 id="पदरतनवल"><strong>पदरत्नावली</strong></h3>
<p>सर्वेश्वरो वासुदेवः शुभकर्मविषयकसम्भ्रमातिशयवतां सतां हर्षोत्कर्षवर्षकः, सकलसल्लोकहिंसनशीलानां निखिलखलकुलानामत्युत्कटनित्यकष्टप्रदश्चेत्यर्थमेतेषु द्वित्राध्यायेषु प्रकाशयति । तत्रादावक्रूरदृष्टभगवद्रूपस्यान्तर्धानमथ कृष्णाक्रूरयोः प्रश्नोत्तराभ्यां हरेरचिन्त्याद्भुतमाहात्म्यं च वक्ति स्तुवत इति । आत्मनो वपुः । नटो नाट्यं नाड्यार्हं हनुमदादिवेषं यथा तिरोधापयति तथेति ॥ १ ॥</p>
<h3 id="सतयधरमय"><strong>सत्यधर्मीया</strong></h3>
<p>अक्रूरविलोकितं लोकेशरूपमवर्तत तथैव किं वा न्यवर्तताथ चाक्रूरकृष्णयोः कथा काऽभूदिति भूपतिशङ्कां शुकः परिहरतीतीरयति ॥ श्रीशुक इति ॥ स्तुवतस्तस्याक्रूरस्य जले वपुर्दर्शयित्वा भूयः पुनः कृष्णः समाहरदुपसञ्जहार । तत्र निदर्शनमाह ॥ नट इति ॥ नट आत्मनः स्वसम्बन्धि यन्नाट्यं वेषादिकं दर्शयित्वा तिरोधापयति तथेति ॥ १ ॥</p>
<h3 id="समनरञजन"><strong>सुमनोरञ्जिनी</strong></h3>
<p>भगवान् भक्तानामेव प्रसीदति नान्येषामिति द्योतयितुं श्रीकृष्णमवजानतो रजकस्य निग्रहं, तमेव भक्त्या बहुमानयतोः कुब्जासुदाम्नोर् अनुग्रहं च वक्तुमुत्तरकथामारभते ॥ स्तुवत इति ॥ नाट्यं नटसम्बन्धिवेषम् ॥ १ ॥</p>
<h1 id="सऽप-चनतरहत-वकषय-जलदनमजजय-सतवर-"><strong>सोऽपि चान्तर्हितं वीक्ष्य जलादुन्मज्ज्य सत्वरः ।</strong></h1>
<h1 id="कतव-चवशयक-सरव-वसमत-रथमवशत--२-"><strong>कृत्वा चावश्यकं सर्वं विस्मितो रथमाविशत् ॥ २ ॥</strong></h1>
<h3 id="पदरतनवल-1"><strong>पदरत्नावली</strong></h3>
<p>आवश्यकं नित्यकर्म ॥ २ ॥</p>
<h3 id="सतयधरमय-1"><strong>सत्यधर्मीया</strong></h3>
<p>सोऽप्यक्रूरोऽप्यन्तर्हितं भगवन्तमीक्ष्य । जलादुन्मज्जनमत्र बहिर्निःसरणम् । सत्वरः, आवश्यकं नियमतः करणीयं कर्म कृत्वा विस्मितो दृष्टाकारस्मरणेन रथमाविशत् ॥२॥</p>
<h3 id="समनरञजन-1"><strong>सुमनोरञ्जिनी</strong></h3>
<p>सोऽपि अक्रूरोऽपि । उन्मज्य उत्थितः । आवश्यकं नित्यं मध्याह्ने कर्तव्यं कर्म । विस्मितः सञ्जाताश्चर्यः ॥ २ ॥</p>
<h1 id="तमपचछद-हषकश-क-त-दषटमहदभतम-"><strong>तमपृच्छद् हृषीकेशः किं ते दृष्टमिहाद्भुतम् ।</strong></h1>
<h1 id="भम-वयत-तय-व-तथ-तव-लकषयमह--३-"><strong>भूमौ वियति तोये वा तथा त्वां लक्षयामहे ॥ ३ ॥</strong></h1>
<h3 id="पदरतनवल-2"><strong>पदरत्नावली</strong></h3>
<p>लोकमनुकुर्वन् श्रीकृष्णो विस्मिताननमक्रूरमज्ञात इव दययैवं पप्रच्छेत्याह तमिति । तथाऽद्भुतावलोककलोकवत् त्वां लक्षयामहे लक्षणैरनुमिनुमः ॥ ३ ॥</p>
<h3 id="सतयधरमय-2"><strong>सत्यधर्मीया</strong></h3>
<p>अये दानपते सकलनिदानपते कां वा चर्यां दृष्टवानिव भासि त्वमिति सर्वविदपि लोकमनुकुर्वन् दयया तं पृच्छतीति वदति ॥ तमिति ॥ हृषीकेश इति सर्ववेदितृत्वहेतुः । ते त्वया किमद्भुतं दृष्टमिति सामान्यत उक्तं विशिनष्टि ॥ भूमाविति ॥ लोकरीत्या विकल्पित-पक्षद्वयेऽरुचिस्तृतीयं कल्पं पृच्छति ॥ तोये वेति ॥ तथाऽद्भुतावलोकक लोकद्वयं त्वां लक्षयामहे तर्कयामः ॥ ३ ॥</p>
<h3 id="समनरञजन-2"><strong>सुमनोरञ्जिनी</strong></h3>
<p>श्रीकृष्णो ज्ञातवृत्तान्त इव अक्रूरमपृच्छदित्याह ॥ तमिति ॥ ते त्वया । इहास्मिन्देशे, भूमौ, वियति आकाशे तोये वा । किमद्भुतं दृष्टम् । कुतः । त्वां दृष्टाश्चर्यवत् । लक्षयामहे लक्षणैस्तर्कयामः ॥ ३ ॥</p>
<h1 id="अकरर-उवच"><strong>अक्रूर उवाच—</strong></h1>
<h1 id="अदभतनह-यवनत-भम-वयत-व-जल-"><strong>अद्भुतानीह यावन्ति भूमौ वियति वा जले ।</strong></h1>
<h1 id="तवय-वशवतमक-तन-क-मऽदषट-वपशयत--४-"><strong>त्वयि विश्वात्मके तानि किं मेऽदृष्टं विपश्यतः ॥ ४ ॥</strong></h1>
<h3 id="पदरतनवल-3"><strong>पदरत्नावली</strong></h3>
<p>भूमौ वियति जले वा यावन्त्यद्भुतानि सन्ति तानि विश्वात्मके विश्वरूपे इह त्वय्येव सन्तीति त्वां विपश्यतो मे किमदृष्टम्? सर्वं दृष्टमेव ॥ ४ ॥</p>
<h3 id="दरघटभवदपक"><strong>दुर्घटभावदीपिका</strong></h3>
<p>यावन्ति भूतानीह प्रत्यक्षसिद्धायां भूमौ वियत्याकाशे जले । वाशब्दोऽनुक्त-समुच्चये । अन्यत्र यावन्ति भूतानि सन्ति तानि विश्वात्मके विश्वनियामके त्वयि सन्त्यतस्त्वां विपश्यतो विपश्यता मे मयाऽदृष्टमभूतं किमस्ति न किमपि । हे ब्रह्मन् । भूमौ वियति जले वा यानि सर्वाण्यद्भुतानि तानि यत्र यस्माद्भवन्ति तं त्वानुपश्यतोऽनुपश्यता मे मयाऽदृष्टमद्भुतं किमस्तीति । अनेन विश्वात्मक इत्यस्य विश्वनियामक इत्यर्थ उक्तो भवति । एतेन भगवतो विश्वैक्याभावाद्विश्वात्मके त्वयि सर्वाण्यद्भुतानि सन्तीति कथनमयुक्तमिति दूषणं परास्तम् । एतेनैव यत्रेति पद्यमद्भुतानीहेति पद्येन पुनरुक्तमिति चोद्यं पराकृतम् । यत्रेति पद्यस्याद्भुतानीहेति पद्यविवरणरूपत्वमित्यभ्युपगमात् ॥ ४,५ ॥</p>
<h3 id="सतयधरमय-3"><strong>सत्यधर्मीया</strong></h3>
<p>भूमौ वियति जले वा यावन्त्यद्भुतान्याश्चर्याणि सन्ति तानि विश्वात्मके जगद्वितते इह त्वय्येव सन्तीति त्वां विपश्यतोऽवलोकयितुर्मम किमदृष्टं सर्वं दृष्टमेवेत्यर्थः ॥ ४ ॥</p>
<h3 id="समनरञजन-3"><strong>सुमनोरञ्जिनी</strong></h3>
<p>अक्रूरो गूढाभिसन्ध्या उत्तरमाह ॥ अद्भुतानीति ॥ भूम्यादौ यावन्ति अद्भुतानि सन्ति तानि विश्वात्मके विश्वान्तर्यामिणि इह अस्मिन् त्वयीति सामानाधिकरण्यम् । विपश्यतो मे किमदृष्टं भवेत् । सर्वमप्यद्भुतं दृष्टमेवेति । यद्वा इह लोके यान्यद्भुतानि तानि त्वयि विपश्यतो मे भूम्यादौ किं दृष्टं स्यात् । न किमपि भूम्यादावद्भुतं दृष्टम् । किं तु त्वय्येव दृष्टमिति भावः ॥ ४ ॥</p>
<h1 id="यतरदभतन-सरवण-भम-वयत-व-जल-"><strong>यत्राद्भुतानि सर्वाणि भूमौ वियति वा जले ।</strong></h1>
<h1 id="त-तवऽनपशयत-१बरहमन-क-म-दषटमहदभतम--५-"><strong>तं त्वाऽनुपश्यतो १ब्रह्मन् किं मे दृष्टमिहाद्भुतम् ॥ ५ ॥</strong></h1>
<h3 id="पदरतनवल-4"><strong>पदरत्नावली</strong></h3>
<p>उक्तमेव स्पष्टयति यत्रेति । हे ब्रह्मन् अचिन्त्यामितसद्गुणपरिपूर्ण । ‘ब्रह्मशब्दः परे विष्णौ नान्यत्र क्वचिदिष्यते । असम्पूर्णाः परे यस्मादुपचारेण वा भवेत्’ ‘वासुदेवात् परः को नु ब्रह्मशब्दोदितो भवेत् । स हि सर्वगुणैः पूर्णस्तदन्ये तूपचारतः’ इत्यादेः । यत्र त्वयि सर्वाण्यद्भुतानि तं त्वा त्वामिहानुपश्यतो मेऽन्यत्र भूमौ वियति जले वा किमद्भुतं दृष्टम् । सर्वाश्चर्यनियामकेऽमिताश्चर्यरूपे त्वयि दृष्टे न क्वाप्यन्यदाश्चर्यं भवेदिति भावः ॥ ५ ॥</p>
<h3 id="सतयधरमय-4"><strong>सत्यधर्मीया</strong></h3>
<p>ननु मदुपास्तेः प्रागेव प्रसन्नाननोऽसि तदधुना किं प्रयुक्तमुक्त्या प्रकटयेत्यतो वदति ॥ यत्रेति । भूमौ वियति जले वा यान्यद्भुतानि सर्वाणि च यत्र तं त्वां दूरतोऽनुपश्यतो मम किमद्भुतं न दृष्टम् । ब्रह्मन् ब्रह्मेति पाठौ युक्तौ । यत्र सर्वाण्यद्भुतानि तं त्वामनुपश्यतो मम भूमौ वियति जल इतीह किमद्भुतं दृष्टं स्यात् । आश्चर्याश्चर्यरूपे त्वयि दृष्टे कृष्ण न क्वाप्यन्यदाश्चर्यं भवेत् । ब्रह्मत्वस्य मुख्यपूर्णत्वस्याश्चर्यताप्रयोजकस्यान्यत्राभावान्नेतरदाश्चर्यकरमिति भावः ॥ ५ ॥</p>
<h3 id="समनरञजन-4"><strong>सुमनोरञ्जिनी</strong></h3>
<p>मय्यपि किमाश्चर्यं दृष्टमित्यतोऽभिसन्धिमुद्घाटयन्नाह ॥ यत्रेति । जल इत्यावर्तते । हे ब्रह्मन् भूम्यादौ यान्यद्भुतानि तानि सर्वाणि यत्र यस्मिंस्त्वयि सन्ति तं तादृशं सर्वाश्चर्यमयं त्वाम् । जले अनु पश्चात् । इह रथे पुनर्जले अनुपश्यतो मे अद्भुतं किमदृष्टं भवेत् । किं तु दृष्टमेवेति भावः । रथे स्थितस्यैव तदानीमेव जले दर्शनं पुनः रथे पुनर्जले तद्दर्शनम् । तदेवाद्भुतं दृष्टमिति भावः ॥ ५ ॥</p>
<h1 id="शरशक-उवच-1"><strong>श्रीशुक उवाच—</strong></h1>
<h1 id="इतयकतव-चदयमस-सयनदन-गनदनसत-"><strong>इत्युक्त्वा चोदयामास स्यन्दनं गान्दिनीसुतः ।</strong></h1>
<h1 id="मधरमनयद-रम-कषण-चव-दनतयय--६-"><strong>मधुरामनयद् रामं कृष्णं चैव दिनात्यये ॥ ६ ॥</strong></h1>
<h3 id="पदरतनवल-5"><strong>पदरत्नावली</strong></h3>
<p>दिनात्यये अपराह्णे ॥ ६ ॥</p>
<h3 id="सतयधरमय-5"><strong>सत्यधर्मीया</strong></h3>
<p>इत्युक्त्वा कृष्णं प्रति गान्दिनीसुतः स्यन्दनं चोदयामास । दिनात्ययेऽपराह्णे मधुरां रामं कृष्णं चानयत् ॥ ६ ॥</p>
<h3 id="समनरञजन-5"><strong>सुमनोरञ्जिनी</strong></h3>
<p>गान्दिनीसुतो ऽक्रूरः । दिनात्यये अपराह्णे । ततोऽपराह्णे इत्युत्तरवाक्यात्</p>
<p>॥ ६ ॥</p>
<p>विरोधोद्धार— इत्युक्त्वेति । अत्र दिनात्ययपदस्यास्तकालार्थत्वाङ्गीकारे ततोऽपराह्णे भगवान्कृष्णः संकर्षणान्वित इति वक्ष्यमाणश्लोकेऽपराह्णपदेन विरोधो भवेत् । अतोऽर्थान्तरम् । उदयात्पर्यावर्तनपर्यन्तं दिनवृद्धिः । आवर्तनादस्तपर्यन्तं दिनक्षयः । एतद्विवक्षया दिनात्यय इत्युक्तम् । मध्याह्नादूर्ध्वमित्यर्थः ॥ यद्वा ॥ दीयते क्षीणो भवति स दिनः । दीङ् क्षये दिवादिर् इण् सिञ् जि दीङिति नक् बाहुलकाद्ध्रस्वः । क्षयोन्मुखः कंस इत्यर्थः । द्यति खण्डयति देवकीषडपत्यानीति दिनः कंसः । दोऽवखण्डने । द्यतेः किनन् । तस्यात्ययः क्षयस् तस्मिन्विषये रामं कृष्णं च मथुरामनयदित्यर्थः ॥ ६ ॥</p>
<p>॥ इति श्रीमद्भागवतदशमस्कन्धपूर्वार्धव्याख्याने पाङ्घरी श्रीनिवासाचार्यकृते</p>
<p>विरोधोद्धारे एकोनचत्वारिंशोऽध्यायः ॥ १०-३९ ॥</p>
<p>॥ दशमस्कन्धपूर्वार्धः समाप्तः ॥</p>
<h1 id="मरग-गरमजन-रजसततर-ततरपसङगत-"><strong>मार्गे ग्रामजना राजंस्तत्र तत्रोपसङ्गताः ।</strong></h1>
<h1 id="वसदवसत-वकषय-परत-दषट-न-चदद--७-"><strong>वसुदेवसुतौ वीक्ष्य प्रीता दृष्टिं न चाददुः ॥ ७ ॥</strong></h1>
<h3 id="पदरतनवल-6"><strong>पदरत्नावली</strong></h3>
<p>दृष्टिं रामकृष्णार्पितां नाददुर् न प्रत्यावर्तयन् । चित्रलिखिता इव तस्थुरित्यर्थः</p>
<p>॥ ७ ॥</p>
<h3 id="सतयधरमय-6"><strong>सत्यधर्मीया</strong></h3>
<p>मार्गे ग्रामजनास्तत्र तत्रोपसङ्गता वसुदेवसुतौ वीक्ष्य प्रीताः सन्तो दृष्टिं कृष्णार्पितां न चाददुर्न प्रत्यावर्तयन् ॥ ७ ॥</p>
<h3 id="समनरञजन-6"><strong>सुमनोरञ्जिनी</strong></h3>
<p>उपसंगता मिलिताः । वसुदेवसुतौ रामकृष्णौ । दृष्टिं तयोर् लग्नां दृष्टिं नाददुर् न प्रत्याजह्रुः । तावेव पश्यन्तोऽवतस्थिर इति भावः ॥ ७ ॥</p>
<h1 id="तवद-वरजकससतत-ननदगपदयऽगरत-"><strong>तावद् व्रजौकसस्तात नन्दगोपादयोऽग्रतः ।</strong></h1>
<h1 id="परपवनमसदय-परतकषनतऽवतसथर--८-"><strong>पुरोपवनमासाद्य प्रतीक्षन्तोऽवतस्थिरे ॥ ८ ॥</strong></h1>
<h3 id="पदरतनवल-7"><strong>पदरत्नावली</strong></h3>
<p>प्रतीक्षन्तः प्रतीक्षमाणाः ॥ ८ ॥</p>
<h3 id="सतयधरमय-7"><strong>सत्यधर्मीया</strong></h3>
<p>हे तात प्रकृतकृष्ण तातश्चासौ नन्दगोपश्च स आदिर्येषां ते तथेति वा । पुरोपवनमासाद्य प्रतीक्षन्तः प्रतीक्षमाणा एतदागमनमवतस्थिरेऽतिष्ठन् गतम् ॥ ८ ॥</p>
<h3 id="समनरञजन-7"><strong>सुमनोरञ्जिनी</strong></h3>
<p>नन्दगोपादयो व्रजौकसो गोपा अग्रतो गताः । पुरस्य उपवनम् आसाद्य लब्ध्वा । प्रतीक्षन्तः श्रीकृष्णागमनमाकाङ्क्षमाणास् तावत्पर्यन्तम् । अवतस्थिरे ॥ ८ ॥</p>
<h1 id="तन-समतयह-भगवनकरर-जगदशवर-"><strong>तान् समेत्याह भगवानक्रूरं जगदीश्वरः ।</strong></h1>
<h1 id="गहतव-पणन-पण-परशरत-परहसननव--९-"><strong>गृहीत्वा पाणिना पाणिं प्रश्रितं प्रहसन्निव ॥ ९ ॥</strong></h1>
<h3 id="पदरतनवल-8"><strong>पदरत्नावली</strong></h3>
<p>प्रश्रितं नम्रम् ॥ ९ ॥</p>
<h3 id="सतयधरमय-8"><strong>सत्यधर्मीया</strong></h3>
<p>तान्नन्दादीन् समेत्य भगवाञ्जगदीश्वरः पाणिना पाणिं गृहीत्वा प्रश्रितमक्रूरं प्रति प्रहसन्निवाह ॥ ९ ॥</p>
<h3 id="समनरञजन-8"><strong>सुमनोरञ्जिनी</strong></h3>
<p>तान् नन्दादीन् प्रति । समेत्य आगत्य ॥ ९ ॥</p>
<h1 id="भवन-परवशतमगर-सहयन-पर-गहम-"><strong>भवान् प्रविशतामग्रे सहयानः पुरीं गृहम् ।</strong></h1>
<h1 id="वय-तवहवमचयथ-तवद-दरकषयमह-परम--१०-"><strong>वयं त्विहावमुच्याथ तावद् द्रक्ष्यामहे पुरीम् ॥ १० ॥</strong></h1>
<h3 id="पदरतनवल-9"><strong>पदरत्नावली</strong></h3>
<p>भवान् सहयानः सहरथः पुरी तत्र स्वगृहमग्रे प्रविशताम् । वयं तु अवमुच्य शकटतो वृषभान् विमोच्य तावदस्तमयपर्यन्तं पुरी द्रक्ष्यामहे ॥ १० ॥</p>
<h3 id="सतयधरमय-9"><strong>सत्यधर्मीया</strong></h3>
<p>भवानग्रे पुरीं प्रविशताम् । यानं स्थापयित्वा किमित्यत आह ॥ सहयानो व्रज गच्छेति । पुरीं प्रविशतामस्मदादीनामग्र इति वा वयं हि त्ववमुच्य शकटतो वृषभान्विमोच्य तावदस्तमयपर्यन्तं पुरीं द्रक्ष्यामहे ॥ १० ॥</p>
<h3 id="समनरञजन-9"><strong>सुमनोरञ्जिनी</strong></h3>
<p>भवानग्रे पुरीं प्रविशताम् । अतो व्रज । वयं तु अवमुच्य विश्राम्य</p>
<p>॥ १० ॥</p>
<h1 id="अकरर-उवच-1"><strong>अक्रूर उवाच—</strong></h1>
<h1 id="नह-भवदभय-रहत-परवकषय-मधर-परभ-"><strong>नाहं भवद्भ्यां रहितः प्रवेक्ष्ये मधुरां प्रभो ।</strong></h1>
<h1 id="तयकत-नरहस-म-नथ-भकत-त-भकतवतसल--११-"><strong>त्यक्तुं नार्हसि मां नाथ भक्तं ते भक्तवत्सल ॥ ११ ॥</strong></h1>
<h3 id="सतयधरमय-10"><strong>सत्यधर्मीया</strong></h3>
<p>पुरीं पुरा विशेतीशेनोक्तोऽक्रूरः प्रतिवक्ति ॥ नेति ॥ भवद्भ्यां रहितो वर्जितो मधुरां न प्रवेक्ष्ये । हे भक्तवत्सल नाथ ते भक्तं मां त्यक्तुं नार्हसि ॥ ११ ॥</p>
<h1 id="आगचछ-यम-गहनन-सनथन-करवधकषज-"><strong>आगच्छ याम गेहान्नः सनाथान् कुर्वधोक्षज ।</strong></h1>
<h1 id="सगरज-सह-गपल-सहदभशच-सहततम--१२-"><strong>साग्रजः सह गोपालैः सुहृद्भिश्च सुहृत्तम ॥ १२ ॥</strong></h1>
<h3 id="सतयधरमय-11"><strong>सत्यधर्मीया</strong></h3>
<p>हे अधोक्षज नो गेहानवान्तरागाराणि येषां सन्ति ते गेहा निलयास्तान्याम आगच्छ । अस्मान्वा गेहानेव वा सनाथान्नाथोपेतान्कुरु । गेहेऽन्नं रात्रिभोक्तव्यमन्नं यस्य सः सन्सनाथानस्मान्कुर्विति वा । न केवलमेकल एवेति वदति । गोपालैः सह साग्रज इतरैः सुहृद्भिश्च सहेति ॥ १२ ॥</p>
<h3 id="समनरञजन-10"><strong>सुमनोरञ्जिनी</strong></h3>
<p>नो गेहान् प्रत्यागच्छ । नो ऽस्मान् । सुहृद्भिर् गोपालैर् नन्दाद्यैः</p>
<p>॥ १२ ॥</p>
<h1 id="पनह-पदरजस-गहन-न-गहमधनम-"><strong>पुनीहि पादरजसा गृहान् नो गृहमेधिनाम् ।</strong></h1>
<h1 id="यचछचनततपयनत-पतर-सगनय-सर--१३-"><strong>यच्छौचेनातितृप्यन्ति पितरः साग्नयः सुराः ॥ १३ ॥</strong></h1>
<h3 id="पदरतनवल-10"><strong>पदरत्नावली</strong></h3>
<p>गृहमेधिनां नित्यं गृहे पञ्चसूनापराणाम् । यच्छौचेन यदवनेजनेन ॥१३॥</p>
<h3 id="सतयधरमय-12"><strong>सत्यधर्मीया</strong></h3>
<p>गृहमेधिनां गृहस्थानां नोऽस्माकं त्वत्पादरजसा गृहान् । गृहाः पुंसि च भूम््नयेवेत्यमरः । पुनीहि पवित्रय । यच्छौचेन यदवनेजनेन पितरः साग्नयः सुराश्च तृप्यन्ति ॥१३॥</p>
<h3 id="समनरञजन-11"><strong>सुमनोरञ्जिनी</strong></h3>
<p>गृहमेधिनां गृहेषु क्रियमाणा मेधा यज्ञाः पञ्चमहायज्ञा येषां गृहाश्रमिणां नो गृहान् । पादरजसा पुनीहि पवित्रीकुरु । यस्य त्वत्पादस्य शौचेन प्रक्षालनोदकेन ॥१३॥</p>
<h1 id="अवनजयङघरयगलमसचछलघय-बलरमख-"><strong>अवनिज्याङ्घ्रियुगलमासीच्छ्लाघ्यो बलिर्मखे ।</strong></h1>
<h1 id="ऐशवरयमतल-लभ-गत-चकनतन-त-य--१४-"><strong>ऐश्वर्यमतुलं लेभे गतिं चैकान्तिनां तु या ॥ १४ ॥</strong></h1>
<h3 id="पदरतनवल-11"><strong>पदरत्नावली</strong></h3>
<p>अवनिज्य प्रक्षाल्य । एकान्तिनामेकान्तभक्तानां या क्लृप्ता गतिस्ताम्</p>
<p>॥ १४ ॥</p>
<h3 id="सतयधरमय-13"><strong>सत्यधर्मीया</strong></h3>
<p>न केऽपि तद्धृतवन्तः किं त्वं काङ्क्षसीत्यत आह ॥ अवनिज्येति ॥ बलिर्मखेऽङ्घ्रियुगलमवनिज्य प्रक्षाल्य श्लाघ्य इह स्तुत्य आसीत् । अतुलं सुतले मन्वन्तरान्तस्वैश्वर्यं लेभे । एकान्तिनामेकान्तभक्तानां या क्लृप्ता गतिस्तामपि लेभ इत्यन्वयः ॥ १४ ॥</p>
<h3 id="समनरञजन-12"><strong>सुमनोरञ्जिनी</strong></h3>
<p>अवनिज्य प्रक्षाल्य । अतुलम् ऐश्वर्यम् ऐन्द्रपदम् । एकान्तिनां या गतिः क्लृप्ता तां गतिं च लेभे ॥ १४ ॥</p>
<h1 id="आपसतऽङघरयवन१जनयसतरललकन-शचयऽपनन-"><strong>आपस्तेऽङ्घ्र्यवने१जन्यस्त्रील्लोकान् शुचयोऽपुनन् ।</strong></h1>
<h1 id="शरसऽधतत-य-शरव-सवरयत-सगरतमज--१५-"><strong>शिरसाऽधत्त याः शर्वः स्वर्याताः सगरात्मजाः ॥ १५ ॥</strong></h1>
<h3 id="पदरतनवल-12"><strong>पदरत्नावली</strong></h3>
<p>अङ्घ्र्योरवनेजन्यः क्षालनसम्बन्धिन्य आपः । अपुनन् पवित्रयाञ्चक्रुः</p>
<p>॥ १५ ॥</p>
<h3 id="सतयधरमय-14"><strong>सत्यधर्मीया</strong></h3>
<p>तवावनेजन्यो अवनेजनिसम्बन्धिन्य आपो ब्रह्मकमण्डलुगताः शुचयः साङ्घ्रिस्पर्शा इति शुद्धास्त्रिलोकान् । विशेषणसमासः । अपुनन्नशोधयन् । याः शर्वः शिरसाऽधत्त । सगरात्मजा भस्मीभूताः स्वः स्वर्गं क्रमान्मुक्तिं च याताः । स्वर्गसुषुप्तेरित्यस्य मुक्तेरपि समायात इति छान्दोग्यभाष्योक्तेः ॥ १५ ॥</p>
<h3 id="समनरञजन-13"><strong>सुमनोरञ्जिनी</strong></h3>
<p>ते अङ्घ्र्यवनेजन्यः पादप्रक्षालनसाधनीभूता आपः भागीरथीरूपास् त्रीन् लोकान् स्वर्गभूपातालाख्यान् । अपुनन् पवित्रयांचक्रुः । या अपः शर्वः महादेवः शिरसा अधत्त धारयामास । याभिः सगरात्मजाः स्वः स्वर्गं याताः प्राप्ताः ॥ १५ ॥</p>
<h1 id="दवदव-जगननथ-पणयशरवणकरतन-"><strong>देवदेव जगन्नाथ पुण्यश्रवणकीर्तन ।</strong></h1>
<h1 id="यदततमततमशलक-नरयण-नमऽसत-त--१६-"><strong>यदूत्तमोत्तमश्लोक नारायण नमोऽस्तु ते ॥ १६ ॥</strong></h1>
<h3 id="सतयधरमय-15"><strong>सत्यधर्मीया</strong></h3>
<p>इयन्महीयस्त्वं तव साक्षान्नारायणत्वादेवेति परवान्वदति ॥ देवदेवेत्यादिना</p>
<p>॥ १६ ॥</p>
<h3 id="समनरञजन-14"><strong>सुमनोरञ्जिनी</strong></h3>
<p>पुण्यकरं श्रवणं कीर्तनं च यस्य सः । उत्तमश्लोक उत्तमकीर्ते ॥१६॥</p>
<h1 id="शरभगवनवच"><strong>श्रीभगवानुवाच—</strong></h1>
<h1 id="आयसय-भवत-गहमहमरयसमनवत-"><strong>आयास्ये भवतो गेहमहमार्यसमन्वितः ।</strong></h1>
<h1 id="यदवरगदरह-हतव-वतरषय-सहतपरयम--१७-"><strong>यदुवर्गद्रुहं हत्वा वितरिष्ये सुहृत्प्रियम् ॥ १७ ॥</strong></h1>
<h3 id="पदरतनवल-13"><strong>पदरत्नावली</strong></h3>
<p>यदुवर्गाय द्रुह्यतीति यदुवर्गध्रुक् तं यदुवर्गद्रुहं कंसं हत्वा भवतो गेहमायास्ये सुहृत्प्रियं च वितरिष्ये दास्यामि ॥ १७ ॥</p>
<h3 id="दरघटभवदपक-1"><strong>दुर्घटभावदीपिका</strong></h3>
<p>अहमादौ यदुवर्गद्रुहं कंसं हत्वा सुहृत्प्रियं वितरिष्ये । अनन्तरमार्यसमन्वितः सन् भवतो गेहमायास्य इति । एतेनास्मिंल्लोकेऽर्थद्वयं परस्परमनन्वितमिति दूषणं परिहृतम् । आदावनन्तरमिति पदयोः शेषं कृत्वाऽन्वयस्योक्तत्वात् ॥ १७ ॥</p>
<h3 id="सतयधरमय-16"><strong>सत्यधर्मीया</strong></h3>
<p>एवमुक्तः किमुक्तवान्देव इत्यतो भगवान्वक्तीति वक्ति ॥ श्रीभगवानिति ॥ अहमार्यसमन्वितः सबलो यदुवर्गद्रुहं यदुवर्गाय द्रुह्यतीति स तथा तं हत्वा भवतो गेहमायास्ये सुहृत्प्रियं च वितरिष्ये दास्ये ॥ १७ ॥</p>
<h3 id="समनरञजन-15"><strong>सुमनोरञ्जिनी</strong></h3>
<p>आर्येण रामेण । यदुवर्गद्रुहं यदुवर्गद्रोहं कुर्वन्तं कंसम् । सुहृदां वसुदेवादीनां प्रियं सन्तोषं वितरिष्ये दास्ये ॥ १७ ॥</p>
<h1 id="शरशक-उवच-2"><strong>श्रीशुक उवाच—</strong></h1>
<h1 id="एवमकत-भगवत-सऽकरर-वमन-इव-"><strong>एवमुक्तो भगवता सोऽक्रूरो विमना इव ।</strong></h1>
<h1 id="पर-परवशय-कसय-करमवदय-गह-यय--१८-"><strong>पुरीं प्रविश्य कंसाय कर्मावेद्य गृहं ययौ ॥ १८ ॥</strong></h1>
<h3 id="पदरतनवल-14"><strong>पदरत्नावली</strong></h3>
<p>कर्म रामकृष्णावानीताविति स्वकृतं कर्मावेद्य निवेद्य ॥ १८ ॥</p>
<h3 id="सतयधरमय-17"><strong>सत्यधर्मीया</strong></h3>
<p>भगवतेत्याज्ञानवज्ञाने हेतूक्तिः । कर्म कृष्णागमनादिकमावेद्य निवेद्य गृहं स्वम् ॥ १८ ॥</p>
<h3 id="समनरञजन-16"><strong>सुमनोरञ्जिनी</strong></h3>
<p>कर्म कृष्णानयनलक्षणं कर्म । कंसाय । आवेद्य निवेदयित्वा ॥ १८ ॥</p>
<h1 id="ततऽपरहण-भगवन-कषण-सङकरषणनवत-"><strong>ततोऽपराह्णे भगवान् कृष्णः सङ्कर्षणान्वितः ।</strong></h1>
<h1 id="मधर-परवशद-गपरददकष-परवरत--१९-"><strong>मधुरां प्राविशद् गोपैर्दिदृक्षुः परिवारितः ॥ १९ ॥</strong></h1>
<h3 id="सतयधरमय-18"><strong>सत्यधर्मीया</strong></h3>
<p>गोपैः परिवारितो मधुरां दिदृक्षुर्मधुरां प्राविशत् ॥ १९ ॥</p>
<h3 id="समनरञजन-17"><strong>सुमनोरञ्जिनी</strong></h3>
<p>मधुरां दिदृक्षुः ॥ १९ ॥</p>
<h1 id="ददरश-त-सफटकतङगगपर-बहतसफरदधमकपटतरणम-"><strong>ददर्श तां स्फाटिकतुङ्गगोपुरं बृहत्स्फुरद्धेमकपाटतोरणाम् ।</strong></h1>
<h1 id="तमरर१कषठपरख-दरसदमदयनरमयपवनलशभतम--२०-"><strong>ताम्रार१कोष्ठपरिखां दुरासदामुद्यानरम्योपवनालिशोभिताम् ॥ २० ॥</strong></h1>
<h3 id="पदरतनवल-15"><strong>पदरत्नावली</strong></h3>
<p>स्फाटिकानि स्फटिकमयानि तुङ्गानि उन्नतानि च गोपुराणि पुरुद्वाराणि यस्यां सा तथा । बृहन्ति विशालानि स्फुरन्ति प्रकाशमानानि हेममयानि कपाटानि तोरणानि च यस्यां सा तथा । आरम् आरकूटम्, पित्तलमित्यर्थः । ताम्रमयान्यारकूटमयानि च कोष्ठानि धान्यादिधामानि यस्यां सा तथा । परिखाभिः परितः खाताभिर्दुरासदां दुर्गमाम् । उद्यानानां सर्वसाधारणवनानां रम्योपवनानां प्रमदावनानां चालिभिः पङ्क्तिभिः शोभिताम् । ‘द्वारप्राकारपरिखाफलपुष्पैः सुशोभिता । पञ्चधा नगरी रम्या सालङ्कारा च रूपिता’ इत्यादेः ॥ २० ॥</p>
<h3 id="सतयधरमय-19"><strong>सत्यधर्मीया</strong></h3>
<p>कृष्णः स्फाटिकतुङ्गगोपुरां स्फटिकात्मोच्चपुरद्वारयुक्ताम् । बृहन्ति महान्ति स्फुरन्ति प्रकाशमानानि हेम्ना कृतानि कपाटानि यस्मिंस्तत्तोरणम् । तोरणोऽस्त्री बहिर्द्वारं पुरद्वारं तु गोपुरमित्यमराद्बहिर्द्वारं यस्याः सा ताम् । बृहत्स्फुरद्धेमकपाटतस्तेभ्यो निमित्तेभ्योऽरणां वैरिविरचितरणानर्हामिति वा । ताम्रैरारैर्लोहविशेषैर्निर्मिताः कोष्ठा धान्यादिधामानि । पुंसि कोष्ठोऽन्तर्जठरं कुसूलोऽन्तर्गृहं तथेत्यमरः । तथा परिखास्तदात्मका यस्यां सा दुरासदां दुष्प्रवेशाम् । उद्यानानि दूरस्थवनानि रम्याणि रमणीयान्युपवनानि समीपवर्तिवनानि तेषामालयः पङ्क्तयस्ताभिः शोभिताम् । उद्याना ऊर्ध्वं यानं येषां ते रम्योपवनेष्वलयो भ्रमराश्च तैः शोभितामिति वा । दुरासदा च साऽऽमुदा यानं येषां तेऽलिनस्तैः शोभिता च तामिति पदमेकं वा । पुरीं ददर्शेत्यन्वयः</p>
<p>॥ २० ॥</p>
<h3 id="समनरञजन-18"><strong>सुमनोरञ्जिनी</strong></h3>
<p>श्री कृष्णदृष्टां मधुरां पुरीं वर्णयति ॥ ददर्शेति ॥ स्फाटिकानि स्फटिकनिर्मितानि तुंगानि उन्नतानि गोपुराणि पुरबहिर्द्वाराणि यस्यास्ताम् । स्फुरद्धेममयानि कपाटानि तोरणानि द्वारबहिःप्रदेशा यस्यां ताम् । ताम्रैर् आरैर् आरकूटैः पित्तलापरपर्यायैर् निर्मितानि कोष्ठानि प्राकाररक्षणाय यन्त्रस्थापनार्थं निर्मितानि कुट्टिमानि तैः । ताम्रमया अरास् तादृशकुट्टिमोपरि रचितानि दलानि तैरिति वा । आसमन्ताद्विद्यमाना परिखा । तया च दुरासदां शत्रुभिः प्राप्तुमशक्याम् । उद्यानानां वनानां रम्याणामुपवनानां च आलिभिः पङ्क्तिभिः शोभिताम् ॥ २० ॥</p>
<h1 id="सवरणशङगटकहरमयनषकटशरणसभभरभवनरपसकतम-"><strong>सौवर्णशृङ्गाटकहर्म्यनिष्कुटश्रेणीसभाभिर्भवनैरुपस्कृताम् ।</strong></h1>
<h1 id="वडरयवजरमलनलवदरमरमकतहरदभरवलभष-वदष--२१-"><strong>वैडूर्यवज्रामलनीलविद्रुमैर्मुक्ताहरिद्भिर्वलभीषु वेदिषु ॥ २१ ॥</strong></h1>
<h3 id="पदरतनवल-16"><strong>पदरत्नावली</strong></h3>
<p>सौवर्णाः सुवर्णमयाः शृङ्गाटकाश्चतुष्पथा हर्म्याणि धनिनां धामानि निष्कुटा गृहोचिता आरामास्तैः । ‘निष्कुटस्तु गृहोद्याने’ इत्यभिधानम् । श्रेणीनामेकरूपशिल्पोपजीविनां सभाभिरुपवेशस्थानैरन्यैश्च भवनैर्भव्यसदनैरुपसंस्कृतामलङ्कृताम् । ‘भवनं भव्यसदने प्रासादे च प्रकीर्तितम्’ इत्युत्पलमाला । वलभीषु गृहपुरोभागस्तम्भविहिताच्छादनोपष्टम्भवक्रदारुषु वेदिषु वलभीनामधोदेशे विरचितासु अवष्टम्भवेदिकासु च वैदूर्यादिभिरुपस्कृतामित्यन्वयः । अमलाः स्फटिकाः । नीलो नीलमणिः । विद्रुमः प्रवालः । हरितो मरकताः ॥ २१ ॥</p>
<h3 id="सतयधरमय-20"><strong>सत्यधर्मीया</strong></h3>
<p>सौवर्णानि सुवर्णविकृतानि शृङ्गाटकानि चतुष्पथानि हर्म्याणि धनिकगृहाणि निष्कुटा गृहारामास्तेषां श्रेणयः पङ्क्तयः सभाश्च ताभिः । शृृङ्गाटकचतुष्पथे, हर्म्यादिर्धनिनां वासो, गृहारामस्तु निष्कुटः, श्रेणी रेखास्तु राजय इति सर्वतश्चामरः । भवनैरुपसंस्कृतामलङ्कृतां गतम् । वैडूर्यवज्रामलनीलविद्रुमैर्मुक्ताहरिन्मणिभिरुपस्कृतामित्यन्वयः । जुष्टा जुष्टाश्च जुष्टाः पुमांस्त्रियेत्येकशेषेण जुष्टेष्वित्यन्वयो वा । वलभीष्वाच्छादकवक्रदारुषु वेदिषु वेदिकासु ॥ २१ ॥</p>
<h3 id="समनरञजन-19"><strong>सुमनोरञ्जिनी</strong></h3>
<p>सौवर्णे सुवर्णबद्धे शृृङ्गाटके चतुष्पथे विद्यमानानि हर्म्याणि धनिनां गृहाणि । निष्कुटा गृहारामाश्च तेषां श्रेणीभिः पङ्क्तिभिः । तत्र तत्रोपवेशनार्थं कृताभिः सभाभिः श्रेणीभिः समानाभिः सभाभिरिति वा । श्रेणीनां शिल्पोपजीविनां सभाभिरिति वा । श्रेणिः समाने शिल्पानां संहतिः श्रेणिरावलिरिति शाश्वतः । भवनैश्चोपस्कृतामलङ्कृतां शृृङ्गाटकचतुष्पथे इत्यमरः । हर्म्यादि धनिनां वास इति च । गृहारामस्तु निष्कुटा इत्यपि । अमलाः शाणोल्लीढाः । विद्रुमाः प्रवालाः । हरितो मरकताः । वैडूर्यादिरत्नैर्जुष्टेषु खचितेषु वलभीषु पुरोभागे वक्रदार्वाच्छादनेषु । वेदिषु गृहबहिः पार्श्वयोः रचितवेदिकासु ॥ २१ ॥</p>
<h1 id="जषटष-जलमखरनधरकटटमषववषटपरवतबरहनदतम-"><strong>जुष्टेषु जालामुखरन्ध्रकुट्टिमेष्वाविष्टपारावतबर्हिनादिताम् ।</strong></h1>
<h1 id="ससकतरथयपणमरगचतवर-परकरणमलयङकरलजतणडलम--२२-"><strong>संसिक्तरथ्यापणमार्गचत्वरां प्रकीर्णमाल्याङ्कुरलाजतण्डुलाम् ॥ २२ ॥</strong></h1>
<h3 id="पदरतनवल-17"><strong>पदरत्नावली</strong></h3>
<p>जुष्टेषु योजितेषु जालामुखरन्ध्रकुट्टिमेषु जालानां गवाक्षाणामामुखरन्ध्रं मुखच्छिद्रमभिव्याप्य विद्यमानेषु कुट्टिमेषु मणिबद्धभूमिषु आविष्टैरुपविष्टैः पारावतैः कपोतैर्बर्हिभिर्मयूरैश्च नादितां नादयुक्ताम् । रथ्या रथमार्गाश्च आपणमार्गाः पण्यवीथिकामार्गाश्च चत्वराणि प्राङ्गणानि च रथ्यापणमार्गचत्वराणि । सुगन्धाम्भोभिः सम्यक् सिक्तानि रथ्यादीनि यस्यां सा तथा । परितः प्रकीर्णा माल्यादयो यस्यां सा तथा ॥ २२ ॥</p>
<h3 id="सतयधरमय-21"><strong>सत्यधर्मीया</strong></h3>
<p>जुष्टेषु व्युप्तेषु जालानां गवाक्षाणामामुखरन्ध्रं तन्मुखछिद्रमभिव्याप्य विद्यमानाः कुट्टिमा निबद्धभूमयस्तेष्वाविष्टाः पारावता बर्हिणश्च तैर्नादिताम् । संसिक्ताश्चन्दननीरादिभी रथ्या रथमार्गा आपणमार्गः पण्यवीथिकामार्गश्चत्वराणि चतुष्पथा यस्यां सा ताम् । चत्वरं च पथाश्लेषे स्थण्डिलाजिरयोरपीति हैमः । चत्वरं चाङ्गणेऽजिर इत्यमरादङ्गणानीति वा । प्रकीर्णाः, माल्यानि पुष्पाण्यङ्कुरा लाजा भ्रष्टव्रीहयस्तण्डुलाश्च यस्यां सा ताम् ॥ २२ ॥</p>
<h3 id="समनरञजन-20"><strong>सुमनोरञ्जिनी</strong></h3>
<p>तथा जालामुखरन्ध्रेषु गवाक्षच्छिद्रेषु । कुट्टिमेषु बद्धभूमिषु । आविष्टैरुपविष्टैः पारावतैः, बर्हिभिर्मयूरैर् नादितां शब्दिताम् । सुगन्धोदकैर् आसिक्ताः संसेचिता रथ्या राजमार्गा आपणाः पण्यवीथयः मार्गास् तदन्यमार्गाश् चत्वरा अङ्गणानि च यस्याम् । प्रकीर्णानि माल्यानि यस्यां ताम् ॥ २२ ॥</p>
<h1 id="आपरणकमभरदधचनदनकषत-परसनदपवलभ-सपललव-"><strong>आपूर्णकुम्भैर्दधिचन्दनोक्षितैः प्रसूनदीपावलिभिः सपल्लवैः ।</strong></h1>
<h1 id="सवनतरमभकरमक-सकतभ-सवलङकतदवरगह-१सपटटकम--२३-"><strong>सवृन्तरम्भाक्रमुकैः सकेतुभिः स्वलङ्कृतद्वारगृहां १सपट्टिकाम् ॥ २३ ॥</strong></h1>
<h3 id="पदरतनवल-18"><strong>पदरत्नावली</strong></h3>
<p>दध्ना चन्दनेन चोक्षितैः सिक्तैरापूर्णकुम्भैः प्रसूनानां दीपानाञ्चावलयो येषु तैः सपल्लवैः किसलयसहितैर् वृन्तैः प्रसवबन्धनैः सहिता रम्भाः कदल्यः क्रमुकाः पूगाश्च तैः सकेतुभिर्ध्वजसहितैः सपट्टिकैर् उपर्याततवितानवस्त्रसहितैः स्वलङ्कृतद्वाराणि गृहाणि यस्यां सा ताम्</p>
<p>॥ २३ ॥</p>
<h3 id="सतयधरमय-22"><strong>सत्यधर्मीया</strong></h3>
<p>दधिचन्दनोक्षितैरापूर्णकुम्भैः प्रसूनदीपावलिभिः, सपल्लवैः सकिसलयैर्वृन्तैः प्रसवबन्धनैः सहिता रम्भाः, क्रमुकास्तैः सकेतुभिर्ध्वजसहितैः स्वलङ्कृतद्वाराणि गृहाणि यस्यां सा तां पट्टिकाभिरुल्लोचैः सहिता ताम् ॥ २३ ॥</p>
<h3 id="समनरञजन-21"><strong>सुमनोरञ्जिनी</strong></h3>
<p>दधिचन्दनाभ्याम् उक्षितैः सिक्तैः । आपूर्णकुंभैर् द्वारेषु उभयपार्श्वस्थापित-पूर्णकुम्भैः प्रसूनैः पुष्पैर् दीपावलिभिश्च । सपल्लवैः किसलयसहितैः । सवृन्तरंभाक्रमुकैः, वृन्तैः फलप्रसूनबन्धैः सहिता रम्भाः कदलीवृक्षाः क्रमुकाः पूगाश्च तैः । कीदृशैः सकेतुभिर् ध्वजसहितैः । एतैः सुष्ठु अलङ्कृतानि द्वाराणि येषां तानि तथा । स्वलङ्कृतद्वाराणि गृहाणि यस्यां सा । पट्टिकया उपर्याततवितानवस्त्रेण सहिताम् । एतादृशीं पुरीं ददर्शेति पूर्वेणान्वयः ॥ २३ ॥</p>
<h1 id="त-समपरवषट-वसदवननदन-वत-वयसयरनरदववरतमन-"><strong>तां सम्प्रविष्टौ वसुदेवनन्दनौ वृतौ वयस्यैर्नरदेववर्त्मना ।</strong></h1>
<h1 id="दरषट-समयसतवरत-परसतरय-हरमयण-चवररहरनपतसक--२४-"><strong>द्रष्टुं समीयुस्त्वरिताः पुरस्त्रियो हर्म्याणि चैवारुरुहुर्नृपोत्सुकाः ॥ २४ ॥</strong></h1>
<h3 id="पदरतनवल-19"><strong>पदरत्नावली</strong></h3>
<p>तामेवम्भूतां मधुरां वयस्यैः सखिभिर्वृतौ नरदेववर्त्मना राजमार्गेण सम्प्रविष्टौ वसुदेव- नन्दनौ द्रष्टुं त्वरिताः पुरस्त्रियः समीयुः सममेलिषुः । तथा हे नृप उत्सुकाः सत्यो हर्म्याणि चारुरुहुः</p>
<p>॥ २४ ॥</p>
<h3 id="सतयधरमय-23"><strong>सत्यधर्मीया</strong></h3>
<p>तां मधुरां वसुदेवनन्दनौ वयस्यैर्वृतौ नरदेववर्त्मनैव प्रविष्टौ द्रष्टुं त्वरिताः पुरस्त्रियो हर्म्याण्युत्सुका आरुरुहुः ॥ २४ ॥</p>
<h3 id="समनरञजन-22"><strong>सुमनोरञ्जिनी</strong></h3>
<p>तामेतां पुरीं नरदेववर्त्मना राजमार्गेण सम्प्रविष्टौ । वयस्यैः सवयस्कैर् गोपैर्वृतौ वसुदेवनन्दनौ द्रष्टुमुत्सुकाः पुरस्त्रियः समीयुर् मिलिताः । हर्म्याणि उपरितनगृहाणि च । आरुरुहुः । नृपेति परीक्षित्सम्बोधनम् ॥ २४ ॥</p>
<h1 id="कशचद-वपरयककतवसतरभषण-वसमतय-चक-यगलषवथपर-"><strong>काश्चिद् विपर्यक्कृतवस्त्रभूषणा विस्मृत्य चैकं युगलेष्वथापराः ।</strong></h1>
<h1 id="कतकवसतरशरवणकनपर-नङकतव-दवतय-तवपरशच-लचनम--२५-"><strong>कृतैकवस्त्रश्रवणैकनूपुरा नाङ्क्त्वा द्वितीयं त्वपराश्च लोचनम् ॥ २५ ॥</strong></h1>
<h3 id="पदरतनवल-20"><strong>पदरत्नावली</strong></h3>
<p>विपर्यग् विपरीतं कृतानि धृतानि वस्त्रभूषणानि याभिस्तास्तथा । युगलेषु धार्येषु कुण्डलकङ्कणादियुग्मेषु एकं विस्मृत्य समीयुः । श्रवणे कर्णे एकनूपुरं श्रवणैकनूपुरम्, एकवस्त्रं च श्रवणैकनूपुरं चैकवस्त्रश्रवणैकनूपुरे, कृते धृते एकवस्त्रश्रवणैकनूपुरे याभिस्ताः कृतैकवस्त्रश्रवणैक-नूपुराः । चरणाभरणमेकं नूपुरमेककर्णोर्ध्वभागे धृतमिति यावत् । द्वितीयं स्वलोचनं नाङ्क्त्वा संसज्जितकज्जलमकृत्वा ॥ २५ ॥</p>
<h3 id="दरघटभवदपक-2"><strong>दुर्घटभावदीपिका</strong></h3>
<p>काश्चिद्विपर्यक्कृतवस्त्रभूषणा विपर्येण वैपरीत्येन कृतानि धृतानि वस्त्रभूषणानि याभिस्ता विपर्यक्कृतवस्त्रभूषणाः सत्यः समीयुः । अथान्यच्च । अपरा युगलेष्वेकं विस्मृत्य । चशब्दोऽनुक्तसमुच्चये । एकं धृत्वा च समीयुरपराः कृतैकवस्त्रश्रवणैकनूपुरा एकं च तद्वस्त्रं चैकं च तन्नूपुरं चैकनूपुरम् । श्रवणे करणे एकनूपुरं श्रवणैकनूपुरमेकवस्त्रं च श्रवणैकनूपुरं चैकवस्त्रश्रवणैकनूपुरे कृते धृते एकवस्त्रश्रवणैकनूपुरे याभिस्ताः कृतैकवस्त्रश्रवणैकनूपुराः सत्यः समीयुः । अपर एकं स्वलोचनमङ्क्त्वा द्वितीयं स्वलोचनम् । तुशब्दोऽवधारणे । नांक्त्वा तु नांक्त्वैव समीयुरिति । एतेन श्रवणभूषणे त्विति वक्तव्यं श्रवणेति कथनमयुक्तम् । एकवस्त्रेत्येकशब्दश्रवणशब्देनैव नूपुरशब्देनापि सम्बन्धस्य सम्भवात् । एकनूपुरेत्येकशब्दो व्यर्थ इति दूषणं प्रत्युक्तम् । एकश्रवण-भूषणमेकं नूपुरं धृतमित्यर्थमित्यनङ्गीकृत्य पादाभरणमेकं नूपुरमेककर्णोर्ध्वभागे धृतमित्यर्थ इत्यङ्गीकारात्</p>
<p>॥ २५ ॥</p>
<h3 id="सतयधरमय-24"><strong>सत्यधर्मीया</strong></h3>
<p>काश्चिद्योषितो विपर्यग्धृतवस्त्रभूषणा विपर्यग्विपरीतं धृतानि वस्त्राणि भूषणानि याभिस्ताः । युगलेषु प्रावरणौत्तरीयकर्णाभरणवलयकङ्कणमञ्जिरादियुग्मेषु । एकं विस्मृत्य । कृतैक-वस्त्रश्रवणैकनूपुरा एकं वस्त्रमेकं कर्णाभरणमेकं नूपुरं च यासां ताः । द्वितीयं स्वलोचनं नाङ्क्त्वाऽ-संसज्जितकज्जलं कृत्वा ॥ २५ ॥</p>
<h3 id="समनरञजन-23"><strong>सुमनोरञ्जिनी</strong></h3>
<p>तासामौत्सुक्यत्वराभ्यामापन्नां दशां वर्णयति द्वाभ्याम् ॥ काश्चिदिति ॥ विपर्ययेण व्यत्यासेन कृतानि वस्त्राणि भूषणानि च याभिस्ताः । परिधानीयमुत्तरीस्थाने । उत्तरीयं परिधानीयस्थाने । एवं करभूषणानि पादयोः पादभूषणानि करयोः कृत्वेति यावत् । अपराः काश्चिद् युगलेषु वस्त्राभरणादिषु एकं विस्मृत्य । आगता इति सम्बन्धः । तदेव विशदयति ॥ कृतैकेति ॥ कृतमेकमेव वस्त्रं श्रवणं कर्णभूषणं नूपुरं चरणाभरणं च याभिस्ताः । कृतैकपत्रेत्यपि पठन्ति । तत्पक्षे कृतमेकमेव पत्रं ताटङ्कं श्रवणे याभिस्ताश्च ता एकनूपूराश्चेत्यर्थः । अपराश्च स्वलोचनं द्वितीयं नाङ्क्त्वा अनंत्क्वा एकमेव लोचनमञ्जयित्वेति यावत् ॥ २५ ॥</p>
<h1 id="अशननतय-एकसतदपसय-सतसव-अभयजयमन-अकतपमजजन-"><strong>अश्नन्त्य एकास्तदपास्य सोत्सवा अभ्यज्यमाना अकृतोपमज्जनाः ।</strong></h1>
<h1 id="सवपनतय-उतथय-नशमय-नसवन-नपययनतयऽरभमपहय-मतर-२६"><strong>स्वपन्त्य उत्थाय निशम्य निःस्वनं निपाययन्त्योऽर्भमपोह्य मातरः ॥२६॥</strong></h1>
<h3 id="पदरतनवल-21"><strong>पदरत्नावली</strong></h3>
<p>तद् भोजनमपास्य निरस्य । अभ्यज्यमानास्तैललेपनं कुर्वाणाः । अकृतोप-मज्जना न कृतमुप आधिक्येन मज्जनं याभिस्तास्तथा । काश्चित् स्वपन्त्यो निःस्वनं निशम्योत्थाय समीयुः । काश्चिन्मातरोऽर्भं बालं निपाययन्त्यः, स्तन्यमिति शेषः । तमर्भकमपाह्य तिरस्कृत्य</p>
<p>॥ २६ ॥</p>
<h3 id="सतयधरमय-25"><strong>सत्यधर्मीया</strong></h3>
<p>अश्नन्त्यः काश्चिद्भोजनमपास्य निरस्य सोत्सवा उत्सवसहिता अभ्यज्यमाना-स्तैललेपनं कुर्वन्त्योऽकृतोपमज्जना अकृतनीरस्नानाः । बहुचिरन्तनकोशेऽकृतापमज्जना इति पाठो दृश्यते सोऽपि दृश्यः । अपां समूहो ह्यापं तेन मज्जनमापमज्जनमकृतमापमज्जनं याभिस्ता अकृतापमज्जना इति तत्रार्थः । काश्चित्स्वपन्त्यो निःस्वनं निशम्योत्थायाययुः । काश्चिन्मातरोऽर्भं बालं निपाययन्त्यः स्तनक्षीरमपोह्य तिरस्कृत्याययुः । यमुनायाः पारे पुर्याः सत्त्वात्सत्वाच्च कृष्णस्यान्तर्मातरस्तरपण्यं मा मास्त्वित्यायाता इति वा ॥ २६ ॥</p>
<h3 id="समनरञजन-24"><strong>सुमनोरञ्जिनी</strong></h3>
<p>एकाः स्त्रियो ऽश्नन्त्यः भुंजन्त्यस् तद्भोजनम् अपास्य त्यक्त्वा अभ्यज्यमानाः सखीहस्तेन क्रियमाणतैलाभ्यङ्गाः । अकृतोपमज्जना अकृतस्नानाः । मातरः स्तन्यं निपाययन्त्यः । अर्भम् अर्भकम् । अपोह्य निरस्य ॥ २६ ॥</p>
<h1 id="मनस-तसमरवनदलचन-परगलभललहसतवलकन-"><strong>मनांसि तासामरविन्दलोचनः प्रगल्भलीलाहसितावलोकनैः ।</strong></h1>
<h1 id="जहर-मततदवरदनदरवकरम-दश-२दधचछररमण-महतसवम--२७-"><strong>जहार मत्तद्विरदेन्द्रविक्रमो दृशां २दधच्छ्रीरमणो महोत्सवम् ॥ २७ ॥</strong></h1>
<h3 id="पदरतनवल-22"><strong>पदरत्नावली</strong></h3>
<p>प्रगल्भा मनोहरणसमर्था या लीलास्ताभिर्हसितानि अवलोकनानीक्षणानि च तैः । दृशां नेत्राणां महोत्सवं ददत् सन् ॥ २७ ॥</p>
<h3 id="सतयधरमय-26"><strong>सत्यधर्मीया</strong></h3>
<p>अरविन्दलोचनः कृष्णः । प्रागल्भ्येन धार्ष्ण्येन लीलाहसितेन तदवलोकनेन चेत्येतैस्तासां मनांसि जहार स्वाविषयाणि चकार । श्रीरमणो मत्तद्विरदेन्द्रविक्रमो दृशां नेत्राणामुत्सवं दधत्सन् ॥ २७ ॥</p>
<h3 id="समनरञजन-25"><strong>सुमनोरञ्जिनी</strong></h3>
<p>श्रीरमणः । प्रागल्भ्ययुक्ता या लीलाः, हसितं स्मितम् अवलोकनम् अपाङ्गनिरीक्षणं च तैः । तासामुत्सवं दधत् । मनांसि जहारेति सम्बन्धः । गजेन्द्रस्य विक्रम इव पादविन्यासो यस्य सः ॥ २७ ॥</p>
<h1 id="दषटव-मह-शरतमनदरतचतससत-३ततपरकषततसमतसधकषणलबधमन-"><strong>दृष्ट्वा मुहुः श्रुतमनुद्रुतचेतसस्तं ३तत्प्रेक्षितोत्स्मितसुधोक्षणलब्धमानाः ।</strong></h1>
<h1 id="आननदमरतमपगहय-दशतमलबध-हषयततवच-जहरननतमरनदमधम--२८-"><strong>आनन्दमूर्तिमुपगुह्य दृशात्मलब्धं हृष्यत्त्वचो जहुरनन्तमरिन्दमाधिम् ॥ २८ ॥</strong></h1>
<h3 id="पदरतनवल-23"><strong>पदरत्नावली</strong></h3>
<p>हे अरिन्दम राजन् मुहुः श्रुतं तमनुद्रुतचेतसस्तमनन्तं दृष्ट्वा तस्य श्रीकृष्णस्य प्रेक्षणं च उत्कृष्टं स्मितं च तत्प्रेक्षणोत्स्मिते, ते एव सुधा तस्या उक्षणेन सेचनेन लब्धो मानो याभिस्ता दृशा दृष्ट्याऽऽत्मलब्धमात्मनि मनसि लब्धं ध्यानाङ्कुरितमानन्दमूर्तिमुपगुह्य परिरभ्य हृष्यत्त्वचः रोमाञ्चाञ्चितास् तद्दर्शनाभावजनितामाधिं मनःपीडां जहुः ॥ २८ ॥</p>
<h3 id="सतयधरमय-27"><strong>सत्यधर्मीया</strong></h3>
<p>मुहुः श्रुतं तमनुद्रुतचेतसस्तं दृष्ट्वा । तस्य प्रेक्षितं प्रेक्षणमुत्स्मितं मन्दहासस्स एव सुधाऽमृतं तया यदुक्षणं सेचनं तेन प्रतिलब्धो मानो याभिस्ताः । दृशा दृष्ट्याऽऽत्मलब्धमात्मनि मनसि लब्धं ध्यानाङ्कुरितमानन्दमूर्तिमुपगुह्यालिङ्ग्य हृष्यत्त्वचो रोमाञ्चनाञ्चिताः । हे अरिन्दम राजन् अनन्तमेतदितरापारमाधिं तद्दर्शनाभावजनितव्यथां जहुस्तत्यजुः । दमाधिं दमेनेन्द्रियनिग्रहेणाधिर्दमाधि-स्तत्प्रयोजको य आधिर्मनोव्यथा तमरिं तद्रूपारिं प्रकृतकार्यप्रतिबन्धकत्वात् । तं जहुः । यथेच्छं विहृतवत्य इत्यर्थः ॥ २८ ॥</p>
<h3 id="समनरञजन-26"><strong>सुमनोरञ्जिनी</strong></h3>
<p>मुहुर् वारं वारं श्रुतम् आकर्णितम् । कृष्णं दृष्ट्वा । अनुद्रुतचेतसः द्रवच्चित्ताः । तस्य कृष्णस्य प्रेक्षितम् उत्कृष्टं स्मितं च तल्लक्षणसुधया उक्षणेन सेचनेन लब्धो मानो याभिस्ताः स्त्रियः । दृशा नेत्रद्वारा । आत्मनि मनसि लब्धम् । आनन्दमूर्तिम् उपगुह्य आलिङ्ग्य । हृष्यत्वचः रोमाञ्चिता अनन्तमपारम् । आधिं तदप्राप्तिनिमित्तां मानसीं व्यथाम् । जहुस् तत्यजुः । अरिन्दमेति परीक्षित्सम्बोधनम् ॥ २८ ॥</p>
<h1 id="परसदशखररढ-परतयतफललमखमबज-"><strong>प्रासादशिखरारूढाः प्रीत्युत्फुल्लमुखाम्बुजाः ।</strong></h1>
<h1 id="अभयवरषन-समनसय-परमद-बलकशव--२९-"><strong>अभ्यवर्षन् सौमनस्यैः प्रमदा बलकेशवौ ॥ २९ ॥</strong></h1>
<h3 id="पदरतनवल-24"><strong>पदरत्नावली</strong></h3>
<p>प्रीत्या उत्फुल्लानि मुखाम्बुजानि यासां तास्तथा । सौमनस्यैः पुष्पराशिभिः</p>
<p>॥ २९ ॥</p>
<h3 id="सतयधरमय-28"><strong>सत्यधर्मीया</strong></h3>
<p>सौमनस्यैः पुष्पराशिभिः सुमनसां भावा सौमनस्यानि तैश्च ॥ २९ ॥</p>
<h3 id="समनरञजन-27"><strong>सुमनोरञ्जिनी</strong></h3>
<p>प्रीत्या उत्पुल्लानि विकसितानि मुखाम्बुजानि यासां ताः । सौमनस्यैः पुष्पसमूहैः । प्रमदा अभ्यवर्षन् ॥ २९ ॥</p>
<h1 id="दधयकषत-सदपतर-सरगगनधरभयपयन-"><strong>दध्यक्षतैः सोदपात्रैः स्रग्गन्धैरभ्युपायनैः ।</strong></h1>
<h1 id="तवनरच-परमदतसततर-ततर-दवजतय--३०-"><strong>तावानर्चुः प्रमुदितास्तत्र तत्र द्विजातयः ॥ ३० ॥</strong></h1>
<h3 id="पदरतनवल-25"><strong>पदरत्नावली</strong></h3>
<p>सोदपात्रैः सजलकलशैः । आनर्चुः पूजयामासुः ॥ ३० ॥</p>
<h3 id="सतयधरमय-29"><strong>सत्यधर्मीया</strong></h3>
<p>दधिभिरक्षतैश्च, सोदपात्रैर्मध्य आचमनाद्यर्थं सजलैः पात्रैः । स्रजश्च गन्धाश्च तैरभ्युपायनैः सम्मुखाभिगमनैरितरैः पूजासाधनैर्वा तत्र तत्र द्विजातयो ब्राह्मणा आनर्चुरपूजयन्</p>
<p>॥ ३० ॥</p>
<h3 id="समनरञजन-28"><strong>सुमनोरञ्जिनी</strong></h3>
<p>तत्र द्विजातयो ब्राह्मणादयः । दध्यक्षतादिभिस् तौ रामकृष्णौ । आनर्चुः पूजयामासुः ॥ ३० ॥</p>
<h1 id="रजक-कञचदयनत-रङगकर-गदगरज-"><strong>रजकं कञ्चिदायान्तं रङ्गकारं गदाग्रजः ।</strong></h1>
<h1 id="दषटवऽयचत-वसस-धतनयतयततमन-च--३१-"><strong>दृष्ट्वाऽयाचत वासांसि धौतान्यत्युत्तमानि च ॥ ३१ ॥</strong></h1>
<h3 id="पदरतनवल-26"><strong>पदरत्नावली</strong></h3>
<p>रङ्गं वर्णं करोतीति रङ्गकारस्तम् ॥ ३१ ॥</p>
<h3 id="सतयधरमय-30"><strong>सत्यधर्मीया</strong></h3>
<p>गदाग्रजः कञ्चिद्रङ्गकारं रङ्गं वर्णं करोति स तथा तं रजकं चायान्तं दृष्ट्वा धौतान्यत्युत्तमानि वासांस्ययाचत ययाचे । चशब्दाद्यभावेऽपि रङ्गकारोऽयमन्य इति चशब्दमध्याहृत्यान्वेतव्यम् । ततस्तु वापकः प्रीत इत्युत्तरग्रन्थानुकूल्यमन्यथा न स्यादिति ज्ञेयम्</p>
<p>॥ ३१ ॥</p>
<h3 id="समनरञजन-29"><strong>सुमनोरञ्जिनी</strong></h3>
<p>गदाग्रजः श्रीकृष्णः । रजकं वस्त्रनिर्णेजकम् । स एव, रङ्गं वस्त्राणां वर्णविशेषं करोतीति रङ्गकारः । तं दृष्ट्वा अयाचतेति सम्बन्धः ॥ ३१ ॥</p>
<h1 id="दहयवय-समचतनयङग-वसस-चरहत-"><strong>देह्यावयोः समुचितान्यङ्ग वासांसि चार्हतोः ।</strong></h1>
<h1 id="भवषयत-पर-शरय-दतसत-नतर-सशय--३२-"><strong>भविष्यति परं श्रेयो दातुस्ते नात्र संशयः ॥ ३२ ॥</strong></h1>
<h3 id="सतयधरमय-31"><strong>सत्यधर्मीया</strong></h3>
<p>अङ्ग रजक आवयोः समुचितानि वासांसि देहि । दातुस्ते परं श्रेयो मङ्गलम् । न लाभो जीवनात्पर इत्युक्तेस्तल्लाभात्मकं श्रेय इति, भविष्यति । अत्र संशयो न नास्ति । राजार्हाणि वासांसि कथं देयानीति न वदेति वदति ॥ अर्हतोरिति । मातुलस्यैतानीत्यर्हतोर्योग्ययो-स्तद्भागिनेययोरित्यन्तर्बहिरङ्गतस्तु वासांसि धार्याणि केनचिदर्हतोरिति । तत्राप्येतन्मृतावर्हतोरिति चार्थो ज्ञेयः । अदातुस्तेनादाननिमित्तेन संशयः सम्यक् शयो हस्तो भविष्यति ताडयामीति यावत्</p>
<p>॥ ३२ ॥</p>
<h3 id="समनरञजन-30"><strong>सुमनोरञ्जिनी</strong></h3>
<p>याचनाप्रकारमाह ॥ देहीति । हे अङ्ग । समुचितानि वासांसि । उत्तमवस्त्रधारणे अर्हतोर् योग्ययोर् आवयोर् आवाभ्याम् । आवयोः समुचितानि योग्यानीति वा</p>
<p>॥ ३२ ॥</p>
<h1 id="स-यचत-भगवत-परपरणन-सरवत-"><strong>स याचितो भगवता परिपूर्णेन सर्वतः ।</strong></h1>
<h1 id="सकषप-रषत-परह-भतय-रजञ-सदरमद--३३-"><strong>साक्षेपं रुषितः प्राह भृत्यो राज्ञः सुदुर्मदः ॥ ३३ ॥</strong></h1>
<h3 id="पदरतनवल-27"><strong>पदरत्नावली</strong></h3>
<p>रुषितः कुपितः साक्षेपं यथा तथा प्राह ॥ ३३ ॥</p>
<h3 id="सतयधरमय-32"><strong>सत्यधर्मीया</strong></h3>
<p>सर्वतः सर्वप्रकारेणापि परिपूर्णेन भगवता याचितः स साक्षेपं सतिरस्कारं रुषितो रुष्टो राज्ञो भृत्यः सुदुर्मदो राजा यथा तथा भृत्य इति प्राह ॥ ३३ ॥</p>
<h3 id="समनरञजन-31"><strong>सुमनोरञ्जिनी</strong></h3>
<p>सर्वतः सर्वसमृध्या परिपूर्णेन भगवता याचितः । सु अत्यन्तम् । दुर्मदः रुषितः कुपितः ॥ ३३ ॥</p>
<h1 id="ईदशनयव-वसस-नतय-गरवनचर-"><strong>ईदृशान्येव वासांसि नित्यं गिरिवनेचराः ।</strong></h1>
<h1 id="परधतत-कमदवतत-रजदरवयणयभपसथ--३४-"><strong>परिधत्त किमुद्वृत्ता राजद्रव्याण्यभीप्सथ ॥ ३४ ॥</strong></h1>
<h3 id="पदरतनवल-28"><strong>पदरत्नावली</strong></h3>
<p>उद्गतं वृत्तं मर्यादारूपं येभ्यस्ते उद्वृत्ताः, हे अतिक्रान्तमर्यादा इत्यर्थः । परिधत्त किमिति सम्भावनायां लोट् । राजद्रव्याण्यभीप्सथ प्रार्थयध्वम् ॥ ३४ ॥</p>
<h3 id="सतयधरमय-33"><strong>सत्यधर्मीया</strong></h3>
<p>नित्यं गिरिवनेचरा यूयमीदृशान्येव वासांसि परिधत्त किमिति सम्भावनायां लोट् । उद्वृत्ता अतिक्रान्तमर्यादा राजद्रव्याण्यभीप्सथ प्रार्थयध्वम् । गिरि वाच्युद्वृत्ता इदं प्रष्टव्यं न प्रष्टव्यमिदमिति विमर्यादा इति वा ॥ ३४ ॥</p>
<h3 id="समनरञजन-32"><strong>सुमनोरञ्जिनी</strong></h3>
<p>आक्षेपवाक्यमाह ॥ ईदृशेति ॥ हे उद्वृत्ता यूयं नित्यं गिरौ वने चरन्तीति तथोक्ताः । ईदृशान्येव वासांसि परिधत्त किं परिधानीकुरुथ । येन यूयं राजद्रव्याणि राजयोग्यवस्त्ररूपाणि । अभीप्सथ अपेक्षध्वम् ॥ ३४ ॥</p>
<h1 id="यतश-बलश-मव-पररथय-यद-जजवष-"><strong>याताशु बालिशा मैवं प्रार्थ्यं यदि जिजीविषा ।</strong></h1>
<h1 id="बधननत-घननत-लमपनत-दपत-रजकलन-ह--३५-"><strong>बध्नन्ति घ्नन्ति लुम्पन्ति दृप्तं राजकुलानि हि ॥ ३५ ॥</strong></h1>
<h3 id="पदरतनवल-29"><strong>पदरत्नावली</strong></h3>
<p>हे बालिशा आशु यात पलायध्वम् । यदि जिजीविषा जीवितुमिच्छा तर्हि मैवं प्रार्थ्यम् । घ्नन्ति प्रहरन्ति । लुम्पन्ति च्छिन्दन्ति । राजकुलानि राजवंश्याः ॥ ३५ ॥</p>
<h3 id="सतयधरमय-34"><strong>सत्यधर्मीया</strong></h3>
<p>यदि युष्माकं जिजीविषा जीवनेच्छा तर्हि हे बालिशा मूर्खा आशु यात । कुत इत्यत इत इत्याह । राजकुलानि राजसमूहा बध्नन्ति घ्नन्ति, ताडयन्ति, लुम्पन्ति लुठयन्ति । तत्र हेतुर्दृप्तमिति । यर्हि यतोऽत आशु यात । राजानश्च कुलानि तत्सजातीयाश्चेति वा । कुलं जनपदे गेहे सजातीयगणे गोत्र इति विश्वः ॥ ३५ ॥</p>
<h3 id="समनरञजन-33"><strong>सुमनोरञ्जिनी</strong></h3>
<p>हे बालिशाः । यूयम् आशु यात गच्छध्वम् । यदि जिजीविषा जीवितु-मिच्छाऽस्ति तर्हि भवद्भिरेवं मा प्रार्थ्यं न प्रार्थनीयम् । हि यस्माद् राजकुलानि राज्ञां समुदायाः । दृप्तं मत्तं पुरुषं बध्नन्ति निगडादिना । घ्नन्ति ताडयन्ति नाशयन्ति च । लुंम्पन्ति निधनं कुर्वन्ति अत इति संबन्धः ॥ ३५ ॥</p>
<h1 id="इतथ-वकतथमनसय-कपत-दवकसत-"><strong>इत्थं विकत्थमानस्य कुपितो देवकीसुतः ।</strong></h1>
<h1 id="रजकसय-करगरण-शर-कयदपहरत--३६-"><strong>रजकस्य कराग्रेण शिरः कायादपाहरत् ॥ ३६ ॥</strong></h1>
<h3 id="पदरतनवल-30"><strong>पदरत्नावली</strong></h3>
<p>विकत्थमानस्य विरुद्धमुच्चैर्जल्पतः ॥ ३६ ॥</p>
<h3 id="सतयधरमय-35"><strong>सत्यधर्मीया</strong></h3>
<p>इत्थं विकत्थमानस्यासम्बद्धभाषिणः । देवकीसुतो राजानुबन्धमविगम्योक्त-वानिति विकत्थनतामनेन द्योतयति । कराग्रेण कायाद्विशिष्टाच्छरीराच्छिरोऽपाहरत् । येन दुर्व्यवहरणं हरणं तस्यैव न्याय्यम् । कोऽनुबन्धः कबन्धेनेति विहाय कायं जहार हरिः शिरस्तस्येत्यौत्प्रेक्षिकाः प्रेक्षावन्तो वदन्ति । तथा सर्वज्ञत्वेन भाविरजकविरोधं मनसि निधाय सर्वदा तज्जननिर्णेजनमस्मद्वस-नयोर्मेति पीतावरणक एको नीलाम्बरोऽभूदिवेति चोत्प्रेक्षयन्ति ॥ ३६ ॥</p>
<h3 id="समनरञजन-34"><strong>सुमनोरञ्जिनी</strong></h3>
<p>विकत्थमानस्य अश्लीलं ब्रुवतः ॥ ३६ ॥</p>
<h1 id="तसयनजवन-सरव-वसकशन-वसजय-व-"><strong>तस्यानुजीविनः सर्वे वासःकोशान् विसृज्य वै ।</strong></h1>
<h1 id="ददरव-सरवत-मरग-वसस-जगहऽचयत--३७-"><strong>दुद्रुवुः सर्वतो मार्गे वासांसि जगृहेऽच्युतः ॥ ३७ ॥</strong></h1>
<h3 id="पदरतनवल-31"><strong>पदरत्नावली</strong></h3>
<p>तस्य मुख्यरजकस्यानुजीविनो भृत्याः । वासःकोशान् वस्त्ररूपार्थौघान् । ‘कोशोऽस्त्री कुड्मले दिव्यशास्त्रेऽर्थौघे गृहे तनौ’ इति यादवः । सर्वतो मार्गं दुद्रुवुः ॥ ३७ ॥</p>
<h3 id="सतयधरमय-36"><strong>सत्यधर्मीया</strong></h3>
<p>तस्यानुजीविनो भार्या भृत्याद्याः । यथोक्तं हरिवंशे । तं हतं पतिदेवत्यो भार्यास्तस्य विचुक्रुशुः । त्वरितं मुक्तकेश्यश्च जग्मुः कंसनिवेशनमिति । वासःकोशान्वस्त्ररूपार्थौघान् । कोशोऽस्त्री कुड्मले दिव्यशास्त्रेऽर्थौघे गृहे तनाविति यादवः । सर्वतो मार्गे दुद्रुवुः । अच्युतो वासांसि जगृहे ॥ ३७ ॥</p>
<h3 id="समनरञजन-35"><strong>सुमनोरञ्जिनी</strong></h3>
<p>तस्य रजकस्य । अनुजीविनः भृत्याः । वासःकोशान् वस्त्रग्रन्थीन् ॥३७॥</p>
<h1 id="वसतवऽऽतमपरय-वसतर-कषण-सङकरषणसतथ-"><strong>वसित्वाऽऽत्मप्रिये वस्त्रे कृष्णः सङ्कर्षणस्तथा ।</strong></h1>
<h1 id="शषणयदतत-गपभय-वसजय-भव-कनचत--३८-"><strong>शेषाण्यादत्त गोपेभ्यो विसृज्य भुवि कानिचित् ॥ ३८ ॥</strong></h1>
<h3 id="पदरतनवल-32"><strong>पदरत्नावली</strong></h3>
<p>आत्मप्रिये स्वयोग्ये वस्त्रे । कानिचिदवशिष्टानि भुवि विसृज्य वितत्य पादन्यासं कुर्वन्तौ गताविति यावत् । ‘शिष्टान्यास्तीर्य तत्र च पदं प्रणिधाय चागात्’ इति चाचार्यवचनम्</p>
<p>॥ ३८ ॥</p>
<h3 id="सतयधरमय-37"><strong>सत्यधर्मीया</strong></h3>
<p>आत्मप्रिये स्वयोग्ये वस्त्रे कृष्णः सङ्कर्षणश्च वसित्वा शेषाणि गोपेभ्योऽदत्त । कानिचिदुर्वरितानि भुवि विसृज्य वितत्य पादन्यासं कुर्वन्तौ गताविति भावः । शिष्टान्यास्तीर्य तत्र पदं प्रणिधाय चागादित्याचार्योक्तेः । प्रायेण प्राहुणिकाः प्राप्तनूतनप्राहुणिकानां पादस्थापनार्थं स्थापयन्ति वासांसि कंसस्तु स्वयं न वेदितेति वयमेव कुर्म इति प्रचयार्थं चेमां कृतिमकृत देव इति ज्ञेयम् ॥ ३८ ॥</p>
<h3 id="समनरञजन-36"><strong>सुमनोरञ्जिनी</strong></h3>
<p>कृष्णस् तथा संकर्षणः । आत्मप्रिये वस्त्रे वसित्वा परिधाय । शेषाणि अवशिष्टानि । गोपेभ्य आदत्त ददतुरित्यर्थः ॥ ३८ ॥</p>
<h1 id="ततसत-१वपक-परतसतयरवषमकलपयत-"><strong>ततस्तु १वापकः प्रीतस्तयोर्वेषमकल्पयत् ।</strong></h1>
<h1 id="वचतरवरण-२शलयरकलपरनरपत--३९-"><strong>विचित्रवर्णैः २शैलेयैराकल्पैरनुरूपतः ॥ ३९ ॥</strong></h1>
<h3 id="पदरतनवल-33"><strong>पदरत्नावली</strong></h3>
<p>वायकस्तन्तुवायविशेषः । वेषमलङ्कारमकल्पयत् । एतदेव विशदयति विचित्रेति ॥ विचित्रा नानाविधा वर्णा नीलरक्तादयो येषां ते विचित्रवर्णास्तैः शैलेयैर्गिरिभवैर्गैरिकादिभिराकल्पैर्भूषणैश्च ॥ ३९ ॥</p>
<h3 id="सतयधरमय-38"><strong>सत्यधर्मीया</strong></h3>
<p>रजकेन सह रङ्गकारो दृष्टः कृष्णेनेत्युक्तम् । तत्र स कः किंकर्मा कां सेवां देवस्याकरोदथवा दुरात्मा चेत्किमतनोत्तं भगवानित्यतः स संस्तत्सेवा चेयं देवोऽप्येवं दयां ततान तदुपरीति परिकीर्तयति ॥ तत इति ॥ वापको नापिता ततः स्वेन सह दृष्टरजकभञ्जनानन्तरं वायकश्चैलेयैरिति पठित्वा वायकस्तन्तुवायविशेषः । चैलेयैर्वस्त्रमयैरिति व्याख्या । रजको वस्त्रनिर्णेजकः स एव वस्त्राणां रङ्गमपि कुर्वन्रङ्गकार इत्याकारया व्याख्यया न सख्यं भजते । किञ्च रजक एव रञ्जकश्चेन्मूले कृष्णदृष्टवतस्ततस्त्विति नानुवादः सम्भवति । अपि च न तान्तुवायिकव्यापारः स इत्युपेक्ष्या । उक्तं च–</p>
<p>ग्राह्यापहेयरहितैकचिदात्मसान्द्रस्वानन्दपूर्ववपुरप्ययशोषहीनः ।</p>
<p>लोकान्विडम्ब्य नरवत्समलक्तकाद्यैर्वप्त्रा विभूषित इवाभवदप्रमेयः । इति ।</p>
<p>तयो रामकृष्णयोर्वेषमकल्पयत् । प्रीत इति भक्ततोपोद्बलकम् । विचित्रवर्णैः शैलेयैर्गिरिभवै-र्गौरिकादिभिराकल्पैर्भूषणैश्चानुरूपतः स्वतदुचिततया ॥ ३९ ॥</p>
<h3 id="समनरञजन-37"><strong>सुमनोरञ्जिनी</strong></h3>
<p>वायकस् तन्तुवायकः वप्त्रा विभूषित इवाभवदिति निर्णयानुसारेण । वापक इति पाठे तु स्पष्टोऽर्थः । विशेषवेषमलङ्कारम् । कैरिति तत्राह ॥ विचित्रेति । शैलेयैः पर्वतोत्पन्नैर् धातुभिर् आकल्पैर् आभरणैः । चैलेयैरित्यपि पठन्ति । चैलं वस्त्रं तन्मयैर् आकल्पैर् उष्णीषादिभिरित्यर्थः ॥ ३९ ॥</p>
<h1 id="ननलकषणवषभय-कषणरम-वरजत-"><strong>नानालक्षणवेषाभ्यां कृष्णरामौ विरेजतुः ।</strong></h1>
<h1 id="सवलङकत-बलगज-परवणव-सततर--४०-"><strong>स्वलङ्कृतौ बालगजौ पर्वणीव सितेतरौ ॥ ४० ॥</strong></h1>
<h3 id="पदरतनवल-34"><strong>पदरत्नावली</strong></h3>
<p>नानालक्षणं नानावेषश्च ताभ्याम् । पर्वणि उत्सवविशेषे । सितेतरौ श्वेतश्यामौ</p>
<p>॥ ४० ॥</p>
<h3 id="सतयधरमय-39"><strong>सत्यधर्मीया</strong></h3>
<p>नानालक्षणं नानावेषश्च ताभ्यां यथा सितेतरौ सितश्चेतरः प्रस्तुतेतरोऽसितश्च तौ । बालगजावलङ्कृतौ पर्वण्युत्सवविशेष विरेजाते तथा रामकृष्णौ विरेजतुः । दृष्टान्तद्वयं वा बालगजौ । सितेतराविव सितो रामोऽसितः कृष्णश्चेति तादृशगजाविव । यथा पर्वणी वेति छेदः । पौर्णिमामावास्ये व इव ते यथा सितेतरे शुक्लकृष्णौ रेजाते तथा रेजतुरिति ॥ ४० ॥</p>
<h3 id="समनरञजन-38"><strong>सुमनोरञ्जिनी</strong></h3>
<p>नाना लक्षणम् अङ्कं वेषम् अलङ्करणं ताभ्याम् । पर्वणि उत्सवे । सितेतरौ शुक्लकृष्णौ । यद्वा पर्वणीति प्रथमाद्विवचनान्तम् । पर्वणीव पौर्णिमामावास्यावत् । सितेतराविति पदरत्नावली ॥ ४० ॥</p>
<h1 id="तसय-परसनन-भगवन-परदत-सरपयमतमन-"><strong>तस्य प्रसन्नो भगवान् प्रादात् सारूप्यमात्मनः ।</strong></h1>
<h1 id="शरय-च-परम-लक-बलशवरयसमतनदरयम--४१-"><strong>श्रियं च परमां लोके बलैश्वर्यस्मृतीन्द्रियम् ॥ ४१ ॥</strong></h1>
<h3 id="पदरतनवल-35"><strong>पदरत्नावली</strong></h3>
<p>बलं शरीरशक्तिश्च ऐश्वर्यम् अणिमादिश्च स्मृतिर्भगवत्स्मरणं च इन्द्रियं तत्पाटवं च यस्य तदात्मनः सारूप्यमित्यन्वयः ॥ ४१ ॥</p>
<h3 id="सतयधरमय-40"><strong>सत्यधर्मीया</strong></h3>
<p>तस्य वप्तुर्भगवान्प्रसन्नो लोके श्रियं च परमां, बलैश्वर्यस्मृतीन्द्रियं बलं चैश्वर्यं च स्मृतिं चेन्द्रियं तत्पाटवं च । एकवद्भावः । अन्ते चात्मनः सारूप्यं तद्रूपं मोक्षम् ॥४१॥</p>
<h3 id="समनरञजन-39"><strong>सुमनोरञ्जिनी</strong></h3>
<p>तस्य वायकस्य । इह लोके तु । बलं शारीरबलम् । ऐश्वर्यम् अणिमादिकं स्मृतिं भगवत्स्मृतिम् । इन्द्रियाणि च तानि प्रादात् ॥ ४१ ॥</p>
<h1 id="तत-सदमन-भवन-मलकरसय-जगमत-"><strong>ततः सुदाम्नो भवनं मालाकारस्य जग्मतुः ।</strong></h1>
<h1 id="त-दषटव-स-समतथय-ननम-शरस-भव--४२-"><strong>तौ दृष्ट्वा स समुत्थाय ननाम शिरसा भुवि ॥ ४२ ॥</strong></h1>
<h3 id="सतयधरमय-41"><strong>सत्यधर्मीया</strong></h3>
<p>ततो वेषभूषणादिसम्पत्त्यनन्तरं सुदाम्नस्तन्नाम्नो मालां करोतीति माला-कारस्तस्य भवनं जग्मतुः । स सुदामा ॥ ४२ ॥</p>
<h3 id="समनरञजन-40"><strong>सुमनोरञ्जिनी</strong></h3>
<p>सुदाम्नः सुदामनामकस्य ॥ ४२ ॥</p>
<h1 id="तयरसनमनय-पदय-चथरहणदभ-"><strong>तयोरासनमानीय पाद्यं चाथार्हणादिभिः ।</strong></h1>
<h1 id="पज-सनगयशचकर-सरकतमबलनलपन--४३-"><strong>पूजां सानुगयोश्चक्रे स्रक्ताम्बूलानुलेपनैः ॥ ४३ ॥</strong></h1>
<h3 id="सतयधरमय-42"><strong>सत्यधर्मीया</strong></h3>
<p>पाद्यं चानीयेत्यन्वयः । अर्हणादिभिरुपचारैः स्रक्ताम्बूलानुलेपनैः पूजाञ्चक्रे</p>
<p>॥ ४३ ॥</p>
<h3 id="समनरञजन-41"><strong>सुमनोरञ्जिनी</strong></h3>
<p>पाद्यं पादप्रक्षालनार्थमुदकं च । आनीय । अर्हणं पूजासाधनं द्रव्यम् । आदिपदेन विनयवचनादिकम् । तैर् अनुलेपनं चन्दनम् ॥ ४३ ॥</p>
<h1 id="परह-न-सरथक-जनम-पवत-च-कल-परभ-"><strong>प्राह नः सार्थकं जन्म पावितं च कुलं प्रभो ।</strong></h1>
<h1 id="पतदवरषय-महय-तषट-हयगमनन-वम--४४-"><strong>पितृदेवर्षयो मह्यं तुष्टा ह्यागमनेन वाम् ॥ ४४ ॥</strong></h1>
<h3 id="पदरतनवल-36"><strong>पदरत्नावली</strong></h3>
<p>पावितं पवित्रीकृतम् ॥ ४४ ॥</p>
<h3 id="सतयधरमय-43"><strong>सत्यधर्मीया</strong></h3>
<p>वां युवयोरागमनेन नो जन्म सार्थकं कुलं च पावितं पितरश्च देवाश्च ऋषयश्च मह्यं मदुपरि तुष्टाः । प्रभो इत्युक्तवक्ष्यमाणगुणा मुख्याः कृष्ण एव बले तूपचार इति ध्वनयति</p>
<p>॥ ४४ ॥</p>
<h3 id="समनरञजन-42"><strong>सुमनोरञ्जिनी</strong></h3>
<p>आदिपदोक्तं सविनयवचनं दर्शयति ॥ प्राहेति । सार्थकं सफलम् । पावितं पवित्रीकृतम् ॥ ४४ ॥</p>
<h1 id="भवनत-कल-वशवसय-जगत-करण-परम-"><strong>भवन्तौ किल विश्वस्य जगतः कारणं परम् ।</strong></h1>
<h1 id="अवतरणवहशन-कषमय-च-भवय-च--४५-"><strong>अवतीर्णाविहांशेन क्षेमाय च भवाय च ॥ ४५ ॥</strong></h1>
<h3 id="सतयधरमय-44"><strong>सत्यधर्मीया</strong></h3>
<p>भवन्तौ युवां वर्तमानकाल इत्यप्यर्थः । भवन्ति वर्तमानकाल इति कौमुदी । क्षेमाय, भवाय मङ्गलाय चावतीर्णौ ॥ ४५ ॥</p>
<h3 id="दरघटभवदपक-3"><strong>दुर्घटभावदीपिका</strong></h3>
<p>नारायणस्यांशेनांशत्वेन युक्तौ विश्वस्य जगतः परं मुख्यं कारणं च भवन्तौ विश्वस्य जगतो भक्तिसम्पन्नसमस्तजगतः क्षेमाय भवाय मङ्गलाय च भूम्यामवतीर्णौ प्रादुर्भूतावित्ये-तत्किल प्रमाणप्रसिद्धमिति । एतेन कृष्णरामयोर्नारायणांशत्वात् । अंशाविति वक्तव्यमंशेनावतीर्णाविति कथनमनुपपन्नमिति दूषणमपास्तम् । अंशेनेति भावप्रधानो निर्देशः । नारायणस्य युक्तावित्यनयोः शेष इति चाङ्गीकृत्य नारायणस्यांशावित्यर्थ इत्यभ्युपगमात् ॥ ४५ ॥</p>
<h3 id="समनरञजन-43"><strong>सुमनोरञ्जिनी</strong></h3>
<p>विश्वस्य समस्तस्य जगतः परं स्वतन्त्रं कारणम् । कर्ताराविति यावत् । भवाय सौख्याय । सज्जनानामिति शेषः ॥ ४५ ॥</p>
<h1 id="न-ह-व-वषम-दषट-सहदरजगदतमन-"><strong>न हि वां विषमा दृष्टिः सुहृदोर्जगदात्मनोः ।</strong></h1>
<h1 id="समय-सरवभतष-भजनत-भजतरप--४६-"><strong>समयोः सर्वभूतेषु भजन्तं भजतोरपि ॥ ४६ ॥</strong></h1>
<h3 id="पदरतनवल-37"><strong>पदरत्नावली</strong></h3>
<p>जगदात्मनोर्जगत्स्वामिनोः ॥ ४६ ॥</p>
<h3 id="सतयधरमय-45"><strong>सत्यधर्मीया</strong></h3>
<p>समयोस्तत्तद्योग्यतामनुसृत्य समयोर्वां न हि विषमा दृष्टिर्जगदात्मनोर्जगत्स्वा-मिनोः सुहृदोर्बन्ध्वोः सुमनसोर्वा भजन्तं भजतोः फलदानेन ॥ ४६ ॥</p>
<h3 id="समनरञजन-44"><strong>सुमनोरञ्जिनी</strong></h3>
<p>रजकवधवायकानुग्रहाभ्यां युवयोर्न विषमदृष्टिता सम्भावनीयेत्याह ॥ न हीति ॥ जगदात्मनोर् जगत्स्वामिनोः । ननु फलवैषम्यदर्शनात्कथं समत्वमिति तत्रोक्तम् ॥ भजन्तमिति ॥ भजतोः फलदानेनानुग्रहं कुर्वतोर् अपिना भजन्तम् अभजतोरित्यपि लभ्यते । सेवानुरूपफलदानेन न वैषम्यमिति भावः ॥ ४६ ॥</p>
<h1 id="शधयजञपय-म-भतय-कमह-करवण-वम-"><strong>शाध्याज्ञापय मां भृत्यं किमहं करवाणि वाम् ।</strong></h1>
<h1 id="पसऽतयनगरह-हयष-भवदभरयननयजयत--४७-"><strong>पुंसोऽत्यनुग्रहो ह्येष भवद्भिर्यन्नियुज्यते ॥ ४७ ॥</strong></h1>
<h3 id="पदरतनवल-38"><strong>पदरत्नावली</strong></h3>
<p>शाधि शिक्षस्व ॥ ४७ ॥</p>
<h3 id="सतयधरमय-46"><strong>सत्यधर्मीया</strong></h3>
<p>शाधीत्येकं प्रति, एकं प्रति आज्ञापयेतीति नैकतरवैय्यर्थ्यं वा सामान्य-विशेषकल्पं वेति ज्ञेयम् । भवद्भिर्भवदादिभिर्नियुज्यत इति यद्येष नियोगोऽत्यनुग्रहस्तद्रूपः । पुंस इत्यधिकारिणः ॥ ४७ ॥</p>
<h3 id="समनरञजन-45"><strong>सुमनोरञ्जिनी</strong></h3>
<p>मया किमप्यविहितमाचरितं चेत् शाधि शिक्षय । नो चेद् भृत्यं मां, त्वत्सेवाया माज्ञापय । यन्नियुज्यत यद् एषः नियोगो ऽनुग्रहो हि अनुग्रह एव ॥ ४७ ॥</p>
<h1 id="इतयभपरतय-रजनदर-सदम-परतमनस-"><strong>इत्यभिप्रेत्य राजेन्द्र सुदामा प्रीतमानसः ।</strong></h1>
<h1 id="शसत-सगनध-कसमरमल-वरचत-दद--४८-"><strong>शस्तैः सुगन्धैः कुसुमैर्माला विरचिता ददौ ॥ ४८ ॥</strong></h1>
<h3 id="दरघटभवदपक-4"><strong>दुर्घटभावदीपिका</strong></h3>
<p>इत्यभिप्रेत्येत्यस्येति यद्वक्तव्यं तत्सर्वं कृष्णानुग्रहेण मनसा निश्चित्येत्यर्थः । एतेनेति प्राहेत्यनेन पूर्णत्वात् । अभिप्रेत्येत्येतद्व्यर्थमिति दूषणं परास्तम् । अन्यैरनुक्तं नः सार्थकं जन्मेत्यादि कृष्णराममाहात्म्यं सुदाम्ना कथमुक्तमित्याशङ्कापरिहारार्थमितीत्यतः परं वक्तव्यं तत्सर्वं कृष्णानुग्रहेण मनसेत्यस्य शेषमङ्गीकृत्वेत्यभिप्रेत्येत्यनेन यतः कृष्णानुग्रहेण कृष्णाय माहात्म्यं मनसा ज्ञातमतः कृष्णराममाहात्म्यमुक्तमित्युच्यत इत्यूरीकरणात् ॥ ४८ ॥</p>
<p>॥ इति श्रीभागवतटिप्पण्यां सत्याभिनवयतिकृतायां</p>
<p>दुर्घटभावदीपिकायां दशमस्कन्धपूर्वार्धे एकोनचत्वारिंशोऽध्यायः ॥ १०-३९ ॥</p>
<h3 id="सतयधरमय-47"><strong>सत्यधर्मीया</strong></h3>
<p>गन्धो येषामस्तीति गन्धानि सुशोभनानि च तानि गन्धानि च तैः । अतो न गन्धस्येदुत्पूतिसुसुरभिभ्य इतीत्त्वप्रसक्तिः । कुसुमैर्विरचिता माला ददौ । एकवचनान्तपाठो दुर्लेखमूलः । ताभिर्मालाभिरित्युक्तेः ॥ ४८ ॥</p>
<h3 id="समनरञजन-46"><strong>सुमनोरञ्जिनी</strong></h3>
<p>इति प्राहेति पूर्वेणान्वयः । तदनन्तरमभिप्रेत्य तयोरभिप्रायं ज्ञात्वा । सुगन्धैः शोभना ये गन्धास्तैर्गुणैः । शस्तैः प्रशस्तैः ॥ ४८ ॥</p>
<h1 id="तभ-सवलङकत-परत-कषणरम-सहनग-"><strong>ताभिः स्वलङ्कृतौ प्रीतौ कृष्णरामौ सहानुगौ ।</strong></h1>
<h1 id="परणतय-परपननय-ददतरवरद-वरन--४९-"><strong>प्रणताय प्रपन्नाय ददतुर्वरदौ वरान् ॥ ४९ ॥</strong></h1>
<h3 id="पदरतनवल-39"><strong>पदरत्नावली</strong></h3>
<p>प्रपन्नाय शरणागताय ॥ ४९ ॥</p>
<h3 id="सतयधरमय-48"><strong>सत्यधर्मीया</strong></h3>
<p>प्रणताय प्रपन्नाय शरणागताय ॥ ४९ ॥</p>
<h3 id="समनरञजन-47"><strong>सुमनोरञ्जिनी</strong></h3>
<p>ताभिर् मालाभिः सुष्ठु अलङ्कृतौ । प्रपन्नाय शरणागताय ॥ ४९ ॥</p>
<h1 id="सऽप-ववरऽचल-भकत-तसमननवखलतमन-"><strong>सोऽपि वव्रेऽचलां भक्तिं तस्मिन्नेवाखिलात्मनि ।</strong></h1>
<h1 id="तदभकतष-च-सहरद-भतष-च-दय-परम--५०-"><strong>तद्भक्तेषु च सौहार्दं भूतेषु च दयां पराम् ॥ ५० ॥</strong></h1>
<h3 id="पदरतनवल-40"><strong>पदरत्नावली</strong></h3>
<p>अखिलात्मनि सकललोकस्वामिनि ॥ ५० ॥</p>
<h3 id="सतयधरमय-49"><strong>सत्यधर्मीया</strong></h3>
<p>तस्मिन्नेवाखिलात्मन्यचलां भक्तिं वव्रे । तद्भक्तेषूत्तमेषु सौहार्दं भूतेषु स्वाधमेषु दयां चेति वव्रे ॥ ५० ॥</p>
<h3 id="समनरञजन-48"><strong>सुमनोरञ्जिनी</strong></h3>
<p>सोऽपि वव्र इत्यतस्तदाह ॥ सोऽपीति ॥ अखिलस्वामिनि तस्मिन् । भक्तिमेव वव्र इति सम्बन्धः ॥ ५० ॥</p>
<h1 id="इत-तसम-वर-दतव-शरय-चनवयवरधनम-"><strong>इति तस्मै वरं दत्वा श्रियं चान्वयवर्धिनीम् ।</strong></h1>
<h1 id="बलमयरयश-कनत-नरजगम-सहगरज--५१-"><strong>बलमायुर्यशः कान्तिं निर्जगाम सहाग्रजः ॥ ५१ ॥</strong></h1>
<p>॥ इति श्रीमद्भागवते दशमस्कन्धपूर्वार्धे एकोनचत्वारिंशोऽध्यायः ॥</p>
<h3 id="पदरतनवल-41"><strong>पदरत्नावली</strong></h3>
<p>अन्वयवर्धिनी वंशपरम्परातो वृद्धिमतीम् ॥ ५१ ॥</p>
<p>॥ इति श्रीमन्महेन्द्रतीर्थपूज्यपादशिष्यविजयध्वजतीर्थभिक्षुकृतायां पदरत्नावल्यभिधायां श्रीमद्भागवतटीकायां दशमस्कन्धपूर्वार्धे एकोनचत्वारिंशोऽध्यायः ॥</p>
<h3 id="सतयधरमय-50"><strong>सत्यधर्मीया</strong></h3>
<p>अन्वयवर्धिनीं वंशपरम्परातो वृद्धिमतीम् । बलं यशः कान्तिं च तद्रूपं वरं दत्वाऽऽयुर्नित्यायुर्मोक्षं च दत्वा सहाग्रजो निर्जगाम तद्धामतः ।</p>
<p>माला अवाप्य च सुदामत आत्मन्तन्त्रस्तावक्षयोऽनुजगृहे निजपार्षदौ हि ।</p>
<p>पूर्वं विकुण्ठसदनाद्धरिसेवनाय प्राप्तौ भुवं मृजिनपुष्पकरौ पुराऽपीत्याचार्योक्तेः ॥ ५१ ॥</p>
<p>॥ इति श्रीमद्भागवतटिप्पण्यां सत्यधर्मयतिकृतायां</p>
<p>दशमस्कन्धपूर्वार्धे एकोनचत्वारिंशोऽध्यायः ॥</p>
<h3 id="समनरञजन-49"><strong>सुमनोरञ्जिनी</strong></h3>
<p>इति तद्याचनाप्रकारेण । अन्वये वंशे वर्धिनीं दिने दिने वर्धिष्यमाणां श्रियं संपत्तिम् ॥ ५१ ॥</p>
<p>**॥ इति श्रीमद्भागवतदशमस्कन्धपूर्वार्धव्याख्यायां **</p>
<p><strong>(गूढकर्तृकायां) सुमनोरञ्जिन्याम् एकोनच्वारिंशोऽध्यायः ॥</strong></p>

  </div>
</article>


        

        



    <aside class="card border noPrint" id="section-tree-item-bhAgavatam_madhva-tAtparya-nirNayaH_sarva-prastutiH_11_dashamaskandhasya_pUrvArdhaH_2_14_ekonachatvAriMsho-dhyAyaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/11_dashamaskandhasya_pUrvArdhaH_2/14_ekonachatvAriMsho-dhyAyaH/">१४ एकोनचत्वारिंशोऽध्यायः </a>
            <a data-toggle="collapse" href="#section-tree-item-body-bhAgavatam_madhva-tAtparya-nirNayaH_sarva-prastutiH_11_dashamaskandhasya_pUrvArdhaH_2_14_ekonachatvAriMsho-dhyAyaH_md" role="button" aria-expanded="false" aria-controls="section-tree-item-body-bhAgavatam_madhva-tAtparya-nirNayaH_sarva-prastutiH_11_dashamaskandhasya_pUrvArdhaH_2_14_ekonachatvAriMsho-dhyAyaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_madhva-tAtparya-nirNayaH_sarva-prastutiH_11_dashamaskandhasya_pUrvArdhaH_2_14_ekonachatvAriMsho-dhyAyaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १४ एकोनचत्वारिंशोऽध्यायः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
