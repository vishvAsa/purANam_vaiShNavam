<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | १८ अष्टादशोऽध्यायः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="१८ अष्टादशोऽध्यायः">
  <meta property="og:description" content="पृश्निस्तु पत्नी सवितुः सावित्रीं व्याहृतीं त्रयीम् ॥ अथ अष्टादशोऽध्यायः ॥
पृश्निस्तु पत्नी सवितुः सावित्रीं व्याहृतीं त्रयीम् । अग्निहोत्रं पशुं सोमं चातुर्मास्यं महामखान् ॥ १ ॥ पदरत्नावली अस्मिन्नध्याये पूर्वोक्तं सृष्टिशेषं निरूपयति– पृश्निरिति ॥ तुशब्दात् पूर्वस्मात् फलविशेषमाह । सावित्री गायत्र्यभिमानिनीत्युक्तम् । प्रागप्येवमनुसन्धेयम् ॥ १ ॥
सत्यधर्म दक्षस्त्र्यपत्यान्ववायनिरूपणेऽदित्यपत्यानि द्वादश । ‘‘विवस्वानर्यमा पूषा त्वष्टाऽथ सविता भगः । धाता विधाता वरुणो मित्रः शक्र उरुक्रमः’’ ॥ इति प्रोक्तानि । तत्राष्टमाध्यायान्त-मारभ्यैतदतीताध्यायपर्यन्तं विश्वरूपवृत्रचित्रकेतूपाख्यानैराख्यातस्त्वाष्ट्रो वंश इदानीं सवितुर्वंशं शंसति ॥ पृश्निस्त्विति । व्याहृतित्रयीं ‘‘प्रणवार्था व्याहृतयः । व्याहृतिस्त्रिगुणात्पुनः’’ इत्यादि तन्त्रसारसुधादौ व्याहृतिव्याख्या गायत्रीत्याद्युक्तेर्व्याहृतित्रयार्थीभूतगायत्र्यभिमानिनीं सरस्वतीम् । अग्निहोत्रादिपदेनाभि-मानिनो ग्राह्याः । महामखान् पञ्चमहायज्ञाभिमानिनः प्रासूतेत्यन्वयः ॥ १ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="१८ अष्टादशोऽध्यायः">
  <meta itemprop="description" content="पृश्निस्तु पत्नी सवितुः सावित्रीं व्याहृतीं त्रयीम् ॥ अथ अष्टादशोऽध्यायः ॥
पृश्निस्तु पत्नी सवितुः सावित्रीं व्याहृतीं त्रयीम् । अग्निहोत्रं पशुं सोमं चातुर्मास्यं महामखान् ॥ १ ॥ पदरत्नावली अस्मिन्नध्याये पूर्वोक्तं सृष्टिशेषं निरूपयति– पृश्निरिति ॥ तुशब्दात् पूर्वस्मात् फलविशेषमाह । सावित्री गायत्र्यभिमानिनीत्युक्तम् । प्रागप्येवमनुसन्धेयम् ॥ १ ॥
सत्यधर्म दक्षस्त्र्यपत्यान्ववायनिरूपणेऽदित्यपत्यानि द्वादश । ‘‘विवस्वानर्यमा पूषा त्वष्टाऽथ सविता भगः । धाता विधाता वरुणो मित्रः शक्र उरुक्रमः’’ ॥ इति प्रोक्तानि । तत्राष्टमाध्यायान्त-मारभ्यैतदतीताध्यायपर्यन्तं विश्वरूपवृत्रचित्रकेतूपाख्यानैराख्यातस्त्वाष्ट्रो वंश इदानीं सवितुर्वंशं शंसति ॥ पृश्निस्त्विति । व्याहृतित्रयीं ‘‘प्रणवार्था व्याहृतयः । व्याहृतिस्त्रिगुणात्पुनः’’ इत्यादि तन्त्रसारसुधादौ व्याहृतिव्याख्या गायत्रीत्याद्युक्तेर्व्याहृतित्रयार्थीभूतगायत्र्यभिमानिनीं सरस्वतीम् । अग्निहोत्रादिपदेनाभि-मानिनो ग्राह्याः । महामखान् पञ्चमहायज्ञाभिमानिनः प्रासूतेत्यन्वयः ॥ १ ॥">
  <meta itemprop="wordCount" content="5513">
  <meta name="twitter:card" content="summary">
  <meta name="twitter:title" content="१८ अष्टादशोऽध्यायः">
  <meta name="twitter:description" content="पृश्निस्तु पत्नी सवितुः सावित्रीं व्याहृतीं त्रयीम् ॥ अथ अष्टादशोऽध्यायः ॥
पृश्निस्तु पत्नी सवितुः सावित्रीं व्याहृतीं त्रयीम् । अग्निहोत्रं पशुं सोमं चातुर्मास्यं महामखान् ॥ १ ॥ पदरत्नावली अस्मिन्नध्याये पूर्वोक्तं सृष्टिशेषं निरूपयति– पृश्निरिति ॥ तुशब्दात् पूर्वस्मात् फलविशेषमाह । सावित्री गायत्र्यभिमानिनीत्युक्तम् । प्रागप्येवमनुसन्धेयम् ॥ १ ॥
सत्यधर्म दक्षस्त्र्यपत्यान्ववायनिरूपणेऽदित्यपत्यानि द्वादश । ‘‘विवस्वानर्यमा पूषा त्वष्टाऽथ सविता भगः । धाता विधाता वरुणो मित्रः शक्र उरुक्रमः’’ ॥ इति प्रोक्तानि । तत्राष्टमाध्यायान्त-मारभ्यैतदतीताध्यायपर्यन्तं विश्वरूपवृत्रचित्रकेतूपाख्यानैराख्यातस्त्वाष्ट्रो वंश इदानीं सवितुर्वंशं शंसति ॥ पृश्निस्त्विति । व्याहृतित्रयीं ‘‘प्रणवार्था व्याहृतयः । व्याहृतिस्त्रिगुणात्पुनः’’ इत्यादि तन्त्रसारसुधादौ व्याहृतिव्याख्या गायत्रीत्याद्युक्तेर्व्याहृतित्रयार्थीभूतगायत्र्यभिमानिनीं सरस्वतीम् । अग्निहोत्रादिपदेनाभि-मानिनो ग्राह्याः । महामखान् पञ्चमहायज्ञाभिमानिनः प्रासूतेत्यन्वयः ॥ १ ॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/madhva-tAtparya-nirNayaH\/sarva-prastutiH\/06_ShaShThaskandhaH\/18_aShTAdasho-dhyAyaH\/".replace(basePath, "/");
  pageVars.pageParams = {};
  pageVars.pageSource = "bhAgavatam\/madhva-tAtparya-nirNayaH\/sarva-prastutiH\/06_ShaShThaskandhaH\/18_aShTAdasho-dhyAyaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> १८ अष्टादशोऽध्यायः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१८ अष्टादशोऽध्यायः">१८ अष्टादशोऽध्यायः</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="पशनसत-पतन-सवत-सवतर-वयहत-तरयम">पृश्निस्तु पत्नी सवितुः सावित्रीं व्याहृतीं त्रयीम्</h2>
<p><strong>॥ अथ अष्टादशोऽध्यायः ॥</strong></p>
<h1 id="पशनसत-पतन-सवत-सवतर-वयहत-तरयम-"><strong>पृश्निस्तु पत्नी सवितुः सावित्रीं व्याहृतीं त्रयीम् ।</strong></h1>
<h1 id="अगनहतर-पश-सम-चतरमसय-महमखन--१-"><strong>अग्निहोत्रं पशुं सोमं चातुर्मास्यं महामखान् ॥ १ ॥</strong></h1>
<h3 id="पदरतनवल"><strong>पदरत्नावली</strong></h3>
<p>अस्मिन्नध्याये पूर्वोक्तं सृष्टिशेषं निरूपयति– पृश्निरिति ॥ तुशब्दात् पूर्वस्मात् फलविशेषमाह । सावित्री गायत्र्यभिमानिनीत्युक्तम् । प्रागप्येवमनुसन्धेयम् ॥ १ ॥</p>
<h3 id="सतयधरम"><strong>सत्यधर्म</strong></h3>
<p>दक्षस्त्र्यपत्यान्ववायनिरूपणेऽदित्यपत्यानि द्वादश । ‘‘विवस्वानर्यमा पूषा त्वष्टाऽथ सविता भगः । धाता विधाता वरुणो मित्रः शक्र उरुक्रमः’’ ॥ इति प्रोक्तानि । तत्राष्टमाध्यायान्त-मारभ्यैतदतीताध्यायपर्यन्तं विश्वरूपवृत्रचित्रकेतूपाख्यानैराख्यातस्त्वाष्ट्रो वंश इदानीं सवितुर्वंशं शंसति ॥ पृश्निस्त्विति । व्याहृतित्रयीं ‘‘प्रणवार्था व्याहृतयः । व्याहृतिस्त्रिगुणात्पुनः’’ इत्यादि तन्त्रसारसुधादौ व्याहृतिव्याख्या गायत्रीत्याद्युक्तेर्व्याहृतित्रयार्थीभूतगायत्र्यभिमानिनीं सरस्वतीम् । अग्निहोत्रादिपदेनाभि-मानिनो ग्राह्याः । महामखान् पञ्चमहायज्ञाभिमानिनः प्रासूतेत्यन्वयः ॥ १ ॥</p>
<p>चट्टी –त्वष्टुर्वंशः स संप्रोक्तो वर्णितोऽथ यथाक्रमम् ।</p>
<p>तदन्यादित्यवंशोऽत्र दैत्यवंशश्च वर्ण्यते ॥</p>
<p>दक्षकन्याऽन्वयकथनेऽदित्यां द्वादशपुत्राः प्रोक्ताः । ‘‘विवस्वानर्यमा पूषा त्वष्टाऽथ सविता भगः । धाता विधाता वरुणो मित्रः शक्र उरुक्रमः’’ ॥
इति । तत्र षष्ठाध्यायान्तमारभ्य विश्वरूपवृत्र-चित्रकेतूपाख्यानैस्त्वष्टृवंशमनुवर्ण्येदानीं सवितुर्वंशमाह ॥ पृश्निरिति । सावित्रीमित्यादिषु प्रासूतेत्युत्तर-स्यानुषङ्गः । पशुं पशुयागं महामखान् पञ्चयज्ञान् ॥ १ ॥</p>
<h1 id="सदधरभगसय-भरयऽङग-महमन-वभ-परभम-"><strong>सिद्धिर्भगस्य भार्याऽङ्ग महिमानं विभुं प्रभुम् ।</strong></h1>
<h1 id="आशष-च-वररह-कनय-परसत-सवरतम--२-"><strong>आशिषं च वरारोहां कन्यां प्रासूत सुव्रताम् ॥ २ ॥</strong></h1>
<h3 id="सतयधरम-1"><strong>सत्यधर्म</strong></h3>
<p>भगस्य सिद्धिस्तन्नाम्नी । वरारोहामाशिषं तन्नाम्नीं कन्यामिति वाऽऽशिषं पुमपत्यं सुव्रतां तन्नाम्नीं कन्यां प्रासूत । सर्वत्राप्यभिमानिनो ग्राह्याः । अभिमन्यमानैः सहेति ग्राह्यम् ॥ २ ॥</p>
<h1 id="धत-कह-सनवल-रक-चनमतसतथ-"><strong>धातुः कुहूः सिनीवाली राका चानुमतिस्तथा ।</strong></h1>
<h1 id="सय-दरशमथ-परत-परणमसमनकरमत--३-"><strong>सायं दर्शमथ प्रातः पूर्णमासमनुक्रमात् ॥ ३ ॥</strong></h1>
<h3 id="पदरतनवल-1"><strong>पदरत्नावली</strong></h3>
<p>‘चन्द्रे दृष्टे सिनीवाली चन्द्रे नष्टकले कुहूः’ । धातुः क्रियानामभार्या याः कुहूसिनीवाल्याद्यास् ता आधत्त ॥ ३ ॥</p>
<h3 id="सतयधरम-2"><strong>सत्यधर्म</strong></h3>
<p>धातुः कुहूः सिनीवाल्याद्याश्चतस्रो भार्याः । सा दृष्टेन्दुः सिनीवाली सा नष्टेन्दुकला कुहूः । कलाहीने साऽनुमतिः पूर्णे राका निशाकर इत्यमरः । सायम्प्रातः पदार्थः पूर्वमुक्तः साभिधानाभिधानमनुसन्धेयः । दर्शपूर्णमासं तन्नामानौ चेति चतुरः पुत्रान्क्रमात्कुहूः । सायं सिनीवाली दर्शं राका प्रातरनुमतिः पूर्णमासमित्यनुक्रमादसूत । दर्शः सूर्येन्दुसङ्गमः । पूर्णमासं पूर्णो माश्चन्द्रो यस्मिन्स तं तदभिमानिनम् । ‘‘माश्चन्द्रः समुदाहृतः’’ इति नामनिधानम् ॥ ३ ॥</p>
<h3 id="चटट"><strong>चट्टी</strong></h3>
<p>धातुर्भार्या कुहूः सायं पुत्रमसूत । एवं सिनीवाली दर्शमित्यनुक्रमादित्यर्थः ॥ ३ ॥</p>
<h1 id="अगन-परषयमधतत-करयय-समननतर-"><strong>अग्निं पुरीष्यमाधत्त क्रियायां समनन्तरः ।</strong></h1>
<h1 id="चरषण-वरणसयसद-यसय-जत-भग-पन--४-"><strong>चर्षणी वरुणस्यासीद् यस्यां जातो भृगुः पुनः ॥ ४ ॥</strong></h1>
<h3 id="पदरतनवल-2"><strong>पदरत्नावली</strong></h3>
<p>समनन्तरो विधाता च क्रियायां भार्यायां पुरीषाख्यानग्नीनाधत्त । वरुणनाम्नः सूर्यस्य वारुणी नाम भार्या । पूर्वं ब्रह्मणो जातत्वात् पुनरित्युक्तम् ॥ ४ ॥</p>
<h3 id="सतयधरम-3"><strong>सत्यधर्म</strong></h3>
<p>समनन्तरस्तत्साक्षाद्भ्राता । विधाता क्रियायां तन्नाम््नयां भार्यायां पुरीष्यं दक्षिणाग्निं प्रोष्यागमनसमयेऽग्निहोत्रिभिर्दक्षिणाग्न्युपस्थापनविषये पठनीये मन्त्रे पुरीष्यपदस्य दक्षिणाशुशुक्षणिरर्थतया व्याख्यातः । मन्त्रस्तु ‘‘अवयमग्निः पुरीष्यो रयिमान्पुष्टिवर्धनः’’ इत्यादि । चर्षणी वरुणस्य । आसीत्पत्नीति शेषः । पुनरित्यनेन पूर्वं चतुराननतनयत्वं सूचयति । पुनरेव वरुणं पितरमुपसासर’’ इति श्रुतिप्रसिद्धिं द्वितीयं जन्म तस्य वरुणत इति ज्ञेयम् ॥ ४ ॥</p>
<h3 id="चटट-1"><strong>चट्टी</strong></h3>
<p>समनन्तरो विधाता क्रियायां भार्यायां पुरीषाख्यानग्नीन्पञ्चविंशतिम् । ‘‘पुरिष्यासोग्नय’’ इति श्रुतेः, पञ्च वा एतेऽग्नयो याचित इति श्रुतेश्च । चर्षणी वरुणस्य भार्याऽऽसीत् । पूर्वं ब्रह्मणः पुत्रो भृगुर्यस्यां पुनर्जातः ॥ ४ ॥</p>
<h1 id="वलमकशच-महयग-वलमकदभवत-कल-"><strong>वाल्मीकिश्च महायोगी वल्मीकादभवत् किल ।</strong></h1>
<h1 id="अगसतयशच-वसषठशच-मतरवरणयरऋष--५-"><strong>अगस्त्यश्च वसिष्ठश्च मित्रावरुणयोर्ऋषी ॥ ५ ॥</strong></h1>
<h3 id="पदरतनवल-3"><strong>पदरत्नावली</strong></h3>
<p>वाल्मीकिश्च वरुणवीर्याद् वल्मीकादभूत् । ब्रह्मजो वसिष्ठश्च पुलस्त्यजोऽगस्त्यश्च द्वौ ऋषी पुनर्मित्रावरुणयोर्जातौ ॥ ५ ॥</p>
<h3 id="सतयधरम-4"><strong>सत्यधर्म</strong></h3>
<p>वल्मीकाद्वरुणवीर्योत्सिक्ताद्वामलूरोः । ‘‘वल्मीको वामलूरः स्यात्’’ इति विश्वः । ‘‘वामलूरश्च नाकुश्च वल्मीकं पुन्नपुंसकम्’’ इत्यमरः । अपत्यत्वं चौपचारिकम् । इञन्तः । किलेत्यागमसम्मतिं सूचयति ॥ ५ ॥</p>
<h3 id="चटट-2"><strong>चट्टी</strong></h3>
<p>वाल्मीकिश्च वल्मीकाद्वरुणस्यैव पुत्रो भवेत् । एतौ वरुणस्यैवासाधारणपुत्रौ तथोत्सर्गादयो मित्रस्यासाधारणाः । तयोरेव साधारणौ द्वौ पुत्रावाह ॥ अगस्त्य इति । ब्रह्मजो वसिष्ठश्च । पुलस्त्यजोऽगस्त्यश्च द्वावृषी पुनर्मित्रावरुणयोरभवताम् ॥ ५ ॥</p>
<h1 id="रत-सषचत-कमभ-उरवशय-सननध-दरतम-"><strong>रेतः सिषिचतुः कुम्भे उर्वश्या सन्निधौ द्रुतम् ।</strong></h1>
<h1 id="दवतय-मतर-उतसरगमरषट-पपपल-वयधत--६-"><strong>देवत्यां मित्र उत्सर्गमरिष्टं पिप्पलं व्यधात् ॥ ६ ॥</strong></h1>
<h3 id="पदरतनवल-4"><strong>पदरत्नावली</strong></h3>
<p>तयोर्जनिप्रकारमाह– रेत इति ॥ उर्वश्या दर्शनात् तत्सन्निधौ द्रुतं स्कन्नं रेतस्तदनन्तरं मित्रावरुणौ कुम्भे सिषिचतुः । तस्मादुभावपि कुम्भसंभवाविति प्रसिद्धिः ॥ ६ ॥</p>
<h3 id="सतयधरम-5"><strong>सत्यधर्म</strong></h3>
<p>यौ ऊर्वस्या अप्सरस्त्रियः सन्निधौ तद्दर्शनादिति यावत् । द्रुतं स्रुतं रेतः शुक्रं कुम्भे सिषिचतुः । तयोर्मित्रावरुणयोर्मित्रश्च वरुणश्च तयोः । देवताद्वन्द्वे चेत्याङ् । सकाशादगस्त्यो वसिष्ठश्चेति द्वौ ऋषी जाताविति तयोः कुम्भसम्भवत्वं ज्ञेयम् । ‘‘कुम्भे रेतः सिषिचतुः समानम्’’ इति श्रुतेः । मित्रो देवत्यां स्वभार्यायाम् ॥ ६ ॥</p>
<h3 id="चटट-3"><strong>चट्टी</strong></h3>
<p>यत उभावपि कुम्भे रेतः सिषेचतुः । ‘‘सत्रेहजातादिषितानमोभिः कुम्भे रेतः सिषिचतुः समानम्’’ इति श्रुतेः । द्रुतं स्कन्नम् ॥ ६,७ ॥</p>
<h1 id="पलमयमनदर-आधतत-तरन-पतरनत-न-शरतम-"><strong>पौलोम्यामिन्द्र आधत्त त्रीन् पुत्रानिति नः श्रुतम् ।</strong></h1>
<h1 id="जयनतम-ऋषभ-तत-ततय-मढष-परभ--७-"><strong>जयन्तम् ऋषभं तात तृतीयं मीढुषं प्रभुः ॥ ७ ॥</strong></h1>
<h3 id="सतयधरम-6"><strong>सत्यधर्म</strong></h3>
<p>पौलोम्यां पुलोम्नोऽसुरस्यापत्यं पौलोमी अत एव पौलोम्यपि । तस्यापत्यमित्यण् । गोत्रत्वेन जातित्वात् ङीषिति भानुदीक्षितः । इनण्यनपत्य इत्यतोऽनपत्य इत्यनुवर्तनात् । अन्निति प्रकृतिभावः । तस्यामिन्द्रः शक्रस्त्रीन्पुत्रानाधत्तेति नोऽस्माभिः श्रुतं गुरुतः । तत्राद्यं जयन्तं द्वितीयमृषभं तृतीयं मीढुषमाहुरिति शेषः । अन्यथेतिशब्दसम्बन्धे च जयन्त इतीत्यादिप्रथमत्वस्य क्रमादमुं नारद इत्यबोधीत्यादिवदापत्तेः ॥ ७ ॥</p>
<h1 id="उरकरमसय-दवसय-मयवमनरपण-"><strong>उरुक्रमस्य देवस्य मायावामनरूपिणः ।</strong></h1>
<h1 id="करत-पतननय-बहछलकसतसयसन-सभगदय--८-"><strong>कीर्तौ पत्न्नयां बृहछ्लोकास्तस्यासन् सौभगादयः ॥ ८ ॥</strong></h1>
<h3 id="सतयधरम-7"><strong>सत्यधर्म</strong></h3>
<p>माया चेच्छा । सौभगादयः। तस्य वामनस्य सकाशात्कीर्तौ तन्नाम््नयां बृहछ्लोका महायशस आसन् ॥ ८ ॥</p>
<h3 id="चटट-4"><strong>चट्टी</strong></h3>
<p>बृहछ्लोको नाम पुत्रोऽभवत् । तस्य बृहछ्लोकस्य ॥ ८ ॥</p>
<h1 id="ततकरमगणवरयण-कशयपसय-महतमन-"><strong>तत्कर्मगुणवीर्याणि कश्यपस्य महात्मनः ।</strong></h1>
<h1 id="पशचद-वकषयमहऽदतय-यथववततर-ह--९-"><strong>पश्चाद् वक्ष्यामहेऽदित्यां यथैवावततार ह ॥ ९ ॥</strong></h1>
<h3 id="पदरतनवल-5"><strong>पदरत्नावली</strong></h3>
<p>महात्मनः कश्यपस्य पत्न्यामदित्यां यथाऽसावुरुक्रमोऽवततार तत्कर्मादीनि पश्चा-दष्टमस्कन्धे वक्ष्याम इत्यन्वयः ॥ ९ ॥</p>
<h3 id="सतयधरम-8"><strong>सत्यधर्म</strong></h3>
<p>तस्य वामनस्य । कश्यपस्येति शाटकान्वयेतिवदधुना तदवचनात् । महात्मनः कश्यपाददित्यां यथाऽवततार तत्पश्चादष्टमे वक्ष्यामहे । उरुक्रमस्येत्यादिप्रक्रमणं तु महामङ्गलदान-वान्ववायकीर्तनानर्थनिबर्हणार्थं मङ्गलरूपं तत्रापि झडिति वक्तुं कुण्ठितोत्कण्ठकण्ठतः । आदौ यत्र भागवतः श्रीमानित्यादि श्रीमाञ्छुक उवाचेति भावो ज्ञेयः ॥ ९ ॥</p>
<h3 id="चटट-5"><strong>चट्टी</strong></h3>
<p>तस्योरुक्रमस्य कर्मादीनि । असौ महात्मनः कश्यपस्य पत्न््नयामदित्यां यथाऽवततार तं प्रकारं पश्चादष्टमस्कन्धे वक्ष्याम इत्यन्वयः ॥ ९ ॥</p>
<h1 id="अथ-कशयपदयदन-दतयन-करतयम-त-"><strong>अथ कश्यपदायादान् दैतेयान् कीर्तयामि ते ।</strong></h1>
<h1 id="यतर-भगवत-शरमन-परहनद-बलरव-च--१०-"><strong>यत्र भागवतः श्रीमान् प्रह्नादो बलिरेव च ॥ १० ॥</strong></h1>
<h3 id="पदरतनवल-6"><strong>पदरत्नावली</strong></h3>
<p>अथ मङ्गलमस्तु । ननु दैत्यवंशवर्णनं किमर्थं क्रियते ? तत्कथनस्य श्रेयःसाधन-तानुपयोगित्वादिति तत्राह– यत्रेति ॥ यत्र दितिसन्ताने । प्रह्लादबलिचरितकीर्तनश्रवणाभ्यां श्रेयः-साधनत्वसम्भवादित्यर्थः ॥ १० ॥</p>
<h3 id="सतयधरम-9"><strong>सत्यधर्म</strong></h3>
<p>अथादित्यपत्यवचनानन्तरं दैतेयान्दित्या अपत्यानि । कृदिकारादिति ङीषन्तात् स्त्रीभ्य इति ढक् । दित्यदित्येति सूत्रे ह्रस्वान्तस्य ग्रहणम् । लिङ्गविशिष्टपरिभाषा त्वनित्या । अतो ण्यः स्यादिति शङ्काऽनवकाशः । यत्र दैतेयवंशे प्रल्हादो बलिश्च जातौ तान्कीर्तयामीत्यन्वयः ॥ १० ॥</p>
<h1 id="दतरदववव-दयद-दतयदनववनदत-"><strong>दितेर्द्वावेव दायादौ दैत्यदानववन्दितौ ।</strong></h1>
<h1 id="हरणयकशपरनम-हरणयकषशच-करतत--११-"><strong>हिरण्यकशिपुर्नाम हिरण्याक्षश्च कीर्तितौ ॥ ११ ॥</strong></h1>
<h3 id="सतयधरम-10"><strong>सत्यधर्म</strong></h3>
<p>दितेर्दायादौ प्रथमोत्पन्नौ । तत्र हिरण्यकशिपुर्ज्येष्ठः किञ्चिद्धिरण्योत्पत्त्यनन्तरं जात-स्ततो हिरण्याक्षस्य पूर्वमूर्वीस्पर्श इति कनिष्ठोऽयमिति यमलयोर्विवेको ज्ञेयः । विस्तृतं चैतत्तृतीय-स्कन्धाष्टादशाध्यायगतयमावित्यादिविवृतौ यादवाचार्यवर्यैः ॥ ११ ॥</p>
<h3 id="चटट-6"><strong>चट्टी</strong></h3>
<p>दितेर्हिरण्यकशिपुर्हिरण्याक्षश्चेति प्रथमं द्वौ दायादौ पुत्रौ । तौ च कीर्तितौ तृतीयस्कन्धे</p>
<p>॥ ११ ॥</p>
<h1 id="हरणयकशपरभरय-कयधरनम-दनव-"><strong>हिरण्यकशिपोर्भार्या कयाधुर्नाम दानवी ।</strong></h1>
<h1 id="जमभसय-तनय-दतत-सषव-चतर-सतन--१२-"><strong>जम्भस्य तनया दत्ता सुषुवे चतुरः सुतान् ॥ १२ ॥</strong></h1>
<h3 id="सतयधरम-11"><strong>सत्यधर्म</strong></h3>
<p>जम्भस्य तनया दत्ता । तेन हिरण्यकशिपोरिति भार्या । तन्नामाह ॥ कयाधुरिति । नामेति लुप्ततृतीयान्तमव्ययम् ॥ १२ ॥</p>
<h1 id="सहलद-परगनहलद-परहलद-हलदमव-च-"><strong>सह्लादं प्रागनुह्लादं प्रह्लादं ह्लादमेव च ।</strong></h1>
<h1 id="ततसवस-सहक-नम-रह-वपरचतऽगरहत--१३-"><strong>तत्स्वसा सिंहिका नाम राहुं विप्रचितोऽग्रहीत् ॥ १३ ॥</strong></h1>
<h3 id="पदरतनवल-7"><strong>पदरत्नावली</strong></h3>
<p>विप्रचितः विप्रचितेः सकाशाद् राहुं सुतम् ॥ १३ ॥</p>
<h3 id="सतयधरम-12"><strong>सत्यधर्म</strong></h3>
<p>तन्नामाह ॥ सल्हादमिति । प्रागित्येतत्प्रल्हादपदेनान्वेतव्यम् । प्राक् प्रह्लादं प्रल्हादा-दनन्तरं सल्हादमनुल्हादं ह्लदमेतांश्चतुरः सुतानसूत । ‘‘प्रल्हादावरजो यः सल्हादो नामतो हरेर्भक्तः’’ इति श्रीमदुक्तेरिव प्रल्हादः पूर्वजस्तेषां सल्हादस्तदनन्तर इत्यादिपर्वणि चोक्तेः । किञ्चासूचयद्ग्रन्थ-कृदपि न सल्हादमिति वदता मयाऽयमेव क्रमो विवक्षितः किन्तु यथामानमेतत्क्रमो ज्ञेय इति सल्हादस्येत्याद्यनन्तरमनुल्हादस्येति वक्तव्ये ह्लादस्य धमनिरिति व्युत्क्रमेण गृह्णान इति मन्तव्यम् । तत्स्वसा तेषां चतुर्णां प्रल्हादादीनां भगिनी सिंहिका नाम्नी विप्रचितो विप्रचितेः सकाशाद्राहुमग्रहीद्गर्भे तज्जातो राहुरिति भावः ॥ १३ ॥</p>
<h3 id="चटट-7"><strong>चट्टी</strong></h3>
<p>विप्रचितो दानवाद्भर्तुः सकाशाद्राहुं पुत्रमग्रहीत् ॥ १३ ॥</p>
<h1 id="शरऽहरद-यसय-हरशचकरण-पबतऽमतम-"><strong>शिरोऽहरद् यस्य हरिश्चक्रेण पिबतोऽमृतम् ।</strong></h1>
<h1 id="सहलदसय-कतरभरयऽसत-पञचजन-तत--१४-"><strong>संह्लादस्य कृतिर्भार्याऽसूत पञ्चजनं ततः ॥ १४ ॥</strong></h1>
<h3 id="सतयधरम-13"><strong>सत्यधर्म</strong></h3>
<p>पुमपत्यशंसनसरणावेतदीरणमुत्तरत्र विविच्यैतद्वचनबीजावापरूपमिति ज्ञेयम् । पिबतो निलीय । ततः सल्हादात् पञ्चजनं नाम्ना ॥ १४ ॥</p>
<h3 id="चटट-8"><strong>चट्टी</strong></h3>
<p>ततः सल्हादात्पञ्चजनं पुत्रमसूत ॥ १४ ॥</p>
<h1 id="हलदसय-धमनरभरयऽसत-वतपमलवलम-"><strong>ह्लादस्य धमनिर्भार्याऽसूत वातापिमिल्वलम् ।</strong></h1>
<h1 id="यऽगसतययपयतथय-पच-वतपमलवल--१५-"><strong>योऽगस्त्यायाप्यतिथये पेचे वातापिमिल्वलः ॥ १५ ॥</strong></h1>
<h3 id="सतयधरम-14"><strong>सत्यधर्म</strong></h3>
<p>वातापिं, य इल्वलो वातापिं स्वाग्रजमतिथयेऽगस्त्याय पेचे भोजयामास तमिल्वलं चासूत । अत्रान्यत्र च कथिता कथाऽनुसन्धेया ॥ १५ ॥</p>
<h3 id="चटट-9"><strong>चट्टी</strong></h3>
<p>यो मेषरूपं वातापिम् । याचेत्तमिल्वलं ययाचे । तं वातापिं चासूतेत्यन्वयः ॥ १५ ॥</p>
<h1 id="अनहलदसय-सरमयय-बषकल-महषसतथ-"><strong>अनुह्लादस्य सूर्म्यायां बाष्कलो महिषस्तथा ।</strong></h1>
<h1 id="वरचनसत-परहलदरबलसतसयभवत-कल--१६-"><strong>विरोचनस्तु प्राह्लादिर्बलिस्तस्याभवत् किल ॥ १६ ॥</strong></h1>
<h3 id="पदरतनवल-8"><strong>पदरत्नावली</strong></h3>
<p>तस्य विरोचनस्य ॥ १६ ॥</p>
<h3 id="सतयधरम-15"><strong>सत्यधर्म</strong></h3>
<p>बाष्कलस्तथा महिषश्चैतावभूतामित्यन्वयः । प्राह्लादिः प्रल्हादस्यापत्यम् । अत इञितीञ् । तस्य विरोचनस्य ॥ १६ ॥</p>
<h3 id="चटट-10"><strong>चट्टी</strong></h3>
<p>तस्य विरोचनस्य बलिः सुतोऽभवत् ॥ १६ ॥</p>
<h1 id="बणजयषठ-कतशतमशनय-ततऽभवत-"><strong>बाणज्येष्ठं केतुशतमशनायां ततोऽभवत् ।</strong></h1>
<h1 id="तसयनभव१-सशलकय-पशचदवभधसयत--१७-"><strong>तस्यानुभावः१ सुश्लोक्यः पश्चादेवाभिधास्यते ॥ १७ ॥</strong></h1>
<h3 id="पदरतनवल-9"><strong>पदरत्नावली</strong></h3>
<p>ततो बलेः । तस्यानुभावः पश्चादष्टमस्कन्धे । अनुभावमिति पाठेऽभिधास्यते वदिष्यति व्यास इति शेषः । अयं जन इति वा ॥ १७ ॥</p>
<h3 id="सतयधरम-16"><strong>सत्यधर्म</strong></h3>
<p>बाणज्येष्ठमशनायाम् । विन्ध्यावलिस्तदोपेत्य पत्नीजालकमालिनीत्यष्टमोक्तेस्तस्या एवाशनेति नामान्तरमिति मन्तव्यम् । सुश्लोक्यः सु अत्यन्तं कीर्तनीयोऽनुभावो माहात्म्यं पश्चा-दष्टमेऽभिधास्यते मयेति शेषः ॥ १७ ॥</p>
<h3 id="चटट-11"><strong>चट्टी</strong></h3>
<p>ततो बलेः सकाशात्पुत्रशतमभवत् । सुश्लोक्यः पुण्यकीर्त्याभः । तस्य बलेरनुभावो महात्म्यं पश्चादष्टमस्कन्धेऽभिधास्यते वक्ष्यते ॥ १७ ॥</p>
<h1 id="बणसतवरधय-गरश-लभ-तदगणमखयतम-"><strong>बाणस्त्वाराध्य गिरिशं लेभे तद्गणमुख्यताम् ।</strong></h1>
<h1 id="यतपरशव-भगवनसत-अदयप-परपलक--१८-"><strong>यत्पार्श्वे भगवानास्ते अद्यापि पुरपालकः ॥ १८ ॥</strong></h1>
<h3 id="पदरतनवल-10"><strong>पदरत्नावली</strong></h3>
<p>यस्य बाणस्य पार्श्वे ॥ १८ ॥</p>
<h3 id="सतयधरम-17"><strong>सत्यधर्म</strong></h3>
<p>तद्ग्रणमुख्यतां पार्वतीपतिपार्षदर्षभत्वं भगवान्पुरहरः पुरपालकः सन् यस्य बाणस्य पार्श्वे पार्श्व इव पार्श्वे समीप इति यावत् । ‘‘पार्श्वः कक्ष्याधरे चक्रोपान्ते’’ इति विश्वः । आस्ते करुणापरवशः ॥ १८ ॥</p>
<h3 id="चटट-12"><strong>चट्टी</strong></h3>
<p>तस्य गुणेषु मुख्यता प्राधान्यम् । यस्य बाणस्य पार्श्वे ॥ १८ ॥</p>
<h1 id="मरतशच-दत-पतरशचतवरशननवधक-"><strong>मरुतश्च दितेः पुत्राश्चत्वारिंशन्नवाधिकाः ।</strong></h1>
<h1 id="त-आसननपरज-सरव-नत-इनदरण-सतमतम--१९-"><strong>त आसन्नप्रजाः सर्वे नीता इन्द्रेण सात्मताम् ॥ १९ ॥</strong></h1>
<h3 id="पदरतनवल-11"><strong>पदरत्नावली</strong></h3>
<p>सात्मतां समानजातितां सोदरत्वम् ॥ १९ ॥</p>
<h3 id="सतयधरम-18"><strong>सत्यधर्म</strong></h3>
<p>चत्वारिंशन्नव चेत्येकोनपञ्चाशत्सङ्ख्या मरुतो दितेः पुत्रा आसन् । नवाधिकाश्चेति वा । आधिका आ अत्यन्तमाधिर्यैरिन्द्रस्य त आधयस्त एवाधिका मनोव्यथारूपाः । सर्वे नप्रजा न विद्यते प्रजा येषां ते नप्रजाः । नसमासोऽतो न नञ्दुःसुभ्य इत्यस्य प्राप्तिः । इन्द्रेणोदरनिविष्टेन सात्मतां समानश्च त आत्मानः सात्मानस्तेषां भावो देवत्वम् । सोदरसाम्यं वा नीताः कुलिशेन शकलीकृताः । सात्मतां सप्राणतां नीता इति वा । यद्वक्ष्यति ‘‘चकर्त सप्तधा गर्भम्’’ इत्यादि । सात्मतां सहोरुरितिवत्सौमनस्यं वा ॥ १९ ॥</p>
<h3 id="चटट-13"><strong>चट्टी</strong></h3>
<p>समानरूपतां देवत्वं प्रापिताः ॥ १९–२१ ॥</p>
<h1 id="रजवच"><strong>राजोवाच—</strong></h1>
<h1 id="कथ-त-आसर-भवमपहयपतततक-गर-"><strong>कथं त आसुरं भावमपोह्यौप्तत्तिकं गुरो ।</strong></h1>
<h1 id="इनदरण-परपत-समय-क-न-सध-कत-ह-त--२०-"><strong>इन्द्रेण प्रापिताः साम्यं किं न साधु कृतं हि तैः ॥ २० ॥</strong></h1>
<h3 id="पदरतनवल-12"><strong>पदरत्नावली</strong></h3>
<p>साधु पुण्यम् ॥ २० ॥</p>
<h3 id="सतयधरम-19"><strong>सत्यधर्म</strong></h3>
<p>औत्पत्तिकं स्वभावसिद्धमिन्द्रेण सख्यं प्रापिताः । एतत्प्रापकं तैर्मरुद्भिः किं साधु सुकृतं कृतम् ॥ २० ॥</p>
<h1 id="इमऽशरददधत-वदवन-ऋषय-ह-मय-सह-"><strong>इमे(ऽ)श्रद्दधते विद्वन् ऋषयो हि मया सह ।</strong></h1>
<h1 id="परजञनय-भगवसतनन-वयखयतमरहस--२१-"><strong>परिज्ञानाय भगवंस्तन्नो व्याख्यातुमर्हसि ॥ २१ ॥</strong></h1>
<h3 id="सतयधरम-20"><strong>सत्यधर्म</strong></h3>
<p>परिज्ञानाय तदर्थं मया सहेमे उपासीना ऋषयः श्रद्धधते विश्वासं कुर्वते । तं तत्प्रकार-माख्यातुमर्हसि । श्रुतमेतावदेवाहं न तद्विदिति तु नेत्याह ॥ विद्वन्निति । इमे मया सह । ओत नञर्थेऽव्ययम् । अ श्रद्धधत इति च पदे न विश्वसन्ति । सहजासुरजातीनां स्वभावापायासम्भवत्वतः । अतः संशयनिरासकज्ञानार्थं भगवन्विद्वन्नो व्याख्यातुमर्हसीति वा । नोश्रद्दधत इति वाऽन्वयः ॥ २१ ॥</p>
<h1 id="सत-उवच"><strong>सूत उवाच—</strong></h1>
<h1 id="तद-वषणरतसय-स-बदरयणरवच-नशमयदतमरथ१वनमन-"><strong>तद् विष्णुरातस्य स बादरायणिर्वचो निशम्यादृतमर्थ१वन्मुनिः ।</strong></h1>
<h1 id="सभजयसतननभतन-चतस-जगद-सतरयण-सरवदरशन--२२-"><strong>सभाजयंस्तन्निभृतेन चेतसा जगाद सत्रायण सर्वदर्शनः ॥ २२ ॥</strong></h1>
<h3 id="पदरतनवल-13"><strong>पदरत्नावली</strong></h3>
<p>तद् वचः । तन्निभृतेन तस्मिन् स्निग्धेन । सत्रायणः सत्रे प्रधानः सर्वदर्शनः सर्वज्ञः ॥ २२ ॥</p>
<h3 id="सतयधरम-21"><strong>सत्यधर्म</strong></h3>
<p>आदृतं सम्यक् सादरम् । अल्पकमिति पाठे मिताक्षरमित्यर्थः । अर्थवदत्राभि-प्रायगर्भमुत्तरत्र पुरुषार्थवत्सत्कथात्वात् । तन्निभृतेन तेनैतादृशप्रश्नेन निभृतेन पूर्णेन चेतसा तृणीकृत-मरणोऽयमिति पूर्णान्तःकरणेन । हे सत्रायण सत्रमयनमाश्रयो यस्य तत्सम्बुद्धिः । नारायणशब्द-वण्णत्वम् । शौनक । सर्वदर्शनः सर्वज्ञः सर्व इति शर्व इति दर्शनं यस्येति स तथा । सर्वः शर्वः कालञ्जर इति नामनिधानम् ॥ २२ ॥</p>
<h3 id="चटट-14"><strong>चट्टी</strong></h3>
<p>सत्रमयनमाश्रयो यस्य । हे सत्रायण शौनक । सर्वदर्शनः सर्वज्ञः । स च बादरायणि-र्मुनिरादृतं सादरमर्थवद्बह्वर्थयुक्तं विष्णुरातस्य परीक्षितस्तद्वचो निशम्य तं विष्णुरातं सभाजयन्स्तुत्या प्रीणयन्निभृतेन हर्षपूर्णेन चेतसा जगादेत्यन्वयः ॥ २२ ॥</p>
<h1 id="शरशक-उवच"><strong>श्रीशुक उवाच—</strong></h1>
<h1 id="हतपतर-दत-शकरपरषणगरहण-वषणन-"><strong>हतपुत्रा दितिः शक्रपार्ष्णिग्राहेण विष्णुना ।</strong></h1>
<h1 id="मनयन-शकदपतन-जवलनत-परयचनतयत--२३-"><strong>मन्युना शोकदीप्तेन ज्वलन्ती पर्यचिन्तयत् ॥ २३ ॥</strong></h1>
<h3 id="पदरतनवल-14"><strong>पदरत्नावली</strong></h3>
<p>पक्षपाततया कर्मकरः पार्ष्णिग्राहस् तेन । शोकसन्दीप्तेन ॥ २३ ॥</p>
<h3 id="सतयधरम-22"><strong>सत्यधर्म</strong></h3>
<p>हतौ पुत्रौ हिरण्यकशिपुहिरण्याक्षौ यस्याः सा । शक्रपार्ष्णिग्राहेण तत्पाश्चात्य-भागधरता । ‘‘पार्ष्णिः पाश्चात्यभागे स्यात्सेनापृष्टे च’’ इति विश्वः । सहायभूतेनेति यावत् । हरिणा तवौरसाऽसुरसङ्ग्रहणे किममराधिपेनापराद्धं किमर्थमेतद्धन्त्रपत्ययाचनमित्यत आह ॥ पार्ष्णिग्रहेणेति । मुख्यकारणमयमिति भावः ॥ २३ ॥</p>
<h3 id="चटट-15"><strong>चट्टी</strong></h3>
<p>पार्ष्णिग्राहेण पृष्ठतः सहायेन ॥ २३ ॥</p>
<h1 id="कद-न-भरतहनतरम-इनदरयरममलबणम-"><strong>कदा नु भ्रातृहन्तारम् इन्द्रियाराममुल्बणम् ।</strong></h1>
<h1 id="अकलननहदय-पप-घतयतव-सवप-सखम--२४-"><strong>अक्लिन्नहृदयं पापं घातयित्वा स्वपे सुखम् ॥ २४ ॥</strong></h1>
<h3 id="पदरतनवल-15"><strong>पदरत्नावली</strong></h3>
<p>अक्लिन्नहृदयम् अनार्द्रहृदयम् । स्वपे निद्रां कुर्याम् ॥ २४ ॥</p>
<h3 id="सतयधरम-23"><strong>सत्यधर्म</strong></h3>
<p>भ्रातृहन्तारमिन्द्रियाराममुल्बणमक्लिन्नहृदयमनार्द्रहृदयं निष्करुणमिति यावत् । उत्पत्स्यमानसूनुतो घातयित्वा स्वस्या अनधिकारादिति रहस्यम् । सुखं यथा तथा स्वपे स्वपिमि । सती सति प्रार्थनीयक्रियाबाहुल्ये यत्स्वप इति दैववशादुदाहृतवतीत्येतदवस्थायामेवेन्द्रस्य दुःखस्यापहारप्रयत्न इति ध्वनयामास व्यास इति मन्तव्यम् ॥ २४ ॥</p>
<h3 id="चटट-16"><strong>चट्टी</strong></h3>
<p>भ्रातॄणां दैत्यानां हन्तारम् । उल्बणं क्रूरम् । अक्लिन्नहृदयं कठिणचित्तम् ॥ २४ ॥</p>
<h1 id="कमवडभसमसजञऽनत-यसयशभहतसय-व-"><strong>कृमिविड्भस्मसंज्ञाऽन्ते यस्येशाभिहितस्य वा ।</strong></h1>
<h1 id="भतधरक-ततकत-सवरथ-क-वद-नरय-यत--२५-"><strong>भूतध्रुक् तत्कृते स्वार्थं किं वेद निरयो यतः ॥ २५ ॥</strong></h1>
<h3 id="पदरतनवल-16"><strong>पदरत्नावली</strong></h3>
<p>वाशब्दोऽपिशब्दार्थः । ईशाभिहितस्य ईशोऽहं राजाऽहम् इत्यादिशब्द-वाच्यस्याऽपि यस्य देहान्ते मरणेत्तरकाले क्रिमिविड्भस्मसंज्ञा भवेत् । चिरकालावस्थाने कृमिरिति संज्ञा श्वादिभिर्भक्षिते विट्संज्ञा । वह्निदाहे भस्मसंज्ञा । तत्कृते तस्य देहस्यार्थे भूतध्रुक् सर्वप्राणिहिंसकः स्वार्थं स्वप्रयोजनं किं वेद ? न किमपि वेदेत्यन्वयः । यः स्वार्थं कुरुते स वेद किम् ? ज्ञानवान् किम् ? न भवतीत्यर्थ इति वा । कुत इति तत्राह– निरय इति ॥ निर्गतम् अयम् इष्टप्रदं दैवं यस्मात् स तथा तादृशो भवतीति यतस्तस्मात् । यतः स्वरूपाज्ञानाद्वा, भूतद्रोहाद्वा ॥ २५ ॥</p>
<h3 id="सतयधरम-24"><strong>सत्यधर्म</strong></h3>
<p>यस्येशाभिहितस्येशोऽहमित्यादिशब्दवाच्यस्य देहस्यान्ते मरणोत्तरं यथायथं कृमिरिति विडिति भस्मेति चिरकालं दग्धृभावे श्वश्वापदाद्यदनेन विष्टा दाहे भसितमिति क्रमात्संज्ञा भवे तत्कृते तादृशशरीरनिमित्तम् । भूतध्रुक् भूतेभ्यो द्रुह्यतीति स तथा । यतो भूतहतेर्निरय ऐहिकं दुर्जन्म दुःखं परत्र नरकादिकं चेति वेद किन्न वेद । वेद चेदेतत्कार्यकारणभावं नैवं कुर्यादिति भावः । एवंविदो मुख्यस्वप्रयोजनज्ञानं नास्तीत्याह ॥ स्वार्थमिति । तात्कालिकं स्वार्थमात्रं वेद । एवं भाविनं स्वार्थं स्वनाशं वेद किमिति योजना वा । स्वार्थं शाश्वतिकमीश्वरदेयं वेद किमिति वा । अस्वार्थं वेदेति वा । तेन किमित्यत आह । यतो निरय इतीति वाऽन्वयः ॥ २५ ॥</p>
<h3 id="चटट-17"><strong>चट्टी</strong></h3>
<p>ननु तेन स्वदेहरक्षणार्थमन्येषां घातनं करोत्येव किमत्र चित्रम् । तत्राह ॥ कृमीति । ईशः प्रभुरित्यभिहितस्यापि यस्य देहस्यान्ते मरणानन्तरम् । द्वित्रिदिनावस्थितस्य कृमय इति श्वादिभि-र्भक्षितस्य तु विष्टेति । दग्धस्य भस्मेति संज्ञा भविष्यति । तत्कृते तस्य देहस्यार्थे यो भूतेभ्यो द्रुह्यति । स किं स्वार्थं वेद न वेदैव । तत्र हेतुः । यतो भूतद्रुहान्निरयो भवति ॥ २५ ॥</p>
<h1 id="आशसनसय-तसयद-धरवमननदधचतस-"><strong>आशासानस्य तस्येदं ध्रुवमुन्नद्धचेतसः ।</strong></h1>
<h1 id="मदशषणमनदरसय-भयद-यन-सत-ह-म--२६-"><strong>मदशोषणमिन्द्रस्य भूयाद् येन सुतो हि मे ॥ २६ ॥</strong></h1>
<h3 id="पदरतनवल-17"><strong>पदरत्नावली</strong></h3>
<p>इदं जगद् ध्रुवम् इत्याशासानस्य वाञ्छत उद्धतबुद्धेरिन्द्रस्य मदशोषणं येन सुतेन स्यात् स सुतो मे स्यात् ॥ २६ ॥</p>
<h3 id="सतयधरम-25"><strong>सत्यधर्म</strong></h3>
<p>तस्य तादृशस्यापि शरीरस्यापि विषये इदं ध्रुवमित्याशासानस्य ज्ञातवतो मघवत उद्घतचेतसो दुर्वृत्तचेतसो (चित्तस्य) मदशोषणं दर्पप्रसरणं येन भूयात्तादृशः सुतो मे भूयात्स्यात् । इदं भवतु मा वेति नापि तु सर्वथा अनेन मम सन्तोष इत्यपि चिन्तयतीत्याह । मदशोषणमिति । मम न विद्यते शोषणं यस्मात्तत्तथा । सुतवितरणं पुष्टिकरमिदमिति भावः । कृमिविडित्यादिना यादृश-शरीरविषय आतुरा तुरासाहं निनिन्द स्वयं पुनस्तदर्थं पुत्रकामिनी कामयमाना पश्यसि परदोषानात्मदोषं नेति विषयतायामायातामात्मनो नानुसन्दध इयमेव हि भागवती मायेति ज्ञेयम् ॥ २६ ॥</p>
<h3 id="चटट-18"><strong>चट्टी</strong></h3>
<p>इदं देहादिकं ध्रुवं नित्यमाशासानस्य मन्यमानस्य । अत एवमुन्नमुच्छृङ्खलं चेतो यस्य तस्येन्द्रियस्य यो मदस्तस्य शोषणम् । येन सुतेन स्यात् । स सुतो मे भूयात् ॥ २६ ॥</p>
<h1 id="इत-भवन-स-भरतरचचरसकत-परयम-"><strong>इति भावेन सा भर्तुराचचारासकृत् प्रियम् ।</strong></h1>
<h1 id="शशरषयऽनरगण-परशरयण-दमन-च--२७-"><strong>शुश्रूषयाऽनुरागेण प्रश्रयेण दमेन च ॥ २७ ॥</strong></h1>
<h3 id="पदरतनवल-18"><strong>पदरत्नावली</strong></h3>
<p>इति भावेन अभिप्रायेण ॥ २७ ॥</p>
<h3 id="सतयधरम-26"><strong>सत्यधर्म</strong></h3>
<p>इति भावेन एवं मनसाभिप्रायेणेति वा । शुश्रूषया सेवया । किं वदिष्यतीति श्रोतु-मिच्छया वा । ‘‘शुश्रूषा श्रोतुमिच्छायां परिचर्याकथनयोः’’ इति विश्वः ॥ २७ ॥</p>
<h3 id="चटट-19"><strong>चट्टी</strong></h3>
<p>इति भावेन सा दितिर्भर्तुः प्रियमसकृदाचचार ॥ २७,२८ ॥</p>
<h1 id="भकतय-परमय-रजन-मनजञरवलगभषत-"><strong>भक्त्या परमया राजन् मनोज्ञैर्वल्गुभाषितैः ।</strong></h1>
<h1 id="मन-जगरह-भवजञ-ससमतपङगवकषण--२८-"><strong>मनो जग्राह भावज्ञा सुस्मितापाङ्गवीक्षणैः ॥ २८ ॥</strong></h1>
<h3 id="सतयधरम-27"><strong>सत्यधर्म</strong></h3>
<p>मनोज्ञैरपाङ्गवीक्षणैरित्यन्वयः । नेत्रप्रान्तनिरीक्षणैः । तान्यपि न सामान्यानीत्याह ॥ अपाङ्गवीक्षणैरिति । मन्मथोद्रेकसाधनैरिति वा साक्षात्तद्वीक्षणसदृक्षैरिति वा । मनो जग्राह भावज्ञा । अनेन मनोभवप्रादुर्भावस्य कालविलम्बो नास्तीति द्योत्यते । चित्तज्ञाना सुस्मिता मदधीशो मदधीनो जात इति हाससहिता ॥ २८ ॥</p>
<h1 id="एव-सतरय-जडभत-वदवनप-वदगधय-"><strong>एवं स्त्रिया जडीभूतो विद्वानपि विदग्धया ।</strong></h1>
<h1 id="बढमतयह-ववश-नतचचतर१-ह-यषत--२९-"><strong>बाढमित्याह विवशो नैतच्चित्रं१ हि योषिति ॥ २९ ॥</strong></h1>
<h3 id="सतयधरम-28"><strong>सत्यधर्म</strong></h3>
<p>विदग्धया चातुरीमत्या । एतद् विवशेशवशीकरणं योषिति न चित्रम् । हिना ‘‘अङ्गारसदृशी नारी’’ इत्यादिप्रसिद्धिं द्योतयति ॥ २९ ॥</p>
<h3 id="चटट-20"><strong>चट्टी</strong></h3>
<p>जडीभावे हेतुद्वयम् ॥ स्त्रियेति ॥ विदग्धयेति च । प्रौढ्येत्यर्थः । विवशः स्त्रीपरवशः सन् बाढं तव मनोरथं पूरयिष्यामीति यदाह । न तच्चित्रं योषिति ॥ २९ ॥</p>
<h1 id="वलकयकनतभतन-भतनयद-परजपत-"><strong>विलोक्यैकान्तभूतानि भूतान्यादौ प्रजापतिः ।</strong></h1>
<h1 id="सतरय-चकर-सवदहरध-यय-पस-मतरहत--३०-"><strong>स्त्रियं चक्रे स्वदेहार्धां यया पुंसां मतिर्हृता ॥ ३० ॥</strong></h1>
<h3 id="पदरतनवल-19"><strong>पदरत्नावली</strong></h3>
<p>जगदादौ प्रजापतिर्ब्रह्मा भूतान्येकान्तभूतानि परस्परस्नेहरहितानि केवलं मृत्युभूतानि विलोक्य मिथः स्नेहबन्धार्थं स्वशरीरार्धां स्त्रियं चक्रे ससर्जेत्यन्वयः ॥ ३० ॥</p>
<h3 id="सतयधरम-29"><strong>सत्यधर्म</strong></h3>
<p>इयती शक्तिः कुतो योषितीत्यतस्तदुत्पत्तिरेवमित्याह ॥ विलोक्येति । आदौ जगदादौ प्रजापतिर्वेधा एकान्तभूतानि यस्य कस्यापि यस्मिन्कस्मिंश्चिदपि स्नेहादिर्नैवेति तानि भूतान्येकान्तभूतानि विलोक्य स्वदेहार्धां स्वस्य देहार्धं समांशो यस्याः सा तां स्त्रियं चक्रे । चक्र इत्यात्मनेपदप्रयोगेण तत्फलं पुत्रिकाकामनारूपं लोकदृष्ट्याऽऽत्मन्यपीति सूचयति । चक्रे । अत एव परमप्रयोजनमात्मगामीव मन्यमानस्य भगवतः शास्त्रप्रणयनमिति ज्ञापयितुमात्मनेपदप्रयोग इति सुधोदितेः । कृञ्धातोर्ञित्वाद्वेति मन्तव्यम् । यया योषिता पुंसां मतिर्ह्रता तत्प्राया भवति तामिति ग्रन्थकृदुक्तिरिति वा तातेत्युत्तरत्र सम्बोधनाच्छुकोक्तिरिति वेति नासङ्गतिः ॥ ३० ॥</p>
<h3 id="चटट-21"><strong>चट्टी</strong></h3>
<p>तत्र हेतुमाह ॥ विलोक्येति । प्रजापतिर्ब्रह्माऽऽदौ सृष्टिकाले । भूतानि प्राणिन एकान्त-भूतानि निःसङ्गानि विलोक्य । मैथुनेन सृष्टिवृद्ध्यर्थं स्वदेहार्धां स्त्रियं चक्रे ससर्जेत्यर्थः । एवं स्त्रिया शुश्रूषितः सन्नाहेत्यन्वयः ॥ ३०,३१ ॥</p>
<h1 id="एव-शशरषतसतत-भगवन-कशयप-सतरय-"><strong>एवं शुश्रूषितस्तात भगवान् कश्यपः स्त्रिया ।</strong></h1>
<h1 id="परहसय-परमपरत-दतमहभननदय-च--३१-"><strong>प्रहस्य परमप्रीतो दितिमाहाभिनन्द्य च ॥ ३१ ॥</strong></h1>
<h3 id="सतयधरम-30"><strong>सत्यधर्म</strong></h3>
<p>अभिनन्द्य ससत्कारमनुमोद्य ॥ ३१ ॥</p>
<h1 id="कशयप-उवच"><strong>कश्यप उवाच—</strong></h1>
<h1 id="वर-वरय-वमर-परतसतऽहमननदत-"><strong>वरं वरय वामोरु प्रीतस्तेऽहमनिन्दिते ।</strong></h1>
<h1 id="सतरण-भरतर-सपरत-क-कम-इह-चगम--३२-"><strong>स्त्रीणां भर्तरि सुप्रीते कः काम इह चागमः ॥ ३२ ॥</strong></h1>
<h3 id="पदरतनवल-20"><strong>पदरत्नावली</strong></h3>
<p>भर्त्तरि स्त्रीणामर्थे सुप्रीते सति किं कामः पुरुषार्थो ऽगमः प्राप्तुमशक्य इत्यन्वयः</p>
<p>॥ ३२ ॥</p>
<h3 id="सतयधरम-31"><strong>सत्यधर्म</strong></h3>
<p>वामोरु सुन्दराङ्के भर्तरि पत्यौ सुप्रीते बहुतुष्टे स्त्रीणां कः कामो विषयोऽगम इव अप्राप्य इव । सर्वं सम्पद्यते काम इति भावः । भर्तरि सुप्रीते कामः काम्यत इति काम इच्छाविषयः । न कोऽपि तत्प्रतीत्युत्तरक्षण एव सर्वः कामः सम्पन्न इति न कामनाविषयोऽवशिष्यत इति भावः । कुत इत्यत आह ॥ चागम इवेति । भर्ता चाय्यत इति चः । यथोक्तमैतरेयभाष्ये । परब्रह्मणो विष्णो-र्वरणादेव सम्यक् चायितं स्वरूपमिति’’ इति । तथैव छान्दोग्यभाष्ये– ‘‘ब्रह्मवर्चसपदव्याख्यावसरे ब्रह्मसम्प्राप्त्या वरतां मुक्तिगामपि’’ इति । वेदेशतीर्थीये च ‘‘चायितं सम्पादितम्’’ इत्यादि । स चासावागमो वृक्षः पूजितः कल्पपादप इति यावत् । आ अगमः समीचीनद्रुमः । असाधारण्यन्यायेन सुरतरुरिवेति वेति ॥ ३२ ॥</p>
<h3 id="चटट-22"><strong>चट्टी</strong></h3>
<p>इह चकारात्परत्र च । कः कामः पुरुषार्थः । आगम आप्राप्यः ॥ ३२ ॥</p>
<h1 id="पतरव-ह-नरण-दवत-परम-समतम-"><strong>पतिरेव हि नारीणां दैवतं परमं स्मृतम् ।</strong></h1>
<h1 id="मनस-सरवभतन-वसदव-शरय-पत--३३-"><strong>मानसः सर्वभूतानां वासुदेवः श्रियः पतिः ॥ ३३ ॥</strong></h1>
<h3 id="पदरतनवल-21"><strong>पदरत्नावली</strong></h3>
<p>ननु ‘तदेतत् प्रेयः’ इति श्रुतेरविगानेन सर्वजनस्य परमेष्टदेवता श्रीधर इति यतः, (अतः)कथं पतिरेव नारीणामिष्टदेवतेति विशिष्योच्यत इति तत्राह– मानस इति ॥ वासुदेवः सर्व-भूतानां मानसः मनसि स्थितः पूज्यः । को वासुदेव इति तत्राह– श्रिय इति ॥ ३३ ॥</p>
<h3 id="सतयधरम-32"><strong>सत्यधर्म</strong></h3>
<p>दैवतं देवतानां चेति विष्णोरेव परमदैवतत्वेन प्रसिद्धेः कथं पतिः ‘‘नारीणां दैवतं परमम्’’ इत्युक्तिस्तत्रापि स्मृतमिति वचनं चेत्यत आह ॥ मानस इति । सर्वभूतानां मानसो मनसि स्थितोऽत एव वासुदेवशब्दवाच्यः । न वासुदेवोऽयमन्यो यः कोऽपीत्याह ॥ श्रियः पतिरिति । श्रीपतिरिति समसनेन वचनसम्भवे यद्व्यासेन व्यासः शशंस तेन श्रियः पतिरेव पतिस्तत्सन्निधान-निधानत्वेन मदादयस्तदभिधेया इति कश्यपस्याशय इति ध्वनयामासेति ज्ञेयम् । पूर्वं स्मृतम् इत्युदिता स्मृतिरप्येवम्भावेति भावः सूचितोऽनेन ज्ञेयः ॥ ३३ ॥</p>
<h3 id="चटट-23"><strong>चट्टी</strong></h3>
<p>ननु परदैवते सुप्रीते सर्वकामप्राप्तिरिति सुप्रसिद्धम् । तत्कथमुच्यते भर्तरि सुप्रीत इति । तत्राह ॥ पतिरेवेति । नारीणां परमं दैवतं पतिरेकपत्यावेव सन्निहितं फलदानाय । अतः पत्यौ सुप्रीते तन्निष्ठपरदैवतमपि प्रीयत इति भावः । ननु किं तत्परदैवतं यत्पत्यौ सन्निहितमित्यत आह ॥ मानस इति । सर्वभूतानां मानसो मनसि स्थितः श्रीवासुदेवो लक्ष्मीपतिरेव परमं दैवतमित्यन्वयः ॥ ३३ ॥</p>
<h1 id="स-एव-दवतलङगरनमरपवकलपत-"><strong>स एव देवतालिङ्गैर्नामरूपविकल्पितैः ।</strong></h1>
<h1 id="इजयत-भगवन-पभ-सतरभशच-पतरपधक--३४-"><strong>इज्यते भगवान् पुंभिः स्त्रीभिश्च पतिरूपधृक् ॥ ३४ ॥</strong></h1>
<h3 id="पदरतनवल-22"><strong>पदरत्नावली</strong></h3>
<p>एतदेव विशदयति– स इति ॥ वासुदेव एव नामरूपाभ्यां विविधत्वेन कल्पितै-र्लिङ्गैर् देवताविग्रहैर् विशेषतः सन्निहितत्वेन स्त्रीभिः पुंभिश्च इज्यते । तत्र स्त्रीभिः पतिसन्निहितत्वेन पूज्यते, तदर्थम्– पतिरूपधृगिति ॥ पुरुषैश्च देवतालिङ्गनामरूपत्वेनेति । लिङ्गं लक्षणं विग्रहश्चोच्यते</p>
<p>॥ ३४ ॥</p>
<h3 id="सतयधरम-33"><strong>सत्यधर्म</strong></h3>
<p>तदेव विविच्योचे ॥ स इति । पुम्भिर्देवतालिङ्गैर्वज्रधरत्वादिभिरसाधारणलिङ्गैर्नामभि-रिन्द्रादिभिः । रूपैराकारैरिति विकल्पितैः परममुख्यत्ववृत्तित्वविषयैः । विकल्पितैरकल्पितैः सहज-सिद्धैरिति वा । इज्यते । स्त्रीभिश्च पतिरूपधृक् भगवानिज्यत इति सम्बन्धः । देवतारूपैरिति वा ॥३४॥</p>
<h3 id="चटट-24"><strong>चट्टी</strong></h3>
<p>ननु यदि भगवत्प्रीतिरेव पुरुषार्थसाधनं तर्हि स एव पृथक् सेव्यः । किं पतिसेवयेत्यत आह ॥ स एवेति । स भगवान्पत्यौ रूपविशेषधृगेव स्त्रीभिरिज्यते न पृथगित्यर्थः । अधिष्ठाननियमे दृष्टान्तमाह ॥ देवतेति । अलौकिकार्थैर्नामभिरप्राकृतैः रूपैश्च विविधं कल्पितैरभिव्यक्तैर्देवतानिष्ठै-र्लिङ्गैर्मूर्तिविशेषैरुपलक्षित एव यथा पुंभिरधिकारिविशेषैरिज्यते न पृथक् तद्वदित्यर्थः ॥ ३४ ॥</p>
<h1 id="तसमत-पतवरत-नरय-शरयकम-समधयम-"><strong>तस्मात् पतिव्रता नार्यः श्रेयःकामाः सुमध्यमे ।</strong></h1>
<h1 id="यजनतऽननयभवन-पतमतमनमशवरम--३५-"><strong>यजन्तेऽनन्यभावेन पतिमात्मानमीश्वरम् ॥ ३५ ॥</strong></h1>
<h3 id="पदरतनवल-23"><strong>पदरत्नावली</strong></h3>
<p>यस्मात् पत्यावाहित ईशस् तस्मात् पतिपूजनेन भगवानेव पूजितः स्यादित्युप-संहरति– तस्मादिति ॥ पतिं पतिस्थम् ॥ ३५ ॥</p>
<h3 id="सतयधरम-34"><strong>सत्यधर्म</strong></h3>
<p>नैवंविधविधानात्त्वमेकैवैवम् । कामिन्योऽनेका इत्युक्त्योपसंहरति ॥ तस्मादिति । हे सुमध्यमे । याः पतिव्रताः श्रेयस्कामा नार्योऽनन्यभावेनैकनिष्ठया पतिं यजन्ते । यस्मात्स पतिः स्वसन्निहितहरिस्तस्मादात्मानमात्मशब्दवाच्यमीश्वरमेव यजन्ते । एवमनुसन्धाय प्रवर्तमानानां न बन्धायालं संसार इत्याशयः ॥ ३५ ॥</p>
<h3 id="चटट-25"><strong>चट्टी</strong></h3>
<p>उपसंहरति ॥ तस्मादिति । पतिं पतिस्थमीश्वरं सर्वाभीष्टप्रदानसमर्थम् । आत्मानं परमात्मानम् । अनन्यभावेन न विद्यते ईश्वरादन्यो विषयो यस्य स चासौ भावो भक्तिश्च तेन ॥ तथा चोक्तं भगवता– ‘‘यादृशी मयि भक्तिः स्यात्तादृश्यन्यत्र नैव चेत् । अनन्यभक्तेरुद्रेकात्सा ययैव तरेत्सृतिम्’’ ॥ इति । ‘‘भावो भक्तिः समुद्दिष्टः’’ इति च ॥ ३५ ॥</p>
<h1 id="यऽह-तवयऽरचत-भदर-ईदगभवन-भकतत-"><strong>योऽहं त्वयाऽर्चितो भद्रे ईदृग्भावेन भक्तितः ।</strong></h1>
<h1 id="क-त-समपदय-कममसतन-सदरलभम--३६-"><strong>किं ते सम्पादये काममसतीनां सुदुर्लभम् ॥ ३६ ॥</strong></h1>
<h3 id="पदरतनवल-24"><strong>पदरत्नावली</strong></h3>
<p>ईदृग्भावेन पतिस्थितः परमात्मा मह्यं प्रसीदत्विति बुद्ध्या ॥ ३६ ॥</p>
<h3 id="सतयधरम-35"><strong>सत्यधर्म</strong></h3>
<p>योऽहं भगवदनुग्रहपात्रमितीदृग्भावेन भक्तितोऽर्चितः । हे भद्रे तत्तस्मात्ते कामं मनोगतं विषयं सम्पादये सम्पादयामि पूरयामीति यावत् । तत्स्वरूपं निरूपयति । असतीनामपतिव्रतानां सुदुर्लभमत्यशक्यप्राप्तिमिति ॥ ३६ ॥</p>
<h3 id="चटट-26"><strong>चट्टी</strong></h3>
<p>ईदृग्भावेन हरिरत्र स्थित इति भावनया । पतिमात्मानमीश्वरमित्युक्तत्वात् ॥ तथा चोक्तं सप्तमस्कन्धे– ‘‘या पतिं हरिभावेन भजेच्छ्रीरिव तत्परा । हर्यात्मना हरेर्लोके पत्या श्रीरिव मोदते’’ ॥ इति । तत्तात्पर्ये च– ‘‘हरिरस्मिन् स्थित इति स्त्रीणां भर्तरि भावना । शिष्याणां च गुरौ नित्यं शूद्राणां ब्राह्मणादिषु । भृत्यानां स्वामिनि तथा हरिभाव इतीरितः’’ ॥ इति । असतीनामपतिव्रतानाम् । ‘‘सती साध्वी पतिव्रता’’ इत्यभिधानात् ॥ ३६ ॥</p>
<h1 id="दतरवच"><strong>दितिरुवाच—</strong></h1>
<h1 id="वरदऽस-यद-बरहमन-पतरमनदरहण-वण-"><strong>वरदोऽसि यदि ब्रह्मन् पुत्रमिन्द्रहणं वृणे ।</strong></h1>
<h1 id="अमतय-मतपतरऽह-यन-म-घतत-सत--३७-"><strong>अमृत्युं मृतपुत्राऽहं येन मे घातितौ सुतौ ॥ ३७ ॥</strong></h1>
<h3 id="पदरतनवल-25"><strong>पदरत्नावली</strong></h3>
<p>अमृत्युम् अनश्वरम् ॥ ३७ ॥</p>
<h3 id="सतयधरम-36"><strong>सत्यधर्म</strong></h3>
<p>यदि वरदोऽसि तर्हीन्द्रहणम् इन्द्रं हन्तीतीन्द्रहा । अन्येभ्योऽपि दृश्यत इति क्विप् । एकाजुत्तरपद इति णत्वम् । इन्द्रहन्तारमिन्द्रघ्नं पुत्रं वृणे । ब्रह्मन्नित्यनेन ‘‘तस्माद्दीक्षितेन सत्यमेव वदितव्यम्’’ इत्याद्यावेदितानृतभाषणदोषज्ञताऽस्तीति न तथा कुर्यादिति सूचयति । मृतपुत्रा काल-मृत्योः । अमर्त्योत्तमः किं तनुयादित्यत आह ॥ येन मे घातितौ सुताविति । ‘‘न मरणमस्य’’ इति वरो देय इत्यर्था यथाऽन्धमेकवारं याचयेति प्रसन्नदेवबोधितोऽहं पौत्रं सुवर्णपात्रे स्थितं चक्षुर्भ्यां पश्येयमित्ययाचतेत्याभाणकमनुकुर्वन्ती प्रार्थयते ॥ अमृत्युं मरणरहितमिति ॥ ३७ ॥</p>
<h3 id="चटट-27"><strong>चट्टी</strong></h3>
<p>इन्द्रहणमिन्द्रहन्तारम् । अमृत्युं मृत्युशून्यम् । येनेन्द्रेण विष्णुना सहायेन । घातितौ</p>
<p>॥ ३७,३८ ॥</p>
<h1 id="नशमय-तदवच-वपर-वमन-परयतपयत-"><strong>निशम्य तद्वचो विप्रो विमनाः पर्यतप्यत ।</strong></h1>
<h1 id="अह-अधरम-समहनदय-म-समपसथत--३८-"><strong>अहो अधर्मः सुमहानद्य मे समुपस्थितः ॥ ३८ ॥</strong></h1>
<h3 id="सतयधरम-37"><strong>सत्यधर्म</strong></h3>
<p>सुमहानधर्मः समुपस्थितः । अहो इति पर्यतप्यतेत्यन्वयः ॥ ३८ ॥</p>
<h1 id="अह-ओनदरयरम-यषनमययशमयय-"><strong>अहो ओन्द्रियारामो योषिन्मय्येशमायया ।</strong></h1>
<h1 id="गहतचत-कपण-पतषय-नरक-धरवम--३९-"><strong>गृहीतचेताः कृपणः पतिष्ये नरके ध्रुवम् ॥ ३९ ॥</strong></h1>
<h3 id="सतयधरम-38"><strong>सत्यधर्म</strong></h3>
<p>इन्द्रियारामः सम्यगिन्द्रियसुखमात्रपरो योषिन्मय्या स्त्र्यात्मिकया । ईशमायया भगव-दिच्छया नरके पतिष्य इत्यन्वतप्यतेत्यन्वयः । यद्यपि तावपि पुत्रावयमपि पुत्रस्तथाऽपि ता वसन्तावयं सन्न तौ मूर्धाभिषिक्तावयं तथेति परस्परं तौ मृतौ मनःपूर्वकं वरं वितार्य मारणं चेत्येतद्विशेषेण नरके पतिष्य इति वचनमुचितमिति भावः ॥ ३९ ॥</p>
<h3 id="चटट-28"><strong>चट्टी</strong></h3>
<p>कृपणः क्षुद्रः ॥ ३९ ॥</p>
<h1 id="कऽतकरमऽनवरतनतय-सवभवमह-यषत-"><strong>कोऽतिक्रमोऽनुवर्तन्त्याः स्वभावमिह योषितः ।</strong></h1>
<h1 id="धङ-म-बतबध-सवरथ-यदह-तवजतनदरय--४०-"><strong>धिङ् मां बताबुधं स्वार्थे यदहं त्वजितेन्द्रियः ॥ ४० ॥</strong></h1>
<h3 id="पदरतनवल-26"><strong>पदरत्नावली</strong></h3>
<p>स्वभावं गुप्तचौर्यभावम् अनुवर्तमानाया अतिक्रमोऽन्यायः । स्वभावं सौशील्य-मनुवर्तन्त्या इति वा ॥ ४० ॥</p>
<h3 id="सतयधरम-39"><strong>सत्यधर्म</strong></h3>
<p>नास्या उपरि परिपात्यो दोषो, योषित्सामान्यस्वभावोऽसावित्याह ॥ क इति । इह । स्वभावमनुवर्तन्त्या अनुवर्तमानाया योषितोऽतिक्रमो मर्यादाविपर्यासः कः । स्वभावस्तु प्रवर्तत इत्यादेः । अधीतवतोऽपि मम दशेदृशीत्यात्मानं धिक्करोति ॥ धिङ् मामिति । यद्यस्मादहमजितेन्द्रिय इन्द्रियजय-रहितः । इन्द्रमुद्दिश्येत्याद्युक्तेः । नेन्द्रियाणि मद्वशानि किन्त्वेतद्वशानीत्यप्याह ॥ अहं त्वजितेन्द्रिय इति । अहमो भावोऽहन्त्वम् । अभिमान इति यावत् । तेनैव जितानीन्द्रियाणि यस्य सः । अहं त्वेन अन्यगतेन स्त्रीकटाक्षेण जितानीन्द्रियाणि यस्येति वा । तस्मात्स्वार्थेऽबुधमज्ञं मां धिक् । मयैव मम निन्द्यता बत खेद इति भावः ॥ ४० ॥</p>
<h3 id="चटट-29"><strong>चट्टी</strong></h3>
<p>स्वभावमनुवर्तमानाया योषितः कोऽत्रातिक्रमोऽपराधः । न कोऽपीत्यर्थः ॥ ४० ॥</p>
<h1 id="शरचचनदरपम-वकतर-वचशच-शरवणमतम-"><strong>शरच्चन्द्रोपमं वक्त्रं वचश्च श्रवणामृतम् ।</strong></h1>
<h1 id="हदय-कषरधरभ-सतरण-क-वद-चषटतम--४१-"><strong>हृदयं क्षुरधाराभं स्त्रीणां को वेद चेष्टितम् ॥ ४१ ॥</strong></h1>
<h3 id="सतयधरम-40"><strong>सत्यधर्म</strong></h3>
<p>प्रसङ्गादङ्गनास्वभावमावेदयति ॥ शरच्चन्द्रेति । श्रवणेऽमृतं तत्प्रायम् । क्षुरधाराभं तत्सदृशं हृदयं भावं चेष्टितं च को वेद न कोऽपीत्यर्थः । ताश्चैवं कर्त्र्यो बव्ह्य एकोऽपि न ता अतीयायेति बहुवचनैकवचनाभ्यां द्योतयति ॥ ४१ ॥</p>
<h3 id="चटट-30"><strong>चट्टी</strong></h3>
<p>स्वभावमेवाह ॥ शरदीति द्वाभ्याम् । हृदयं चित्तम् ॥ ४१ ॥</p>
<h1 id="न-ह-कशचत-परय-सतरणमञजस-सवशषतमनम-"><strong>न हि कश्चित् प्रियः स्त्रीणामञ्जसा स्वाशिषात्मनाम् ।</strong></h1>
<h1 id="पत-पतर-भरतर-व-घननतयरथ-घतयनत-ह--४२-"><strong>पतिं पुत्रं भ्रातरं वा घ्नन्त्यर्थे घातयन्ति हि ॥ ४२ ॥</strong></h1>
<h3 id="पदरतनवल-27"><strong>पदरत्नावली</strong></h3>
<p>स्वार्थे आशीष्षु आत्मा यासां तास्तथा । तासां स्वाशिषमिच्छन्तीनामित्यर्थः</p>
<p>॥ ४२ ॥</p>
<h3 id="सतयधरम-41"><strong>सत्यधर्म</strong></h3>
<p>आशिषेति टाबन्तः । आशिषासु स्वाशीष्षु आत्मा मनो यासां तासाम् । स्वाशिषा निमित्तेनार्थे विवक्षितविषये आत्मनां जीवानां मध्ये भ्रातरं पुत्रं प्रस्तुतं पतिं घ्नन्ति स्वयं घातयन्त्यन्यैः । हीति माघमाहात्म्यादिप्रसिद्धिं सूचयति । आत्मनामिति कर्मणि षष्ठी । आत्मनोऽपि स्वामपि घ्नन्ति । पतिपुत्रानञ्जसा किम्वित्यर्थो वा ॥ ४२ ॥</p>
<h3 id="चटट-31"><strong>चट्टी</strong></h3>
<p>स्वाशिषात्मनां स्वार्थकामनयाऽऽत्मवत्पे्रष्टत्वे प्रतीयमानानामित्यर्थः ॥ ४२ ॥</p>
<h1 id="परतशरत-ददमत-वचसतनन-मष-भवत-"><strong>प्रतिश्रुतं ददामीति वचस्तन्न मृषा भवेत् ।</strong></h1>
<h1 id="वध-नरहत-चनदरऽप-ततरदमपकलपय--४३-"><strong>वधं नार्हति चेन्द्रोऽपि तत्रेदमुपकल्पये ॥ ४३ ॥</strong></h1>
<h3 id="सतयधरम-42"><strong>सत्यधर्म</strong></h3>
<p>मम वचो यथा भवेन्न मृषा वृषाऽपि न भवेद्धत इति क्षणं ध्यात्वोभयतः पाशा रज्जुसमा सज्जनादात्मानं वर्जयितुं विदित्वोपायं कञ्चिदुदञ्चयति ॥ प्रतिश्रुतमित्यादिश्लोकत्रयेण । प्रतिश्रुतं प्रतिज्ञातम् ॥ ४३ ॥</p>
<h3 id="चटट-32"><strong>चट्टी</strong></h3>
<p>इदं वक्ष्यमाणमुपायमुपकल्पये करिष्ये ॥ ४३ ॥</p>
<h1 id="इत-सचनतय-भगवन-मरच-करननदन-"><strong>इति संचिन्त्य भगवान् मारीचः कुरुनन्दन ।</strong></h1>
<h1 id="उवच-कञचत-कपत-आतमन-च-वगरहयन--४४-"><strong>उवाच किञ्चित् कुपित आत्मानं च विगर्हयन् ॥ ४४ ॥</strong></h1>
<h3 id="सतयधरम-43"><strong>सत्यधर्म</strong></h3>
<p>किञ्चित् कुपितः स्वधिक्कारमात्रोपयोगिकोपयुक्तः मारीचो मरीचिपुत्रः । कार्यद्वयानु-रूपालोचनं किञ्चित्कपटमूलकं मारीचस्येति तदारभ्य कपटितं प्रति लोकाभाणकं मारीच इति प्रवृत्त इति ज्ञेयम् ॥ ४४ ॥</p>
<h3 id="चटट-33"><strong>चट्टी</strong></h3>
<p>अयं भावः । वैष्णववृतं तावदुपदेक्ष्यामि । तेनैवास्या अशुद्धचित्ताया इन्द्रक्रोधो निवर्तिष्यते । व्रतवैगुण्येनेन्द्रस्य बाधो न भविष्यतीति ॥ ४४ ॥</p>
<h1 id="कशयप-उवच-1"><strong>कश्यप उवाच—</strong></h1>
<h1 id="पतरसत-भवत-भदर-इनदरह-दवबनधव-"><strong>पुत्रस्ते भविता भद्रे इन्द्रहा देवबान्धवः ।</strong></h1>
<h1 id="सवतसर-वरतमद-यदयञज-धरयषयस--४५-"><strong>संवत्सरं व्रतमिदं यद्यञ्जो धारयिष्यसि ॥ ४५ ॥</strong></h1>
<h3 id="पदरतनवल-28"><strong>पदरत्नावली</strong></h3>
<p>देवानां बन्धुभूतः ॥ ४५ ॥</p>
<h3 id="सतयधरम-44"><strong>सत्यधर्म</strong></h3>
<p>इन्द्रहन्तृत्वं देवबान्धवत्वं च विप्रतिषिद्धत्वमुदीरयन्नेतद्भाविगर्भस्थस्तु तादृशो नेत्यभिप्रैतीति मन्तव्यम् । तस्याः समाधानं चेन्द्रहाऽदेवबान्धव इति ज्ञानेनैवेति ज्ञेयम् । अन्यथाऽहमादित्यानां भयावहमिति वक्ष्यमाणं भयावहं स्यात् । अञ्जोऽव्यत्यासेन ॥ ४५ ॥</p>
<h3 id="चटट-34"><strong>चट्टी</strong></h3>
<p>हे भद्रे । अंजो यथावत् । यदि धारयिष्यसि तर्हीन्द्रहा भविष्यति । वैगुण्ये सति देव-बान्धवो भविष्यति । वैष्णवत्त्वाद्व्रतस्य वैगुण्ये सति सर्वथा नैष्फल्याभावादिति भावः ॥ ४५ ॥</p>
<h1 id="दतरवच-1"><strong>दितिरुवाच—</strong></h1>
<h1 id="धरयषय-वरत-बरहमन-बरह-करयण-यन-म-"><strong>धारयिष्ये व्रतं ब्रह्मन् ब्रूहि कार्याणि यानि मे ।</strong></h1>
<h1 id="यन-चह-नषदधन-न-वरत-घननत-यनयत--४६-"><strong>यानि चेह निषिद्धानि न व्रतं घ्नन्ति यान्युत ॥ ४६ ॥</strong></h1>
<h3 id="सतयधरम-45"><strong>सत्यधर्म</strong></h3>
<p>निषिद्धानि, तत्फलमालपति ॥ व्रतं घ्नन्तीति ॥ ४६ ॥</p>
<h3 id="चटट-35"><strong>चट्टी</strong></h3>
<p>कार्याण्यावश्यकानि व्रतं यानि न घ्नन्ति । नावश्यकानि न च निषिद्धानि किं त्वभ्यनु-ज्ञातानि सर्वाण्यपि ब्रूहि ॥ ४६ ॥</p>
<h1 id="कशयप-उवच-2"><strong>कश्यप उवाच—</strong></h1>
<h1 id="न-हसयत-सरवभतन-न-शपनननत-वदत-"><strong>न हिंस्यात् सर्वभूतानि न शपेन्नानृतं वदेत् ।</strong></h1>
<h1 id="न-छनदयननखरमण-न-सपशद-यदमङगलम१--४७-"><strong>न छिन्द्यान्नखरोमाणि न स्पृशेद् यदमङ्गलम्१ ॥ ४७ ॥</strong></h1>
<h3 id="सतयधरम-46"><strong>सत्यधर्म</strong></h3>
<p>न शपेदाक्रोशं न कुर्यात् । अमङ्गलं तैलादि ॥ ४७ ॥</p>
<h3 id="चटट-36"><strong>चट्टी</strong></h3>
<p>तत्रैकत्रिंशन्निषेधेनाह ॥ न हिंस्यादिति पञ्चभिः । न शपेन्नाक्रोशेत् । अमङ्गलं कपालास्थ्यादि न स्पृशेत् । अपिशब्दो निषेधसमुच्चये ॥ ४७ ॥</p>
<h1 id="नपस-सनयनन-कपयत-न-समभषत-दरजन-"><strong>नाप्सु स्नायान्न कुप्येत न सम्भाषेत दुर्जनैः ।</strong></h1>
<h1 id="न-वसतधतवस-सरज-व-वधत-कवचत--४८-"><strong>न वसीताधौतवासः स्रजं वा विधृतां क्वचित् ॥ ४८ ॥</strong></h1>
<h3 id="पदरतनवल-29"><strong>पदरत्नावली</strong></h3>
<p>अधौतवासो ऽनिर्णिक्तवस्त्रं न वसीत नाच्छादयेत् । विधृताम् अन्योपभुक्ताम्</p>
<p>॥ ४८ ॥</p>
<h3 id="सतयधरम-47"><strong>सत्यधर्म</strong></h3>
<p>अप्स्वनुद्धृतासु । अधौतवासोऽनिर्णिक्तं वस्त्रं न वसीत न परिदध्यात् । स्रजं मालां विधृतां परैः स्वयं पूर्वं च ॥ ४८ ॥</p>
<h3 id="चटट-37"><strong>चट्टी</strong></h3>
<p>नाप्सु प्रविश्य स्नायात् । अधौतमनिर्णिक्तं वासो वस्त्रं न वसीत नाच्छादयेत् । पूर्वविधृतां स्रजं पुनर्न धारयेत् ॥ ४८ ॥</p>
<h1 id="नचछषट-चणडकनन-च-समष-वषलहतम-"><strong>नोच्छिष्टं चण्डिकान्नं च सामिषं वृषलाहृतम् ।</strong></h1>
<h1 id="भञजतदकयय-दषट-पबननञजलन-तवप--४९-"><strong>भुञ्जीतोदक्यया दृष्टं पिबेन्नाञ्जलिना त्वपः ॥ ४९ ॥</strong></h1>
<h3 id="पदरतनवल-30"><strong>पदरत्नावली</strong></h3>
<p>चण्डिकान्नं सप्तमातृभ्योऽर्पितमन्नम् । पिपीलिकामक्षिकाभोज्यम् । उदक्यया रजस्वलया ॥ ४९ ॥</p>
<h3 id="सतयधरम-48"><strong>सत्यधर्म</strong></h3>
<p>उच्छिष्टं पतिव्यतिरिक्तोच्छिष्टम् । चण्डिकान्नं सप्तमातृनिवेदितान्नम् । सामिषं समांसम् । वृषलाहृतं शूद्रेण दृष्टं स्पृष्टं वा । उदक्यया चतुर्थेऽहन्युदकमर्हतीत्युदक्या रजस्वला तया । ऋतु-मत्युदक्याऽपीत्यमरः । अपो जलमञ्जलिना न पिबेत् ॥ ४९ ॥</p>
<h3 id="चटट-38"><strong>चट्टी</strong></h3>
<p>भोजने पञ्चनिषेधानाह । नोच्छिष्टमिति । चण्डिकान्नं भद्रकाल्यादिशक्तिभ्यो निवेदितं, पिपीलिकादूषितम् । आमिषं मांसम् । जम्बीरादिकं वा । पले जम्बीरमामिषमित्यादेः । तेन सहितमन्नं सामिषम् । वृषलाः शूद्राः कर्मभ्रष्टा वा । ‘‘वृषो धर्मः समुद्दिष्टस्तस्य यः कुरुते लयम् । वृषलं तं विजानीयात्सर्वकर्मसु गर्हितम्’’ ॥ इति भारतवचनात् । तैराहृतमन्नम् । उदक्यया रजस्वलया । अंजलिना तु न पिबेदपः ॥ ४९ ॥</p>
<h1 id="नचछषटऽसपषटसलल-सनधययरमकतमरधज-"><strong>नोच्छिष्टाऽस्पृष्टसलिला सन्ध्ययोर्मुक्तमूर्धजा ।</strong></h1>
<h1 id="अनरचतऽसयतवक-नसवत-बहशचरत--५०-"><strong>अनर्चिताऽसंयतवाक् नासंवीता बहिश्चरेत् ॥ ५० ॥</strong></h1>
<h3 id="पदरतनवल-31"><strong>पदरत्नावली</strong></h3>
<p>अनर्चिता अलङ्काररहिता । असंवीता प्रावरणादिरहिता ॥ ५० ॥</p>
<h3 id="सतयधरम-49"><strong>सत्यधर्म</strong></h3>
<p>सन्ध्ययोरुभयोः । नोच्छिष्टाऽस्पृष्टसलिला भोजनानन्तरमन्तरेण करधावनं न बहिरा-गच्छेदिति तदर्थः । मुक्तमूर्धजा प्रसारितकेशा । अनर्चिताऽनलङ्कृता । संयतवाक् पृष्टमात्रोत्तरदा । असंवीता वीतप्रावर्णा बहिः किञ्चिद्गेहबहिः ॥ ५० ॥</p>
<h3 id="चटट-39"><strong>चट्टी</strong></h3>
<p>गृहाद्बहिर्निर्गमे सप्तनिषेधानाह ॥ नोच्छिष्टेति । अनर्चिता मण्डनहीना । असंवीता अपावृता ॥ ५० ॥</p>
<h1 id="नधतपदऽपरयत-नरदरपननपयदकशर-"><strong>नाधौतपादाऽप्रयता नार्द्रपान्नाप्युदक्शिराः ।</strong></h1>
<h1 id="शयत-नपरङ-ननयरन-नगन-न-च-सनधयय--५१-"><strong>शयीत नापराङ् नान्यैर्न नग्ना न च सन्ध्ययोः ॥ ५१ ॥</strong></h1>
<h3 id="पदरतनवल-32"><strong>पदरत्नावली</strong></h3>
<p>अपराक् पश्चिमशिरा न शयीत ॥ ५१ ॥</p>
<h3 id="सतयधरम-50"><strong>सत्यधर्म</strong></h3>
<p>अधौतपादा अप्रक्षालितचरणा । नाप्रयता नार्द्रपादा उदक्शिरा न शयीत । अपराक् पश्चिमदिशि न शिरः कृत्वा शयीत । तत्राप्येकाकिनीत्याह ॥ नान्यैरपत्यादिभिः सहेति । न नग्ना दिगम्बरा । न सन्ध्ययोः शयीत । एकत्रिंशत्सङ्ख्यानि प्रत्याख्येयानि । तत्र भोजने पञ्च बहिर्निर्गमने सप्त शयनेऽष्टौ, सर्वकालिकानि भूताहिंसादीन्येकादशेति ॥ ५१ ॥</p>
<h3 id="चटट-40"><strong>चट्टी</strong></h3>
<p>शयनेऽष्टनिषेधानाह ॥ नाधौतपादा इति । नापराक् पश्चिमशिराः । अन्यैः सह ॥५१॥</p>
<h1 id="धतवस-शचरनतय-सरवमङगलसयत-"><strong>धौतवासा शुचिर्नित्यं सर्वमङ्गलसंयुता ।</strong></h1>
<h1 id="पजयत-परतरशत-परग-गवपरन-शरयमचयतम--५२-"><strong>पूजयेत् प्रातराशात् प्राग् गोविप्रान् श्रियमच्युतम् ॥ ५२ ॥</strong></h1>
<h3 id="पदरतनवल-33"><strong>पदरत्नावली</strong></h3>
<p>प्रातराशात् प्रातःकालभोजनात् पूर्वम् ॥ ५२ ॥</p>
<h3 id="सतयधरम-51"><strong>सत्यधर्म</strong></h3>
<p>कार्याण्याह द्वाभ्याम् । धौतवासा सर्वमङ्गलसंयुता हरिद्राकुङ्कुमादिसर्वमङ्गलसंयुता वादित्रादिसंयुता वा । प्रातराशात्प्रातर्भोजनात्प्राक् पूर्वं गोविप्रान् श्रियमच्युतं च पूजयेत् ॥ ५२ ॥</p>
<h3 id="चटट-41"><strong>चट्टी</strong></h3>
<p>कार्याण्याह ॥ धौतवासा इति द्वाभ्याम् । प्रातराशात्प्रथमभोजनात् ॥ ५२ ॥</p>
<h1 id="सतरय-वरवतशचरचत-सरगगनधबलमणडन-"><strong>स्त्रियो वरवतीश्चार्चेत् स्रग्गन्धबलिमण्डनैः ।</strong></h1>
<h1 id="पत-चरचयपतषठत-धययत-कषठगत-च-तम--५३-"><strong>पतिं चार्च्योपतिष्ठेत ध्यायेत् कोष्ठगतं च तम् ॥ ५३ ॥</strong></h1>
<h3 id="पदरतनवल-34"><strong>पदरत्नावली</strong></h3>
<p>वरवतीर् भर्तृसहिताः । पतिमभ्यर्च्योपतिष्ठेत स्तुतिं कुर्यात् । पतिस्थितं परमात्मानं ंकोष्ठगतं हृदि गतं ध्यायेत् । स्वबाह्यान्तरगतं वा ॥ ५३ ॥</p>
<h3 id="सतयधरम-52"><strong>सत्यधर्म</strong></h3>
<p>वरवतीः सुवासिनीः । स्रक्गन्धावलयो मण्डनानि कुङ्कुमकज्जलादीनि तैः पतिं चोपतिष्ठेत । उपान्मन्त्रकरण इत्यात्मनेपदम् । कोष्ठगतं तदन्तर्गतं हृदयनिहितं हरिं ध्यायेत् । अन्तर्बहिरिति स्थानमात्रस्थितं वा ॥ ५३ ॥</p>
<h3 id="चटट-42"><strong>चट्टी</strong></h3>
<p>वरवतीर् जीवभर्तृका पतिं चार्च्य संपूज्योपतिष्ठेत स्तुतिं कुर्यात् । तं पतिं कोष्ठगतं पुत्ररूपेण कुक्षेरन्तर्गतं ध्यायेत् ॥ तथा च श्रुतिः ॥ आत्मैव पुत्रनामासीति ॥ यद्वा । तं पतिस्थं परमात्मानं कोष्ठगतं हृदयगतं ध्यायेदित्यर्थः ॥ ५३ ॥</p>
<h1 id="सवतसर-पसवन-वरतमतदवचयतम१-"><strong>संवत्सरं पुंसवनं व्रतमेतदविच्युतम्१ ।</strong></h1>
<h1 id="धरयषयस-चत-तभय-शकरह-भवत-सत--५४-"><strong>धारयिष्यसि चेत् तुभ्यं शक्रहा भविता सुतः ॥ ५४ ॥</strong></h1>
<h3 id="पदरतनवल-35"><strong>पदरत्नावली</strong></h3>
<p>नाम्ना पुंसवनम् ॥ ५४ ॥</p>
<h3 id="सतयधरम-53"><strong>सत्यधर्म</strong></h3>
<p>पुंसवनं पुंप्रसवहेतुभूतं व्रतम् । अविच्युतमच्छिद्रं संवत्सरं कालं धारयिष्यसि चेत् तुभ्यं तव शक्रहा सुतो भविता ॥ ५४ ॥</p>
<h3 id="चटट-43"><strong>चट्टी</strong></h3>
<p>पुंसवनं पुत्रोत्पत्तिकरम् । अविच्युतं वैगुण्यरहितम् । तुभ्यं तव ॥ ५४ ॥</p>
<h1 id="शरशक-उवच-1"><strong>श्रीशुक उवाच—</strong></h1>
<h1 id="बढमतयभयपतयथ-दत-रजन-महमन-"><strong>बाढमित्यभ्युपेत्याथ दिती राजन् महामनाः ।</strong></h1>
<h1 id="कशयपद-गरभमधतत-वरत-चञज-दधर-स--५५-"><strong>कश्यपाद् गर्भमाधत्त व्रतं चाञ्जो दधार सा ॥ ५५ ॥</strong></h1>
<h3 id="सतयधरम-54"><strong>सत्यधर्म</strong></h3>
<p>अभ्युपेत्याङ्गीकृत्य । अञ्जः पत्युक्तप्रकारेण ॥ ५५ ॥</p>
<h1 id="मतषवसरभपरयमनदर-आजञय-मनद-"><strong>मातृष्वसुरभिप्रायमिन्द्र आज्ञाय मानद ।</strong></h1>
<h1 id="शशरषणनशरमसथ-दत-परयचरत-कव--५६-"><strong>शुश्रूषणेनाश्रमस्थां दितिं पर्यचरत् कविः ॥ ५६ ॥</strong></h1>
<h3 id="पदरतनवल-36"><strong>पदरत्नावली</strong></h3>
<p>मातृष्वसुर् मातुरदित्याः स्वसुर्दित्याः ॥ ५६ ॥</p>
<h3 id="सतयधरम-55"><strong>सत्यधर्म</strong></h3>
<p>मातृष्वसुरदितिभगिन्या दितेः शुश्रूषणे कविः कुशल इन्द्रः । आश्रमस्था नेति नाश्रमस्था सा न भवतीत्यनाश्रमस्था क्वाऽपि न गमनरूपातिशयोनञ्ति द्वयलभ्य इति ज्ञेयम् । तां दितिं पर्यचरत्सिषेव इत्यन्वयः । एवमनन्वये शुश्रूषणेन पर्यचरदित्यनयोरसूपपादोऽर्थ इति मनोदेयम् । शुश्रूष्यतेऽनेनेति शुश्रूषणं वक्ष्यमाणं सेवासाधनं तेनेति वा ॥ ५६ ॥</p>
<h1 id="नतय-वनत-समनस-फलमलसमतकशन-"><strong>नित्यं वनात् सुमनसः फलमूलसमित्कुशान् ।</strong></h1>
<h1 id="पतरङकरमदपशच-कल-कल-उपहरत--५७-"><strong>पत्राङ्कुरमृदापश्च काले काल उपाहरत् ॥ ५७ ॥</strong></h1>
<h3 id="सतयधरम-56"><strong>सत्यधर्म</strong></h3>
<p>परिचरणप्रकारं निरूपयति ॥ नित्यमिति । सुमनसः पुष्पाणि । ‘‘स्त्रियः सुमनसः पुष्पम्’’ इत्यमरः । मृद् आआपश्चेति छेदः । स्थाण्डिलादिकरणोपयुक्तां मृदं, आ अपश्च समीचीनोदकानि मृदेति वा छेदः । टाबन्तो वा तृतीयान्तो वा ॥ ५७ ॥</p>
<h1 id="एव-तसय-वरतसथय-वरतचछदर-हररनप-"><strong>एवं तस्या व्रतस्थाया व्रतच्छिद्रं हरिर्नृप ।</strong></h1>
<h1 id="परपस-परयचरजजहम-मगहव-मगकत--५८-"><strong>प्रेप्सुः पर्यचरज्जिह्मो मृगहेव मृगाकृतिः ॥ ५८ ॥</strong></h1>
<h3 id="सतयधरम-57"><strong>सत्यधर्म</strong></h3>
<p>व्रतच्छिद्रं नियमव्यत्यासम् । प्रेप्सुर् इच्छुः । मृग व्याधो मृगाकृतिः सन्यथा तं हन्ति तथा जिह्मः कुटिलो गूहितस्वेहित इति यावत् ॥ ५८ ॥</p>
<h3 id="चटट-44"><strong>चट्टी</strong></h3>
<p>हरिरिन्द्रो व्रतस्य छिद्रं प्रेप्सुः प्राप्तुमिच्छुः । जिह्मः कुटिलः । साधुवेषो मृगहा लुब्धको यथा । मृगवंचनाय मृगवेषो भवति । तद्वदित्यर्थः ॥ ५८ ॥</p>
<h1 id="नधयगचछद-वरतचछदर-ततपरऽथ-महपत-"><strong>नाध्यगच्छद् व्रतच्छिद्रं तत्परोऽथ महीपते ।</strong></h1>
<h1 id="चनत-तवर-गत-शकर-कन-म-सयचछव-तवह--५९-"><strong>चिन्तां तीव्रां गतः शक्रः केन मे स्याच्छिवं त्विह ॥ ५९ ॥</strong></h1>
<h3 id="सतयधरम-58"><strong>सत्यधर्म</strong></h3>
<p>शिवं मङ्गलम् । शिवं भद्र इति विश्वः ॥ ५९ ॥</p>
<h3 id="चटट-45"><strong>चट्टी</strong></h3>
<p>तत्परो व्रतदोषान्वेषणनिष्ठोऽपि नाध्यगच्छत् ॥ ५९ ॥</p>
<h1 id="एकद-स-त-सनधययमचछषट-वरतकरशत-"><strong>एकदा सा तु सन्ध्यायामुच्छिष्टा व्रतकर्शिता ।</strong></h1>
<h1 id="असपषटवरयधतङघर-सषवप-वधमहत--६०-"><strong>अस्पृष्टवार्यधौताङ्घ्रिः सुष्वाप विधिमोहिता ॥ ६० ॥</strong></h1>
<h3 id="सतयधरम-59"><strong>सत्यधर्म</strong></h3>
<p>अस्पृष्टवारी अस्पृष्टोदका । विधिमोहिता दैवेन वैचित्यं प्रापिता सुष्वाप ॥६०॥</p>
<h3 id="चटट-46"><strong>चट्टी</strong></h3>
<p>अस्पृष्टवारी च सा अधौताङ्घ्रिश्च ॥ ६० ॥</p>
<h1 id="लबधव-तदनतर-शकर-नदरपहतचतस-"><strong>लब्ध्वा तदन्तरं शक्रो निद्रोपहतचेतसः ।</strong></h1>
<h1 id="दत-परवषट-उदर-यगश-यगमयय--६१-"><strong>दितेः प्रविष्ट उदरं योगेशो योगमायया ॥ ६१ ॥</strong></h1>
<h3 id="पदरतनवल-37"><strong>पदरत्नावली</strong></h3>
<p>योगमायया योगसामर्थ्येन ॥ ६१ ॥</p>
<h3 id="सतयधरम-60"><strong>सत्यधर्म</strong></h3>
<p>तदन्तरं तमवकाशम् । योगमायया योगसामर्थ्येन ॥ ६१ ॥</p>
<h3 id="चटट-47"><strong>चट्टी</strong></h3>
<p>तदन्तरं तमवकाशम् । निद्रया हृतं चेतो यस्याः । योगमायया योगसामर्थ्येन ॥६१॥</p>
<h1 id="चकरतत-सपतध-गरभ-वजरण-कनकपरभम-"><strong>चकर्त्त सप्तधा गर्भं वज्रेण कनकप्रभम् ।</strong></h1>
<h1 id="रदनत-सपतधकक-म-रदरत-तन-पन--६२-"><strong>रुदन्तं सप्तधैकैकं मा रोदीरिति तान् पुनः ॥ ६२ ॥</strong></h1>
<h3 id="सतयधरम-61"><strong>सत्यधर्म</strong></h3>
<p>कनकप्रभं सुवर्णवर्णम् । कनकेत्यत्र विपर्यये पितृत्वं न गच्छतीतिवद्गर्भनाशो नास्तीति द्योतनार्थं कनकेत्युक्तिः । गर्भं सप्तधा चिच्छेद । एकैकं रुदन्तं पुनः सप्तधा चकर्तैकैकं प्रातिस्विक्येन । तान्मा त्वं रोदी रोदनं कुर्वित्यब्रवीदिति शेषः ॥ ६२ ॥</p>
<h3 id="चटट-48"><strong>चट्टी</strong></h3>
<p>मा रोदीरित्युपलालयन्निव तान्पुनरेकैकं सप्तधा चकर्त चिच्छेद ॥ ६२ ॥</p>
<h1 id="त-तमच-पडयमन१-सरव-परञजलय-नप-"><strong>ते तमूचुः पीड्यमानाः१ सर्वे प्राञ्जलयो नृप ।</strong></h1>
<h1 id="न-जघसस-क-तवनदर-भरतर-मरतसतव--६३-"><strong>नो जिघांससि किं त्विन्द्र भ्रातरो मरुतस्तव ॥ ६३ ॥</strong></h1>
<h3 id="पदरतनवल-38"><strong>पदरत्नावली</strong></h3>
<p>जिघांससि हन्तुमिच्छसि ॥ ६३ ॥</p>
<h3 id="सतयधरम-62"><strong>सत्यधर्म</strong></h3>
<p>पीड््यमानाः खण्डनेन तमाखण्डलं नोऽस्माञ्जिघांससि हन्तुमिच्छसि । मरुत-स्तन्नामानस्तव भ्रातरः । किन्विति सरलः पाठः किलेत्यर्थे । न वयं तव विद्विष इति वा ॥६३॥</p>
<h3 id="चटट-49"><strong>चट्टी</strong></h3>
<p>जिघांससि हन्तुमिच्छसि ॥ ६३ ॥</p>
<h1 id="म-भषट-भरतर-महय-ययमतयह-कशक-"><strong>मा भैष्ट भ्रातरो मह्यं यूयमित्याह कौशिकः ।</strong></h1>
<h1 id="अननयभवन-परषदनतमन-मरत-गणन--६४-"><strong>अनन्यभावान् पार्षदानात्मनो मरुतां गणान् ॥ ६४ ॥</strong></h1>
<h3 id="पदरतनवल-39"><strong>पदरत्नावली</strong></h3>
<p>मा भैष्ट भयं मा कुरुध्वम् । कौशिक इन्द्रः, मरुतां गणानाह ॥ ६४ ॥</p>
<h3 id="सतयधरम-63"><strong>सत्यधर्म</strong></h3>
<p>मह्यं मन्मा भैष्ठ न भीता भवत । कौशिक इन्द्रो मरुतः सप्तगणान्सप्तसप्तकम् । अनन्यभावानेकमनस्कानात्मनः स्वस्य पार्षदान् दासकूटघटितान् । यूयं मम भ्रातरः सौभ्रात्रयुता इत्याहेति सम्बन्धः । ‘‘सप्तगणा वेमे मरुतः’’ इति श्रुतेः ॥ ६४ ॥</p>
<h3 id="चटट-50"><strong>चट्टी</strong></h3>
<p>मा भैष्ठ मा भयं कुरुध्वम् । कौशिक इन्द्रः । गणाः । ‘‘सप्तगणा वै मरुत’’ इति श्रुतेः</p>
<p>॥ ६४,६५ ॥</p>
<h1 id="न-ममर-दतरगरभ-शरनवसनकमपय-"><strong>न ममार दितेर्गर्भः श्रीनिवासानुकम्पया ।</strong></h1>
<h1 id="बहध-कलशकषणण-दरणयसतरण-यथ-भवन--६५-"><strong>बहुधा कुलिशक्षुण्णो द्रौण्यस्त्रेण यथा भवान् ॥ ६५ ॥</strong></h1>
<h3 id="सतयधरम-64"><strong>सत्यधर्म</strong></h3>
<p>कुलिशशकलितो गर्भः कथं न ममारोदरान्तर इति परीक्षिच्छङ्कां शुको नेदं चित्रं चित्रचरित्रे भगवति । हे परीक्षित् साक्षी न परीक्षणीयोऽन्यस्त्वामेव त्वं विलोकयेत्याह ॥ न ममारेति । श्रीनिवासानुकम्पया इयत्पर्यन्तं तयाऽऽराधितमाधवदयया द्रौणेरश्वत्थाम्नोऽस्त्रेण ब्रह्मास्त्रेण बहुधा क्षुण्ण इति दृष्टान्ते दार्ष्टान्तिके च कुलिशेनेति विशेषः । ‘‘द्रौण्यस्त्रविप्लुष्टमिदं मदङ्गं सन्तानबीजं कुरुपाण्डवानाम् । जुगोप कुक्षिं गत आत्तचक्रः’’ इत्यादेः ॥ ६५ ॥</p>
<h1 id="सकदषटवऽऽदपरष-परष-यत-सतमतम१-"><strong>सकृदिष्ट्वाऽऽदिपुरुषं पुरुषो याति सात्मताम्१ ।</strong></h1>
<h1 id="सवतसर-कञचदन-दतय-यदधरररचत--६६-"><strong>संवत्सरं किञ्चिदूनं दित्या यद्धरिरर्चितः ॥ ६६ ॥</strong></h1>
<h3 id="पदरतनवल-40"><strong>पदरत्नावली</strong></h3>
<p>साम्यतां समानरूपताम् । हरिः श्रीनारायणो दित्या किञ्चिदूनं संवत्सरमर्चितो यदतः साम्यतां यातीति किमु । कुतः ? पुरुषः सकृत् संपूज्य साम्यतां याति तस्मात् ॥ ६६ ॥</p>
<h3 id="सतयधरम-65"><strong>सत्यधर्म</strong></h3>
<p>कैमुत्येन मरुताममृत्युमाह ॥ सकृदिति । यद्यस्मात्सकृदेकवारमिष्ट्वा सम्पूज्य सात्मतां सारूप्यम् । अनया तु किञ्चिदूनं संवत्सरमर्चितोऽच्युतः सात्मतां सप्राणतां दद्यादिति मुक्तिकालोऽपि बहुलः फलं च लघ्विति न चित्रमिति भावः ॥ ६६ ॥</p>
<h3 id="चटट-51"><strong>चट्टी</strong></h3>
<p>न ममार दितेर्गर्भमित्येतन्न चित्रमित्याह ॥ सकृदिति । पुरुषो जीवः पुरुषं परमपुरुषं सकृदिष्ट्वाऽपि सात्मतां सारूप्यमपि याति । दित्या च किञ्चिदूनसंवत्सरं हरिरर्चितो यतस्तस्मान्न ममारेति न चित्रमित्यर्थः । यद्वा । मरुतां दितिपुत्रत्वेऽपि देवत्वप्राप्तौ हेतुरनेनोच्यते ॥ ६६ ॥</p>
<h1 id="सजरनदरण-पञचशद-दवसत-मरतऽभवन-"><strong>सजूरिन्द्रेण पञ्चाशद् देवास्ते मरुतोऽभवन् ।</strong></h1>
<h1 id="वयपहय-मतदष-त-हरण-समप-कत--६७-"><strong>व्यपोह्य मातृदोषं ते हरिणा सोमपा कृताः ॥ ६७ ॥</strong></h1>
<h3 id="पदरतनवल-41"><strong>पदरत्नावली</strong></h3>
<p>इन्द्रेण सजूः सह । ‘अश्विभ्यामुषसा सजूः’ इत्यादौ दृष्टत्वात् । हरिणेन्द्रेण । सोमपाः सोमं पिबन्तः ॥ ६७ ॥</p>
<h3 id="सतयधरम-66"><strong>सत्यधर्म</strong></h3>
<p>एकोनपञ्चाशते शक्र एक इतीन्द्रेण सजूः सह । सजूर्गणेन तृम्पतु । अश्विभ्यामुषसा सजूरित्यादौ तथा व्याख्यातत्वात् । वक्ष्यति च सजूरर्थं ग्रन्थकृदपीन्द्रेण सहितान्देवीति । ननु जुषी प्रीतिसेवनयोरित्यस्मात्सम्पदादिक्विपि समाना प्रीतिः सेवा यस्येति समानशब्दस्य समानस्य छन्दसीति सभावे सहशब्दस्य वोपसर्जनस्येति वा सभावे ससजुषोरिति रुत्वे र्वोरुपधाया दीर्घ इति दीर्घत्वे च निष्पन्नः सजूःशब्दः कथं सहेत्येतन्मात्रार्थक इति चेन्न । ऊर्यादिच्विडाचश्चेति व्याख्या काशिकायां सजूःशब्दः सहार्थे वर्तत इत्युक्तेरत्र रूढ्या सहशब्दार्थकमिदमव्ययमिति ज्ञेयम् । पञ्चाशत्सङ्ख्या देवा मरुतो मरुन्नामानः । मेति रोदीरित्यानुपूर्व्यादिह्नस्वे रुतशब्दाकारलोपे मरुदिति ऋग्भाष्यटीकोक्तेः । पृषोदरीयं सर्वमिदमुदरस्थविषयेऽनुमोदनार्हमिति ज्ञेयम् । मातृदोषं व्यपोह्येति मरुन्मरुत्वपक्षान्वयि । हरिणेन्द्रेण मातृदोषं स्वमारणकारणकुमारार्थं माधवाराधनजं स्वमातृहस्तं व्यपोह तिरस्कृत्येन्द्रेण सजूः पञ्चाशन्मरुतो देवा अभवन्निति तदर्थः । ‘‘भुजबाहू प्रवेष्टो दोः’’ इत्यमरः । मातृदोषं हरिहय-हननसङ्कल्परूपं वा । सोमपास्तत्पानार्हा कृताः ॥ ६७ ॥</p>
<h3 id="चटट-52"><strong>चट्टी</strong></h3>
<p>इन्द्रेण सजूः सह । हरिणेन्द्रेण दितिसेवितेन विष्णुना वा । मातृदोषं दैत्यत्वं व्यपोह्य परिहृत्य । सोमपाः सोमपानार्हाः कृताः ॥ ६७ ॥</p>
<h1 id="दतरतथय-ददश-कमरननलपरभन-"><strong>दितिरुत्थाय ददृशे कुमाराननलप्रभान् ।</strong></h1>
<h1 id="इनदरण-सहतन-दव-परयतषयदननदत--६८-"><strong>इन्द्रेण सहितान् देवी पर्यतुष्यदनिन्दिता ॥ ६८ ॥</strong></h1>
<h3 id="पदरतनवल-42"><strong>पदरत्नावली</strong></h3>
<p>पर्यतुष्यत् सचेतनत्वात् ॥ ६८ ॥</p>
<h3 id="सतयधरम-67"><strong>सत्यधर्म</strong></h3>
<p>अनिन्दिता वस्तुतः साधुत्वात् ॥ ६८ ॥</p>
<h3 id="चटट-53"><strong>चट्टी</strong></h3>
<p>पर्यतुष्यद्गर्भच्छेदेऽपि पुत्राणां मरणाभावादिति भावः ॥ ६८-७० ॥</p>
<h1 id="अथनदरमह-ततहमदतयन-भयवहम-"><strong>अथेन्द्रमाह ताताहमादित्यानां भयावहम् ।</strong></h1>
<h1 id="अपतयमचछनतयचर-वरतमतत-सदषकरम--६९-"><strong>अपत्यमिच्छन्त्यचरं व्रतमेतत् सुदुष्करम् ॥ ६९ ॥</strong></h1>
<h3 id="पदरतनवल-43"><strong>पदरत्नावली</strong></h3>
<p>आदित्यानाम् अदितिपुत्राणाम् ॥ ६९ ॥</p>
<h3 id="सतयधरम-68"><strong>सत्यधर्म</strong></h3>
<p>आदित्यानां दित्यदित्येति ण्यः । देवानां सुदुष्करं खलन्तः ॥ ६९ ॥</p>
<h1 id="एक-सङकलपत-पतर-सपतसपतभवन-कथम-"><strong>एकः सङ्कल्पितः पुत्रः सप्तसप्ताभवन् कथम् ।</strong></h1>
<h1 id="यद-त-वदत-पतर-सतय-कथय-म-मष--७०-"><strong>यदि ते विदितं पुत्र सत्यं कथय मा मृषा ॥ ७० ॥</strong></h1>
<h3 id="सतयधरम-69"><strong>सत्यधर्म</strong></h3>
<p>सप्तसप्त एकोनपञ्चाशत्सङ्ख्याः ॥ ७० ॥</p>
<h1 id="इनदर-उवच"><strong>इन्द्र उवाच—</strong></h1>
<h1 id="अमब-तऽह-वयवसतमपधरयगतऽनतकम-"><strong>अम्ब तेऽहं व्यवसितमुपधार्यागतोऽन्तिकम् ।</strong></h1>
<h1 id="लबधनतरऽचछद-गरभमरथबदधरन-धरमवत--७१-"><strong>लब्धान्तरोऽच्छिदं गर्भमर्थबुद्धिर्न धर्मवित् ॥ ७१ ॥</strong></h1>
<h3 id="सतयधरम-70"><strong>सत्यधर्म</strong></h3>
<p>हे अम्ब । अम्बार्थनद्योरिति ह्रस्वः । व्यवसितं मद्वचननिश्चयमर्थबुद्धिरैहिकक्षेम-मात्रदृष्टिः । धर्मविन्न पारत्रिकदृष्टिर्न गर्भकर्तनस्य पापप्रापकत्वात् । लब्धान्तर उच्छिष्टास्पृष्ट-सलिलायास्तव शयनाल्लब्धावकाशः ॥ ७१ ॥</p>
<h3 id="चटट-54"><strong>चट्टी</strong></h3>
<p>दित्या निष्कपटे उक्ते सति इन्द्रोऽपि निष्कपटमेवाह ॥ अम्बेति । लब्धमन्तरमवकाशो येन स तथा । अर्थ एव बुद्धिर्यस्य स तथा ॥ ७१,७२ ॥</p>
<h1 id="कत-म-सपतध-गरभ-आसन-सपत-कमरक-"><strong>कृतो मे सप्तधा गर्भ आसन् सप्त कुमारकाः ।</strong></h1>
<h1 id="तऽप-चककश-वकण-सपतध-नप-ममरर--७२-"><strong>तेऽपि चैकैकशो वृक्णाः सप्तधा नापि मम्रिरे ॥ ७२ ॥</strong></h1>
<h3 id="सतयधरम-71"><strong>सत्यधर्म</strong></h3>
<p>मे मया । तेऽपि न मम्रिरे ॥ ७२ ॥</p>
<h1 id="ततसतत-परमशचरय-वकषयधयवसत-मय-"><strong>ततस्तत् परमाश्चर्यं वीक्ष्याध्यवसितं मया ।</strong></h1>
<h1 id="महपरषपजय-सदध-करयनषङगण--७३-"><strong>महापुरुषपूजायाः सिद्धिः कार्यानुषङ्गिणी ॥ ७३ ॥</strong></h1>
<h3 id="पदरतनवल-44"><strong>पदरत्नावली</strong></h3>
<p>कार्यानुषङ्गिणी कार्यानुकूलं सङ्गमयति ॥ ७३ ॥</p>
<h3 id="सतयधरम-72"><strong>सत्यधर्म</strong></h3>
<p>श्रीनिवासानुकम्पयेति प्रागुक्तं विविच्य वक्ति ॥ तत इति । तत्परमाश्चर्यं वीक्ष्य कर्तनं प्राणवर्तनं चेति परमाश्चर्यं वीक्ष्य ततोऽनन्तरं महापुरुषपूजायाः सिद्धिः कार्यं स्वरसतो भगवत्क्लृप्तम् । अनुषङ्ग इति स तथेति मया व्यवसितं निश्चितम् ॥ ७३ ॥</p>
<h3 id="चटट-55"><strong>चट्टी</strong></h3>
<p>अध्यवसायप्रकारमेवाह ॥ महापुरुषेति । महापुरुषस्य भगवतः पूजा यस्य सकाशाद्भवित्री सिद्धिः फलं भवत् प्रसाद इति यावत् । कार्यानुषङ्गिणीं कार्याविनाभूतनियमेनाभिलषितकार्यसाधकः । अतो दितिकृतसेवाजन्यभगवत्प्रसादेन मरुतो न मम्रिर इति भावः ॥ ७३ ॥</p>
<h1 id="आरधन-भगवत-ईहमन-नरशष-"><strong>आराधनं भगवत ईहमाना निराशिषः ।</strong></h1>
<h1 id="य-त-नचछनतयप-पर-त-सवरथकशल-समत--७४-"><strong>ये तु नेच्छन्त्यपि परं ते स्वार्थकुशलाः स्मृताः ॥ ७४ ॥</strong></h1>
<h1 id="आरधयतमपरद-दवमतमन-जगदशवरम-"><strong>आराध्यात्मप्रदं देवमात्मानं जगदीश्वरम् ।</strong></h1>
<h1 id="क-वणत-गणसपरश-बध-सयननरकऽप-यत--७५-"><strong>को वृणीत गुणस्पर्शं बुधः स्यान्नरकेऽपि यत् ॥ ७५ ॥</strong></h1>
<h3 id="पदरतनवल-45"><strong>पदरत्नावली</strong></h3>
<p>फलकामक्रियायोगभाविन्येवंविधा सिद्धिरभूत् किमु निराशीस्त्वेनेति भावेनाह– आराधनमिति । गुणस्पर्शं विषयसुखम् ॥ ७४,७५ ॥</p>
<p>॥ इति श्रीमद्भागवतटीकायां विजयध्वजतीर्थभिक्षुकृतायां</p>
<p>षष्ठस्कन्धे अष्टादशोऽध्यायः ॥</p>
<h3 id="सतयधरम-73"><strong>सत्यधर्म</strong></h3>
<p>कामुकविषये हरिपरिचर्यैतादृशी किमु वक्तव्यमकामुकविषय इति वक्तुं तां स्तौति ॥ आराधनमिति । ईहमानास्तदेव माधवाराधनमिच्छन्तो निराशिषोऽफलाभिलाषाः । मोक्षाकाङ्क्षाऽपि नास्तीत्याह । परमुत्तममपि ये नेच्छन्ति ते स्वार्थकुशला अप्रतिहतेहितातिशयितफलसम्पादनपटव इति । स्मृता इत्यनेन समयसम्मतिमदिदं प्रमेयमिति को । बुधो वृणीत न कोऽपि । यदि वृणीत स कः कुत्सित इत्यावृत्यान्वयः गुणस्पर्शं मात्रास्पर्शं वैषयिकं सुखमिति यावत् । यन्नरकेऽपि वर्तते तत् ॥ ७४,७५ ॥</p>
<h3 id="चटट-56"><strong>चट्टी</strong></h3>
<p>यद्यपि सेवया प्रसन्नो भगवान् सर्वकामान्प्रयच्छति । तथाऽपि निष्कामनया सेव्य इति दितिं कटाक्षीकृत्याह ॥ आराधनमिति द्वाभ्याम् । ये निराशिषो निष्कामा आराधनमीहमानाः कुर्वाणः सन्तः । परमपि परमपुरुषार्थं मोक्षमपि नेच्छन्ति । ते स्वार्थसाधनकुशला इत्यर्थः ॥ आत्मानमपि प्रददातीति तथा । आराध्य गुणस्पर्शं विषयभोगं बुधः को वृणीत । यस्मात्तन्नरकेऽपि स्यात् ॥७४,७५॥</p>
<h1 id="तदद-मम-दरजनय-बलशसय-महयस-"><strong>तदिदं मम दौर्जन्यं बालिशस्य महीयसि ।</strong></h1>
<h1 id="कषनतमरहस-मतसतव-दषटय-गरभऽमततथत--७६-"><strong>क्षन्तुमर्हसि मातस्त्वं दिष्ट्या गर्भोऽमृतोत्थितः ॥ ७६ ॥</strong></h1>
<h3 id="सतयधरम-74"><strong>सत्यधर्म</strong></h3>
<p>अकुटिलमानसेन निटिललेखोऽन्यथा भवतीत्यकुटिलमानसां मातरं सहस्राक्षः क्षमापयतीत्याह ॥ तदिति । महीयस्यतिश्रेष्ठे मातर्बालिशस्य । मूर्खस्येत्यवदन्वदंश्च बालिशस्येति बालोऽस्त्यस्मिन्निति बाली तव गर्भस्तस्य शं सुखं बालिन्यास्तव शं क्षेमप्रसवसुखं च येन तस्येति नैरपराध्यं सूचयामासेति ज्ञेयम् । दौर्जन्यं दुर्जनतां क्षन्तुमर्हसि । अमृतः सन् तव गर्भ उत्थितो बहिरुत्पत्तितः । मृत उत्थित उज्जीवितः दिष्ट्या दैवतो दिष्ट्या गर्भस्तत्सदृशोऽहमपि मृतोत्थितः । त्वत्सङ्कल्पेन मृतप्रायो हरिकरुणयोत्थित इति बालिशपदसूचितार्थविवक्षयाऽयमर्थ इति बोध्यम् ॥ ७६ ॥</p>
<h3 id="चटट-57"><strong>चट्टी</strong></h3>
<p>महीयसि हे महत्तमे । मृतः सन्नुत्थितः । दिष्ट्या मङ्गलम् ॥ ७६–७८ ॥</p>
<p>॥ इति श्रीभागवतटिप्पण्यां चट्टीव्याख्यायां षष्ठस्कन्धे अष्टादशोऽध्यायः ॥ ६–१८ ॥</p>
<h1 id="शरशक-उवच-2"><strong>श्रीशुक उवाच—</strong></h1>
<h1 id="इनदरसतयऽभयनजञत-शकलभवन-तषटय-"><strong>इन्द्रस्तयाऽभ्यनुज्ञातः शुक्लभावेन तुष्टया ।</strong></h1>
<h1 id="मरदभ-सह-त-नतव-जगम-तरदव-परभ--७७-"><strong>मरुद्भिः सह तां नत्वा जगाम त्रिदिवं प्रभुः ॥ ७७ ॥</strong></h1>
<h3 id="सतयधरम-75"><strong>सत्यधर्म</strong></h3>
<p>शुद्धभावेन मनश्शुद्ध्या तुष्ट्या यथार्थभाषणेन मरुद्भिः सह नत्वा ताम् । तयाऽनुज्ञातस्तैः सह त्रिदिवं जगाम ॥ ७७ ॥</p>
<h1 id="एव-त-सरवमखयत-यनम-तव-पररपचछस-"><strong>एवं ते सर्वमाख्यातं यन्मां त्वं प्ररिपृच्छसि ।</strong></h1>
<h1 id="मङगल-मरत-जनम-क-भय-शरतमचछस--७८-"><strong>मङ्गलं मरुतां जन्म किं भूयः श्रोतुमिच्छसि ॥ ७८ ॥</strong></h1>
<p>॥ इति श्रीमद्भागवते षष्ठस्कन्धे अष्टादशोऽध्यायः ॥</p>
<h3 id="सतयधरम-76"><strong>सत्यधर्म</strong></h3>
<p>मङ्गलं मङ्गलप्रदम् ॥ ७८ ॥</p>
<p><strong>॥ इति श्रीभागवतटिप्पण्यां सत्यधर्मकृतायां षष्ठेऽष्टादशोऽध्यायः ॥ ६–१८ ॥</strong></p>

  </div>
</article>


        

        



    <aside class="card border noPrint" id="section-tree-item-bhAgavatam_madhva-tAtparya-nirNayaH_sarva-prastutiH_06_ShaShThaskandhaH_18_aShTAdasho-dhyAyaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/06_ShaShThaskandhaH/18_aShTAdasho-dhyAyaH/">१८ अष्टादशोऽध्यायः </a>
            <a data-toggle="collapse" href="#section-tree-item-body-bhAgavatam_madhva-tAtparya-nirNayaH_sarva-prastutiH_06_ShaShThaskandhaH_18_aShTAdasho-dhyAyaH_md" role="button" aria-expanded="false" aria-controls="section-tree-item-body-bhAgavatam_madhva-tAtparya-nirNayaH_sarva-prastutiH_06_ShaShThaskandhaH_18_aShTAdasho-dhyAyaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_madhva-tAtparya-nirNayaH_sarva-prastutiH_06_ShaShThaskandhaH_18_aShTAdasho-dhyAyaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १८ अष्टादशोऽध्यायः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
