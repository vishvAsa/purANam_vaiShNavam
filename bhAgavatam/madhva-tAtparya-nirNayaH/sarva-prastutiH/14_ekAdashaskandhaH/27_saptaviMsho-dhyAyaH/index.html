<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | २७ सप्तविंशोऽध्यायः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="२७ सप्तविंशोऽध्यायः">
  <meta property="og:description" content="क्रियायोगं समाचक्ष्व भवदाराधनं प्रभो ॥ अथ सप्तविंशोऽध्यायः ॥
उद्धव उवाच– क्रियायोगं समाचक्ष्व भवदाराधनं प्रभो । येन त्वां ये यथाऽर्चन्ति सात्वताः सात्वतर्षभ ॥ १ ॥ पदरत्नावली कर्मयोगानुष्ठानप्रकारं प्रपञ्चयत्यस्मिन्नध्याये । तत्रोद्धवो धिष्ण्येष्वित्यादिना सङ्क्षिप्योक्तं क्रियायोगं विस्तरतो विविदिषुः पृच्छति क्रियायोगमित्यादिना । ‘‘क्रिया तु निष्कृतौ शिक्षाचिकित्सापापकर्मसु । कारणारम्भपूजासु सम्प्रधारणचेष्टयोः’’ इत्यतो विवक्षितमाह– भवदाराधनमिति । ये सात्वताः सात्वततन्त्रोक्तविधानं विद्वांसस् ते, येन केन, यथा कथं, अर्चन्ति
॥ १ ॥
श्रीनिवासतीर्थीया कर्मानुष्ठानप्रकारं प्रपञ्चयत्यस्मिन्नध्याये । तत्रोद्धवः संक्षिप्योक्तं क्रियायोगं विस्तरतो विविदिषुः पृच्छति ॥ क्रियायोगमित्यादिना । ये सात्त्वताः पञ्चरात्रोक्तप्रकारेण कर्मानुष्ठातारस्ते येन कर्मणा त्वां यथाकथमर्चन्ति तं भगवदाराधनरूपं क्रियायोगं समाचक्ष्व वदेत्यन्वयः ॥ १ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="२७ सप्तविंशोऽध्यायः">
  <meta itemprop="description" content="क्रियायोगं समाचक्ष्व भवदाराधनं प्रभो ॥ अथ सप्तविंशोऽध्यायः ॥
उद्धव उवाच– क्रियायोगं समाचक्ष्व भवदाराधनं प्रभो । येन त्वां ये यथाऽर्चन्ति सात्वताः सात्वतर्षभ ॥ १ ॥ पदरत्नावली कर्मयोगानुष्ठानप्रकारं प्रपञ्चयत्यस्मिन्नध्याये । तत्रोद्धवो धिष्ण्येष्वित्यादिना सङ्क्षिप्योक्तं क्रियायोगं विस्तरतो विविदिषुः पृच्छति क्रियायोगमित्यादिना । ‘‘क्रिया तु निष्कृतौ शिक्षाचिकित्सापापकर्मसु । कारणारम्भपूजासु सम्प्रधारणचेष्टयोः’’ इत्यतो विवक्षितमाह– भवदाराधनमिति । ये सात्वताः सात्वततन्त्रोक्तविधानं विद्वांसस् ते, येन केन, यथा कथं, अर्चन्ति
॥ १ ॥
श्रीनिवासतीर्थीया कर्मानुष्ठानप्रकारं प्रपञ्चयत्यस्मिन्नध्याये । तत्रोद्धवः संक्षिप्योक्तं क्रियायोगं विस्तरतो विविदिषुः पृच्छति ॥ क्रियायोगमित्यादिना । ये सात्त्वताः पञ्चरात्रोक्तप्रकारेण कर्मानुष्ठातारस्ते येन कर्मणा त्वां यथाकथमर्चन्ति तं भगवदाराधनरूपं क्रियायोगं समाचक्ष्व वदेत्यन्वयः ॥ १ ॥">
  <meta itemprop="wordCount" content="4586">
  <meta name="twitter:card" content="summary">
  <meta name="twitter:title" content="२७ सप्तविंशोऽध्यायः">
  <meta name="twitter:description" content="क्रियायोगं समाचक्ष्व भवदाराधनं प्रभो ॥ अथ सप्तविंशोऽध्यायः ॥
उद्धव उवाच– क्रियायोगं समाचक्ष्व भवदाराधनं प्रभो । येन त्वां ये यथाऽर्चन्ति सात्वताः सात्वतर्षभ ॥ १ ॥ पदरत्नावली कर्मयोगानुष्ठानप्रकारं प्रपञ्चयत्यस्मिन्नध्याये । तत्रोद्धवो धिष्ण्येष्वित्यादिना सङ्क्षिप्योक्तं क्रियायोगं विस्तरतो विविदिषुः पृच्छति क्रियायोगमित्यादिना । ‘‘क्रिया तु निष्कृतौ शिक्षाचिकित्सापापकर्मसु । कारणारम्भपूजासु सम्प्रधारणचेष्टयोः’’ इत्यतो विवक्षितमाह– भवदाराधनमिति । ये सात्वताः सात्वततन्त्रोक्तविधानं विद्वांसस् ते, येन केन, यथा कथं, अर्चन्ति
॥ १ ॥
श्रीनिवासतीर्थीया कर्मानुष्ठानप्रकारं प्रपञ्चयत्यस्मिन्नध्याये । तत्रोद्धवः संक्षिप्योक्तं क्रियायोगं विस्तरतो विविदिषुः पृच्छति ॥ क्रियायोगमित्यादिना । ये सात्त्वताः पञ्चरात्रोक्तप्रकारेण कर्मानुष्ठातारस्ते येन कर्मणा त्वां यथाकथमर्चन्ति तं भगवदाराधनरूपं क्रियायोगं समाचक्ष्व वदेत्यन्वयः ॥ १ ॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/madhva-tAtparya-nirNayaH\/sarva-prastutiH\/14_ekAdashaskandhaH\/27_saptaviMsho-dhyAyaH\/".replace(basePath, "/");
  pageVars.pageParams = {};
  pageVars.pageSource = "bhAgavatam\/madhva-tAtparya-nirNayaH\/sarva-prastutiH\/14_ekAdashaskandhaH\/27_saptaviMsho-dhyAyaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> २७ सप्तविंशोऽध्यायः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="२७ सप्तविंशोऽध्यायः">२७ सप्तविंशोऽध्यायः</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="करययग-समचकषव-भवदरधन-परभ">क्रियायोगं समाचक्ष्व भवदाराधनं प्रभो</h2>
<p><strong>॥ अथ सप्तविंशोऽध्यायः ॥</strong></p>
<h1 id="उदधव-उवच"><strong>उद्धव उवाच–</strong></h1>
<h1 id="करययग-समचकषव-भवदरधन-परभ-"><strong>क्रियायोगं समाचक्ष्व भवदाराधनं प्रभो ।</strong></h1>
<h1 id="यन-तव-य-यथऽरचनत-सतवत-सतवतरषभ--१-"><strong>येन त्वां ये यथाऽर्चन्ति सात्वताः सात्वतर्षभ ॥ १ ॥</strong></h1>
<h3 id="पदरतनवल"><strong>पदरत्नावली</strong></h3>
<p>कर्मयोगानुष्ठानप्रकारं प्रपञ्चयत्यस्मिन्नध्याये । तत्रोद्धवो धिष्ण्येष्वित्यादिना सङ्क्षिप्योक्तं क्रियायोगं विस्तरतो विविदिषुः पृच्छति क्रियायोगमित्यादिना । ‘‘क्रिया तु निष्कृतौ शिक्षाचिकित्सापापकर्मसु । कारणारम्भपूजासु सम्प्रधारणचेष्टयोः’’ इत्यतो विवक्षितमाह– भवदाराधनमिति । ये सात्वताः सात्वततन्त्रोक्तविधानं विद्वांसस् ते, येन केन, यथा कथं, अर्चन्ति</p>
<p>॥ १ ॥</p>
<h3 id="शरनवसतरथय"><strong>श्रीनिवासतीर्थीया</strong></h3>
<p>कर्मानुष्ठानप्रकारं प्रपञ्चयत्यस्मिन्नध्याये । तत्रोद्धवः संक्षिप्योक्तं क्रियायोगं विस्तरतो विविदिषुः पृच्छति ॥ क्रियायोगमित्यादिना । ये सात्त्वताः पञ्चरात्रोक्तप्रकारेण कर्मानुष्ठातारस्ते येन कर्मणा त्वां यथाकथमर्चन्ति तं भगवदाराधनरूपं क्रियायोगं समाचक्ष्व वदेत्यन्वयः ॥ १ ॥</p>
<h3 id="परमयचनदरक"><strong>प्रमेयचन्द्रिका</strong></h3>
<p>अत्रोद्धवेन प्राक् संक्षेपत उक्तं क्रियायोगं विस्तरेण ज्ञातुकामेन प्रश्नः क्रियते ॥ क्रियायोगमित्यादिना ॥ येन क्रियायोगेन यथा येन प्रकारेण तं क्रियायोगमिति सम्बन्धः । सत्वं तु शोभनत्वं स्यात्तद्युक्ताः सात्वताः स्मृताः ॥ १ ॥</p>
<h1 id="एतद-वदनत-मनय-महरनशरयस-नणम-"><strong>एतद् वदन्ति मुनयो मुहुर्निःश्रेयसं नृणाम् ।</strong></h1>
<h1 id="नरद-भगवन-वयस-आचरयऽङगरस-सत--२-"><strong>नारदो भगवान् व्यास आचार्योऽङ्गिरसः सुतः ॥ २ ॥</strong></h1>
<h3 id="पदरतनवल-1"><strong>पदरत्नावली</strong></h3>
<p>इदमेव वक्तव्यमिति किम्, किमन्यन्न स्यादिति तत्राह– एतदिति । मुनय एतद् भगवदाराधनं नृणां निःश्रेयसं पुरुषार्थसाधनं मुहुर्मुहुरनुक्षणं वदन्ति । ग्राह्यत्वे तान् निर्दिशति नारद इत्यादिना । अङ्गिरसः सुत आचार्यो बृहस्पतिः ॥ २ ॥</p>
<h3 id="शरनवसतरथय-1"><strong>श्रीनिवासतीर्थीया</strong></h3>
<p>नन्वन्यद्विहायेदमेव कस्मात्पृच्छसीत्यत आह ॥ एतदिति । एतद्भवदर्चनं निःश्रेयसं श्रेयःसाधनं वदन्ति । के ते मुनय इत्यत आह ॥ नारद इत्यादिना । अङ्गिरसः सुतः । आचार्यो बृहस्पतिरित्यन्वयः ॥ २ ॥</p>
<h3 id="परमयचनदरक-1"><strong>प्रमेयचन्द्रिका</strong></h3>
<p>एतद्भगवदर्चनं मुहुरतिशयेन निःश्रेयसं मोक्षसाधनम् । के ते मुनय इत्यत उक्तम् ॥ नारद इति ॥ अङ्गिरसः सुत आचार्यो बृहस्पतिः ॥ २ ॥</p>
<h1 id="नसत-त-मखमभजद-यदह-भगवनज-"><strong>निःसृतं ते मुखाम्भोजाद् यदाह भगवानजः ।</strong></h1>
<h1 id="पतरभय-भगमखयभय-दवय-च-भगवन-भव--३-"><strong>पुत्रेभ्यो भृगुमुख्येभ्यो देव्यै च भगवान् भवः ॥ ३ ॥</strong></h1>
<h1 id="एतद-व-सरववरणनमशरमण-च-सममतम-"><strong>एतद् वै सर्ववर्णानामाश्रमाणां च सम्मतम् ।</strong></h1>
<h1 id="शरयसमततम-मनय-सतरशदरण-च-मनद--४-"><strong>श्रेयसामुत्तमं मन्ये स्त्रीशूद्राणां च मानद ॥ ४ ॥</strong></h1>
<h1 id="एतदध-कमलपतरकष-करमबनधवमचनम-"><strong>एतद्धि कमलपत्राक्ष कर्मबन्धविमोचनम् ।</strong></h1>
<h1 id="भकतय-चनरकतय-बरह-वशवशवरशवर--५-"><strong>भक्ताय चानुरक्ताय ब्रूहि विश्वेश्वरेश्वर ॥ ५ ॥</strong></h1>
<h3 id="पदरतनवल-2"><strong>पदरत्नावली</strong></h3>
<p>इतोऽपीदमेव श्रोतव्यं नान्यदित्याह– निःसृतमिति । ऋषिवचनानां विकल्प-सम्भवात् कथं निर्णय इत्यतो वाह– निःसृतमिति । भवदाज्ञया असुरजनमोहनायान्यथा वदन् शिवोपीदं ग्राह्यत्वेनाहेत्याह– देव्या इति । देव्या इत्यनेनाप्तिमूलत्वं सूचयति ॥ उत्तमश्रोतॄणा-मर्थायोक्तमस्तु नापरेषामधिकार इति नाश्रद्धेयमिति भावेनाह– एतदिति । सम्मतं समानम् ॥ अनेन कर्मबन्धविध्वंसाभावान्नानुष्ठानार्हमिति नेत्याह– कर्मेति ॥ ३–५ ॥</p>
<h3 id="शरनवसतरथय-2"><strong>श्रीनिवासतीर्थीया</strong></h3>
<p>इतोऽपीदमेव श्रोतव्यं नान्यदित्याह ॥ निःसृतमिति । ते मुखांभोजान्निःसृतं क्रियायोगं भगवानजो ब्रह्मा भृगुमुख्येभ्यः पुत्रेभ्यो यथाऽऽह तं प्रकारं वदेत्यर्थः । भवश्चेति चशब्दान्वयः ॥ इतोऽपीदमेव वाच्यमित्याह ॥ एतदिति । श्रेयसा-मुत्तमम् । एतत्सर्वेषां संमतम् ॥ ३–५ ॥</p>
<h3 id="परमयचनदरक-2"><strong>प्रमेयचन्द्रिका</strong></h3>
<p>ब्रह्मादिभिश्चैतदुपदिष्टमिति उच्यते ॥ निस्पृहमिति ॥ यदित्यस्यै-तदित्यनेनान्वयः ॥ ब्रह्मादिभिर्भृग्वादिभ्य उपदिष्टत्वेनास्य सर्वाधिकारिकत्वमिति न मन्तव्य-मित्युच्यते ॥ एतद्धीति ॥ ३–५ ॥</p>
<h1 id="शरभगवनवच"><strong>श्रीभगवानुवाच–</strong></h1>
<h1 id="न-हयनतऽननतपरसय-करमकणडसय-चदधव-"><strong>न ह्यन्तोऽनन्तपारस्य कर्मकाण्डस्य चोद्धव ।</strong></h1>
<h1 id="सकषपत-वरणयषयम-यथवदनपरवश--६-"><strong>संक्षिप्तं वर्णयिष्यामि यथावदनुपूर्वशः ॥ ६ ॥</strong></h1>
<h3 id="शरनवसतरथय-3"><strong>श्रीनिवासतीर्थीया</strong></h3>
<p>क्रियायोगं वदेत्युक्तम् । तत्र सर्वोऽपि क्रियायोगो वक्तुं न शक्यते । गहना कर्मणो गतिरित्युक्तत्वेनापरिच्छिन्नत्वात् । अपि तर्हि संक्षेपेण वक्ष्य इत्याशयेनाह ॥ भगवानिति । अनन्तपारस्य न विद्यतेऽन्तपारो यस्य स तस्य कर्मकाण्ड-स्यान्तो न हि । अथाऽपि संक्षिप्तं संक्षेपेणोक्तं क्रियायोगं यथावद्याथार्थ्येनानुपूर्वशो यथा-क्रमेण वर्णयिष्यामीत्यन्वयः ॥ ६ ॥</p>
<h3 id="दरघटभवदपक"><strong>दुर्घटभावदीपिका</strong></h3>
<p>हे उद्धव । अनन्तपारस्य नारायणप्रापकस्य कर्मकाण्डस्य कर्मसमुदायस्यातो न च नैवेतद्धि प्रमाणप्रसिद्धमिति । अनेनानन्तरपारस्येत्येतदन्तो नास्तीत्यनेन पुनरुक्तमिति चोद्यं परिहृतम् । अनन्तपारस्यान्तपाराभ्यां रहितेत्यर्थ इत्यनङ्गीकारात् ॥ ६ ॥</p>
<h3 id="परमयचनदरक-3"><strong>प्रमेयचन्द्रिका</strong></h3>
<p>अनन्तपारो ऽनन्तलक्षणः । पारः पर्यवसानं यस्य नास्ति सोऽनन्तपारस्तस्य कर्मकाण्डस्य कर्मकलापस्य । संक्षिप्तमिति क्रियाविशेषणम् ॥ ६ ॥</p>
<h1 id="वदकसतरनतरक-मशर-इत-म-तरवध-मख-"><strong>वैदिकस्त्रान्त्रिको मिश्र इति मे त्रिविधो मखः ।</strong></h1>
<h1 id="तरयणमपसतनव-वधन-म-समचरत--७-"><strong>त्रयाणामीप्सितेनैव विधिना मां समाचरेत् ॥ ७ ॥</strong></h1>
<h3 id="पदरतनवल-3"><strong>पदरत्नावली</strong></h3>
<p>वैदिको वेदाधिकारिविषयोऽग्निष्टोमादिः । तान्त्रिकस् तन्त्राधिकारिविषयः पुष्पाञ्जल्यादिः । मिश्रः स्त्रीशूद्रादिविषयो नामसङ्कीर्तनादिः । मखो यागः पूजालक्षणः । तत्तदधिकारिणमाह– त्रयाणामिति । इप्सीतेन योग्येन ॥ ७ ॥</p>
<h3 id="शरनवसतरथय-4"><strong>श्रीनिवासतीर्थीया</strong></h3>
<p>मे मम मखो मत्पूजालक्षणमखो वैदिको वेदोक्तज्योतिष्टोमादि-कर्माधिकारिविषयः । तान्त्रिकस् तन्त्रोक्तपुष्पाञ्जल्याद्यधिकारविषयो वैदिकतान्त्रिकोक्तप्रकारा-नुष्ठात्रधिकारविषयः । अथवा मिश्रः स्त्रीशूद्रादिविषयो नामसङ्कीर्तनादिरिति त्रिविध इत्यर्थः । तत्र त्रयाणां मध्ये ईप्सितेन विधिना विधानेन मां समर्चयेत् ॥ ७ ॥</p>
<h3 id="परमयचनदरक-4"><strong>प्रमेयचन्द्रिका</strong></h3>
<p>वैदिको यज्ञादिः । पुरुषसूक्तऋग्भिः षोडशोपचारलक्षणो वा । तांत्रिकः पञ्चरात्रोक्तप्रकारकः । स्त्रीशूद्रादिसाधारणो नामसङ्कीर्तनादिरिति टीकायाम् । मखो यागः । पूजेति यावत् ॥ ७ ॥</p>
<h1 id="यथ-सवनगमनकत-दवजतव-परपय-परष-"><strong>यथा स्वनिगमेनोक्तं द्विजत्वं प्राप्य पूरुषः ।</strong></h1>
<h1 id="यथ-यजत-म-भकतय-शरदधय-त-नबध-म--८-"><strong>यथा यजेत मां भक्त्या श्रद्धया तं निबोध मे ॥ ८ ॥</strong></h1>
<h3 id="पदरतनवल-4"><strong>पदरत्नावली</strong></h3>
<p>स्वनिगमने स्वशाखया विहितं यथा तथा द्विजत्वमुपनयनं प्राप्य ॥८॥</p>
<h3 id="शरनवसतरथय-5"><strong>श्रीनिवासतीर्थीया</strong></h3>
<p>तदेव विवृणोति ॥ यथेति । पुरुषो यथा स्वनिगमेनोक्तं स्वशाखाविहितं तथा द्विजत्वं प्राप्योपनयनं प्राप्य मां यथाकथं यजेत तं प्रकारं मे सकाशान्निबोधेत्यन्वयः ॥ ८ ॥</p>
<h3 id="परमयचनदरक-5"><strong>प्रमेयचन्द्रिका</strong></h3>
<p>स्वनिगमेन स्वशाखायाम् ॥ ८ ॥</p>
<h1 id="अरचय-सथणडलऽगन-व-सरयऽपस-हद-व-दवज-"><strong>अर्चायां स्थण्डिलेऽग्नौ वा सूर्येऽप्सु हृदि वा द्विजे ।</strong></h1>
<h1 id="दरवयण-भकतयकतऽरचत-सवगर-मममयय--९-"><strong>द्रव्येण भक्तियुक्तोऽर्चेत् स्वगुरुं माममायया ॥ ९ ॥</strong></h1>
<h3 id="पदरतनवल-5"><strong>पदरत्नावली</strong></h3>
<p>अर्चादीन्यधिष्ठानानि उत्तरोत्तरशस्तानि यथायोग्यम् ॥ ९ ॥</p>
<h3 id="शरनवसतरथय-6"><strong>श्रीनिवासतीर्थीया</strong></h3>
<p>हृदये वा जले वाऽपि चले वा केवलस्थल इत्युक्तिं हृदि कृत्वाऽऽह ॥ अर्चायामिति । गुरुभूतं मामर्चयेदित्यन्वेयः ॥ ९ ॥</p>
<h3 id="परमयचनदरक-6"><strong>प्रमेयचन्द्रिका</strong></h3>
<p>आर्चायां प्रतिमायाम् । सुपरिशुद्धे स्वहृदये । हृदये वा जले वापीति तन्त्रसारोक्तेः ॥ ९ ॥</p>
<h1 id="परव-सनन-परकरवत-धतदनतऽङगशदधय-"><strong>पूर्वं स्नानं प्रकुर्वीत धौतदन्तोऽङ्गशुद्धये ।</strong></h1>
<h1 id="उभयरप-च-सनन-मनतररमदगरहणदभ--१०-"><strong>उभयैरपि च स्नानं मन्त्रैर्मृद्ग्रहणादिभिः ॥ १० ॥</strong></h1>
<h3 id="पदरतनवल-6"><strong>पदरत्नावली</strong></h3>
<p>उभयैर् वैदिकैस्तान्त्रिकैरपि मन्त्रैः ॥ १० ॥</p>
<h3 id="शरनवसतरथय-7"><strong>श्रीनिवासतीर्थीया</strong></h3>
<p>अर्चनाङ्गभूतं किञ्चिदाह ॥ पूर्वमिति । अङ्गशुद्धये देहशुद्धये उभयैर्वैदिकैस्तान्त्रिकैरुद्धृतासीत्यादि मन्त्रैर्मृद्गृहणादिना स्नानं प्रकुर्वीतेत्यन्वयः ॥ १० ॥</p>
<h3 id="परमयचनदरक-7"><strong>प्रमेयचन्द्रिका</strong></h3>
<p>उभयैर्वैदिकैस्तांत्रिकैरिति मन्त्रैः ॥ १० ॥</p>
<p>सन्ध्योपास्त्यादिकर्माणि वेदतन्त्रोदितानि मे ।</p>
<p>पूजां तैः कल्पयेत् सम्यक् सङ्कल्पः कर्मपावनः ॥ ११ ॥</p>
<h3 id="पदरतनवल-7"><strong>पदरत्नावली</strong></h3>
<p>सन्ध्योपास्त्यादिकर्माणि यानि तैर्मम पूजां प्रकल्पयेत् । किमर्थमेवं सङ्कल्प इति तत्राह– सम्यगिति । मत्पूजात्वेन सङ्कल्पः कर्मशुद्धिकर इत्यर्थः ॥ ११ ॥</p>
<h3 id="शरनवसतरथय-8"><strong>श्रीनिवासतीर्थीया</strong></h3>
<p>वेदतन्त्रोदितानि यानि सन्ध्योपास्त्यादिकर्माणि तैर्मम पूजां प्रकल्पयेत् । किमर्थमेवं कल्पनमित्यत आह ॥ सम्यगिति । सम्यक् मम पूजात्वेन सङ्कल्पः कर्मपावनः कर्मशुद्धिकर इत्यर्थः ॥ ११ ॥</p>
<h3 id="परमयचनदरक-8"><strong>प्रमेयचन्द्रिका</strong></h3>
<p>यानि सन्ध्योपास्त्यादिकर्मणि मे मया चोदितानि विहितानि तैः कर्मभिर् मे पूजां सङ्कल्पयेत् । तत्पूजा कर्म चाखिलमिति तत्पूजात्वेनादौ सङ्कल्प्यान्तेऽपि समर्पयेदित्यर्थः । एवंविधः सङ्कल्पः कृतकर्मणां पावनः पावित्र्यहेतुः । महाफलप्रापक इति यावत् ॥ ११ ॥</p>
<h1 id="शल-दरमय-लह-लपय-लखय-च-सकत-"><strong>शैली दारुमयी लौही लेप्या लेख्या च सैकती ।</strong></h1>
<h1 id="मनमय-मणमय-परतमऽषटवध-समत--१२-"><strong>मनोमयी मणिमयी प्रतिमाऽष्टविधा स्मृता ॥ १२ ॥</strong></h1>
<h3 id="पदरतनवल-8"><strong>पदरत्नावली</strong></h3>
<p>अर्चायामित्युक्तप्रतिमाभेदमाह– शैलीति । शैली शिलामयी । लोहेन कांस्यताम्रादिना निर्मिता लौही । लेप्या औषधरससंलिप्तशिला । लेख्या पटादिलिखितचित्रलक्षणा । सैकती तत्तत्कालोचितसिकतया कृता । मनोमयी ध्यानकाले चित्तप्रतिबिम्बिताकृतिः । मणिमयी सूर्यकान्तादिरचिता ॥ १२ ॥</p>
<h3 id="शरनवसतरथय-9"><strong>श्रीनिवासतीर्थीया</strong></h3>
<p>अर्चायामित्युक्तं प्रतिमाभेदमाह ॥ शैलेति । शैली शिलामयी । दारुमयी दारुनिर्मिता । लौही लोहनिर्मिता । लेप्या औषधिरससंलिप्ता शिला तन्मयी । लेख्या चित्रादि । सैकता सिकताकृता । मनोमयी ध्यानकाले चित्तप्रतिबिम्बिताकृतिः । मणिमयी स्फटिकादिमणिमयीत्येवं प्रतिमाऽष्टविधेत्यर्थः ॥ १२ ॥</p>
<h3 id="परमयचनदरक-9"><strong>प्रमेयचन्द्रिका</strong></h3>
<p>भित्यादिषु धातुविशेषलेपनेन कृता प्रतिमा लेप्या । शिलातले रेखारूपेण प्रकृता प्रतिमा लेख्या । मनोमयी चित्ते प्रतिबिम्बिता प्रतिमा, मणिमयी रत्नमयी</p>
<p>॥ १२ ॥</p>
<h1 id="चलचलत-दववध-परतषठ१-जवमनदरम-"><strong>चलाचलेति द्विविधा प्रतिष्ठा१ जीवमन्दिरम् ।</strong></h1>
<h1 id="उदवसवहन-न-सत-सथरयमदधवरचन--१३-"><strong>उद्वासावाहने न स्तः स्थिरायामुद्धवार्चने ॥ १३ ॥</strong></h1>
<h3 id="पदरतनवल-9"><strong>पदरत्नावली</strong></h3>
<p>जीवमन्दिरं देहः, इयमपि चलान्तर्भूतम् । स्थिरायां प्रतिमायामर्चने उद्वासा-वाहने न स्तः ॥ १३ ॥</p>
<h3 id="शरनवसतरथय-10"><strong>श्रीनिवासतीर्थीया</strong></h3>
<p>स्थिराचलप्रतिमामुक्त्वा पुनः प्रतिमा द्विविधाऽस्तीत्याह ॥ चलाचलेति । जीवमन्दिरं देहम् । इदं चलान्तर्भूतमिति दर्शयितुं पृथगुक्तिः । चलं देहादिकम् । अचलमस्थिराचलं गृहे विद्यमानप्रतिमादि । स्थिरायामर्चने शैलाद्यचलप्रतिमायामुद्वासावाहने उपसंहारावाहने ॥ १३ ॥</p>
<h3 id="परमयचनदरक-10"><strong>प्रमेयचन्द्रिका</strong></h3>
<p>पुनर्द्वैविध्यमुच्यते ॥ चलेति ॥ उत्सवादौ पेटिकायां वाऽन्यत्र नेतुं योग्यप्रतिमा चलेति प्रसिद्धम् । प्रकारान्तरेण च चलोच्यते ॥ जीवमन्दिरमिति ॥ अचला तु गर्भगृहेऽवस्था अन्यत्र नेतुं योग्या इत्येवं प्रतिमा द्विविधेत्यर्थः । प्रतिष्ठा जीवमन्दिरमिति क्वचित्पाठः । जीवमन्दिरं गर्भगृहस्तत्रैव प्रतिष्ठिता । अचलेति तस्यार्थ इत्याहुः ॥</p>
<p>तत्र पूजाविशेषोऽभिधीयते ॥ उद्वासेति ॥ प्राक्प्रतिमायामावाहितस्य स्वबिम्बरूपस्य हरेः पुनःहृदये सन्निधापनमुद्वासः ॥ १३ ॥</p>
<h1 id="असथरय-वकलप-सयत-सथणडल-त-भवद-दवयम-"><strong>अस्थिरायां विकल्पः स्यात् स्थण्डिले तु भवेद् द्वयम् ।</strong></h1>
<h1 id="सनपन-त-वलपययमनयतर-परमरजनम--१४-"><strong>स्नपनं तु विलेप्यायामन्यत्र परिमार्जनम् ॥ १४ ॥</strong></h1>
<h3 id="पदरतनवल-10"><strong>पदरत्नावली</strong></h3>
<p>अन्यत्र शिलादिष्वेव स्नपनम् । विलेप्यायां तुशब्दात् स्थाण्डिलादावपि परिमार्जनमेव स्नपनमित्युच्यते ॥ १४ ॥</p>
<h3 id="शरनवसतरथय-11"><strong>श्रीनिवासतीर्थीया</strong></h3>
<p>अस्थिरायां रामादिप्रतिमायां विकल्पः । उद्वासावाहनयोरिति शेषः । द्वयमुद्वासावाहनरूपम् । अन्यत्र लेख्यादिप्रतिमायां परिमार्जनं तुलस्याः सेकादिः</p>
<p>॥ १४ ॥</p>
<h3 id="परमयचनदरक-11"><strong>प्रमेयचन्द्रिका</strong></h3>
<p>अस्थिरायां च प्रतिमायां विकल्पः । स्वयंव्यक्तस्थलीयसालग्रामादि-रूपप्रतिमासु नोद्वासावाहने । तदन्यासु प्रतिष्ठितचलासु ते स्त इति भावः । द्वयमित्यतःपरं नियतमिति शेषः । विलेप्यायामित्युपलक्षणम् । मण्डले सैकतादौ च । परिमार्जनमस्नपनं न तु तत्राभिषेकः । अन्यत्र तदन्यत्र सिद्धशिलालोहमयाद्यासु सम्यक्स्नपनमभिषेक एवेत्यर्थः</p>
<p>॥ १४ ॥</p>
<h1 id="दरवय-परसदधरमदयग-परतमदषवमयन-"><strong>द्रव्यैः प्रसिद्धैर्मद्यागः प्रतिमादिष्वमायिनः ।</strong></h1>
<h1 id="भकतय-चव-यथलबधरहद-भवन-चव-ह--१५-"><strong>भक्त्या चैव यथालब्धैर्हृदि भावेन चैव हि ॥ १५ ॥</strong></h1>
<h3 id="पदरतनवल-11"><strong>पदरत्नावली</strong></h3>
<p>प्रसिद्धैस् तन्त्रेषु प्रशस्तत्वेन निरूपितैः । सामग््रयभावे यथालब्धैः । हृदि भक्त्या भावेन ध्यानेन । द्रव्यध्यानसमुच्चये चशब्दः । एवशब्दो भक्तेः सार्वत्रिकत्वे । हिशब्दो ज्ञानाद्याधिक्ये ॥ १५ ॥</p>
<h3 id="शरनवसतरथय-12"><strong>श्रीनिवासतीर्थीया</strong></h3>
<p>यथालब्धैः पञ्चरात्रादिषु प्रसिद्धैर्द्रव्यैः । अमायिनोऽस्य भक्त्या भावेन ध्यानेन च हृदि मद्यागो विहित इत्यर्थः ॥ १५ ॥</p>
<h3 id="दरघटभवदपक-1"><strong>दुर्घटभावदीपिका</strong></h3>
<p>प्रतिमादिष्वित्यत्रादिशब्देन साक्षात्कृतरामादिरूपाणाम् । एतेन प्रतिमाशब्देन चलाचलाप्रतिमानां प्राप्तत्वाद् आदिशब्दो व्यर्थ इति दूषणं परास्तम् । आदिशब्देन प्रतिमा विशेषण ग्रहणमित्यनभ्युपगमात् ॥ १५ ॥</p>
<h3 id="परमयचनदरक-12"><strong>प्रमेयचन्द्रिका</strong></h3>
<p>अमायिनोऽवञ्चकस्य मद्यागः पूजा विहिता इति शेषः । न केवलं द्रव्यैर्गन्धपुष्पधूपदीपादिभिः । किं त्वस्य पूज्यस्य हरेः सम्बन्धिन्या भक्त्या च हृदये भावेन ध्यानेन च । तयोरावश्यकताद्योतनाय एव हीत्युक्तम् । सामस्त्येन द्रव्यालाभे यथालब्धेनेति योज्यम् ॥ १५ ॥</p>
<h1 id="सननलङकरण-परषठमरचयमव-तदधव१-"><strong>स्नानालङ्करणं प्रेष्ठमर्चायामेव तूद्धव१ ।</strong></h1>
<h1 id="सथणडल-ततववनयस-वहनवजयपलत-हव--१६-"><strong>स्थण्डिले तत्वविन्यासो वह्नावाज्यप्लुतं हविः ॥ १६ ॥</strong></h1>
<h3 id="पदरतनवल-12"><strong>पदरत्नावली</strong></h3>
<p>तत्वस्य हरेः सच्चिदानन्दरूपस्य विन्यासः सन्निधानम् । तत्वानां प्राणश्रद्धादीनां विन्यासो वा ॥ १६ ॥</p>
<h3 id="शरनवसतरथय-13"><strong>श्रीनिवासतीर्थीया</strong></h3>
<p>पुनः कस्या अर्चायाः केन द्रव्येण पूजा कार्येत्यत आह ॥ स्थण्डिल इति । तत्त्वविन्यासस्तेन पूजा तत्रेत्यर्थः । वह्नावाज्यप्लुतं हविस्तेन पूजा तत्रेत्यर्थः ॥ १६ ॥</p>
<h3 id="परमयचनदरक-13"><strong>प्रमेयचन्द्रिका</strong></h3>
<p>उक्ताष्टविधप्रतिमासु पूजायां विशेष उच्यते ॥ स्नानालङ्करण-मिति ॥ अत्र द्वन्द्वैकवद्भावः । एतद् एतस्यां शैलीत्यादिकायां तत्वविन्यासः परमतत्वस्य सन्निधापनम् । तत्वमन्त्रैर्न्यासो वा । प्रतिमायामात्मनि च न्यासोऽयं सन्निधानकृदिति तन्त्रसारे ॥ १६ ॥</p>
<h1 id="सरय-चभयरहण-परषठ-सलल-सललदभ-"><strong>सूर्ये चाभ्यर्हणं प्रेष्ठं सलिले सलिलादिभिः ।</strong></h1>
<h1 id="शरदधयपहत-शरषठ-भकतन-मम-वरयप-"><strong>श्रद्धयोपहृतं श्रेष्ठं भक्तेन मम वार्यपि ।</strong></h1>
<h1 id="गनध-धप-समनस-दपऽननदय-च-क-पन--१७-"><strong>गन्धो धूपः सुमनसो दीपोऽन्नाद्यं च किं पुनः ॥ १७ ॥</strong></h1>
<h3 id="पदरतनवल-13"><strong>पदरत्नावली</strong></h3>
<p>सूर्ये पुष्पादिभिरभ्यर्हणं प्रेष्ठमतिशयितप्रीतिजनकम् । सर्वस्माद् भक्तिपूर्वकमुपाहृतं प्रेष्ठमित्याह– श्रद्धयेति ॥ १७ ॥</p>
<h3 id="शरनवसतरथय-14"><strong>श्रीनिवासतीर्थीया</strong></h3>
<p>प्रेष्ठं प्रीतिजनकम् । पुष्पादिभिरभ्यर्हणम् । किं पुनर्मम भक्तेन श्रद्धयोपहृतं वार्यपि प्रेष्ठमित्यर्थः । सुमनसः पुष्णाणि ॥ १७ ॥</p>
<h3 id="परमयचनदरक-14"><strong>प्रमेयचन्द्रिका</strong></h3>
<p>अभ्यर्हणं कुसुमाञ्जलिनमस्कारादिभिरर्चनं प्रेष्ठमतिशयेन प्रीतिदम् । श्रेष्ठमिति च पाठः । अर्घ्यार्हणमिति पाठे अर्घ्यप्रदानादिनाऽर्चनम् । सर्वत्र भक्तिः श्रद्धा चावश्यकी । तत्सद्भावे जलमात्रेणार्चनमपि प्रियकरं किं पुनरधिकद्रव्यलाभ इत्युच्यते ॥ श्रद्धयेति ॥ १७ ॥</p>
<h1 id="शच-समभतसमभर-परगदरभ-कलपतसन-"><strong>शुचिः सम्भृतसम्भारः प्राग्दर्भैः कल्पितासनः ।</strong></h1>
<h1 id="आसन-परगदगवऽरचदरचय-तवथ-सममख--१८-"><strong>आसीनः प्रागुदग्वाऽर्चेदर्चायां त्वथ सम्मुखः ॥ १८ ॥</strong></h1>
<h3 id="पदरतनवल-14"><strong>पदरत्नावली</strong></h3>
<p>प्रागुद्ग् वा आसीनः । सम्मुखो ऽभिमुखः ॥ १८ ॥</p>
<h3 id="शरनवसतरथय-15"><strong>श्रीनिवासतीर्थीया</strong></h3>
<p>॥ सम्भृतेति । पूर्णेत्यर्थः ॥ प्रागग्रदर्भैः कल्पितासनः पुमान् । अथ संमुखो देवतासंमुखः सन् प्रागुदग्वासीनोऽर्चायामर्चयेत् ॥ १८ ॥</p>
<h3 id="परमयचनदरक-15"><strong>प्रमेयचन्द्रिका</strong></h3>
<p>स प्रागुदग्वा प्राङ्मुख उदङ्मुखो वा । अर्चायां पूजन इति शेषः । सम्मुखोऽभिमुखः ॥ १८ ॥</p>
<h1 id="कतनयस-मदरच-च-पणनऽभमजद-बध-"><strong>कृतन्यासो मदर्चां च पाणिनाऽभिमृजेद् बुधः ।</strong></h1>
<h1 id="कलश-परकषणय-च-यथवदपसदयद--१९-"><strong>कलशं प्रोक्षणीयं च यथावदुपसादयेद् ॥ १९ ॥</strong></h1>
<h3 id="पदरतनवल-15"><strong>पदरत्नावली</strong></h3>
<p>कृतषडङ्गन्यासः । कलशमग्य्रोदकपात्रम् । प्रोक्षणीयं पुष्पादिपात्रम् ॥१९॥</p>
<h3 id="शरनवसतरथय-16"><strong>श्रीनिवासतीर्थीया</strong></h3>
<p>स्वयं च कीदृशः कीदृशीमर्चामर्चेदित्यत आह ॥ कृतेति ॥ कृतषडङ्गन्यासोऽभिमृजेदभिमन्त्रयेत् । कलशं कलशपात्रम् । प्रोक्षणीयं पुष्पादि पुष्पादिस्थानपात्रम् ॥ १९ ॥</p>
<h3 id="परमयचनदरक-16"><strong>प्रमेयचन्द्रिका</strong></h3>
<p>कृतन्यासो मातृकातत्वषडङ्गादिन्यासः । अभिमृजेन् मन्त्रपूर्वकं स्पृशेत् ॥ १९ ॥</p>
<h1 id="तददभरदवयजन-दरवयणयतमनमव-च-"><strong>तदद्भिर्देवयजनं द्रव्याण्यात्मानमेव च ।</strong></h1>
<h1 id="परकषय-पतरण-तरणयदभसतसतरदरवयशच-सदयत--२०-"><strong>प्रोक्ष्य पात्राणि त्रीण्यद्भिस्तैस्तैर्द्रव्यैश्च सादयेत् ॥ २० ॥</strong></h1>
<h3 id="शरनवसतरथय-17"><strong>श्रीनिवासतीर्थीया</strong></h3>
<p>तदद्भिः प्रोक्षणीयपात्रस्थोदकैर्देवयजनादिद्रव्याणि गन्धादीनि ॥ प्रोक्ष्य सेकं कृत्वाऽद्भिस्तैस्तैर्द्रव्यैश्च पूर्णानि त्रीणि पात्राणि साधयेत् ॥ २० ॥</p>
<h3 id="परमयचनदरक-17"><strong>प्रमेयचन्द्रिका</strong></h3>
<p>तदद्भिः प्रोक्षणीयपात्रस्थाभिर् अद्भिः । देवयजनं भूमिम् आत्मानं स्वदेहं तैः पाद्याद्युपयुक्तैश्चम्पकोसीरकर्पूरकुङ्कुमागरुपूर्वकैर्द्रव्यैरित्यर्थः ॥ २० ॥</p>
<h1 id="पदयरधयचमनयरथ-तरण-पतरण-दशक-"><strong>पाद्यार्ध्याचमनीयार्थं त्रीणि पात्राणि देशिकः ।</strong></h1>
<h1 id="हद-शरषणऽथ-शखय-गयतरय-वऽभमनतरयत--२१-"><strong>हृदा शीर्ष्णाऽथ शिखया गायत्र्या वाऽभिमन्त्रयेत् ॥ २१ ॥</strong></h1>
<h3 id="पदरतनवल-16"><strong>पदरत्नावली</strong></h3>
<p>देशिको मन्त्रज्ञः । हृदादिमन्त्रैर् नमआदिलक्षणैः ॥ २१ ॥</p>
<h3 id="शरनवसतरथय-18"><strong>श्रीनिवासतीर्थीया</strong></h3>
<p>किमर्थमित्यत उक्तम् । पाद्यादीति । दैशिकः पूजकः । गायत्र्या मन्त्रेण हृदादिस्थाने चाभिमन्त्रयेदित्यर्थः ॥ २१ ॥</p>
<h3 id="परमयचनदरक-18"><strong>प्रमेयचन्द्रिका</strong></h3>
<p>पात्राणीत्यस्य विवरणम् ॥ पाद्येत्यादि ॥ देशिको मन्त्रज्ञः । हृदे-त्यादि ॥ हृदादिषु सन्न्यसनीयेन कृद्धोल्काय नम इत्यादि मन्त्रैरित्यर्थः । तदुक्तं तन्त्रसारे– क्रुद्धवीरमहोद्युल्कसहस्रसहितोल्ककाः । चतुर्थ्यन्ता हृदादीनीति ॥ २१ ॥</p>
<h1 id="पणड-वयवगनसशदध-हतपदमसथ-पर-मम-"><strong>पिण्डे वाय्वग्निसंशुद्धे हृत्पद्मस्थां परां मम ।</strong></h1>
<h1 id="अणव-जवकल-धययननदनत-सदधभवतम--२२-"><strong>अण्वीं जीवकलां ध्यायेन्नादान्ते सिद्धभाविताम् ॥ २२ ॥</strong></h1>
<h1 id="तयऽऽतमभतय-पणड-वयपत-समपदय-तनमय-"><strong>तयाऽऽत्मभूतया पिण्डे व्याप्ते सम्पद्य तन्मयः ।</strong></h1>
<h1 id="आवहयरचदष-सथपय-नयसतङग-म-परपजयत--२३-"><strong>आवाह्यार्चादिषु स्थाप्य न्यस्ताङ्गं मां प्रपूजयेत् ॥ २३ ॥</strong></h1>
<h2 id="ततपरयम"><strong>तात्पर्यम्</strong></h2>
<p>**जीवः कला यस्याः सा जीवकला भगवन्मूर्तिः । ‘हृदिस्था या हरेर्मूर्तिर्जीवो यत्प्रतिबिम्बकः । यद्वशे वर्तते जीवः स तु जीवकला स्मृता । शब्दैः सर्वात्मनाऽनुक्तेर्नादान्तस्था च सा मते’ति विवेके ॥ **</p>
<p><strong>‘व्याप्तो भूतश्च नित्यं यदात्मभूतो हरिस्ततः । जीवस्य तत्प्रधानत्वं तन्मयत्व-मुदाहृतमि’ति तन्त्रभागवते ॥ ‘व्याप्तोऽपि भगवान्विष्णुर्देहे सर्वगतत्वतः । भक्तस्य फलदो यस्माद्व्याप्तिकृत्तस्य तेन स’ इति च ॥ २२,२३ ॥</strong></p>
<h3 id="पदरतनवल-17"><strong>पदरत्नावली</strong></h3>
<p>ध्येयस्वरूपमाह– पिण्ड इति । प्राणायामाज्ज्वलितवाय्वग्निसंशुद्धे पिण्डे देहे हृत्पद्मस्थाम्, जीवः कला यस्याः सा जीवकला तां बिम्बस्वरूपमित्यर्थः, ‘‘हृदिस्था या हरेर्मूर्तिर्जीवो यत्प्रतिबिम्बकः । यद्वशे वर्तते जीवः सा तु जीवकला स्मृता’’ इति वचनात्, ध्यायेत् । नादान्ते सिद्धभावितां नादः शब्दो ऽन्तोऽवसानं सर्वात्मना नादानुक्तत्वात् शब्दागोचरतया सिद्धैः सनकादिभिरुपासिताम् । ‘‘शब्दैः सर्वात्मनाऽनुक्तेर्नादान्तस्था तु सा मता’’ इत्युक्तेः ॥</p>
<p>आत्मा व्याप्ता भूता नित्यं वर्तमाना या जीवकला तया शरीरव्यापिन्या भगवन्मूर्त्या व्याप्ते पिण्डे देहे सम्पद्य सम्यक् प्रतिपत्तिं कृत्वा तन्मय एवं ध्यानेन भगवत्प्रधानो भूत्वा अर्चादिषु आवाह्य संस्थाप्य सन्निरुध्य न्यस्ताङ्गं मातृकादिमन्त्राक्षरैर्न्यस्ततत्तदवयवं मां पूजयेदित्यन्वयः । ‘‘व्याप्तो भूतश्च नित्यं यदात्मा भूतो हरिस्ततः । जीवस्य तत्प्रधानत्वं तन्मयत्वमुदाहृतम्’’ इति वचनात् । अत सातत्यगमन इति धातोर्मन्प्रत्यये आत्मेति रूपम् । ‘‘व्याप्तोऽपि भगवान् विष्णुर् देहे सर्वगतत्वतः । भक्तस्य फलदो यस्माद् व्याप्तिकृत् तस्य तेन सः’’ इत्यनेन मयि स्थित्वा स्ययमेवावाहयत्यर्चयति चाहं तदधीनतयाऽऽवाहनादिकं करोमीत्युक्तं भवति ॥ २२,२३ ॥</p>
<h3 id="शरनवसतरथय-19"><strong>श्रीनिवासतीर्थीया</strong></h3>
<p>ध्यानप्रकारमाह ॥ पिण्ड इति । वाय्वग्निसंशुद्धे दहनशोषणेन संशुद्धेऽपि पिण्डे देहे ॥ नन्वण्वीं जीवकलां ध्यायेन्नादान्ते सिद्धभावितामित्यत्र जीवकला-मित्यनेन जीवस्वरूपभूतां कलामिति जीवस्य ध्यानमुच्यतेऽतोऽत्राभिप्रेतमर्थमाह ॥ जीव इति । नात्र जीवश्चासौ कला चेति कर्मधारयः । किन्तु जीवः कला प्रतिबिम्बा यस्याः सा जीवकलेति बहुव्रीहिः । तेन भगवन्मूर्तिरेव ध्येयत्वेनाभिप्रेतेत्युक्तं भवति । उक्तार्थे नियामकं प्रमाणमाह ॥ हृदीति । नादान्त इति पदं व्याचष्टे ॥ शब्दैरिति । तयाऽऽत्मभूतया । पिण्डे व्याप्ते । संपद्य तन्मय इत्यत्रात्मभूतयेत्यनेन जीवस्वरूपभूतया जीवकलयेत्युच्यत इति भातीत्यतोऽत्राभिप्रेतमर्थं प्रमाणेनाह ॥ व्याप्त इति । व्याप्त इत्यात्मशब्दार्थनिरूपणम् । तेनात्मा व्याप्ता भूता विद्यमाना चेत्यात्मभूत इत्युक्तं भवति । जीवस्येत्यादिना तन्मय इति व्याख्यानम् । आत्मभूतया तया सम्पद्य तन्मयो मामावाह्यार्चादिषु स्थाप्यार्चादिषु न्यस्ताङ्गं विन्यस्याङ्गं मां पूजयेदित्यन्वयस्य जातत्वात्पिण्डे इति व्याप्त इत्येतदनुपयुक्तमित्याशङ्क्य प्रमाणेनैव तदभिप्रायमाह ॥ व्याप्तोऽपीति । सर्वगतत्वतो देहेऽपि व्याप्तो भगवान्विष्णु-र्यद्यपि । तथाऽपि भक्तस्य फलदो यस्मात्तेन तस्माद्देहे पुनर्व्याप्तिकृदिति योज्यम् । एवं चात्मभूतया तयेत्युक्त्यैव देहेऽपि व्याप्तिर्लब्धा सर्वगतत्वाद्विष्णोः । तथाऽपि पिण्डे इति व्याप्त इति पुनर्व्याप्तिनिरूपणं देहे व्याप्तः सन् भक्तस्य फलं ददातीति सूचनार्थं पुनर्वचन-मिति भावः ॥ तथा चायमर्थः ॥ वाय्वग्निसंशुद्धेऽपि पिण्डे देहे हृत्पद्मस्थां परमामण्वीं सूक्ष्मां मम जीवकलां जीवः कला यस्याः सा जीवकला तां बिम्बभूतां नादान्ते नादानां शब्दानामन्तेऽवसाने विद्यमानां साकल्येनाशब्दवाच्यां सिद्धैर्ज्ञानिभिर्भावितामुपासितामेतादृशीं मम कलां ध्यायेत् । पश्चादात्मभूतया व्याप्तो भूत्वा नित्यं विद्यमाना या जीवकला तया भगवन्मूर्त्या व्याप्ते पिण्डे देहे संपद्य सम्यक् प्रतिपत्तिं कृत्वा तन्मयः ॥ एवं ध्यानेन भगव-त्प्रधानो भूत्वाऽर्चादिष्वावाह्य स्थाप्य न्यस्ताङ्गं विन्यस्ताङ्गं मां प्रपूजयेदिति ॥ २२,२३ ॥</p>
<h3 id="परमयचनदरक-19"><strong>प्रमेयचन्द्रिका</strong></h3>
<p>पूजोपक्रमकालीयं साधिष्ठानमुच्यते ॥ पिण्ड इति ॥ प्राणाया-मोत्थितवाय्वग्निभ्यां शुद्धे वाय्वग्निबीजाभ्यां पापपुरुषस्य शोषणेन दहनेन च संशुद्धे देहे । उपलक्षणमेतत् । वारुणीबीजेन प्रापिताप्लावनेन च संशुद्ध इति ग्राह्यम् । तदप्युक्तम् । आदावेव जपं कुर्याच्छोषणं दहनं प्लुतिः । वाय्वग्निवारुणैर्बीजैरिति । अण्वीं सूक्ष्मां नादान्ते अधिकरणसप्तमी । नादांतस्थां सिद्धैर्ब्रह्मादिभिर्भावितां ध्यातां जीवकलां ध्यायेदित्यर्थः ॥</p>
<p>अत्र जीवरूपां मम कलामित्यत्र जीवाभेदप्रतीतेर्व्याचष्टे ॥ जीव इति ॥ नात्र कर्मधारयः । किं तु बहुव्रीहिः । ततश्च न जीवाभेद इत्युक्तं भवति । अन्यपदार्थं दर्शयति ॥ भगवन्मूर्त्तिरिति ॥ तथापि जीवस्य भगवत्कलात्वमयुक्तम् । कलाशब्दस्यांशवाचि-त्वात् । जीवस्य तदनंशत्वादित्याशङ्कापरिहाराय उक्तार्थे प्रमाणं पठति ॥ हृदीति ॥ यस्याश्च प्रतिबिम्बो जीवः । यस्य वशे च जीवो वर्तते । सा भगवन्मूर्त्तिर्जीवकला स्मृते-त्यनेन जीवः कला प्रतिबिम्बो यस्याः सा जीवकलेति कलाशब्देन प्रतिबिम्बमिह विवक्षित-मिति नानुपपत्तिरित्युक्तं भवति ।</p>
<p>नादान्त इत्यस्यार्थाभानात्प्रमाणशेषेण तदर्थमाह ॥ शब्दैरिति ॥ सर्वात्मना साकल्येन । मूले नादस्य वेदस्यान्तेऽवसाने वेदमतिक्रम्येति यावत् । अधिकरणसप्तमीबलात् स्थितेति लभ्यते । तथा च नादान्ते नादमतिक्रम्य स्थितामित्यस्य वेदानुक्तिविशिष्टमित्यर्थो लभ्यत इति भावः ॥</p>
<p>तयाऽऽत्मभूतयेत्यत्र जीवस्वरूपभूतयेति जीवेशाभेदो भाति । तदयुक्तम् । तन्मय इति पुनरुक्त्यापत्तेः । प्रमाणविरुद्धत्वाच्चेत्यत आत्मभूतशब्दं प्रमाणेन व्याचष्टे ॥ व्याप्त इति ॥ आङ्पूर्वात्तनोतेर्निष्पन्नात्मशब्दो व्याप्त्यर्थक इत्याशयेन व्याप्त इत्युक्तम् । भूत इत्यस्य नित्यं विद्यमान इत्यर्थः । भू बहाविति धातोर्भूः परिपूर्ण इति वा ॥ तत्प्रधानत्वम् ॥ स हरिरेव प्रधानो यस्य स तत्प्रधानः । तस्य भावस्तत्प्रधानत्वम् ।</p>
<p>ततश्चात्मभूतया देहे व्याप्तया नित्यं विद्यमानया परिपूर्णया भगवन्मूर्त्या पिण्डे व्याप्ते तन्मयः सा हरिमूर्त्तिः प्रधाना यस्य स तथोक्तः । भगवत्प्रधानोऽहमिति बुद्धिमान्भूत्वा स्वस्य देहेन्द्रियवृत्यादौ तदधीनतां ज्ञात्वेति यावत् । अर्चादिषु प्रतिमास्थण्डिलाग्न्यादिषु मामावाह्य स्थाप्य । आवाहनं स्थापनं च सान्निध्यं सन्निरोधनमित्युक्तेः । आवाहितस्य तत्रैवावस्थानं प्रार्थयित्वा । न्यस्ताङ्गं कृतमातृकादिन्यासं मां पूजयेदिति मूलार्थः ॥</p>
<p>नन्वात्मभूतेनेत्यात्मपदेनैव व्याप्तेरुक्तत्वात्पुनस्तया पिण्डे व्याप्त इति देहे हरेर्व्याप्ति-कत्वोक्तिः कुत इत्यतस्तदभिप्रायं प्रमाणेनाह ॥ व्याप्तोऽपीति ॥ विष्णुः सर्वदेशकालादि-जगति सर्वदेहेषु च व्याप्तोऽपि भक्तस्य देहे सर्वत्र गतत्वतः फलदो यस्मात्तेन विशेषेण पूजयेदिति मूलार्थः । नन्वत्र सन्निधानभोगपरिहारविज्ञानादिगुणसंपादनरूपफलप्रदत्वेन करणेन विशिष्य व्याप्तिकृदित्युच्यत इत्यर्थः ॥ २२,२३ ॥</p>
<h1 id="पदयपसपरशनरघयदनपचरन-परकलपयत-"><strong>पाद्योपस्पर्शनार्घ्यादीनुपचारान् प्रकल्पयेत् ।</strong></h1>
<h1 id="धरमदभशच-नवभ-कलपयतवऽऽसन-मम--२४-"><strong>धर्मादिभिश्च नवभिः कल्पयित्वाऽऽसनं मम ॥ २४ ॥</strong></h1>
<h1 id="पदममषटदल-ततर-करणककसरजवलम-"><strong>पद्ममष्टदलं तत्र कर्णिकाकेसरोज्वलम् ।</strong></h1>
<h1 id="उभभय-वदतनतरभय-महय-तभयसदधय--२५-"><strong>उभाभ्यां वेदतन्त्राभ्यां मह्यं तूभयसिद्धये ॥ २५ ॥</strong></h1>
<h3 id="पदरतनवल-18"><strong>पदरत्नावली</strong></h3>
<p>धर्मादिभिर्विमलादिभिर्नवभिः शक्तिभिश्च समं पीठं कल्पयित्वा तत्र धर्मादिक्लृप्ते पीठेऽष्टदलं पद्मं ध्यात्वा तत्र प्रकृतिसन्निहिते पद्मे मां पूजयेत् । वेदतन्त्राभ्यां मह्यं महनीयं पूजनीयम् । उभयसिद्धये वेदतन्त्रोक्तफलसिद्धये ॥ २४,२५ ॥</p>
<h3 id="शरनवसतरथय-20"><strong>श्रीनिवासतीर्थीया</strong></h3>
<p>धर्मादिभिर्विमलादिभिश्चासनं पीठं कल्पयित्वा तत्रासने कर्णिका-केसरोज्वलमष्टदलं पद्मं कल्पयित्वा तत्र मां वैदिकतान्त्रिको वा अधिकारीति शेषः । किमर्थमित्यत उक्तम् उभाभ्यां वेदतन्त्रोक्तमन्त्राभ्यामुभयफलसिद्धये वेदतन्त्रोक्तफलसिद्ध्यर्थं मह्यं मम प्रीत्यर्थं पूजयेदित्यन्वयः ॥ २४,२५ ॥</p>
<h3 id="दरघटभवदपक-2"><strong>दुर्घटभावदीपिका</strong></h3>
<p>वेदतन्त्रोक्तमन्त्राणामत्यावश्यकत्वं तन्त्रमन्त्राणामावश्यकत्वमात्रमित्यादि-भ्रमवारणार्थमुभयोरप्यत्यावश्यकत्वज्ञापनायोभाभ्यामित्युक्तमिति स्वीकरणात् ॥ २५ ॥</p>
<h3 id="परमयचनदरक-20"><strong>प्रमेयचन्द्रिका</strong></h3>
<p>मूले पाद्योपस्पर्शनं पादप्रक्षालनम् । आदिपदेनाचमनीयार्घ्य-मधुपर्कादिग्रहणम् ॥ धर्मादिभिरिति ॥ धर्मो ज्ञानं च वैराग्यमैश्वर्यं चैव कोणगान् । तदन्तः पूर्वदिक्पूर्वमधर्मादींश्च पूजयेदित्यादिनोक्तैः पीठरूपैरेवेत्यर्थः । विमलोत्कर्षणी ज्ञान-क्रियायोगा तथैव च । प्रह्वी सत्या तथेशानानुग्रहाश्चेत्युक्ताभिः शक्तिभिश्च ममासनं पीठं कल्पयित्वा ध्यात्वा तत्र च पीठे लक्ष्म्यात्मकं पद्मं ध्यात्वा वेदतन्त्रेत्युभाभ्याम् उभयसिद्धये वेदतन्त्रोक्तफलसिद्धये ऐहिकामुष्मिकफलसिद्धये वा मह्यं पूजां कल्पयेदित्यर्थः ॥२४,२५॥</p>
<h1 id="सदरशन-पञचजनय-गदसषधनरहलन-"><strong>सुदर्शनं पाञ्चजन्यं गदासीषुधनुर्हलान् ।</strong></h1>
<h1 id="मसल-कसतभ-मल-शरवतस-चनपजयत--२६-"><strong>मुसलं कौस्तुभं मालां श्रीवत्सं चानुपूजयेत् ॥ २६ ॥</strong></h1>
<h1 id="ननद-सननद-गरड-परचणड-चणडमव-च-"><strong>नन्दं सुनन्दं गरुडं प्रचण्डं चण्डमेव च ।</strong></h1>
<h1 id="महबल-बल-चव-कमद-कमदकषणम--२७-"><strong>महाबलं बलं चैव कुमुदं कुमुदेक्षणम् ॥ २७ ॥</strong></h1>
<h1 id="दरग-वनयक-वयस-वषवकसन-गरन-सरन-"><strong>दुर्गां विनायकं व्यासं विष्वक्सेनं गुरून् सुरान् ।</strong></h1>
<h1 id="सव-सव-सथन-तवभमखन-पजयत-परकषणदभ--२८-"><strong>स्वे स्वे स्थाने त्वभिमुखान् पूजयेत् प्रोक्षणादिभिः ॥ २८ ॥</strong></h1>
<h1 id="चनदनशरकरपरकङकमगरवसत-"><strong>चन्दनोशीरकर्पूरकुङ्कुमागुरुवासितैः ।</strong></h1>
<h1 id="सलल-सनपयनमनतररनतयद-वभव-सत--२९-"><strong>सलिलैः स्नापयेन्मन्त्रैर्नित्यदा विभवे सति ॥ २९ ॥</strong></h1>
<h3 id="पदरतनवल-19"><strong>पदरत्नावली</strong></h3>
<p>अनु अनन्तरम् ॥ अभिमुखान् मध्यावाहितप्रधानदेवताभिमुखान् । प्रोक्षणीया-दिभिर् अर्घ्यादिभिः ॥ २६–२९ ॥</p>
<h3 id="शरनवसतरथय-21"><strong>श्रीनिवासतीर्थीया</strong></h3>
<p>पुनः कान्पूजयेदित्यत आह ॥ सुदर्शनमिति ॥ स्वे स्वे स्थाने देवताभिमुखान् एतान्प्रोक्षणादिभिः सेकादिभिः पूजयेदित्यन्वयः ॥ २६–२९ ॥</p>
<h3 id="दरघटभवदपक-3"><strong>दुर्घटभावदीपिका</strong></h3>
<p>एवकारस्य नन्दं पूजयेदेवेत्यन्वयः । एवं सर्वत्रैवकारस्यावृत्तिमभ्युपेत्या-न्वयो वक्तव्यः ॥ २७ ॥</p>
<h3 id="परमयचनदरक-21"><strong>प्रमेयचन्द्रिका</strong></h3>
<p>आवरणपूजाविशेष उच्यते ॥ सुदर्शनमित्यादिना ॥ प्रोक्षणादि-भिरर्घ्यादिभिः ॥ २६–२८ ॥</p>
<h1 id="सवसय-घरमनवकन-महपरषवदयय-"><strong>स्वस्य घर्मानुवाकेन महापुरुषविद्यया ।</strong></h1>
<h1 id="परषणप-सकतन-धमनरजनदभ--३०-"><strong>पौरुषेणापि सूक्तेन धामनीरजनादिभिः ॥ ३० ॥</strong></h1>
<h2 id="ततपरयम-1"><strong>तात्पर्यम्</strong></h2>
<p><strong>स्वस्य विष्णुसूक्तेन धामसूक्तं समुद्रादूर्मिरिति । ‘नितरां रञ्जयेद्यस्मा-त्पावमानं तु मण्डलम् । विष्णुनीराजनं तस्माद्विद्वद्भिः समुदाहृतमि’ति च ॥ ३० ॥</strong></p>
<h3 id="पदरतनवल-20"><strong>पदरत्नावली</strong></h3>
<p>स्वस्य सूक्तेन विष्णुसूक्तेन । घर्मसूक्तेन घर्मा समन्तात् त्रिवृतं व्यापतुरिति सूक्तेन । महापुरुषविद्यया जितं ते पुण्डरीकाक्षेत्यादिकया । पौरुषेण सूक्तेनापि । धामसूक्तं समुद्रादूर्मिरिति । पावमानं सूक्तं नीराजनम् । ‘‘नितरां रञ्जयेद् यस्मात् पावमानं तु मण्डलम् । विष्णोर्नीराजनं तस्माद् विद्वद्भिः समुदाहृतम्’’ इति वचनात् । आदिशब्दोक्तै रुद्रो जज्ञे वीर्यायेत्यादिसूक्तैः स्तुतिं कुर्यात् ॥ ३० ॥</p>
<h3 id="शरनवसतरथय-22"><strong>श्रीनिवासतीर्थीया</strong></h3>
<p>तानेव मन्त्रान्दर्शयति ॥ स्वस्येति । अत्र स्वस्येत्यनन्वितं प्रतीयते । नीराजनशब्दस्याप्यर्थो न प्रतीयतेऽतो व्याचष्टे ॥ स्वस्येत्यादिना । रञ्जये-त्प्रतिपादयेत् । मण्डलमध्यायः । तथा च स्वस्यानुवाकेन विष्णुसूक्तेन । घर्मानुवाकेन घर्म-सूक्तेन महापुरुषविद्यया जितन्त इति स्तोत्रेण ॥ पौरुषेण पुरुषसूक्तेन धामसूक्तेन समुद्रा-दूर्मिरिति सूक्तेन । तथा वक्तव्ये सूक्तान्त्यधामं ते विश्वमिति ऋग्गृहणं सर्वमपि सूक्तमुप-लक्षयति । नीराजनादिभिः पवमानसूक्तादिभिः स्नापयेदित्यर्थः ॥ ३० ॥</p>
<h3 id="परमयचनदरक-22"><strong>प्रमेयचन्द्रिका</strong></h3>
<p>मन्त्रैरित्यस्य विवरणम् ॥ स्वस्येति ॥ स्वस्येत्यत्रानुवाके-नेत्येतद्बुध्या विविक्तं सम्बध्यते ॥ स्वयं विष्णुस्तस्यानुवाको विष्णुसूक्तमित्याशयेनाह ॥ स्वस्येति ॥ विष्णोर्नुकमिति सूक्तेनेत्यर्थः । मूले घर्मानुवाकेन घर्मा समंतादिति सूक्तेन । महापुरुषविद्यया जितन्तेस्तोत्रेणेति टीकायाम् । विश्वकर्मसूक्तेनेत्यन्ये । धाम च नीराजनं च धामनीराजने तदादिभिः सूक्तैरित्यर्थः । अप्रतीतेर्धामसूक्तमित्येतदनूद्य दर्शयति ॥ धामेति ॥ नीराजनसूक्तं प्रमाणेन दर्शयति ॥ नितरामिति ॥ वायुस्थमाश्रिता देवाः पवमानाभिधं हरिमित्यैतरेयभाष्योक्तेः पवमानो मुख्यवाय्वन्तर्यामी हरिस् तत्सम्बन्धि पाव-मानम् । मण्डलं सूक्तसमुदायः । यस्माद्विष्णुं नितरां रञ्जयेत्तत्प्रीणयेत्तस्मान्नीराजनमिति विद्वद्भिः समुदाहृतमित्यर्थः । आदिशब्दोक्तो उग्रो जज्ञे वीर्यायेति सूक्तमिति टीकायाम् । मूल आदिभिरित्यस्य मन्त्रैरिति पूर्वेणान्वयः ॥ ३० ॥</p>
<h1 id="वसतरपवतभरणपतरसरगगनधलपन-"><strong>वस्त्रोपवीताभरणपत्रस्रग्गन्धलेपनैः ।</strong></h1>
<h1 id="अलङकरवत-सपरम-मदभकत-म-यथचत--३१-"><strong>अलङ्कुर्वीत सप्रेम मद्भक्तो मां यथोचितैः ॥ ३१ ॥</strong></h1>
<h3 id="शरनवसतरथय-23"><strong>श्रीनिवासतीर्थीया</strong></h3>
<p>सप्रेमं स्नेहपूर्वम् । भक्तिपूर्वमिति यावत् । यथोचितैर्गन्ध-माल्यादिभिरित्यन्वयः ॥ ३१ ॥</p>
<h1 id="पदयमचमनय-च-गनध-समनसजवलम-"><strong>पाद्यमाचमनीयं च गन्धं सुमनसोज्वलम् ।</strong></h1>
<h1 id="धपदपपहरयण-ददयनम-शरदधयऽरचक--३२-"><strong>धूपदीपोपहार्याणि दद्यान्मे श्रद्धयाऽर्चकः ॥ ३२ ॥</strong></h1>
<h3 id="शरनवसतरथय-24"><strong>श्रीनिवासतीर्थीया</strong></h3>
<p>उपहार्याण्युपायनानि । मे दद्यादर्चकः श्रद्धयेत्यन्वयः ॥३२॥</p>
<h3 id="परमयचनदरक-23"><strong>प्रमेयचन्द्रिका</strong></h3>
<p>उक्तानुवादपूर्वकमितिकर्तव्यान्तरमुच्यते ॥ पाद्यमिति ॥ ३२ ॥</p>
<h1 id="गडपयससरपष-शशकलयपपमदकन-"><strong>गुडपायससर्पींषि शश्कुल्यापूपमोदकान् ।</strong></h1>
<h1 id="सयव-दधसपशच-नवदय-सत-कलपयत--३३-"><strong>संयावं दधिसूपांश्च नैवेद्यं सति कल्पयेत् ॥ ३३ ॥</strong></h1>
<h3 id="पदरतनवल-21"><strong>पदरत्नावली</strong></h3>
<p>संयावं गोधूमापायसं राजान्नं वा । वित्ते सति ॥ ३३ ॥</p>
<h3 id="शरनवसतरथय-25"><strong>श्रीनिवासतीर्थीया</strong></h3>
<p>सति वित्ते सति दरिद्रस्तु कुर्यादित्यन्वयः ॥ ३३ ॥</p>
<h3 id="परमयचनदरक-24"><strong>प्रमेयचन्द्रिका</strong></h3>
<p>उपहार्यपदोक्तनैवेद्यद्रव्याण्युच्यते ॥ गुडेति ॥ संयावं पयःशर्करा-गोधूमखण्डैः कृतयवागुरित्याहुः । सति विभव इति शेषः ॥ ३३ ॥</p>
<h1 id="अभयङगनमरदनदरशदनतधवभषचनम-"><strong>अभ्यङ्गोन्मर्दनादर्शदन्तधावाभिषेचनम् ।</strong></h1>
<h1 id="अननद१-नतयगतद-परवण-सयसतथऽनवहम--३४-"><strong>अन्नादि१ नृत्यगीतादि पर्वणि स्युस्तथाऽन्वहम् ॥ ३४ ॥</strong></h1>
<h3 id="शरनवसतरथय-26"><strong>श्रीनिवासतीर्थीया</strong></h3>
<p>एवमन्नादीनि पर्वणि पर्वकाले प्रत्यहं च स्युरित्यर्थः ॥ ३४ ॥</p>
<h3 id="परमयचनदरक-25"><strong>प्रमेयचन्द्रिका</strong></h3>
<p>अन्नं चर्वणेन भोज्यम् । अद्यं दन्तैः खाद्यम् ॥ ३४ ॥</p>
<h1 id="वधन-वहत-कणड-मखलवरतवदभ-"><strong>विधिना विहिते कुण्डे मेखलावर्तवेदिभिः ।</strong></h1>
<h1 id="अगनमधय-परत-समहत-पणनदतम--३५-"><strong>अग्निमाधाय परितः समूहेत् पाणिनोदितम् ॥ ३५ ॥</strong></h1>
<h3 id="पदरतनवल-22"><strong>पदरत्नावली</strong></h3>
<p>मेखलावर्तवेदिभिः सह विहिते । उदितं ज्वलितम् ॥ ३५ ॥</p>
<h3 id="शरनवसतरथय-27"><strong>श्रीनिवासतीर्थीया</strong></h3>
<p>अनुयागप्रकारमाह ॥ विधिनेति । मेखलावर्तवेदिभिः सह विधिना विहिते कुण्डेऽग्निमाधायोदितं ज्वलितमग्निं परितः समूहेत्पाणिना स्थलशुद्धिं कुर्यात्</p>
<p>॥ ३५ ॥</p>
<h3 id="परमयचनदरक-26"><strong>प्रमेयचन्द्रिका</strong></h3>
<p>अथानुयाग उच्यते ॥ विधिनेत्यादिना ॥ मेखलेति ॥ मेखलासंज्ञिकावर्त्तिरूपाभिर्वेदविहितैरित्यर्थः । उदितं ज्वलितम् ॥ ३५ ॥</p>
<h1 id="परसतरयथ-परयकषदनवधय-यथवध-"><strong>परिस्तीर्याथ पर्युक्षेदन्वाधाय यथाविधि ।</strong></h1>
<h1 id="परकषणयन-दरवयण-परकषयगनववहत-मम--३६-"><strong>प्रोक्षणीयानि द्रव्याणि प्रोक्ष्याग्नावावहेत माम् ॥ ३६ ॥</strong></h1>
<h3 id="शरनवसतरथय-28"><strong>श्रीनिवासतीर्थीया</strong></h3>
<p>अथ स्थलशुद्धिं कृत्वा परिस्तीर्य दर्भान्प्रक्षिप्य यथाविध्यग्नि-मन्वाधाय पर्युक्षेदुदकेन सेकं कुर्यात् ॥ प्रोक्षणीयानि सेक्यानि द्रव्याणि प्रोक्ष्य सेकं कृत्वा पश्चादग्नौ मामावाहयेत् ॥ ३६ ॥</p>
<h3 id="परमयचनदरक-27"><strong>प्रमेयचन्द्रिका</strong></h3>
<p>आवाहनपरिसमूहनपरिस्तरणपर्युक्षणान्वाधानादिकं गृह्यतन्त्रोक्तं ज्ञेयम्</p>
<p>॥ ३६ ॥</p>
<h1 id="तपतजमबनदपरखय-शङखचकरगदमबज-"><strong>तप्तजाम्बूनदप्रख्यं शङ्खचक्रगदाम्बुजैः ।</strong></h1>
<h1 id="लसचचतरभज-शनत-पदमकञजलकवससम--३७-"><strong>लसच्चतुर्भुजं शान्तं पद्मकिञ्जल्कवाससम् ॥ ३७ ॥</strong></h1>
<h3 id="शरनवसतरथय-29"><strong>श्रीनिवासतीर्थीया</strong></h3>
<p>कीदृशं मामित्यत उक्तम् ॥ तप्तेत्यादिना । प्रख्यं सदृशम् । किञ्जल्कं केसरः ॥ ३७ ॥</p>
<h1 id="सफरतकरटकटककटसतरवरङगदम-"><strong>स्फुरत्किरीटकटककटिसूत्रवराङ्गदम् ।</strong></h1>
<h1 id="शरवतसवकषस-भरजतकसतभ-वनमलनम--३८-"><strong>श्रीवत्सवक्षसं भ्राजत्कौस्तुभं वनमालिनम् ॥ ३८ ॥</strong></h1>
<h1 id="धययननभयरचय-दरण-हवषऽभयतन-च-"><strong>ध्यायन्नभ्यर्च्य दारूणि हविषाऽभियुतानि च ।</strong></h1>
<h1 id="परसयजयभगवघरय-दतव-चजयपलत-हव--३९-"><strong>प्रास्याज्यभागावाघार्य दत्वा चाज्यप्लुतं हविः ॥ ३९ ॥</strong></h1>
<h1 id="जहयनमलमनतरण-षडषरचवधनत-"><strong>जुहुयान्मूलमन्त्रेण षोडषार्चाविधानतः ।</strong></h1>
<h1 id="धरमदभय-यथनयय-मनतर-सवषटकत-बध--४०-"><strong>धर्मादिभ्यो यथान्यायं मन्त्रैः स्विष्टकृतं बुधः ॥ ४० ॥</strong></h1>
<h3 id="पदरतनवल-23"><strong>पदरत्नावली</strong></h3>
<p>हविषा सर्पिषाऽभियुतानि मिश्रितानि दारूणि समिधः प्रास्य हुत्वा । अर्चाविधानतः पूजाविधानतः ॥ धर्मादिमन्त्रैर् धर्मादिभ्यो यथान्यायं, हविर्जुहुयादिति शेषः । पुनः स्विष्टकृतं कुर्यात् ॥ ३९,४० ॥</p>
<h3 id="शरनवसतरथय-30"><strong>श्रीनिवासतीर्थीया</strong></h3>
<p>अभ्यर्च षोडशोपचारपूजां कृत्वा हविषाभियुतानि दारूणि सर्पिषा मिश्रिताः समिधः प्राश्य हुत्वाऽऽघार्यमाघार्यसमिधा आज्यभागौ दत्वा कोणात्कोणं प्रति हुत्वाऽऽज्यप्लुतं हविरन्नादिद्रव्यं मूलमन्त्रेण षोडश जुहुयात् । अर्चाविधानतः पूजाविधानतो धर्मादिमन्त्रैर्धर्मादिभ्यश्च यथान्यायं हविर्जुहुयादित्यन्वयः । पुनः स्विष्टकृतं बुधो जुहुयात्</p>
<p>॥ ३९,४० ॥</p>
<h3 id="परमयचनदरक-28"><strong>प्रमेयचन्द्रिका</strong></h3>
<p>दारूणीध्मरूपाणि । हविषा सर्पिषा । षोडशोपचारूपविधानत अभ्यर्च्येत्यन्वयः । धर्मादिभ्यः पीठदेवेभ्यः । मन्त्रैस्तत्तद्देवतामन्त्रैः । हविर्जुहुयादिति शेषः । स्विष्टकृतं स्विष्टकृद्धोमं कुर्यात् ॥ ४० ॥</p>
<h1 id="अभयरचयगन-नमसकतय-परषदभय-बल-हरत-"><strong>अभ्यर्च्याग्निं नमस्कृत्य पार्षदेभ्यो बलिं हरेत् ।</strong></h1>
<h1 id="मलमनतर-जपद-बरहम-समरन-नरयणतमकम--४१-"><strong>मूलमन्त्रं जपेद् ब्रह्म स्मरन् नारायणात्मकम् ॥ ४१ ॥</strong></h1>
<h3 id="पदरतनवल-24"><strong>पदरत्नावली</strong></h3>
<p>अभ्यर्चायामिति पाठे अभिमुखे भूत्वा अर्चायां सन्निहितं भगवन्तं नमस्कृत्येत्यर्थः ॥ ४१ ॥</p>
<h3 id="शरनवसतरथय-31"><strong>श्रीनिवासतीर्थीया</strong></h3>
<p>एवमभ्यर्च्याथ नमस्कृत्य पुनर्धूपं दत्वा पार्षदेभ्यः सनकादिभ्यो बलिं हरेदित्यर्थः ॥ ४१ ॥</p>
<h3 id="परमयचनदरक-29"><strong>प्रमेयचन्द्रिका</strong></h3>
<p>पुनरग्निमभ्यर्च्य नमस्कृत्य । अभ्यर्चायां नमस्कृत्येति पाठे अभिमुखो भूत्वा अर्चायां सन्निहितं हरिं नमस्कृत्येत्यर्थः । बलिं हरेत् । संपूर्णपूजानन्तर-मिति शेषः । जपेन्नैवेद्यसमर्पणांगत्वेनेति भावः ॥ ४१ ॥</p>
<h1 id="दतवऽऽचमनमचछष-वषवकसनय-कलपयत-"><strong>दत्वाऽऽचमनमुच्छेषं विष्वक्सेनाय कल्पयेत् ।</strong></h1>
<h1 id="मखवस-सरभमत-तमबलदयमथरहयत--४२-"><strong>मुखवासं सुरभिमत् ताम्बूलाद्यमथार्हयेत् ॥ ४२ ॥</strong></h1>
<h3 id="पदरतनवल-25"><strong>पदरत्नावली</strong></h3>
<p>सुरभिमन्मुखवासताम्बूलादिकं च दत्वाऽनन्तरं चामाराद्युपचारैर् अर्हयेत् सम्भावयेत् ॥ ४२ ॥</p>
<h3 id="शरनवसतरथय-32"><strong>श्रीनिवासतीर्थीया</strong></h3>
<p>उच्छेषमुच्छिष्ठम् । सुरभिमन्मुखवासं ताम्बूलाद्यं च दत्वाऽथा-नन्तरं चामराद्युपचारैर्मामर्हयेदित्यन्वयः ॥ ४२ ॥</p>
<h3 id="परमयचनदरक-30"><strong>प्रमेयचन्द्रिका</strong></h3>
<p>ताम्बूलाद्यं दद्यादिति ग्राह्यम् । अथ पुनर्धूपदीपच्छत्रचामराद्युपचारै-रर्हयेत् ॥ ४२ ॥</p>
<h1 id="उपगयन-गणन-नतयन-करमणयभनयन-मम-"><strong>उपगायन् गृणन् नृत्यन् कर्माण्यभिनयन् मम ।</strong></h1>
<h1 id="मतकथ-शरवयन-शणवन-महरतकषणक-भवत--४३-"><strong>मत्कथाः श्रावयन् शृण्वन् मुहूर्तक्षणिको भवेत् ॥ ४३ ॥</strong></h1>
<h2 id="ततपरयम-2"><strong>तात्पर्यम्</strong></h2>
<p><strong>मम कर्माणि कीर्तयित्वाऽभितो नयन्सर्वेषां प्रकाशयन्मत्कथाः श्रावय-न्नित्यभिनयपदार्थः ॥ ४३ ॥</strong></p>
<h3 id="पदरतनवल-26"><strong>पदरत्नावली</strong></h3>
<p>न केवलमुपगायन् गृणन् शृण्वंश्च किन्तु मम कर्माणि अन्यैः कीर्तयित्वा अभिनयन् सर्वेषां प्रकाशयन् । अर्थान्तरं चाह मत्कथा इति । अनेनाभिनयशब्दार्थोऽपि विवृतः । किमुक्तं स्यात्तत्राह मुहूर्तक्षणिक इति । मत्कथार्थमेव मुहूर्तः क्षणश्चास्येत्यस्मिन्नर्थे ठप्रत्ययः । मत्कथातिवाहितसर्वकालो भवेदित्यर्थः ॥ ४३ ॥</p>
<h3 id="शरनवसतरथय-33"><strong>श्रीनिवासतीर्थीया</strong></h3>
<p>ननूपगायन् गृणन्नित्यनयोर्भेदाप्रतीतेरभिनयन्नित्यस्य प्रकृतोप-युक्ततयाऽर्थाप्रतीतेश्च यथावद्व्याचष्टे ॥ ममेति । कीर्तयित्वेत्यनेन गृणन्निति व्याख्यातम् । अभीत्यस्याभित इत्यर्थ इति दर्शितम् । पदार्थमुक्त्वाभिप्रायमाह ॥ सर्वेषां प्रकाशयन्निति । अभितः सर्वेषामित्यर्थः । नयन्नित्यस्य प्रकाशयन्नित्यर्थभावेन प्रकाशयन्नित्युक्तम् । एवं च मम कर्माणि प्रकाशयन्निति अभिनयन्नित्यस्यार्थ उक्तः स्यात् । न च तद्युक्तम् । तथात्वे मत्कथाः श्रावयन्नित्यनेन पौनरुक्त्यमित्याशङ्क्य तत्राभिप्रेतमर्थमाह ॥ मत्कथा इति । तथा चाभिनयशब्दार्थं दर्शयितुं मत्कथाः श्रावयन्नित्युक्तमतो न पौनरुक्त्यमिति भावः । तथा च मम कर्माण्युपगायन् गायनं कुर्वन् गृणन्कीर्तयन्मुहुरभिनयन् । तदेव विवृणोति ॥ मत्कथाः श्रावयन्निति । स्वयमपि शृृण्वन् सर्वमुहूर्तांश्च क्षणलवांश्च भवेदित्यर्थः । सर्वमुहुर्तेषु सर्वक्षणेषु चैवमेव हरिकथाश्रवणादिना कालक्रमणं कुर्यादिति भावः ॥ ४३ ॥</p>
<h3 id="परमयचनदरक-31"><strong>प्रमेयचन्द्रिका</strong></h3>
<p>अत्र कर्माण्यभिनयन्ममेत्यस्य हस्तादिचेष्टया नवनीतभक्षणवेणुनादा-दीनां मम कर्मणामनुकरणं कुर्वन्नित्यर्थोऽनुपपन्नः । हर्यवज्ञाप्राप्तेः । अतोऽत्राभिप्रेतार्थमाह ॥ मम कर्माणीति ॥ मम कर्माण्यनुगृह्णन् । अभिनयन्निति मूले सम्बन्धमभिप्रेत्योक्तम् ॥ कीर्तयित्वेति ॥ अभीत्यस्यार्थोऽभित इति । अभितो नयनं नाम किमित्यतो विवृणोति ॥ सर्वेषामिति ॥ अभीत्यनेन सार्वत्रिकाधिकारिणो विवक्षिताः । नयनं ज्ञापनमिति भावः । तथाप्यनुपपत्तिरेव । भगवत्कर्मणामतीन्द्रियत्वेन ज्ञापनायोगादित्यत उक्तं स्पष्टयति ॥ मत्कथा इति ॥ कर्मणां प्रशंसनं नाम भगवच्चरितपरकथारूपस्य ग्रन्थस्य विशिष्य परेषु सुप्रकाशनामिति नानुपपत्तिरिति भावः । मूले गायन्नित्यस्य गानं कुर्वन्नित्यर्थः । कर्माण्यभिनयन्नित्युक्तं कथाप्रकाशनमनुवदन् तद्रत्या बहुकालमप्यल्पकालवन्नयेदित्युच्यते ॥ मत्कथा इति ॥ ४३ ॥</p>
<h1 id="सतवरचचवच-२शरत-परण-परकतरप-"><strong>स्तवैरुच्चावचैः २श्रौतैः पौराणैः प्राकृतैरपि ।</strong></h1>
<h1 id="सततव-परसद-भगवननत-वनदत-दणडवत--४४-"><strong>स्तुत्वा प्रसीद भगवन्निति वन्देत दण्डवत् ॥ ४४ ॥</strong></h1>
<h3 id="पदरतनवल-27"><strong>पदरत्नावली</strong></h3>
<p>स्तवैर् मुक्तकश्लोकनिबन्धनैः ॥ ४४ ॥</p>
<h3 id="शरनवसतरथय-34"><strong>श्रीनिवासतीर्थीया</strong></h3>
<p>प्राकृतैर्विष्णुस्तुतिरूपादिभिः ॥ ४४ ॥</p>
<h3 id="दरघटभवदपक-4"><strong>दुर्घटभावदीपिका</strong></h3>
<p>उच्चावचैरुच्चैः शब्दतोऽधिकैरवचैः शब्दतोऽल्पैः श्रौतैः श्रुतिषु विद्यमानैः । प्राकृतैः प्राकृता जगदुद्धारकत्वेन प्रकृताः श्रीमदाचार्यादयस्तन्निर्मिताः प्राकृतास्तैरपि स्तवैः स्तुत्वा हे भगवन् प्रसीदेत्युक्त्वा दण्डवन्मां वदेतेति । एतेन ज्ञानिकृतस्तोत्राणामेव वक्तव्यत्वात् प्राकृतैरिति मूर्खकृतस्तोत्राणां वक्तव्यत्वकथनमयुक्तमिति दूषणमपहस्तितम् । प्राकृतैरित्यस्य मूर्खकृतैरित्यनभ्युप-गमात् ॥ ४४ ॥</p>
<h3 id="परमयचनदरक-32"><strong>प्रमेयचन्द्रिका</strong></h3>
<p>सर्वैस्तोत्रैरिति छन्दोबद्धत्वाबद्धत्वाभ्यां विशेषः । पौराणैः स्तोत्रैः । प्राकृतैस्तवैरिति विशेषो ज्ञेयः ॥ ४४ ॥</p>
<h1 id="शर-मतपदय-कतव-बहभय-च-परसपरम-"><strong>शिरो मत्पादयोः कृत्वा बाहुभ्यां च परस्परम् ।</strong></h1>
<h1 id="परपनन-पह-ममश-भत-मतयगरहरणवत--४५-"><strong>प्रपन्नं पाहि मामीश भीतं मृत्युग्रहार्णवात् ॥ ४५ ॥</strong></h1>
<h3 id="पदरतनवल-28"><strong>पदरत्नावली</strong></h3>
<p>परस्परं बद्धाभ्यां बाहुभ्यां सह शिरो मत्पादयोः ॥ ४५ ॥</p>
<h3 id="शरनवसतरथय-35"><strong>श्रीनिवासतीर्थीया</strong></h3>
<p>परस्परं बद्धाभ्यां बाहुभ्यां शिरो मत्पादयोः कृत्वा प्रणमेदित्य-न्वयः । मृत्युग्रहः संसाररूपः ॥ ४५ ॥</p>
<h3 id="दरघटभवदपक-5"><strong>दुर्घटभावदीपिका</strong></h3>
<p>शिरो मत्पादयोः कृत्वेत्यस्य मत्पादयोर्मम चिदानन्दात्मकपादयोः शिरः कृत्वा स्थापयित्वेत्यर्थः । किं वा मम चिदानन्दपादयोः शिरः कृत्वेत्यर्थः । नाद्यः । शिष्टाचार-विरोधात् । न द्वितीयः । चिदानन्दपादयोरदृश्यत्वादिति दूषणं निरस्तम् । चिदानन्दपादयोर्व्याप्तत्वेन शिरस्थापनस्थले सत्वाद्ध्यातयोश्चिदानन्दपादयोः शिरः स्थापनीयमित्यत्र तात्पर्यात् ॥ ४५ ॥</p>
<h3 id="परमयचनदरक-33"><strong>प्रमेयचन्द्रिका</strong></h3>
<p>परस्परं बद्धाभ्यां बाहुभ्यां सहितं शिरो मत्पादयोः कृत्वेत्यन्वयः</p>
<p>॥ ४५ ॥</p>
<h1 id="तत-शष-मय-दतत-शरसयधय-सदरम-"><strong>ततः शेषां मया दत्तां शिरस्याधाय सादरम् ।</strong></h1>
<h1 id="उदवसयचचददवसय-जयतरजयतष-तत-पन--४६-"><strong>उद्वासयेच्चेदुद्वास्यं ज्योतिर्ज्योतिषि तत् पुनः ॥ ४६ ॥</strong></h1>
<h3 id="पदरतनवल-29"><strong>पदरत्नावली</strong></h3>
<p>शेषां मालाक्षतादिदानम् । शेषोऽस्त्रीष्वन्यस्मिन्नुपयुक्तः । माल्याक्षतादिदाने स्त्रीति यादवः ॥ ४६ ॥</p>
<h3 id="शरनवसतरथय-36"><strong>श्रीनिवासतीर्थीया</strong></h3>
<p>मया दत्तां पश्चात्प्रसन्नेन मया दत्तां शेषां निर्माल्यम् । उद्वास्यमुपसंहार्यम् । ज्योतिषि प्रतिमान्तर्गते विद्यमानं यज्ज्योतिस्तत् । उद्वासयेदुपसंहारयेत्</p>
<p>॥ ४६ ॥</p>
<h3 id="परमयचनदरक-34"><strong>प्रमेयचन्द्रिका</strong></h3>
<p>शेषां मालाक्षतादिकाम् । मालाक्षतादिकास्तीति यादव इति टीकायाम् । स्थिरायामुद्वासनाभावादुद्वासयेच्चेदित्युक्तम् । तज्जातिप्रतिमायामंशत आवाहितं बिंबरूपं परंज्योतिर्हृद्गते बिम्बरूपे पुनरुद्वास्य तदेकीभूतया प्रार्थनापूर्वकं विचिन्त्येत्यर्थः</p>
<p>॥ ४६ ॥</p>
<h1 id="अरचदष-यथ-यतर-शरदध-म-ततर-चरचयत-"><strong>अर्चादिषु यथा यत्र श्रद्धा मां तत्र चार्चयेत् ।</strong></h1>
<h1 id="सरवभतषवतमन-च-सरवतमऽहमवसथत--४७-"><strong>सर्वभूतेष्वात्मनि च सर्वात्माऽहमवस्थितः ॥ ४७ ॥</strong></h1>
<h3 id="पदरतनवल-30"><strong>पदरत्नावली</strong></h3>
<p>यत्र येष्वर्चादिषु यथा श्रद्धा तथा मामर्चयेत् ॥ ४७ ॥</p>
<h3 id="शरनवसतरथय-37"><strong>श्रीनिवासतीर्थीया</strong></h3>
<p>अभीष्टप्रतिमायां पूजा कार्येत्याह ॥ अर्चादिष्विति । यत्र येष्वर्चादिषु यथा श्रद्धा तत्र तथा मां पूजयेदित्यन्वयः । कुत इत्यत आह ॥ सर्वभूते-ष्विति । यत इति शेषः । सर्वभूतेष्वात्मनि च समास्थितो यतोऽहं सर्वात्मेत्यर्थः ॥४७॥</p>
<h3 id="परमयचनदरक-35"><strong>प्रमेयचन्द्रिका</strong></h3>
<p>उक्ताष्टविधप्रतिमासु किं परिग्रहः कार्यः । कथं च पूजा कार्ये-त्येतदुच्यते ॥ अर्चादिष्विति ॥ अर्चादिषु यत्र श्रद्धा यथा वा श्रद्धा । तत्र तथा मामर्चयेदित्यर्थः । सामान्यतः सर्वत्र भगवान्यथोचितमर्चनीय इत्याशयेनोच्यते ॥ सर्वभूतेष्विति ॥ आत्मनि स्वस्मिन् । सर्वात्मा सर्वान्तर्यामी स्वामी वा ॥ ४७ ॥</p>
<h1 id="एव-करययगपथ-पमन-वदकतनतरक-"><strong>एवं क्रियायोगपथैः पुमान् वैदिकतान्त्रिकैः ।</strong></h1>
<h1 id="अरचनभवत-सदध-मतत-वनदनतयभपसतम--४८-"><strong>अर्चानुभावतः सिद्धिं मत्तो विन्दन्त्यभिप्सिताम् ॥ ४८ ॥</strong></h1>
<h3 id="पदरतनवल-31"><strong>पदरत्नावली</strong></h3>
<p>अर्चानुभावतः प्रतिमासामर्थ्यात् ॥ ४८ ॥</p>
<h3 id="शरनवसतरथय-38"><strong>श्रीनिवासतीर्थीया</strong></h3>
<p>वैदिकैर्वेदोक्तैस्तांत्रिकैस्तन्त्रोक्तैः । अर्चानुभावतः पूजानुभावतः</p>
<p>॥ ४८ ॥</p>
<h3 id="परमयचनदरक-36"><strong>प्रमेयचन्द्रिका</strong></h3>
<p>उपसंहरन् फलमुच्यते ॥ एवमिति ॥ आर्चानुभावतो ऽर्चकस्य तपोयोगात्पूजायाश्चातिशयनात् । आभिरूप्याच्च बिम्बस्येत्युक्तप्रतिमासामर्थ्यात् ॥ ४८ ॥</p>
<h1 id="मदरच-समपरतषठपय-मनदर-करयद-दढम-"><strong>मदर्चां सम्प्रतिष्ठाप्य मन्दिरं कारयेद् दृढम् ।</strong></h1>
<h1 id="पषपदयनन-रमयण-पज-ततरतसवशरतम--४९-"><strong>पुष्पोद्यानानि रम्याणि पूजां तत्रोत्सवाश्रिताम् ॥ ४९ ॥</strong></h1>
<h1 id="पजदन-परवहरथ-महपरवस-चनवहम-"><strong>पूजादीनां प्रवाहार्थे महापर्वसु चान्वहम् ।</strong></h1>
<h1 id="कषतरपणपरगरमन-दतव-मतसरषटतमयत--५०-"><strong>क्षेत्रापणपुरोग्रामान् दत्वा मत्सार्ष्टितामियात् ॥ ५० ॥</strong></h1>
<h3 id="पदरतनवल-32"><strong>पदरत्नावली</strong></h3>
<p>प्रवाहरूपेण प्रवर्तनार्थे ॥ ४९,५० ॥</p>
<h3 id="शरनवसतरथय-39"><strong>श्रीनिवासतीर्थीया</strong></h3>
<p>मन्दिरं देवालयं कारयेत् । रम्याणि मनोहराणि पुष्पोद्यानानि कारयेत् । तत्र पुष्पोद्यानेषूत्सवाश्रितां प्रत्युत्सवे पूजां कुर्यात् । कुत इत्यत उक्तम् ॥ पूजादीनामिति । उत्तरत्र प्रवाहरूपेण पूजादीनां प्रवर्तनार्थम् । अथ महापर्वसु । अन्वहं च पूजां कुर्यादित्यर्थः । क्षेत्रेति । देवस्येति शेषः ॥ ४९,५० ॥</p>
<h3 id="परमयचनदरक-37"><strong>प्रमेयचन्द्रिका</strong></h3>
<p>प्रतिष्ठादिधर्मान्तरमुच्यते ॥ मदर्चामित्यादिना ॥ ४९,५० ॥</p>
<h1 id="परतषठय-सरवभम-सदमन-भवनतरयम-"><strong>प्रतिष्ठया सार्वभौमं सद्मना भुवनत्रयम् ।</strong></h1>
<h1 id="पजदन-बरहमलक-तरभरमतसमयतमयत--५१-"><strong>पूजादिना ब्रह्मलोकं त्रिभिर्मत्साम्यतामियात् ॥ ५१ ॥</strong></h1>
<h1 id="ममव-नरपकषयण-भकतयगन-वनदत-"><strong>मामेव नैरपेक्ष्येण भक्तियोगेन विन्दति ।</strong></h1>
<h1 id="स-भकतयग-लभत-एव-य-पजयत-मम--५२-"><strong>स भक्तियोगं लभते एवं यः पूजयेत माम् ॥ ५२ ॥</strong></h1>
<h2 id="ततपरयम-3"><strong>तात्पर्यम्</strong></h2>
<p><strong>नैरपेक्ष्येण भक्तियोगेनैव साम्यमित्यर्थः । ‘निर्दुःखत्वं हरेः साम्यं न तादृशसुखात्मता । सर्वोत्तमः सदानन्दः कथं कस्य कदाप्यत’ इति प्रवृत्ते ॥ ‘आधिपत्यं त्रिलोकस्य योग्यानामिन्द्रता स्मृता । अयोग्यानां त्रिलोकेऽपि पूज्यत्वं समुदाहृतम् । तद्भवेत्परया भक्त्या विष्णोरालयकारिणः । ततोऽप्युद्रिक्तया भक्त्या विष्णुं पूजयतः सदा । अवाप्यते ब्रह्मलोकस्तदुद्रिक्तश्च मुच्यत’ इति च ॥ ५१,५२ ॥</strong></p>
<p>॥ इति एकादशतात्पर्ये सप्तविंशोऽध्यायः ॥ २७ ॥</p>
<h3 id="पदरतनवल-33"><strong>पदरत्नावली</strong></h3>
<p>प्रतिष्ठागृहकरणपूजानां फलतारतम्यमाह– प्रतिष्ठयेत्यादिना । मत्साम्यतां निर्दुःखानन्दानुभवरूपताम् ॥ ज्ञानं विना प्रतिष्ठादिभिरेव साम्यता कथं स्यात्तत्राह– मामेवेति । नैरपेक्ष्येण भक्तियोगेनैव मां विन्दति साम्यं लभते । ‘‘निर्दुःखत्वं हरेः साम्यं न तादृशसुखात्मता । सर्वोत्तमस्तदानन्दः कथं कस्यचिदाप्यते । आधिपत्यं त्रिलोकस्य योग्यानामिन्द्रता स्मृता । अयोग्यानां त्रिलोकेऽपि पूज्यत्वं समुदाहृतम् । तद् भवेत् परया भक्त्या विष्णोरालयकारिणः । ततोऽप्युद्रिक्तया भक्त्या विष्णुं पूजयतः सदा । अवाप्यते ब्रह्मलोकस्तदुद्रिक्तश्च मुच्यते’’ इति मानाद् विशेषोऽवगन्तव्यः । नन्वेवं तर्हि प्रतिमादिपूजा व्यर्थेति तत्राह– एवमिति । य एवं मां पूजयेत् स भक्तियोगं लभते, तेन मामाप्नोतीति शेषः । अनेन ज्ञानभक्तिद्वारेण भगवत्प्राप्तिरित्युक्तं भवति</p>
<p>॥ ५१,५२ ॥</p>
<h3 id="शरनवसतरथय-40"><strong>श्रीनिवासतीर्थीया</strong></h3>
<p>प्रतिष्ठाग्रहकरणपूजादीनां फलतारतम्यमाह ॥ प्रतिष्ठयेति । अत्र त्रिभिर्मत्साम्यतामियादित्युक्त्वा मामेव नैरपेक्ष्येण भक्तियोगेन विन्दतीत्युक्तौ मत्प्राप्तावेव भक्तियोगोऽपेक्षितो न मत्साम्यप्राप्तावित्यतो योजयति ॥ नैरपेक्ष्येणेति । भक्तियोगे-नैवेत्यनेन मामेवेत्यवधारणम् । भक्तियोगेत्यनेन सम्बध्यत इत्युक्तं भवति । ननु मत्साम्यतामियादित्युक्तम् । तत्र साम्यं नाम भगवज्ज्ञानानन्दादिना सादृश्यं तेन भगव-त्स्वरूपभूतसुखादिसमानसुखादिप्राप्तिरित्युच्यत इति भात्यतः प्रमाणेन तदभिप्रायमाह ॥ निर्दुःखत्वमिति ॥ तादृशेति । भगवत्स्वरूपभूतसुखात्मता नेत्यर्थः । कुत इत्यत उक्तम् ॥ सर्वोत्तम इति । कस्यचित्केनचित् । तथा चात्र दुःखाभावेनैव साम्यमभिप्रेत्य तत्साम्यतामियादित्युक्तमिति भावः । ननु सद्मना भुवनत्रयमित्युक्तं तन्न । भुवनत्रय-प्राप्तिर्हीन्द्रस्यैव । तेन यो भगवतः सद्म करोति स इन्द्रो भवतीत्युक्तं स्यात् । न चैतत्सर्वेषां युक्तम् । अयोग्यानामिन्द्रत्वप्राप्तेरयोगादित्याशङ्कायां प्रमाणेनैव तदभिप्रायमाह ॥ आधिपत्यमिति । इन्द्रत्वप्राप्तियोग्यानां त्रिलोकाधिपत्यं नामेन्द्रतैव भवति । अयोग्यानां त्रिलोकाधिपत्यं नाम पूज्यत्वमात्रं भवतीति ध्येयम् । तत्पूज्यत्वम् । उद्रिक्तयोत्कृष्टया । एवं च प्रतिष्ठया मूर्तिप्रतिष्ठया भुवनत्रयम् । अयोग्यश्चेत्परया भक्त्या भुवनत्रये पूज्यत्वम् । पूजादिना । ततोऽप्युन्द्रिक्तया भक्त्या पूजादिना । तत्पूर्वकपूजादिनेति यावत् । त्रिभिः प्रतिष्ठासद्मपूजादिभिर्नैरपेक्ष्येण भक्तियुक्तैर्मत्साम्यतामियात् । नैरपेक्ष्येण भक्तियोगेनैव मां विन्दति मत्सायुज्यं विन्दतीत्यर्थः । फलमाह ॥ स भक्तियोगमिति ॥ ५१,५२ ॥</p>
<h3 id="परमयचनदरक-38"><strong>प्रमेयचन्द्रिका</strong></h3>
<p>त्रिभिरिति ॥ प्रतिष्ठादेवालयनिर्माणक्षेत्रादिदानैस्त्रिभिरित्यर्थः । अत्र मत्साम्यतामियादित्युक्त्वा भक्तियोगेन मामेव विन्दतीति भक्तियोगस्य ब्रह्मप्राप्तिरूपफल-कथनात्साम्यप्राप्तौ भक्तिरनपेक्षितेति ब्रह्मप्राप्त्यतिरेकेण साम्यमस्तीति भाति । तदयुक्तम् । विना भक्तिप्राप्तिं च साम्याख्यमोक्षायोगादित्यत आह ॥ नैरपेक्ष्येणेति ॥ नात्र प्रतिष्ठादेः फलं भगवत्साम्यभक्तियोगफलं तत्प्राप्तिरिति पृथगुच्यते । येनोक्तदोषः । किं तु प्रतिष्ठादि-फलतया प्राप्तेन नैरपेक्ष्येण फलान्तरापेक्षावर्जितभक्त्याख्योपायेनैव साम्यमियादित्येवं मूलार्थ इत्यर्थः । तथा च त्रिभिर्मत्साम्यतामियादिति प्रतिष्ठादीनामेव स्वतः साम्यरूपमोक्ष-साधनत्वमुच्यते । किं नाम प्रतिष्ठादिभिर्निष्कामनयैव भक्तियोगो जायते । तेन च ब्रह्म-प्राप्त्या साम्यमित्याशयेन मामेवेत्यर्धप्राप्तिरित्युक्तं भवति । मत्साम्यतामित्यत्रात्यन्तसाम्य-प्रतीतिं प्रमाणेन वारयति ॥ निःर्दुखत्वमिति ॥ न तादृशसुखात्मता साम्यमिति वर्तते ।</p>
<p>ननु सद्मना भुवनत्रयमिति देवालयनिर्माणेन त्रिलोकाधिपत्योक्तिरयुक्ता । तन्मात्रेण पदयोग्यातिरिक्तानां तदप्राप्तेरित्यत आह ॥ आधिपत्यमिति ॥ द्विधा हि भुवनत्रयाधि-पत्यम् । त्रिलोकेन्द्रता त्रिलोकपूज्यत्वं चेति । तत्र योग्यानामेव त्रिलोकाधिपत्यमिन्द्रता स्मृता । इन्द्रपदायोग्यानां तु त्रिलोकेषु पूज्यत्वमेव त्रिलोकाधिपत्यमित्यर्थः । विद्यागम्यं फलं यस्मादित्युक्तेः । देवसद्मनिर्माणमात्रेण त्रिलोकाधिपत्यमित्यतः परभक्त्युपेतानामुत्त-मानामेवेत्याह ॥ तद्भवेदिति ॥ पूजादिना ब्रह्मलोकमित्यत्रापि पूजादिना लब्धया परमभक्त्यपेक्षयाप्युद्रिक्तया भक्त्यैवेत्याह ॥ ततोऽपीति ॥ एतेन ज्ञानेन ब्रह्मलोकः स्यादित्यनेन विरोधो निरस्त इति ज्ञेयम् । मत्साम्यतामियादित्यस्य साधनतयोक्तो भक्तियोगस् ततोऽप्युद्रिक्त इत्याशयेनाह ॥ तदुद्रिक्तस्तु मुच्यत इति ॥ अत्र मुक्तिः श्वेतद्वीपादिस्थितिरिति ध्येयम् । ज्ञानेन ब्रह्मलोकः स्यान्महाज्ञानाद्धरेर्गतिः । महाज्ञाना-द्गच्छन्ति क्षीरसागरमिति वचनात् ॥ ५१,५२ ॥</p>
<h1 id="य-सवदतत-पररदतत-हरत-सरवपरय-"><strong>यः स्वदत्तां परैर्दत्तां हरेत सुरविप्रयोः ।</strong></h1>
<h1 id="वतत-स-जयत-वडभग-वरषणमयतयतम--५३-"><strong>वृत्तिं स जायते विड्भुग् वर्षाणामयुतायुतम् ॥ ५३ ॥</strong></h1>
<h1 id="करतशच-सरथरहतरनमदतरव-च-"><strong>कर्तुश्च सारथेर्हेतोरनुमोदितुरेव च ।</strong></h1>
<h1 id="करमण-भगन-परतय-भय-भयस-तत-फलम--५४-"><strong>कर्मणां भागिनः प्रेत्य भूयो भूयसि तत् फलम् ॥ ५४ ॥</strong></h1>
<p>॥ इति श्रीमद्भागवते एकादशस्कन्धे सप्तविंशोऽध्यायः ॥</p>
<h3 id="पदरतनवल-34"><strong>पदरत्नावली</strong></h3>
<p>देवस्वापहरणे महान् दोष इत्याह– य इति ॥ न केवलं प्रतिमादिपूजाकर्तुरुक्तं फलम् (किन्तु) साहाय्यकर्तॄणां यथायोग्यं फलं भवतीत्याह– कर्तुरिति । सारथेः कार्यहेतोः प्रेत्य कर्मणां फलभागिनो भवन्तीत्यर्थः । फलतारतम्यमाह– भूय इति । भूयसि महति तत् फलं भूयो भवति ॥ ५३,५४ ॥</p>
<p>॥ इति श्रीविजयध्वजतीर्थभिक्षुविरचितायां भागवतटीकायां</p>
<p>पदरत्नावल्याम् एकादशस्कन्धस्य सप्तविंशोऽध्यायः ॥</p>
<h3 id="शरनवसतरथय-41"><strong>श्रीनिवासतीर्थीया</strong></h3>
<p>न केवलं प्रतिमादिपूजाकर्तुरुक्तं फलम् । किन्तु तत्सहाय-कर्तृणामपि यथायोग्यं भवतीत्याह ॥ कर्तुरिति । कर्मणां कर्तुर्यत्फलमुक्तमस्ति तद्भागिन एते सारथ्यादयो भवन्ति । तथा सारथेः सहकारिणो यत्फलमुक्तमस्ति तद्भागिन एते कर्त्रादयो भवन्ति । तथा हेतोः कारणस्य यत्फलमुक्तमस्ति तद्भागिन इतरे भवन्ति । तथाऽनुमोदितुर्यत्फलमुक्तमस्ति तद्भागिनोऽपरे भवन्तीति योज्यम् । ननु सर्वेषां किं सामान्येन फलं नेत्याह ॥ प्रेत्येति । मरणानन्तरं भूयसि महति मुख्यकर्तरि तत्फलं भूयो महद्भवतीत्यर्थः ॥ ५३,५४ ॥</p>
<p>॥ इति श्रीमद्भागवतमूलतात्पर्यविवरणरूपायां श्रीमद्यदुपत्याचार्यपूज्यपादाराधकेन श्रीनिवास-तीर्थेन रचितायां प्रकाशिकायां टिप्पण्याम् एकादशस्कन्धे सप्तविंशोऽध्यायः ॥ ११–२७ ॥</p>
<h3 id="दरघटभवदपक-6"><strong>दुर्घटभावदीपिका</strong></h3>
<p>भूयसि भूयांसैर्गुणैः पूर्णं नारायणम् । भूय इत्यस्यावृत्तिर् भूयोभूयः प्रेत्य प्रकर्षेण ज्ञात्वा । कर्तृत्वादिकं भगवत एवेति ज्ञात्वेति यावत् । कर्मणां कर्तुः कर्मणां सारथेः प्रतिबन्धकपरिहारादिना कर्मणां सहायस्य कर्मणां हेतोः । ऋत्विगादिरूपेण कर्मणां कारणस्य कर्मणामनुमोदितुश्च कर्मणां भागिनः कर्मैकदेशवतश्च तत्पुरुषार्थोत्तमत्वेन प्रमाणसिद्धफलं मोक्षाख्यं फलं भवत्येवेति । एतेन भागिन इत्येतद्व्यर्थमिति दूषणं परास्तम् । प्रारम्भमात्रमिच्छा वा विष्णुधर्मे न निष्फलेत्यादि वचनानुसारेण कर्मैकदेशकर्तुरपि मोक्षो भवतीति वक्तुं भागिन इत्युक्तमित्यङ्गीकारात्</p>
<p>॥ ५४ ॥</p>
<p>॥ इति श्रीभागवतटिप्पण्यां सप्तविंशोऽध्यायः ॥ ११–२७ ॥</p>
<h3 id="परमयचनदरक-39"><strong>प्रमेयचन्द्रिका</strong></h3>
<p>न केवलं पूजाकर्त्तुः फलं तदनुकूलानां चेत्युच्यते ॥ कर्तुरिति ॥ सारथेः सहकारिणः । हेतोर् द्रव्यत्यागादिना । प्रयोजकस्य कर्तुरित्यादेस्तत्फलं भवतीति सम्बन्धः । तत्र फलतारतम्यमुच्यते ॥ भूयोभूयसीति ॥ भूयसि महति कर्मणि भूयः महत्फलमित्यर्थः । उक्तं फलं किमिहैव मुख्यं नेत्युक्तम् ॥ प्रेत्य कर्मणां फलभोगिनो भवन्तीति ॥ ५४ ॥</p>
<p><strong>॥ इति श्री श्रीमद्विठलार्यतनूजेनानन्दतीर्थाख्येन विरचितायां श्रीभागवत एकादशस्कन्धतात्पर्यप्रमेयचन्द्रिकायां सप्तविंशोऽध्यायः ॥</strong></p>

  </div>
</article>


        

        



    <aside class="card border noPrint" id="section-tree-item-bhAgavatam_madhva-tAtparya-nirNayaH_sarva-prastutiH_14_ekAdashaskandhaH_27_saptaviMsho-dhyAyaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/14_ekAdashaskandhaH/27_saptaviMsho-dhyAyaH/">२७ सप्तविंशोऽध्यायः </a>
            <a data-toggle="collapse" href="#section-tree-item-body-bhAgavatam_madhva-tAtparya-nirNayaH_sarva-prastutiH_14_ekAdashaskandhaH_27_saptaviMsho-dhyAyaH_md" role="button" aria-expanded="false" aria-controls="section-tree-item-body-bhAgavatam_madhva-tAtparya-nirNayaH_sarva-prastutiH_14_ekAdashaskandhaH_27_saptaviMsho-dhyAyaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_madhva-tAtparya-nirNayaH_sarva-prastutiH_14_ekAdashaskandhaH_27_saptaviMsho-dhyAyaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: २७ सप्तविंशोऽध्यायः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
