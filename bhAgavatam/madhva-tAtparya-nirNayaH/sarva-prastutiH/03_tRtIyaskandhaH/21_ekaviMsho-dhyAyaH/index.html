<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | २१ एकविंशोऽध्यायः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="२१ एकविंशोऽध्यायः">
  <meta property="og:description" content="महीं प्रतिष्ठामध्यास्य योऽसौ स्वायम्भुवो मनुः अथ एकविंशोऽध्यायः
राजोवाच– महीं प्रतिष्ठामध्यास्य योऽसौ स्वायम्भुवो मनुः । कान्यध्यतिष्ठद् द्वाराणि मार्गायावरजन्मनाम् ॥ १ ॥ पदरत्नावली सृष्टिप्रलयाभ्यां स्फुटं विज्ञेयस्य देवादीनां तारतम्यज्ञानस्य हरिप्रीतिजनकत्वेन पुरुषार्थहेतुत्वादनुक्तसमुच्चयार्थं च पूर्वोक्तसृष्टिं प्रपञ्चयत्यस्मिन्नध्याये । ‘सृष्टौ लये तारतम्यं देवानां ज्ञायते स्फुटम् । तारतम्यपरिज्ञाने महातात्पर्यमिष्यते ॥ अतस्तद् बहुशस्सूक्तमन्यच्चैतत्प्रकाशकम् ॥’ इति वचनात् । प्रवक्ता श्रोतुरभीष्टमर्थं ब्रूते किमन्यद् वेति ज्ञातुं न शक्यते । तस्मात् तन्निरासार्थं तत्रादौ राजा शुकं पृच्छति– महीमिति ॥ महीमध्यास्य मह्यां स्थित्वा । अधिशीङ्स्थासां कर्म इति सूत्रात् सप्तम्यर्थे द्वितीया । अवरजन्मनां पश्चात्तनकाले जातानां प्राणिनां मार्गाय वर्णाश्रमस्वरूपभेदज्ञानाय कानि द्वाराणि सृष्टिसाधनानि अध्यतिष्ठत् तत्र स्थित्वाऽसृजदित्यर्थः ॥ १ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="२१ एकविंशोऽध्यायः">
  <meta itemprop="description" content="महीं प्रतिष्ठामध्यास्य योऽसौ स्वायम्भुवो मनुः अथ एकविंशोऽध्यायः
राजोवाच– महीं प्रतिष्ठामध्यास्य योऽसौ स्वायम्भुवो मनुः । कान्यध्यतिष्ठद् द्वाराणि मार्गायावरजन्मनाम् ॥ १ ॥ पदरत्नावली सृष्टिप्रलयाभ्यां स्फुटं विज्ञेयस्य देवादीनां तारतम्यज्ञानस्य हरिप्रीतिजनकत्वेन पुरुषार्थहेतुत्वादनुक्तसमुच्चयार्थं च पूर्वोक्तसृष्टिं प्रपञ्चयत्यस्मिन्नध्याये । ‘सृष्टौ लये तारतम्यं देवानां ज्ञायते स्फुटम् । तारतम्यपरिज्ञाने महातात्पर्यमिष्यते ॥ अतस्तद् बहुशस्सूक्तमन्यच्चैतत्प्रकाशकम् ॥’ इति वचनात् । प्रवक्ता श्रोतुरभीष्टमर्थं ब्रूते किमन्यद् वेति ज्ञातुं न शक्यते । तस्मात् तन्निरासार्थं तत्रादौ राजा शुकं पृच्छति– महीमिति ॥ महीमध्यास्य मह्यां स्थित्वा । अधिशीङ्स्थासां कर्म इति सूत्रात् सप्तम्यर्थे द्वितीया । अवरजन्मनां पश्चात्तनकाले जातानां प्राणिनां मार्गाय वर्णाश्रमस्वरूपभेदज्ञानाय कानि द्वाराणि सृष्टिसाधनानि अध्यतिष्ठत् तत्र स्थित्वाऽसृजदित्यर्थः ॥ १ ॥">
  <meta itemprop="wordCount" content="4056">
  <meta name="twitter:card" content="summary">
  <meta name="twitter:title" content="२१ एकविंशोऽध्यायः">
  <meta name="twitter:description" content="महीं प्रतिष्ठामध्यास्य योऽसौ स्वायम्भुवो मनुः अथ एकविंशोऽध्यायः
राजोवाच– महीं प्रतिष्ठामध्यास्य योऽसौ स्वायम्भुवो मनुः । कान्यध्यतिष्ठद् द्वाराणि मार्गायावरजन्मनाम् ॥ १ ॥ पदरत्नावली सृष्टिप्रलयाभ्यां स्फुटं विज्ञेयस्य देवादीनां तारतम्यज्ञानस्य हरिप्रीतिजनकत्वेन पुरुषार्थहेतुत्वादनुक्तसमुच्चयार्थं च पूर्वोक्तसृष्टिं प्रपञ्चयत्यस्मिन्नध्याये । ‘सृष्टौ लये तारतम्यं देवानां ज्ञायते स्फुटम् । तारतम्यपरिज्ञाने महातात्पर्यमिष्यते ॥ अतस्तद् बहुशस्सूक्तमन्यच्चैतत्प्रकाशकम् ॥’ इति वचनात् । प्रवक्ता श्रोतुरभीष्टमर्थं ब्रूते किमन्यद् वेति ज्ञातुं न शक्यते । तस्मात् तन्निरासार्थं तत्रादौ राजा शुकं पृच्छति– महीमिति ॥ महीमध्यास्य मह्यां स्थित्वा । अधिशीङ्स्थासां कर्म इति सूत्रात् सप्तम्यर्थे द्वितीया । अवरजन्मनां पश्चात्तनकाले जातानां प्राणिनां मार्गाय वर्णाश्रमस्वरूपभेदज्ञानाय कानि द्वाराणि सृष्टिसाधनानि अध्यतिष्ठत् तत्र स्थित्वाऽसृजदित्यर्थः ॥ १ ॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/madhva-tAtparya-nirNayaH\/sarva-prastutiH\/03_tRtIyaskandhaH\/21_ekaviMsho-dhyAyaH\/".replace(basePath, "/");
  pageVars.pageParams = {};
  pageVars.pageSource = "bhAgavatam\/madhva-tAtparya-nirNayaH\/sarva-prastutiH\/03_tRtIyaskandhaH\/21_ekaviMsho-dhyAyaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> २१ एकविंशोऽध्यायः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="२१ एकविंशोऽध्यायः">२१ एकविंशोऽध्यायः</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="मह-परतषठमधयसय-यऽस-सवयमभव-मन">महीं प्रतिष्ठामध्यास्य योऽसौ स्वायम्भुवो मनुः</h2>
<p><strong>अथ एकविंशोऽध्यायः</strong></p>
<h1 id="रजवच"><strong>राजोवाच–</strong></h1>
<h1 id="मह-परतषठमधयसय-यऽस-सवयमभव-मन-"><strong>महीं प्रतिष्ठामध्यास्य योऽसौ स्वायम्भुवो मनुः ।</strong></h1>
<h1 id="कनयधयतषठद-दवरण-मरगयवरजनमनम--१-"><strong>कान्यध्यतिष्ठद् द्वाराणि मार्गायावरजन्मनाम् ॥ १ ॥</strong></h1>
<h3 id="पदरतनवल"><strong>पदरत्नावली</strong></h3>
<p>सृष्टिप्रलयाभ्यां स्फुटं विज्ञेयस्य देवादीनां तारतम्यज्ञानस्य हरिप्रीतिजनकत्वेन पुरुषार्थहेतुत्वादनुक्तसमुच्चयार्थं च पूर्वोक्तसृष्टिं प्रपञ्चयत्यस्मिन्नध्याये । ‘सृष्टौ लये तारतम्यं देवानां ज्ञायते स्फुटम् । तारतम्यपरिज्ञाने महातात्पर्यमिष्यते ॥ अतस्तद् बहुशस्सूक्तमन्यच्चैतत्प्रकाशकम् ॥’ इति वचनात् । प्रवक्ता श्रोतुरभीष्टमर्थं ब्रूते किमन्यद् वेति ज्ञातुं न शक्यते । तस्मात् तन्निरासार्थं तत्रादौ राजा शुकं पृच्छति– महीमिति ॥ महीमध्यास्य मह्यां स्थित्वा । अधिशीङ्स्थासां कर्म इति सूत्रात् सप्तम्यर्थे द्वितीया । अवरजन्मनां पश्चात्तनकाले जातानां प्राणिनां मार्गाय वर्णाश्रमस्वरूपभेदज्ञानाय कानि द्वाराणि सृष्टिसाधनानि अध्यतिष्ठत् तत्र स्थित्वाऽसृजदित्यर्थः ॥ १ ॥</p>
<h3 id="परकशक"><strong>प्रकाशिका</strong></h3>
<p>स्वयं भवतीति स्वयंभूर्हरिस्तस्माज्जातो मनुर्ज्ञानी ब्रह्मा । प्रतिष्ठन्ति जना अस्यामिति प्रतिष्ठा, तां सर्वजनाश्रयां महीं भूमिमध्यास्य भूम्यां स्थित्वा । अधिशीङ्स्थासां कर्मेति द्वितीया । अवरजन्मनां पश्चाज्जातानां यक्षादीनां प्राणिनां मार्गाय तत्तज्जात्युचितमार्गप्रदर्शनाय कानि द्वाराण्यध्यतिष्ठत्केषु स्थित्वाऽसृजदित्यर्थः । तथा च स्वयंभूर्ब्रह्मा तस्माज्जातो मनुश्च कानि द्वाराणि सृष्टिसाधनान्यपत्यान्यधिष्ठितानि ॥ १ ॥</p>
<h1 id="कषतत-महभगवत-कषणसयकनतक-सहत-"><strong>क्षत्ता महाभागवतः कृष्णस्यैकान्तिकः सुहृत् ।</strong></h1>
<h1 id="यसततयजगरज-कषण-सपतयमघवनत--२-"><strong>यस्तत्याजाग्रजं कृष्णो सापत्यमघवानिति ॥ २ ॥</strong></h1>
<h3 id="पदरतनवल-1"><strong>पदरत्नावली</strong></h3>
<p>विदुरप्रश्नवचनानुसारेण मम वक्तव्यमिति भावेन पृच्छति– क्षत्तेति ॥ सन्निकृष्ट-मृत्योस्तव विदुरप्रश्नो ग्राम्यविषयत्वेन कथं संगच्छत इत्याशङ्क्य न मादृशोऽसाविति तद्गुणानाह– क्षत्ता महाभागवत इत्यादिना ॥ अत्रैतानि विशेषणानि मिथो हेतुहेतुमद्भावसूचकानीति ज्ञायते । ‘‘क्षद संचूर्णन’’ इति धातोः संसारगिरिसंचूर्णनात् क्षत्ता । एकः प्रधानः सर्वोत्तमो हरिरन्तो निर्णयोऽ-स्यास्तीत्यस्मिन्नर्थे यथाविहितप्रत्ययः । अघवानपराधवान् ॥ २ ॥</p>
<h3 id="परकशक-1"><strong>प्रकाशिका</strong></h3>
<p>अस्योत्तरं विदुरमैत्रेयसंवादमुखेनैव वक्तव्यमित्याशयेनाह ॥ क्षत्तेति । अग्रजं धृतराष्ट्रं सापत्यं दुर्योधनादिभिः सहितम् । अघवानपराधवानिति हेतोः कृष्णोक्तमन्त्रानादरवानिति भावः</p>
<p>॥ २ ॥</p>
<h1 id="दवपयनदनवम-महतव-तसय-दहज-"><strong>द्वैपायनादनवमो महित्वे तस्य देहजः ।</strong></h1>
<h1 id="सरवतमन-शरत-कषण-ततपरशचपयनवरत--३-"><strong>सर्वात्मना श्रितः कृष्णं तत्परांश्चाप्यनुव्रतः ॥ ३ ॥</strong></h1>
<h3 id="पदरतनवल-2"><strong>पदरत्नावली</strong></h3>
<p>सर्वात्मनेति प्रोक्तहेतुनिगमनरूपम् ॥ ३ ॥</p>
<h3 id="परकशक-2"><strong>प्रकाशिका</strong></h3>
<p>द्वैपायनादनवमः स्वयोग्यतानुसारेण समः । सर्वात्मना सर्वप्रकारेण । चापिशब्दौ परस्परसमुच्चये । कृष्णं चेति सम्बन्धः ॥ ३ ॥</p>
<h1 id="कमनवपचछनमतरय-वदरसतरथसवय-"><strong>किमन्वपृच्छन्मैत्रेयं विदुरस्तीर्थसेवया ।</strong></h1>
<h1 id="उपगमय-कशवरत-आसन-तततववततमम--४-"><strong>उपगम्य कुशावर्त आसीनं तत्त्ववित्तमम् ॥ ४ ॥</strong></h1>
<h3 id="पदरतनवल-3"><strong>पदरत्नावली</strong></h3>
<p>किमन्वपृच्छन्मया पृष्टमन्यद् वेति । कुशावर्ते गङ्गाद्वारे ॥ ४ ॥</p>
<h3 id="परकशक-3"><strong>प्रकाशिका</strong></h3>
<p>कुशावर्ते गङ्गाद्वारे ॥ ४ ॥</p>
<h1 id="तय-सवदतर-भदर-सत-परवतत-हयमल-कथ-"><strong>तयोः संवदतोर् भद्र (सूत) प्रवृत्ता ह्यमलाः कथाः ।</strong></h1>
<h1 id="आप-गङगय-इवघघनय-हर-पदमबजशरय--५-"><strong>आपो गाङ्ग्य इवाघघ््नयो हरेः पादाम्बुजाश्रयाः ॥ ५ ॥</strong></h1>
<h1 id="त-न-करतय-भदर-त-करतनयदरकरमण-"><strong>ता नः कीर्तय भद्रं ते कीर्तन्योदारकर्मणः ।</strong></h1>
<h1 id="रसजञ-क-न-तपयत-हरललमत-पबन--६-"><strong>रसज्ञः को नु तृप्येत हरिलीलामृतं पिबन् ॥ ६ ॥</strong></h1>
<h3 id="पदरतनवल-4"><strong>पदरत्नावली</strong></h3>
<p>तत्रान्यप्रसङ्गा दूरीभूता एवेति भावेनाह– तयोरिति ॥ बहुशः श्रुतत्वात् तव तन्द्या निद्रालुत्वं स्यादिति तत्राह– रसज्ञ इति ॥ ५,६ ॥</p>
<h3 id="परकशक-4"><strong>प्रकाशिका</strong></h3>
<p>कीर्तन्यानि कीर्तनार्हाण्युदाराणि कर्माणि । यस्य हरेः ॥ ५,६ ॥</p>
<h1 id="सत-उवच"><strong>सूत उवाच–</strong></h1>
<h1 id="एव-परकषत-पषट-भगवन-बदरयण-"><strong>एवं परीक्षिता पृष्टो भगवान् बादरायणिः ।</strong></h1>
<h1 id="भगवतयरपतधयतमसतमह-शरयतमत--७-"><strong>भगवत्यर्पिताध्यात्मस्तमाह श्रूयतामिति ॥ ७ ॥</strong></h1>
<h3 id="पदरतनवल-5"><strong>पदरत्नावली</strong></h3>
<p>एतमर्थं सूतः शौनकादिभ्यः कथयति– एवमिति ॥ अर्पिताध्यात्मो ऽर्पितं शरीरमधिकृत्य वर्तमानं मनआदीन्द्रियजातं येन सोऽर्पिताध्यात्मः ॥ ७ ॥</p>
<h3 id="परकशक-5"><strong>प्रकाशिका</strong></h3>
<p>अर्पितमात्मानं शरीरमधिकृत्य वर्तमानमिन्द्रियजातमध्यात्मं येन स तथा ॥ ७ ॥</p>
<h1 id="शरशक-उवच"><strong>श्रीशुक उवाच–</strong></h1>
<h1 id="हररधतकरडतन-सवमयय"><strong>हरेर्धृतक्रोडतनोः स्वमायया</strong></h1>
<h1 id="नशमय-गरदधरण-रसतलत-"><strong>निशम्य गोरुद्धरणं रसातलात् ।</strong></h1>
<h1 id="लल-हरणयकषमवजञय-हत"><strong>लीलां हिरण्याक्षमवज्ञया हतं</strong></h1>
<h1 id="सञजतहरष-मनमह-भरत--८-"><strong>सञ्जातहर्षो मुनिमाह भारतः ॥ ८ ॥</strong></h1>
<h3 id="पदरतनवल-6"><strong>पदरत्नावली</strong></h3>
<p>शुकोऽपि त्वत्पृष्टमर्थं प्रष्टुं विदुरो मैत्रेयं वक्तीत्याह– हरेरिति ॥ ८ ॥</p>
<h3 id="परकशक-6"><strong>प्रकाशिका</strong></h3>
<p>स्वमायया स्वेच्छया धृतक्रोडतनोर्धृतवराहदेहस्य गोरुद्धरणं भूम्युद्धरणरूपां लीलां हिरण्याक्षमवज्ञया हतं निशम्य । भारतो विदुरः ॥ ८ ॥</p>
<h1 id="वदर-उवच"><strong>विदुर उवाच–</strong></h1>
<h1 id="परजपतपत-सषटव-परजसरग-परजपतन-"><strong>प्रजापतिपतिः सृष्ट्वा प्रजासर्गे प्रजापतीन् ।</strong></h1>
<h1 id="कमरभत-म-बरहमन-परबरहयवयकतमरगवत--९-"><strong>किमारभत मे ब्रह्मन् प्रब्रूह्यव्यक्तमार्गवित् ॥ ९ ॥</strong></h1>
<h3 id="पदरतनवल-7"><strong>पदरत्नावली</strong></h3>
<p>किमाहेति तत्राह– प्रजापतीति ॥ अव्यक्तानां परमात्मादितत्त्वानां मार्गं प्रकारं वेत्तीति ॥ ९ ॥</p>
<h3 id="परकशक-7"><strong>प्रकाशिका</strong></h3>
<p>प्रजापतिपतिर्ब्रह्मा । प्रजासर्गे प्रजानां सृष्ट्यर्थम् । प्रजापतीन्मरीच्यादीन् । किमारभत किं किं सृष्टवान् । यतस्त्वमव्यक्तमार्गवित् । मृग्यत इति मार्गः स्वरूपं परापराव्यक्त-स्वरूपवेत्ता । ब्रह्मणो वेदं विशेषणम् ॥ ९ ॥</p>
<h1 id="य-मरचयदय-वपर-यसत-सवयमभव-मन-"><strong>ये मरीच्यादयो विप्रा यस्तु स्वायम्भुवो मनुः ।</strong></h1>
<h1 id="त-व-बरहमण-आदशत-कथमतदभवयन--१०-"><strong>ते वै ब्रह्मण आदेशात् कथमेतदभावयन् ॥ १० ॥</strong></h1>
<h3 id="पदरतनवल-8"><strong>पदरत्नावली</strong></h3>
<p>राजविदुरप्रश्नयोरेकविषयत्वं वक्ति– य इति ॥ अभावयन् प्रावर्धयन् ॥ १० ॥</p>
<h3 id="परकशक-8"><strong>प्रकाशिका</strong></h3>
<p>एतज्जगदभावयन् उत्पादयामासुः ॥ १० ॥</p>
<h1 id="सदवतय-कमसजन-सवतनतर-उत-करमभ-"><strong>सद्वितीयाः किमसृजन् स्वतन्त्रा उत कर्मभिः ।</strong></h1>
<h1 id="आहसवत-सहत-सरव-इद-सम-समकलपयन--११-"><strong>आहोस्वित् संहताः सर्व इदं स्म समकल्पयन् ॥ ११ ॥</strong></h1>
<h3 id="पदरतनवल-9"><strong>पदरत्नावली</strong></h3>
<p>द्वितीया भार्या । स्वतन्त्रा अन्यापेक्षारहिताः । कर्मभिः, प्रेरिता इति शेषः । संहताः संमिलिताः । स्मेत्यनेन संहत्य सर्जनं प्रधानं स्मारयति ॥ ११ ॥</p>
<h3 id="परकशक-9"><strong>प्रकाशिका</strong></h3>
<p>सद्वितीयाः सभार्याः । स्वतन्त्रा अन्यानपेक्षाः । कर्मभिरदृष्टैः सहकारिभिः संहताः परस्परापेक्षाः ॥ ११ ॥</p>
<h1 id="मतरय-उवच"><strong>मैत्रेय उवाच–</strong></h1>
<h1 id="दवन-दरवतरकयण-परणनमषण-च-"><strong>दैवेन दुर्वितर्क्येण परेणानिमिषेण च ।</strong></h1>
<h1 id="जतकषभद-भगवत-महनसद-गणतरयत--१२-"><strong>जातक्षोभाद् भगवतो महानासीद् गुणत्रयात् ॥ १२ ॥</strong></h1>
<h2 id="ततपरयम"><strong>तात्पर्यम्</strong></h2>
<p><strong>‘सृष्टौ लये तारतम्यं देवानां ज्ञायते स्फुटम् । तारतम्यपरिज्ञाने महातात्पर्य-मिष्यते । अतस्तद्वहुशस्तूक्तमन्यच्चैतत्प्रकाशकमि’ति वामने । महतो ब्रह्मवायू च तद्भार्ये चाभिमानिनः । ‘अहमः शेषवीन्द्रौ च रुद्रेन्द्रौ कामतत्स्त्रियः । मनसस्त्वनिरुद्धश्च चन्द्रश्चान्ये यथोदितम् । एवं क्रमो व्यत्ययस्तु सूक्ष्मस्थूलादिभेदतः । सृष्टौ गुणे च ज्ञानादौ मुक्तिस्थे वाप्ययं क्रमः । नियमेनान्यथोक्तिस्तु मोहायासुरजन्मनामि’ति वाराहे ॥ १२ ॥</strong></p>
<h3 id="पदरतनवल-10"><strong>पदरत्नावली</strong></h3>
<p>किमारभतेति यत् पृष्टं तस्योत्तरं वक्तुं पूर्वोक्तसृष्टिमविस्मरणायादितोऽनुवदति– दैवेनेति ॥ दुर्वितर्क्येण प्राण्यदृष्टानां बहुत्वादनुमातुमशक्येन दैवेनादृष्टेन । ‘नैषा तर्केण मतिरापनेया’ इति श्रुतेरदृष्टान्तर्यामिणा हरिणा वा । दुर्विकल्पेनेति पाठे इदमदो वेति संशयाविषयेण । अनिमिषेण सर्वतो विलक्षणेन सृष्टिकालेन तदन्तर्यामिणा हरिणा वा । सर्वेषां मूलकारणस्य प्रलयसमुद्रे लक्ष्मीपर्यङ्के शयानस्य भगवतः प्रेरणया जातक्षोभात् कार्याभिमुखोत्पन्नविकाराद् विषमावस्थामुपगताद् गुणत्रयाद् यथासङ्ख्यंसंयुक्तसत्त्वादिगुणत्रयान् महान् महत्तत्वाभिमानी ब्रह्मासीत् । तदभिमन्यमानमहत्तत्वं चाभूत् । किं च भगवतो वीर्याधानेन जातक्षोभादुत्पन्नसिसृक्षत्वविशेषात् । ‘त्वं जीवशक्त्यां गुणकर्मयोनौ’ इत्यतो गुणत्रयाभिमानिनोऽजाभिधानादक्षरान्महत्तत्वाभिमानी वायुश्च सरस्वती भारती च जाता इत्यर्थः । ‘महतो ब्रह्मवायू च तद्भार्ये चाभिमानिनः’ इति वाक्यादयमर्थः । कल्प्यत इति ॥ १२ ॥</p>
<h3 id="परकशक-10"><strong>प्रकाशिका</strong></h3>
<p>किमारभतेति प्रश्नस्य यक्षादीनित्युत्तरं वक्तुं पूर्वोक्तां महदादिसृष्टिं पुनर्वक्ति ॥ दैवेनेति । ननूक्तस्य पुनरुक्तिर्व्यर्थेत्यतोऽत्र तात्पर्यं प्रमाणेनैवाह ॥ सृष्टाविति ॥ तारतम्यं ज्ञायत इति । यो यस्मात्पूर्वमुत्पन्नः सस् तस्मादुत्तमो यो यस्मात्पूर्वं विलीयते स तस्मान्नीच इति देवानां सृष्टिलय-योरुक्तयोस्तारतम्यं स्फुटं ज्ञायत इत्यर्थः । ननु तर्ह्येकवारोक्त्या तारतम्यं ज्ञातुं शक्यत्वाद्बहुशस्तद्वचनं व्यर्थमित्यत आह ॥ तारतम्येति । इष्यते यतः । तुशब्दोऽवधारणे । अत इत्यनेन सम्बध्यते । एतत्प्रकाशकं देवतातारतम्यप्रकाशकम् । तदन्यत्क्रमेण लक्षणवत्वादिकं बहुशः कथ्यते । तदपि तत्र महातारतम्यज्ञापनायैवेत्याह ॥ अन्यच्चेति ।</p>
<p>ननु महदादितत्त्वानां सृष्टिप्रलययोरुक्तयोः कथं देवानां तारतम्यज्ञानं व्यधिकरणत्वादित्याशङ्कायां सृष्ट्यादिप्रकरणेष्वभिमन्यमानतत्त्ववाचकैः शब्दैरभिमानिनो देवा अपि विवक्षिताः । अतो न वैयधिकरण्यमित्यभिप्रेत्य महदादितत्त्वाभिमानिनः । देवान्प्रमाणेनैव दर्शयति ॥ महत इति । अन्ये इन्द्रियादितत्त्वाभिमानिनो यथोदितं शास्त्रवचनमनतिक्रम्य ज्ञेया इत्यर्थः । ननु तर्हि कथं कुत्रचिद-न्यथोक्तिरित्यत आह ॥ व्यत्ययस्त्विति । वैपरीत्येनोक्तिरित्यर्थः । अवधारणार्थकस्य तुशब्दस्य भेद एवेत्यर्थः । आदिपदेन कल्यादिभेदग्रहणम् । सृष्टौ सूक्ष्मसृष्टौ ज्ञानादिगुणादौ च मुक्तावप्ययमेव क्रम इत्यन्वयः । नियमेन । ज्ञेय इति शेषः । तुशब्दोऽवधारणे । मोहायैव ॥ ततश्चायं दैवेनेत्यादिमूलार्थः ॥ दुर्वितर्क्येणानुमातुमशक्येन दैवेनादृष्टप्रेरकेण सर्वोत्तमेन पुरुषेणानिमिषेण कालेन हेतुना, जातः क्षोभः कार्योन्मुखसत्त्वं यस्य तस्मात्तद्गुणत्रयादुक्तरीत्या भगवतो वासुदेवान्महानासीन्महत्तत्त्वं तदभिमानिनो ब्रह्मवाय्वादयश्च जाता इत्यर्थः । एवमग्रेऽप्यभिमानिसृष्टिरपि द्रष्टव्या ॥ १२ ॥</p>
<h1 id="रजपरधननमहतसतरलङग-दवचदतत-"><strong>रजःप्रधानान्महतस्त्रिलिङ्गो दैवचोदितात् ।</strong></h1>
<h1 id="जत-ससरज-भतदरवयददन-पञच-च--१३-"><strong>जातः ससर्ज भूतादिर्वियदादीनि पञ्च च ॥ १३ ॥</strong></h1>
<h3 id="पदरतनवल-11"><strong>पदरत्नावली</strong></h3>
<p>महत्तत्वादहंकारस्योत्पत्तिमाह– रजःप्रधानादिति ॥ साम्यावस्थायां मूले रजसि यद् रजो मूले तमसि मिश्रितं यद् रजः मूले सत्वे यद् रज इति त्रिधा विभक्तेन समस्तेन रजसा युक्तत्वाद् रजःप्रधानत्वं महत्तत्वस्य । तस्मान्महतो महत्तत्वाद् दैवचोदिताद् विकुर्वाणाज्जातो वैकारिक-तैजसाभ्यां सहितस् त्रिलिङ्गस्त्रिरूपो भूतादिस्तामसाहङ्कारो वियदादीनि पञ्चभूतानि ससर्जेत्यन्वयः । अनेनैतच्च सिद्धं तैजसाहङ्कारः श्रोत्रादिदशेन्द्रियाणि वैकारिकाहङ्कारो मनोदिगाद्यभिमानिदेवान् ससर्ज । मूलाहङ्कारादनन्तगरुडरुद्राद्याः स्वभार्याभिः सह जाताः । मनोऽभिमानिनावनिरुद्धचन्द्रौ वैकारिकाभिमानिदेवविशेषाज्जातौ । तदुक्तम्– ‘अहमः शेषवीन्द्रौ च रुद्रेन्द्रौ कामतत्स्त्रियः । मनसस्त्वनिरुद्धश्च चन्द्रश्चान्ये यथोदितम् । एवं क्रमो व्यत्ययस्तु सूक्ष्मस्थूलादिभेदतः । सृष्टौ गुणे च ज्ञानादौ मुक्तिस्थेष्वप्ययं क्रमः । नियमेनान्यथोक्तिस्तु मोहायासुरजन्मनाम् ॥’ इति ॥ १३ ॥</p>
<h3 id="परकशक-11"><strong>प्रकाशिका</strong></h3>
<p>महतो महत्तत्त्वान्तर्गततमोभागात्तत्रापि तमोभागापेक्षया रजोभागानामेव महत्त्वमिति ज्ञापनाय रजःप्रधानादित्युक्तम् । तेषु रजोभागेषु बहुतरं सत्त्वमस्तीति ज्ञातव्यम् । त्रिलिङ्गो वैकारिकादिभेदेन त्रिस्वरूपोऽहङ्कारो जातः । तत्र यो भूतादिस्तामसोऽहङ्कारः स त्रिलिङ्गः । सात्त्विकादिभेदेन त्रिस्वरूपः । पञ्च चेति चशब्देन मनो दशेन्द्रियाणि तदभिमानिदेहांश्चेत्यपि ग्राह्यम् ॥ १३ ॥</p>
<h1 id="तन-चककश-सरषटमसमरथन-भतकम-"><strong>तानि चैकैकशः स्रष्टुमसमर्थानि भौतिकम् ।</strong></h1>
<h1 id="सहतय-दवयगन-हममणडमवसजन--१४-"><strong>संहत्य दैवयोगेन हैममण्डमवासृजन् ॥ १४ ॥</strong></h1>
<h3 id="पदरतनवल-12"><strong>पदरत्नावली</strong></h3>
<p>सूक्ष्मसृष्टिमनूद्य स्थूलसृष्टिं वक्तुमारभते– तानीति ॥ यद्वा सद्वितीया इत्यादिप्रश्नं परिहरति– तानीति ॥ तानि त्रयोविंशतितत्त्वानि भौतिकं हैमं ब्रह्माण्डं देवस्य क्रीडादिगुणसंपन्नस्य हरेर्योगेन चेष्टकलक्षणप्रवेशसंबन्धेन संहत्य संयुज्यावगम्य वाऽसृजन् ॥ १४ ॥</p>
<h3 id="परकशक-12"><strong>प्रकाशिका</strong></h3>
<p>तानि तत्त्वान्येकैकशः प्रत्येकं भौतिकं, हैमं हिरण्यात्मकमण्डं स्रष्टुमसमर्थानि सन्ति । दैवयोगेन स्वप्रेरकहरिसम्बन्धेन संहत्यांशैः संयुज्य अवासृजन् ॥ १४ ॥</p>
<h1 id="सऽशयषटधसलल-आणडकश-नरतमक-"><strong>सोऽशयिष्टाधिसलिले आण्डकोशो निरात्मकः ।</strong></h1>
<h1 id="सगर-व-वरषसहसरमनववतसत-तमशवर--१५-"><strong>साग्रं वै वर्षसाहस्रमन्ववात्सीत् तमीश्वरः ॥ १५ ॥</strong></h1>
<h2 id="ततपरयम-1"><strong>तात्पर्यम्</strong></h2>
<p><strong>निरात्मकः न व्यक्तस्तत्रात्मा ॥ १५ ॥</strong></p>
<h3 id="पदरतनवल-13"><strong>पदरत्नावली</strong></h3>
<p>सृज्यवस्तूनि विमृश्य स्रष्टव्यानि, न सहसेति न्यायमनुसंदधतो हरेरण्डोत्पत्यनन्तरं तदन्तः सर्जनं क्रमेण स्यादित्यभिमतत्वेन जलावगाहेन दार्ढ्यादिकं च स्यादित्यण्डस्य जलावस्थानं वक्ति– सोऽशयिष्टेति ॥ निरात्मको ऽप्रकाशितपरमात्मस्वरूपः । परमात्मा तत्र नास्तीति किं न स्यात् ? अत्राह– अन्ववात्सीदिति ॥ अव्यक्ततया स्थितः ॥ १५ ॥</p>
<h3 id="परकशक-13"><strong>प्रकाशिका</strong></h3>
<p>सोऽण्डस्रष्टेश्वरस्तम् । तत्र साग्रं साधिकं वर्षसाहस्रं तावति काले सलिले गर्भोदकेऽन्ववात्सीन्निर्व्यापार एव स्थितस्तम् । कं यः । निरात्मक आण्डकोशः । ततो विराट्सृष्ट््यनन्तरं प्रलये जाते सलिले प्रलयोदके ब्रह्मणा सहाध्यशयिष्टेति योजना । अत्र निरात्मक इत्येतदात्मरहित इति प्रतीतिवारणाय व्याख्याति ॥ निरात्मक इति । आत्मा परमात्मा । तथा चात्मशब्दो व्यक्त्युपलक्षकः । निर्गता पूर्वं न स्थिता आत्मा व्यक्तिर्यत्रेति व्याख्येयमिति भावः ॥ १५ ॥</p>
<h1 id="तसय-नभरभत-पदम-सहसररकरदधत-"><strong>तस्य नाभेरभूत् पद्मं सहस्रार्कोरुदीधिति ।</strong></h1>
<h1 id="सरवजवनकयक-यत-सवयमभत-सवरट--१६-"><strong>सर्वजीवनिकायौको यतः स्वयमभूत् स्वराट् ॥ १६ ॥</strong></h1>
<h3 id="पदरतनवल-14"><strong>पदरत्नावली</strong></h3>
<p>यो ब्रह्माण्डगर्भोदकं श्रीमयपर्यङ्के कालनाम्ना ब्रह्मणा सह शयानस्तस्य हरेर्नाभौ पद्ममभूदित्यन्वयः । इदमितरपद्माद् विशिनष्टि– सहस्रेति ॥ सहस्रधा संख्यया संख्यातेभ्योऽर्केभ्य उर्वी दीधितिर्दीप्तिर्यस्य तत् तथोक्तम् । अनेन सर्वप्रकाशकसूर्याद्युत्पत्तेः पूर्वं तमसावगूढाकाशे कथं प्रवृत्तिरिति निरस्तम् । सर्वजीवनिकायस्यौको गृहस्थानीयं यतो यस्मात् तस्मात् स्वयं सर्वजीवप्रधानः स्वराट् ब्रह्माभूदित्यन्वयः ॥ १६ ॥</p>
<h3 id="परकशक-14"><strong>प्रकाशिका</strong></h3>
<p>सर्वजीवनिकायानां सर्वजीवाश्रयाणां लोकानामोक उत्पादकतया गृहस्थानीयं स्वयं सर्वजीवप्रधानः । स्वराट् ब्रह्मा ॥ १६ ॥</p>
<h1 id="सऽनवषट-भगवत-य-शत-सललशय-"><strong>सोऽनुविष्टो भगवता यः शेते सलिलाशये ।</strong></h1>
<h1 id="लकससथ-यथपरव-नरमम-ससथय-सवय--१७-"><strong>लोकसंस्था यथापूर्वं निर्ममे संस्थया स्वया ॥ १७ ॥</strong></h1>
<h2 id="ततपरयम-2"><strong>तात्पर्यम्</strong></h2>
<p><strong>संस्थया स्वया भगवतः (भगवति) स्थिति(त)सामर्थ्येन ॥ १७ ॥</strong></p>
<h3 id="पदरतनवल-15"><strong>पदरत्नावली</strong></h3>
<p>यदर्थं ब्रह्मोत्पन्नस्तत्प्रयोजनमाह– सोऽनुविष्ट इति ॥ यो हरिः सलिलाशये गर्भोदकलक्षणे वारिधौ श्रीसन्निहितशेषपर्यङ्के शेते तेन भगवतानुविष्टः स ब्रह्मा स्वया संस्थया परमात्मनि स्थितसामर्थ्येन यथापूर्वं लोकसंस्थानेन पद्मेन चतुर्दशलोकव्यवस्थां निर्मम इत्यन्वयः ॥ १७ ॥</p>
<h3 id="परकशक-15"><strong>प्रकाशिका</strong></h3>
<p>स पाद्मो ब्रह्मा यः सलिलाशये पूर्वप्रलयोदके शेते तेन भगवताऽनुविष्टः सन् पूर्वं यथा लोकानां संस्था स्थितिरभूत्तथैव स्वया संस्थया निर्मम इत्यन्वयः । अत्र स्वया संस्थयेत्यस्य विवक्षितमर्थं दर्शयति ॥ संस्थयेति ॥ तथा च स्वया स्वसम्बधिन्या संस्थया भगवतः स्थित्या स्वस्मिन्ननुप्रविष्टभगवत्स्थितिसामर्थ्येनेति यावदिति व्याख्यानं सूचयति ॥ १७ ॥</p>
<h1 id="ससरज-छययऽवदय-पञचपरवणमगरत-"><strong>ससर्ज छाययाऽविद्यां पञ्चपर्वाणमग्रतः ।</strong></h1>
<h1 id="तमसरमनधतमसर-तम-मह-महतम--१८-"><strong>तामिस्रमन्धतामिस्रं तमो मोहो महातमः ॥ १८ ॥</strong></h1>
<h3 id="पदरतनवल-16"><strong>पदरत्नावली</strong></h3>
<p>विद्यैकापनोद्यत्वादविद्यायास्तज्ज्ञापनार्थं तत्सृष्टिं प्रथमतो वक्ति– ससर्जेति ॥ छायया रात्र्यपरपर्यायया तन्वा । पर्वाण्याह– तामिस्रमिति ॥ अनेनोक्तवक्ष्यमाणेन कान्यध्यतिष्ठद् द्वाराणीत्यस्योत्तरमुक्तं भवति ॥ १८ ॥</p>
<h3 id="परकशक-16"><strong>प्रकाशिका</strong></h3>
<p>छायया छायारूपां तनुमाश्रित्य । एवमग्रेऽपि व्याख्येयम् । पञ्चपर्वाणं पञ्चभेद-वतीम् । पञ्चपर्वाणि निर्दिशति ॥ तामिस्रमिति । महातमो महामोह इति पञ्च पर्वाणम् ॥ १८ ॥</p>
<h1 id="वससरजतमन-कय-नभयननदत-तममयम-"><strong>विससर्जात्मनः कायं नाभ्यनन्दत् तमोमयम् ।</strong></h1>
<h1 id="जगहरयकषरकषस-रतर-कषततटसमदभवम--१९-"><strong>जगृहुर्यक्षरक्षांसि रात्रिं क्षुत्तृट्समुद्भवाम् ॥ १९ ॥</strong></h1>
<h3 id="पदरतनवल-17"><strong>पदरत्नावली</strong></h3>
<p>अधिष्ठात्रभावेन विसृष्टो देहो नष्टोऽभूत् किम् ? नेत्याह– जगृहुरिति ॥ क्षुत्तृषोः समुद्भवो यस्याः सा तथोक्ता ताम् ॥ १९ ॥</p>
<h3 id="परकशक-17"><strong>प्रकाशिका</strong></h3>
<p>कायं छायारूपं सा रात्रिरभवदिति वाक्यमध्याहार्यम् । क्षुत्तृषोः समुद्भवो यस्यां सा तथोक्ता ताम् ॥ १९ ॥</p>
<h1 id="कषततडभयमपसषटसत-त-जगधमभददरव-"><strong>क्षुत्तृड्भ्यामुपसृष्टास्ते तं जग्धुमभिदुद्रुवुः ।</strong></h1>
<h1 id="म-रकषतन-जकषधवमतयचच-कषततडरदत--२०-"><strong>मा रक्षतैनं जक्षध्वमित्युच्चैः क्षुत्तृडर्दिताः ॥ २० ॥</strong></h1>
<h3 id="पदरतनवल-18"><strong>पदरत्नावली</strong></h3>
<p>क्षुत्तृषौ ज्ञानविरोधिन्यो यतो ब्रह्मणः स्वोत्पादकत्वेन गुरुत्वमविज्ञाय यक्षादिभि-स्तद्भक्षणार्थमद्रावीति भावेनाह– क्षुत्तृड्भ्यामिति ॥ उपसृष्टा उपद्रुताः । अस्य विवरणं क्षुत्तृडर्दिता इति । इत्युच्चैर्वदन्तोऽभिदुद्रुवुः । एनं ब्राह्मणं मा रक्षत । किन्तु जक्षध्वं भक्षयतेति ॥ २० ॥</p>
<h3 id="परकशक-18"><strong>प्रकाशिका</strong></h3>
<p>क्षुत्रृड्भ्याम् उपसृष्टा उपद्रुता जग्धुमत्तुं भक्षयितुम् । यतो वयं क्षुत्तृड्भ्यामर्दिता अत एनं पितेति कृपया मा, रक्षतेत्येके । अन्ये तु जक्षध्वं भक्षतेत्युच्चैः । वदन्त इति शेषः ॥ २० ॥</p>
<h1 id="दवसतनह-सवगन-म-म-जकषत-रकषत-"><strong>देवस्तानाह संविग्नो मा मा जक्षत रक्षत ।</strong></h1>
<h1 id="अह-म-यकषरकषस-परज-यय-भवषयथ--२१-"><strong>अहो मे यक्षरक्षांसि प्रजा यूयं भविष्यथ ॥ २१ ॥</strong></h1>
<h3 id="पदरतनवल-19"><strong>पदरत्नावली</strong></h3>
<p>तत्र ब्रह्मणा किं कृतम् ? अत्राह– देव इति ॥ यूयं मा मां मा जक्षत । किन्तु रक्षत । आपदि मित्रजनो बोधनीय इति भावेनाह– अहो इति ॥ अहो युष्माकमज्ञानम् । यूयं मे प्रजाः पुत्रा भविष्यथ । तस्माद् जक्षणमयुक्तम् । किन्तु रक्षणमेव । कीदृश्यः ? युष्माकं मध्ये ये यूयं मा जक्षत किन्तु रक्षतेत्यूचिध्वं ते यक्षा भविष्यथ । ये केचिद् यूयं मा रक्षत किन्तु जक्षतेत्यूचिध्वं तानि रक्षांसि भविष्यथ ॥ २१ ॥</p>
<h3 id="परकशक-19"><strong>प्रकाशिका</strong></h3>
<p>देवो ब्रह्मा संविग्नो भीतः सन् मां मा जक्षत न भक्षत किन्तु रक्षत । अहो यक्षरक्षांसि, यस्माद्यूयं मे प्रजाः सुता भविष्यथ तस्मात्तत्र यैर्जक्षतेत्युक्तं ते यक्षा भविष्यथ । यैस्तु मा रक्षतेत्युक्तं ते रक्षांसीति ज्ञेयम् ॥ २१ ॥</p>
<h1 id="दवत-परभय-य-य-दवय-परमखतऽसजत-"><strong>देवताः प्रभया या या दिव्याः प्रमुखतोऽसृजत् ।</strong></h1>
<h1 id="तऽहरषरदवयनतऽप-वसषट-त-परभमह--२२-"><strong>तेऽहार्षुर्देवयन्तोऽपि विसृष्टां तां प्रभामहः ॥ २२ ॥</strong></h1>
<h3 id="पदरतनवल-20"><strong>पदरत्नावली</strong></h3>
<p>देवानां विद्यायोग्यत्वेन तद्विरोध्यविद्यासृष्ट्यनन्तरं देवसृष्टिमाह– देवता इति ॥ या या दिव्या क्रीडादिगुणयुक्तास्तास्ता देवताः प्रभया भा दीप्तविति धातोः सर्वप्रकाशकलक्षणया विद्या-परपर्यायया तन्वासृजदित्यन्वयः । सर्वसृष्टिभ्यः प्रधानत्वात् प्रमुखत इति । देवयन्तः क्रीडादिगुणान् द्योतयन्तो देवास्तां प्रभाख्यां तनुमहार्षुरङ्गीकृतवन्तस् तदहरभवच्च ॥ २२ ॥</p>
<h3 id="परकशक-20"><strong>प्रकाशिका</strong></h3>
<p>या या दिव्या दिवि भवा देवास्तास्ताः प्रभया तन्वा प्रमुखतोऽग्रभागेनासृजत् । अत्रापि साऽहरभवदिति ग्राह्यम् । देवयन्तोऽपि कान्त्यादिमन्तोऽपि । अहोऽहर्भूतां तां प्रभाख्यां तनुमहार्षुर्जगृहुः ॥ २२ ॥</p>
<h1 id="दवऽदवन-जघनत-सजत-समतललपन-"><strong>देवोऽदेवान् जघनतः सृजति स्मातिलोलुपान् ।</strong></h1>
<h1 id="त-एन-ललपतय-मथनयभपदर--२३-"><strong>त एनं लोलुपतया मैथुनायाभिपेदिरे ॥ २३ ॥</strong></h1>
<h3 id="पदरतनवल-21"><strong>पदरत्नावली</strong></h3>
<p>ओवानसुरान् जघनतः जघननाम्ना देहेन ॥ २३ ॥</p>
<h3 id="परकशक-21"><strong>प्रकाशिका</strong></h3>
<p>ओवानसुरान् । जघनतः प्रभाख्यतनोश्चरमभागात् । छायाप्रभासंधिदेशादिति यावत् । अतिलोलुपान्विषयलंपटान् ॥ २३ ॥</p>
<h1 id="तत-हसन-स-भगवनसररनरपतरप-"><strong>ततो हसन् स भगवानसुरैर्निरपत्रपैः ।</strong></h1>
<h1 id="अनवयमनसतरस-करदध-भत-परपतत--२४-"><strong>अन्वीयमानस्तरसा क्रुद्धो भीतः परापतत् ॥ २४ ॥</strong></h1>
<h3 id="पदरतनवल-22"><strong>पदरत्नावली</strong></h3>
<p>क्रुद्धो भीत इति विडम्बनम् । परापतत् पलायितवान् ॥ २४ ॥</p>
<h3 id="परकशक-22"><strong>प्रकाशिका</strong></h3>
<p>परापतत् पलायितवान् ॥ २४ ॥</p>
<h1 id="स-उपवरजय-वरद-परपननरतहर-हरम-"><strong>स उपव्रज्य वरदं प्रपन्नार्तिहरं हरिम् ।</strong></h1>
<h1 id="अनगरहय-भकतनमनरपतमदरशनम--२५-"><strong>अनुग्रहाय भक्तानामनुरूपात्मदर्शनम् ॥ २५ ॥</strong></h1>
<h3 id="पदरतनवल-23"><strong>पदरत्नावली</strong></h3>
<p>पलायनस्यावधिमाह– स इति ॥ हरिं प्राप्य जगादेति शेषः । अनुरूपमुपासकानां योग्यतानुकूलमात्मनो दर्शनं, यस्य स तथा तम् ॥ २५ ॥</p>
<h3 id="परकशक-23"><strong>प्रकाशिका</strong></h3>
<p>उपव्रज्य प्राप्य । अस्तौषीदिति शेषः । भक्तयोग्यतानुरूपमात्मदर्शनं यस्य ॥२५॥</p>
<h1 id="पह-म-परमतमसत-परषणनसज-परज-"><strong>पाहि मां परमात्मंस्ते प्रेषणेनासृजं प्रजाः ।</strong></h1>
<h1 id="त-इम-यभत-पप-उपकरमनत-म-परभ--२६-"><strong>ता इमा यभितुं पापा उपक्रामन्ति मां प्रभो ॥ २६ ॥</strong></h1>
<h3 id="पदरतनवल-24"><strong>पदरत्नावली</strong></h3>
<p>ते तव । यभितुं यभ मैथुन इति धातुर् मैथुनं कर्तुम् ॥ २६ ॥</p>
<h3 id="परकशक-24"><strong>प्रकाशिका</strong></h3>
<p>स्तोत्रप्रकारमाह ॥ पाहि मामिति द्वाभ्याम् । प्रेषणेनेच्छया । त्वदिच्छानुसारेणेति यावत् । यभितुं मैथुनं कर्तुम् ॥ २६ ॥</p>
<h1 id="तवमक-कल-लकन-कलषटन-कलशनशन-"><strong>त्वमेकः किल लोकानां क्लिष्टानां क्लेशनाशनः ।</strong></h1>
<h1 id="तवमक-कलशदसतषमनसननपद-तव--२७-"><strong>त्वमेकः क्लेशदस्तेषामनासन्नपदां तव ॥ २७ ॥</strong></h1>
<h3 id="पदरतनवल-25"><strong>पदरत्नावली</strong></h3>
<p>नित्यं भगवत्प्रीतिकृता प्रेष्येण आपदि हरिरेव स्तोतव्य इति भावेनाह– त्वमिति ॥ अनासन्नौ न प्राप्तौ पादौ यैस्ते तथा तेषामनासन्नपदाम् ॥ २७ ॥</p>
<h3 id="परकशक-25"><strong>प्रकाशिका</strong></h3>
<p>तवानासन्नौ अप्राप्तौ पादौ यैस्ते अनासन्नपदस्तेषाम् ॥ २७ ॥</p>
<h1 id="सऽवधरयसय-करपणय-ववकतधयतमदरशन-"><strong>सोऽवधार्यास्य कार्पण्यं विविक्ताध्यात्मदर्शनः ।</strong></h1>
<h1 id="वमञचतमतन-घरमतयकत-वममच-ह--२८-"><strong>विमुञ्चात्मतनुं घोरामित्युक्तो विमुमोच ह ॥ २८ ॥</strong></h1>
<h2 id="ततपरयम-3"><strong>तात्पर्यम्</strong></h2>
<p><strong>‘जानन्नपि समर्थोऽपि क्वचिद्ब्रह्मा हरेः प्रियम् । ज्ञात्वा करोति कर्माणि ह्यज्ञवच्चाप्यशक्तवदि’ति च । ‘व्यसृजन्मलवद्देहं बाह्यं न तु निजं पुरा । ब्रह्मा तच्चाहरादित्वं प्राप देवादिदैवतमि’ति कौर्मे ॥ २८ ॥</strong></p>
<h3 id="पदरतनवल-26"><strong>पदरत्नावली</strong></h3>
<p>स्वानिष्टनिवारणे समर्थस्यापि भगवान् स्वप्रियार्थं शरणंगतस्य ब्रह्मण-स्तन्निवारणोपायमाह– स इति ॥ सर्वज्ञस्यापि विरिञ्चस्याज्ञवदशक्तवत् कार्पण्यमवधार्य । तदुक्तम्– ‘जानन्नपि समर्थोऽपि क्वचिद् ब्रह्मा हरेः प्रियम् । ज्ञात्वा करोति कर्माणि ह्यज्ञवच्चाप्यशक्तवत्’ इति । अनेन स्वापदं हरिहर्तुं समर्थस्य तत्प्राप्तौ हरिशरणगतौ हरिप्रीतिः स्यादिति न्यायो दर्शितः । विविक्तमनन्याधीनम् अध्यात्मदर्शनं शरीरादिकमधिकृत्य वर्तमानं ज्ञानं यस्य स विविक्ताध्यात्मदर्शनः । अशेषविशेषज्ञानवानित्यर्थः । चेतनाचेतनराशेर्विविक्तो भिन्नो ऽत एवाध्यात्मा सर्वजीवराशेरधिक ईश्वर इति दर्शनमपरोक्षज्ञानं यस्य स तथोक्तः ‘तद् ब्रह्मावेदहं ब्रह्मास्मि’ इति श्रुतेरिति वा । ‘स्यादध्ययिक ईश्वरे’ इति यादवः । हेत्यनेन स्वाज्ञाकारणाद्धरेरभ्यधिका प्रीतिरभूदिति सूचयति । अत एव– विमुञ्चेति ॥ भवतश्चेन्मदनुग्रहपात्रज्ञानसाधनयोग्या तनुरस्ति किमनया घोरयेति ॥ २८ ॥</p>
<h3 id="परकशक-26"><strong>प्रकाशिका</strong></h3>
<p>विविक्तमितरसर्वाधिकार्युत्तममध्यात्मं ब्रह्म देहगतान्तःकरणवृत्तिरूपं पश्यतीति विविक्ताध्यात्मदर्शनः । ब्रह्मा स्वयं समर्थोऽपि मत्प्रीत्यर्थमेवेदं करोतीति जानन्निति यावत् । अत्रेत्युक्तो विमुमोच हेत्युक्त्या पूर्वं ब्रह्मणस्तदज्ञानं पलायनादिकं चाशक्तिकार्यमुच्यते । तन्न वास्तवम् । किन्तु ब्रह्मणाऽसुरजनमोहनाय कदाचिदेवमपि प्रदर्शनीयमिति हरेरभीष्टं ज्ञात्वैवेति ब्रह्मणा प्रदर्शितमिति तात्पर्यं प्रमाणेनैव दर्शयति ॥ जानन्नपीति । अत्र ब्रह्मणो देहत्यागस्तस्य देवादिभिः स्वीकृतत्वं चोच्यते तत्कथम् । ब्रह्मणोऽनेकदेहत्यागनिमित्तदुःखप्रसङ्गात् । देवानां स्वस्वशरीरेषु सत्सु अहरादीनां शरीरतया स्वीकारासम्भवाच्चेत्याशङ्कायामत्र विवक्षिततात्पर्यं प्रमाणेनैवाह ॥ व्यसृजदिति । मलवदित्यनेन देहत्यागे तस्य न क्लेश इति सूचयति । पुरा सृष्टिकाले व्यसृजदित्यन्वयः । बाह्यमधिष्ठानतया तत्काले स्वीकृतं न तु नैजम् । तच्च तदेव देहजातं, देवादयो दैवतान्यभिमानिनो यस्य तत्तथा । अनेन देवादीनां तत्तद्देह-स्वीकारोऽभिमन्यमानतयैवेति दर्शयति । मूले विमुमोच हेत्यनन्तरं सायन्तनी सन्ध्याऽभवद्ब्रह्मणः पीडाभावसिद्ध्यै भगवानसुरमोहनाय तां सन्ध्यां प्रमदाकृतिं दर्शयामासेत्यपि ग्राह्यम् ॥ २८ ॥</p>
<h1 id="त-कवणचचरणमभज-मदवहवललचनम-"><strong>तां क्वणच्चरणाम्भोजां मदविह्वललोचनाम् ।</strong></h1>
<h1 id="कञचकलपवलसददकलचछननरधसम--२९-"><strong>काञ्चीकलापविलसद्दुकूलच्छन्नरोधसम् ॥ २९ ॥</strong></h1>
<h3 id="पदरतनवल-27"><strong>पदरत्नावली</strong></h3>
<p>निश्चेतना सा तनुः किमभूदिति तत्राह– तामिति ॥ असुरास्तां तनुं स्त्रियं स्त्रीभूतामुपलभ्य दृष्ट्वा । कीदृशीम् ? शरीरपूर्वोत्तरयोः संधौ जघने जातत्वान्नाम्ना संध्याम् । सर्वैरसुरैरितां परिवृताम् । ‘कलापो भूषणे बर्हे’ इत्यभिधानात् काञ्चीकलापेन काञ्चीभूषणेन विलसता दुकूलेन छन्नं पिहितं रोधः कटितटं यस्या सा तथा ताम् ॥ २९ ॥</p>
<h3 id="परकशक-27"><strong>प्रकाशिका</strong></h3>
<p>नूपुराभ्यां क्वणती चरणांभोजे यस्यास्ताम् । मदेन विह्वले चञ्चले लोचने यस्या-स्ताम् । काञ्चीकलापेन काञ्चीलक्षणभूषणेन विलसद्दुकूलं तेन छन्नमाच्छादितं रोधः कटितटं यस्याः सा तथोक्ता ताम् ॥ २९ ॥</p>
<h1 id="अनयनयशलषयततङगनरनतरपयधरम-"><strong>अन्योन्याश्लेषयोत्तुङ्गनिरन्तरपयोधराम् ।</strong></h1>
<h1 id="सनस-सदवज-सनगधहसललवलकनम--३०-"><strong>सुनासां सुद्विजां स्निग्धहासलीलावलोकनाम् ॥ ३० ॥</strong></h1>
<h3 id="पदरतनवल-28"><strong>पदरत्नावली</strong></h3>
<p>अन्योन्याश्लेषया परस्परसम्बन्धेन । उत्तुङ्गौ उन्नतौ निरन्तरावनवकाशौ च पयोधरौ स्तनौ यस्याः सा तथा ताम् ॥ ३० ॥</p>
<h3 id="परकशक-28"><strong>प्रकाशिका</strong></h3>
<p>अन्योन्याश्लेषया परस्परसम्बन्धेन । उत्तुङ्गावुन्नतौ निरन्तराववकाशरहितौ पयोधरौ स्तनौ यस्यास्ताम् ॥ ३० ॥</p>
<h1 id="गहनत-वरडयऽऽतमन-नललकवरथनम-"><strong>गूहन्तीं व्रीडयाऽऽत्मानं नीलालकवरूथिनीम् ।</strong></h1>
<h1 id="उपलभयसर-सनधय-सरव-त-ममह-सतरयम--३१-"><strong>उपलभ्यासुराः सन्ध्यां सर्वे तां मुमुहुः स्त्रियम् ॥ ३१ ॥</strong></h1>
<h1 id="अह-रपमह-धरयमह-असय-नव-वय-"><strong>अहो रूपमहो धैर्यमहो अस्या नवं वयः ।</strong></h1>
<h1 id="मधय-कमयमननमकमव-वसरपत--३२-"><strong>मध्ये कामयमानानामकामेव विसर्पति ॥ ३२ ॥</strong></h1>
<h1 id="वतरकयनत-बहध-त-सनधय-परमदकतम-परमदयतम-"><strong>वितर्कयन्तो बहुधा तां सन्ध्यां प्रमदाकृतिम् (प्रमदायतीम्) ।</strong></h1>
<h1 id="अभसमभवय-वसरमभत-परयपचछन-कमधस--३३-"><strong>अभिसम्भाव्य विस्रम्भात् पर्यपृच्छन् कुमेधसः ॥ ३३ ॥</strong></h1>
<h3 id="पदरतनवल-29"><strong>पदरत्नावली</strong></h3>
<p>नीलालकानां वरूथः समूहोऽस्या अस्तीति नीलालकवरूथिनी । तामुपलभ्य प्राप्य । स्त्रियं जातां तां तनुमुद्दिश्य मुमुहुरिति वा ॥ अत्र मोहो नाम न मूर्छा । किन्तु वैक्लव्यहेतुको वितर्क इति भावेनाह– अहो रूपमिति ॥ ततः किं चक्रुरिति तत्राह– वितर्कयन्त इति ॥ ३१-३३ ॥</p>
<h3 id="परकशक-29"><strong>प्रकाशिका</strong></h3>
<p>नीलालकानां वरूथः समूहः सोऽस्या अस्तीति नीलालकवरूथिनी ताम् । तां सन्ध्यां सन्ध्यानाम्नीम् ॥ ३१-३३ ॥</p>
<h1 id="कस-कसयस-रमभर-क-वस-वरथसतऽतर-भमन-"><strong>कासि कस्यासि रम्भोरु को वास (वार्थ)स्तेऽत्र भामिनि ।</strong></h1>
<h1 id="रपदरवणपणयन-दरभगन-न-वबधस--३४-"><strong>रूपद्रविणपण्येन दुर्भगान् नो विबाधसे ॥ ३४ ॥</strong></h1>
<h3 id="पदरतनवल-30"><strong>पदरत्नावली</strong></h3>
<p>भामिनि कान्तिमति । रूपमेव द्रविणं द्रव्यं तदेव पुण्यं क्रययोग्यं तेन । दुर्भगान् त्वत्सङ्गोपभोगभाग्यरहितान् ॥ ३४ ॥</p>
<h3 id="परकशक-30"><strong>प्रकाशिका</strong></h3>
<p>हे भामिनि कान्तिसंपन्ने । रूपमेव द्रविणमनर्घ्यं वस्तु तदेव पण्यं क्रययोग्यं तेन । दुर्भगान् त्वद्ग्रहणयोग्यभाग्यरहितान्नोऽस्मान् । विबाधसे कामबाणवशान् करोषि ॥ ३४ ॥</p>
<h1 id="य-व-कस-तवमबल-दषटय-सनदरशन-तव-"><strong>या वा कासि त्वमबले दिष्ट्या सन्दर्शनं तव ।</strong></h1>
<h1 id="उदधनषकषयमणन-कनदककरडय-मन--३५-"><strong>उद्धुनोषीक्ष्यमाणानां कन्दुकक्रीडया मनः ॥ ३५ ॥</strong></h1>
<h3 id="पदरतनवल-31"><strong>पदरत्नावली</strong></h3>
<p>त्वत्सन्दर्शनमेवास्माकं सुरतक्रियेति भावेनाहुः– या वेति ॥ एवमपि तवेयं कन्दुकक्रीडास्मन्मनः खेदयतीत्याहुः– उद्धुनोषीति ॥ ३५ ॥</p>
<h3 id="परकशक-31"><strong>प्रकाशिका</strong></h3>
<p>एतदेवाह ॥ यो वेति । उद्धुनोषि विमथ्नासि ॥ ३५ ॥</p>
<h1 id="नकतर-त-जयत-शलन-पदपदम"><strong>नैकत्र ते जयति शालिनि पादपद्मं</strong></h1>
<h1 id="घननतय-मह-करतलन-पततपतङगम-"><strong>घ्नन्त्या मुहुः करतलेन पतत्पतङ्गम् ।</strong></h1>
<h1 id="मधय-वषदत-बहतसतनभरभत"><strong>मध्यं विषीदति बृहत्स्तनभारभीतं</strong></h1>
<h1 id="शनत-च-दषटरमल-सजटवरथ--३६-"><strong>शान्ता च दृष्टिरमलः सुजटावरूथः ॥ ३६ ॥</strong></h1>
<h3 id="पदरतनवल-32"><strong>पदरत्नावली</strong></h3>
<p>इतरकन्दुकक्रीडाया इदं वैशेषिकीत्याह– नैकत्रेति ॥ हे शालिनि भार्ये । पतत्पतङ्गम् उन्नमदवनमत् कन्दुकम् । जयति ते पादपद्मं प्राप्नोति । विषीदति भङ्गं प्राप्नोति । जटावरूथः वेणीभारः । अमलः मुक्तश्च ‘‘मल बन्धन’’ इति धातोः ॥ ३६ ॥</p>
<h3 id="परकशक-32"><strong>प्रकाशिका</strong></h3>
<p>कन्दुकक्रीडया चित्तक्षोभः कुत इत्यतः कन्दुकक्रीडावतीं वर्णयन्ति ॥ नैकत्रेति । हे शालिनि भार्ये । एकत्र न जयति न स्थिरीभवति । यद्वा । नैकत्रानेकगतिविलासेषु जयत्युत्कर्षेण वर्तते । पतदूर्ध्वं गच्छत्पतङ्गं कन्दुकम् । बृहतोः स्तनयोर्भारेण भीतं मध्यं विषीदति । कृशत्वाद्भङ्गं प्राप्स्यतीव दृश्यते । जटावरूथो वेणीभारः । चशब्दाच्छान्त इत्यनुवर्तते । श्लथित इत्यर्थः । अत उद्धुनोषीति भावः</p>
<p>॥ ३६ ॥</p>
<h1 id="इत-सयनतन-सनधयमसर-परमदयतम-"><strong>इति सायन्तनीं सन्ध्यामसुराः प्रमदायतीम् ।</strong></h1>
<h1 id="परलभयनत-जगहरमतव-मढधय-सतरयम--३७-"><strong>प्रलोभयन्तीं जगृहुर्मत्वा मूढधियः स्त्रियम् ॥ ३७ ॥</strong></h1>
<h3 id="पदरतनवल-33"><strong>पदरत्नावली</strong></h3>
<p>सर्वभावैः स्त्रियो बन्धहेतव इति भावेन असुराणां तद्ग्रहणमाह– इतीति । प्रातःसन्ध्यां व्यावर्तयति– सायन्तनीमिति ॥ प्रातःकालीनायाः पुण्यहेतुत्वात् । प्रलोभयन्तीमात्मनीच्छां कुर्वन्तीम् ॥ ३७ ॥</p>
<h3 id="परकशक-33"><strong>प्रकाशिका</strong></h3>
<p>प्रमदायतीं प्रमदेवाचरन्तीम् ॥ ३७ ॥</p>
<h1 id="परहसय-भवगमभर-जघरनतयतमनमतमन-"><strong>प्रहस्य भावगम्भीरं जिघ्रन्त्यात्मानमात्मना ।</strong></h1>
<h1 id="कनतय-ससरज-भगवन-गनधरवपसरस-गणन--३८-"><strong>कान्त्या ससर्ज भगवान् गन्धर्वाप्सरसां गणान् ॥ ३८ ॥</strong></h1>
<h3 id="पदरतनवल-34"><strong>पदरत्नावली</strong></h3>
<p>देवासुरसर्गयोरनन्तरं गन्धर्वादिसर्गस्याभ्यर्हितत्वात् तमाह– प्रहस्येति ॥ भावगम्भीरमिति क्रियाविशेषणम् । भावः शृृङ्गारचेष्टा । स कथं ज्ञातुं शक्यत इति तमभिनयति– जिघ्रन्त्यात्मानमात्मनेति । नाम्ना कान्त्या तन्वा ॥ ३८ ॥</p>
<h3 id="परकशक-34"><strong>प्रकाशिका</strong></h3>
<p>भावगम्भीरमिति क्रियाविशेषणम् । आत्मानमात्मना जिघ्रन्तीम् । कान्त्या सौन्दर्येण । प्रहसनमात्मावघ्राणं च सौन्दर्यानुभवचातुर्यविकारः । सा ज्योत्स्नाऽभवदिति ग्राह्यम् ॥ ३८ ॥</p>
<h1 id="वससरज-तन-त-व-जयतसन-कनतमत-परयम-"><strong>विससर्ज तनुं तां वै ज्योत्स्नां कान्तिमतीं प्रियाम् ।</strong></h1>
<h1 id="तमव-चदद-परतय-वशववसपरगम--३९-"><strong>तामेव चाददुः प्रीत्या विश्वावसुपुरोगमाः ॥ ३९ ॥</strong></h1>
<h3 id="पदरतनवल-35"><strong>पदरत्नावली</strong></h3>
<p>ज्योत्स्नां चन्द्रिकावदाह्लादकरीम् । सञ्ज्ञान्तरं वा । प्रियां मनोदृष्टिसुखकरीम्</p>
<p>॥ ३९ ॥</p>
<h3 id="परकशक-35"><strong>प्रकाशिका</strong></h3>
<p>कान्तिरस्या जनकतयाऽस्तीति कान्तिमती तां, ज्योत्स्नां चन्द्रिकां प्रियां मनोहराम्</p>
<p>॥ ३९ ॥</p>
<h1 id="सषटव-भतपशचशच-भगवनतमतनदरण-"><strong>सृष्ट्वा भूतपिशाचांश्च भगवानात्मतन्द्रिणा ।</strong></h1>
<h1 id="दगवसस-मकतकशन-वकषय-चमलयद-दश--४०-"><strong>दिग्वाससो मुक्तकेशान् वीक्ष्य चामीलयद् दृशौ ॥ ४० ॥</strong></h1>
<h3 id="पदरतनवल-36"><strong>पदरत्नावली</strong></h3>
<p>भूतादीनां देवयोनित्वाद् गन्धर्वादिसृष्ट्यनन्तरं भूतादिसृष्टिमाह– सृष्ट्वेति ॥ आत्मनो देहिनस् तन्द्रीर् मुखव्यादानादिलक्षणामुत्पादयतीत्यात्मतन्द्री । तेन जृम्भणाख्येन देहेन ॥४०॥</p>
<h3 id="परकशक-36"><strong>प्रकाशिका</strong></h3>
<p>तन्द्रिणाऽऽलस्येन । सा जृम्भणाऽभवदिति ग्राह्यम् ॥ ४० ॥</p>
<h1 id="जगहसतदवसषट-त-जमभणखय-तन-परभ-"><strong>जगृहुस्तद्विसृष्टां तां जृम्भणाख्यां तनुं प्रभोः ।</strong></h1>
<h1 id="नदरदनदरयवकलद-यय-भतष-दशयत-"><strong>निद्रादीन्द्रियविक्लेदो यया भूतेषु दृश्यते ।</strong></h1>
<h1 id="तयचछषटन-धरषयनत-तमनमद-परचकषत--४१-"><strong>तयोच्छिष्टान् धर्षयन्ति तमुन्मादं प्रचक्षते ॥ ४१ ॥</strong></h1>
<h3 id="पदरतनवल-37"><strong>पदरत्नावली</strong></h3>
<p>तस्याः स्वभावलक्षणमाह– निद्रादीति ॥ विक्लेदो वैक्लव्यम् । तन्वोच्छिष्टान् ग्रस्ताद् देहिनो धर्षयन्ति स्वचेष्टादिविशेषान् कारयन्ति तं चेष्टाविशेषमुन्मादं प्रचक्षते । तज्ज्ञा इति शेषः । ‘व्यसृजन्मलवद् देहं बाह्यं न तु निजं पुरा । ब्रह्मा तच्चाहरादित्वं प्राप देवादिदैवतम् ॥’ इति वचनाद् बाह्यमेव प्रभादिशरीरं त्यजति ब्रह्मा, न तु निजं देहमिति ज्ञायते । पुरा सृष्टिसमये ॥ ४१ ॥</p>
<h3 id="परकशक-37"><strong>प्रकाशिका</strong></h3>
<p>जृम्भणाख्यतनोः स्वभावं दर्शयति ॥ निद्रादीति । निद्रादिरूपेन्द्रियविक्लेद इन्द्रियोपरमः । भूतपिशाचानां स्वभावं दर्शयति ॥ तयेति । तया जृंभणाख्यया तन्वोच्छिष्टान् ग्रस्तान् धर्षयन्ति भ्रान्तान्कुर्वन्ति । स्वचेष्टाविशेषान्कारयन्तीति यावत् । तं चेष्टाविशिष्टमुन्मादं प्रचक्षते तत्ज्ञाः</p>
<p>॥ ४१ ॥</p>
<h1 id="ऊरजसवनत-मनयमन-आतमन-भगवनज-"><strong>ऊर्जस्वन्तं मन्यमान आत्मानं भगवानजः ।</strong></h1>
<h1 id="सधयन-गणन-पतगणन-परकषणसजत-परभ--४२-"><strong>साध्यान् गणान् पितृगणान् परोक्षेणासृजत् प्रभुः ॥ ४२ ॥</strong></h1>
<h2 id="ततपरयम-4"><strong>तात्पर्यम्</strong></h2>
<p><strong>‘ऊर्जं सारान्नमुद्दिष्टं तदेव पितृभक्षणमि’ति ब्राह्मे ॥ ४२ ॥</strong></p>
<h3 id="पदरतनवल-38"><strong>पदरत्नावली</strong></h3>
<p>स्वयोग्यान्नदानेन तृप्ताः साध्यादिगणाः पितृपिशाचादिग्रहदोषं निवारयन्ति । अतस्तत्सर्गानन्तरं साध्यादिगणसृष्टिं वक्ति– ऊर्जस्वन्तमिति ॥ अनेन प्रेतादिग्रहाणां मुख्यचिकित्सेय-मिति दर्शितम् । ऊर्जस्वन्तं सारान्नवन्तम् । ‘ऊर्जं सारान्नमुद्दिष्टं तदेव पितृभक्षणम्’ इति वचनाच्च । नाम्ना परोक्षेण देहेन । अत एवाद्यापि मांसदृष्ट्यगोचरेभ्यः पित्रादिभ्यस् तत्तुष्ट्यै पिण्डादिकं प्रयच्छन्ति</p>
<p>॥ ४२ ॥</p>
<h3 id="परकशक-38"><strong>प्रकाशिका</strong></h3>
<p>ऊर्जस्वंतमित्यत्रोर्जशब्दार्थं प्रमाणेनैव दर्शयति ॥ ऊर्जमिति । सारान्नं श्रेष्ठान्नम् । सदन्नमिति यावत् । तदेवेति । कदन्नस्य तेभ्यो निषिद्धत्वादिति भावः । ऊर्जशब्दपर्याय ऊर्ज-स्वशब्दोऽतो नासङ्गतिरिति ध्येयम् । तथा चाजो ब्रह्मा परोक्षमतीन्द्रियभवनरूपदेहमधिष्ठाय तत्रोर्ज-स्वन्तमात्मानं मन्यमानस्तेन परोक्षेण देहेन साध्यादीनसृजदित्यर्थः ॥ ४२ ॥</p>
<h1 id="त-आतमसरग-ततकय-पतर-परतपदर-"><strong>त आत्मसर्गं तत्कायं पितरः प्रतिपेदिरे ।</strong></h1>
<h1 id="सधयभयशच-पतभयशच-कवय-यद-वतनवत--४३-"><strong>साध्येभ्यश्च पितृभ्यश्च कवयो यद् वितन्वते ॥ ४३ ॥</strong></h1>
<h3 id="पदरतनवल-39"><strong>पदरत्नावली</strong></h3>
<p>आत्मनः सर्गः सृष्टिर्यस्मात् स आत्मसर्गस्तम् । यत् सारान्नं वितन्वते बलिहरणादिना वितरन्ति ॥ ४३ ॥</p>
<h3 id="परकशक-39"><strong>प्रकाशिका</strong></h3>
<p>ते साध्यादयः । आत्मनां स्वेषां सर्गो यस्मात्तं कायं, ब्रह्मणात्यक्तमिति शेषः । ननूर्जस्वन्तं मन्यमानः कस्मादसृजदित्यत आह ॥ साध्येभ्य इति । यद्यस्मात्कवयो ज्ञानिनः साध्येभ्यः पितृभ्यश्च श्राद्धादिना सारान्नमेव वितन्वते ददते अत एव तद्वन्तं मन्यमानोऽसृजदित्यर्थः । अनेन स्रष्टुः स्वभाव एव सृज्यानां प्रायशो भवतीति सूचयति । अत एवात्र प्रकरणे स्रष्टुर्ब्रह्मणः सृज्यस्वभावानु-सारिण्यः क्रिया उक्ताः ॥ ४३ ॥</p>
<h1 id="सदधन-वदयधरशचव-तरधनन-सऽसजत-"><strong>सिद्धान् विद्याधरांश्चैव तिरोधानेन सोऽसृजत् ।</strong></h1>
<h1 id="तभय-दद-तमतमनमनतरधनखयमदभतम--४४-"><strong>तेभ्यो ददौ तमात्मानमन्तर्धानाख्यमद्भुतम् ॥ ४४ ॥</strong></h1>
<h3 id="पदरतनवल-40"><strong>पदरत्नावली</strong></h3>
<p>सिद्धादीनां साध्याद्यवरत्वादनन्तरं सत्सर्गमाह– सिद्धानिति ॥ नाम्ना तिरोधानेन कायेन । अन्तर्धानाख्यमन्तर्धानापरमर्यायमात्मानं देहमितरस्माद् अद्भुतमद्दश्यहेतुत्वात् । इतरेषां वरादिना अदृश्यत्वमेतेषां स्वत एवेति विशेषः । हरिशक्तेरचिन्त्यत्वादिति भावः ॥ ४४ ॥</p>
<h3 id="परकशक-40"><strong>प्रकाशिका</strong></h3>
<p>तिरोधानं नाम दृश्यस्यापि सामर्थ्यविशेषेणान्तर्धानम् । तथाभूतदेहेनेत्यर्थः । तमात्मानं स्वेन त्यक्तं तं देहम् ॥ ४४ ॥</p>
<h1 id="स-कननरन-कपरषनतमन-चसजत-परभ-"><strong>स किन्नरान् किंपुरुषानात्मना चासृजत् प्रभुः ।</strong></h1>
<h1 id="मनयननतमनतमनमतमभस-वलकयन--४५-"><strong>मानयन्नात्मनात्मानमात्माभासं विलोकयन् ॥ ४५ ॥</strong></h1>
<h3 id="पदरतनवल-41"><strong>पदरत्नावली</strong></h3>
<p>स्वबोधनविडम्बनाय स्वसन्निकृष्टपुरुषसृष्टेः प्राशस्त्यबुद्धिजननाय च पुरुषाभास-सृष्टिमाह– स किन्नरानिति ॥ ‘किं प्रश्नाक्षेपकुत्सायां वितर्काभासगोचरे’ इति वचनात् किन्नरान् नराभासान् किंपुरुषान् पुरुषाभासान् आत्मना रूपेण कायेनासृजदित्यन्वयः । येन भावेन ब्रह्मा पदार्थान् सृजति स चेष्टादिलक्षणो भावस्तेषामौत्पत्तिकतया यावच्छरीरं वर्तत इत्यतस्तं भावं दर्शयतीत्याह– मानयन्निति । आत्मना मनआदिना आत्मानं स्वशरीरं गन्धपुष्पादिभिर्मानयन् पूजयन् दर्पणादिना आत्माभासं स्वच्छायां विलोकयन् असृजदिति पूर्वेणान्वयः । अयं न्यायः पूर्वत्रोत्तरत्र चानुसन्धेयः</p>
<p>॥ ४५ ॥</p>
<h3 id="परकशक-41"><strong>प्रकाशिका</strong></h3>
<p>किंनरान्नराभासान् । किंपुरुषान्पुरुषाभासान् । आत्मना स्वव्यापारविशेषलक्षण-देहेन । तमेव व्यापारविशेषमाह ॥ मानयन्निति । आत्मना स्वेनैवात्मानं स्वं मानयन् श्लाघयन् । आत्माभासं स्वप्रतिबिम्बं दर्पणादौ विलोकयन् असृजदित्यन्वयः ॥ ४५ ॥</p>
<h1 id="त-त-तजजगह-रप-तयकत-यत-परमषठन-"><strong>ते तु तज्जगृहू रूपं त्यक्तं यत् परमेष्ठिना ।</strong></h1>
<h1 id="मथनभय-गयनतसतमवषस-करमभ--४६-"><strong>मिथुनीभूय गायन्तस्तमेवोषसि कर्मभिः ॥ ४६ ॥</strong></h1>
<h3 id="पदरतनवल-42"><strong>पदरत्नावली</strong></h3>
<p>परमेष्ठिना त्यक्तम् । ते किन्नराः । तद् रूपं स्वभावलक्षणकमाकारं जगृहु-रित्यन्वयः । ‘रूपशब्दे पशौ श्लोकं ग्रन्थावृत्तौ हितादिषु । सौन्दर्ये च स्वभावे च’ इत्यभिधानम् । तेषां कृत्यमाह– मिथुनीभूयेति ॥ तं ब्रह्माणं कर्मभिश्चरितैः पद्यादिना ग्रथितैः । अनेन पक्षिणां सृष्टिरपि व्याख्याता । किन्नरादीनां मुखस्यैव नराकारत्वादण्डजत्वाविशेषात् ॥ ४६ ॥</p>
<h3 id="परकशक-42"><strong>प्रकाशिका</strong></h3>
<p>तद्रूपं स्वात्मानं स्वप्रतिबिम्बावलोकनलक्षणदेहं जगृहुः । तादृशस्वभावास्तदभि-मानिनो देवा जाता इत्यर्थः । व्यापारद्वयजन्यत्वान्मिथुनीभूयेत्युक्तम् । अनेन तेषां कर्म दर्शितमिति ज्ञातव्यम् ॥ ४६ ॥</p>
<h1 id="दहन-व-भगवत-शयन-बहचनतय-"><strong>देहेन वै भोगवता शयानो बहुचिन्तया ।</strong></h1>
<h1 id="सरगऽनपचत-करधदतससरज-ह-तदवप--४७-"><strong>सर्गेऽनुपचिते क्रोधादुत्ससर्ज हि तद्वपुः ॥ ४७ ॥</strong></h1>
<h3 id="पदरतनवल-43"><strong>पदरत्नावली</strong></h3>
<p>सर्पादिसृष्टिप्रकारं वक्ति– देहेनेति ॥ भोगवता सर्पशरीराकारवता देहेन शयानो ब्रह्मा प्रजासर्गे अनुपचिते अलम्भावरहिते बहुचिन्तया जातात् क्रोधात् तद् वपुरुत्ससर्ज । हिशब्दो हेत्वर्थः । यस्मात् क्रोधादस्त्राक्षीत् तस्मादीषदुपद्रुताः क्रुद्धाः सर्पान् लोकानुपद्रवन्तीति ॥ ४७ ॥</p>
<h3 id="परकशक-43"><strong>प्रकाशिका</strong></h3>
<p>भोगवता सर्पशरीराकारवता देहेन । शयानो ब्रह्मा, बहुचिन्तया जातक्रोधा-त्तत्सर्पाकारं वपुः ॥ ४७ ॥</p>
<h1 id="यऽहयनतमत-कश-अहयसतऽङग-जजञर-"><strong>येऽहीयन्तामुतः केशा अहयस्तेऽङ्ग जज्ञिरे ।</strong></h1>
<h1 id="सरप-वसरपत-करर-नग-भगरकनधर--४८-"><strong>सर्पा विसर्पतः क्रूरा नागा भोगोरुकन्धराः ॥ ४८ ॥</strong></h1>
<h3 id="पदरतनवल-44"><strong>पदरत्नावली</strong></h3>
<p>एकस्माद् देहादुत्पन्नानामवान्तरभेदमाह– य इति ॥ अमुतो ऽमुष्माच्छरीराद् ये केशा अहीयन्त त्यक्ता आसन् तेऽहयो जज्ञिर इत्यन्वयः । क्रियापदस्य सुबन्तत्वं ‘यदश्वत् तस्मादश्वः’ इति वेदे दृष्टत्वाद् युक्तम् । विसर्पतः विविधसर्पणात् सर्पाः । तत्स्वभावमाह क्रूराः क्षिप्रं क्रोधशीलत्वात् । न गच्छन्तीत्यगाः । अगा न संभवन्तीति नागाः क्षिप्रगन्तृत्वात् । तल्लक्षरमाह– भोगोरुकन्धरा इति ॥ भोगवदुर्व्यो बृहत्यः कन्धरा येषां ते तथा । यद्वा भित्तिप्रदीपन्यायेनोरुशब्द उभयत्रान्वेतव्यः । उरुभोगाश्चोरुकन्धराश्चोरुभोगोरुकन्धराः । ‘उरुभोगाय विद्महे महाकण्ठाय धीमहि । तन्नो नागः प्रचोदयात्’ इति जाङ्गलिकतन्त्रे ॥ ४८ ॥</p>
<h3 id="परकशक-44"><strong>प्रकाशिका</strong></h3>
<p>तस्मादेकस्माच्छरीरादुत्पन्नानामवान्तरभेदे कारणं सूचयन्नाह ॥ य इति । अमुतोऽमुष्माच्छरीराद्ये केशा अहीयन्त त्यक्ता आसंस्तेऽहयोऽहिनामकाः । विसर्पतो विविधसर्पणाव-तोऽमुतः । तेषां स्वभावमाह ॥ क्रूरा इत्यादिना । न गच्छन्तीत्यगा अगा न भवन्तीति नागा अतिवेगेन गन्तार इत्यर्थः । भोगोरुकन्धरा इत्यत्रोरुशब्दस्य पूर्वोत्तराभ्यां सम्बन्धः । ततश्चोरुभोगाः फणैरुर्व्यः कन्धरा येषां ते उरुकन्धरा इत्यर्थः ॥ ४८ ॥</p>
<h1 id="स-आतमन-मनयमन-कतकतयमवतमभ-"><strong>स आत्मानं मन्यमानः कृतकृत्यमिवात्मभूः ।</strong></h1>
<h1 id="तद-मनन-ससरजनत-मनस-लकभवनन--४९-"><strong>तदा मनून् ससर्जान्ते मनसा लोकभावनान् ॥ ४९ ॥</strong></h1>
<h3 id="पदरतनवल-45"><strong>पदरत्नावली</strong></h3>
<p>सृष्टानां सर्वेषां सर्वकर्माधिकारित्वेनोपकारकत्वेन मनुसृष्टिमाह– स आत्मान-मिति ॥ यदाऽऽत्मभूर्ब्रह्मात्मानं देहं कृतकृत्यमिव मन्यमानोऽभूत् तदन्तेऽवसाने मनःपूर्वकं लोकभावनाद् लोकवृद्धिकरान् मनून् ससर्ज ॥ ४९ ॥</p>
<h3 id="परकशक-45"><strong>प्रकाशिका</strong></h3>
<p>आत्मभूर्ब्रह्मा बाह्यं पुरुषदेहं गृहीत्वाऽऽत्मानं कृतकृत्यमिव मन्यमानो यदाऽभूत्तदा तस्यामवस्थायामन्ते इतरसृष्ट्यवसाने मनसा लोकभावनान् लोकवृद्धिकरान्मनून्ससर्ज ॥ ४९ ॥</p>
<h1 id="तभय-स-वयसजद-दह-पर-परष-आतमन-"><strong>तेभ्यः स व्यसृजद् देहं परः पुरुष आत्मनः ।</strong></h1>
<h1 id="तन-त-दषटव-य-पर-सषट-परशशस-परजपतम--५०-"><strong>तान् (तां) दृष्ट्वा ये पुरा सृष्टाः प्रशशंसुः प्रजापतिम् ॥ ५० ॥</strong></h1>
<h2 id="ततपरयम-5"><strong>तात्पर्यम्</strong></h2>
<p><strong>ये पुरा सृष्टा देवाः । ‘दृष्ट्वा तु पौरुषीं सृष्टिं देवाः सुकृतमूचिर’ इति च ॥ ५० ॥</strong></p>
<h3 id="पदरतनवल-46"><strong>पदरत्नावली</strong></h3>
<p>स परः पुरुषः ब्रह्मात्मनस्तं देहं तेभ्यो व्यसृजदित्यन्वयः । सर्वस्याः सृष्टेरियं सृष्टिः प्रशस्तेति भावेनाह– तां दृष्ट्वेति ॥ ये पुरा सृष्टा देवास्ते तां मनुसृष्टिं दृष्ट्वा अहो इति प्रजापतिं प्रशशंसुः ॥ ५० ॥</p>
<h3 id="परकशक-46"><strong>प्रकाशिका</strong></h3>
<p>तेभ्यो मनुभ्यः । तदुद्देशेनेति यावत् । आत्मनः स्वस्य देहं बाह्यं पुरुषं देहं त्यक्त्वाऽदात् । कृतकृत्यमिव मन्यमानस्य फलमाह ॥ तानिति । तान्पुरुषदेहान्मनून् । अत्र ये पुरा सृष्टा असुरादयस्ते यच्छब्देन परामृश्यन्त इति प्रतीतिवारणाय यच्छब्दपरामृश्यान्दर्शयति ॥ ये पुरेति । आदिसृष्टिकाले सृष्टा देवा एव यच्छब्दपरामृश्या इत्यर्थः । कुत इत्यतोऽत्र समाख्यामाह ॥ दृष्ट्वा त्विति । सुकृतमित्यूचिरे ॥ ५० ॥</p>
<h1 id="अह-एतजजगतसरषट-सकत-बत-त-कतम-"><strong>अहो एतज्जगत्स्रष्टः सुकृतं बत ते कृतम् ।</strong></h1>
<h1 id="परतषठत-करय-यसमन-सकमननमदमह--५१-"><strong>प्रतिष्ठिताः क्रिया यस्मिन् साकमन्नमदामहे ॥ ५१ ॥</strong></h1>
<h3 id="पदरतनवल-47"><strong>पदरत्नावली</strong></h3>
<p>एतदेव विवृणोति– एतदिति ॥ हे जगतः स्रष्टस् ते तवैतत् कृतं कर्म सुष्टु कृतं पर्याप्तम् । इतोऽधिकं नास्तीत्यर्थः । बतेत्यनेन ‘ता अब्रुवन् सुकृतं बत’ इति श्रुतिर्मानमिति । किंच यस्मिन् मनुसर्गे यागादिक्रियाः प्रतिष्ठिताः । ततः प्रयोजनमाह– साकमिति ॥ तैर्दत्तमन्नं भवता साकमदामहे । तेनास्मत्प्रसादात् तेषामपि महती प्रजावृद्धिः स्यादित्यदामहे इति व्यत्ययेन प्रयोजन-मसूचि । ‘दृष्ट्वा तु पौरुषीं सृष्टिं देवाः सुकृतमूचिरे’ इत्यनेन ये पुरा सृष्टा असुरास्ते तां सृष्टिं दृष्ट्वा प्रजापतिं प्रशशंसुरित्यपव्याख्यानं प्रत्युक्तम् । देवसृष्ट्यनन्तरत्वाच्च ॥ ५१ ॥</p>
<h3 id="परकशक-47"><strong>प्रकाशिका</strong></h3>
<p>एतदेव विशदयति । हे जगतः स्रष्टः । ते तवैतत्कृतं कर्म सुष्टु कृतं पर्याप्तं ततोऽधिकं नास्तीत्यर्थः । बतेत्यनेन ता अब्रुवन्सुकृतं बतेति श्रुतिर्मानम् । किञ्च यस्मिन्मनुसर्गे क्रिया यागाद्याः प्रतिष्ठितास्तासु क्रियास्वन्नं हविरादिकं साकं त्वया सह मिलिता वा ॥ ५१ ॥</p>
<h1 id="तपस-वदयय-यकत-यगन-ससमधन-"><strong>तपसा विद्यया युक्तो योगेन सुसमाधिना ।</strong></h1>
<h1 id="आदवषन-हषकश-ससरजभमत-परज--५२-"><strong>आदावृषीन् हृषीकेशः ससर्जाभिमताः प्रजाः ॥ ५२ ॥</strong></h1>
<h1 id="तभयशचककशसतसय-दहसयशमददज-"><strong>तेभ्यश्चैकैकशस्तस्य देहस्यांशमदादजः ।</strong></h1>
<h1 id="यत-तत-समधयगरधतप-वदयवरकतमत--५३-"><strong>यत् तत् समाधियोगर्धितपो विद्याविरक्तिमत् ॥ ५३ ॥</strong></h1>
<p>इति श्रीमद्भागवते तृतीयस्कन्धे एकविंशोऽध्यायः ।</p>
<h2 id="ततपरयम-6"><strong>तात्पर्यम्</strong></h2>
<p><strong>‘यत्रापि तु हरेर्नाम तदन्यत्र प्रयुज्यते । तदान्तरहरेस्तत्र गृहीतिर्नान्यथा भवेत् ॥ स्वातन्त्र्यादवरत्वं च परस्यापि प्रयुज्यते । स्थितस्यापि यथा राज्ञः स्वानां जयपराजयावि’ति पाद्मे ॥ अतो हृषीकेशो ब्रह्मान्तर्यामी ॥ ५३ ॥ इति तृतीयतात्पर्ये एकविंशोऽध्यायः ॥ २१ ॥</strong></p>
<h3 id="पदरतनवल-48"><strong>पदरत्नावली</strong></h3>
<p>सुरसृष्टेः प्रथमतः कृतमप्यृषिसर्गं देवासुरादिसाधारणत्वप्रकटनाय तत्सर्गं पश्चाद् वक्ति– तपसेति ॥ हृषीकेशो ब्रह्मान्तर्यामी तपआदिना युक्तः सर्वस्मादादौ सर्वाभिमताः प्रजा ऋषीन् ससर्जेत्यन्वयः । सर्वत्रापि श्रीनारायण एव ब्रह्मान्तर्यामित्वेन स्त्रष्टा नान्य इति प्रकाशनाय हृषीकेश इति भगवत्येव रूढं नाम प्रायोजीति ज्ञातव्यम् । अभेदाभिप्रायेण किं न स्यादिति चेन्न । दैत्योपद्रवे तत्परिहाराय ब्रह्मणा विष्णुशरणोपगतेरुक्तत्वात् । ‘यत्रापि तु हरेर्नाम तदन्यत्र प्रयुज्यते । तदान्तर-हरेस्तत्र गृहीतिर्नान्यथा भवेत् ॥ स्वातन्त्र्यादवरत्वं च परस्यापि प्रयुज्यते । स्थितस्यापि यथा राज्ञः स्वानां जयपराजयौ ॥’ इत्यनेन मुख्यार्थानुपपत्तावमुख्यार्थोपपत्तेः सिद्धत्वात् ॥ अजो ब्रह्मा यत् तत् स्वशरीरं समाधियोगपूर्तिमत् तपोविद्याविरक्तिमच्च तस्य शरीरस्यैकैकांशं समाध्याधिकं तेभ्य ऋषिभ्यः प्रादादित्यन्वयः ॥ ५२,५३ ॥</p>
<p>॥ इति श्रीमद्भागवतटीकायां विजयध्वजतीर्थभिक्षुकृतायां तृतीयस्कन्धे एकविंशोऽध्यायः ॥५२ ॥</p>
<h3 id="परकशक-48"><strong>प्रकाशिका</strong></h3>
<p>इतरवैलक्षण्यद्योतनायादौ जातामपि ऋषिसृष्टिं पश्चादाह ॥ तपसेति । अभिमताः प्रजाः स्वाभिमतप्रजारूपान् ॥ अंशमेकदेशम् । तस्येत्यनेन परामृश्यं दर्शयति ॥ यत्तदिति । स यो देहः समाध्यादिमान् तस्योक्तविशेषणविशिष्टस्य देहस्यैकदेशं प्राधान्येनैकैकविशेषणविशिष्टत्वरूपस्वभावमदा-दित्यर्थः । अत्र ब्रह्मकर्तृकसृष्टौ हृषिकेश इति कथं हरेः कर्तृत्वमुच्यत इत्याशङ्कां प्रमाणेनोदाहरणपूर्वकं परिहरति ॥ यत्रापीति । तु असाधारणं नाम तदन्यत्र हरेरन्यत्र ब्रह्मादौ । तदान्तरहरेस्तस्या-न्तरोऽन्तस्थो यो हरिस्तस्य । अन्यथा यत्र प्रयुज्यते तस्यैव गृहीतिर्न भवेत् । तथा च हृषीकेशादिशब्दो न ब्रह्मपरः किन्तु तदन्तस्थहरिपर एवेति भावः ।</p>
<p>नन्वेवमस्मिन्प्रकरणे ब्रह्मणः सृष्टिकर्तृत्वाभिधायकशब्दानां का गतिरित्यतस्तेऽपि तदधीनत्वादिति न्यायेन स्वातन्त्र्येण निमित्तेन हरिपरा एवेत्याशयेनाह ॥ अवरत्वं चेति । अवरगतप्रवृत्तिनिमित्तकः शब्द इत्यर्थः । परस्योत्तमस्य स्वातन्त्र्यात् । अवरगतप्रवृत्तिनिमित्तस्वातन्त्र्यात्तस्मिन्नपि प्रयुज्यते । न केवलं प्रवृत्तिनिमित्ताश्रय इत्यपिशब्दार्थः । तथा चावरे प्रयुज्यमानाः शब्दाः स्वप्रवृत्तिनिमित्ताधिकरणे तत्स्वामिनि च प्रवर्तन्त इति भावः । अत्रोदाहरणं दर्शयति ॥ स्थितस्यापीति । युद्धार्थमगतस्या-पीत्यर्थः । स्वानां स्वभृत्यानां भृत्यजयपराजयौ स्वभृत्यगतजयपराजयनिमित्तकौ जयपराजयशब्दावित्यर्थः । यथा भृत्ये जयिनि पराजयिनि वा राजा जयी पराजयी वेत्युच्यते तथेत्यर्थः ॥ अत इति । यत एवं ब्रह्मणः सृष्टिकर्तृत्ववाचकशब्दानां स्वातन्त्र्येण निमित्तेन हरिपरत्वमत इत्यर्थः । तथा च हरिरेवात्र सृष्टिकर्तृत्वेनोच्यते । ब्रह्मा तु द्वारमित्येतत्प्रकरणतात्पर्यमिति सूचयितुं मूले हृषीकेशशब्दः प्रयुक्त इति भावः ॥ ५२,५३ ॥</p>
<p>**॥ इति श्रीमद्वेदेशपूज्यपादशिष्येण यदुपतिना विरचितायां **</p>
<p><strong>श्रीमद्भागवतटिप्पण्यामेकविंशोऽध्यायः ॥ ३-२१ ॥</strong></p>

  </div>
</article>


        

        



    <aside class="card border noPrint" id="section-tree-item-bhAgavatam_madhva-tAtparya-nirNayaH_sarva-prastutiH_03_tRtIyaskandhaH_21_ekaviMsho-dhyAyaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/21_ekaviMsho-dhyAyaH/">२१ एकविंशोऽध्यायः </a>
            <a data-toggle="collapse" href="#section-tree-item-body-bhAgavatam_madhva-tAtparya-nirNayaH_sarva-prastutiH_03_tRtIyaskandhaH_21_ekaviMsho-dhyAyaH_md" role="button" aria-expanded="false" aria-controls="section-tree-item-body-bhAgavatam_madhva-tAtparya-nirNayaH_sarva-prastutiH_03_tRtIyaskandhaH_21_ekaviMsho-dhyAyaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_madhva-tAtparya-nirNayaH_sarva-prastutiH_03_tRtIyaskandhaH_21_ekaviMsho-dhyAyaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: २१ एकविंशोऽध्यायः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
