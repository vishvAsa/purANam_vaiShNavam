<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | १५ पञ्चदशोऽध्यायः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="१५ पञ्चदशोऽध्यायः">
  <meta property="og:description" content="निशम्य कौशारविणोपवर्णितां हरेः कथां कारणसूकरात्मनः अथ पञ्चदशोऽध्यायः
शुक उवाच– निशम्य कौशारविणोपवर्णितां हरेः कथां कारणसूकरात्मनः । पुनः स पप्रच्छ समुद्यताञ्जलिर्न चातितृप्तो विदुरो धृतव्रतः ॥ १ ॥ पदरत्नावली रुद्रादीनां हर्याज्ञाकारित्वेन तद्वशत्वान्निरुपमचरितस्वातन्त्र्यगुणाकरे हरौ मनोरतिः कर्तव्या पुरुषेणेति विधीयतेऽस्मिन्नध्याये । तत्रादौ विदुरः पुनर्मुनिना वर्णितं वराहचरितमाकर्ण्य हरिकथायामलम्बुद्धिरहितो विशेषतः श्रोतुकामो मैत्रेयं पृच्छतीति शुकः परीक्षितं कथयति– निशम्येति ॥ समुद्यताञ्जलिर्हरिमुद्दिश्येति शेषः । कुत एवमवगतमित्यत उक्तम्– न चेति ॥ अनेन हरिकथाश्रवणतृष्णातिशयं ध्वनयति । ततो हरिप्रसादेन हरिकथाश्रवणं स्यादिति शिरसि मुकुलित-करकमल इत्यर्थः । कथाश्रवणविघ्नपरिहाराय धृतव्रत इति ॥ १ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="१५ पञ्चदशोऽध्यायः">
  <meta itemprop="description" content="निशम्य कौशारविणोपवर्णितां हरेः कथां कारणसूकरात्मनः अथ पञ्चदशोऽध्यायः
शुक उवाच– निशम्य कौशारविणोपवर्णितां हरेः कथां कारणसूकरात्मनः । पुनः स पप्रच्छ समुद्यताञ्जलिर्न चातितृप्तो विदुरो धृतव्रतः ॥ १ ॥ पदरत्नावली रुद्रादीनां हर्याज्ञाकारित्वेन तद्वशत्वान्निरुपमचरितस्वातन्त्र्यगुणाकरे हरौ मनोरतिः कर्तव्या पुरुषेणेति विधीयतेऽस्मिन्नध्याये । तत्रादौ विदुरः पुनर्मुनिना वर्णितं वराहचरितमाकर्ण्य हरिकथायामलम्बुद्धिरहितो विशेषतः श्रोतुकामो मैत्रेयं पृच्छतीति शुकः परीक्षितं कथयति– निशम्येति ॥ समुद्यताञ्जलिर्हरिमुद्दिश्येति शेषः । कुत एवमवगतमित्यत उक्तम्– न चेति ॥ अनेन हरिकथाश्रवणतृष्णातिशयं ध्वनयति । ततो हरिप्रसादेन हरिकथाश्रवणं स्यादिति शिरसि मुकुलित-करकमल इत्यर्थः । कथाश्रवणविघ्नपरिहाराय धृतव्रत इति ॥ १ ॥">
  <meta itemprop="wordCount" content="3670">
  <meta name="twitter:card" content="summary">
  <meta name="twitter:title" content="१५ पञ्चदशोऽध्यायः">
  <meta name="twitter:description" content="निशम्य कौशारविणोपवर्णितां हरेः कथां कारणसूकरात्मनः अथ पञ्चदशोऽध्यायः
शुक उवाच– निशम्य कौशारविणोपवर्णितां हरेः कथां कारणसूकरात्मनः । पुनः स पप्रच्छ समुद्यताञ्जलिर्न चातितृप्तो विदुरो धृतव्रतः ॥ १ ॥ पदरत्नावली रुद्रादीनां हर्याज्ञाकारित्वेन तद्वशत्वान्निरुपमचरितस्वातन्त्र्यगुणाकरे हरौ मनोरतिः कर्तव्या पुरुषेणेति विधीयतेऽस्मिन्नध्याये । तत्रादौ विदुरः पुनर्मुनिना वर्णितं वराहचरितमाकर्ण्य हरिकथायामलम्बुद्धिरहितो विशेषतः श्रोतुकामो मैत्रेयं पृच्छतीति शुकः परीक्षितं कथयति– निशम्येति ॥ समुद्यताञ्जलिर्हरिमुद्दिश्येति शेषः । कुत एवमवगतमित्यत उक्तम्– न चेति ॥ अनेन हरिकथाश्रवणतृष्णातिशयं ध्वनयति । ततो हरिप्रसादेन हरिकथाश्रवणं स्यादिति शिरसि मुकुलित-करकमल इत्यर्थः । कथाश्रवणविघ्नपरिहाराय धृतव्रत इति ॥ १ ॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/madhva-tAtparya-nirNayaH\/sarva-prastutiH\/03_tRtIyaskandhaH\/15_panchadasho-dhyAyaH\/".replace(basePath, "/");
  pageVars.pageParams = {};
  pageVars.pageSource = "bhAgavatam\/madhva-tAtparya-nirNayaH\/sarva-prastutiH\/03_tRtIyaskandhaH\/15_panchadasho-dhyAyaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> १५ पञ्चदशोऽध्यायः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१५ पञ्चदशोऽध्यायः">१५ पञ्चदशोऽध्यायः</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="नशमय-कशरवणपवरणत-हर-कथ-करणसकरतमन">निशम्य कौशारविणोपवर्णितां हरेः कथां कारणसूकरात्मनः</h2>
<p><strong>अथ पञ्चदशोऽध्यायः</strong></p>
<h1 id="शक-उवच"><strong>शुक उवाच–</strong></h1>
<h1 id="नशमय-कशरवणपवरणत-हर-कथ-करणसकरतमन-"><strong>निशम्य कौशारविणोपवर्णितां हरेः कथां कारणसूकरात्मनः ।</strong></h1>
<h1 id="पन-स-पपरचछ-समदयतञजलरन-चततपत-वदर-धतवरत--१-"><strong>पुनः स पप्रच्छ समुद्यताञ्जलिर्न चातितृप्तो विदुरो धृतव्रतः ॥ १ ॥</strong></h1>
<h3 id="पदरतनवल"><strong>पदरत्नावली</strong></h3>
<p>रुद्रादीनां हर्याज्ञाकारित्वेन तद्वशत्वान्निरुपमचरितस्वातन्त्र्यगुणाकरे हरौ मनोरतिः कर्तव्या पुरुषेणेति विधीयतेऽस्मिन्नध्याये । तत्रादौ विदुरः पुनर्मुनिना वर्णितं वराहचरितमाकर्ण्य हरिकथायामलम्बुद्धिरहितो विशेषतः श्रोतुकामो मैत्रेयं पृच्छतीति शुकः परीक्षितं कथयति– निशम्येति ॥ समुद्यताञ्जलिर्हरिमुद्दिश्येति शेषः । कुत एवमवगतमित्यत उक्तम्– न चेति ॥ अनेन हरिकथाश्रवणतृष्णातिशयं ध्वनयति । ततो हरिप्रसादेन हरिकथाश्रवणं स्यादिति शिरसि मुकुलित-करकमल इत्यर्थः । कथाश्रवणविघ्नपरिहाराय धृतव्रत इति ॥ १ ॥</p>
<h3 id="परकशक"><strong>प्रकाशिका</strong></h3>
<p>स्वस्यादरप्रदर्शनाय समुद्यतांजलिः । हरिमुद्दिश्येति शेषः ॥ १ ॥</p>
<h1 id="वदर-उवच"><strong>विदुर उवाच–</strong></h1>
<h1 id="तनव-च-मनशरषठ-हरण-यजञमरतन-"><strong>तेनैव च मुनिश्रेष्ठ हरिणा यज्ञमूर्तिना ।</strong></h1>
<h1 id="आददतय-हरणयकष-हत-इतयनशशरम--२-"><strong>आदिदैत्यो हिरण्याक्षो हत इत्यनुशुश्रुम ॥ २ ॥</strong></h1>
<h3 id="पदरतनवल-1"><strong>पदरत्नावली</strong></h3>
<p>पूर्वं लयोदके स्वयमेव मग्नां पृथिवीमुद्धरत आदिदैत्यं हिरण्याक्षं च मारयतः श्रीवराहचरितं श्रुत्वा पुनः कश्यपाद् दित्यामुत्पन्नस्य पार्षदाविष्टस्य हिरण्याक्षदैत्यस्य हन्तुस्तस्यैव श्रीवराहकथां श्रोतुकामो विदुरो मैत्रेयं पृच्छति । उक्तकथांशे वक्तव्यं नास्तीति द्योतयितुं श्रुतं सामान्यतो अनुवदति विदुर इत्याह– तेनेति ॥ येन लयोदके मग्ना भूरुदहारि तेनैव रूपान्तरेण ॥ २ ॥</p>
<h3 id="परकशक-1"><strong>प्रकाशिका</strong></h3>
<p>येन लयोदके मग्नां भुवमुद्धरता यज्ञाङ्गजनकमूर्तिना हरिणा वराहरूपेण ब्रह्मजो हिरण्याक्षो हतस्तेनैव हरिणाऽऽदिदैत्यो हिरण्याक्षः स एव कश्यपजपार्षदविजयदेहाविष्टः पुनर्हत इत्यनुशुश्रुम ग्रन्थान्तरे ज्ञानिमुखात् ॥ २ ॥</p>
<h1 id="तसय-चदधरत-कषण-सवदषटरगरण-ललय-"><strong>तस्य चोद्धरतः क्षोणीं स्वदंष्ट्राग्रेण लीलया ।</strong></h1>
<h1 id="दतयरजसय-च-बरहमन-कसमदधतरभनमध--३-"><strong>दैत्यराजस्य च ब्रह्मन् कस्माद्धेतोरभून्मृधः ॥ ३ ॥</strong></h1>
<h3 id="पदरतनवल-2"><strong>पदरत्नावली</strong></h3>
<p>तत्र श्रोतव्यांशं पृच्छति– तस्येति ॥ रणोत्पत्तौ महताऽपराधेन भवितव्यम् । तादृशोऽपराधः क इति प्रश्नार्थः ॥ ३ ॥</p>
<h3 id="परकशक-2"><strong>प्रकाशिका</strong></h3>
<p>तद्विस्तरतो वर्णयेत्याशयेन पृच्छति ॥ तस्य चेति । क्षोणीं समुद्रजले तेन मज्जिताम् । दैत्यराजस्य पार्षददेहाविष्टस्य । मृधो युद्धम् ॥ ३ ॥</p>
<h1 id="मतरय-उवच"><strong>मैत्रेय उवाच–</strong></h1>
<h1 id="सध-वर-तवय-पषटमवतरकथ-हर-"><strong>साधु वीर त्वया पृष्टमवतारकथां हरेः ।</strong></h1>
<h1 id="यत-तव-पचछस-मरतयन-मतयपशवनशनम--४-"><strong>यत् त्वं पृच्छसि मर्त्यानां मृत्युपाशविनाशनीम् ॥ ४ ॥</strong></h1>
<h3 id="पदरतनवल-3"><strong>पदरत्नावली</strong></h3>
<p>मैत्रेयो विदुरप्रश्नं स्तौतीत्याह– साध्विति ॥ साधु सत्सभासूचितम् । वेर्हरेरिच्छायां रमत इति वीरः । तस्य संबुद्धिः । पुरुषार्थोपयोगित्वात् साधुत्वमस्येत्याह– यत् त्वमिति ॥ ४ ॥</p>
<h3 id="परकशक-3"><strong>प्रकाशिका</strong></h3>
<p>प्रश्नस्य साधुत्वं कुत इत्यत आह ॥ अवतारेति । यद्यस्मात्त्वं मृत्युपाशविनाशनीं विच्छेदिनीं हरेरवतारकथां पृच्छसि । तथा च पुरुषार्थसाधनीभूतकथाविषयकत्वादस्य प्रश्नस्य साधुत्व-मिति भावः ॥ ४ ॥</p>
<h1 id="ययततनपद-पतर-मनन-गतयऽरभक-"><strong>ययोत्तानपदः पुत्रो मुनिना गीतयाऽर्भकः ।</strong></h1>
<h1 id="मतय-कतवह-मधनरयङघरमररह-हर-पदम--५-"><strong>मृत्योः कृत्वेह मूध््नर्यङ्घ्रिमारुरोह हरेः पदम् ॥ ५ ॥</strong></h1>
<h3 id="पदरतनवल-4"><strong>पदरत्नावली</strong></h3>
<p>न केवलं संसारलक्षणमृत्युपाशविनाशनी विच्छेदनी हरिकथा, अपि त्वैहिका-मुष्मिकसिद्धिकरीति निदर्शयति– ययेति ॥ मुनिना नारदेन अर्भकः पञ्चवर्षः । अस्याः प्रपञ्चश्चतुर्थे वक्ष्यते ॥ ५ ॥</p>
<h3 id="परकशक-4"><strong>प्रकाशिका</strong></h3>
<p>हरिकथाया मृत्युपाशविनाशकत्वमेव न किं त्वैहिकामुष्मिकसकलपुरुषार्थसाधकत्व-मिति दृष्टान्तमुखेनाह ॥ ययेति । मुनिना नारदेन अर्भकः पञ्चवर्षो ध्रुवः । इह जीवलोके मृत्योर्मूध््नर्यङ्घ्रिं कृत्वा । मृत्युं जित्वेति यावत् । अनेन सशरीर एव हरेः पदं स्थानं ध्रुव आरुरोहेति गम्यते ॥ ५ ॥</p>
<h1 id="अथतरपतहसऽय-शरत-म-वरणत-पर-"><strong>अथात्रापीतिहासोऽयं श्रुतो मे वर्णितः पुरा ।</strong></h1>
<h1 id="बरहमण-दवदवन-दवनमनपचछतम-अनशरणवत--६-"><strong>ब्रह्मणा देवदेवेन देवानामनुपृच्छताम् (अनुश्रुण्वतां) ॥ ६ ॥</strong></h1>
<h3 id="पदरतनवल-5"><strong>पदरत्नावली</strong></h3>
<p>श्रोतृणां श्रद्धातिशयजननार्थं विदुरप्रश्नपरिहारत्वेन पुरावृत्तं कथयति– अथेति ॥ अथशब्देन पूर्वत्र ब्रह्मपुत्रो हिरण्याक्षो वराहहरिणा हतो न तु दितिपुत्रः, स एव पार्षदाविष्टो निहन्यत इति कथाविशेष आरभ्यत इति सूचयति । वधस्यैककर्तृकत्वाद् दुष्टजनमोहनार्थत्वाच्च एवं कथनं सम्भावितमित्यपिपदेन वक्ति । श्रुतो वक्ष्यत इति शेषः ॥ ६ ॥</p>
<h3 id="परकशक-5"><strong>प्रकाशिका</strong></h3>
<p>तयोः सङ्ग्रामहेतुत्वं वक्तुं पुरावृत्तं कथयति ॥ अथेति । अथ तस्माद्धरिकथा-विषयकत्वदीयप्रश्नोत्तरस्यावश्यं वक्तव्यत्वात् । न केवलमत्रार्थे मदीयवचनं किं त्वयं वक्ष्यमाणेति-हासोऽपि मे मया श्रुतोऽस्ति । तमेव प्रश्नोत्तरत्वेन वक्ष्यामीति शेषः ॥ ६ ॥</p>
<h1 id="दतरदकषयण-कषततरमरच-कशयप-पतम-"><strong>दितिर्दाक्षायणी क्षत्तर्मारीचं कश्यपं पतिम् ।</strong></h1>
<h1 id="अपतयकम-चकम-सनधयय-हचछरयरदत--७-"><strong>अपत्यकामा चकमे सन्ध्यायां हृच्छ्रयार्दिता ॥ ७ ॥</strong></h1>
<h3 id="पदरतनवल-6"><strong>पदरत्नावली</strong></h3>
<p>कोऽयमिति तत्राह– दितिरिति ॥ दाक्षायणी दक्षस्य पुत्री नाम्ना दितिः । मारीचं मरीचेः पुत्रम् । रामवैरिमारीचव्यावृत्त्यर्थं हृच्छ्रयः कामः, तेनार्दिता पीडिता ॥ ७ ॥</p>
<h3 id="परकशक-6"><strong>प्रकाशिका</strong></h3>
<p>इतिहासमेवाह ॥ दितिरिति । दाक्षायणी दक्षस्य पुत्री । दितिर्नामतः । मारीचं मरीचिपुत्रम् । रामशरहतमारीचव्यावृत्त्यर्थं कश्यपमिति । तथा साङ्केतितपुरुषान्तरव्यावृत्तये मारीचमिति । चकमे कामितवती । सन्ध्यायां सन्ध्याकाले । तत्र हेतुर्हृच्छ्रयः कामस्तेनार्दितेति ॥ ७ ॥</p>
<h1 id="इषटवऽगनजहव-पयस-परष-यजष-पतम-"><strong>इष्ट्वाऽग्निजिह्वं पयसा पुरुषं यजुषां पतिम् ।</strong></h1>
<h1 id="नमलचतयरक-आसनमगनयगर-समहतम--८-"><strong>निम्लोचत्यर्क आसीनमग्न्यागारे समाहितम् ॥ ८ ॥</strong></h1>
<h3 id="पदरतनवल-7"><strong>पदरत्नावली</strong></h3>
<p>मारीचं विशिनष्टि– इष्ट्वेति ॥ अग्निरेव जिह्वा यस्य स तथा तम् । यजुषां पतिं यजुर्वेदगतमन्त्राणां विषयत्वेन स्वामिनम् । निम्लोचति अस्तं गच्छति । अग्न्यागारे अग्निगृहे ॥ ८ ॥</p>
<h3 id="परकशक-7"><strong>प्रकाशिका</strong></h3>
<p>तदप्यग्निहोत्रगृहे तत्रापि समाहितं समाधियुक्तम् । चकम इत्याह ॥ इष्ट्वेति । अग्निरेव जिह्वा यस्य स तथा तं यजुषां पतिं यजुर्वेदप्रतिपाद्यं यज्ञाराध्यं पुरुषं पूर्णषड्गुणं विष्णुम् । निम्लोचत्यस्तंगच्छति । अग्न्यागारेऽग्निगृहे ॥ ८ ॥</p>
<h1 id="दतरवच"><strong>दितिरुवाच–</strong></h1>
<h1 id="एष-म-तवतकत-वदवन-कम-आततशरसन-"><strong>एष मां त्वत्कृते विद्वन् काम आत्तशरासनः ।</strong></h1>
<h1 id="दनत-दन-वकरमय-रमभमव-मतङगज--९-"><strong>दुनोति दीनां विक्रम्य रम्भामिव मतङ्गजः ॥ ९ ॥</strong></h1>
<h3 id="पदरतनवल-8"><strong>पदरत्नावली</strong></h3>
<p>मनसैव चकमे न तु वाक्पूर्वकमिति तत्राह– एष इति ॥ त्वत्कृते त्वामुद्दिश्य रम्भां कदलीम् ॥ ९ ॥</p>
<h3 id="परकशक-8"><strong>प्रकाशिका</strong></h3>
<p>त्वत्कृते त्वामुद्दिश्य दुनोति पीडयति । विक्रम्य शौर्यमाविर्भाव्य । रम्भां कदलीम्</p>
<p>॥ ९ ॥</p>
<h1 id="तद-भवन-दहयमनन-सपतनन-समदधभ-"><strong>तद् भवान् दह्यमानानां सपत्नीनां समृद्धिभिः ।</strong></h1>
<h1 id="परजवतन-भदर-त-मयययङकतमनगरहम--१०-"><strong>प्रजावतीनां भद्रं ते मय्यायुङ्क्तामनुग्रहम् ॥ १० ॥</strong></h1>
<h3 id="पदरतनवल-9"><strong>पदरत्नावली</strong></h3>
<p>न केवलं विषयभोगेच्छुरहं त्वां याचे । किन्तु प्रयोजनान्तरेच्छयाऽपीत्याह– तद् भवानिति ॥ प्रजावतीनां पुत्रवतीनाम् । मयि आयुङ्क्तामिति पदच्छेदः । सम्भ्रमादिकारशिरा अकारो न लुप्तः ॥ १० ॥</p>
<h3 id="परकशक-9"><strong>प्रकाशिका</strong></h3>
<p>न केवलं भोगेच्छुरहं त्वां याचे किंतु प्रयोजनांतरेच्छयाऽपीत्याह ॥ तद्भवानिति । प्रजावतीनां पुत्रवतीनां, ते भद्रमस्तु । आयुङ्क्तां सर्वतो युनक्तु सम्यक् करोतु । मय्ययुङ्क्तामिति पाठेऽडागमश् छांदसः ॥ १० ॥</p>
<h1 id="भरतरयपतरमनन-लकनवशत-यश-"><strong>भर्तर्याप्तोरुमानानां लोकानाविशते यशः ।</strong></h1>
<h1 id="पतरभवदवध-यस-परजय-नन-जयत--११-"><strong>पतिर्भवद्विधो यासां प्रजया ननु जायते ॥ ११ ॥</strong></h1>
<h3 id="पदरतनवल-10"><strong>पदरत्नावली</strong></h3>
<p>अस्मदनुग्रहात् किं तव प्रयोजनमिति तत्राह– भर्तरीति ॥ सप्तमीयम् पञ्चम्यर्थे । भर्तुराप्तोरुमानानामित्यर्थः । मानमपि पुत्रावाप्तिलक्षणमित्याशयेनाह– पतिरिति ॥ ११ ॥</p>
<h3 id="परकशक-10"><strong>प्रकाशिका</strong></h3>
<p>अनुग्रहसाध्यं प्रयोजनं दर्शयति ॥ भर्तरीति । सप्तमी पञ्चम्यर्थे । भर्तुः प्राप्तबहुमानानामित्यर्थः । स्त्रीणामिति शेषः । मानमपि पुत्रप्राप्तिलक्षणमित्याशयेनाह ॥ पतिरिति । प्रजया पुत्ररूपेण । तज्जाया जाया भवति यदस्यां जायते पुनरिति श्रुतेरिति भावः ॥ ११ ॥</p>
<h1 id="पर-पत-न-भगवन-दकष-दहतवतसल-"><strong>पुरा पिता नो भगवान् दक्षो दुहितृवत्सलः ।</strong></h1>
<h1 id="क-वणत-वर-वतस-इतयपचछत-न-पथक--१२-"><strong>कं वृणीत वरं वत्सा इत्यपृच्छत नः पृथक् ॥ १२ ॥</strong></h1>
<h1 id="स-वदतवऽऽतमजन-न-भव-सनतनभवन-"><strong>स विदित्वाऽऽत्मजानां नो भावं सन्तानभावनः ।</strong></h1>
<h1 id="तरयदशददत-तस-यसत-शलमनवरत--१३-"><strong>त्रयोदशाददात् तासां यास्ते शीलमनुव्रताः ॥ १३ ॥</strong></h1>
<h3 id="पदरतनवल-11"><strong>पदरत्नावली</strong></h3>
<p>श्रुतगुणत्वेन स्नेहोदर्कया मया भवान् वृत इत्यतोऽपि मदनुग्रहः कार्य इत्याशयेनाह– पुरेति ॥ भावं हृद्गताभिप्रायम् । अददाद् अदात् ॥ १२,१३ ॥</p>
<h3 id="परकशक-11"><strong>प्रकाशिका</strong></h3>
<p>नोऽस्माकं पिता नोऽस्मान्पृथगपृच्छत् । भावमभिप्रायमददाददात् ॥ १२,१३ ॥</p>
<h1 id="अथ-म-कर-कलयण-कम-कञजवलचन-"><strong>अथ मे कुरु कल्याण कामं कञ्जविलोचन ।</strong></h1>
<h1 id="आपतपसरपण-भमनन-मघ-ह-महयस--१४-"><strong>आप्तोपसर्पणं भूमन्न मोघं हि महीयसि ॥ १४ ॥</strong></h1>
<h3 id="पदरतनवल-12"><strong>पदरत्नावली</strong></h3>
<p>उपसंहरति– अथेति ॥ अथ तस्मात् । भवतो महत्तमत्वान्मम भवच्छरणगमनं सफलं स्यात् तथा दृष्टत्वादिति भावेनाह– आप्तेति ॥ महीयसि पुरुषे । आप्तत्वेनोपसर्पणं शरणगमनम्</p>
<p>॥ १४ ॥</p>
<h3 id="परकशक-12"><strong>प्रकाशिका</strong></h3>
<p>अथ तस्मान्महीयसि त्वादृशे महत्तमे पुरुषे आप्तत्वेनोपसर्पणं शरणगमनम् ॥१४॥</p>
<h1 id="मतरय-उवच-1"><strong>मैत्रेय उवाच–</strong></h1>
<h1 id="इत-त-वर-मरच-कपण-बहभषणम-"><strong>इति तां वीर मारीचः कृपणां बहुभाषिणीम् ।</strong></h1>
<h1 id="परतयहननयन-वच-परवदधनङगकशमलम--१५-"><strong>प्रत्याहानुनयन् वाचा प्रवृद्धानङ्गकश्मलाम् ॥ १५ ॥</strong></h1>
<h3 id="पदरतनवल-13"><strong>पदरत्नावली</strong></h3>
<p>एवं प्रार्थयमानामेनामगणय्य मारीचः किं तूष्णीमभूत् ? यत्किञ्चिदुत्तरमवददुत इति संशयो मा भूदिति भावेनाह– इतीति ॥ १५ ॥</p>
<h3 id="परकशक-13"><strong>प्रकाशिका</strong></h3>
<p>भो वीर । कृपणाम् । एष मां त्वत्कृते विद्वन्निति श्लोकद्वये पूर्वं कृपणत्व-स्योक्तत्वात् । भर्तरीत्यादिश्लोकचतुष्टयोक्तरीत्या बहुभाषिणीं प्रवृद्धोऽनंगः कामस्तेन कृतं कश्मलं चित्तक्षोभलक्षणं यस्याः सा तथा ताम् ॥ १५ ॥</p>
<h1 id="एष-तऽह-वधसयम-परय-भर-यदचछस-"><strong>एष तेऽहं विधास्यामि प्रियं भीरु यदिच्छसि ।</strong></h1>
<h1 id="तसय-कम-न-क-करयत-सदधसतरवरगक-यत--१६-"><strong>तस्याः कामं न कः कुर्यात् सिद्धिस्त्रैवर्गिकी यतः ॥ १६ ॥</strong></h1>
<h3 id="पदरतनवल-14"><strong>पदरत्नावली</strong></h3>
<p>यतः यस्या भार्यायास् त्रैवर्गिकी त्रयाणां धर्मार्थकामानां सम्बन्धिनी सिद्धिः</p>
<p>॥ १६ ॥</p>
<h3 id="परकशक-14"><strong>प्रकाशिका</strong></h3>
<p>अथाऽपि काममेनं त इत्यादिना स्वेन वक्ष्यमाणमङ्गीकारयितुं भार्यां स्तौति ॥ एष त इति पञ्चभिः । यतो यस्याः सकाशात् । त्रैवर्गिकी त्रयाणां धर्मार्थकामानां सम्बन्धिनी सिद्धिः प्राप्तिः</p>
<p>॥ १६ ॥</p>
<h1 id="सरवशरमनपदय-सवशरमण-कलतरवन-"><strong>सर्वाश्रमानुपादाय स्वाश्रमेण कलत्रवान् ।</strong></h1>
<h1 id="वयसनरणवमतयत-जलयनरयथरणवम--१७-"><strong>व्यसनार्णवमत्येति जलयानैर्यथार्णवम् ॥ १७ ॥</strong></h1>
<h3 id="पदरतनवल-15"><strong>पदरत्नावली</strong></h3>
<p>एतदेव विशदयति– सर्वाश्रमानिति ॥ कलत्रवान् प्रशस्तभार्यायुक्तः स्वाश्रमेण गार्हस्थ्याश्रमेणान्नदानादिना ब्रह्मचर्यादिसर्वाश्रमानुपादाय सम्भाव्य संसाराख्यव्यसनसमुद्रमत्येतीत्यन्वयः</p>
<p>॥ १७ ॥</p>
<h3 id="परकशक-15"><strong>प्रकाशिका</strong></h3>
<p>सर्वाश्रमान् ब्रह्मचर्याद्याश्रमयुक्तान् । स्वाश्रमेण गार्हस्थ्याश्रमानुष्ठानेनोपादायान्न-दानादिना सम्भाव्य ॥ १७ ॥</p>
<h1 id="यमहरतमन-हयरध-शरयसकमसय-भमन-"><strong>यामाहुरात्मनो ह्यर्धं श्रेयस्कामस्य भामिनि ।</strong></h1>
<h1 id="यसय-सवधरमधयसय-पमशचरत-वजवर--१८-"><strong>यस्यां स्वधुरमध्यस्य पुमांश्चरति विज्वरः ॥ १८ ॥</strong></h1>
<h3 id="पदरतनवल-16"><strong>पदरत्नावली</strong></h3>
<p>‘अर्धो वा एष आत्मनो यत् पत्नी’ इति हि श्रुतिः । एतस्या व्याख्यानरूपोऽयं श्लोकः– यामाहुरिति ॥ श्रतौ आत्मशब्दविशेषणं श्रेयस्कामपदम् । यथा पत्नी भर्तृकृतपुण्यस्यार्धभागिनी इति श्रुत्यर्थोऽनेन श्लोकेन स्पष्टीकृतः । स्वधुरं स्वव्यापारभारम् । अध्यस्य निक्षिप्य ॥ १८ ॥</p>
<h3 id="परकशक-16"><strong>प्रकाशिका</strong></h3>
<p>आत्मनो देहस्यार्धमग्निहोत्रादिकर्मसु द्वयोः सहाधिकारात् । यच्छब्दानां तां त्वामिति वक्ष्यमाणेनान्वयः । हे भामिनि । ‘‘सुन्दरी रमणी रामा कोपना सैव भामिनी’’त्यभिधानात् । कोपयुक्ते सुन्दरीत्यर्थः । स्वधुरं दृष्टादृष्टकर्मभारम् । अध्यस्य निक्षिप्य विज्वरो निश्चिंतः ॥ १८ ॥</p>
<h1 id="यमशरतयनदरयरतन-दरजयनतरशरम-"><strong>यामाश्रित्येन्द्रियारातीन् दुर्जयानितराश्रमैः ।</strong></h1>
<h1 id="वय-जयम-हलभरदसयन-दरगपतरयथ--१९-"><strong>वयं जयेम हेलाभिर्दस्यून् दुर्गपतिर्यथा ॥ १९ ॥</strong></h1>
<h3 id="पदरतनवल-17"><strong>पदरत्नावली</strong></h3>
<p>इतोऽपि त्वं सम्भाव्येत्याह– यामिति ॥ इन्द्रियाण्येवारातयः शत्रव इन्द्रियारात-यस्तान् । इन्द्रियाणामरातयो विषयास्तानिति वा । एवं चेद् दृष्टान्तोऽपि सङ्गच्छते । उभयेषामपि बाह्यत्वात् । पूर्वत्र सम्भावनामात्रतयोक्तम् ॥ १९ ॥</p>
<h3 id="परकशक-17"><strong>प्रकाशिका</strong></h3>
<p>इन्द्रियाण्येवारातयः शत्रवस्तान् । इतर आश्रमो येषां तैर्हेलाभिर्लीलाभिर्जयेम । सभार्यस्येन्द्रियाणि प्रायेणेतस्ततो न गच्छन्तीति भावः ॥ १९ ॥</p>
<h1 id="न-वय-परभवसत-तवमनकरत-गहशवर-"><strong>न वयं प्रभवस्तां त्वामनुकर्तुं गृहेश्वरि ।</strong></h1>
<h1 id="अपययष-व-करतसनयन-य-चनय-गणगधरव--२०-"><strong>अप्यायुषा वा कार्त्स्न्येन ये चान्ये गुणगृध्रवः ॥ २० ॥</strong></h1>
<h3 id="पदरतनवल-18"><strong>पदरत्नावली</strong></h3>
<p>वक्ष्यमाणस्ववाक्यार्थम् अङ्गीकारयितुं मुनिर् अतिस्तुतिं करोति– न वयमिति ॥ भवन्तो न प्रभवश्चेदन्यो भवादृशो नेति तत्राह– ये चेति ॥ येऽन्ये च गुणगृध्नवः गुणलुब्धाः पुरुषास्तेऽपि भार्यामनुकर्तुं न प्रभव इत्यर्थः ॥ २० ॥</p>
<h3 id="परकशक-18"><strong>प्रकाशिका</strong></h3>
<p>तामनेकोपकारकर्त्रीं त्वां कार्त्स्न्येनानुकर्तुं प्रत्युपकारैरनृणीभवितुं न प्रभवो न समर्थाः । गुणगृध्रवो गुणलुब्धाः पुरुषास्तेऽपि न समर्थाः । आयुषाऽपि सम्पूर्णेनाप्यायुषा । वाशब्दा-ज्जन्मान्तरे(रैर)ऽपि न प्रभव इति सूचयति ॥ २० ॥</p>
<h1 id="अथप-कममन-त-परजय-करवणयलम-"><strong>अथापि काममेनं ते प्रजायै करवाण्यलम् ।</strong></h1>
<h1 id="यथ-म-नतवचनत-महरत-परतपलय--२१-"><strong>यथा मां नातिवाचन्ति मुहूर्तं प्रतिपालय ॥ २१ ॥</strong></h1>
<h3 id="पदरतनवल-19"><strong>पदरत्नावली</strong></h3>
<p>किमिति स्तोत्रेण निष्प्रयोजनेनेति मा भूच्छङ्केत्याह– अथापीति ॥ यद्यप्येव-मथापि । तर्हि किमिति कालः क्षिप्यत इति तत्राह– यथेति ॥ अतिवाचन्ति निन्दन्ति । तर्हीदं वचनं गुडजिह्विकाकल्पमित्यत उक्तम्– मुहूर्तमिति ॥ प्रतिपालय प्रतीक्षस्व ॥ २१ ॥</p>
<h3 id="परकशक-19"><strong>प्रकाशिका</strong></h3>
<p>यद्यपि त्वदनुकरणमशक्यमथाऽपि प्रजायै पुत्रोत्पत्यै । यथा येन मुहुर्तेन नाति-वाचन्ति न निन्दन्ति ज्ञानिनस्तदेकं मुहूर्तं प्रतिपालयानिष्टकारि यथा न स्यात्तथा कुरु । एतन्मुहूर्तगमनपर्यन्तं धैर्यं कुर्विति यावत् ॥ २१ ॥</p>
<h1 id="एष-घरतम-वल-घरण-घरदरशन-"><strong>एषा घोरतमा वेला घोराणां घोरदर्शना ।</strong></h1>
<h1 id="चरनत-यसय-भतन-भतशनचरण-ह--२२-"><strong>चरन्ति यस्यां भूतानि भूतेशानुचराणि ह ॥ २२ ॥</strong></h1>
<h3 id="पदरतनवल-20"><strong>पदरत्नावली</strong></h3>
<p>प्रतीक्षायां किं कारणमत्राह– एषेति ॥ घोराणां वेलेत्युक्तं स्पष्टयति– चरन्तीति</p>
<p>॥ २२ ॥</p>
<h3 id="परकशक-20"><strong>प्रकाशिका</strong></h3>
<p>घोरवेलेत्युक्तं स्पष्टयति ॥ चरन्तीति ॥ २२ ॥</p>
<h1 id="एतसय-सधव-सनधयय-भगवन-भतभवन-"><strong>एतस्यां साध्वि सन्ध्यायां भगवान् भूतभावनः ।</strong></h1>
<h1 id="परत-भतपरषदभरवषणटत-भतरट--२३-"><strong>परीतो भूतपार्षद्भिर्वृषेणाटति भूतराट् ॥ २३ ॥</strong></h1>
<h3 id="पदरतनवल-21"><strong>पदरत्नावली</strong></h3>
<p>भवत्सामर्थ्येन भूतानि किं कुर्वन्तीति तत्राह– एतस्यामिति ॥ २३ ॥</p>
<h3 id="परकशक-21"><strong>प्रकाशिका</strong></h3>
<p>भूतान्यस्माकं किं करिष्यन्तीत्यत आह ॥ एतस्यामिति । भूतान्येव पार्षदा भृत्यास्तैः । पार्षदशब्दपर्यायः पार्षच्छब्दः । वृषेण वृषमारुह्य । तथा च भूतराट् रुद्रोऽघ-कारिणोऽस्मान्दण्डयिष्यतीति भावः ॥ २३ ॥</p>
<h1 id="शमशनचकरनलधलधमरवकरणवदयतजटकलप-"><strong>श्मशानचक्रानिलधूलिधूम्रविकीर्णविद्योतजटाकलापः ।</strong></h1>
<h1 id="भसमवकणठमलरकमदह-दवसतरभ-पशयत-दवरसत--२४-"><strong>भस्मावकुण्ठामलरुक्मदेहो देवस्त्रिभिः पश्यति देवरस्ते ॥ २४ ॥</strong></h1>
<h3 id="पदरतनवल-22"><strong>पदरत्नावली</strong></h3>
<p>अस्मात् पशुपतेरपि किं भयमित्याशङ्क्य तस्मादस्मदवद्यदर्शने भयमित्याशय-वानाह– श्मशानेति ॥ श्मशाने विद्यमानश्चक्रानिलो वात्यावायुः श्मशानमण्डलवर्ती वातस् तस्मा-दुत्पन्नया धूल्या धूम्रो धूमवर्णः विशीर्णश्च विद्योतश्च जटाकलापो यस्य स तथा । विशिष्टः द्योतः प्रकाशो यस्य स तथा । भस्मनाऽवकुण्ठोऽवरूषणं यस्य स तथोक्तः । अमलं रुक्मं रजतम् । भस्माऽवकुण्ठश्च रजतवद्धवलो देहो यस्य स तथा । त्रिभिः, नेत्रैरिति शेषः । ते तव देवरः सहोदर्याः सत्याः पतिः ॥ २४ ॥</p>
<h3 id="परकशक-22"><strong>प्रकाशिका</strong></h3>
<p>तर्हि तदज्ञाता भवानीत्यतस्तदज्ञातत्वं तवाशक्यमित्याशयेनाह ॥ श्मशानेति । तत्कर्तृकदर्शनमपि भयप्रदमिति द्योतनायैतानि विशेषणानि । श्मशाने विद्यमानश्चक्रानिलश्चक्राकार-वातस्तेनोत्पन्ना या धूलिस्तया धूम्रवर्णो विकीर्णो विक्षिप्तो विद्योतो विशिष्टद्युतिमान् जटाकलापो यस्य स तथा । भस्मनावकुण्ठोऽवरूषणं यस्य सः । अमलं रुक्मं रजतम् । भस्मावकुण्ठोऽमलरुक्मवद्धवलदेहो यस्य स तथा । त्रिभिर् नेत्रैरिति शेषः । अस्मिन्मुहूर्तेऽघकारिणो निलीनानपि तृतीयनेत्रेण पश्यतीति भावः । ते तव देवरः सहोदर्याः सत्याः पतिः । इदं लज्जोत्पादनार्थमुक्तम् ॥ २४ ॥</p>
<h1 id="न-यसय-लक-सवजन-पर-व-नतयदत-नत-कशचदवगरहय-"><strong>न यस्य लोके स्वजनः परो वा नात्यादृतो नोत कश्चिद्विगर्ह्यः ।</strong></h1>
<h1 id="वय-वरतरयचचरणपवदधमशसमहऽज-बत-भकतभगम--२५-"><strong>वयं व्रतैर्यच्चरणापविद्धामाशास्महेऽजां बत भुक्तभोगाम् ॥ २५ ॥</strong></h1>
<h3 id="पदरतनवल-23"><strong>पदरत्नावली</strong></h3>
<p>गर्भिणीवधनोदार्थं पिशाचचर्याया हर्याज्ञाकारित्वेन हरेः प्रियत्वात्, अतस्तदप्रियं तस्याप्यप्रियमितीदानीमिदं न कार्यमित्यभिप्रेत्य तस्य हरेरतिशयितमाहात्म्यमाह– न यस्येति ॥ व्रतैर्हरिप्रीतिकरैर्यस्य चरणापविद्धां पदा तिर्यक् प्रहृतां भुक्तभोगामप्यजां गृहभार्यापुत्रादिरूपां प्रकृति-शब्दवाच्यां श्रियमाशास्महे इच्छामः । बतेत्यनेन हरिमाहात्म्यमचिन्त्यमित्यास्वादयति ॥ २५ ॥</p>
<h3 id="परकशक-23"><strong>प्रकाशिका</strong></h3>
<p>ननु स्वजनानामस्माकं स दण्डं न करिष्यतीत्यत आह ॥ न यस्येति । स्वजनो बन्धुः, परो वैरी योग्यतातिरेकेण नास्तीत्यर्थः । एवमग्रेऽपि । विगर्ह्यो विशेषेण निंद्यः । वयमपि तादृशाश्चेत्कुतोऽस्माकं तद्भयमित्यत आह ॥ वयमिति । येन चरणेनापविद्धां तिर्यक् प्रहतां भुक्ता भोगा यया तामप्यजां गृहभार्यादिरूपां प्रकृतिं व्रतैस्तमाराध्याशास्महे इच्छामः । बत इत्यनेनास्माकं न तादृशवैराग्यमिति सूचयति । अतस्तद्भयमस्माकमस्त्येवेति भावः ॥ २५ ॥</p>
<h1 id="यसयनवदयचरत-मनषण"><strong>यस्यानवद्याचरितं मनीषिणो</strong></h1>
<h1 id="गहणनतयवदयपटल-बभतसव-"><strong>गृह्णन्त्यविद्यापटलं बिभित्सवः ।</strong></h1>
<h1 id="नरसतसमयतशयऽप-य-हर-सवय"><strong>निरस्तसाम्यातिशयोऽपि यः (हरेः) स्वयं</strong></h1>
<h1 id="पशचचरयमचरत-सत-गत--२६-"><strong>पिशाचचर्यामचरत् सतां गतिः ॥ २६ ॥</strong></h1>
<h3 id="पदरतनवल-24"><strong>पदरत्नावली</strong></h3>
<p>अविद्यालक्षणं पटलं दर्शनप्रतिबन्धकनेत्रदोषं बिभित्सवो भेत्तुकामा मनीषिणो यस्यानवद्याचरितं जगत्सृष्ट्यादिकर्म गृह्णन्ति, श्रवणादिनेति शेषः । यश्च हरिर्निरस्तसाम्यातिशयस्तस्य हरेराज्ञया देवेन्द्रादिसतामाश्रयो हरः पिशाचचर्यामचरदित्यन्वयः । ‘पिशाचचर्यामचरद् रुद्रो विष्ण्वाज्ञयैव तु । गर्भिणीवधनोदार्थमहो विष्णुर्विडम्बकृद्’ इति वचनबलान्मध्ये हर्याज्ञयेति पदमध्या-ह्रियते । पशुपतावुक्तगुणानामसम्भवाच्च । ‘अहं रुद्राय धनुरातनोमि’ इति पराधीनताप्रतीतेश्च ॥ २६ ॥</p>
<h3 id="परकशक-24"><strong>प्रकाशिका</strong></h3>
<p>नन्वयं पिशाचचर्यामाचरन्दृश्यतेऽतः पिशाचवदेवाकिंचित्कर इत्यत आह ॥ यस्येति । यस्य महारुद्रस्यानवद्यानि विषयरागादिशून्यान्याचरितानि हरिध्यानादिरूपाणि मनीषिणो नारदाद्याः, अविद्यालक्षणं पटलं ज्ञानदृष्टिप्रतिबन्धकं, बिभित्सवो भेत्तुमिच्छव इन्द्रादिसर्वजीवेषु, निरस्तौ साम्यातिशयौ यस्य स तथा । सतां नारदादीनां गतिरुपदेशार्थं गम्यः । एतादृशोऽपि स्वयं कारणविशेषेणैव पिशाचचर्यामचरत् । अतः कथमकिंचित्कर इति भावः ॥ २६ ॥</p>
<h1 id="हसनत-यसयचरत-ह-दरभग"><strong>हसन्ति यस्याचरितं हि दुर्भगाः</strong></h1>
<h1 id="सवतमन-रतसयवदष-समहतम-"><strong>स्वात्मन् रतस्याविदुषः समीहितम् ।</strong></h1>
<h1 id="यरवसतरमलयभरणनलपन"><strong>यैर्वस्त्रमाल्याभरणानुलेपनैः</strong></h1>
<h1 id="शवभजन-सवतमतयपललतम--२७-"><strong>श्वभोजनं स्वात्मतयोपलालितम् ॥ २७ ॥</strong></h1>
<h3 id="पदरतनवल-25"><strong>पदरत्नावली</strong></h3>
<p>ननु केचिद्धरेश्चरितमपि निन्दन्ति तत् कथमित्याशङ्क्य ते तमःप्राप्तियोग्या असुरजना इति भावेनाह– हसन्तीति ॥ यैः शुनो भोजनमन्नमिदं शरीरं वस्त्रादिभिः स्वात्मतया निज-स्वरूपतया उपलालितं ते पुरुषाः, समीहितं विडम्बनरूपचेष्टाविशेषम् अविदुषोऽविद्वांसोऽज्ञानवन्तोऽत एव दुर्भगा दुःखरूपतम आप्तुं योग्याः । स्वात्मनि स्वरूप एव रतस्याचरितमुपनयाज् ज्येष्ठविवाहाच्च पूर्वं पुत्रोत्पत्त्यादिरूपं हसन्ति । ‘न देवचरितं चरेत्’ इति द्योतको हिशब्दः ॥ २७ ॥</p>
<h3 id="परकशक-25"><strong>प्रकाशिका</strong></h3>
<p>नन्वेवंचेत्केचिदेनं कस्माद्धसन्तीत्यत आह ॥ हसन्तीति । स्वात्मन्स्वात्मनि स्वांतर्यामिणि समीहितमभिप्रेतमविदुषोऽविद्वांसः । सुपां सुलुगिति जसः शसादेशः । श्वभोजनं शुनो भोजनमन्नमिदं शरीरं, वस्त्रादिभिः स्वात्मतयेदमेव स्वात्मेति बुद्ध्योपलालितं पोषितम् ॥ २७ ॥</p>
<h1 id="बरहमदय-यतकतसतपल-यतकरण-वशवमद-च-मयय-"><strong>ब्रह्मादयो यत्कृतसेतुपाला यत्कारणं विश्वमिदं च मायया ।</strong></h1>
<h1 id="आजञकर-तसय-पशचचरय-अह-वभमनशचरत-वडमबनम--२८-"><strong>आज्ञाकरी तस्य पिशाचचर्या अहो विभूम्नश्चरितं विडम्बनम् ॥ २८ ॥</strong></h1>
<h2 id="ततपरयम"><strong>तात्पर्यम्</strong></h2>
<p>‘<strong>पिशाचचर्यामचरद् रुद्रो विष्ण्वाज्ञयैव तु । गर्भिणीवधनोदार्थमहो विष्णु-र्विडम्बकृदि’ति वाराहे ॥ २८ ॥</strong></p>
<h3 id="पदरतनवल-26"><strong>पदरत्नावली</strong></h3>
<p>इतोऽपि ब्रह्मरुद्राद्यचिन्त्यमहिमा परमात्मेत्याह– ब्रह्मादय इति ॥ ब्रह्मादयो देवा येन हरिणा कृतं धर्मसेतुं तदाज्ञया पालयन्ति इति तत्कृतसेतुपालाः । इदं विश्वं यो हरिः कारणं निमित्तं यस्य तद् यत्कारणम् । तत्कारणत्वं च मायया स्वेच्छया न पराधीनतया । हिशब्देन ‘स हि कर्मफलोज्झितः’ इति मानं सूचयति । तस्य हरेराज्ञां करोतीति आज्ञाकरी । केयम् ? शिवस्य पिशाचचर्या । हरेराज्ञया शिवः पिशाचचर्यामकरोदित्युक्तं भवति । ततः किम् ? तत्राह– अहो इति ॥ विभूम्नः परिपूर्णस्य हरेर् विडम्बनं लोकानुकारिरूपं चरितम् अहो जगत्पूज्यान् रुद्रादीनपि स्वाज्ञाकर्मणि प्रवर्तयतीति । अत्र रुद्रविषयत्वेन यथास्थितव्याख्यानस्यानुपपत्तिरुक्तेति नेह प्रपञ्च्यते ॥ २८ ॥</p>
<h3 id="परकशक-26"><strong>प्रकाशिका</strong></h3>
<p>केनचित्कारणेन रुद्रः पिशाचचर्यामचरदित्युक्तम् । किं तत्कारणमित्यपेक्षायामाह ॥ ब्रह्मादय इति । अत्र यच्छब्दाभ्यां रुद्रपरामर्शे ब्रह्मादीनां तत्कृतसेतुपालनत्वासम्भवात् तस्य रुद्रस्या-ज्ञाकर्यन्यस्य पिशाचचर्येत्यर्थप्रतीतिप्रसङ्गाच्च विवक्षितं तात्पर्यं प्रमाणेनैव दर्शयति ॥ पिशाचचर्यामिति । गर्भिणी काचन तस्या वधजनितपापनाशार्थं या विष्ण्वाज्ञा तयैवेति योज्यम् । तुशब्दो भक्तिपूर्वकत्वादि-विशेषसूचकः । अनेन मूले यच्छब्दद्वयं तच्छब्दश्च विष्णुपराः । पिशाचचर्येत्यतः पूर्वं रुद्रस्येति शेष इति दर्शयति । ननु रुद्रस्य ज्ञानिनः कथं गर्भिणीवधेन पापप्रसक्तिर्यन्नाशार्थं विष्णुना पिशाचचर्याऽऽ-ज्ञापितेत्यत आह ॥ अहो विष्णुरिति । विष्णुर्विडम्बकृल्लोकानुकरणकर्ता । लोके हि भृत्यैः पापे कृते तत्प्रायश्चित्तार्थं तत्स्वामिभिः किञ्चिद्व्रतं विधीयते । तथा तस्य पापाभावेऽपि लोकशिक्षार्थं चकारेति भावः । अहो आश्चर्यम् । एतादृशानपि स्वाज्ञाकारिणः करोतीति । अनेन मूलेऽहो विभूम्न इति चतुर्थपादतात्पर्यमुक्तमिति ज्ञातव्यम् । ततश्चायं श्लोकार्थः । ब्रह्मादयो देवा येन विष्णुना कृतं सेतुं धर्ममर्यादां पालयन्तीति यत्कृतसेतुपालाः । तस्याज्ञाकरीत्यत्रेदं हेतुतयोक्तमिति ज्ञातव्यम् । अत्रापि हेतुं सूचयन्नाह ॥ यत्कारणमिति । इदं विश्वं यः हरिः कारणं निमित्तं यस्य तद् यत्कारणं तद्यत्कारणम् । विश्वकारणत्वं चेच्छयैवेत्याह । माययेति । चशब्दोऽवधारणे । माययैवेत्यर्थः । तस्य विष्णोराज्ञाकरी गर्भिणीवधजनितपापनाशाय या विष्णुना कृताऽऽज्ञा तत्करणरूपा रुद्रस्य पिशाचचर्या । ननु रुद्रस्य ज्ञानिनः पापप्रसक्तेरेवाभावात्कथमेवमाज्ञा विष्णुना कृतेत्यत आह ॥ अहो विभूम्न इति । विशेषेण पूर्णस्य विष्णोश्चरितं रुद्राद्याज्ञापनं विडम्बनं लोकानुकरणरूपमहो आश्चर्यम् । एतादृशानपि स्वाज्ञाकर्मणि प्रवर्तयतीति ॥ २८ ॥</p>
<h1 id="मतरय-उवच-2"><strong>मैत्रेय उवाच–</strong></h1>
<h1 id="एव-सवदत-भरतर-मनमथनमथतनदरय-"><strong>एवं संवेदिता भर्त्रा मन्मथोन्मथितेन्द्रिया ।</strong></h1>
<h1 id="जगरह-वस-बरहमरषरवषलव-गततरप--२९-"><strong>जग्राह वासो ब्रह्मर्षेर्वृषलीव गतत्रपा ॥ २९ ॥</strong></h1>
<h3 id="पदरतनवल-27"><strong>पदरत्नावली</strong></h3>
<p>हरेर्माहात्म्यं दुरवबोधं यदैवं ज्ञापितया दित्या पापकर्मणि प्रवृत्तमिति भाववान् मैत्रेय एवमुक्त्या तया किमकारीति वैदुरीं मनश्शङ्कां परिहरन्नाह– एवमिति ॥ संवेदिता सम्यग्ज्ञापिता । वासः परिधानम् ॥ २९ ॥</p>
<h3 id="परकशक-27"><strong>प्रकाशिका</strong></h3>
<p>संवेदिता सम्यग्ज्ञापिता । वासः परिधानम् । वृषलीव वेश्येव ॥ २९ ॥</p>
<h1 id="सवदतवथ-भरययसतननरबनध-वकरमण-"><strong>संविदित्वाथ भार्यायास्तन्निर्बन्धं विकर्मणि ।</strong></h1>
<h1 id="नतव-दषटय-रहस-तय-चपववश-ह--३०-"><strong>नत्वा दिष्टाय रहसि तया चोपविवेश ह ॥ ३० ॥</strong></h1>
<h3 id="पदरतनवल-28"><strong>पदरत्नावली</strong></h3>
<p>निर्बन्धं दुराग्रहम् । दिष्टाय कर्मसाक्षिणे देवाय । ‘निर्वेश उपभोगः स्यादुपवेशस्तु मैथुनम्’ इत्यभिधानम् । प्रत्यारम्भे प्रसिद्धे हेत्यभिधानाद्धेत्यनेन प्रत्यारम्भं सूचयति ॥ ३० ॥</p>
<h3 id="परकशक-28"><strong>प्रकाशिका</strong></h3>
<p>निर्बन्धं दुराग्रहं विकर्मणि निषिद्धकर्मणि दिष्टाय कर्मसाक्षिणे देवाय । उपविवेश । ‘‘निर्वेश उपभोगः स्यादुपवेशस्तु मैथुनमि’’त्यभिधानान्मैथुनं कृतवानित्यर्थः । हेति हरिसङ्कल्प एतादृश इत्यास्वादने ॥ ३० ॥</p>
<h1 id="अथपसपशय-सलल-परणनयमय-वगयत-"><strong>अथोपस्पृश्य सलिलं प्राणानायम्य वाग्यतः ।</strong></h1>
<h1 id="धययन-जजप-वरज-बरहम-जयत-सनतनम--३१-"><strong>ध्यायन् जजाप विरजं ब्रह्म ज्योतिः सनातनम् ॥ ३१ ॥</strong></h1>
<h3 id="पदरतनवल-29"><strong>पदरत्नावली</strong></h3>
<p>अप्सरामुग्धमुनिवदाकल्पं मारीचेन तयोपविष्टम् ? नेत्याह– अथेति ॥ अथ वीर्यपातानन्तरमेव । आचम्य सुप्तं तेन किम् ? अत्राह– ध्यायन्निति ॥ ज्योतिः स्वज्योतीरूपं विरजं कञ्जलादिरजोमलविधुरं ब्रह्म ध्यायन् सनातनं प्रणवनादेन सहितं ब्रह्म गायत्र्यात्मकं मन्त्रं जजापेत्यन्वयः</p>
<p>॥ ३१ ॥</p>
<h3 id="परकशक-29"><strong>प्रकाशिका</strong></h3>
<p>उपस्पृश्य स्नात्वा जजाप । गायत्रीमिति शेषः ॥ ३१ ॥</p>
<h1 id="दतसत-वरडत-तन-करमवदयन-भरत-"><strong>दितिस्तु व्रीडिता तेन कर्मावद्येन भारत ।</strong></h1>
<h1 id="उपसङगमय-वपररषमधमखयभयभषत--३२-"><strong>उपसङ्गम्य विप्रर्षिमधोमुख्यभ्यभाषत ॥ ३२ ॥</strong></h1>
<h3 id="पदरतनवल-30"><strong>पदरत्नावली</strong></h3>
<p>दित्या पुनश्च ‘किं कार्यमभूत् । अथ किम् ?’ इति गर्वीभूय स्थितं क्रियान्तर-मारब्धमुत इति तत्राह– दितिस्त्विति ॥ स्वकर्मणा जातेनावद्येन ॥ ३२ ॥</p>
<h3 id="परकशक-30"><strong>प्रकाशिका</strong></h3>
<p>कर्मावद्येन कर्मजनितदोषेण ॥ ३२ ॥</p>
<h1 id="दतरवच-1"><strong>दितिरुवाच–</strong></h1>
<h1 id="न-म-गरभमम-बरहमन-भतनमषभऽवधत-"><strong>न मे गर्भमिमं ब्रह्मन् भूतानामृषभोऽवधीत् ।</strong></h1>
<h1 id="रदर-पतरह-भतन-यसयकरवमहसम--३३-"><strong>रुद्रः पतिर्हि भूतानां यस्याकरवमंहसम् ॥ ३३ ॥</strong></h1>
<h3 id="पदरतनवल-31"><strong>पदरत्नावली</strong></h3>
<p>स्वकृतपापकर्मप्रतीकारोपायमाह किम् ? नेत्याह– न म इति ॥ भूतानामृषभ इत्यस्य व्याख्यानं पतिरित्यादि । अंहसमपराधम् ॥ ३३ ॥</p>
<h3 id="परकशक-31"><strong>प्रकाशिका</strong></h3>
<p>नावधीन् मा हंत्वित्यर्थः । वधशंकाबीजमाह ॥ यस्येति । अंहसमपराधमकरवं कृतवती ॥ ३३ ॥</p>
<h1 id="नम-रदरय-महत-दवयगरय-महष-मढष-"><strong>नमो रुद्राय महते देवायोग्राय मी•हुषे (मीढुषे) ।</strong></h1>
<h1 id="शवय-नयसतदणडय-धतदणडय-मनयव--३४-"><strong>शिवाय न्यस्तदण्डाय धृतदण्डाय मन्यवे ॥ ३४ ॥</strong></h1>
<h3 id="पदरतनवल-32"><strong>पदरत्नावली</strong></h3>
<p>समस्तापराधानां प्रतीकारो नमस्कारादन्यो नास्तीति मत्वा तमेव तद्दोषनिरास-पटुगुणविशिष्टत्वेन करोति– नम इति ॥ रुद्रायापराधलक्षणरोगद्रावकाय । रोदनाद् रुद्र’ इति शिशुस्वाभावो न युक्त इत्याह– महत इति ॥ तस्य लोकानुकरणार्थत्वान्न दोषाय स्यादिति भावः । यक्षादेरपि महत्वादित्यत उक्तम्– देवायेति ॥ तस्यापि देवयोनित्वादित्यत उक्तम्– उग्रायेति ॥ उद्धतं सर्वं ग्रसतीत्युग्रस्तस्मै । तर्ह्यसौ सर्वभक्षको, न तु निजाभीष्टवर्षीत्यत उक्तम्– मीढुष इति ॥ मिह सेचन इति धातुः । स्वयं सुखित्वेन वर्तते चेन्निजाय सुखं ददातीति तत्कथमित्यतः– शिवायेति ॥ अनेन प्रसिद्धनामकरणेन, कृत्यकर्तरि न्यस्तदण्डाय तद्विरुद्धकर्तरि धृतदण्डायेति तत्तद्योग्यतातिरेकेण क्रियां न करोतीत्युक्तम् । उभयार्थसूचकविशेषणमाह– मन्यव इति ॥ मननशीलाय क्रोधात्मने वा । गुणदोषौ मत्वा निग्रहानुग्रहौ करोतीति । अनेन ‘इमा रुद्राय स्थिरधन्विने गिरः क्षिप्रेषवे देवाय स्वधाम्ने’ इत्यादिमन्त्रो दर्शितः ॥ ३४ ॥</p>
<h3 id="परकशक-32"><strong>प्रकाशिका</strong></h3>
<p>नतानां न भयमिति मत्वा रुद्रं नमति ॥ नम इति ॥ रुद्राय भक्तापराध-रूपरुग्द्रावणकर्त्रे । उग्राय दुष्टानामतिक्रूराय । मी•हुषे भक्ताभीष्टसेचकाय । साधुषु न्यस्तदण्डाय दुष्टेषु धृतदण्डायात एव मन्यवे क्रोधवते मननशीलायेति वा ॥ ३४ ॥</p>
<h1 id="स-न-परसदतद-भम-भगवनरवनगरह-"><strong>स नः प्रसीदताद् भीमो भगवानुर्वनुग्रहः ।</strong></h1>
<h1 id="वयधसयपयनकमपयन-सतरण-दव-सतपत--३५-"><strong>व्याधस्याप्यानुकम्प्यानां स्त्रीणां देवः सतीपतिः ॥ ३५ ॥</strong></h1>
<h3 id="पदरतनवल-33"><strong>पदरत्नावली</strong></h3>
<p>फलितमाह– स न इति ॥ मा भीरिति भीमः । प्रसादकर्तृत्वे हेतुमाह– व्याध-स्येति ॥ व्यध हिंसायामिति धातोः सततहिंसाशीलस्य । अपिपदेन कैमुत्यलक्षणो हेतुरुक्तः ॥ ३५ ॥</p>
<h3 id="परकशक-33"><strong>प्रकाशिका</strong></h3>
<p>मा भीर्यस्मादसौ भीमः । प्रसादकरणे हेतुं कैमुत्येनाह ॥ व्याधस्येति । हिंस-कस्यापीत्यर्थः । सतीपतिरित्यनेन स्वभगिनीपतित्वरूपमपि हेतुं सूचयति ॥ ३५ ॥</p>
<h1 id="मतरय-उवच-3"><strong>मैत्रेय उवाच–</strong></h1>
<h1 id="सवगरभसयशष-लकयमशसन-परवपतम-"><strong>स्वगर्भस्याशिषं लोक्यामाशासानां प्रवेपतीम् ।</strong></h1>
<h1 id="नवततसनधयनयम-भरयमह-परजपत--३६-"><strong>निवृत्तसन्ध्यानियमो भार्यामाह प्रजापतिः ॥ ३६ ॥</strong></h1>
<h3 id="पदरतनवल-34"><strong>पदरत्नावली</strong></h3>
<p>गर्भः सर्वथा रक्षणीय इति लौकिकी लोक्या । तामनुसरन्तीम् । आशासानां कामयमानाम् । प्रवेपतीं कम्पमानाम् ॥ ३६ ॥</p>
<h3 id="परकशक-34"><strong>प्रकाशिका</strong></h3>
<p>लोक्यां लोकदयार्हाम् । आशिषं शुभम् । आशासानां कामयमानां प्रवेपतीं कंपमानां, सन्ध्यायां यो नियमः स निवृत्तो यस्य स तथा ॥ ३६ ॥</p>
<h1 id="कशयप-उवच"><strong>कश्यप उवाच–</strong></h1>
<h1 id="अपरयतयदतमनसत-दषनमहरतकदत-"><strong>अप्रायत्यादात्मनस्ते दोषान्मौहूर्तिकादुत ।</strong></h1>
<h1 id="मननरदशतचरण-दवन-चव-हलनत--३७-"><strong>मन्निर्देशातिचारेण देवानां चैव हेलनात् ॥ ३७ ॥</strong></h1>
<h3 id="पदरतनवल-35"><strong>पदरत्नावली</strong></h3>
<p>आत्मनः मनसोऽप्रायत्याद् उपशमनलक्षणप्रयत्नाभावात् । व्यवायाख्यदोषात् । मन्निर्देशातिचारेण मदाज्ञातिक्रमणेन । हेलनादवज्ञानात् ॥ ३७ ॥</p>
<h3 id="परकशक-35"><strong>प्रकाशिका</strong></h3>
<p>आत्मनो मनसोऽप्रायत्यान्निग्रहे प्रकृष्टयत्नाकरणान्मौहूर्तिकाद्दोषात् । सन्ध्याकाल-रूपमुहूर्तसम्बन्धिमैथुनजनितदोषात् । उतापि । मन्निर्देशातिचारेण मदाज्ञातिक्रमेण । रुद्रादिदेवानां हेलनादवज्ञानाच्च ॥ ३७ ॥</p>
<h1 id="भवषयतसतवभदरवभदर-जठरधम-"><strong>भविष्यतस्तवाभद्रावभद्रे जाठराधमौ ।</strong></h1>
<h1 id="लकन-सपलसतरशचणड-महरकरनदयषयत--३८-"><strong>लोकान् सपालांस्त्रींश्चण्डि मुहुराक्रन्दयिष्यतः ॥ ३८ ॥</strong></h1>
<h3 id="पदरतनवल-36"><strong>पदरत्नावली</strong></h3>
<p>जाठराधमौ पुत्राधमौ । अधमत्वमुपपादयति– लोकानिति ॥ ३८ ॥</p>
<h3 id="परकशक-36"><strong>प्रकाशिका</strong></h3>
<p>जाठराधमौ पुत्राधमावेव । अधमपुत्रत्वमेवोपपादयति ॥ लोकानिति । भो चण्डि क्रूरे ॥ ३८ ॥</p>
<h1 id="परणन-हनयमनन-दननमकतगसम-"><strong>प्राणिनां हन्यमानानां दीनानामकृतागसाम् ।</strong></h1>
<h1 id="सतरण-नगहयमणन-कपतष-महतमस--३९-"><strong>स्त्रीणां निगृह्यमाणानां कोपितेषु महात्मसु ॥ ३९ ॥</strong></h1>
<h3 id="पदरतनवल-37"><strong>पदरत्नावली</strong></h3>
<p>प्राणिनां हन्यमानानां, सतामकृतापराधानां, स्त्रीणां निगृह्यमाणानां सतीनां, महापुरुषेषु कोपितेषु सत्सु ॥ ३९ ॥</p>
<h3 id="परकशक-37"><strong>प्रकाशिका</strong></h3>
<p>प्राणिनामिति श्लोके त्वत्पुत्राभ्यामिति शेषः । हन्यमानानां सतां निगृह्यमाणानां सतीनाम् । कोपितेषु सत्सु ॥ ३९ ॥</p>
<h1 id="तद-वशवशवर-करदध-भगवन-लकभवन-"><strong>तदा विश्वेश्वरः क्रुद्धो भगवान् लोकभावनः ।</strong></h1>
<h1 id="हनषयतयवतरयस-यथदरशछतपरवधक--४०-"><strong>हनिष्यत्यवतीर्यासौ यथाद्रींश्छतपर्वधृक् ॥ ४० ॥</strong></h1>
<h3 id="पदरतनवल-38"><strong>पदरत्नावली</strong></h3>
<p>शतपर्वधृक् देवेन्द्रः ॥ ४० ॥</p>
<h3 id="परकशक-38"><strong>प्रकाशिका</strong></h3>
<p>शतपर्वधृग्वज्रधर इन्द्रः ॥ ४० ॥</p>
<h1 id="दतरवच-2"><strong>दितिरुवाच–</strong></h1>
<h1 id="वध-भगवत-सकषत-सनभदरबहन-"><strong>वधं भगवता साक्षात् सुनाभोदारबाहुना ।</strong></h1>
<h1 id="आशस-पतरयरमहय-म-करदधद-बरहमणत-परभ--४१-"><strong>आशासे पुत्रयोर्मह्यं मा क्रुद्धाद् ब्राह्मणात् प्रभो ॥ ४१ ॥</strong></h1>
<h3 id="पदरतनवल-39"><strong>पदरत्नावली</strong></h3>
<p>भर्त्रैवमुक्ता दितिः किमाहेति तत्राह– वधमिति ॥ सुनाभेन चक्रेण युक्त उदारो महान् बाहुर्यस्य स तथोक्तः । ‘उदारो महति ख्याते’ इति यादवः । तेन मह्यं मम आशसे इच्छामि । किन्तु विशेषोऽस्तीत्याह– मा क्रुद्धादिति ॥ ४१ ॥</p>
<h3 id="परकशक-39"><strong>प्रकाशिका</strong></h3>
<p>सुनाभेन सुदर्शनचक्रेण युक्त उदारः महान् बाहुर् यस्य तेन । आशासे इच्छामि । मह्यं मम महात्मसु कोपितेष्वित्युक्ते शंकितचित्ता सती प्रार्थयते ॥ मा क्रुद्धाद्ब्राह्मणादिति । एकवचनं समुदायाभिप्रायम् । ब्राह्मणानां शापादित्यर्थः ॥ ४१ ॥</p>
<h1 id="न-बरहमदणडदगधसय-न-भतभयदसय-च-"><strong>न ब्रह्मदण्डदग्धस्य न भूतभयदस्य च ।</strong></h1>
<h1 id="नरककयशचनगहणनत-य-य-यनमस-गत--४२-"><strong>नारका(क्य)श्चानुगृह्णन्ति यां यां योनिमसौ गतः ॥ ४२ ॥</strong></h1>
<h3 id="पदरतनवल-40"><strong>पदरत्नावली</strong></h3>
<p>ब्रह्मशापेन हतस्य को दोष इति तत्राह– न ब्रह्मेति ॥ एतादृशः कोऽन्योऽ-स्तीति तत्राह– न भूतेति ॥ नारक्यः नरके पच्यमानाः प्रजाः । असौ ब्रह्मशापदग्धः भूतभयदो वा । चशब्दो वार्थे ॥ ४२ ॥</p>
<h3 id="परकशक-40"><strong>प्रकाशिका</strong></h3>
<p>ब्रह्मशापेन हतस्य किमनिष्टं भवतीत्यत आह ॥ न ब्रह्मेति । दण्डः शापो नार(क्य)का नरके पतिता अपि । तथा यां यां योनिमसौ ब्रह्मदण्डदग्धो भूतभयदो वा गतो भवति । तत्रस्थाश्च नानुगृह्णन्ति न कृपां कुर्वन्ति ॥ ४२ ॥</p>
<h1 id="कशयप-उवच-1"><strong>कश्यप उवाच–</strong></h1>
<h1 id="कतशकनतपन-सदय-परतयवमरशनत-"><strong>कृतशोकानुतापेन सद्यः प्रत्यवमर्शनात् ।</strong></h1>
<h1 id="भगवतयरमनचच-भव-मययप-चदरत--४३-"><strong>भगवत्युरुमानाच्च भवे मय्यपि चादरात् ॥ ४३ ॥</strong></h1>
<h3 id="पदरतनवल-41"><strong>पदरत्नावली</strong></h3>
<p>सुनाभायुधात् पुत्रयोर्वधं सद्गतिमाशास इति यत् तच्चाभिलषितं तद्भक्तस्य, न त्वभक्तस्यायोग्यस्यासुरस्य । तदुक्तम्– ‘विष्णुहस्तवधाल्लोको भक्तस्यान्यस्य न क्वचित् । तथाप्यसुर-मोहाय न विविक्तं क्वचित् क्वचित् ॥’ इत्याशयवान् कश्यपः प्रकारान्तरेण तयोः सद्गतिः स्यादिति ध्वनयन्नुत्तरं वक्ति– कृतशोकेति ॥ कृतपापकर्मनिमित्तशोकाज्जातेनानुतापेन पश्चात्तापेन ॥ ४३ ॥</p>
<h3 id="परकशक-41"><strong>प्रकाशिका</strong></h3>
<p>कृतशोकानुतापेन कृतपापनिमित्तशोकजातेन पश्चात्तापेन । प्रत्यवमर्शनाद्युक्तायुक्त-विचारानुसंधानादुरुमानाद्बहुमानात् । भवे रुद्रे ॥ ४३ ॥</p>
<h1 id="पतरसयव-च-पतरण-भवतक-सत-मत-"><strong>पुत्रस्यैव च पुत्राणां भवितैकः सतां मतः ।</strong></h1>
<h1 id="गयनत-यद-यश-शदध-भगवदयशस-समम--४४-"><strong>गायन्ति यद् यशः शुद्धं भगवद्यशसा समम् ॥ ४४ ॥</strong></h1>
<h3 id="पदरतनवल-42"><strong>पदरत्नावली</strong></h3>
<p>तव पुत्रस्य हिरण्यकशिपोः पुत्राणां मध्ये सतां सम्मत एकः पुत्रो भविता । स तव पुत्रस्य सद्गतेर्हेतुः स्यादिति शेषः । तदुक्तम्– ‘हिरण्यकशिपुश्चापि भगवन्निन्दया तमः’ इत्यादि । न पुत्रमात्रात् पित्रादेः सद्गतिः । किन्तु निर्वैरादिगुणविशिष्टादिति भावेन तद्गुणमाह– गायन्तीति ॥ भगवद्यशसोऽविनाभूतत्वात् सममित्युक्तम् ॥ ४४ ॥</p>
<h3 id="परकशक-42"><strong>प्रकाशिका</strong></h3>
<p>पुत्रस्य हिरण्यकशिपुनामकस्य पुत्राणां मध्ये भविता भविष्यति । तमेव वर्णयति ॥ गायन्तीति सार्धैः पञ्चभिः । गायन्ति गास्यन्ति । समं सह ॥ ४४ ॥</p>
<h1 id="यगरहमव-दरवरण-भवयषयनत-सधव-"><strong>योगैर्हेमेव दुर्वर्णं भावयिष्यन्ति साधवः ।</strong></h1>
<h1 id="नरवरदभरतमन-यचछलमनवरततम--४५-"><strong>निर्वैरादिभिरात्मानं यच्छीलमनुवर्तितुम् ॥ ४५ ॥</strong></h1>
<h3 id="पदरतनवल-43"><strong>पदरत्नावली</strong></h3>
<p>साधवो यस्य प्रह्लादस्य शीलं शमादिस्वभावम् अनुवर्तितुमात्मनि कर्तुं निर्वैरादिभि-र्यथास्थितवस्तुदर्शनादिगुणैर् आत्मानमन्तःकरणं भावयिष्यन्ति शमादिमत् कुर्वन्ति, दोषानपनीय । कथमिव ? योगैरौषध्याद्युपायैर्दुर्वर्णं दुष्टवर्णं हेमेव । यथा भावयन्ति, अष्टादशदोषान् निरस्य स्वस्वरूपस्थितं कुर्वन्ति तथेत्यर्थः । अनेन निदर्शनेनात्रेदं तात्पर्यमवगन्तव्यम् । तथाहि– हिरण्यकशिपौ द्वौ चेतनौ स्तस् तत्रैकः सद्गतियोग्यः । अनादिभक्तिलक्षणयोग्यतौषधेन दुःसङ्गदोषलक्षणदुर्वर्णमपनीय पुत्रादिः सच्चेतनस्य सद्गतिहेतुः स्यात् । न विष्णुभक्तिविधुरस्य । अतोऽन्यद् दुष्टजनमोहनार्थम् । तदुक्तम्– ‘स्वतः सद्गतियोग्यस्य पुत्रादेर्हेतुता भवेत् । योग्यता अनादिभक्तिः स्यादयोग्यस्य कुतो गतिः ॥’ इति ॥ ४५ ॥</p>
<h3 id="परकशक-43"><strong>प्रकाशिका</strong></h3>
<p>साधवो, यस्य त्वत्पौत्रस्य शीलं शमदमादिस्वभावम् । अनुवर्तितुमनुगन्तुं प्राप्तुं निर्वैरादिभिर्योगैरुपायैरात्मानमन्तःकरणं भावयिष्यन्ति शोधयिष्यन्ति । किमिव । योगैर्दाहविशेषादि-रूपैर्दुर्वर्णं हीनवर्णं हेमेव सुवर्णमिव ॥ ४५ ॥</p>
<h1 id="यतपरसददद-वशव-परसदत-यदतमकम-"><strong>यत्प्रसादादिदं विश्वं प्रसीदति यदात्मकम् ।</strong></h1>
<h1 id="शशवददक-भगवन-यसय-तषयतऽननयय-दश--४६-"><strong>शश्वद्दृक् भगवान् यस्य तोष्यतेऽनन्यया दृशा ॥ ४६ ॥</strong></h1>
<h3 id="पदरतनवल-44"><strong>पदरत्नावली</strong></h3>
<p>तव पौत्रस्य प्रह्लादस्य माहात्म्यं भगवत्प्रसादायत्तमिति भावेनाह– यत्प्रसादा-दिति ॥ यस्य हरेः प्रसादात् । प्रसन्नत्वे हेतुमाह– यदात्मकमिति ॥ यदात्मकं यत्स्वामिकं येन व्याप्तं च । शश्वद्दृक् सर्वदैकप्रकारज्ञानो भगवान् । यस्यानन्यया ‘सर्वोत्तमो हरिर् एतत्सदृशोऽन्यो नास्ति’ इत्येवं विशिष्टया दृशा ज्ञानेन तोष्यते ॥ ४६ ॥</p>
<h3 id="परकशक-44"><strong>प्रकाशिका</strong></h3>
<p>यस्य भगवतः प्रसादादिदं विश्वं ब्रह्मादिकं प्रसीदति प्रसन्नं भवति । अत एव यदात्मकं यत्स्वामिकं यः शश्वद्दृक् सर्वदैकप्रकारज्ञानः स भगवान्यस्य त्वत्पौत्रस्यानन्यया दृशा सर्वोत्तमो हरिरेव तत्समोऽन्यो नास्तीत्येवंरूपज्ञानेन तोष्यते तोषं प्राप्स्यति ॥ ४६ ॥</p>
<h1 id="स-व-महभगवत-महतम-महनभव-महत-महषठ-"><strong>स वै महाभागवतो महात्मा महानुभावो महतां महिष्ठः ।</strong></h1>
<h1 id="परवदधभकतय-हयनभवतशय-नवशय-वकणठमतद-वहसयत--४७-"><strong>प्रवृद्धभक्त्या ह्यनुभाविताशये निवेश्य वैकुण्ठमतद् विहास्यति ॥ ४७ ॥</strong></h1>
<h3 id="पदरतनवल-45"><strong>पदरत्नावली</strong></h3>
<p>स वा इति ॥ स एव पौत्रो महात्मा एतादृशमहिमा अतत् तस्माद्धरेरन्यत् सर्वमनित्यमसारं हीनं चेति निरूप्य विहास्यति त्यक्ष्यतीत्यन्वयः । महानुभावः महाप्रभावः, वैष्णव-सिद्धान्ते महानिश्चयो वा । वैकुण्ठं नारायणम् ॥ ४७ ॥</p>
<h3 id="परकशक-45"><strong>प्रकाशिका</strong></h3>
<p>भगवत्तोषनिमित्तांतराण्याह ॥ स वा इत्यादिना । महात्मा श्रेष्ठांतःकरणः । महानुभावो महाप्रभावो महतां मध्ये महिष्ठोऽतिशयेन महान् । अनुभाविताशये शोधिते मनसि वैकुण्ठं नारायणम् । अतद्धरेरन्यत् । आब्रह्मस्तंबपर्यन्तं जगदसारमनित्यं चेति मत्वा विहास्यति त्यक्ष्यति ॥४७॥</p>
<h1 id="अलमपट-शलधर-गणकर"><strong>अलम्पटः शीलधरो गुणाकरो</strong></h1>
<h1 id="हषट-पररथ-वयथतष-दखत-"><strong>हृष्टः परार्थे व्यथितेषु दुःखितः ।</strong></h1>
<h1 id="अभतशतररजगत-शकहरत"><strong>अभूतशत्रुर्जगतः शोकहर्ता</strong></h1>
<h1 id="नदघक-तपमवडरज--४८-"><strong>नैदाघिकं तापमिवोडुराजः ॥ ४८ ॥</strong></h1>
<h3 id="पदरतनवल-46"><strong>पदरत्नावली</strong></h3>
<p>निर्वैरादिभिरित्यत्रादिशब्दोक्तान् गुणानाह– अलम्पट इत्यादिना ॥ अलम्पटो विरक्तः । शीलधरः ‘‘शील समाधौ’’ इति धतोः समाधिं कुर्वाणः । गुणाकरः गुणनिधिः । व्यथितेषु दुःखितेषु परेषु दुःखितः, तद्दुःखमात्मीयं करोतीत्यर्थः । अभूतशत्रुरजातशत्रुः । नैदाधिकमुष्ण-कालजातम् ॥ ४८ ॥</p>
<h3 id="परकशक-46"><strong>प्रकाशिका</strong></h3>
<p>निर्वैरादिभिरित्यत्रादिपदोक्तान् गुणानाह ॥ अलंपट इत्यादिना । अलंपटो विषयासक्तिशून्यः । शीलधरः ‘‘शील समाधावि’’ति धातोः समाधिं कुर्वाणो गुणाकरः शमादिगुणाश्रयः परार्थे परेषां प्रयोजने सति स्वयं हृष्टः । परर्ध्येति पाठे परेषामृद्ध्या समृद्ध्येति व्याख्येयम् । परेषु व्यथितेषु दुःखितेषु सत्सु स्वयं दुःखितः । अभूतशत्रुरजातशत्रुः । शोकहर्ता तत्त्वोपदेशेन । नैदाघिकमुष्णकालजातम् ॥ ४८ ॥</p>
<h1 id="अननरबहशचनलवचचरनत-अनतरबहशचमलमबजनतर-सवपरषचछनगहतरपम-"><strong>अन्नर्बहिश्चानिलवच्चरन्तं (अन्तर्बहिश्चामलमब्जनेत्रं) स्वपूरुषेच्छानुगृहीतरूपम् ।</strong></h1>
<h1 id="पतरसतव-शरललनललम-दरषट-सफरतकणडलमणडतननम--४९-"><strong>पौत्रस्तव श्रीललनाललामं द्रष्टा स्फुरत्कुण्डलमण्डिताननम् ॥ ४९ ॥</strong></h1>
<h3 id="पदरतनवल-47"><strong>पदरत्नावली</strong></h3>
<p>अतद्धास्यतीत्यनेन ब्रह्मेतरजगद्धास्याति, न तु ब्रह्मेति ध्वनितमर्थं स्पष्टयति– अन्तर्बहिरिति ॥ श्रियो ललनायाः स्त्रियो ललामं तिलकस्थानीयम् । द्रष्टा द्रक्ष्यति ॥ ४९ ॥</p>
<h3 id="परकशक-47"><strong>प्रकाशिका</strong></h3>
<p>श्रीसंज्ञाया ललनायाः स्त्रियो ललाममलंकारस्थानीयम् । द्रष्टा दृक्ष्यति ॥ ४९ ॥</p>
<h1 id="मतरय-उवच-4"><strong>मैत्रेय उवाच–</strong></h1>
<h1 id="शरतव-भगवत-पतरममदत-दतरभशम-"><strong>श्रुत्वा भागवतं पौत्रममोदत दितिर्भृशम् ।</strong></h1>
<h1 id="पतरयशच-वध-कषणद-वदतवऽऽसनमहमन--५०-"><strong>पुत्रयोश्च वधं कृष्णाद् विदित्वाऽऽसीन्महामनाः ॥ ५० ॥</strong></h1>
<p>इति श्रीमद्भागवते तृतीयस्कन्धे पञ्चदशोऽध्यायः ।</p>
<h2 id="ततपरयम-1"><strong>तात्पर्यम्</strong></h2>
<p><strong>‘विष्णुहस्तवधाल्लोको भक्तस्यान्यस्य न क्वचित् । तथाप्यसुरमोहाय न विविक्तं क्वचित्क्वचिदि’ति च स्कान्दे ॥ ‘हिरण्यकशिपोश्चापि भगवन्निन्दया तम’ इति च । ‘स्वतः सद्गतियोग्यस्य पुत्रादेर्हेतुता भवेत् । योग्यताऽनादिभक्तिः स्यादयोग्यस्य कुतो गतिरि’ति ब्रह्मतर्के ॥ ५० ॥ इति तृतीयतात्पर्ये पञ्चदशोऽध्यायः ॥ १५ ॥</strong></p>
<h3 id="पदरतनवल-48"><strong>पदरत्नावली</strong></h3>
<p>एतच्छ्रुत्वा दित्या किमकारीति तत्राह– श्रुत्वेति ॥ अमोदतेत्यनेन दितिरपि सद्गतियोग्येति निरूपितमिति ॥ ५० ॥</p>
<p>॥ इति श्रीमद्भागवतटीकायां विजयध्वजतीर्थभिक्षुकृतायां तृतीयस्कन्धे पञ्चदशोऽध्यायः ॥</p>
<h3 id="परकशक-48"><strong>प्रकाशिका</strong></h3>
<p>अमोदत पौत्रेण पुत्रयोः सद्गतिर्भविष्यतीति भावेनामोदतेत्यर्थः । कृष्णाद्धरेमः । महामनाः सोत्साहचित्ता । अत्र कृष्णहस्तवधमात्रेण सर्वेषामपि सद्गतिर्भवतीत्युच्यत इति प्रतीयतेऽतोऽत्र तात्पर्यं प्रमाणेनैवाह ॥ विष्णुहस्तेति । लोक ऊर्ध्वो ऽन्यस्याभक्तस्य । तर्ह्येवं मूले विविच्य कस्मान्नोक्तमित्यत आह ॥ तथाऽपीति । न विविक्तं न विविच्योक्तं क्वचिद्ग्रन्थे । ननु कुत एवं सङ्कोचः । अभक्तानामपि विष्णुहस्तवधेनोर्ध्वलोकः किं न स्यादित्यतोऽत्र बाधकमाह ॥ हिरण्येति । यद्यभक्तस्यापि विष्णुहस्तवधादूर्ध्वलोकस्तर्हि भगवद्भक्तस्य हिरण्यकशिपोस्तमः प्रवेशप्रसक्तिरत्रोच्य-मानाऽनुपपन्ना स्यादिति बाधकमनेनोक्तमिति ज्ञातव्यम् । श्रुत्वा भागवतं पौत्रममोदतेत्युक्त्या पुत्रयोः पौत्रेण सद्गतिर्भविष्यतीत्यभिप्रेतं तदपि नाभक्तविषयमित्याशयेन प्रमाणं पठति । स्वत इति । स्वभावत एव न तु दक्षिणातर्पितवैष्णवर्त्विगनुग्रहेण सद्गतियोग्यस्य पितुः । सद्गतिप्राप्ताविति शेषः । का स्वतः सद्गतियोग्यतेत्यत उक्तम् ॥ योग्यतेति । कुत एवं सङ्कोच इत्यत उक्तम् । अयोग्यस्येति । अनादि-भक्तिरूपयोग्यताशून्यस्येत्यर्थः । गतिः सद्गतिः कुतो न कुतोऽपीत्यर्थः । तथा च स्वपुत्रयोर्जीवद्वय-समावेशाद् अनादिभक्तिमतोः पौत्रेण सद्गतिर्भविष्यतीत्यमोदतेति तात्पर्यमत्रेति भावः ॥ ५० ॥</p>
<p>**॥ इति श्रीमद्वेदेशपूज्यपादशिष्येण यदुपतिना विरचितायां **</p>
<p><strong>श्रीमद्भागवतटिप्पण्यां पञ्चदशोऽध्यायः ॥ ३-१५ ॥</strong></p>

  </div>
</article>


        

        



    <aside class="card border noPrint" id="section-tree-item-bhAgavatam_madhva-tAtparya-nirNayaH_sarva-prastutiH_03_tRtIyaskandhaH_15_panchadasho-dhyAyaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/15_panchadasho-dhyAyaH/">१५ पञ्चदशोऽध्यायः </a>
            <a data-toggle="collapse" href="#section-tree-item-body-bhAgavatam_madhva-tAtparya-nirNayaH_sarva-prastutiH_03_tRtIyaskandhaH_15_panchadasho-dhyAyaH_md" role="button" aria-expanded="false" aria-controls="section-tree-item-body-bhAgavatam_madhva-tAtparya-nirNayaH_sarva-prastutiH_03_tRtIyaskandhaH_15_panchadasho-dhyAyaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_madhva-tAtparya-nirNayaH_sarva-prastutiH_03_tRtIyaskandhaH_15_panchadasho-dhyAyaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १५ पञ्चदशोऽध्यायः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
