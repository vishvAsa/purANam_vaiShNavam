<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ०८ अष्टमोऽध्यायः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="०८ अष्टमोऽध्यायः">
  <meta property="og:description" content="एवं ब्रुवाणं मैत्रेयं द्वैपायनसुतो बुधः अथ अष्टमोऽध्यायः
एवं ब्रुवाणं मैत्रेयं द्वैपायनसुतो बुधः । प्रीणयन्निव भारत्या विदुरः प्रत्यभाषत ॥ १ ॥ पदरत्नावली दुर्भगशरीरस्थस्य हरेर्देवदत्तस्यैव माहात्म्यतिरोभावो दुःखभोगश्च नास्तीत्ययमर्थः विदुरस्य च वक्ष्यमाणार्थप्रश्नग्रामश्चास्मिन्नध्याये निरूप्यते । तत्रादौ विदुरप्रश्नोपक्रमं वक्ति– एवमिति ॥ भरतस्य मुख्यप्राणस्य प्रियया वाचा ॥ १ ॥
प्रकाशिका स्वज्ञानार्थेन प्रश्नेन वक्तुः प्रीतेरपि जननात्प्रीणयन्निवेत्युक्तम् । वस्तुतस्तत्प्रीति-र्नोद्देश्येति ज्ञापनायेवशब्दः । भारत्या वाचा ॥ १ ॥
विदुर उवाच– ब्रह्मन् कथं भगवतश्चिन्मात्रस्याविकारिणः । लीलया चापि युज्येरन् निर्गुणस्य गुणाः क्रियाः ॥ २ ॥ पदरत्नावली कालवृत्त्यां तु मायायामित्यादिना निर्गुणस्य हरेः सत्वादिगुणैरुपादानकारणैर् जगत्सृष्ट्यादि करोति ईश्वर इत्युक्तम् । तत्र चोदयति विदुर इत्याह– ब्रह्मन्निति ॥ हे ब्रह्मन् शम-दमादिगुणबृंहितचिन्मात्रस्य ज्ञानैकरसशरीरस्यात एव निर्गुणस्य सत्वादिगुणरहितस्यात एवाविकारिणो भगवत ऐश्वर्यादिगुणसमुद्रस्य हरेः सत्वादिगुणास् तन्निमित्तजगत्सृष्ट्यादिक्रियाश्च कथं युज्येरन् ? न कथमपि उक्तहेतोरित्यन्वयः । लीलया घटत इति तत्राह– लीलयेति ॥ न हि कश्चिल्लीलया कंटकाग्रे पादं निक्षिपति । अपि तु प्रत्युत दूरादेव परिहरति । ऐश्वर्याद् युज्यत इत्यतः– अपीति ॥ निरनिष्टो निरवद्य इति श्रुतेर्गर्हितत्वात् । करोति च अत इदं तत्त्वतो ब्रूहीति प्रश्नार्थः ॥ २ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="०८ अष्टमोऽध्यायः">
  <meta itemprop="description" content="एवं ब्रुवाणं मैत्रेयं द्वैपायनसुतो बुधः अथ अष्टमोऽध्यायः
एवं ब्रुवाणं मैत्रेयं द्वैपायनसुतो बुधः । प्रीणयन्निव भारत्या विदुरः प्रत्यभाषत ॥ १ ॥ पदरत्नावली दुर्भगशरीरस्थस्य हरेर्देवदत्तस्यैव माहात्म्यतिरोभावो दुःखभोगश्च नास्तीत्ययमर्थः विदुरस्य च वक्ष्यमाणार्थप्रश्नग्रामश्चास्मिन्नध्याये निरूप्यते । तत्रादौ विदुरप्रश्नोपक्रमं वक्ति– एवमिति ॥ भरतस्य मुख्यप्राणस्य प्रियया वाचा ॥ १ ॥
प्रकाशिका स्वज्ञानार्थेन प्रश्नेन वक्तुः प्रीतेरपि जननात्प्रीणयन्निवेत्युक्तम् । वस्तुतस्तत्प्रीति-र्नोद्देश्येति ज्ञापनायेवशब्दः । भारत्या वाचा ॥ १ ॥
विदुर उवाच– ब्रह्मन् कथं भगवतश्चिन्मात्रस्याविकारिणः । लीलया चापि युज्येरन् निर्गुणस्य गुणाः क्रियाः ॥ २ ॥ पदरत्नावली कालवृत्त्यां तु मायायामित्यादिना निर्गुणस्य हरेः सत्वादिगुणैरुपादानकारणैर् जगत्सृष्ट्यादि करोति ईश्वर इत्युक्तम् । तत्र चोदयति विदुर इत्याह– ब्रह्मन्निति ॥ हे ब्रह्मन् शम-दमादिगुणबृंहितचिन्मात्रस्य ज्ञानैकरसशरीरस्यात एव निर्गुणस्य सत्वादिगुणरहितस्यात एवाविकारिणो भगवत ऐश्वर्यादिगुणसमुद्रस्य हरेः सत्वादिगुणास् तन्निमित्तजगत्सृष्ट्यादिक्रियाश्च कथं युज्येरन् ? न कथमपि उक्तहेतोरित्यन्वयः । लीलया घटत इति तत्राह– लीलयेति ॥ न हि कश्चिल्लीलया कंटकाग्रे पादं निक्षिपति । अपि तु प्रत्युत दूरादेव परिहरति । ऐश्वर्याद् युज्यत इत्यतः– अपीति ॥ निरनिष्टो निरवद्य इति श्रुतेर्गर्हितत्वात् । करोति च अत इदं तत्त्वतो ब्रूहीति प्रश्नार्थः ॥ २ ॥">
  <meta itemprop="wordCount" content="4708">
  <meta name="twitter:card" content="summary">
  <meta name="twitter:title" content="०८ अष्टमोऽध्यायः">
  <meta name="twitter:description" content="एवं ब्रुवाणं मैत्रेयं द्वैपायनसुतो बुधः अथ अष्टमोऽध्यायः
एवं ब्रुवाणं मैत्रेयं द्वैपायनसुतो बुधः । प्रीणयन्निव भारत्या विदुरः प्रत्यभाषत ॥ १ ॥ पदरत्नावली दुर्भगशरीरस्थस्य हरेर्देवदत्तस्यैव माहात्म्यतिरोभावो दुःखभोगश्च नास्तीत्ययमर्थः विदुरस्य च वक्ष्यमाणार्थप्रश्नग्रामश्चास्मिन्नध्याये निरूप्यते । तत्रादौ विदुरप्रश्नोपक्रमं वक्ति– एवमिति ॥ भरतस्य मुख्यप्राणस्य प्रियया वाचा ॥ १ ॥
प्रकाशिका स्वज्ञानार्थेन प्रश्नेन वक्तुः प्रीतेरपि जननात्प्रीणयन्निवेत्युक्तम् । वस्तुतस्तत्प्रीति-र्नोद्देश्येति ज्ञापनायेवशब्दः । भारत्या वाचा ॥ १ ॥
विदुर उवाच– ब्रह्मन् कथं भगवतश्चिन्मात्रस्याविकारिणः । लीलया चापि युज्येरन् निर्गुणस्य गुणाः क्रियाः ॥ २ ॥ पदरत्नावली कालवृत्त्यां तु मायायामित्यादिना निर्गुणस्य हरेः सत्वादिगुणैरुपादानकारणैर् जगत्सृष्ट्यादि करोति ईश्वर इत्युक्तम् । तत्र चोदयति विदुर इत्याह– ब्रह्मन्निति ॥ हे ब्रह्मन् शम-दमादिगुणबृंहितचिन्मात्रस्य ज्ञानैकरसशरीरस्यात एव निर्गुणस्य सत्वादिगुणरहितस्यात एवाविकारिणो भगवत ऐश्वर्यादिगुणसमुद्रस्य हरेः सत्वादिगुणास् तन्निमित्तजगत्सृष्ट्यादिक्रियाश्च कथं युज्येरन् ? न कथमपि उक्तहेतोरित्यन्वयः । लीलया घटत इति तत्राह– लीलयेति ॥ न हि कश्चिल्लीलया कंटकाग्रे पादं निक्षिपति । अपि तु प्रत्युत दूरादेव परिहरति । ऐश्वर्याद् युज्यत इत्यतः– अपीति ॥ निरनिष्टो निरवद्य इति श्रुतेर्गर्हितत्वात् । करोति च अत इदं तत्त्वतो ब्रूहीति प्रश्नार्थः ॥ २ ॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/madhva-tAtparya-nirNayaH\/sarva-prastutiH\/03_tRtIyaskandhaH\/08_aShTamo-dhyAyaH\/".replace(basePath, "/");
  pageVars.pageParams = {};
  pageVars.pageSource = "bhAgavatam\/madhva-tAtparya-nirNayaH\/sarva-prastutiH\/03_tRtIyaskandhaH\/08_aShTamo-dhyAyaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ०८ अष्टमोऽध्यायः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०८ अष्टमोऽध्यायः">०८ अष्टमोऽध्यायः</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="एव-बरवण-मतरय-दवपयनसत-बध">एवं ब्रुवाणं मैत्रेयं द्वैपायनसुतो बुधः</h2>
<p><strong>अथ अष्टमोऽध्यायः</strong></p>
<h1 id="एव-बरवण-मतरय-दवपयनसत-बध-"><strong>एवं ब्रुवाणं मैत्रेयं द्वैपायनसुतो बुधः ।</strong></h1>
<h1 id="परणयननव-भरतय-वदर-परतयभषत--१-"><strong>प्रीणयन्निव भारत्या विदुरः प्रत्यभाषत ॥ १ ॥</strong></h1>
<h3 id="पदरतनवल"><strong>पदरत्नावली</strong></h3>
<p>दुर्भगशरीरस्थस्य हरेर्देवदत्तस्यैव माहात्म्यतिरोभावो दुःखभोगश्च नास्तीत्ययमर्थः विदुरस्य च वक्ष्यमाणार्थप्रश्नग्रामश्चास्मिन्नध्याये निरूप्यते । तत्रादौ विदुरप्रश्नोपक्रमं वक्ति– एवमिति ॥ भरतस्य मुख्यप्राणस्य प्रियया वाचा ॥ १ ॥</p>
<h3 id="परकशक"><strong>प्रकाशिका</strong></h3>
<p>स्वज्ञानार्थेन प्रश्नेन वक्तुः प्रीतेरपि जननात्प्रीणयन्निवेत्युक्तम् । वस्तुतस्तत्प्रीति-र्नोद्देश्येति ज्ञापनायेवशब्दः । भारत्या वाचा ॥ १ ॥</p>
<h1 id="वदर-उवच"><strong>विदुर उवाच–</strong></h1>
<h1 id="बरहमन-कथ-भगवतशचनमतरसयवकरण-"><strong>ब्रह्मन् कथं भगवतश्चिन्मात्रस्याविकारिणः ।</strong></h1>
<h1 id="ललय-चप-यजयरन-नरगणसय-गण-करय--२-"><strong>लीलया चापि युज्येरन् निर्गुणस्य गुणाः क्रियाः ॥ २ ॥</strong></h1>
<h3 id="पदरतनवल-1"><strong>पदरत्नावली</strong></h3>
<p>कालवृत्त्यां तु मायायामित्यादिना निर्गुणस्य हरेः सत्वादिगुणैरुपादानकारणैर् जगत्सृष्ट्यादि करोति ईश्वर इत्युक्तम् । तत्र चोदयति विदुर इत्याह– ब्रह्मन्निति ॥ हे ब्रह्मन् शम-दमादिगुणबृंहितचिन्मात्रस्य ज्ञानैकरसशरीरस्यात एव निर्गुणस्य सत्वादिगुणरहितस्यात एवाविकारिणो भगवत ऐश्वर्यादिगुणसमुद्रस्य हरेः सत्वादिगुणास् तन्निमित्तजगत्सृष्ट्यादिक्रियाश्च कथं युज्येरन् ? न कथमपि उक्तहेतोरित्यन्वयः । लीलया घटत इति तत्राह– लीलयेति ॥ न हि कश्चिल्लीलया कंटकाग्रे पादं निक्षिपति । अपि तु प्रत्युत दूरादेव परिहरति । ऐश्वर्याद् युज्यत इत्यतः– अपीति ॥ निरनिष्टो निरवद्य इति श्रुतेर्गर्हितत्वात् । करोति च अत इदं तत्त्वतो ब्रूहीति प्रश्नार्थः ॥ २ ॥</p>
<h3 id="परकशक-1"><strong>प्रकाशिका</strong></h3>
<p>कालवृत्त्यां तु मायायां गुणमय्यामधोक्षज इत्यादिना सत्त्वादिगुणत्मिकां प्रकृति-मुपादानीकृत्येश्वरो जगत्सृजतीत्युक्तम् । तत्र विदुरश्चोदयति ॥ ब्रह्मन्निति । चिन्मात्रस्य जडामिश्रस्य । अत एवाविकारिणः क्रियारहितस्य निर्गुणस्य सत्त्वादिगुणात्मकप्रकृतिविधुरस्य गुणाः सत्त्वादि-गुणात्मकप्रकृतिबन्धाः कथं युज्येरन् विरोधान्न कथमपीत्यर्थः । लीलयेति चेत्तत्राह ॥ लीलया चेति । न हि कश्चित्प्रेक्षावान् लीलयाऽऽत्मनो दुःखापादकमुपादत्त इति सम्भवतीति प्रश्नाभिप्रायः ॥ २ ॥</p>
<h1 id="करडय-मद-यतऽरहसय-कम-चकरडषऽनयत-"><strong>क्रीडाया मुद् यतोऽर्हस्य कामं चिक्रीडिषाऽन्यतः ।</strong></h1>
<h1 id="सवतसतपतसय-त-कथ-नरवतसय-सदऽऽतमन--३-"><strong>स्वतस्तृप्तस्य तु कथं निर्वृतस्य सदाऽऽत्मनः ॥ ३ ॥</strong></h1>
<h2 id="ततपरयम"><strong>तात्पर्यम्</strong></h2>
<p><strong>क्रीडाया मुत् । अर्हस्यापूर्णसुखस्य । अन्यतो ऽरतितः (अरतेः) ॥ ३ ॥</strong></p>
<h3 id="पदरतनवल-2"><strong>पदरत्नावली</strong></h3>
<p>लीलया वा न युज्यत इत्यत्र किं बाधकमत्राह– क्रीडाया इति ॥ क्रीडा-सम्बन्धिमुखं क्रीडाया मुद् अर्हस्य अपूर्णसुखस्य यतो यस्मात् तस्मान् न घटत इति । तत्र कैमुत्यमाह– कामेति ॥ यथेष्टं क्रीडितुमिच्छापि अन्यतोऽरतितस् तन्द्य्रा संभवति । अन्येन समेन पुरुषेण वा सह । एतद् द्वयमप्याक्षिपति– स्वत इति ॥ शब्दादिविषयनिमित्ततृप्तिमन्तरेण स्वभावेनैव अलंबुद्धिगोचरानन्दसमुद्रमग्नस्यात एव निर्वृत्तस्य रोमांचितगात्रस्यारत्यसम्भवात् । सच्चासावात्मा च सदात्मा, तस्य । ‘सदेव सौम्येदमग्र आसीत्’ ‘आत्मा वा इदमेक एवाग्र आसीत्’ ‘एकमेवाद्वितीयम्’ इत्यादिश्रुतेरसमत्वाच्च न पुरुषान्तरेण सह । क्रीडेच्छाया एवासंभवात् । किमुत लीलासंभव इति । सदा निर्वृतस्य आत्मन इति भिन्नं वा पदम् । समस्तगुणपूर्णत्वेन लीलाप्राप्यप्रयोजनानवकाशादित्यर्थः । तुना प्रकारान्तरं निवारयति ॥ ३ ॥</p>
<h3 id="परकशक-2"><strong>प्रकाशिका</strong></h3>
<p>ननु लोके सुखप्राप्त्यर्थं क्रीडायां प्रवृत्तिदर्शनाद्भगवानपि सुखप्राप्त्यर्थं क्रीडयैव सृष्ट्यादिकं करोतीत्यत आह ॥ क्रीडाया इति । अत्र विवक्षितच्छेदं दर्शयन्व्याख्याति ॥ क्रीडाया इति । तथा च क्रीडाया मुद् यत इति पदत्रयमत्र विवक्षितम् । अन्यथा क्रीडायामुद्यत इति छेदेऽर्हस्येति षष्ठ्यन्तस्यानन्वयप्रसङ्ग इति भावः । अर्हस्येत्यस्य प्रकृतोपयुक्तमर्थं दर्शयति ॥ अर्हस्येति । अन्यत इत्यस्यापि प्रकृतोपयुक्तमर्थं दर्शयति ॥ अन्यत इति ॥ मुदिति मुच्छब्देन रतेः प्रकृतत्वात्तदन्या तद्विरुद्धाऽरतिरेवात्र व्याख्येयेति भावः ॥ ततश्चायं श्लोकार्थः ॥ यतः क्रीडायाः सकाशान् मुत् सुखम् अर्हस्य क्रीडाजन्यसुखयोग्यस्य । अपूर्णसुखस्येति यावत् । भवति । स्वतः क्रीडादिसाधनमनपेक्ष्य तु विशेषेण तृप्तस्य । पूर्णसुखस्येति यावत् । कथं क्रीडासाध्यमुन् न कथमपीत्यर्थः । किञ्च क्रीडाऽसम्भवेन क्रीडैव तस्य यदा न सम्भवति तदा तज्जन्यं सुखं तस्य नास्तीति किं वाच्यमित्याशयेनाह ॥ काम-मिति । कामं यथा स्यात्तथा क्रीडितुमिच्छाऽन्यतोऽरतितो रत्यभावाद्भवति । सदा निर्वृतस्यारति-शून्यस्यात्मनः कथञ्चिक्रीडिषा सम्भवति न कथमपीति ॥ ३ ॥</p>
<h1 id="असरकषद-भगवन-वशव-गणमययऽऽतममयय-"><strong>अस्राक्षीद् भगवान् विश्वं गुणमय्याऽऽत्ममायया ।</strong></h1>
<h1 id="तथतय-ससथपयतयतद-भय-परतयभधसयत--४-"><strong>तथा(तया) संस्थापयत्येतद् भूयः प्रत्यभिधास्यति ॥ ४ ॥</strong></h1>
<h3 id="पदरतनवल-3"><strong>पदरत्नावली</strong></h3>
<p>ननु हरेर्गुणैः सृष्ट्यादिक्रीडायां सत्यामियं चिन्ता, सैव नास्ति ‘निष्क्रियम्’ इति श्रुतेर् इति तत्राह– अस्राक्षीदिति॥ आत्ममायया स्वाधीनया प्रकृत्या । भूयः पुनस् तया रजोरूपया अस्राक्षीत्, सत्वरूपया संस्थापयति, तमोरूपया तद् विश्वं प्रत्यभिधास्यति संहरिष्यतीत्यतो गुणक्रिया-संसर्गदर्शनान्ममायं संशय इत्यर्थः ॥ ४ ॥</p>
<h3 id="परकशक-3"><strong>प्रकाशिका</strong></h3>
<p>निर्गुणस्य गुणा अविकारिणः क्रियाश्च भ्रान्तिकल्पिता एव न सत्या अतः को विरोध इत्यत आह ॥ अस्राक्षीदिति । गुणमय्या रजोरूपया तथा सत्वरूपया तमोरूपया प्रत्यभिधा-स्यति संहरिष्यतीत्येतत् श्रुत्यादिसिद्धमतः कथं भ्रान्तिकल्पितं स्यादिति भावः ॥ ४ ॥</p>
<h1 id="दशत-कलत-यऽसववसथत-सवतऽनयत-"><strong>देशतः कालतो योऽसाववस्थातः स्वतोऽन्यतः ।</strong></h1>
<h1 id="अवलपतवबधतम-स-यजयतजय-कथम--५-"><strong>अविलुप्तावबोधात्मा स युज्येताजया कथम् ॥ ५ ॥</strong></h1>
<h3 id="पदरतनवल-4"><strong>पदरत्नावली</strong></h3>
<p>इतोऽपि संशयो दुरुत्साद् इत्याह– देशत इति ॥ देशादिनिमित्तत्वेन अवस्थातो जाग्रदाद्यवस्थानिमित्तेन स्वतोऽन्यतः परतः, अविलुप्तावबोधात्मा अविनष्टज्ञानस्वरूपो योऽसौ भगवान् सोऽजया प्रकृत्या कथं युज्येत ? युक्त्या गुणरूपप्रकृतिसंसर्गो न संभवति । दृश्यते तथा । तुच्छेनाभ्वपिहितमिति श्रुतेः । अतः संदेह इत्यर्थः ॥ ५ ॥</p>
<h3 id="परकशक-4"><strong>प्रकाशिका</strong></h3>
<p>भगवान्न कदाऽपि प्रकृतिबन्धार्हः । सर्वदा तद्विरोधिस्वसाक्षात्कारत्वादिति युक्त्याऽपि तस्य प्रकृतिबन्धो न घटत इत्याह ॥ देशत इति । देशकालादिभिरस्मदाद्यवबोधस्य लोपो भवति न तथा भगवतोऽवबोधस्य नित्यत्वादिति भावः ॥ ५ ॥</p>
<h1 id="भगवनष-एवक-सरवकषतरषववसथत-"><strong>भगवानेष एवैकः सर्वक्षेत्रेष्ववस्थितः ।</strong></h1>
<h1 id="अमषय-दरभगतव-व-कलश-व-करमभ-कत--६-"><strong>अमुष्य दुर्भगत्वं वा क्लेशो वा कर्मभिः कुतः ॥ ६ ॥</strong></h1>
<h2 id="ततपरयम-1"><strong>तात्पर्यम्</strong></h2>
<p><strong>दुर्भगक्लेशशरीरस्थत्वात्तस्यापि भाव्यम् । न च तद्युज्यते ॥ ६ ॥</strong></p>
<h3 id="पदरतनवल-5"><strong>पदरत्नावली</strong></h3>
<p>विदुरः प्रकारान्तरेण संशेत इत्याह– भगवानिति ॥ नित्यनिरतिशय-सकलैश्वर्यादियोगोऽस्ति हरेरित्याशयेनोक्तं भगवानिति । यथा देवदत्तस्य दुर्भगत्वम् ऐश्वर्यादिराहित्यम्, अविद्यास्थितरागद्वेषाभिनिवेशात्मकसंसारजन्यदुःखलक्षणक्लेशो वा दृश्यते, तथा दुर्भगसर्वक्षेत्रेषु सत्वाद-मुष्यापि तत्संसर्गः सम्भाव्यः । स न युज्यते । कुतः ? भगवत्त्वात् । अतः संशय इत्यर्थः ॥ ६ ॥</p>
<h3 id="परकशक-5"><strong>प्रकाशिका</strong></h3>
<p>पुनः शङ्कते ॥ भगवानिति । अत्र पूर्वार्धेऽप्रसक्तं दुर्भगत्वादिकं कथमुत्तरार्धे आक्षिप्यत इत्याशङ्कापरिहाराय पूर्वार्धे दुर्भगत्वादिप्रसक्तिं दर्शयति ॥ दुर्भगेति । दुर्भगेत्येतद्भावप्रधानम् । ततश्च दुर्भगत्वादिक्लेशकरशरीरस्थत्वादित्यर्थः । अनेन सर्वक्षेत्रेष्ववस्थित इत्येतद्यत इत्यध्याहारेण योजनीयमिति सूचयति । तस्यापि भगवतोऽपि भाव्यमिति पूर्वार्धे शेषोक्तिः । कुत इत्यस्य प्रश्नार्थत्व-प्रतीतिवारणायोत्तरार्धतात्पर्यमाह ॥ न चेति । तद्दुर्भगत्वादिकं, श्रुत्यादिविरोधादिति भावः । ततश्चायं मूलार्थः ॥ भगवानेको मुख्यः । सर्वक्षेत्रेषु शरीरेषु प्रेरकतया व्यवस्थित इति तावत् श्रुत्यादिप्रसिद्धम् । शरीराणि च कर्मभिरारब्धानि स्वांतस्थस्य दुर्भगत्वादिकमापादयन्ति । यत एतादृशः सर्वक्षेत्रेषु व्यवस्थितोऽतस्तस्यापि दुर्भगत्वादिकं देवदत्तवद्भाव्यम् । न च तद्युज्यत इत्याह ॥ अमुष्येति । भगवत इत्यर्थः । कुतो न कुतोऽपि । निरनिष्टो निरवद्य इत्यादिश्रुतिविरोधादिति भावः । अतो मे संशय इति शेषः ॥ ६ ॥</p>
<h1 id="एतसमन-म-मन-वदवन-खदयतऽजञनसकट-"><strong>एतस्मिन् मे मनो विद्वन् खिद्यतेऽज्ञानसंकटे ।</strong></h1>
<h1 id="तनन-परणद-वभ-कशमल-मनस-महत--७-"><strong>तन्नः पराणुद विभो कश्मलं मानसं महत् ॥ ७ ॥</strong></h1>
<h3 id="पदरतनवल-6"><strong>पदरत्नावली</strong></h3>
<p>युक्तिज्ञानपूर्वकत्वादयं संशयः स्वयमेव श्लथितो भवतीत्याशङ्क्य ज्ञानदार्ढ्या-भावात् स्थाणुवदवस्थानात् त्वयैव निर्मूलनीय इति भावेनाह– एतस्मिन्निति ॥ ज्ञानसंकटे ज्ञानसंबाधे निश्चितज्ञानाभाव इत्यर्थः । पराणुद निराकुरु । ‘मूर्छा तु कश्मलं मोहः’ इत्यभिधानम् । सन्त आत्मनि अल्पमपि दोषं महत्त्वेन भावयन्तीत्याशयेन महदित्युक्तम् । न तु तत्त्वेन । अत एव मानसं, न तु बुद्धिसंस्थम् ॥ ७ ॥</p>
<h3 id="परकशक-6"><strong>प्रकाशिका</strong></h3>
<p>एतस्मिन्नवज्ञानसङ्कटे तत्त्वनिश्चयाभावमूलके संशये सति मे मनः खिद्यते कश्मलं प्राप्नोति । तत्संशयनिमित्तं कश्मलं मानसं बाह्यान्तःकरणगं पराणुदापाकुरु ॥ ७ ॥</p>
<h1 id="शक-उवच"><strong>शुक उवाच–</strong></h1>
<h1 id="स-इतथ-चदत-कषततर-तततवजजञसन-मन-"><strong>स इत्थं चोदितः क्षत्त्रा तत्त्वजिज्ञासुना मुनिः ।</strong></h1>
<h1 id="परतयह-भगवचचतत-समयननव-गतसमय--८-"><strong>प्रत्याह भगवच्चित्तः स्मयन्निव गतस्मयः ॥ ८ ॥</strong></h1>
<h3 id="पदरतनवल-7"><strong>पदरत्नावली</strong></h3>
<p>शुकस्तस्य परिहरतीत्याह– स इति ॥ गतस्मयो गताहङ्कारः । स्मयन् मन्दं हसन्निव ॥ ८ ॥</p>
<h3 id="परकशक-7"><strong>प्रकाशिका</strong></h3>
<p>स्मयन्निवाहंकारं कुर्वन्निव । इवशब्दोऽल्पार्थे । दशरात्रैर्भुक्तमिवेति प्रयोगात् । तथा चाल्पं हासं कुर्वन्कथमयमपरोक्षज्ञानी निश्चिततत्त्वो मां प्रतिप्रश्नं करोतीति मन्दस्मितं कुर्वन्नित्यर्थः । गतस्मयो विगताहंकारोऽपि स्वप्राढिं दर्शयन् आहेत्यर्थः ॥ ८ ॥</p>
<h1 id="मतरय-उवच"><strong>मैत्रेय उवाच–</strong></h1>
<h1 id="सय-भगवत-मय-नययय-यन-वरधयत-"><strong>सेयं भगवतो माया न्याय्यं येन विरुध्यते ।</strong></h1>
<h1 id="ईशवरसय-वमकतसय-करपणयमत-बनधनम--९-"><strong>ईश्वरस्य विमुक्तस्य कार्पण्यमुत बन्धनम् ॥ ९ ॥</strong></h1>
<h2 id="ततपरयम-2"><strong>तात्पर्यम्</strong></h2>
<p><strong>सेयं भगवतो माया । अयं हि भगवन्महिमा । तस्य कार्पण्यं बन्धनादि न युज्यत इति यदुक्तं तन्न्याय्यमेव । दुर्भगादिशरीरस्थस्यापि तद्दोषास्पर्श एव तन्महिमेत्यर्थः ॥९॥</strong></p>
<h3 id="पदरतनवल-8"><strong>पदरत्नावली</strong></h3>
<p>दुर्भगशरीरस्थस्यापि दुःखादिकर्दमास्पर्शो माहात्म्यातिशयादिति परिहरति– सेयमिति ॥ ईश्वरस्यैश्वर्यमूर्तेर्हरेः कार्पण्यं दैत्यं विमुक्तस्य नित्यमुक्तस्यापि बन्धनं विरुध्यते प्रमाणतो युक्तितश्च विरुद्धमिति येन तेन तन्न्याय्यं न्यायोपेतमेव । कथम् ? सेयं भगवतो माया । अयं हि हरेर्महिमा । ‘यत् प्रमाणयुक्तिभ्यामुपपन्नं तत् परमार्थवस्तु । यत् ताभ्यां दुर्घटं तथापि प्रतीयते, शुक्ति-रजतवत्, सा मायेत्यनुभवसिद्धमित्यभिप्रेत्य प्रश्नं परिहरति– सेयमिति ॥ यद् येन न्यायेन विरुध्यते सा भगवतो माया अनिर्वाच्याऽविद्यालक्षणा इयमिति सर्वानुभवसिद्धत्वान्नापाकरणयोग्येति न्यायविरोधं दर्शयति ईश्वरस्येति’ इत्येतद्भगवत इत्युक्त्याऽपहस्तितमिति ज्ञायते । तथाहि समस्तैश्वर्यादिमतो भगव-च्छब्दार्थत्वेन प्रमितत्वान्न तस्य कार्यकरणे मायापेक्षा । अशक्ता हि साल्वादयो मायामपेक्षन्ते । ‘अशक्ता सत्यसृष्टौ हि मायासृष्टिं वितन्वते’ इति च । ‘कथं देहे परो देवो न लिप्येतेह बन्धनैः । कथं न दुःखी स भवेद् दुःखी चेदीश्वरः कुतः ॥’ इत्यादि श्रुतिविरुद्धत्वादुक्त एवार्थ इति । प्राकृतदेह-वत्त्वाद् देवदत्तवन्मायायोगो घटत इतीयमाशङ्का अविलुप्तावबोधात्मेति वाक्यमवतारयता त्वयैव परिहृता, तदुक्तम्– ‘अलुप्तबोधरूपत्वान्नासौ प्राकृतदेहवत्’ इति । अत एव मायासृष्ट्याद्यर्थं तद्योगदानमतप्रवेशः स्यात् । तदुक्तम्– ‘न च सृष्ट्यादिकं भ्रान्तिर्भ्रान्तिवादा हि दानवाः । अतो भ्रान्त्यादिसंबन्धो नास्य क्वचन युज्यते’ इति ॥ ९ ॥</p>
<h3 id="परकशक-8"><strong>प्रकाशिका</strong></h3>
<p>दुर्भगशरीरस्थस्यापि दुर्भगत्वाद्यप्राप्तिर्माहात्म्यातिशयादिति परिहरति ॥ सेयमिति । अत्र मायाशब्दस्याविद्यार्थत्वप्रतीतिनिरासाय विवक्षितमर्थं दर्शयति ॥ सेयमिति । यद् उक्तं तदिति पदत्रयमध्याहृत्यावशिष्टपदत्रयतात्पर्यमाह ॥ तस्येति । ईश्वरस्य विमुक्तस्येत्यर्थः । कार्पण्यं दुर्भगत्वम् । बन्धनं कर्मलेपः । आदिपदेन क्लेशः । अनेन द्वितीयार्धतात्पर्यमुक्तम् । न युज्यत इत्यादिना न्याय्य-मिति पदस्याय । अयं हि भगवन्महिमेत्युक्तस्याभिप्रायमाह ॥ दुर्भगादीति । अत्रापि दुर्भगमिति भावप्रधानम् । दुर्भगत्वाधिकरणशरीरस्थस्यापीत्यर्थः । तद्दोषाः कार्पण्यादयस्तेषामस्पर्शोऽसम्बन्धस्तन्महिमाप्रयुक्त इत्यर्थः । ततश्चायं श्लोकार्थः ॥ ईश्वरस्य कार्पण्यं दुर्भगत्वं विमुक्तस्य नित्यमुक्तस्य बन्धनं कर्मलेपः । उतशब्दा-त्क्लेशादिकं च । येन कारणेन प्रमाणैर्विरुध्यते तेन तन्न युज्यत इति यत्त्वयोक्तं तन्न्याय्यं युक्तम् । ननु कथं युक्तं शरीरस्थत्वाद्देवदत्तवद्दुर्भगत्वादिप्राप्तिरिति युक्तिविरुद्धत्वादित्यत उक्तम् । सेयमिति । अयं भगव-न्महिमेत्यर्थः । इयं केत्यत उक्तम् । सेति । दुर्भगादिशरीरस्थस्यापि तद्दोषास्पर्श इत्यर्थः । तथा च दुर्भगादिशरीरस्थस्यापि तद्दोषास्पर्शो यः सा भगवतो माया तन्महिमैव तत्प्रयुक्तैवेत्यर्थः । यथा दह्यमान-गेहान्तर्गतस्याग्निस्तम्भनादिसामर्थ्यवतो न दाहस्तथेति भावः । अनेन विवक्षितमाहात्म्याभावरूपो-पाधिग्रस्तोक्तयुक्तिरतो न तद्विरोध इत्युक्तं भवति । एतेनैव निर्गुणस्य कथं गुणा अविकारिणः कथं क्रिया इति प्रश्नद्वयमपि परिहृतमिति ज्ञातव्यम् । गुणानां सम्बन्धेऽपि महिमातिशयेन तन्निमित्तदोषास्पर्शेन निर्गुणत्वाद्युपपत्तेः । सृष्ट्यादिरूपक्रियावत्वेऽपि तत्साध्यक्लेशाद्यभावेनाविकारित्वसम्भवाच्च । एतत्सूचनायैव तद्दोषास्पर्श इति सामान्यत एव भगवत्पादैरुक्तम् ॥ ९ ॥</p>
<h1 id="यथऽरथन-वनऽमषय-पस-आतमवपरयय-"><strong>यथाऽर्थेन विनाऽमुष्य पुंस आत्मविपर्ययः ।</strong></h1>
<h1 id="परतयत-उपदरषट-सवशरशछदनदक--१०-"><strong>प्रतीयत उपद्रष्टुः स्वशिरश्छेदनादिकः ॥ १० ॥</strong></h1>
<h3 id="पदरतनवल-9"><strong>पदरत्नावली</strong></h3>
<p>तर्हि कस्य भ्रान्त्या संसार इत्याशङ्क्य प्रकृतिसंबन्धात्तया जीवस्यैव संसार इतीममर्थं सदृष्टान्तमाह– यथेति ॥ अमुष्य पुंसो जीवस्य उपद्रष्टुः स्वप्नं पश्यतो ऽर्थेन विना प्रयोजना-दृते स्वप्ने स्वशिरश्छेदनादिक आत्मविपर्यय आत्मनो देहस्य विपर्ययो दृष्टश्रुतवासनयाऽविद्यमान एव प्रतीयते । अत्रेदं <strong>तात्पर्यम्</strong></p>
<p>अस्मिन् जन्मनि जन्मान्तरे वा शिरच्छेदः स्कन्धारोहणं वा दृष्टः श्रुतो वा सन्नप्यैकाधिकरण्येन दर्शनं भ्रन्त्या दृश्यते । तद्दर्शनं न च प्रयोजनवत् । अत एवार्थेन विनेत्युक्तम् । न च तावता स्वप्नस्य मिथ्यात्वम् । अर्थक्रियाकारित्वात् । ‘सूचकश्च हि श्रुतेराचक्षते च तद्विदः’ इति सूत्रात् । निमित्तकारणेशेच्छानियतजीवोपादानकारणभूतमनोगतवासनाजन्यत्वाच्चेति । वैदिकाधिकार-विवक्षया पुंस इत्युक्तम् । स्वाधीनज्ञानाभावादुपद्रष्टुरिति ॥ १० ॥</p>
<h3 id="परकशक-9"><strong>प्रकाशिका</strong></h3>
<p>ननु देहगतस्येश्वरस्य क्लेशादिरूपसंसारो न चेत्स कस्य भवति । जीवस्येति चेत्तस्यापीश्वरप्रतिबिम्बस्य चिन्मात्रस्यैतादृशदुःखाद्यनुभवरूपसंसारे कारणाभावादित्यतो जीवस्योक्तविध-संसारे कारणभूतां भ्रान्तिं दृष्टान्तमुखेनोपपादयति ॥ यथेति । यथा अर्थेन बाह्यस्वशिरच्छेदादिना विनाऽपि । उप समीपे द्रष्टुः स्वप्नद्रष्टुरिति यावत् । ‘‘हृदयस्थात्पराज्जीवो दूरस्थो जाग्रदेष्यति । समीपस्थस्तथा स्वप्नमिति’’ वचनात् । स्वशिरच्छेदनादिको बाह्यस्वशिरच्छेदादिरूपोऽर्थः प्रतीयते । ममेदं शिरश्छिन्नमिति भ्रान्त्या प्रतीयते । तथाऽमुष्य चिन्मात्रस्य पुंसो जीवस्यात्मनोऽस्वतन्त्रस्य स्वस्य विपर्ययो देहादावहंममेत्यादिरूपं स्वातन्त्र्यं भ्रान्त्यैव प्रतीयते । तयैव तस्य संसार इति शेषः ॥ १० ॥</p>
<h1 id="यथ-जल-चनदरमस-कमपदसततकत-गण-"><strong>यथा जले चन्द्रमसः कम्पादिस्तत्कृतो गुणः ।</strong></h1>
<h1 id="दशयत-सननप-दरषटरतमनऽनतमन-गण--११-"><strong>दृश्यते सन्नपि द्रष्टुरात्मनोऽनात्मनो गुणः ॥ ११ ॥</strong></h1>
<h3 id="पदरतनवल-10"><strong>पदरत्नावली</strong></h3>
<p>यथा च जले चन्द्रप्रतिबिम्बस्य तत्कृतः जलचलनादिकृतः कम्पादिर् जलगुणो ऽसन्नपि द्रष्टुः पश्यतः पुरुषस्य दृश्यते । एवमेव आत्मनो जीवस्य तत्त्वज्ञानादीशेच्छयाऽनात्मनो देहस्य जननमरणादिगुणो ‘जातोऽहम्’ ‘मृतोऽहम्’ इत्यादि प्रतीयते । अतः स्वतः द्रष्टुर् ज्ञानादि-रूपस्य जीवस्येशेच्छया तत्स्वातन्त्र्यस्वपारतन्त्र्याद्यज्ञानाज्जातया भ्रान्त्या संसारः, तस्माद् यथा जपाकुसुमसंपर्ककृतं स्फटिकलौहित्यं यथा प्रकृतिसंबन्धकृतः संसारः सत्य एव, नानिर्वाच्याविद्याजन्यत्वेन भ्रान्तिः । तदुक्तम् ‘भ्रान्त्या जीवस्य संसारः’ इति । स्वप्नस्य वासनाजन्यत्वेनास्पष्टत्वात् तद्दृष्टान्तेन संसारस्य सत्यत्वं दुष्प्रतिवादमिति द्वितीयदृष्टान्तकथनम् ॥ ११ ॥</p>
<h3 id="परकशक-10"><strong>प्रकाशिका</strong></h3>
<p>नन्वेवं स्वातन्त्र्यवद्भ्रान्तिमूलोऽयं दुःखादिरनर्थोऽपि जीवस्य किं मिथ्याभूत एव दृश्यते किमित्याशङ्कायां नेति सदृष्टान्तमाह ॥ यथेति । तत्कृतो जलरूपोपाधिकृतः कम्पनादिर्गुणो जले प्रतिबिम्बितस्य चन्द्रमसः सन्नपि दृश्यते अपिरवधारणे । न त्वसन् । तथाऽनात्मनोंतःकरणस्य गुणो दुःखादिः, द्रष्टुस्तदनुभवितुरात्मनो जीवस्य सन्नेव दृश्यते न मिथ्याभूत इत्यर्थः । तत्सत्यत्वे साक्षिणं प्रमाणयितुं द्रष्टुरित्युक्तम् ॥ ११ ॥</p>
<h1 id="स-व-नवततधरमण-वसदवनकमपय-"><strong>स वै निवृत्तिधर्मेण वासुदेवानुकम्पया ।</strong></h1>
<h1 id="भगवदभकतयगन-तरधतत-शनरह--१२-"><strong>भगवद्भक्तियोगेन तिरोधत्ते शनैरिह ॥ १२ ॥</strong></h1>
<h2 id="ततपरयम-3"><strong>तात्पर्यम्</strong></h2>
<p><strong>‘कथं देहे परो देवो न लिप्येतेह बन्धनैः । कथं न दुःखी स भवेद्दुःखी चेदीश्वरः कुतः । महिमा परमस्यैष यद्देहस्थो न बाध्यते । यददुःखी स ईशानो मायेति महिमोच्यते । प्रधानं मय इत्याहुः प्राधान्यान्मयता भवेत् । अतो मायामयं प्राहुर्महामायमनामयमि’ति भाल्लवेयश्रुतिः ॥ ‘अलुप्तबोधरूपत्वान्नासौ प्राकृतदेहवान् । न च सृष्ट्यादिकं भ्रान्तिर्भ्रान्तिवादा हि दानवाः । अतो भ्रान्त्यादिसम्बन्धो नास्य क्वचन युज्यते । ‘भ्रान्त्या जीवस्य संसार ईशज्ञानाद्विलीयते । भ्रान्तिर्देहाद्यभिमतिरतो ज्ञानाद्विनश्यती’ति ब्रह्माण्डे ॥ १२ ॥</strong></p>
<h3 id="पदरतनवल-11"><strong>पदरत्नावली</strong></h3>
<p>ननु संसारस्य सत्यत्वे निवृत्त्यभावेन कदापि मोक्षो न स्यादिति तत्राह– स वा इति ॥ इह जीवे दृश्यमानः । भगवद्भक्तियोगेन जातया वासुदेवानुकम्पया । ‘यस्य प्रसादात्’ इति श्रुतेः । तिरोधत्ते विलीयते । वा इत्यनेन ‘ईशज्ञानाद्विलीयते’ इति मानं दर्शयति । यथा गरुडध्यानाद् विषनाशस् तथा सत्यस्यापि नाशो घटत इत्यस्मिन्नर्थे वा । ईशस्वातन्त्र्याज्ञानादुत्पन्नकर्तृत्वाभिमान-लक्षणभ्रान्तिविलय ईशज्ञानाद् युज्यते । ‘भ्रान्तिर्हि देहाभिमतिशीशज्ञानाद् विनश्यति’ इति च । ‘बहूनां जन्मनामन्ते’ इति वचनाच्छनैरिति ॥ १२ ॥</p>
<h3 id="परकशक-11"><strong>प्रकाशिका</strong></h3>
<p>ननु संसारस्य सत्यत्वे कथं तन्निवृत्तिरूपो मोक्षः सत्यस्यानिवृत्तेरित्यत आह ॥ स वा इति । वैशब्दः प्रमाणप्रसिद्धिद्योतकः । स दुःखादिरूपः संसारः । निवृत्तिधर्मेण जातेन भक्ति-योगेनापरोक्षज्ञानद्वारा जातया वासुदेवानुकम्पया वासुदेवप्रसादेन तिरोधत्ते विलीयते । इह जीवे । शनैः साधनोत्कर्षानुसारेण सत्यस्यापि निगडबन्धस्य सेवादिजनितराजप्रसादेन निवृत्तिदर्शनादिति भावः । ब्रह्मन्कथं भगवत इत्यारभ्य तिरोधत्ते शनैरिहेत्यन्तस्य तात्पर्यं श्रुतिस्मृतिभ्यां दर्शयति ॥ कथमिति । इह देहे विद्यमानः परो देवः कथं कर्मबन्धनैर्न लिप्येत लिप्येतैव । जीववद्यदि लिप्येत तर्हि दुःखी कथं न भवेद्भवेदेव । यदि दुःखी स्यात्तर्हि कुत ईश्वरो न कुतोऽपि । भवति चेश्वरोऽतो दुःखायोगान्न कर्मबन्धनं तस्येत्येव वक्तव्यम् । दुर्भगदेहस्थत्वयुक्त्या जीववत्कर्मबन्धनं च तस्य प्राप्नोत्यतः संशय इत्यर्थः । अनेन भगवानेक एवैष इत्यादिकमुक्ततात्पर्यम् ।</p>
<p>सेयं भगवतो मायेत्यस्यार्थमाह ॥ महिमेति । यद्देहस्थ इत्यनेनोक्तहेतुर्महिमाभावरूपोपाधिग्रस्त इत्युक्तं भवति । नन्वेवमीश्वरो न कर्मबन्धवान्महिमातिशयवत्वादित्युपाध्यभावेनानुमेयम् । तत्रा-प्रयोजकत्वमित्याशङ्कायां विपक्षबाधकतर्कं सूचयंस्तस्य विपर्यये पर्यवसानं दर्शयति ॥ यददुःखीति । स परमात्मा यद्यस्माददुःखी ईशानः सर्वप्रेरकश्च श्रुत्यादिसिद्धस्तस्मान्न बद्ध्यत इत्यन्वयः । अनेनेश्वरो बन्धवान्स्यात्तदा दुःखी स्यात्ततश्च सर्वस्येशानो न स्यात् । भवति चेशानोऽदुःखी च तस्मान्न बन्धवानिति तर्कः सूचित इति ज्ञातव्यम् । ननु यदि देहस्थस्यापीश्वरस्य बन्धाभावे महिमा प्रयोजक-स्तदा सेयं भगवतो मायेति मायायास्तत्प्रयोजकत्वं मूले कथमुक्तमित्यत आह ॥ मायेति । ननु यदि मायाशब्दो महिमार्थस्तदा मायामयो भगवानिति श्रौतप्रयोगेन तस्य मिथ्यात्वमुच्यमानमनुपपन्नं स्यादित्याशङ्कायां भगवति मायामयशब्दवाच्यत्वमन्यथोपपादयति ॥ प्रधानमिति । यतः प्रधानं वस्तु मयमित्याहुरतः प्राधान्यान्निमित्तान्मयता मयशब्दवाच्यता भवेत् । यत एवं मायामयशब्दयोरर्थोऽतो महामायं प्रधानमहिमानं भगवन्तं मायामयं मायामयशब्दवाच्यमाहुः । मया प्रधानभूता माया महिमा यस्येति विग्रहमभिप्रेत्येति भावः । अग्न्याहितादिवत्परनिपातः । अविद्याकल्पितत्वमर्थो नेति सूचयितु-मनामयमित्युक्तम् । अविद्यादिदोषास्पृष्टमित्यर्थः । भगवान्प्राकृतदेहबद्धो न भवतीत्यत्र युक्त्यन्तरमपि स्मृत्या दर्शयति ॥ अलुप्तेति । सर्वदा बन्धविरोधिस्वसाक्षात्कारवत्वादित्यर्थः । प्राकृतदेहवान्प्रकृति-निर्मितदेहबद्धो न भवतीत्यर्थः । अनेनाविलुप्तावबोधात्मेत्येतदुक्तार्थम् ।</p>
<p>ननु निर्गुणस्य गुणा अविकारिणः क्रियाश्च भ्रान्तिकल्पिता एवेति कुतो न समाधीयत इत्यत आह ॥ न चेति ॥ भ्रान्तिर्भ्रान्तिकल्पितं हि यस्माद्दानवा एव भ्रान्तिकल्पितत्वं वदन्तीति भ्रान्तिवादाः । अतो भ्रान्त्याऽस्य जगतः सम्बन्धो विषयविषयिभावरूपः क्वचन कस्मिन्नपि काले न युज्यते । सत्यत्व-श्रुतिविरोधादिति हिशब्दार्थः । यद्वा । भ्रान्तिशब्देनाविद्या लक्षणीया । तथा च न सृष्ट्यादिकमीश्वरा-विद्याकल्पितं हि यस्माद्दानवा एवेश्वरस्याविद्याकल्पितं वदन्ति न ज्ञानिनोऽतोऽस्य सर्वज्ञस्येश्वरस्य भ्रान्त्याऽविद्यासम्बन्धः कदाऽपि नेति योज्यम् । अनेनास्राक्षीद्भगवानित्येतदुक्तार्थम् । नन्वीश्वरस्य प्राकृतबन्धाभावे देहबन्धरूपः संसारः कस्य भवति । जीवस्येति चेत्तस्यापि चिन्मात्रस्वभावस्यैतादृशदेह-सम्बन्धे कारणाभावादित्यत आह ॥ भ्रान्त्येति । भ्रान्त्या कारणभूतया संसारः सत्य एव । भवतीति शेषः । अनेन यथार्थेन विनेत्येतदुक्ततात्पर्यम् । ननु संसारस्य सत्यत्वे कथं तन्निवृत्तिरित्यत आह ॥ ईशेति । ननु कीदृशी संसारकारणीभूता भ्रान्तिः । तस्याश्चानिवृत्तौ कथं संसारस्येशज्ञानाद्विलय इत्यत आह ॥ भ्रान्तिरिति । देहाद्यभिमतिर्देहादौ ममेदमिति स्वातन्त्र्याभिमानः । अतः प्रकृताज् ज्ञानादीश-ज्ञानादित्यर्थः । क्वचिदीशज्ञानादित्येव पाठः । तथा च कारणीभूतभ्रान्तिनाशे तत्कार्यस्य संसारस्यापि भगवत्प्रसादेन नाश इति भावः । अनेन स वै निवृत्तिधर्मेणेत्येतदुक्ततात्पर्यम् ॥ १२ ॥</p>
<h1 id="यदनदरयपरमरथ-दषटतमन-पर-हर-"><strong>यदेन्द्रियोपरामार्थो दृष्टात्मनि परे हरौ ।</strong></h1>
<h1 id="वलयनत-तद-कलश-ससपतसयव-कतसनश--१३-"><strong>विलीयन्ते तदा क्लेशाः संसुप्तस्येव कृत्स्नशः ॥ १३ ॥</strong></h1>
<h2 id="ततपरयम-4"><strong>तात्पर्यम्</strong></h2>
<p><strong>इन्द्रियोपरामाख्यः पुरुषार्थो मुक्तिः ॥ १३ ॥</strong></p>
<h3 id="पदरतनवल-12"><strong>पदरत्नावली</strong></h3>
<p>सर्वनामसंज्ञाभावात् पर इति । सर्वोत्तमे हरौ संसारकारणदुरितदूरीकरणसमर्थे भगवति दृष्टात्मनि अपरोक्षीकृतस्वरूपे सति । यदा इन्द्रियाणां विष्णुसमीपरमणाख्यपुरुषार्थो मुक्तिस् तदा सर्वे क्लेशा विलीयन्ते । संसुप्तस्य सम्यक् सुप्तस्य जीवस्य सुप्त्यवस्थायां कृत्स्नाः क्लेशा यथा विलीयन्ते तथेत्यर्थः ॥ १३ ॥</p>
<h3 id="परकशक-12"><strong>प्रकाशिका</strong></h3>
<p>तर्हि सर्वक्लेशनिवृत्तिः कदेत्यपेक्षायामाह ॥ यदेति । अत्रेन्द्रियाणामुपरामो नैश्चल्यमित्यन्यथाप्रतीतिनिवारणाय प्रकृतोपयुक्तमर्थं सूचयन्नर्थशब्दार्थमाह ॥ इन्द्रियेति । तथा च जडेन्द्रियाणामुपरामो नाश इति वा स्वरूपेन्द्रियाणामुप भगवत्समीपे रामो रमणमिति वा तस्यार्थ इति भावः । ननु धर्मादिपुरुषार्थत्रयस्येन्द्रियोपरामरूपत्वाभावात्कथमेतद्व्याख्यानमित्यत आह ॥ मुक्तिरिति ॥ ततश्चायं श्लोकार्थः ॥ परे सर्वोत्तमे हरौ । जीवेन द्रष्टात्मन्यपरोक्षीकृतस्वरूपे सति यदेन्द्रियोपरामाख्यार्थः पुरुषार्थः । मुक्तिरिति यावत् । तदा कृत्स्नशः कार्त्स्येन सर्वे क्लेशा विलीयन्ते आत्यन्तिकमुच्छिद्यन्ते पुनस्तत्सजातीयोत्पत्तिर्न भवतीत्यर्थः । कृत्स्नक्लेशविलयमात्रे दृष्टान्तः संसुप्तस्येवेति ॥ १३ ॥</p>
<h1 id="अशषसकलशशम-वधतत-गणनवदशरवण-मरर-"><strong>अशेषसंक्लेशशमं विधत्ते गुणानुवादश्रवणं मुरारेः ।</strong></h1>
<h1 id="क-व-पनसतचचरणरवनदपरगसवरतरतमलबध--१४-"><strong>किं वा पुनस्तच्चरणारविन्दपरागसेवारतिरात्मलब्धा ॥ १४ ॥</strong></h1>
<h3 id="पदरतनवल-13"><strong>पदरत्नावली</strong></h3>
<p>क्लेशनिवृत्तौ कैमुत्यन्यायप्रदर्शनव्याजेन सुगमोपायं दर्शयति– अशेषेति ॥ गुणानामनुवादयुक्तश्रवणाद् । यद्वा गुणानामनुवादो येषु ते गुणानुवादा भागवतादयस् तेषां श्रवणमेवाशेषसंक्लेशविनाशं करोति । किं पुनर्व्याख्यानमिति सिद्धत्वात् पृथङ् नोक्तम् । आत्मनि लब्धा तस्य मुरारेश्चरणारविन्दपरागसेवायां रतिः क्लेशशमं विधत्ते इति किं वा किं वक्तव्यम् । पुनरिति सन्देहं निवारयति । ‘पुनरप्रथमे प्रश्ने व्यावृत्ताववधारणे’ इति वचनात् । अनेन श्रवणमननव्याख्यानोपासना-नामुत्तरोत्तरप्राबल्यमुपायान्तराभावश्चेति दर्शितम् ॥ १४ ॥</p>
<h3 id="परकशक-13"><strong>प्रकाशिका</strong></h3>
<p>स वै निवृत्तधर्मेणेति मोक्षसाधननिरूपणपरे श्लोके श्रवणादीनामनुक्तत्वात्तानीदानीं वदंस्तेषु सप्रेमध्यानस्योत्तमत्वमपि किं पुनर्न्यायेन दर्शयति ॥ अशेषेति । गुणानामनुवादः प्रवचनम् । मननमिति यावत् । तेन सहितं श्रवणम् । आत्मनि मनसि लब्धा । तच्चरणारविन्दपरागानां सेवा ध्यानरूपा तया सहिता रतिः । अशेषसंक्लेशशमं विधत्त इति किं पुनर्वक्तव्यम् । अस्यार्थस्यास्वादने वाशब्दः ॥ १४ ॥</p>
<h1 id="वदर-उवच-1"><strong>विदुर उवाच–</strong></h1>
<h1 id="सछनन-सशय-महय-तव-सकतसन-वभ-"><strong>संछिन्नः संशयो मह्यं तव सूक्तासिना विभो ।</strong></h1>
<h1 id="उभयतरप-भगवनमन-म-समपरधवत--१५-"><strong>उभयत्रापि भगवन्मनो मे सम्प्रधावति ॥ १५ ॥</strong></h1>
<h1 id="सध-तद-वयहत-वदवननतममययन-हर-"><strong>साधु तद् व्याहृतं विद्वन्नात्ममायायनं हरेः ।</strong></h1>
<h1 id="आभतयपरथ-नरमल-वशवमल-न-यद-बह--१६-"><strong>आभात्यपार्थं निर्मूलं विश्वमूलं न यद् बहिः ॥ १६ ॥</strong></h1>
<h1 id="यशच-मढतम-लक-यशच-बदध-पर-गत-"><strong>यश्च मूढतमो लोके यश्च बुद्धेः परं गतः ।</strong></h1>
<h1 id="तवभ-सखमधत-कलशयतयनतरत-जन--१७-"><strong>तावुभौ सुखमेधेते क्लिश्यत्यन्तरितो जनः ॥ १७ ॥</strong></h1>
<h1 id="अरथभव-वनशचतय-परततसयपयनतमन-"><strong>अर्थाभावं विनिश्चित्य प्रतीतस्याप्यनात्मनः ।</strong></h1>
<h1 id="त-चप-यषमचचरणसवयऽह-परणद--१८-"><strong>तां चापि युष्मच्चरणसेवयाऽहं पराणुदे ॥ १८ ॥</strong></h1>
<h2 id="ततपरयम-5"><strong>तात्पर्यम्</strong></h2>
<p><strong>स्वरूपसामर्थ्याश्रयम् । यद्व्याहृतम् । अपार्थं निर्मूलं च देहसम्बन्धित्वाद्याभाति । विश्वमूलं ब्रह्म च यन्ममज्ञानाद्बहिर्न भवति । तस्मादुभयत्र धावति । तस्मादन्तरितोऽस्मि । तथापि तां प्रतीतिं पराणुदे ॥ १५-१८ ॥</strong></p>
<h3 id="पदरतनवल-14"><strong>पदरत्नावली</strong></h3>
<p>विदुरो मैत्रेयस्यावश्यवक्तव्यत्वे तात्पर्यं जनयितुमुक्तार्थे वक्तव्यांशो नास्तीत्याह– संछिन्न इति ॥ सूक्तमेवासिः खड्गस् तेन । अत्र संशयपदेनान्यथाज्ञानं ग्राह्यम् । अन्यथोभयत्रेत्युत्तरार्ध-मनुपपन्नं स्यात् । अज्ञानं वा । ‘शीङ् खप्ने’ इति धातुजत्वात् ‘स्वप्नस्त्वज्ञानशब्दोक्तो विपरीतमथापि वा’ इति वचनात् । दुर्भगदेहस्थस्यापि हरेस्तद्गतदुःखादिभोगः संभाव्यत इत्यन्यथाज्ञानं निरस्तमित्यर्थः । मह्यं ममेति व्यत्यासश् चिरकालस्थायी न स्यादित्याशयेन कृतः । नन्वन्यथाज्ञानस्य च्छिन्नत्वात् किमुत्तरग्रन्थेनेति तत्राह– उभयत्रेति ॥ उभयत्र देहाद्यहंममतादौ हरौ च अन्यथाज्ञाननाशादिदमदो वेति सन्देहो जायत इति भावः । अपिशब्दः समुच्चयार्थः ॥</p>
<p>अस्मद्वचने नैशित्याभावात् तव संशयः किम् ? नेत्याह– साध्विति ॥ हे विद्वान् ब्रह्म-साक्षात्कारयोग्यज्ञानवान् हरेरात्ममायायनं स्वरूपसामर्थ्याश्रयम् अयं हि भगवन्महिमेति यद् व्याहृतं त्वयोक्तं तत् साधु संशयनिरासनैशित्योचितम् । आत्मेत्यनेन मायाशब्दस्येन्द्रजालाभिधेयत्वं दूरो-त्सारितम् । यद्यप्येवं तथाप्यपार्थं प्रयोजनशून्यमत एव निर्मूलं पूर्वादृष्टमन्तरेण कारणान्तरशून्यं देहात्मत्वादिमनस्याभाति । विश्वमूलं ब्रह्म च मम ज्ञानाद् बहिर्न भवति । यद् यस्मात् तस्मादन्तरित उभयभ्रष्ट इवास्मीतिशेषः ॥</p>
<p>एतदेव स्पष्टयति– यश्चेति ॥ लोके ब्रह्मणा सृष्टे जने यो मूढतमो ऽत्यन्तविवेकज्ञानशून्यः यश्च बुद्धेः प्रकृतेः परं ब्रह्म गतस् तावुभौ मत्तवत् सुप्तवत् सुखमेधेते । अन्तरितस्तयोर्मध्यवर्ती जनः स्वप्नदर्शिवत् क्लिश्यति क्लेशं प्राप्नोति । तथाहमपि क्लिश्यामीत्यर्थः ॥</p>
<p>त्वमन्तरितजनेष्वेकश्चेत् संशयानपगमेन मुक्तो न स्याः । ‘तत्त्वसंशययुक्ता ये सर्वे ते निरयोपगाः’ इति वचनादित्याशङ्क्य स्थाणुर्वा पुरुषो वेति सन्दिहानो यथाप्तवाक्याद् वक्रकोटरादिदर्शनाद् वा संशयप्रतीतिं पराहृत्य स्थाणुरेवायं न पुरुष इति निश्चयज्ञानं प्रतिपद्यते तथाहमपि युष्मच्चरणसेवाप्रसन्न-युष्मदुपदेशादनात्मनो देहस्य सम्बन्धिनोऽहंममतादेर् मोहात् सत्वेन प्रतीतस्यापि अर्थाभावं जीवस्वरूप-पर्यालोचनया प्रयोजनाभावं विनिश्चित्य च उभयविषयां तां प्रतीतिं निरस्य पुरुषार्थोपयोगिज्ञानं लभ इत्यभिप्रायवानाह– अर्थाभावमिति ॥ द्वितीयापिशब्देन सेवायाः प्राधान्यं वक्ति । चशब्दः संशय-निरासनिश्चयज्ञानलब्ध्योः समुच्चये वर्तते । पराणुद इत्यनेन नियतपरस्मैपदेनान्यथाप्रयुक्तेन विद्यमानमपि अनुभवमन्यथा वदति विदुर इति सूच्यते । न च शूद्रयोनौ जातस्य यथार्थज्ञानमेव नास्तीति वाच्यम् । ‘द्रोणद्रौणिकृपाः पार्था भीष्मो विदुरसंजयौ । ये चान्ये तत्र देवांशाः सम्यक् तत्त्वापरोक्षिणः१ ॥’ इति वचनात् सम्यक्तत्वापरोक्षित्वात् । तर्ह्यनृतभाषित्वेन दोषित्वमापन्नमिति चेन्न । पृष्टमेव वक्तव्यं नापृष्ट-मिति अपृष्टार्थप्रवचनोपरमार्थत्वेन गुणत्वात् । ‘आत्मनस्तु गुणाभावं वदतो न त्वसत्यता । अपृष्टस्य दमार्थं च गुणायैव भवत्यपि ॥’ इति वचनात् ॥ १५-१८ ॥</p>
<h3 id="परकशक-14"><strong>प्रकाशिका</strong></h3>
<p>विदुरः स्वपृष्टस्य सर्वस्योत्तरदानाय मैत्रेयमभिनन्दंस्तत्कृतोपकारमाह ॥ संछिन्न इति । सूक्तमेवासिः खड्गं तेन । यद्यपि दुर्भगदेहस्थस्य हरेस्तद्गतदुःखादिभोगविषयेऽनुमानमूलो यः संशयः स सञ्छिन्नस्तथाऽप्युभयत्र मे मनः संप्रधावत्युभयकोटिकज्ञानं भवति । पुनः संशयो भवत्येवेत्यर्थः ॥</p>
<p>उभयत्रेत्युक्तमेव दर्शयितुमाह ॥ साध्विति । अत्रात्ममायायनमित्यस्य विवक्षितमर्थं दर्शयति ॥ स्वरूपेति । स्वरूपेत्यात्मशब्दस्य, सामर्थ्येति मायाशब्दस्याश्रयमित्ययनशब्दस्यार्थकथनम् । व्याहृत-मित्यस्य विधित्वप्रतीतिनिरासायाह ॥ यद्व्याहृतमिति । तथा च तत्साध्विति साधुत्वमेव विधीयत इति भावः । अपार्थं निर्मूलं विश्वमूलमित्येतेषामेकविशेष्यपरत्वभ्रमवारणायापेक्षितमध्याहृत्य भिन्नवाक्यतया योजयति ॥ अपार्थमिति । देहसम्बन्धित्वं जडदेहवत्वम् । आदिपदेन तत्प्रयुक्तक्लेशादिसङ्ग्रहः । अपार्थं जीव इव न पुरुषार्थापादकम् । नानवाप्तमवाप्तव्यमिति वचनात् । निर्मूलं स्वातन्त्र्यभ्रान्त्यादिकारणशून्यं च । यः सर्वज्ञ इत्यादिवचनात् । विश्वमूलमित्यत्रापेक्षितं पूरयति ॥ विश्वमूलमिति । सर्वकारणं ब्रह्म च मम ज्ञानाद्बहिर्न भवति मज्ज्ञाने विषयीकृतमित्यर्थः । यस्मादित्यर्थकस्य यद्बहिरिति यच्छब्दस्यापेक्षितं तस्मादिति पदमध्याहृत्य तस्यान्वयं दर्शयति ॥ तस्मादिति । यश्च मूढतमो लोक इति श्लोकमुत्थापयितुं मध्येऽपेक्षितं पूरयति ॥ तस्मादन्तरितोऽस्मीति । अन्तरितोऽन्तर्गतः । मध्यस्त इति यावत् । ताञ्चापीत्यत्र अपिशब्दयोजनां दर्शयंस्तामित्यस्य परामृश्यान्वयं दर्शयति ॥ तथाऽपीति । तथा चापिशब्दस्तथाऽपीत्यर्थः । तामिति तच्छब्दः प्रतीतस्येत्यत्र प्रकृतप्रतीतिपरामर्शक इति भावः ॥ ततश्च साधु तद्व्याहृतमित्यादि श्लोकत्रयस्यार्थः ॥ यद्दुर्भगजीवशरीरस्थस्यापि तत्स्थक्लेशाद्यसङ्गित्वमात्ममायायनं स्वरूपसामर्थ्यप्रयुक्तमिति व्याहृतं सेयं भगवतो मायेत्यनेनोक्तं तत्साधु समीचीनम् । तद्विषयेऽनुमान-मूलस्य मदीयसंशयस्य तेन छिन्नत्वात्तथाऽपीश्वरस्य जडदेहवत्वं तद्गतक्लेशादिकं चावतारेषु प्रत्यक्षेणैवा-भाति । तच्च यद्यप्यपार्थमपगतोऽर्थः पुरुषार्थो यस्मात्तथा । ईश्वरस्य जीवस्येव पुरुषार्थासाधनम् । ईश्वरस्याप्तकामत्वात् । निर्मूलं च जीव इव भ्रान्त्यादिकारणाभावादतो युक्तिबाधितम् । तथाऽप्याभाति स्पष्टं प्रत्यक्षेणैवावतारेषु भाति । अतो न हातुं युक्तम् । प्रत्यक्षस्य जात्या प्रबलत्वात् । द्वितीयां कोटिं दर्शयति ॥ विश्वमूलमिति । सर्वजन्मादिकारणं ब्रह्म च मम ज्ञानाद्बहिर्न भवति । मया जडदेहशून्यतया क्लेशादिशून्यतया च ज्ञातमस्तीत्यर्थः । जडदेहाभावाद्युपपादनायैव विश्वमूलमित्युक्तम् । सर्वकारणे जडदेहसम्बन्धादेरुत्पादकासंभवेनासंभवादिति भावः । यद्यस्मादेव तस्मादुभयत्रापि हरेर्जडदेहवत्त्वादौ तदभावे च मे मनः संप्रधावति । हरेर्जडदेहवत्त्वादौ प्रत्यक्षमाश्रित्य पुनः संशयो भवतीत्यर्थः । तस्मान्मध्यस्थोऽस्मि ॥</p>
<p>अस्तु मध्यस्थत्वं ततः किमित्यत आह ॥ यश्चेति । मूढतमः सर्वथा ब्रह्मज्ञानशून्यो, बुद्धेः शास्त्रजनितब्रह्मज्ञानस्य परं परभागम् । पारमिति यावत् । गतो ब्रह्मविषयकनिश्चयवानित्यर्थः । अन्तरितो मध्यस्थः संशयवानित्यर्थः ॥</p>
<p>एतत्संशयनिराकरणे मम न पुनर्युष्मदुपदेशापेक्षा । सेयं भगवतो मायेति पूर्वतनयुष्मदुपदेश-विमर्शेन मयैव निराकर्तुं शक्यत्वादित्याशयेनाह ॥ अर्थाभावमिति । अपि यद्यप्येवं संशय इत्यर्थः । तथापि ईश्वरावतारे प्रतीतस्य प्रत्यक्षप्रतीतिविषयस्याप्यनात्मनो जडदेहस्य सकाशादर्थाभावमीश्वरस्य पुरुषार्थाभावम् । उपलक्षणमेतत् । भ्रान्त्यादिरूपसंसारकारणाभावं च युष्मच्चरणसेवया युष्मच्चरण-सेवालब्धयुष्मदुपदेशार्थपर्यालोचनेन विनिश्चित्येदमित्थमेवेत्यवधार्य तां च तामपि जात्या प्रबलामुक्त-प्रत्यक्षप्रतीतिमपि पराणुदे दुर्बलतया स्वार्थसाधनाक्षमां करोमीत्यर्थः । अयं भावः । सत्यं भगवदवतारेषु जडदेहवत्त्वादिकं लोकानां प्रत्यक्षत एव प्रतीयत इति । तथाऽपि न तत्सत्यम् । उपजीव्यागमार्थ-सङ्ग्राहकयुष्मद्वचनार्थपर्यालोचनया विरुद्धार्थत्वात् । तथा हि । देवक्यां देवरूपिण्यां विष्णुः सर्वगुहाशयः। आविरासीदित्याद्यागमेन च कृष्णस्य निरनिष्ठो निरवद्य इत्याद्यागमोक्तं विष्णुत्वं निश्चित्य कृष्णे दोषग्राहिप्रत्यक्षं विष्णौ दोषग्राहीति वक्तव्यम् । अन्यथा कश्चिदयं दोषी स्यान्न विष्णुर्दोषीति । अतो निरनिष्ठ इत्याद्यागमस्योक्तप्रत्यक्षोपजीव्यत्वम् । सेयं भगवतो मायेति युष्मद्वचनस्य तदर्थानुवादरूपत्वात् । उक्तप्रतीतेः स्वोपजीव्यागमार्थसंवादियुष्म द्वचनार्थपर्यालोचनया विरुद्धत्वं तस्मान्न स्वार्थसाधकत्वमतो न तन्मूलसंशयावकाश इति ॥ १५-१८ ॥</p>
<h1 id="यतसवय-भगवत-कटसथसय-मधदवष-"><strong>यत्सेवया भगवतः कूटस्थस्य मधुद्विषः ।</strong></h1>
<h1 id="रतरस-भवत-तवर-पदयरवयसनरदन--१९-"><strong>रतिरासो भवेत् तीव्रः पादयोर्व्यसनार्दनः ॥ १९ ॥</strong></h1>
<h3 id="पदरतनवल-15"><strong>पदरत्नावली</strong></h3>
<p>श्रीनारायणचरणारविन्दनिषेवा संसारव्यथानिरासकत्वेन पुरुषार्थोपयोगिनी स्यात् किमस्मच्चरणसेवा करिष्यतीति शङ्का मा भूदित्याह– यत्सेवयेति ॥ येषां हरिस्वरूपद्रष्टृणां युष्माकं सेवया भगवतः पादयोस् तीव्रः पटुतरो रतिरासो रतिरूपा क्रीडा रतिलक्षणो रागो वा भवेदित्यन्वयः । मधुद्विष इत्यनेन हरेर्बहिरेवावस्थानं प्रतीयते । तन्निरासार्थं कूटस्थस्येति । चेतनाचेतनराशिनियामकत्वेन तदन्तस्थस्य क्रोधादिविकारबाह्यस्य वा ॥ १९ ॥</p>
<h3 id="परकशक-15"><strong>प्रकाशिका</strong></h3>
<p>हरिचरणारविन्दसेवैव पुरुषार्थहेतुत्वादभ्यर्थनीया किमस्मच्चरणसेवयेत्यत आह ॥ यत्सेवयेति । येषां युष्माकं सेवया । मधुद्विषः । उपलक्षणयाऽध्यात्मगतमध्वादिसर्वदैत्याभिभावकस्य हरेः पादयोस्तीव्रो दृढतरो रतिरासो भक्तिलक्षणोत्सवः । व्यसनं संसारमर्दयति नाशयतीति व्यसनार्दनः । तथा च युष्मच्चरणसेवा हरिचरणसेवासाधिकेति भावः ॥ १९ ॥</p>
<h1 id="दरप-हयलपतपस-सव-वकणठवरतमस-"><strong>दुरापा ह्यल्पतपसः सेवा वैकुण्ठवर्त्मसु ।</strong></h1>
<h1 id="यतरपगयत-नतय-दवदव-जनरदन--२०-"><strong>यत्रोपगीयते नित्यं देवदेवो जनार्दनः ॥ २० ॥</strong></h1>
<h2 id="ततपरयम-6"><strong>तात्पर्यम्</strong></h2>
<p><strong>‘आत्मनस्तु गुणाभावं वदतो न त्वसत्यता । अपृष्टस्य दमार्थं च गुणायैव भवत्यपी’ति व्यासस्मृतेः । विद्यमानमप्यनुभवमन्यथा वदति विदुरः । ‘द्रोणद्रौणिकृपाः पार्था भीष्मो विदुरसञ्जयौ । ये चान्ये तत्र देवांशाः सम्यक्तत्त्वापरोक्षिण’ इति स्कान्दे ॥ २० ॥</strong></p>
<h3 id="पदरतनवल-16"><strong>पदरत्नावली</strong></h3>
<p>पूर्वसञ्चितपुण्यैरेव भवादृशानां महतां सेवा लभ्या नान्यैरित्याह– दुरापेति ॥ वैकुण्ठस्य वर्त्म ज्ञानोपदेशमार्गो येषां तेषु महत्सु सेवा । हिशब्द एवार्थे । दुष्प्रापत्वे निमित्तमाह– यत्रेति ॥ यत्र येषां भवादृशानां परिसरे । भगवद्विमुखानां जनार्दनप्रसंगो दुःसह इति यस्मादत-स्तत्कथाप्रसञ्जकेषु सत्सु दुःसहत्वेन सेवा दुरापेत्यर्थः । जनो जननमुपलक्षणं मरणं चार्दयति नाशयतीति जनार्दनः । अर्द हिंसागत्योरिति धातुः ॥ २० ॥</p>
<h3 id="परकशक-16"><strong>प्रकाशिका</strong></h3>
<p>ननु तर्ह्यस्मदादिसेवया कुतः सर्वे संसारं नार्दय(न्ती)न्नित्यत आह ॥ दुरापेति । वैकुण्ठलोकमार्गभूतेषु महत्सु । यत्र येषु जनं जननादिरूपसंसारमर्दयतीति जनार्दनः । तथा च पूर्वार्जितपुण्यसंपन्नैः कैश्चिद्भिरेव भवादृशानां सेवा लभ्या न सर्वैरिति भावः । अत्र तत्त्वनिश्चयवतो विदुरस्योभयत्र मनो धावत्यन्तरितोऽस्मीत्यादीनां संशयवचनमुत्तरत्र च ब्रूहि मेऽन्धस्येत्यज्ञानवचनं च कथम् । असत्यवचनेन दोषस्मरणादित्याशङ्कां प्रमाणेनैवापाकरोति ॥ आत्मनस्त्विति । तुशब्दोऽपि- शब्दार्थः । देवादेरिति शेषः । आत्मनः स्वस्य ज्ञानादिगुणाभावं वदतोऽपि देवादेरसत्यताऽसत्य-वचनजन्यदोषो न तु नैव । यत उक्तरूपमसत्यवचनमपृष्ठस्यापृष्ठत्वस्य दमार्थं नाशार्थं भवति । मैत्रेयादिभिर्वक्ष्यमाणस्य प्रमेयस्य पृष्ठत्वलाभाय भवतीति यावत् । चशब्दस्तत्साध्यलोकोपकार-समुच्चयार्थः । अन्यथा ‘‘नापृष्टः कस्यचिद् ब्रूयादि’’ति वचनात्तेषां वचनप्रसक्तेरेवाभावे लोकानां ज्ञानप्राप्तिर्न स्यात् । अतो लोकोपकारकस्य पृष्ठत्वलाभान् नासत्यवचनं दोषापादकमिति भावः । न केवलमेवं वचनमुक्तरित्या दोषानापादकं प्रत्युत तस्य गुणापादकमेवेत्याह ॥ गुणायैवेति । स्वस्येति शेषः । गुणायैव प्राप्तज्ञानदार्ढ्यविशेषज्ञानलाभादिरूपगुणायैवेत्यर्थः । ‘‘जानन्तोऽपि विशेषार्थज्ञानाय स्थापनाय च । पृच्छन्ति साधव इत्यादि’’ वचनात् । अपिशब्दोऽपृष्टत्वदमसमुच्चयार्थः । अनुभवं तत्त्वनिश्चयम् । अन्यथोभयत्रेति संशयरूपत्वेनाज्ञस्येत्यज्ञानत्वेन च वदतीत्यर्थः । ननु विदुरोऽपीतरवदज्ञात्वैव पृच्छतीति किं न स्यादित्याशङ्कायां तस्य ज्ञानित्वे प्रमाणमाह ॥ द्रोणेति । ये चान्येऽभिमन्युप्रभृतयः । तत्र कुरुषु यतो देवांशाः ॥ २० ॥</p>
<h1 id="सषटवऽगर-महददन-सवकरणयनकरमत-"><strong>सृष्ट्वाऽग्रे महदादीनि सविकाराण्यनुक्रमात् ।</strong></h1>
<h1 id="तभय-वरजमदधतय-तमन-परवशद-वभ--२१-"><strong>तेभ्यो विराजमुद्धृत्य तमनु प्राविशद् विभुः ॥ २१ ॥</strong></h1>
<h1 id="यमहरदय-परष-सहसरङघरयरबहकम-"><strong>यमाहुराद्यं पुरुषं सहस्राङ्घ्र्यूरुबाहुकम् ।</strong></h1>
<h1 id="यतर-वशव-इम-लक-सवकश-समसत--२२-"><strong>यत्र विश्व इमे लोकाः सविकाशं समासते ॥ २२ ॥</strong></h1>
<h1 id="यसमन-दशवध-परण-सनदरयरथनदरयसतरवत-"><strong>यस्मिन् दशविधः प्राणः सेन्द्रियार्थेन्द्रियस्त्रिवृत् ।</strong></h1>
<h1 id="तवयरत-यत-वरणसतदवभतरवदसव-न--२३-"><strong>त्वयेरिता यतो वर्णास्तद्विभूतीर्वदस्व नः ॥ २३ ॥</strong></h1>
<h1 id="यतर-पतरशच-पतरशच-नपतभ-सह-गतरज-"><strong>यत्र पुत्रैश्च पौत्रैश्च नप्तृभिः सह गोत्रजैः ।</strong></h1>
<h1 id="परज-वचतरकतय-आसन-यभरद-ततम--२४-"><strong>प्रजा विचित्राकृतय आसन् याभिरिदं ततम् ॥ २४ ॥</strong></h1>
<h2 id="ततपरयम-7"><strong>तात्पर्यम्</strong></h2>
<p><strong>विराजं ब्रह्माणम् । ‘ब्रह्माणं प्राविशद्विष्णुः सहस्राक्षः सहस्रपादि’ति ब्राह्मे ॥ ‘अनुप्रविश्य ब्रह्माणं प्राणं दशविधं तथा । इन्द्रियाणीन्द्रियार्थांश्च वर्णांश्चैवासृजद्धरिः’ इति गारुडे ॥ २१-२४ ॥</strong></p>
<h3 id="पदरतनवल-17"><strong>पदरत्नावली</strong></h3>
<p>विदुरो विशेषं श्रोतुं श्रुतमनुवदति– सृष्ट्वेति ॥ अग्रे जगदादौ षोडशविकारास्तैः सहितानि, तेभ्यो महदादिभ्यो ऽण्डं सृष्ट्वाऽण्डान्तर्वर्तिविराजब्रह्माणमुद्धृत्य सृष्ट्वा तं ब्रह्माणम् अनु प्राविशत् । तत्त्वप्रवेशानन्तरं ब्रह्मप्रवेश इति ज्ञापनायान्विति । विभुर्व्याप्तः ॥</p>
<p>नन्वन्तर्बहिर्व्याप्तस्य परिच्छिन्नयोग्यः प्रवेशः कथमित्याशङ्क्य तत्तद्वस्तुपरिमितरूपग्रहणेन सुकर इति भावेनाह– यमाहुरिति ॥ यत्र यस्मिन् पुरुषे । इमे पातालादयः ॥</p>
<p>यस्मिन् ब्रह्मान्तर्यामिणि पुरुषे ‘प्राणापानौ तथा व्यानस्तथोदानसमानकौ । नागः कूर्मोऽथकृकल-देवदत्तधनञ्जयाः ॥’ इति दशविधः, सेन्द्रियार्थेन्द्रिय इन्द्रियार्थैः शब्दादिभिश्चक्षुरादीन्द्रियैश्च सहितस् त्रिवृद् ओजःसहोबलरूपः, वर्तत इति शेषः । श्रुतमनूद्य वक्तव्यांशं प्रार्थयते– त्वयेरिता इति ॥ त्वया ये ब्राह्मणादिवर्णा यतो ब्रह्मान्तर्यामिणः सृष्टा ईरितास् तद्विभूतीस्तेषां वर्णानां तस्य ब्रह्मान्तर्यामिणश्च विभूतीर् नोऽस्माकं वदस्व यथा ज्ञातुं शक्यन्ते तथा ब्रूहीत्यन्वयः । ‘भासनोपसंभाषाज्ञानयत्नविमन्त्रणेषु वदः’ इत्यात्मनेपदम् ॥</p>
<p>यत्र येषु वर्णेषु जातैर्नप्तृभिः पुत्रपौत्रैर्विचित्राकृतयः परस्परव्यावृत्तलक्षणोपेताकाराः । विभुर्ब्रह्मा विराजं ब्रह्मण्डं जलादुद्धृत्यावकाशवत् कृत्वानुप्राविशदिति प्रतीतार्थं परित्यज्याप्रतीतार्थाङ्गीकारे किं नियामकम् ? सृष्टिश्च ब्रह्मण इति प्रसिद्धिरिति चेन्न । ‘ब्रह्माणं प्राविशद् विष्णुः सहस्राक्षः सहस्रपात् ।’ ‘अनुप्रविश्य ब्रह्मणं प्राणं दशविधं तथा । इन्द्रियाणीन्द्रियार्थांश्च वर्णांश्चैवासृजद्धरिः ॥ इति प्रमाणद्वयेन नियतत्वादज्ञरूढेर् दुर्बलत्वाच्च ॥ २३,२४ ॥</p>
<h3 id="परकशक-17"><strong>प्रकाशिका</strong></h3>
<p>प्रमेयान्तरं प्रष्टुं विदुरः पूर्वं मैत्रेयेणोक्तमनुवदति ॥ सृष्ट्वेत्यादि त्रिभिः । सविकाराणि ब्रह्माण्डलक्षणकार्यसहितानि । तेभ्यस्तदंशेभ्यः । उद्धृत्योत्पाद्य । अत्र विकारशब्देन ब्रह्माण्डस्योक्तत्वाद्विराजमित्यस्य विवक्षितमर्थमाह ॥ विराजमिति । ब्रह्माणं ब्रह्माण्डान्तर्गतब्रह्मदेहम् । कुत इत्यतो यमाहुराद्यमिति वक्ष्यमाणविराडान्तर्गतपुरुषलक्षणस्य ब्रह्माण्डान्तर्गतनिष्ठतयाऽन्यत्रोक्त-त्वादित्याशयेनाह ॥ ब्रह्माणमिति । विराजाख्यमिति शेषः । यस्मिन्दशविध इति वक्ष्यमाणदशविध-प्राणादिस्रष्टत्वस्यापि ब्रह्माण्डान्तर्गतनिष्ठतयाऽन्यत्रोक्तत्वादयं विराट्शब्दो ब्रह्मपर एवेत्याशयेनाह ॥ अनुप्रविश्येति ॥ प्रविष्टस्य स्वरूपमाह ॥ यमिति । आहुः पुरुषसूक्ताद्यागमाः । सविकाशमसंकोचेन ॥ प्राणादयः पञ्च, नागादयः पञ्चेति दशविधः । इन्द्रियार्थैरिन्द्रियविषयैः शब्दादिभिरिन्द्रियैश्चक्षुरादिभिः सहितः सेन्द्रियार्थेन्द्रियः । अध्यात्मादिभेदेन त्रीणि रूपाणि वृणोतीति त्रिवृत् । अध्यात्मादित्रिधाऽखिला इत्युक्तत्वात् । यस्मिन्यस्माद्यतो ब्रह्मान्तर्यामिणः सकाशादीरिता वर्णा वर्णाभिमानिनस्तस्य ब्रह्मान्त-र्यामिणो विभूतीरैश्वर्याणि । माहात्म्यानीति यावत् । यत्र यस्मात् । नप्तृभिः पौत्रपुत्रैः ॥ २१-२४ ॥</p>
<h1 id="परजपतन-स-पतशचकलप-कन-परजपतन-"><strong>प्रजापतीनां स पतिश्चक्लृपे कान् प्रजापतीन् ।</strong></h1>
<h1 id="सरगशचवनसरगशच-मनन-मनवनतरधपन--२५-"><strong>सर्गांश्चैवानुसर्गांश्च मनून् मन्वन्तराधिपान् ॥ २५ ॥</strong></h1>
<h3 id="परकशक-18"><strong>प्रकाशिका</strong></h3>
<p>प्रजापतीनां पतिः स ब्रह्मान्तर्गतश्चक्लृपे चकार । सर्गान्नवविधान् । अनुसर्गां-स्तद्भेदान् ॥ २५ ॥</p>
<p>एतेषामपि वंशांश्च वंशानुचरितानि च ।</p>
<h1 id="उपरयधशच-य-लक-भमरमतरतमजसत-"><strong>उपर्यधश्च ये लोका भूमेर्मित्रात्मजासते ।</strong></h1>
<h1 id="तष-ससथ-परमण-च-भरलकसय-च-वरणय--२६-"><strong>तेषां संस्थां प्रमाणं च भूर्लोकस्य च वर्णय ॥ २६ ॥</strong></h1>
<h3 id="पदरतनवल-18"><strong>पदरत्नावली</strong></h3>
<p>आसते तिष्ठन्ति । संस्थां व्यवस्थाम् ॥ २६ ॥</p>
<h3 id="परकशक-19"><strong>प्रकाशिका</strong></h3>
<p>भो मित्रात्मज मैत्रेय । संस्थां सन्निवेशम् ॥ २६ ॥</p>
<h1 id="तरयङमनषदवन-सरसपपततरणम-"><strong>तिर्यङ्मानुषदेवानां सरीसृपपतत्रिणाम् ।</strong></h1>
<h1 id="वद-न-सरगसवयह-गरभसवददवजदभदम--२७-"><strong>वद नः सर्गसंव्यूहं गर्भस्वेदद्विजोद्भिदाम् ॥ २७ ॥</strong></h1>
<h3 id="पदरतनवल-19"><strong>पदरत्नावली</strong></h3>
<p>सरीसृपाः सर्पादयः सहस्रपादादयो वा । सर्गसंव्यूहं सृष्टिविस्तारम् । गर्भजस्वेदजोद्भिदामिति वा पाठः । अस्मिन् पक्षे पुनरुक्तिर्नास्ति ॥ २७ ॥</p>
<h3 id="परकशक-20"><strong>प्रकाशिका</strong></h3>
<p>सरीसृपाः सर्पादयः सहस्रपादादयो वा । सर्गसंव्यूहं सृष्टिविस्तारम् । गर्भस्वेद-द्विजोद्भिदां गर्भात् स्वेदाद् द्वाभ्यां गर्भाण्डाभ्यां च जाता गर्भस्वेदद्विजाः, भूमिमुद्भिद्य जाता उद्भिजस्तेषाम् ॥ २७ ॥</p>
<h1 id="गणवतररवशवसय-सरगसथतयपययतमन-"><strong>गुणावतारैर्विश्वस्य सर्गस्थित्यप्ययात्मनः ।</strong></h1>
<h1 id="सजत-शरनवससय-वयचकषवदरवकरमम--२८-"><strong>सृजतः श्रीनिवासस्य व्याचक्ष्वोदारविक्रमम् ॥ २८ ॥</strong></h1>
<h3 id="पदरतनवल-20"><strong>पदरत्नावली</strong></h3>
<p>ब्रह्मान्तर्यामिणो विभूतीर्वदस्वेत्युक्तं विशेषतः प्रार्थयते– गुणावतारैरिति ॥ सर्गस्थित्यप्ययात्मनो विश्वस्य जगतोऽर्थे सृजत आत्मानमिति शेषः । ज्ञानादिगुणयुक्तावतारैः सत्वादिगुणनिमित्तावतारैर्वा । ‘यदा यदा हि धर्मस्य ग्लनिर्भवति भारत । अभ्युत्थानमधर्मस्य तदात्मानं सृजाम्यहम् ॥’ इत्यादेः । वीर्यादिगुणप्रकाशैर्वा । श्रीनिवासस्योदारविक्रमं प्रख्यातचरितं व्याचक्ष्वे-त्यन्वयः । ‘उदारो महति ख्याते’ इत्याभिधानम् । सर्वस्मादिदं श्रीहरिचरितं विस्तृत्य वदेत्यतो व्याचक्ष्वेति । श्रिया सह निवासोऽस्यास्तीति श्रीनिवासस्तस्य । अनेन द्वावेतौ नित्यमुक्ताविति श्रुतिः सूच्यते । श्रीर्निवसत्यस्मिन्निति वा । ‘अकर्तरि च कारके संज्ञायाम्’ इति घञ् ॥ २८ ॥</p>
<h3 id="परकशक-21"><strong>प्रकाशिका</strong></h3>
<p>गुणावतारैः सत्त्वादिगुणप्रवर्तकावतारैर्ब्रह्मविष्णुमहेश्वराख्यैः सर्गस्थित्यप्ययेष्वात्मा मनो यस्य स तथा तस्य । विश्वस्य विश्वं सृजतः । उदारविक्रममुत्कृष्टपराक्रमम् । व्याचक्ष्व विस्तृत्य वद ॥ २८ ॥</p>
<h1 id="वरणशरमवभगशच-रपशलसवभवत-"><strong>वर्णाश्रमविभागांश्च रूपशीलस्वभावतः ।</strong></h1>
<h1 id="ऋषण-जनमकरमण-वदसय-च-वकरषणम-"><strong>ऋषीणां जन्मकर्माणि वेदस्य च विकर्षणम् ।</strong></h1>
<h1 id="यजञसय-च-वतनन-यगसय-च-पथ-परभ--२९-"><strong>यज्ञस्य च वितानानि योगस्य च पथः प्रभो ॥ २९ ॥</strong></h1>
<h2 id="ततपरयम-8"><strong>तात्पर्यम्</strong></h2>
<p><strong>विकर्षणं विभागः ॥ २९ ॥ इति तृतीयतात्पर्ये अष्टमोऽध्यायः ॥ ८ ॥</strong></p>
<h3 id="पदरतनवल-21"><strong>पदरत्नावली</strong></h3>
<p>रूपतः शीलतः स्वभावतः । विकर्षणं विभागम् । यज्ञस्य वितानानि विस्तारान् । योगस्याष्टाङ्गयोगस्य पथः मार्गात् ॥ २९ ॥</p>
<h3 id="परकशक-22"><strong>प्रकाशिका</strong></h3>
<p>रूपशीलस्वभावतो रूपतो लिङ्गतः, शीलत आचारात्स्वभावतः शमादिधर्मेभ्यः ॥ वेदस्य चेत्येकवचनं समुदायापेक्षम् । विकर्षणमित्यस्य प्रकृतोपयुक्तमर्थं दर्शयति ॥ विकर्षणमिति । तथा च वेदानां शाखाभेदेन विभागमपि वदेति मूलार्थ इति भावः । वितानानि विस्तारान् योगस्याष्टाङ्ग-योगस्य पथो मार्गान् ॥ २९ ॥</p>
<h1 id="नषकरमयसय-च-सखयसय-तनतर-व-भगवतसमतम-"><strong>नैष्कर्म्यस्य च सांख्यस्य तन्त्रं वा भगवत्स्मृतम् ।</strong></h1>
<h1 id="पषणडपथवषमय-परतलमनवशनम--३०-"><strong>पाषण्डपथवैषम्यं प्रतिलोमनिवेशनम् ॥ ३० ॥</strong></h1>
<h3 id="पदरतनवल-22"><strong>पदरत्नावली</strong></h3>
<p>नैष्कर्म्यस्य सांख्यस्य मोक्षसाधनज्ञानस्य, स्मृतं प्रणीतं, तन्त्रं शास्त्रम् । पाषण्डपथवैषम्यं पाषण्डमार्गोत्पत्तिविशेषम् । ‘गुणानां विषमावस्था संभवः परिकीर्तितः । साम्यं तु प्रलयो ज्ञेय इति तत्त्वविदो विदुः ॥’ इति वचनात् । यद्वा पाषण्डपथस्य पापलिङ्गमार्गस्याधर्मस्य सकाशाद् बुद्धिवैषम्यम् । प्रतिलोमनिवेशनं ब्राह्मणादिकन्यकानां क्षत्रियादिविवाहलक्षणम् ॥ ३० ॥</p>
<h3 id="परकशक-23"><strong>प्रकाशिका</strong></h3>
<p>नैष्कर्म्यस्य मोक्षसाधनस्य साङ्ख्यस्य ज्ञानस्य साधनं तन्त्रं शास्त्रम् । भगवत्स्मृतं भगवत्प्रणीतं, पाषण्डपथवैषम्यं पाषण्डमार्गाद्वैलक्षण्यं मोक्षमार्गस्येति शेषः । पाषण्डिमार्गाद्वैषम्यं यस्प्रिन्प्रतिपादितं तत्तन्त्रमिति वा । प्रतिलोमनिवेशनं ब्राह्मणादिकन्यानां क्षत्रियादिभिर्विवाहकरणलक्षणम्</p>
<p>॥ ३० ॥</p>
<h1 id="जवसय-गतय-यशच-यवरतरगणकरमज-"><strong>जीवस्य गतयो याश्च यावर्तीर्गुणकर्मजाः ।</strong></h1>
<h1 id="धरमरथकममकषण-नमततनयवरधत--३१-"><strong>धर्मार्थकाममोक्षाणां निमित्तान्यविरोधतः ॥ ३१ ॥</strong></h1>
<h3 id="पदरतनवल-23"><strong>पदरत्नावली</strong></h3>
<p>यावतीर्यावत्यः, तावतीरिति शेषः । सत्वादिगुणकर्मभ्यो जाताः । निमित्तानि साधनानि । अविरोधतः परस्पराविरोधेन ॥ ३१ ॥</p>
<h3 id="परकशक-24"><strong>प्रकाशिका</strong></h3>
<p>यावतीर्यावत्यः । तावतीरिति शेषः । गुणकर्मजाः सत्त्वादिगुणानुसारिकर्मजाः । अविरोधतः परस्पराविरोधेन निमित्तानि साधनानि ॥ ३१ ॥</p>
<h1 id="वरतय-दणडनतशच-शरतसय-च-वध-पथक-"><strong>वार्ताया दण्डनीतेश्च श्रुतस्य च विधिं पृथक् ।</strong></h1>
<h1 id="शरदधसय-च-वध-बरहमन-पतण-सरवमव-च--३२-"><strong>श्राद्धस्य च विधिं ब्रह्मन् पितॄणां सर्वमेव च ॥ ३२ ॥</strong></h1>
<h3 id="पदरतनवल-24"><strong>पदरत्नावली</strong></h3>
<p>वार्ताया वाणिज्यादेः । दण्डनीतेर् अर्थशास्त्रोक्तस्य राजधर्मस्य । श्रुतस्य श्रुत्युक्तस्य । विधिं प्रकारम् ॥ ३२ ॥</p>
<h3 id="परकशक-25"><strong>प्रकाशिका</strong></h3>
<p>वार्ताया वाणिज्यादिसेवनोपायस्य । दण्डनीते राज्यपरिपालननीतेः । श्रुतस्य श्रुत्युक्तधर्मस्य च विधिं प्रकारम् ॥ ३२ ॥</p>
<h1 id="गरहनकषतरतरण-कलवयवससथतम-"><strong>ग्रहनक्षत्रताराणां कालावयवसंस्थितिम् ।</strong></h1>
<h1 id="दनसय-तपस-वप-यचचषटपरतय-फलम--३३-"><strong>दानस्य तपसो वापि यच्चेष्टापूर्तयोः फलम् ॥ ३३ ॥</strong></h1>
<h3 id="पदरतनवल-25"><strong>पदरत्नावली</strong></h3>
<p>ग्रहाः सूर्यादयः । नक्षत्राण्यश्विन्यादीनि । तारा ध्रुवादयः । कालावयवानां परमाण्वादीनां संस्थितिः । इष्टं यागादि । पूर्तं तडागखननादि ॥ ३३ ॥</p>
<h3 id="परकशक-26"><strong>प्रकाशिका</strong></h3>
<p>ग्रहाः सूर्यादयः । नक्षत्राण्यश्विन्यादीनि । तारा ध्रुवादय एतेषां संस्थितिमिति बुद्ध्या विविक्तेनान्वयः । कालावयवानां परमाण्वादीनां संस्थितिं लक्षणम् । इष्टं यागादि, पूर्तं तटाकादिकरणम् ॥ ३३ ॥</p>
<h1 id="परवससथसय-य-धरम-यशच-पस-उतपद-"><strong>प्रवासस्थस्य यो धर्मो यश्च पुंस उतापदि ।</strong></h1>
<h1 id="यन-व-भगवसतषयद-धरमयनरजनरदन--३४-"><strong>येन वा भगवांस्तुष्येद् धर्मयोनिर्जनार्दनः ॥ ३४ ॥</strong></h1>
<h3 id="पदरतनवल-26"><strong>पदरत्नावली</strong></h3>
<p>धर्मात् पुण्याद् योनिराविर्भावलक्षणोत्पत्तिर्यस्य स तथा । धर्मस्य योनिः कारणं वा, लोकसंग्रहकत्वेन कर्तेत्यर्थः ॥ ३४ ॥</p>
<h3 id="परकशक-27"><strong>प्रकाशिका</strong></h3>
<p>धर्मयोनिर्धर्मप्रवर्तकः ॥ ३४ ॥</p>
<h1 id="समपरसदत-व-यषमतदखयह-मऽनघ-"><strong>सम्प्रसीदति वा येषामेतदाख्याहि मेऽनघ ।</strong></h1>
<h1 id="अनवरतन-शषयण-पतरण-च-दवजततम--३५-"><strong>अनुव्रतानां शिष्याणां पुत्राणां च द्विजोत्तम ॥ ३५ ॥</strong></h1>
<h1 id="अनपषटमप-बरयरगरव-दनवतसल-"><strong>अनापृष्टमपि ब्रूयुर्गुरवो दीनवत्सलाः ।</strong></h1>
<h1 id="तततवन-भगवसतष-कतध-परतसकरम--३६-"><strong>तत्त्वानां भगवस्तेषां कतिधा प्रतिसंक्रमः ॥ ३६ ॥</strong></h1>
<h3 id="पदरतनवल-27"><strong>पदरत्नावली</strong></h3>
<p>प्रतिसंक्रमः प्रलयः ॥ ३६ ॥</p>
<h3 id="परकशक-28"><strong>प्रकाशिका</strong></h3>
<p>प्रतिसङ्क्रमः प्रलयः ॥ ३६ ॥</p>
<h1 id="ततरम-क-उपसरन-क-उ-सवदनशरत-"><strong>तत्रेमं क उपासीरन् क उ स्विदनुशेरते ।</strong></h1>
<h1 id="परषसय-च-ससथन-सवरप-वऽपरसय-च-"><strong>पुरुषस्य च संस्थानं स्वरूपं वाऽपरस्य च ।</strong></h1>
<h1 id="जञन-च-नगम-यत-तद-गरशषयपरयजनम--३७-"><strong>ज्ञानं च नैगमं यत् तद् गुरुशिष्यप्रयोजनम् ॥ ३७ ॥</strong></h1>
<h3 id="पदरतनवल-28"><strong>पदरत्नावली</strong></h3>
<p>तत्र प्रलये इमं हरिम् । उना हृत्तापं सूचयति । प्रश्नप्रतिवचनपर्यन्तं सोऽस्तीति । ‘उ तापेऽव्ययमीशाने’ इति यादवः । चेत्यस्मिन्नर्थे वा । पुरुषस्यावतारसंस्थानम् । परस्य परमात्मनः स्वरूपम् । अवतारेष्वपि निजावताराः क इत्यर्थः । यद्वा पुरुषस्य जीवस्य एकत्वादिविषयम् । परस्य मुक्तस्य स्वरूपम् । ‘मुक्तिर्हित्वाऽन्यथा रूपं स्वरूपेण व्यवस्थितिः’ इति वक्ष्यति ॥ गुरुशिष्ययोः प्रयोजनं व्याख्यानश्रवणाभ्यां नैशित्यनिश्चयलक्षणम् । यद्वा गुरुशिष्यौ प्रयोजयतीति वा । नैगमं वेदान्तजन्यं ज्ञानम् ॥ ३७ ॥</p>
<h3 id="परकशक-29"><strong>प्रकाशिका</strong></h3>
<p>तत्र प्रलये इमं हरिम् । उशब्दश्चार्थे । पुरुषस्य पूर्णषड्गुणस्य हरेः संस्थानं व्यक्तिरूपेणावस्थानम् । अपरस्यास्वतन्त्रतत्त्वस्य स्वरूपं च । नैगमं वेदजन्यम् । गुरुशिष्ययोः प्रयोजनं यस्मात् ॥ ३७ ॥</p>
<h1 id="नमततन-च-तसयह-परकतनयनघ-सरभ-"><strong>निमित्तानि च तस्येह प्रोक्तान्यनघ सूरिभिः ।</strong></h1>
<h1 id="सवत-जञन-कत-पस-भकतरवरगयमव-व--३८-"><strong>स्वतो ज्ञानं कुतः पुंसां भक्तिर्वैराग्यमेव वा ॥ ३८ ॥</strong></h1>
<h3 id="पदरतनवल-29"><strong>पदरत्नावली</strong></h3>
<p>इह शास्त्रे । तस्य ज्ञानस्य यानि निमित्तानि साधनानि तान्यपि । पुंसां स्वतः साधनानि विना ज्ञानं कुतो भवेत् ? भक्तिर्वैराग्यं वा कुतः, स्यातामिति शेषः ॥ ३८ ॥</p>
<h3 id="परकशक-30"><strong>प्रकाशिका</strong></h3>
<p>इह वेदे यानि सूरिभिः प्रोक्तानि तस्य ज्ञानस्य निमित्तानि तान्यपि ब्रूहि । ज्ञानं ज्ञानसाधनं भक्त्यादि । इदं चावश्यं वक्तव्यमेवेत्याशयेनाह ॥ स्वत इति । स्वत उपदेशाभावे । कुतो न कुतोऽपि ॥ ३८ ॥</p>
<h1 id="एतन-म-पचछत-परशनन-हर-करमववतसय-"><strong>एतान् मे पृच्छतः प्रश्नान् हरेः कर्मविवित्सया ।</strong></h1>
<h1 id="बरह-मऽनधसय-मतरतवदजय-नषटचकषष--३९-"><strong>ब्रूहि मेऽन्धस्य मित्रत्वादजया नष्टचक्षुषः ॥ ३९ ॥</strong></h1>
<h3 id="पदरतनवल-30"><strong>पदरत्नावली</strong></h3>
<p>कर्म विवित्सया वेत्तुमिच्छया, पृच्छत इति शेषः । वक्तव्यत्वे निमित्तमाह– मित्रत्वादिति ॥ ‘आपत्सु मित्रं जानीयात्’ इति वचनात् । का तव आपदिति तत्राह– अजयेति ॥ अजया प्रकृत्या । पुरुषस्यान्धत्वादधिकापन्नास्तीत्यर्थः । अन्धकारेण नष्टचक्षुःशक्तेः पुंसो यथा मित्रः सूर्यः प्रयोजकस् तथा त्वमपीति भावेनोक्तम्– मित्रत्वादिति ॥ ३९ ॥</p>
<h3 id="परकशक-31"><strong>प्रकाशिका</strong></h3>
<p>प्रश्नान् प्रश्नविषयानर्थान् । अन्धत्वमुपपादयति ॥ अजयेति । प्रकृत्या नष्ट-माच्छादितं चक्षुर्ज्ञानं यस्य स तथा तस्य मे मित्रत्वादनिमित्तबन्धुत्वात् । सूर्यस्थानीयत्वादिति वा । यथाऽन्धस्य सूर्य उपकारकस्तथा मम त्वमिति भावः । अत्र मे प्रश्नान्मे मित्रत्वादित्यन्वयभेदान्न म इत्यस्य पौनरुक्त्यम् ॥ ३९ ॥</p>
<h1 id="सरव-वदशच-यजञशच-तपदनन-चनघ-"><strong>सर्वे वेदाश्च यज्ञाश्च तपोदानानि चानघ ।</strong></h1>
<h1 id="जवभयपरदनसय-न-करवरन-कलमप--४०-"><strong>जीवाभयप्रदानस्य न कुर्वीरन् कलामपि ॥ ४० ॥</strong></h1>
<h3 id="पदरतनवल-31"><strong>पदरत्नावली</strong></h3>
<p>त्वदभीष्टत्वे कुत एतदेव वक्तव्यमन्यत् किं न स्यात् ? अत्राह– सर्व इति ॥ जीवाभयहेतुज्ञानप्रदानस्य कलां षोडशीम् । अपिना वेदादिज्ञातृप्रवक्तृपुरुषमन्तरेणेति सूचयति ॥ ४० ॥</p>
<h3 id="परकशक-32"><strong>प्रकाशिका</strong></h3>
<p>जीवाभयप्रदानस्य जीवानामभयं मोक्षो यस्मात्ज्ञानात्तत्प्रदानस्य यत्फलं तत्कलामपीति योज्यम् ॥ ४० ॥</p>
<h1 id="शरशक-उवच"><strong>श्रीशुक उवाच–</strong></h1>
<h1 id="स-इतथमपषटपरणकलप-करपरधनन-मनपरधन-"><strong>स इत्थमापृष्टपुराणकल्पः कुरुप्रधानेन मुनिप्रधानः ।</strong></h1>
<h1 id="परवदधहरष-भगवतकथय-सचदतसत-परहसननवह--४१-"><strong>प्रवृद्धहर्षो भगवत्कथायां संचोदितस्तं प्रहसन्निवाह ॥ ४१ ॥</strong></h1>
<p>इति श्रीमद्भागवते तृतीयस्कन्धे अष्टमोऽध्यायः ।</p>
<h3 id="पदरतनवल-32"><strong>पदरत्नावली</strong></h3>
<p>शुकः पृष्टेन मैत्रेयेण पृष्टमेवोक्तमन्यद् वेति परीक्षितो हार्दां शङ्कां परिहरति– स इत्थमिति ॥ प्रश्नाख्यपुराणविषयः कल्पः विकल्पः । ‘कल्पो न्याये सुरद्रुमे विकल्पे च’ इति यादवः । बालकथाप्रश्नवद् बह्वी कथैव, सारभूता न भगवत्कथा पृष्टेति मन्दाशङ्कां परिहरति– भगवत्कथाया-मिति ॥ अनेन सर्वेऽपि प्रश्ना भगवत्कथाविषया इति सूचितं भवति ॥ ४१ ॥</p>
<p>॥ इति श्रीमद्भागवतटीकायां विजयध्वजतीर्थभिक्षुकृतायां तृतीयस्कन्धे अष्टमोऽध्यायः ॥</p>
<h3 id="परकशक-33"><strong>प्रकाशिका</strong></h3>
<p>कल्पो विकल्पः । प्रश्न इति यावत् । आपृष्टः पुराणविषयप्रश्नो यस्येत्यर्थः । भगवत्कथायामित्यनेन सर्वेऽपि प्रश्ना भगवद्विषया एवेति सूचयति । अत एव प्रवृद्धहर्षः प्रहसन्निव मन्दस्मितं कुर्वन् ॥ ४१ ॥</p>
<p>**॥ इति श्रीमद्वेदेशपूज्यपादशिष्येण यदुपतिना विरचितायां **</p>
<p><strong>श्रीभागवतटिप्पण्यामष्टमोऽध्यायः ॥ ३-८ ॥</strong></p>

  </div>
</article>


        

        



    <aside class="card border noPrint" id="section-tree-item-bhAgavatam_madhva-tAtparya-nirNayaH_sarva-prastutiH_03_tRtIyaskandhaH_08_aShTamo-dhyAyaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/08_aShTamo-dhyAyaH/">०८ अष्टमोऽध्यायः </a>
            <a data-toggle="collapse" href="#section-tree-item-body-bhAgavatam_madhva-tAtparya-nirNayaH_sarva-prastutiH_03_tRtIyaskandhaH_08_aShTamo-dhyAyaH_md" role="button" aria-expanded="false" aria-controls="section-tree-item-body-bhAgavatam_madhva-tAtparya-nirNayaH_sarva-prastutiH_03_tRtIyaskandhaH_08_aShTamo-dhyAyaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_madhva-tAtparya-nirNayaH_sarva-prastutiH_03_tRtIyaskandhaH_08_aShTamo-dhyAyaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०८ अष्टमोऽध्यायः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
