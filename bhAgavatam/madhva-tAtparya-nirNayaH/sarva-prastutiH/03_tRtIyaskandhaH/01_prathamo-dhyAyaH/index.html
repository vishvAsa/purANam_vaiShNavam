<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ०१ प्रथमोऽध्यायः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="०१ प्रथमोऽध्यायः">
  <meta property="og:description" content="एवमेतत् पुरा पृष्टो मैत्रेयो भगवान् किल श्रीमद् भगवद्बादरायणप्रणीतम्
श्रीमद् भागवतम्
तृतीयः स्कन्धः
अथ प्रथमोऽध्यायः
ॐ नमो भगवते वासुदेवाय श्रीशुक उवाच– एवमेतत् पुरा पृष्टो मैत्रेयो भगवान् किल । क्षत्त्रा वनं प्रविष्टेन त्यक्त्वा स्वगृहमृद्धिमत् ॥ १ ॥ **श्रीमद्विजयध्वजतीर्थविरचिता **
पदरत्नावली ॐ श्रीमद्धनुमद्भीममध्वान्तर्गतरामकृष्णवेदव्यासात्मकलक्ष्मीहयग्रीवाय नमः
यल्लीलाजलराशिलोललहरीस्नानक्षमाणां नृणां
संसारोदधिराशु शुष्यतितरामग्न्युप्तशुष्कैधवत् ।
यस्माद्विश्वमशेषमुद्भवति यस्तत्वं परं योगिनां
श्रीमन्तं तमुपास्महे सुमनसामिष्टप्रदं विठ्ठलम् ॥ १ ॥
अगाधश्रीमद्भागवतजलराशौ मणिगणं
तृतीयस्कन्धोदभ्रममनवगाहं मृगयति ।
निमज्योन्मज्यार्थेऽनुपदमनुरक्तेऽमलधियः
कृपालेशं सन्तः खलु विदधतां मय्यनुपदम् ॥ २ ॥
अत्र मुमुक्षूणां स्वस्वयोग्यभगवदपरोक्षज्ञानोत्पत्तौ प्रधानसाधनं भक्तिरेव, तत्साधनमितरत् सर्वमिति प्रपञ्च्यते । तत्र सूतः शौनकप्रश्नपरिहाराय शुकपरीक्षित्संवादं कथयति– एवमिति ॥ यथाहं च त्वया एतत्प्रमेयं प्रति पृष्ट एवं तथा क्षत्त्राऽपि विदुरेणापि भगवांस्त्रिकालज्ञो मैत्रेयः पृष्ट इत्यन्वयः । ऋद्धिमत् स्वगृहं त्यक्त्वेत्यनेन वैराग्यं प्रथमसाधनमिति सूचितम् ॥ १ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="०१ प्रथमोऽध्यायः">
  <meta itemprop="description" content="एवमेतत् पुरा पृष्टो मैत्रेयो भगवान् किल श्रीमद् भगवद्बादरायणप्रणीतम्
श्रीमद् भागवतम्
तृतीयः स्कन्धः
अथ प्रथमोऽध्यायः
ॐ नमो भगवते वासुदेवाय श्रीशुक उवाच– एवमेतत् पुरा पृष्टो मैत्रेयो भगवान् किल । क्षत्त्रा वनं प्रविष्टेन त्यक्त्वा स्वगृहमृद्धिमत् ॥ १ ॥ **श्रीमद्विजयध्वजतीर्थविरचिता **
पदरत्नावली ॐ श्रीमद्धनुमद्भीममध्वान्तर्गतरामकृष्णवेदव्यासात्मकलक्ष्मीहयग्रीवाय नमः
यल्लीलाजलराशिलोललहरीस्नानक्षमाणां नृणां
संसारोदधिराशु शुष्यतितरामग्न्युप्तशुष्कैधवत् ।
यस्माद्विश्वमशेषमुद्भवति यस्तत्वं परं योगिनां
श्रीमन्तं तमुपास्महे सुमनसामिष्टप्रदं विठ्ठलम् ॥ १ ॥
अगाधश्रीमद्भागवतजलराशौ मणिगणं
तृतीयस्कन्धोदभ्रममनवगाहं मृगयति ।
निमज्योन्मज्यार्थेऽनुपदमनुरक्तेऽमलधियः
कृपालेशं सन्तः खलु विदधतां मय्यनुपदम् ॥ २ ॥
अत्र मुमुक्षूणां स्वस्वयोग्यभगवदपरोक्षज्ञानोत्पत्तौ प्रधानसाधनं भक्तिरेव, तत्साधनमितरत् सर्वमिति प्रपञ्च्यते । तत्र सूतः शौनकप्रश्नपरिहाराय शुकपरीक्षित्संवादं कथयति– एवमिति ॥ यथाहं च त्वया एतत्प्रमेयं प्रति पृष्ट एवं तथा क्षत्त्राऽपि विदुरेणापि भगवांस्त्रिकालज्ञो मैत्रेयः पृष्ट इत्यन्वयः । ऋद्धिमत् स्वगृहं त्यक्त्वेत्यनेन वैराग्यं प्रथमसाधनमिति सूचितम् ॥ १ ॥">
  <meta itemprop="wordCount" content="10286">
  <meta name="twitter:card" content="summary">
  <meta name="twitter:title" content="०१ प्रथमोऽध्यायः">
  <meta name="twitter:description" content="एवमेतत् पुरा पृष्टो मैत्रेयो भगवान् किल श्रीमद् भगवद्बादरायणप्रणीतम्
श्रीमद् भागवतम्
तृतीयः स्कन्धः
अथ प्रथमोऽध्यायः
ॐ नमो भगवते वासुदेवाय श्रीशुक उवाच– एवमेतत् पुरा पृष्टो मैत्रेयो भगवान् किल । क्षत्त्रा वनं प्रविष्टेन त्यक्त्वा स्वगृहमृद्धिमत् ॥ १ ॥ **श्रीमद्विजयध्वजतीर्थविरचिता **
पदरत्नावली ॐ श्रीमद्धनुमद्भीममध्वान्तर्गतरामकृष्णवेदव्यासात्मकलक्ष्मीहयग्रीवाय नमः
यल्लीलाजलराशिलोललहरीस्नानक्षमाणां नृणां
संसारोदधिराशु शुष्यतितरामग्न्युप्तशुष्कैधवत् ।
यस्माद्विश्वमशेषमुद्भवति यस्तत्वं परं योगिनां
श्रीमन्तं तमुपास्महे सुमनसामिष्टप्रदं विठ्ठलम् ॥ १ ॥
अगाधश्रीमद्भागवतजलराशौ मणिगणं
तृतीयस्कन्धोदभ्रममनवगाहं मृगयति ।
निमज्योन्मज्यार्थेऽनुपदमनुरक्तेऽमलधियः
कृपालेशं सन्तः खलु विदधतां मय्यनुपदम् ॥ २ ॥
अत्र मुमुक्षूणां स्वस्वयोग्यभगवदपरोक्षज्ञानोत्पत्तौ प्रधानसाधनं भक्तिरेव, तत्साधनमितरत् सर्वमिति प्रपञ्च्यते । तत्र सूतः शौनकप्रश्नपरिहाराय शुकपरीक्षित्संवादं कथयति– एवमिति ॥ यथाहं च त्वया एतत्प्रमेयं प्रति पृष्ट एवं तथा क्षत्त्राऽपि विदुरेणापि भगवांस्त्रिकालज्ञो मैत्रेयः पृष्ट इत्यन्वयः । ऋद्धिमत् स्वगृहं त्यक्त्वेत्यनेन वैराग्यं प्रथमसाधनमिति सूचितम् ॥ १ ॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/madhva-tAtparya-nirNayaH\/sarva-prastutiH\/03_tRtIyaskandhaH\/01_prathamo-dhyAyaH\/".replace(basePath, "/");
  pageVars.pageParams = {};
  pageVars.pageSource = "bhAgavatam\/madhva-tAtparya-nirNayaH\/sarva-prastutiH\/03_tRtIyaskandhaH\/01_prathamo-dhyAyaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ०१ प्रथमोऽध्यायः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०१ प्रथमोऽध्यायः">०१ प्रथमोऽध्यायः</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="एवमतत-पर-पषट-मतरय-भगवन-कल">एवमेतत् पुरा पृष्टो मैत्रेयो भगवान् किल</h2>
<p><strong>श्रीमद् भगवद्बादरायणप्रणीतम्</strong></p>
<p><strong>श्रीमद् भागवतम्</strong></p>
<p><strong>तृतीयः स्कन्धः</strong></p>
<p><strong>अथ प्रथमोऽध्यायः</strong></p>
<h1 id="ॐ-नम-भगवत-वसदवय"><strong>ॐ नमो भगवते वासुदेवाय</strong></h1>
<h1 id="शरशक-उवच"><strong>श्रीशुक उवाच–</strong></h1>
<h1 id="एवमतत-पर-पषट-मतरय-भगवन-कल-"><strong>एवमेतत् पुरा पृष्टो मैत्रेयो भगवान् किल ।</strong></h1>
<h1 id="कषततर-वन-परवषटन-तयकतव-सवगहमदधमत--१-"><strong>क्षत्त्रा वनं प्रविष्टेन त्यक्त्वा स्वगृहमृद्धिमत् ॥ १ ॥</strong></h1>
<p>**श्रीमद्विजयध्वजतीर्थविरचिता **</p>
<h3 id="पदरतनवल"><strong>पदरत्नावली</strong></h3>
<p>ॐ श्रीमद्धनुमद्भीममध्वान्तर्गतरामकृष्णवेदव्यासात्मकलक्ष्मीहयग्रीवाय नमः</p>
<p>यल्लीलाजलराशिलोललहरीस्नानक्षमाणां नृणां</p>
<p>संसारोदधिराशु शुष्यतितरामग्न्युप्तशुष्कैधवत् ।</p>
<p>यस्माद्विश्वमशेषमुद्भवति यस्तत्वं परं योगिनां</p>
<p>श्रीमन्तं तमुपास्महे सुमनसामिष्टप्रदं विठ्ठलम् ॥ १ ॥</p>
<p>अगाधश्रीमद्भागवतजलराशौ मणिगणं</p>
<p>तृतीयस्कन्धोदभ्रममनवगाहं मृगयति ।</p>
<p>निमज्योन्मज्यार्थेऽनुपदमनुरक्तेऽमलधियः</p>
<p>कृपालेशं सन्तः खलु विदधतां मय्यनुपदम् ॥ २ ॥</p>
<p>अत्र मुमुक्षूणां स्वस्वयोग्यभगवदपरोक्षज्ञानोत्पत्तौ प्रधानसाधनं भक्तिरेव, तत्साधनमितरत् सर्वमिति प्रपञ्च्यते । तत्र सूतः शौनकप्रश्नपरिहाराय शुकपरीक्षित्संवादं कथयति– एवमिति ॥ यथाहं च त्वया एतत्प्रमेयं प्रति पृष्ट एवं तथा क्षत्त्राऽपि विदुरेणापि भगवांस्त्रिकालज्ञो मैत्रेयः पृष्ट इत्यन्वयः । ऋद्धिमत् स्वगृहं त्यक्त्वेत्यनेन वैराग्यं प्रथमसाधनमिति सूचितम् ॥ १ ॥</p>
<p>**श्रीयादवार्यविरचिता **</p>
<h3 id="भगवतपरकशक"><strong>भागवतप्रकाशिका</strong></h3>
<p>ॐ श्रीमद्धनुमद्भीममध्वान्तर्गतरामकृष्णवेदव्यासात्मकलक्ष्मीहयग्रीवाय नमः</p>
<p>सुखज्ञानादिसद्रत्नः शुकयोगीन्दुसम्भवः ।</p>
<p>व्यासदेवामृतांबोधिर्भूयाद्भूत्यै ममानिशम् ॥</p>
<p>आसीद्यदुदरात्पद्ममित्यादिना पाद्मकल्पकाललक्षणादिकं यत्परीक्षिता पृष्टं तस्य सर्वस्योत्तरं विदुर-मैत्रेयसंवादमुखेनैव वक्ष्यामीत्याशयेनाह ॥ एवमेतदिति । यथाऽहमेतत्पाद्मकल्पकाललक्षणादिकमुद्दिश्य त्वया पृष्ट एवं तथा । ऋद्धिमदैश्वर्यवत्स्वगृहं त्यक्त्वा । अनेन तस्य वैराग्यं सूचितम् । क्षत्त्रा विदुरेण पृष्टः मैत्रेयस्तस्मै यदुत्तरमुक्तवांस्तत्तुभ्यम् । अभिधास्य इति शेषः ॥ १ ॥</p>
<h1 id="यद-तवय-मनतरकद-व-भगवनखलशवर-"><strong>यदा त्वयं मन्त्रकृद् वो भगवानखिलेश्वरः ।</strong></h1>
<h1 id="१परवनदरपर-हतव-परववशऽतमसतकतम--२-"><strong>१पौरवेन्द्रपुरं हित्वा प्रविवेशाऽत्मसात्कृतम् ॥ २ ॥</strong></h1>
<p>श्रीमदानन्दतीर्थभगवत्पादाचार्यविरचितः श्रीमद्भागवततात्पर्यनिर्णयः</p>
<p>ॐ श्रीमद्धनुमद्भीममध्वान्तर्गतरामकृष्णवेदव्यासात्मकलक्ष्मीहयग्रीवाय नमः</p>
<p>‘युद्धकाले तु विदुरस्तीर्थयात्रां गतोऽपि सन् । प्राय आस्ते गजपुरे पाण्डवानां २व्यपेक्षया’ इति स्कान्दे ॥ २ ॥</p>
<h3 id="पदरतनवल-1"><strong>पदरत्नावली</strong></h3>
<p>विदुरमैत्रेयसंवादं घटयितुं तीर्थयात्राकालापदेशेन प्रश्नबीजमुत्थापयति– यदा त्विति ॥ वः पितामहानामर्थे मन्त्रकृत् सन्धिकृत् सन्धिकार्येऽनुत्पन्ने पौरवेन्द्रपुरं हस्तिनापुरं त्यक्त्वा आत्मसात्कृतमुपप्लाव्याख्यपुरं यदा प्रविवेश तदा विदुरस्तीर्थयात्रार्थं गत इति शेष इत्यन्वयः । अत्र तुशब्देन ‘युद्धकाले तु विदुरस्तीर्थयात्रां गतोऽपि सन् । प्राय आस्ते गजपुरे पाण्डवानां हितेच्छया ॥’ इति वाक्यं विशिनष्टि । अनेन विदुरेण तीर्थसेवा कदाचित् कृता, न युद्धकालमारभ्य तत्समाप्ति-पर्यन्तमित्युक्तं भवति ॥ २ ॥</p>
<h3 id="परकशक"><strong>प्रकाशिका</strong></h3>
<p>ननु विदुरः कस्मिन्समये वनं प्रविष्ट इत्यपेक्षायामाह ॥ यदेति । वः पाण्डवानामर्थे मन्त्रकृद्राज्यदानोपयोगिविचारकर्ता । द्रुपदपुरोहितादिसाम्यव्यावृत्त्यर्थं तुशब्दः । पौरवेन्द्रपुरं हस्तिनापुरम् । आत्मसात्कृतं स्वाधीनमुपप्लाव्यं प्रविवेश । तदा वनं प्रविष्टेनेति पूर्वेणान्वयः । नन्वेवं विदुरो युद्धकाले नागपुरे नासीदिति प्राप्तम् । तथात्वे प्रथमस्कन्धे ‘‘तत्रासीनं कुरुपतिं धृतराष्ट्रं सहानुजमि’’ति युद्धकालसमाप्त्यनन्तरं धृतराष्ट्रसांत्वनकाले विदुरावस्थानस्योक्तत्वेन, दशमे युधिष्ठिरस्य राज्याभिषेकानन्तरं कृष्णस्य द्वारावतीप्रयाणकालेऽपि विदुरावस्थानस्य वक्ष्यमाणत्वेन तद्विरोध इत्याशङ्कां प्रमाणेनैव परिहरति ॥ युद्धकाल इति । तुशब्दोऽवधारणे । युद्धकाल एव, न सर्वदा । गतोऽपि प्राय आस्ते इत्यनेनेदं सूचयति । संधानार्थमागतः श्रीकृष्णो यदा नागपुरं हित्वोपप्लाव्यं गतस्तदनन्तरं युद्धारम्भात्पूर्वमेव विदुरस्तीर्थयात्रामुद्दिश्य गतोऽपि न दूरं गतः, किंतु समीपस्थान्येव तीर्थानि गत्वा युद्धसमाप्तिपर्यन्तं पुनर्हस्तिनपुरप्रांतमेवायातीति । प्राय इत्यनेन समीपस्थतीर्थगमनमपि न प्रतिदिनमिति सूचयति । गजपुरे गजपुरप्रान्ते । किमर्थमास्त इत्यत उक्तम् ॥ पाण्डवानां व्यपेक्षयेति । तद्विजय-विवित्सयेत्यर्थः । यद्वा । अस्मिन्समये विदुरेण दूरं न गन्तव्यमिति पाण्डवानां विशिष्टापेक्षयेत्यर्थः ॥२॥</p>
<h1 id="परकषदवच"><strong>परीक्षिदुवाच–</strong></h1>
<h1 id="कतर-कषततरभगवत-मतरयणस-सङगम-"><strong>कुत्र क्षत्तुर्भगवता मैत्रेयेणास सङ्गमः ।</strong></h1>
<h1 id="कद-व-सह-सवद-एतद-वरणय-न-परभ--३-"><strong>कदा वा सह संवाद एतद् वर्णय नः प्रभो ॥ ३ ॥</strong></h1>
<h3 id="पदरतनवल-2"><strong>पदरत्नावली</strong></h3>
<p>तीर्थनिषेविणो विदुरस्य सामान्यतो ज्ञातमैत्रेयसङ्गकालघटनोऽपि राजा देश-विशेषबुभुत्सया पृच्छति– कुत्रेति ॥ कुत्र कस्मिंस्तीर्थविशेषे । पुरान्निर्याणहेतुरपि वक्तव्य इत्यतो वर्णयेत्युक्तम् ॥ ३ ॥</p>
<h3 id="परकशक-1"><strong>प्रकाशिका</strong></h3>
<p>क्षत्रा पृष्टो मैत्रेयो यदाह तत्तुभ्यं वक्ष्यामीत्युक्ते राजा विदुरमैत्रेयसंवादः कुत्र कदा जात इति देशकालविशेषविवित्सया पृच्छतीत्याह ॥ कुत्रेति । कस्मिंस्तीर्थविशेषे कस्मान्निमित्ताद्वनं प्रविष्ट इत्यप्यत्र ग्राह्यम् ॥ ३ ॥</p>
<h1 id="न-हयलपरथदयसतसय-वदरसयमलतमन-"><strong>न ह्यल्पार्थोदयस्तस्य विदुरस्यामलात्मनः ।</strong></h1>
<h1 id="तसमन-वरयस-परशन-सधवदपबहत--४-"><strong>तस्मिन् वरीयसि प्रश्नः साधुवादोपबृंहितः ॥ ४ ॥</strong></h1>
<h3 id="पदरतनवल-3"><strong>पदरत्नावली</strong></h3>
<p>विविदिषालौल्यकारणमाह– न हीति ॥ हिशब्दो हेत्वर्थः । यस्मादल्पार्थोदयो न तस्माद् वर्णयेत्यर्थः । अत्रापि हेतुमाह– साध्विति ॥ ‘साधुस्त्रिषूचिते सौम्ये सज्जने वार्द्घुषौ पुमान्’ इति यादवः ॥ ४ ॥</p>
<h3 id="परकशक-2"><strong>प्रकाशिका</strong></h3>
<p>स्वस्य तदुभयसंवादश्रवणे च रतिं सूचयितुं तत्प्रश्नप्रतिवचनरूपं संवादं स्तौति ॥ न हीति । तस्मिन्मैत्रेये वरीयसि गुरौ । तं प्रतीति यावत् । तस्य मैत्रेयस्य परिहार इत्यपि ग्राह्यम् । हि यस्मात्साधूनां विष्ण्वादीनां वादेन कथयोपबृंहितः पूर्णः । तत्प्रतिपादक इति यावत् । तस्मादल्पस्यार्थस्य प्रयोजनस्योदयः प्राप्तिर्यस्मात्सः न किन्तु सम्पूर्णप्रयोजनजनक एवेत्यर्थः ॥ ४ ॥</p>
<h1 id="सत-उवच"><strong>सूत उवाच–</strong></h1>
<h1 id="स-एवमषवरयऽय-पषट-रजञ-परकषत-"><strong>स एवमृषिवर्योऽयं पृष्टो राज्ञा परीक्षिता ।</strong></h1>
<h1 id="परतयह-त-सबहवत-परततम-शरयतमत--५-"><strong>प्रत्याह तं सुबहुवित् प्रीतात्मा श्रूयतामिति ॥ ५ ॥</strong></h1>
<h3 id="पदरतनवल-4"><strong>पदरत्नावली</strong></h3>
<p>सूतः शौनकप्रश्नपरिहाराय तत्संवादं कथयति– स एवमिति ॥ ‘‘बहु पूर्णतायां’’ इति धातोर्देवादिसज्जननिषेवितं पूर्णं भगवन्तं वेत्तीति सुबहुविदिति । तज्ज्ञानफलमाह– प्रीतात्मेति ॥ ‘प्रियो हि ज्ञानिनोऽत्यर्थम्’ इति स्मृतेः । प्रसन्नमना वा । श्रूयतामित्यनेन वक्तव्यार्थे आदरं जनयति । उच्यमानं सहेतुकं चेत् श्रद्धां जनयति, अस्य कथं तदित्यत उक्तम्– इतीति ॥ ‘इति हेतुप्रकरणप्रकारादिषु’ इति यादवः ॥ ५ ॥</p>
<h3 id="परकशक-3"><strong>प्रकाशिका</strong></h3>
<p>सुबह्वतिपूर्णो भगवान् तं वेत्तीति सुबहुवित् । सुष्टुसर्वज्ञ इति वा । श्रूयतामित्युक्त्वा । अभिमुखीकृत्येति यावत् ॥ ५ ॥</p>
<h1 id="शरशक-उवच-1"><strong>श्रीशुक उवाच–</strong></h1>
<h1 id="यद-त-रज-सवसतनसधन-पषणननधरमण-वनषटदषट-"><strong>यदा तु राजा स्वसुतानसाधून् पुष्णन्नधर्मेण विनष्टदृष्टिः ।</strong></h1>
<h1 id="भरतरयवषठसय-सतन-वबनधन-परवशय-लकषभवन-ददह--६-"><strong>भ्रातुर्यविष्ठस्य सुतान् विबन्धून् प्रवेश्य लाक्षाभवने ददाह ॥ ६ ॥</strong></h1>
<h1 id="यद-सभय-करदवदवय-कशभमरश-सतकरम-गरहयम-"><strong>यदा सभायां कुरुदेवदेव्याः केशाभिमर्शं सुतकर्म गर्ह्यम् ।</strong></h1>
<h1 id="न-वरयमस-नप-सनषय-औरहरनतय-कचकङकमन--७-"><strong>न वारयामास नृपः स्नुषाया और्हरन्त्याः कुचकुङ्कुमानि ॥ ७ ॥</strong></h1>
<h2 id="ततपरयम"><strong>तात्पर्यम्</strong></h2>
<p><strong>यदा ददाह । यदा केशाभिमर्शः प्राप्त इति यदाशब्दो हेत्वर्थे । ‘यदा तदेति हेत्वर्थे कालार्थे चापि भण्यत’ इत्यभिधानम् ॥ ६,७ ॥</strong></p>
<h3 id="पदरतनवल-5"><strong>पदरत्नावली</strong></h3>
<p>विदुरस्य तीर्थयात्रायां निमित्तमाह– यदा त्विति ॥ अत्र यदाशब्दो हेत्वर्थः । ‘यदा तदेति हेत्वर्थे कालार्थेऽपि च भण्यत’ इति वचनात् । अधर्मेणेत्यस्यावधारणार्थे तुशब्दः । विनष्टा भगवद्विषया दृष्टिर्यस्य स तथा । असाधून् अन्यायवर्तिनः । अधर्मेण धर्मविरुद्धकर्मणा । यविष्ठस्य कनिष्ठस्य । विबन्धून् लौकिकबन्धुरहितान् । लाक्षाभवने लाक्षोपगूढगृहे ददाह । यदा यस्मात् तदा तस्मादित्येको हेतुः ॥ अयमेको हेतुरित्याह– यदेति ॥ नृपो धृतराष्ट्रः । कुचकुङ्कुमान्यस्त्रैर्नेत्र-जलैर्हरन्त्याः क्षालयन्त्याः । स्वस्य स्नुषायाः कुरुदेवस्य युधिष्ठिरस्य देव्याः पट्टाभिषिक्ताया द्रौपद्याः । सभायां गर्ह्यं निन्द्यं, सुतस्य दुःशासनस्य कर्म । केशाभिमर्शं कबरीभारपरामर्शलक्षणं न निवारयामास । यदा यस्मात् तस्मात् ॥ ६,७ ॥</p>
<h3 id="परकशक-4"><strong>प्रकाशिका</strong></h3>
<p>आदौ तावद्विदुरस्य वनप्रवेशे निमित्तं दर्शयति । यदा त्वित्यादिभिरेकादशश्लोकैः । अत्र यदाशब्दानां कालार्थत्वे बाधकं दर्शयन् विवक्षितमर्थान्तरं दर्शयति । यदेति । केशाभिमर्शः प्राप्त इत्येतद्वक्ष्यमाणश्रीकृष्णवचनाकरणविदुरगमनतद्वचनतदवमानतद्गमनानामप्युपलक्षकम् । ततश्चायमर्थः । यद्यत्र यदाशब्दाः कालवाचिनस्तदा यस्मिन् काले लाक्षाभावने ददाह तस्मिन्नेव काले तदुत्तरत्रोक्तानां केशाभिमर्शनश्रीकृष्णवचनाकरणविदुरगमनतद्वचनतदवमानांतानां निमित्तानां तन्निमित्तकस्य विदुरगमनस्य च समावेशः प्राप्तः । न चासावुपपद्यते । अतो यदाशब्दोऽत्र हेत्वर्थेऽभिमत इति । यदाशब्द इत्येक-वचनं जात्यभिप्रायेण । यदाशब्दस्य हेत्वर्थत्वे प्रमाणं दर्शयति ॥ यदेति । तदेति तच्छब्दग्रहणेन मूले यदाशब्दाऽपेक्षिततयाऽवश्यमध्याहार्यस्तदाशब्दोऽपि हेत्वर्थ इति सूचयति ॥ ततश्चायं मूलार्थः । राजा धृतराष्ट्रो विनष्टदृष्टिर्विगतधर्मज्ञानी । तुशब्दोऽवधारणे । अधर्मेणेत्यत्र सम्बध्यते । धर्मविरुद्धकर्मणैव । यविष्ठस्य कनिष्ठस्य पाण्डोर्विबन्धून्पितृरहितान्यदा यस्माद्ददाह तदा तस्मादित्यादिना वक्ष्यमाणेनान्वयः । एवमेवाग्रेतनानामपि यदाशब्दानामन्वयो द्रष्टव्यः ॥ यदा यस्मात्कुरुदेवस्य कुरुश्रेष्ठस्य युधिष्ठिरस्य देव्या राज्याभिषिक्तस्त्रियः । केशाभिमर्शरूपं गर्ह्यं निन्द्यं, सुतस्य दुःशासनस्य कर्म । नृपो धृतराष्ट्रः । कथम्भूतायाः । स्नुषायाः पुत्रभार्यायाः । पुनः कथम्भूताया और्दुःखोद्रेकेण निर्गतनेत्रजलैः । कुचयोर्लिप्तकुङ्कुमानि । कुङ्कुमकेसरयुक्तगन्धलेपमिति यावत् । हरन्त्याः क्षालयन्त्याः । अनेन विशेषणद्वयेन धृतराष्ट्रस्यातीवनिर्घृणत्वं सूचयति ॥ ६,७ ॥</p>
<h1 id="दयत-तवधरमण-जतसय-सध-सतयवलमबसय-वनगतसय१-"><strong>द्यूते त्वधर्मेण जितस्य साधोः सत्यावलम्बस्य वनागतस्य१ ।</strong></h1>
<h1 id="न-यचतऽदत-समयन-दय-तमजषण-यदजतशतर--८-"><strong>न याचितोऽदात् समयेन दायं तमोजुषाणो यदजातशत्रोः ॥ ८ ॥</strong></h1>
<h3 id="पदरतनवल-6"><strong>पदरत्नावली</strong></h3>
<p>अयं तृतीयो हेतुरित्याह– द्यूते त्विति ॥ तुशब्दोऽवधारणार्थः, अधर्मेणेत्यनेन सम्बध्यते । साधुत्वादीनि पितृधनदानयोग्यत्वहेतव इति प्रकाशनायोक्तानीति । अवलम्ब आधारयष्टिः । दायं स्वस्य प्राप्तियोग्यं पितृधनं वनवासावसानसमये नादादिति यत् तस्मादिति शेषः । तत्र हेतुः– तम इति ॥ तमो यथार्थज्ञानग्लानिकारणं पुत्रवचनं जुषाणः सेवमानोऽङ्गीकुर्वाण इत्यर्थः ॥ ८ ॥</p>
<h3 id="परकशक-5"><strong>प्रकाशिका</strong></h3>
<p>द्यूते त्विति । तुशब्दोऽवधारणार्थः । अधर्मेणेत्यनेन सम्बध्यते । सत्यावलम्बस्य सत्यं सत्यवचनमेवावलम्ब आधारयष्टिर्यस्येत्यर्थः । वनागतस्य वनादागतस्य । वनं गतस्येति पाठे वने क्लेशितस्येत्यर्थः । साधोरित्यादीनि अजातशत्रुविशेषणानि तस्य दायदानयोग्यतोपपादकानि । समयेन द्यूतपरिकल्पितकालविशेषसमापनरूपेण निमित्तेन याचितः । नृप इति वर्तते । दायं पितृधनम् । तमोजुषाणस्तामसपुत्रासक्तः । यद्यस्मात्तस्मात् ॥ ८ ॥</p>
<h1 id="यद-त-परथपरहत-सभय-जगदगररयन-जगद-कषण-"><strong>यदा तु पार्थप्रहितः सभायां जगद्गुरुर्यानि जगाद कृष्णः ।</strong></h1>
<h1 id="न-तन-पसममतयनन-रजऽनमन-१हतपणयलश--९-"><strong>न तानि पुंसाममृतायनानि राजाऽनुमेने १हृतपुण्यलेशः ॥ ९ ॥</strong></h1>
<h3 id="पदरतनवल-7"><strong>पदरत्नावली</strong></h3>
<p>चतुर्थं हेतुमाह– यदा त्विति ॥ पार्थेन युधिष्ठिरेण प्रहितः प्रेषितः । पुंसाम-मृतायनानि मोक्षादिसकलपुरुषार्थसाधनानि । हतः पुण्यलेशो यस्य स तथा । लिश अल्पीभाव इति धातुः । अनेन पापं बहुलं पुण्यमल्पं तदपि नष्टमित्युक्तं भवति । इदमेव सुखलेशविनाशकारण-मित्यस्मिन्नर्थे तुशब्दः । गुरुमात्रस्यापि वाक्यं ग्राह्यं किमु जगद्गुरोरित्यभिप्रायेण तथोक्तम् ॥ ९ ॥</p>
<h3 id="परकशक-6"><strong>प्रकाशिका</strong></h3>
<p>यदा यस्मात्पार्थेन युधिष्ठिरेण प्रहितः प्रेषितः । अमृतायनानि मोक्षादिसकल-पुरुषार्थसाधनानि । तु विशेषेण जगादेत्यन्वयः । राजा धृतराष्ट्रः । अनुमेने आनुकूल्येन ज्ञातवान् । हृतः पुण्यलेशो यस्य स तथोक्तः । अनेन गुरुमात्रस्यापि वचनं नोल्लङ्घ्यं, किमु जगद्गुरोः । अतोऽतीवपापं प्राप्तम् । यच्चाल्पं पुण्यं संपादितं तदपि नष्टमिति सूचयति ॥ ९ ॥</p>
<h1 id="यदपहत-भवन-परवषट-मनतरय-पषट-कल-परवजन-"><strong>यदोपहूतो भवनं प्रविष्टो मन्त्राय पृष्टः किल पूर्वजेन ।</strong></h1>
<h1 id="अथह-त-मनतरदश-वरयन-यनमनतरण-वदरक-वदनत--१०-"><strong>अथाह तं मन्त्रदृशां वरीयान् यन्मन्त्रिणो वैदुरिकं वदन्ति ॥ १० ॥</strong></h1>
<h3 id="पदरतनवल-8"><strong>पदरत्नावली</strong></h3>
<p>ततः किं विदुरस्य तीर्थयात्रायामित्यतो विशेषहेतुमाह– यदेति ॥ पूर्वजेन ज्येष्ठेन यदोपहूतो भवनं प्रविष्टो विदुरो मन्त्राय स्वकर्तव्यतालोचनाय पृष्टः ‘किं कार्यं तद् ब्रवीहि इति’ अथ तदा मन्त्रदृशां मन्त्रज्ञानां वरीयान् तं धृतराष्ट्रमाह । मन्त्रदृग्वरीयस्त्वं कुत इति तत्राह– यदिति ॥ वैदुरिकं विदुरेणोक्तम् । यद् यस्मात्तस्मादिति शेषः । कृष्णे सन्धिकार्यमनुत्पाद्योपप्लाव्यं गते सत्युपहूत इत्यस्मिन्नर्थे किलशब्दः ॥ १० ॥</p>
<h3 id="परकशक-7"><strong>प्रकाशिका</strong></h3>
<p>यदा यस्मात् । अथोपप्लाव्यं प्रति कृष्णगमनानन्तरम् । पूर्वजेनाग्रजेन मन्त्राय विचारायोपहूतः सन् भवनं प्रविष्टो विदुरस् तं धृतराष्ट्रं प्रति मन्त्रदृशां विचारज्ञानिनां वरीयान् श्रेष्ठः । मन्त्रदृग्वरीयस्त्वं कुत इत्यत उक्तम् ॥ यन्मन्त्रिण इति । यद्यस्मादन्ये मन्त्रिणो वैदुरिकं विदुरेणोक्तमेव स्वराजादिकं प्रति वदन्ति तस्मात् । राजनीतिसंप्रदायप्रवर्तकत्वादित्युक्तं भवति ॥ १० ॥</p>
<h1 id="अजतशतर-परतयचछ-दय-ततकषत-दरवषह-तवग-"><strong>अजातशत्रोः प्रतियच्छ दायं तितिक्षतो दुर्विषहं तवागः ।</strong></h1>
<h1 id="सहनज-यतर-वकदर-ह-सवशतरह-य-तवमल-बभष--११-"><strong>सहानुजो यत्र वृकोदरो हि स्वशत्रुहा यं त्वमलं बिभेषि ॥ ११ ॥</strong></h1>
<h3 id="पदरतनवल-9"><strong>पदरत्नावली</strong></h3>
<p>किमाहेति तत्राह– अजातशत्रोरिति ॥ प्रतियच्छ प्रदेहि । प्रदाने हेतुमाह– सहानुज इति ॥ हिशब्दो हेत्वर्थः । यत्र यस्य युधिष्ठिरस्य अभिप्रेतसाधक इति शेषः । किमसौ यम इति तत्राह– यमिति ॥ यं भीमं प्रति । अत्रापि हेतुमाह– स्वशत्रुहेति ॥ स्वस्य राज्यलक्षणद्रव्यस्य शत्रवो दुर्योधनादयस् तान् हतवानिति । निश्चितत्वात् तथा प्रयोगः ॥ ११ ॥</p>
<h3 id="परकशक-8"><strong>प्रकाशिका</strong></h3>
<p>किमाहेत्यत आह ॥ अजातशत्रोरिति । प्रतियच्छ प्रदेहि । दुर्विषहं विशेषेण दुःसहम् । आगोऽपराधम् । तितिक्षतः सहमानस्य । अप्रदाने किं बाधकमित्यतो भीमार्जुनाभ्यां भवदीयवध एवेत्याशयेनाह ॥ सहानुज इति । यत्र युधिष्ठिरपक्षे । हिशब्दो हेत्वर्थः । स्वशत्रुहा स्ववैरिसंहारसमर्थः । तदेव कुत इत्यत उक्तम् ॥ यमिति । यमर्जुनसहितं भीमं प्रति ॥ ११ ॥</p>
<h1 id="यद-त-परथन-भगवन-मकनद-गहतवन-१सकषतदवदव-"><strong>यदा तु पार्थान् भगवान् मुकुन्दो गृहीतवान् १सक्षितिदेवदेवः ।</strong></h1>
<h1 id="आसत-सवपरय-यददवदव-वनरजतशषनदवदव--१२-"><strong>आस्ते स्वपुर्यां यदुदेवदेवो विनिर्जिताशेषनृदेवदेवः ॥ १२ ॥</strong></h1>
<h3 id="पदरतनवल-10"><strong>पदरत्नावली</strong></h3>
<p>राज्यप्रदाने बलवद्धेत्वन्तरं चाह– यदा त्विति ॥ क्षितिदेवा ब्राह्मणास् तेषां देवः पूज्यः । मुक्तिमपि ददाति किमु राज्यमित्यतो– मुकुन्द इति ॥ एवंविधसामार्थ्यवान् पार्थान् गृहीतवानिति यदा तस्माच्च । सोऽपि न दूरस्थ इत्याह– आस्त इति ॥ स्वेषां पाण्डवानां पुर्यामुपप्लाव्याख्यायामास्त इति यस्मात् तस्माच्च । साम्प्रतं सावसर इत्याह– विनिर्जितेति ॥ १२ ॥</p>
<h3 id="परकशक-9"><strong>प्रकाशिका</strong></h3>
<p>श्रीकृष्णद्रोहोऽपि बाधक इत्याशयेनाह ॥ यदा त्विति । यदा यस्माद् गृहीतवान् विशेषेणात्मीयत्वेन स्वीकृतवान् तस्माद्दायं प्रतियच्छेत्यन्वयः । मुकुन्द इत्यनेन भक्तानां मोक्षमपि संपादयति किमु राज्यमिति सूचयति । क्षितिदेवा ब्राह्मणा देवा इंद्रादयः । तैः सहित इत्यनेन देवब्राह्मणानुग्रहोऽपि युधिष्ठिरेऽस्तीति तद्द्रोहोऽपि भविष्यतीति सूचयति । सोऽपि तत्समीप एवा-स्तीत्याह ॥ आस्त इति । स्वेषां पाण्डवानां पुर्यामुपप्लाव्यनगरसंज्ञायां यदुदेवानां यादवश्रेष्ठानां च देवः पूज्यः । अनेन यादवद्रोहोऽपि तव भविष्यतीति सूचयति । सोऽन्यत्र न व्यासक्त इत्याह ॥ विनिर्जितेति । विशेषेण निर्जिता नृदेवा राजानस्तेषां देवाः श्रेष्ठा येन स तथोक्तः ॥ १२ ॥</p>
<h1 id="स-एष-दष-परषदवडसत-गहन-गह-परवषट-यमपतयमतय-"><strong>स एष दोषः पुरुषद्विडास्ते गृहान् (गृहं) प्रविष्टो यमपत्यमत्या ।</strong></h1>
<h1 id="पषणस-कषणद-वमख-गतशरसतयजशवथन-कलकशलय--१३-"><strong>पुष्णासि कृष्णाद् विमुखो गतश्रीस्त्यजाश्वथैनं कुलकौशलाय ॥ १३ ॥</strong></h1>
<h3 id="पदरतनवल-11"><strong>पदरत्नावली</strong></h3>
<p>पुत्रसंवादाभावाद् युधिष्ठिराय राज्यं न दत्तमिति धृतराष्ट्राभिप्रायं विद्वान् विदुरो विष्णुवैष्णवद्वेषिणः पुत्रस्यापि परित्यागः श्रेयानिति वक्ति– य एष इति ॥ हे ज्येष्ठ । त्वं यमपत्य-मत्या न पतति कुलं यस्मात्तदपत्यमिति बुद्ध्या पुष्णासि स एष गृहं प्रविष्ट आस्त इत्यन्वयः । कीदृशः? दोषः पापात्मा । पुरुषं पूर्णषड्गुणं विष्णुं द्वेष्टीति पुरुषद्विड् । कुतः? कृष्णाद् विमुखः । उपलक्षणमेतत् । तद्भक्तविमुखश्च । अत एव गतश्रीः श्रीप्रसादरहितः । यत एवंविधोऽथ तस्मात् कुलकौशलायाशु कालक्षेपमन्तरेणैनं दुर्योधनं त्यजेत्यन्वयः ॥ १३ ॥</p>
<h3 id="परकशक-10"><strong>प्रकाशिका</strong></h3>
<p>औरसपुत्रमतिक्रम्य कथं युधिष्ठिराय राज्यं देयमित्यत आह ॥ स एष इति ॥ हे अग्रज त्वं, यम् अपत्यमत्या, कुलं न पतति यस्मात् तदपत्यमिति बुद्ध्या पुष्णासि राज्यदानादिना वर्धयसि । स एष दोषः सर्वदोषाभिमानी कलिः स्वयमेव त्वत्पुत्ररूपेण गृहान् प्रविष्ट आस्ते । कुतः । यतः पुरुषो भगवान् तं द्वेष्टीति पुरुषद्विट् । एतदपि कुतः । यतः कृष्णाद्विमुखस्तदाज्ञाया अकरणात् । अत एव गतश्रीर्लक्ष्मीकटाक्षरहितोऽथ तस्मादेनम् । आशु कालक्षेपमन्तरेण । त्यज । पुत्रः कथं त्याज्य इत्यत आह ॥ कुलकौशलायेति । ‘‘त्यजेदेकं कुलस्यार्थ’’ इति न्यायमनेन सूचयति ॥ १३ ॥</p>
<h1 id="इतयचवसततर-सयधनन-परवदधकपसफरतधरण-"><strong>इत्यूचिवांस्तत्र सुयोधनेन प्रवृद्धकोपस्फुरिताधरेण ।</strong></h1>
<h1 id="असतकत-सतसपहणयशल-कषतत-सकरणनजसबलन--१४-"><strong>असत्कृतः सत्स्पृहणीयशीलः क्षत्ता सकर्णानुजसौबलेन ॥ १४ ॥</strong></h1>
<h3 id="पदरतनवल-12"><strong>पदरत्नावली</strong></h3>
<p>स्ववचनादिकं धृतराष्ट्रेण नाङ्गीकृतमित्येतावता विदुरस्य तीर्थयात्राकरणविरागहेतुः कः प्राप्त इति तत्राह– इतीति ॥ इतिशब्द आदिवचनः । एवमादिवाक्यमुक्तवान् । प्रकारवचनो वा । स्फुरणं संचलनम् । तत्र ज्येष्ठस्य पुरतो ऽसत्कृतो धिक्कृतः ॥ १४ ॥</p>
<h3 id="परकशक-11"><strong>प्रकाशिका</strong></h3>
<p>इति अनेन प्रकारेण । धृतराष्ट्राय हितमूचिवान्विदुरः । तत्र धृतराष्ट्रपुरोदेशे । स्फुरितश्चलितोऽधरोष्ठो यस्य तेनासत्कृतो धिक्कृतः । सद्भिः स्पृहणीयमपेक्षणीयं शीलं यस्य सः ॥ १४ ॥</p>
<h1 id="क-एनमतरपजहव-जहम-दसय-सत-यदबलनव-पषट-"><strong>क एनमत्रोपजुहाव जिह्मं दास्याः सुतं यद्बलिनैव पुष्टः ।</strong></h1>
<h1 id="तसमन-परतप-परकतय-आसत-नरवसयतमश-परचछवसन--१५-"><strong>तस्मिन् प्रतीपः परकृत्य आस्ते निर्वास्यतामाशु पुराच्छ्वसानः ॥ १५ ॥</strong></h1>
<h3 id="पदरतनवल-13"><strong>पदरत्नावली</strong></h3>
<p>धिक्कारप्रकारमाह– क एनमिति ॥ दास्याः सुतमित्याक्रोशे षष्ठी । उपजुहाव आहूतवान् । जिह्मं वक्रहृदयम् । यस्य पुंसो बलिना अपवर्जितान्नेन । तस्मिन् पुंसि प्रतीपः विरोधी । परेषां मम विरोधिनां पाण्डवानां कृत्ये कार्ये आस्ते यस्मात् तस्मादिति शेषः । निर्वास्यतां निष्कास्य-ताम् । श्वसानः श्वासमात्रावशेषी । स्वकृतो दोषः स्वस्यैवेति सूचनाय शानच्प्रयोगः ॥ १५ ॥</p>
<h3 id="परकशक-12"><strong>प्रकाशिका</strong></h3>
<p>धिक्कारप्रकारमेवाह ॥ क इति । दास्याः सुतमित्याक्रोशे षष्ठी । उपजुहाव आहूतवान् । जिह्मं कपटिनम् । यस्य मम बलिना दत्तान्नेन पुष्टस्तस्मिन् मयि प्रतीपो विरोधकृत् । परेषां मद्वैरिणां पाण्डवानां कृत्ये कार्ये तत्संपादनार्थमास्ते यस्मात्तस्मात्पुरान् निर्वास्यतां बहिः स्थाप्यताम् । श्वसानः श्वासमात्रावशेषः । अनेन सम्यक् ताडनपूर्वकमिति सूचयति ॥ १५ ॥</p>
<h1 id="स-इतथमतयलबणकरणबणरभरत-पर-मरमस-तडतऽप-"><strong>स इत्थमत्युल्बणकर्णबाणैर्भ्रातुः पुरो मर्मसु ताडितोऽपि ।</strong></h1>
<h1 id="समयन-धनरदवर-नधय-मय-गतवयथऽयदर-मनयन--१६-"><strong>स्मयन् धनुर्द्वारि निधाय मायां गतव्यथोऽयादुरु मानयानः ॥ १६ ॥</strong></h1>
<h3 id="पदरतनवल-14"><strong>पदरत्नावली</strong></h3>
<p>सम्भावितस्य ताडनात् प्रागेव निर्गमनं श्रेय इति भावं श्लोकद्वयेन सूचयन्नाह– स इति ॥ भ्रातुर् धृतराष्ट्रस्य । स्मयन् मन्दस्मितं कुर्वन्
। मायां पुत्र इत्यादिस्नेहलक्षणां हरेर्बन्धकशक्ति-मुरु मानयानः बहुमन्वानः सोऽयाद् ययौ । तीर्थमिति शेषः ॥ १६ ॥</p>
<h3 id="परकशक-13"><strong>प्रकाशिका</strong></h3>
<p>एवमुक्ते विदुरः किं व्यथितो जातो नेत्याह ॥ स इति । कर्णबाणैः कर्णयोर्बाण-तुल्यैर्वचनैर् भ्रातुर्धृतराष्ट्रस्य । स्मयन्मन्दस्मितं कुर्वन् । मायां हरेः पुत्रादिस्नेहापादिकां बन्धकशक्तिमुरु बहु मानयानः । अहो आश्चर्यम् । कथमीश्वरबन्धकशक्तिर्जगद्विमोहिकेत्यादि वदन्निति यावत् । तन्निःसारणात्पूर्वमेव स्वयमेवायात् । वनं प्रतीति शेषः । किं कृत्वा । तस्य द्वारि धनुर्निधाय । पाण्डवानां सङ्गत्याऽस्माभिरयं योत्स्यतीति तेषां शङ्कां परिहर्तुं धनुर्निधानमिति ध्येयम् ॥ १६ ॥</p>
<h1 id="स-नरगत-करवपणयलबधगजहवयत-तरथपद-पदन-"><strong>स निर्गतः कौरवपुण्यलब्धगजाह्वयात् तीर्थपदः पदानि ।</strong></h1>
<h1 id="अनवकरमत-पणयचकरषयरवयमधषठत-यन-सहसरमरत--१७-"><strong>अन्वाक्रमत् पुण्यचिकीर्षयोर्व्यामधिष्ठितो यानि सहस्रमूर्तिः ॥ १७ ॥</strong></h1>
<h3 id="पदरतनवल-15"><strong>पदरत्नावली</strong></h3>
<p>पुण्यलब्धेत्यनेन हस्तिनपुरमपि पुण्यक्षेत्रमिति सूचयति । तीर्थपदः हरेः । पदानि स्थानानि । सहस्रमूर्तिर् अनन्तमूर्तिः । ‘तदेतत् सहस्रं तत् सर्वम् ’ इति श्रुतिः ॥ १७ ॥</p>
<h3 id="परकशक-14"><strong>प्रकाशिका</strong></h3>
<p>वने किं व्यर्थमेवायुर्नीतं नेत्याह ॥ स निर्गत इति । तीर्थपदो हरेः पदानि स्थानानि । क्षेत्राणीति यावत् । अनुक्रमेणैवाक्रमद्गतवान् । पुण्यचिकीर्षुर्हरिप्रीतिजनकपुण्यसंपादनेच्छुर्यानि क्षेत्राणि । सहस्रमूर्तिर्भगवान् । कथमेकस्य समग्ररूपेणानेकक्षेत्रावस्थानमिति शङ्कापरिहारायेदमिति ज्ञातव्यम् ॥ १७ ॥</p>
<h1 id="वनष-पणयपवनदरकञजषवपङकतयष-सरतसरसस-"><strong>वनेषु पुण्योपवनाद्रिकुञ्जेष्वपङ्कतोयेषु सरित्सरस्सु ।</strong></h1>
<h1 id="अननतलङग-समलङकतष-चचर-तरथयतनषवननय--१८-"><strong>अनन्तलिङ्गैः समलङ्कृतेषु चचार तीर्थायतनेष्वनन्यः ॥ १८ ॥</strong></h1>
<h3 id="पदरतनवल-16"><strong>पदरत्नावली</strong></h3>
<p>एतदेव विशिनष्टि– वनेष्विति ॥ तीर्थानां शुद्धजलानामायतनेषु स्थानेषु । नित्यशुद्धस्य हरेः सन्निधानस्थानेषु वा । पुण्यशब्दः प्रत्येकमभिसम्बध्यते । उपवनेषु पुरोपकण्ठवनेषु, अद्रिषु श्रीपर्वतादिषु, कुञ्जेषु सिंहगिरिव्रजाद्यणुतरपर्वतेषु, वनेषु वृन्दावनेषु । सेव्यत्वे हेतुमाह– अपङ्केति ॥ सरित्सु गोदावर्यादिनदीषु, सरस्सु पुष्करादिषु, अनन्तस्य हरेर्लिङ्गैः प्रतिमाभिः सम्यगलङ्कृतेषु ॥ १८ ॥</p>
<h3 id="परकशक-15"><strong>प्रकाशिका</strong></h3>
<p>एतदेव विशदयति ॥ वनेष्विति । वनेषु पुण्यवनेषु । पुण्यानि यान्युपवनानि ये च पुण्याद्रयो यानि च पुण्यानि कुञ्जानि लतादिभिर् गूढस्थानानि तेषु । अपङ्कं शुद्धं तोयं येषु तेषु । अनन्तलिङ्गैर्हरिप्रतिमाभिः सम्यगलङ्कृतेषु तीर्थायतनेषु तीर्थेष्वायतनेषु क्षेत्रेषु चानन्य एकाकी ॥ १८ ॥</p>
<h1 id="ग-परयटन-मधयववकतवतत-सदऽऽपलतऽधशयनवधत-"><strong>गां पर्यटन् मेध्यविविक्तवृत्तिः सदाऽऽप्लुतोऽधःशयनावधूतः ।</strong></h1>
<h1 id="अलकषत-१सवरवधतवष-वरतन-चर-हरतषणन--१९-"><strong>अलक्षितः १स्वैरवधूतवेषो व्रतानि चेरे हरितोषणानि ॥ १९ ॥</strong></h1>
<h3 id="पदरतनवल-17"><strong>पदरत्नावली</strong></h3>
<p>चरणं विशिनष्टि– गामिति ॥ गां भूमिम् । मेध्यैः शुद्धैर् विविक्तैः पृथग्भूतैर् वृक्षात् पतितैः । पत्रादिभिर् वृत्तिर् आजीविका जीवनं यस्य स तथोक्तः । यद्वा शुद्ध एकान्तस्थले वृत्तिरवस्थानं यस्य स तथा । अधःशयनेन स्थण्डिले शयनेन अवधूतः, रजोरूषितदेहः स्वैः स्वकीयैरलक्षितोऽविज्ञातः । अवधूता वायुनोद्धूताः केशा यस्य स तथा । यद्वा अवधूतवेषवद्वेषो यस्य स तथा । कीदृशानि तानि ? हरितोषणानि, यानि यानि व्रतानि चेरे तानि तानि सर्वाण्यपि हरिप्रसादजनकानीत्यर्थः । अनेनोद्देश्यदेवतावशीकरणसमर्थानीति व्रतशब्दनिर्वचनं सूचितम् । वृञ् वरण इति धातोर् व्रियतेऽनेनैतदित्यस्मिन्नर्थे व्रतमिति रूपं सिध्यति ॥ १९ ॥</p>
<h3 id="परकशक-16"><strong>प्रकाशिका</strong></h3>
<p>चरणसमये तस्य स्थितिं दर्शयति ॥ गामिति । गां भूमिं मेध्यैः शुद्धैर् विविक्तैर्वृक्षात्पतितैः पत्रादिभिर्वृत्तिर्वर्तनं जीवनं यस्य स तथोक्तः । मेध्ये शुद्धे विविक्ते एकान्तस्थले वृत्तिर्वर्तनं यस्येति वा । अधःशयनेनावधूतो रजोरूषितदेहः । स्वैः स्वकीयैरलक्षितोऽदृष्टोऽवधूतोऽवज्ञया त्यक्त उन्मत्तादिस्तद्वद्वेषो यस्य स तथोक्तः । अवधूतकेश इति पाठेऽवधूता वायुना कंपिताः केशा यस्येति व्याख्येयम् ॥ १९ ॥</p>
<h1 id="इतथ-वरजन-भरतमव-वरष-कलन-यवद-गतवन-परभसम-"><strong>इत्थं व्रजन् भारतमेव वर्षं कालेन यावद् गतवान् प्रभासम् ।</strong></h1>
<h1 id="तवचछशस-कषतमकचकरमकतपतरमजतन-परथ--२०-"><strong>तावच्छशास क्षितिमेकचक्रामेकातपत्रामजितेन पार्थः ॥ २० ॥</strong></h1>
<h3 id="पदरतनवल-18"><strong>पदरत्नावली</strong></h3>
<p>कर्मभूमित्वाद् भारतवर्षमेवाटितवान् नान्यदित्यस्मिन्नर्थे एवशब्दः । केनचित् कालेन । यावद्यदा । तावत्तदा । पार्थोऽजितेन कृष्णेनोक्तविधिना एकचक्रामेकाज्ञाम् एकमेवातपत्रं श्वेतच्छत्रं यत्र सा तथा ताम् । क्षि निवासगत्योरिति धातोः सर्वत्र सन्निवासः, सुगमनम् । चोराद्युपद्रवो नास्तीत्येतत्सूचनाय क्षितिमिति प्रायोजि । इत्थमित्यनेन नियमभङ्गो नास्तीति सूच्यते ॥ २० ॥</p>
<h3 id="परकशक-17"><strong>प्रकाशिका</strong></h3>
<p>भारतमेव वर्षं, नान्यत् । अन्यस्य कर्मभूमित्वाभावात् । कालेन केनचित्कालेन । यावद्यदा तावत्तदा । एकं चक्रमाज्ञा यस्यां ताम् । एकम् आतपत्रं यस्यां ताम् । अजितेन श्रीकृष्णेन निमित्तेन । पार्थो युधिष्ठिरः ॥ २० ॥</p>
<h1 id="ततरथ-शशरव-सहदवनषट-वन-यथ-१वणजवहनसशरयम-"><strong>तत्राथ शुश्राव सुहृद्विनष्टिं वनं यथा १वेणुजवह्निसंश्रयम् ।</strong></h1>
<h1 id="ससपरधय-दगधमथनशचन-सरसवत-परतयगयय-तषणम--२१-"><strong>संस्पर्धया दग्धमथानुशोचन् सरस्वतीं प्रत्यगियाय तूष्णीम् ॥ २१ ॥</strong></h1>
<h2 id="ततपरयम-1"><strong>तात्पर्यम्</strong></h2>
<p><strong>सुहृद्विनष्टिं यदुकुलविनष्टिमेष्याम् । ‘विदुरस्तु प्रभासस्थः शापं सङ्क्षेपतोऽशृृणोत् । यदूनां विस्तरात्पश्चादुद्धवाद्यमुनामन्वि’ति स्कान्दे । भारतविरोधाच्चान्यथा ॥ २१ ॥</strong></p>
<h3 id="पदरतनवल-19"><strong>पदरत्नावली</strong></h3>
<p>प्रभासतीर्थागमनेन कश्चिदर्थविशेषः सूचितः । कोऽसाविति तत्राह– तत्रेति ॥ अथ प्रभासक्षेत्रगमनानन्तरं तत्र प्रभासे तिष्ठन् विदुरः सुहृदां यदूनां विनष्टिं विप्रशापनिमित्तविनाशं शुश्रावेत्यन्वयः । ‘विदुरस्तु प्रभासस्थः शापं संक्षेपतोऽशृृणोत् । यदूनां विस्तरात् पश्चादुद्धवाद् यमुना-मनु ॥’ इति वचनाद् विप्रशापेन भविष्यन्तं यदुविनाशं श्रुतवानित्यर्थः । अन्यथा महाभारतविरोधः स्यात् । तज्जिज्ञासुस्तत्रागमत् किम् ? नेत्याह– यथेति ॥ वायुनोद्धूतवेणुसङ्घर्षणलक्षणसंस्पर्शोत्थित-वह्निना तदाश्रयं वनं यथा दग्धं भविष्यति तथा विप्रशापहेतुसंस्पर्धयाऽन्योन्यमर्मस्पर्शनवचनोत्थितकलह-वह्निना दहिष्यत् स्वकुलम् अनुशोचन् अथ प्रत्यक् सरस्वतीं पश्चिमवाहिनीं नाम्ना सरस्वतीं नदीमिया-येत्यन्वयः । तूष्णीमित्यनेन दुःखेन क्षेत्रवासिनो नापृच्छदिति सूचयति ॥ २१ ॥</p>
<h3 id="परकशक-18"><strong>प्रकाशिका</strong></h3>
<p>अथ प्रभासप्राप्त्यनन्तरं, तत्र प्रभासे । सुहृदां विनष्टिं विनाशं शुश्राव । नन्वत्र सुहृच्छब्देन के विवक्षिताः । न च दुर्योधनादयः । तन्नाशस्य पूर्वमेव श्रुतत्वात् । नापि पाण्डवादयो वा । तेषां तदा विनाशाभावात् । अन्यथाऽजितेन पार्थः शशासेत्युुक्तिविरोधात् । अतोऽत्र विवक्षितं तात्पर्यं दर्शयति ॥ सुहृद्विनष्टिमिति । तथा च सुहृच्छब्देन यादवा एव विवक्षिताः । तेषां विनष्टिरेष्याऽनागताऽत्र विवक्षिता तामेव शुश्राव । न तु जातां तदानीं जातं तज्जनकं विप्रशापमेव शुश्रावेत्यर्थः । अतो न कोऽपि विरोध इति भावः ।</p>
<p>ननु विप्रशापो यमुनायामुद्धवात् श्रुत इत्यग्रे स्पष्टमतः कथमिदानीं स श्रुत इति व्याख्यायत इत्यतोऽत्र प्रमाणमाह ॥ विदुरस्त्विति । तुशब्दोऽवधारणे । संक्षेपत इत्यनेन सम्बध्यते । वर्तमान-यदुविनष्टिपरत्वेन व्याख्याने भारतविरोधं चाह ॥ भारतेति । अन्यथा विनष्टेरेष्यत्वाभावे । ततश्चायं श्लोकार्थः ॥ यथा संस्पर्धया सङ्घर्षविशेषेण वेणुजवह्निसंश्रयं वनं दग्धं भवति तथा संस्पर्धयाऽन्योन्यनर्म-वचनजनितस्पर्धाविशेषेण भविष्यन्तीं सुहृदां यदूनां विनष्टिं तज्जनकं विप्रशापं संक्षेपत एव शुश्राव । अथ शापश्रवणानन्तरमनुशोचन् तान्प्रति शोकं कुर्वन् प्रत्यक् सरस्वतीं पश्चिमदिग्वाहिनीं सरस्वतीसंज्ञां नदीमियाय जगाम ॥ २१ ॥</p>
<h1 id="तसय-तरतसयशनस-मनशच-पथरथगनरसतसय-वय-"><strong>तस्यां त्रितस्योशनसो मनोश्च पृथोरथाग्नेरसितस्य वायोः ।</strong></h1>
<h1 id="तरथ-सदससय-गव-गहसय-यचछरदधदवसय-स-आसषव--२२-"><strong>तीर्थं सुदासस्य गवां गुहस्य यच्छ्राद्धदेवस्य स आसिषेवे ॥ २२ ॥</strong></h1>
<h3 id="पदरतनवल-20"><strong>पदरत्नावली</strong></h3>
<p>दुःखाग्निसन्तप्तस् तत्र सरस्वत्यां मर्तुं किं गत इति तत्राह– तस्यामिति ॥ अनेन विदुरस्य शास्त्रज्ञानाधिक्यं सूचयति । यतः संसारः क्षणभङ्गुरोऽतस् तीर्थस्नानादिना शुद्धान्तःकरणस्य भगवदपरोक्षज्ञानेन पुरुषार्थः स्यादित्यनेन तीर्थस्नानमकारि नान्यो व्यापार इति ॥ २२ ॥</p>
<h3 id="परकशक-19"><strong>प्रकाशिका</strong></h3>
<p>तस्यां सरस्वत्यां विद्यमानाम् । त्रितस्य तन्नामकस्य ऋषेः । तीर्थमिति प्रत्येकं षष्ठ्यन्तेन सम्बध्यते । यत्त्रितादीनां तीर्थं तत् स विदुर आसिषेवे सम्यक् सेवितवान् ॥ २२ ॥</p>
<h1 id="अनयन-चह-दवजदवदव-कतन-ननयतनन-वषण-"><strong>अन्यानि चेह द्विजदेवदेवैः कृतानि नानायतनानि विष्णोः ।</strong></h1>
<h1 id="परतयङकमखयङकतमनदरण-यददरशनत-कषणमनसमरनत--२३-"><strong>प्रत्यङ्कमुख्याङ्कितमन्दिराणि यद्दर्शनात् कृष्णमनुस्मरन्ति ॥ २३ ॥</strong></h1>
<h2 id="ततपरयम-2"><strong>तात्पर्यम्</strong></h2>
<p><strong>प्रत्यङ्कमुख्यो विष्णुः । ‘ब्रह्मा प्रत्यङ्कवान् १विष्णुः सम्यग्लक्षणवत्तम’ इति तन्त्रमालायाम् ॥ २३ ॥</strong></p>
<h3 id="पदरतनवल-21"><strong>पदरत्नावली</strong></h3>
<p>न केवलं नदीतीर्थान्येव निषेवितानि किन्तु तद्देशभवानि क्षेत्राणीत्याह– अन्यानि चेति ॥ इह नद्यां सुराष्ट्रे च । कीदृशान्यायतनानि ? प्रत्यङ्काः सम्यक् लक्षणवन्तो ब्रह्मादयस्तेषां मुख्यो विष्णुस्तस्य प्रतिमाभिरङ्कितानि चिह्नितानि मन्दिराणि येषु तानि तथा । ‘ब्रह्मा प्रत्यङ्कवान् सम्यग् विष्णुर्लक्षणवत्तमः’ इति । प्रत्यङ्कमुख्यम् आयुधश्रेष्ठं चक्रं तदङ्कितानीति व्याख्यानं चिन्त्यम् । निघण्टुकारैस्तथाऽनभिहितत्वादिति । येषां क्षेत्राणां दर्शनात् ॥ २३ ॥</p>
<h3 id="परकशक-20"><strong>प्रकाशिका</strong></h3>
<p>इह सरस्वतीतीरे । द्विजदेवा ब्राह्मणोत्तमा देवा ब्रह्मादयस्तैः कृतानि विष्णो-रायतनानि विष्णुक्षेत्राण्यासिषेव इत्यन्वयः । कथं भूतान्यायतनानि । प्रत्यङ्कमुख्याङ्कितमन्दिराणि । पुनः कथंभूतानि । येषां तीर्थानां क्षेत्राणां दर्शनात्सेवनात् कृष्णमनुस्मरन्ति अन्तःकरणशुद्ध्या हरिध्या-नवन्तोऽधिकारिणो भवन्तीत्यर्थः । अत्र प्रत्यङ्कमुख्यशब्दमप्रतीत्या व्याख्याति ॥ प्रत्यङ्केति । प्रतिशब्दः सम्यगर्थः । तथा च प्रति सम्यगङ्कानि लक्षणानि यस्य सः प्रत्यङ्को ब्रह्मा तस्मादप्यतिशयेन सम्यग्लक्षणवान्विष्णुः प्रत्यङ्कमुख्यशब्देनोच्यत इत्यर्थः । अत्र प्रमाणमाह ॥ ब्रह्मेति । प्रतीत्यनुवादेन सम्यगिति व्याख्यानम् । तथा च प्रति सम्यक् अङ्कवान् ब्रह्मेत्यन्वयः । बहुव्रीहिलब्धार्थप्रदर्शनाय मतुप् प्रयोगः । सम्यगित्यस्य उत्तरत्रापि सम्बन्धः । तथा च अतिशयेन सम्यग्लक्षण इति सम्यग्लक्षण-वत्तमशब्देन विष्णुरुच्यत इत्यर्थः । सम्यग्लक्षणवत्तमत्वमेव प्रत्यङ्कमुख्यत्वमतः प्रकृतसङ्गतिरिति ध्येयम् । तथा च प्रत्यङ्कमुख्यः सम्यग्लक्षणवत्तमो विष्णुस्तेनांकितानि चिह्नितानि । विष्णुप्रतिमाचिह्नितानीति यावत् । मन्दिराणि येषु तानीति मूलं व्याख्येयमिति भावः ॥ २३ ॥</p>
<h1 id="ततसतवतवरजय-सरषटरमदध-सवरमतसयन-करजङगलशच-"><strong>ततस्त्वतिव्रज्य सुराष्ट्रमृद्धं सौवीरमत्स्यान् कुरुजाङ्गलांश्च ।</strong></h1>
<h1 id="कलन-तवद-यमनमपतय-ततरदधव-भगवत-ददरश--२४-"><strong>कालेन तावद् यमुनामुपेत्य तत्रोद्धवं भागवतं ददर्श ॥ २४ ॥</strong></h1>
<h3 id="पदरतनवल-22"><strong>पदरत्नावली</strong></h3>
<p>विदुरस्य तीर्थसेवायां तात्पर्याधिक्यं सूचितमृद्धमित्यनेन । अन्यथा समृद्धदेशत्यागे कारणाभावात् । कालेन केनचिदिति शेषः ॥ २४ ॥</p>
<h3 id="परकशक-21"><strong>प्रकाशिका</strong></h3>
<p>विदुरस्य तीर्थसेवायामेव रतिर्न राष्ट्रसेवन इति दर्शयितुमृद्धमपि सुराष्ट्रादिक-मतिव्रज्येत्युक्तम् । कुरुजाङ्गलदेशोऽपि कुरुदेशान्तर्गतः । अतः कुरुजाङ्गलानीत्युक्तम् । कालेन केनचित्कालेन । तावदादावुद्धवं ददर्शेत्यन्वयः । पश्चान्मैत्रेयमपि द्रक्ष्यतीति भावः ॥ २४ ॥</p>
<h1 id="स-वसदवनचर-परशनत-बहसपत-परपतनय-परततम-"><strong>स वासुदेवानुचरं प्रशान्तं बृहस्पतेः प्राप्तनयं प्रतीतम् ।</strong></h1>
<h1 id="आलङगय-गढ-परणयन-भदर-सवनमपचछद-भगवतपरजनम--२५-"><strong>आलिङ्ग्य गाढं प्रणयेन भद्रं स्वानामपृच्छद् भगवत्प्रजानाम् ॥ २५ ॥</strong></h1>
<h3 id="पदरतनवल-23"><strong>पदरत्नावली</strong></h3>
<p>तत्र तीर्थस्नानमन्तरेणोद्धवं दृष्ट्वाऽनेन किमकारि तन्मह्यं ब्रूहीति परीक्षितो हार्दं चोद्यं परिहरति– स इति ॥ प्रशान्तमित्यादिविशेषणत्रयेणोद्धवस्य भगवन्निष्ठाया वैराग्यस्य शास्त्रज्ञानस्य प्रख्यातेश्चाधिक्यं सूचयति । भगवान् कृष्णः प्रजा पुत्रो येषां ते तथोक्तास्तेषाम् अपृच्छदिति । द्विकर्मको धातुः । तेनोद्धवमित्यन्वेतव्यम् ॥ २५ ॥</p>
<h3 id="परकशक-22"><strong>प्रकाशिका</strong></h3>
<p>स विदुरः । प्रतीतं प्रख्यातम् । वासुदेवानुचरं प्रशान्तं प्रकर्षेण भगवन्निष्ठायुक्तं बृहस्पतेः सकाशात्प्राप्तनयमधीतनीतिशास्त्रमुद्धवं प्रणयेन स्नेहेन गाढं यथा स्यात्तथाऽऽलिङ्ग्य स्वानां स्वीयानां यदूनां भद्रं कुशलम् । भगवान् प्रजा पुत्रो येषां ते तथोक्तास्तेषाम् ॥ २५ ॥</p>
<h1 id="कचचत-परण-परष-सवनभयपदमनवततयह-कलवतरण-"><strong>कच्चित् पुराणौ पुरुषौ स्वनाभ्यपद्मानुवृत्त्येह कलावतीर्णौ ।</strong></h1>
<h1 id="आसत-उरवय-कशल-वधय-कतकषण-कशल-शरगह--२६-"><strong>आसात उर्व्याः कुशलं विधाय कृतक्षणौ कुशलं शूरगेहे ॥ २६ ॥</strong></h1>
<h2 id="ततपरयम-3"><strong>तात्पर्यम्</strong></h2>
<p><strong>‘पद्मो ब्रह्मा समुद्दिष्टः पद्मा श्रीरपि चोच्यत’ इति ब्राह्मे । ‘लोकानां सुख-कर्तृत्वमपेक्ष्य कुशलं विभोः । पृच्छ्यते सततानन्दात्कथं तस्यैव पृच्छ्यत’ इति पाद्मे ॥ २६ ॥</strong></p>
<h3 id="पदरतनवल-24"><strong>पदरत्नावली</strong></h3>
<p>स्वो विष्णुस्तस्य नाभ्यो नाभिजातः पद्मो ब्रह्मा तस्यानुवृत्त्या प्रार्थनालक्षण-सेवया । कृतक्षणौ कृतावतारौ । ‘कच्चित् कामप्रवेदन’ इति वचनात् प्रश्नार्थे वर्तते कच्चिच्छब्दः । ‘पद्मो ब्रह्मा समुद्दिष्टः पद्मा श्रीरपि चोच्यत’ इति च । ‘लोकानां सुखकर्तृत्वमपेक्ष्य कुशलं विभोः । पृच्छ्यते सततानन्दात् कथं तस्यैव पृच्छ्यत ॥’ इति वचनात् हरेः कुशलप्रश्नो लोकानां सुखकर्तृत्वमपेक्ष्येति ज्ञातव्यम् ॥ २६ ॥</p>
<h3 id="परकशक-23"><strong>प्रकाशिका</strong></h3>
<p>कच्चिच्छब्दो यद्यपि कुशलप्रश्नार्थस् तथाप्यत्रोत्तरत्र च कुशलादिशब्दानां पृथक् सत्वात्प्रश्नमात्रार्थः । तथा च कुशलमास्त इत्यर्थः । स्वनाभ्यपद्मेत्यत्र नाभिसम्बन्धिपद्मस्य जडत्वेनानु-वृत्तिशब्दोक्तप्रार्थनाऽसम्भवात्पद्मशब्दविवक्षितमर्थं प्रमाणेनैव दर्शयति ॥ पद्मो ब्रह्मेति । तथा च स्वो विष्णुस्तस्य नाभ्यो नाभिसम्बन्धिपद्मजः पद्मो ब्रह्मा तस्यानुवृत्त्या प्रार्थनया । कृतक्षणौ कृतावसरौ । उर्व्याः कुशलकरणकाले तयोरवसरो नाभूदिति भावः । अत्र कुशलमास्ते किमिति भगवत्कुशल-प्रश्नाभिप्रायं प्रमाणेनाह ॥ लोकानामिति । कुशलं पृच्छ्यते । पुराणेष्विति शेषः । इतरवदेवकुशलप्रश्नः किं न स्यादित्यतः प्रतीतार्थे बाधकमाह ॥ सततेति । तथा च भगवत्यकुशलप्रसक्तेरभावात्तस्यैव कुशलप्रश्नो न घटत इत्यर्थः । तथा च शूरगेहे लोकानां कुशलं यथा स्यात्तथा । सुखं कुर्वाणाविति यावत् । आसाते किमिति मूलं व्याख्येयमिति भावः ॥ २६ ॥</p>
<h1 id="कचचत-करण-परम-सहनन-भम-स-आसत-सखमङग-शर-"><strong>कच्चित् कुरूणां परमः सुहृन्नो भामः स आस्ते सुखमङ्ग शौरिः ।</strong></h1>
<h1 id="य-व-सवसण-पतवद-ददत-वरन-वदनय-वरतरपणन--२७-"><strong>यो वै स्वसॄणां पितृवद् ददाति वरान् वदान्यो वरतर्पणेन ॥ २७ ॥</strong></h1>
<h2 id="ततपरयम-4"><strong>तात्पर्यम्</strong></h2>
<p><strong>वरतर्पणेन भर्तृतर्पणेन ॥ २७ ॥</strong></p>
<h3 id="पदरतनवल-25"><strong>पदरत्नावली</strong></h3>
<p>भामः पूज्यः । वदान्यो दानशीलः । वरतर्पणेन भर्तृतर्पणेन ॥ २७ ॥</p>
<h3 id="परकशक-24"><strong>प्रकाशिका</strong></h3>
<p>कुरूणां नो, भामः पूज्यो यद्वा भामो भगिनीभर्ता । सम्बन्धे विचारिते देवक्याः पाण्डुभगिनीस्थानीयत्वात् । शौरिर्वसुदेवः । स्वसॄणां कुंत्यादीनां वरान् वरणीयान् पदार्थान् । वदान्यो दानशीलः । वरतर्पणेनेत्येतदप्रतीत्या व्याचष्टे । वरतर्पणेनेति । तथा च वरशब्दः स्वसॄणां ये भर्तारः पतयस्तत्परस्तत्तर्पणेन सहेति व्याख्येयम् । स्वसॄणां तत्पतीनां च तृप्तिं करोतीति भावः ॥ २७ ॥</p>
<h1 id="कचचद-वरथधपतरयदन-परदयमन-आसत-सखमङग-वर-"><strong>कच्चिद् वरूथाधिपतिर्यदूनां प्रद्युम्न आस्ते सुखमङ्ग वीरः ।</strong></h1>
<h1 id="य-रकमण-भगवतऽभलभ-आरधय-वपरन-समरमदसरग--२८-"><strong>यं रुक्मिणी भगवतोऽभिलेभे आराध्य विप्रान् स्मरमादिसर्गे ॥ २८ ॥</strong></h1>
<h3 id="पदरतनवल-26"><strong>पदरत्नावली</strong></h3>
<p>यदूनां वरूथाधिपतिः सेनाधिपतिः । आदिसर्गे पूर्वजन्मनि । स्मरं कामम् । विप्रानाराध्येति कथनं लोकवनितानां ब्राह्मणप्रसादेन स्वाभीष्टावाप्तिरिति प्रदर्शनपरं, न तु स्वार्थपरमित्यभिप्रायः ॥ २८ ॥</p>
<h3 id="परकशक-25"><strong>प्रकाशिका</strong></h3>
<p>वरूथाधिपतिः सेनाधिपतिः । आदिसर्गे पूर्वजन्मनि । स्मरं कामं सन्तम् । विप्रानाराध्येति वचनं लोकशिक्षणपरम् ॥ २८ ॥</p>
<h1 id="कचचत-सख-सतवतवषणभजदशरहकणमधप-स-आसत-"><strong>कच्चित् सुखं सात्वतवृष्णिभोजदाशार्हकाणामधिपः स आस्ते ।</strong></h1>
<h1 id="यमभयषञचचछतपतरनतर-नपसनध-परहतय-दरत--२९-"><strong>यमभ्यषिञ्चच्छतपत्रनेत्रो नृपासनाधिं परिहृत्य दूरात् ॥ २९ ॥</strong></h1>
<h2 id="ततपरयम-5"><strong>तात्पर्यम्</strong></h2>
<p><strong>‘आधिर्मनो वरूथं च आत्मा स्वमिति चोच्यत’ इत्यभिधानम् ॥ २९ ॥</strong></p>
<h3 id="पदरतनवल-27"><strong>पदरत्नावली</strong></h3>
<p>सात्वतामधिप उग्रसेनः । शतपत्रनेत्रः पुण्डरीकाक्षः । नृपासनाधिं सिंहासनं मम नाभूदिति य आधिर् मनस् तं परिहृत्य । ‘आधिर्मनो वरूथं च आत्मा स्वमिति चोच्यते’ इति । ‘पुंस्याधिर्मानसी व्यथा’ इत्यमरः ॥ २९ ॥</p>
<h3 id="परकशक-26"><strong>प्रकाशिका</strong></h3>
<p>सात्वतादिशब्दवाच्यानां यादवविशेषाणामधिप उग्रसेनः । यमुग्रसेनमभ्यषिञ्चत् । राज्य इति शेषः । शतपत्रं पुण्डरीकं तद्वदायते नेत्रे लोचने यस्य स तथोक्तः । नृपासनाधिं सिंहासन-विषयकमाधिं दूरात्परिहृत्येत्यत्राधिशब्देन ‘‘सिंहासनं मम नाभूदि’’ति मानसी व्यथा प्रतीयते । ‘‘आधिस्तु मानसी पीडे’’त्यमरोक्तेः । तां परिहृत्येति व्याख्याने भगवन्मनसीतरपुरुषमनसीव व्यथा-प्रसक्तिरायाति । न च सा युक्ता । अतोऽत्र विवक्षितमाधिशब्दार्थं प्रमाणेनैव दर्शयति ॥ आधिरिति । तथा चात्राधिशब्दो मनःपरो न तु तद्गतपीडापरः । नृपासनं मम भूयादित्याधिं तद्विषयकं मनो दूरादेव परिहृत्येति मूलार्थ इति भावः । न चात्रापि भगवन्मनसि नृपासनविषयकत्वप्रसक्तिः । तस्या दोषत्वा-भावात् । तत्त्यागेन वैराग्यलक्षणगुणलाभाच्चेति ध्येयम् ॥ २९ ॥</p>
<h1 id="कचचदधर-समयसत-सदकष-आसतऽगरण-रथन-सध-समब-"><strong>कच्चिद्धरेः सौम्यसुतः सदृक्ष आस्तेऽग्रणी रथिनां साधु साम्बः ।</strong></h1>
<h1 id="असत-य-जमबवत-वरतढय-दव-गह-यऽमबकय-धतऽगर--३०-"><strong>असूत यं जाम्बवती व्रताढ्या देवं गुहं योऽम्बिकया धृतोऽग्रे ॥ ३० ॥</strong></h1>
<h3 id="पदरतनवल-28"><strong>पदरत्नावली</strong></h3>
<p>सदृक्षः पुत्रत्वयोग्यः । दक्ष इति पाठे कर्तव्यत्वेन युगपदनेकेषु कार्येषु प्राप्तेष्व-व्यामोहेन क्रमेण कर्ता दक्ष इत्यर्थः । अग्रे पूर्वजन्मनि अम्बिकया पार्वत्या धृतः । गर्भ इति शेषः</p>
<p>॥ ३० ॥</p>
<h3 id="परकशक-27"><strong>प्रकाशिका</strong></h3>
<p>सदृक्षः पुत्रत्वयोग्यः । साधु कुशलमास्त इत्यन्वयः । अग्रे पूर्वजन्मन्यम्बिकया पार्वत्या धृतः पुत्रत्वेन पालितः ॥ ३० ॥</p>
<h1 id="कषम-स-कचचद-ययधन-आसत-य-फलगनललबधधनरहसय-"><strong>क्षेमं स कच्चिद् युयुधान आस्ते यः फल्गुनाल्लब्धधनूरहस्यः ।</strong></h1>
<h1 id="लभऽञजसऽधकषजसवयव-गत-तदय-यतभरदरपम--३१-"><strong>लेभेऽञ्जसाऽधोक्षजसेवयैव गतिं तदीयां यतिभिर्दुरापाम् ॥ ३१ ॥</strong></h1>
<h3 id="पदरतनवल-29"><strong>पदरत्नावली</strong></h3>
<p>युयुधानः सात्यकिः । फल्गुनाद् अर्जुनात् । अनेन धनुर्वेदज्ञानाधिक्यं भगव-त्प्रियतमत्वं च प्रष्टव्यत्वे हेतुरिति सूचयति । एवमुत्तरत्राप्यूह्यम् ॥ ३१ ॥</p>
<h3 id="परकशक-28"><strong>प्रकाशिका</strong></h3>
<p>युयुधानः सात्यकिः । फल्गुनादर्जुनात् । गतिं ज्ञानम् । अत्र धनुर्विद्यारहस्यज्ञत्वं भगवत्स्वरूपज्ञत्वं च प्रष्ठव्यतोपपादकतयोक्तम् । एवमग्रेऽपि तत्तद्विशेषणानि प्रष्टव्यत्वोपपादकानीति द्रष्टव्यम् ॥ ३१ ॥</p>
<h1 id="कचचद-बध-सवसतयनमव-आसत-शवफलकपतर-भगवतपरपनन-"><strong>कच्चिद् बुधः स्वस्त्यनमीव आस्ते श्वफल्कपुत्रो भगवत्प्रपन्नः ।</strong></h1>
<h1 id="य-कषणपदङकतमरगपसषवचषटत-परमवभननधरय--३२-"><strong>यः कृष्णपादाङ्कितमार्गपांसुष्वचेष्टत प्रेमविभिन्नधैर्यः ॥ ३२ ॥</strong></h1>
<h3 id="पदरतनवल-30"><strong>पदरत्नावली</strong></h3>
<p>अनमीवो निष्पापः । श्वफल्कपुत्रोऽक्रूरः । प्रेम्णा भक्त्या विभिन्नं नष्टं धैर्यं रजोवेष्टनाहंकाररूपं मनो यस्य स तथा ॥ ३२ ॥</p>
<h3 id="परकशक-29"><strong>प्रकाशिका</strong></h3>
<p>अनमीवो निष्पापः । श्वफल्कपुत्रोऽक्रूरः । मार्गस्थपांसुष्वचेष्टत लुण्ठनरूपां चेष्टां चकार । कथंभूतः । प्रेम्णा भक्त्युद्रेकेण विभिन्नं विनष्टं धैर्यं ‘‘राजभृत्येन मया मार्गपांसुषु लुण्ठनं न कार्य’’मिति मनोदार्ढ्यं यस्य स तथोक्तः ॥ ३२ ॥</p>
<h1 id="कचचचछव-दवकभजपतरय-वषणपरजय-इव-दवमत-"><strong>कच्चिच्छिवं देवकभोजपुत्र्या विष्णुप्रजाया इव देवमातुः ।</strong></h1>
<h1 id="य-व-सवगरभण-बभर-दव-तरय-यथ-यजञवतनमरथम--३३-"><strong>या वै स्वगर्भेण बभार देवं त्रयी यथा यज्ञवितानमर्थम् ॥ ३३ ॥</strong></h1>
<h3 id="पदरतनवल-31"><strong>पदरत्नावली</strong></h3>
<p>विष्णुः प्रजा पुत्रो यस्याः सा विष्णुप्रजा तस्याः । देवकश्चासौ भोजश्च देवक-भोजः, नाम्ना देवकः कुलेन भोजः, तस्य पुत्र्या देवक्याः । देवमातुरदितेरिव विष्णुप्रजाया इति योजना । यज्ञो विष्णुर्वितानो विभूतिः । विष्णुविभूतिरूपमर्थं प्रतिपाद्यं यागविस्तारलक्षणमर्थं वा । कादाचित्कं देवक्या गर्भधारणं, त्रय्या अर्थधारणं सनातनम् अतस्तन्निदर्शनं कथं स्यादित्यत उक्तम्– वा इति ॥ दृष्टान्तदर्ष्टान्तिकयोरेकदेशसाम्येनालं तत्प्रसिद्धेरिति ॥ ३३ ॥</p>
<h3 id="परकशक-30"><strong>प्रकाशिका</strong></h3>
<p>नाम्ना देवकः कुलेन भोजो, भोजश्चासौ देवकश्च देवकभोजस्तस्य पुत्र्या देवक्याः । देवमातुरदितेरिव विष्णुः प्रजा पुत्रो यस्याः । त्रयी श्रुतिः । यज्ञविस्ताररूपमर्थं, यज्ञो विष्णुस्तद्वितानं तद्विस्ताररूपं माहात्म्यं तल्लक्षणमर्थमिति वा । यथा बिभर्ति प्रतिपादयति तथा या स्वगर्भेण देवं बभार । वा इत्यनेन तस्याः पुण्यातिशयप्रसिद्धिं दर्शयति ॥ ३३ ॥</p>
<h1 id="अपसवदसत-भगवन-सख-व-य-सतवत-कमदघऽनरदध-"><strong>अपिस्विदास्ते भगवान् सुखं वा यः सात्वतां कामदुघोऽनिरुद्धः ।</strong></h1>
<h1 id="यममननत-सम-ह-शबदयन-मनमय-सतवतरयमरथम--३४-"><strong>यमामनन्ति स्म हि शब्दयोनिं मनोमयं सत्वतुरीयमर्थम् ॥ ३४ ॥</strong></h1>
<h3 id="पदरतनवल-32"><strong>पदरत्नावली</strong></h3>
<p>अनिरुद्धो भगवान् वा सुखमास्तेऽपिस्वित् किमित्यन्वयः । अनिरुद्धशब्दार्थं लक्षयति– यः सात्वतामिति ॥ न केवलं कामं न निरुणद्धि किन्तु तत्तदिष्टदायक आश्रिता-नामतोऽनिरुद्धः । भगवान् पूज्यः । कामदुघ इति छान्दसपदप्रयोगेण सूचितं वैदिकत्वं स्पष्टमाह– यमिति ॥ शब्दो वेदो योनिर् ज्ञप्तिकारणं यस्य स तथोक्तस्तम् । ‘भद्रं नो अभिवातय मनादक्षमुतक्रतुं’ इत्येवंरूपः शब्दः । ननु हे मनस्त्वं क्रतुं दक्षं दर्शनमुत भद्रं मङ्गलं विष्णुं प्रति वातय गमय’ इति मनोविषयत्वप्रतीतेः कथमस्य अनिरुद्धविषयत्वम् ? अत्राह– मनोमयमिति ॥ सर्वकार्येषु मनः प्रथयतीति मनोभिमानित्वादनिरुद्धस्य, मनःशब्देन स एवोच्यते । ‘मनसा वा अग्रे सङ्कल्पयति’ ‘मन एव मनुष्याणां कारणं बन्धमोक्षयोः’ इत्यादेः । ‘नो मनो भद्रं वातय’ इति मनसः कर्मत्वप्रतीतेः कथमनेन स उच्यत इति चेत् । सत्यम् । कर्ता एव तर्ह्यनिरुद्धः स्यात् ।</p>
<p>ननु हन्त तर्हि मनःशब्दाभिधेयत्वं गतम् ? अत्राह– सत्वेति ॥ सत्वाच्चित्तात् तुरीयं चतुर्थं मनःशब्दार्थमनिरुद्धमामनन्ति, ‘मनोबुद्धिरहङ्कारश्चित्तमित्यन्तरात्मनः । यद् विदुर्ह्यनिरुद्धाख्यं हृषीकाणामधीश्वरम् । शारदेन्दीवरश्यामं संराध्यं योगिभिः शनैः ॥’ इत्यादिना । ‘हे मनोनाथानिरुद्ध नोऽस्माकं क्रतुं सङ्कल्पं दर्शनं ज्ञानं च त्वद्विषयं कुरु । हे भगवन् नो मनो दक्षं समर्थं क्रतुमध्वरं च भद्रं त्वां वातय प्रापय’ इत्युभयथापि हि तद्विषयत्वं सङ्गच्छते । ‘दक्षौ दर्शनपण्डितौ’ इति यादवः । कामदुघत्वादिमाहात्म्यं हरेरितरत्रासम्भावितं कथमस्मिन् योज्यत इत्यतो वाऽऽह– यमिति ॥ यं कामपुत्रं सत्वस्य बलविज्ञानपूर्णस्य चतुर्मूर्तेर्हरेस्तुरीयमर्थमनिरुद्धनामानं हरिमामनन्तीत्यतो युक्तं तदा-वेशित्वात् तादृशमाहात्म्यकथनम् । पृथ्वादौ दर्शनात् ॥ ३४ ॥</p>
<h3 id="परकशक-31"><strong>प्रकाशिका</strong></h3>
<p>अपिस्वित् किंस्वित् । वाशब्दोऽप्यर्थे । अनिरुद्ध इत्यनेन सम्बध्यते । यं शब्दयोनिं शब्दैकसमधिगम्यं मनोमयं ज्ञानपूर्णं, सत्वं वासुदेवमपेक्ष्य तुरीयं चतुर्थरूपमामनन्ति श्रुतयः । इदं शब्दयोनिमित्यादिकं बलभद्रे पुराणपुरुषत्वाद्युक्तिवदनिरुद्धे आविष्टहरिरूपापेक्षयोक्तमिति ज्ञातव्यम्</p>
<p>॥ ३४ ॥</p>
<h1 id="अपसवदनय-च-नजतमदवमननयवततय-समनवरत-य-"><strong>अपिस्विदन्ये च निजात्मदैवमनन्यवृत्त्या समनुव्रता ये ।</strong></h1>
<h1 id="हरदकयसतयतमजचरदषणगददय-सवसत-चरनत-समय--३५-"><strong>हार्दिक्यसत्यात्मजचारुदेष्णगदादयः स्वस्ति चरन्ति सौम्य ॥ ३५ ॥</strong></h1>
<h3 id="पदरतनवल-33"><strong>पदरत्नावली</strong></h3>
<p>उक्तं कुशलप्रश्नं प्रसिद्धाप्रसिद्धेष्वप्यतिदिशति– अपि स्विदिति ॥ ३५ ॥</p>
<h3 id="परकशक-32"><strong>प्रकाशिका</strong></h3>
<p>निजात्मदैवमनागन्तुकस्वदेवतारूपं कृष्णं, सत्यात्मजः सत्यभामातनूजो भानुनामा । चारुदेष्णो रुग्मिणीपुत्रः । गदो वसुदेवपुत्रः ॥ ३५ ॥</p>
<h1 id="अप-सवदरभय-वजयचयतभय-धरमण-धरम-परपत-सतम-"><strong>अपि स्वदोर्भ्यां विजयाच्युताभ्यां धर्मेण धर्मः परिपाति सेतुम् ।</strong></h1>
<h1 id="दरयधनऽतपयत-यतसभय-समरजयलकषमय-वजयनवततय--३६-"><strong>दुर्योधनोऽतप्यत यत्सभायां साम्राज्यलक्ष्म्या विजयानुवृत्त्या ॥ ३६ ॥</strong></h1>
<h3 id="पदरतनवल-34"><strong>पदरत्नावली</strong></h3>
<p>धर्मः धर्मपुत्रः विजयाच्युताभ्यां स्वदोर्भ्यां धर्मेण धर्मशास्त्रमनतिक्रम्य धर्मसेतुं परिपाति किमित्यन्वयः । यस्य युधिष्ठिरस्य सभायां दिग्विजयेनानुवृत्तिरनुगमनं यस्याः सा तथा, विजयादर्जुनादनुवृत्तिरुत्पत्तिर्यस्याः सा तथा, विजयस्य हरेरनुवृत्तिर्यस्याः सा तथा वा । श्रीमदादितरेषां धर्मसेतुलङ्घनं सम्भाव्यते नास्य तदस्तीति प्रश्नः । तत एव धर्म इति प्रायोजि ॥ ३६ ॥</p>
<h3 id="परकशक-33"><strong>प्रकाशिका</strong></h3>
<p>एवं यादवानां कुशलं पृष्ट्वा पाण्डवानां तत्पृच्छति ॥ अपि स्वदोर्भ्यामित्या-दिना । विजयाच्युताभ्यां विजयाव्यभिचारिभ्याम् । अथवा स्वदोर्भ्यां बाहूवद्वर्तमानाभ्यां विजयोऽर्जुनोऽ-च्युतः कृष्णस्ताभ्यामित्यर्थः । धर्मेण धर्ममार्गेण धर्मो धर्मपुत्रः सेतुं धर्ममर्यादां यत्सभायां यस्य युधिष्ठिरस्य सभायां विजयो दिग्विजयस्तमनुवृत्तिर्वर्तनं यस्याः सा तथा तया । श्रीमदादितरेषां धर्मसेत्वतिक्रमः संभावितः सोऽस्य नास्तीति प्रश्नबीजम् ॥ ३६ ॥</p>
<h1 id="क-व-कतघषवघमतयमरष-भमऽहवद-दरघतम-वयमञचत-"><strong>किं वा कृताघेष्वघमत्यमर्षी भीमोऽहिवद् दीर्घतमं व्यमुञ्चत् ।</strong></h1>
<h1 id="यसयङघरपत-रणभरन-सह-मरग-गदयशचरत-वचतरम--३७-"><strong>यस्याङ्घ्रिपातं रणभूर्न सेहे मार्गं गदायाश्चरतो विचित्रम् ॥ ३७ ॥</strong></h1>
<h2 id="ततपरयम-6"><strong>तात्पर्यम्</strong></h2>
<p><strong>अघं व्यमुञ्चत् । पुनरपराधबुद्धिं मुक्त्वाऽऽस्ते ॥ ३७ ॥</strong></p>
<h3 id="पदरतनवल-35"><strong>पदरत्नावली</strong></h3>
<p>भीमः कृताघेषु दुर्योधनादिषु अघं व्यमुञ्चन् किं वा ? पुनरपराधबुद्धिं मुक्त्वाऽऽस्ते किम् ? प्रश्ननिमित्तमाह– अत्यमर्षीति ॥ तस्य पराक्रममाह– यस्येति ॥ अङ्घ्रिपाते निमित्तमाह– मार्गमिति ॥ ३७ ॥</p>
<h3 id="परकशक-34"><strong>प्रकाशिका</strong></h3>
<p>भीमः कृताघेषु कृतापराधेषु दुर्योधनादिषु किं वाऽघं व्यमुञ्चदित्यत्र स्वनिष्ठं पापं तेष्वमुञ्चदित्यन्यथाप्रतीतिवारणायात्र विवक्षितमघशब्दार्थं दर्शयति ॥ अघमिति । पुनरपराधबुद्धिं प्रत्यपकारबुद्धिम् । तथा चात्राघशब्दस्य प्रत्यपकारवाचकस्य दीर्घतमं बहुकालमनुवर्तमानमित्यनेन व्यमुञ्चदित्यनेन चान्वयस्वारस्याय स्वबुद्धिलक्षकत्वे प्रत्यपकारः कर्तव्य इति बहुकालीनां बुद्धिं किम्? वा व्यमुञ्चत्तां बुद्धिं मुक्त्वाऽऽस्ते किं? स्वकर्तव्यत्वेन बहुकालचिन्तितं प्रत्यपकारं कृतवान् किमित्यर्थः । अङ्घ्रिपाते निमित्तमाह ॥ मार्गमिति । गदाया गदायुद्धस्य विचित्रं विविधं मार्गं चरत इत्यन्वयः ॥३७॥</p>
<h1 id="कचचद-यशध-रथयथपन-गणडवधनवपरतररसत-"><strong>कच्चिद् यशोधा रथयूथपानां गाण्डीवधन्वोपरतारिरास्ते ।</strong></h1>
<h1 id="अलकषत-यचछरकटगढ-मयकरत-गरशसततष--३८-"><strong>अलक्षितो यच्छरकूटगूढो मायाकिरातो गिरिशस्तुतोष ॥ ३८ ॥</strong></h1>
<h3 id="पदरतनवल-36"><strong>पदरत्नावली</strong></h3>
<p>रथयूथपानां यशो दधातीति यशोधाः । यच्छरकूटेन यस्य शरपञ्जरेण गूढो निलीनः । मायया इच्छया किरातः गृहीतशबरवेषः ॥ ३८ ॥</p>
<h3 id="परकशक-35"><strong>प्रकाशिका</strong></h3>
<p>रथयूथपानां मध्ये यशोधाः कीर्तिधारी । उपरता अरयो यस्मात्सः । यस्य शरकूटेन बाणसमूहेन गूढ आच्छन्नो । माययेच्छया किरातो गृहीतकिरातवेषः ॥ ३८ ॥</p>
<h1 id="यमवतसवत-तनय-च-मदरय-परथरवत-पकषमभरकषणव-"><strong>यमावुतस्वित् तनयौ च माद्र्याः पार्थैर्वृतौ पक्ष्मभिरक्षिणीव ।</strong></h1>
<h1 id="रमत-उदधतय-मध-सवरकथ-सध-सपरणवव-वजरवकतरत--३९-"><strong>रेमात उद्धृत्य मृधे स्वरिक्थं सुधां सुपर्णाविव वज्रिवक्त्रात् ॥ ३९ ॥</strong></h1>
<h3 id="पदरतनवल-37"><strong>पदरत्नावली</strong></h3>
<p>पक्ष्मभिरावृते अक्षिणी इव पार्थैरावृतौ रक्षितौ माद्र्यास्तनयौ यमौ वज्रिण इन्द्रस्य वक्रात् सुपर्णौ गरुडौ सुधामिव मृधे युद्धे स्ववैरिमुखात् स्वरिक्थं निजराज्याख्यं धनमुद्धृत्य रेमात उतस्वित् किमित्यन्वयः । सुपर्णाविति दार्ष्टान्तिकापेक्षया द्विवचनम् ॥ ३९ ॥</p>
<h3 id="परकशक-36"><strong>प्रकाशिका</strong></h3>
<p>यमौ नकुलसहदेवौ । उतस्वित् किंस्वित् । चशब्दोऽप्यर्थे । माद्र्यास्तनयावपि । पार्थैः पृथापुत्रैः । अक्षिणी पक्ष्मभिरावृतौ रक्षितौ । मणीवादित्वादक्षिणी वेति सम्बन्धः । मृधे युद्धे स्वरिक्थं स्वराज्याख्यधनमुद्धृत्याच्छिद्य वज्रिवक्त्रादिन्द्रमुखात्सुपर्णौ गरुडाविव । अभूतोपमा । यदि द्वौ गरुडाविन्द्रमुखादमृतमानयेतां तर्हि तद्वदित्यर्थः ॥ ३९ ॥</p>
<h1 id="अह-पथप-धरयतऽरभकरथ-रजरषवरयण-वनप-तन-"><strong>अहो पृथापि ध्रियतेऽर्भकार्थे राजर्षिवर्येण विनापि तेन ।</strong></h1>
<h1 id="यसतवकवरऽतरथ-वजगय-धनरदवतय-ककभशचतसर--४०-"><strong>यस्त्वेकवीरोऽतिरथो विजिग्ये धनुर्द्वितीयः ककुभश्चतस्रः ॥ ४० ॥</strong></h1>
<h3 id="पदरतनवल-38"><strong>पदरत्नावली</strong></h3>
<p>तेन राजर्षिवर्येण पाण्डुचक्रवर्तिना विना रहितापि ध्रियते । पुत्रैरिति शेषः । राजर्षिवर्यत्वं दर्शयति– यस्त्विति ॥ चतस्रश् चतसॄः ॥ ४० ॥</p>
<h3 id="परकशक-37"><strong>प्रकाशिका</strong></h3>
<p>पृथायाः किं नु कुशलं पृच्छेयं यतस्तस्याः पाण्डुना विना जीवनमेवाश्चर्यमित्याह ॥ अहो इति । ध्रियते । प्राणैरिति शेषः । जीवतीति यावत् । न चात्याश्चर्यं यतोऽर्भकाणां पुत्राणामर्थे ध्रियते न भोगार्थम् । यद्वा ध्रियते । पुत्रैरिति शेषः । तेन विनाऽपि याऽर्भकार्थ एवासीत् । न माद्रीवत्सहगमनं कृतवतीत्यर्थः । तेन पाण्डुना । चतस्रश् चतसॄः ॥ ४० ॥</p>
<h1 id="समयनशच-तमधपतनत-भरतर-परतय-वददरह-य-"><strong>सोम्यानुशोचे तमधःपतन्तं भ्रात्रे परेताय विदुद्रुहे यः ।</strong></h1>
<h1 id="नरयपत-यन-सहत-सवपरय-अह-सवपतरन-समनवरतन--४१-"><strong>निर्यापितो येन सुहृत् स्वपुर्या अहं स्वपुत्रान् समनुव्रतेन ॥ ४१ ॥</strong></h1>
<h3 id="पदरतनवल-39"><strong>पदरत्नावली</strong></h3>
<p>परेताय मृताय भ्रात्रे पाण्डवे । ‘क्रुधद्रुहेर्ष्यासूयार्थानां यं प्रति कोपः’ इति चतुर्थी । सुहृत् प्रत्युपकारमनपेक्ष्योपकारकर्ता ॥ ४१ ॥</p>
<h3 id="परकशक-38"><strong>प्रकाशिका</strong></h3>
<p>धृतराष्ट्रस्तु न कुशलप्रश्नयोग्यः किन्तु शोच्य एव । यतोऽधःपतनसाधनपाप-कारीत्याह ॥ सोम्येति । हे सौम्य सोमार्ह । तं धृतराष्ट्रं जीवन्तमनुशोचामि । कस्मात् । अधःपतन्तं तत्रापि परेताय मृताय भ्रात्रे पाण्डवे तत्पुत्रद्रोहेण यो विदुद्रुहे द्रोहं कृतवान् । किञ्च जीवतो ममापि अपकारस्तेन कृत इत्याह । येन सुहृद्भ्रात्राऽहं च स्वपुर्याः सकाशान्निर्यापितो विवासितः ॥ ४१ ॥</p>
<h1 id="सऽह-हररमरतयवडमबनन-दश-नण-१चलयत-वधत-"><strong>सोऽहं हरेर्मर्त्यविडम्बनेन दृशो नृणां १चालयतो विधातुः ।</strong></h1>
<h1 id="ननयपलकषय-पदव-परसदचचरम-पशयन-गतवसमयऽतर--४२-"><strong>नान्योपलक्ष्यः पदवीं प्रसादाच्चरामि पश्यन् गतविस्मयोऽत्र ॥ ४२ ॥</strong></h1>
<h3 id="पदरतनवल-40"><strong>पदरत्नावली</strong></h3>
<p>विधातुः कृष्णस्य पदवीं निवृत्तिमार्गं चरामि । पश्यन्, संसारिणां क्लेशमिति शेषः ॥ ४२ ॥</p>
<h3 id="परकशक-39"><strong>प्रकाशिका</strong></h3>
<p>पुरान्निर्यापितस्य तव मनसि किं खेदो नेत्याह ॥ सोऽहमिति । यो निर्यापितः सोऽहमित्यर्थः । विधातुर्हरेः कृष्णस्य प्रसादात्तस्य पदवीं माहात्म्यं पश्यन् । कथम्भूतस्य । नृणां दृशो हरिरेव भूभारहरणायात्रावतीर्ण इति
चित्तवृत्तीर्मर्त्यविडम्बनेन स्वमाहात्म्याच्छादकेन मनुष्यानुकरणेन चालयतो भ्रामयतः । श्रीकृष्ण एव स्वमाहात्म्यमाच्छाद्य स्वस्मिन्मानुष्यभ्रममुत्पाद्य धृतराष्ट्रादीन्पाप-भागिनः करोत्येवं तन्माहात्म्यं पश्यन्नहं गतविस्मयश्चित्तविकाररहितस्तत्प्रसाद एवायमिति मत्वा सुखेनैव चरामीत्याशयः ॥ ४२ ॥</p>
<h1 id="नन-नपण-तरमदतपथन-मह-महशचलयत-चमभ-"><strong>नूनं नृपाणां त्रिमदोत्पथानां महीं मुहुश्चालयतां चमूभिः ।</strong></h1>
<h1 id="वधत-परपननरतजहरषयश-हयपकषतघ-भगवन-करणम--४३-"><strong>वधात् प्रपन्नार्तिजिहीर्षयेशो ह्युपैक्षताघं भगवान् कुरूणाम् ॥ ४३ ॥</strong></h1>
<h3 id="पदरतनवल-41"><strong>पदरत्नावली</strong></h3>
<p>ननु कंसादिवधवत् कुरूणां हननं झटिति किमिति न कृतं न कारितं चेत्याशङ्क्य प्रयोजनान्तरसद्भावादुपेक्षितमित्याशयेनाह– नूनमिति ॥ भगवान् कुरूणाम् अघम् अपराधमुपैक्षत नूनमुपेक्षितवान् इति तर्कयामि । ‘तर्कनिश्चययोर्नूनम्’ इति यादवः । तद्धननासामर्थ्यान्नेत्यत उक्तम्– ईशो हीति ॥ तर्हि किं निमित्तमिति तत्राह– नृपाणामिति ॥ त्रिमदाद् विद्याधनाभिजननिमित्ता-न्मदाद्, उत्पथानां सन्तं पन्थानमपहाय वर्तमानानां, चमूभिर् अनेकाक्षौहिणीगणिताभिर्मुहुर् महीं चालयतां नृपाणां कंसादीनां वधाद्धेतोः । तद्वधप्राथम्येऽपीदं निमित्तमित्याह– प्रपन्नेति ॥ प्रपन्नानां देवावताराणां वसुदेवादीनाम् आर्तिजिहीर्षया असह्यदुःखहरणेच्छया कारणेन । अनेन हरेः प्रवृत्तिर्भक्ताभीष्टानुसारिणीति दर्शितं भवति ॥ ४३ ॥</p>
<h3 id="परकशक-40"><strong>प्रकाशिका</strong></h3>
<p>ननु भूभारहरणायावतीर्णः श्रीकृष्णः स्वभक्तपाण्डवद्रोहिणो दुर्योधनादीन् राज्या-पहारानन्तरमेव कस्मान्न हतवानित्यत आह ॥ नूनमिति । ईशस्तदैव हन्तुं समर्थोऽपि भगवान् कृष्णो विद्यामदो धनमदस्तथैवाभिजनमदः । एते मदा मदान्धानां त एव च सहतां दमा इति वचनाद्विद्या-धनाभिजननिमित्तैस्त्रिभिर्मदैरुत्पथानां पन्थानमपहाय वर्तमानानां चमूभिरष्टादशाक्षौहिणीगणिताभिर्मुहुर्महीं चालयतां नृपाणां वधान्निमित्तात्प्रपन्नार्तिजिहीर्षया प्रपन्ना भूमिस्तस्या आर्तिर्भारस्तन्निमित्तं दुःखं तज्जिहीर्षया कुरूणां दुर्योधनादीनामघमपराधमुपैक्षत इति नूनं तर्कयामि । तर्कनिश्चययोर्नूनमित्यभि-धानात् । तदानीमेव तेषां वधे सर्वभूभारहरणं न स्यादित्याशयेन तदैव न हतवानिति भावः ॥ ४३ ॥</p>
<h1 id="अजसय-जनमतपथनशनय-करमणयकरतरगरहणय-पसम-"><strong>अजस्य जन्मोत्पथनाशनाय कर्माण्यकर्तुर्ग्रहणाय पुंसाम् ।</strong></h1>
<h1 id="न-तवनयथ-कऽरहत-दहयग-पर-गणनमत-करमतनतरम--४४-"><strong>न त्वन्यथा कोऽर्हति देहयोगं परो गुणानामुत कर्मतन्त्रम् ॥ ४४ ॥</strong></h1>
<h2 id="ततपरयम-7"><strong>तात्पर्यम्</strong></h2>
<p><strong>‘न देहयोगो हि जनिर्विष्णोर्व्यक्तिर्जनिः स्मृते’त्याग्नेये । ‘हरिः कर्ताऽप्यकर्तेति फलाभावेन भण्यत’ इति च ॥ ४४ ॥ इति तृतीयतात्पर्ये प्रथमोऽध्यायः ॥ १ ॥</strong></p>
<h3 id="पदरतनवल-42"><strong>पदरत्नावली</strong></h3>
<p>भक्ताभीष्टं च भूभारायितदुष्टजननिधनं यत् तदेवावतारप्रयोजनमिति भावेनाह– अजस्येति ॥ अजस्य विष्णोर् जन्म अवतारः । उत्पथनाशनाय कंसादिनिधनाय । प्रयोजनान्तरं चास्तीत्याह– कर्माणीति ॥ फलमनुसन्धायाकर्तुः स्वत एव सृष्ट्यादेः कर्तुर्हरेः कर्माणि जगत्सर्जनादि-लक्षणानि । पुंसां शरणागतानां ग्रहणाय श्रवणमननादिरूपजिज्ञासायै । ‘हरिः कर्ताऽप्यकर्तेति फलाभावेन भण्यते’ इति । बालवल्लीलार्थं देहं गृह्णातीति किं न स्यादितीमं पक्षमाक्षिपति– न त्विति ॥ अन्यथा भक्तजनग्रहणादिकमन्तरेण स्वप्रयोजनमपेक्ष्य नैव । कुतः ? असम्भवात् । तथा हि– कः पुरुषः शुक्लशोणितसंपृक्तदेहयोगं प्रत्यर्हति ? न कोऽप्यर्हति । हरिरर्हति ? नेत्याह– पर इति ॥ गुणानां सकाशात् परस्तदतीतत्वेनोत्तमः, गुणसंसर्गोऽपि नास्तीति गुणानामिति षष्ठी । सद्देह इति हरेर्देहित्वप्रतीतेः कोऽर्हतीति कथमाक्षिप्यत इत्यत उक्तम्– कर्मेति ॥ मनुष्यादिदेहयोगाद्यसंभवेऽपि देवादिशरीरयोगः स्याद्वेत्यत उक्तम्– उतेति ॥ ‘उताप्यर्थविकल्पयोः’ इति । विकल्पोऽपि न घटत इत्यर्थः । ‘न देहयोगादि जनिर्विष्णोर्व्यक्तिर्जनिः स्मृता’ इति विशेषवचनाच्च देहयोगाङ्गीकारपक्षो गर्हित इति भावः ॥ ४४ ॥</p>
<h3 id="परकशक-41"><strong>प्रकाशिका</strong></h3>
<p>नन्वीश्वरस्य कृष्णादिरूपेण जन्म तावन्नोपपद्यते । तस्याजत्वात् । नापि कर्माणि सम्भवन्ति । तस्याकर्तृत्ववचनात् । परिपूर्णस्य जन्मना कर्मभिश्च प्रयोजनाभावाच्चेत्यत आह ॥ अजस्येति । अत्राजस्य जन्मेत्यकर्तुः कर्माणीति च व्याहतमिव प्रतीयतेऽतः क्रमेण प्रमाणद्वय-मुदाहृत्योभयं घटयति ॥ न देहयोग इत्यादिना । हि यस्माद्देहयोगो जनिर्न तस्माद्व्यक्तिर्जनिः स्मृतेत्यर्थः । न देहयोग इत्यनेन कोऽर्हति देहयोगमित्येतदपि प्रमापितमिति मन्तव्यम् । स्वभावेन कर्ताऽपि स्वस्य फलाभावेनाकर्तेति गौण्या वृत्त्या भण्यते व्यवह्रियत इत्यर्थः ॥ ततश्चायमर्थः ॥ अजस्य जीववत् त्रिगुणात्मकदेहयोगशून्यस्यापि जन्मोपपद्यते । जन्मशब्दार्थतया प्रार्दुभावस्यैव विवक्षितत्वात् । उत्पथनृपशासनरूपप्रयोजनसद्भावाच्च । अकर्तुः फलाभावेनैवाकर्तृत्वेनोच्यमानस्य कर्माणि विहितानि नित्यनैमित्तिकादीनि सम्भवन्ति । यतः स्वप्रयोजनाभावेऽपि पुंसामधिकारिणां ग्रहणाय शिक्षणाय सम्भवन्ति । ‘‘उत्सीदेयुरिमे लोका न कुर्यां कर्म चेदहमि’’ति वचनात् । नन्वजत्वश्रुतेः स्वरूपा-पेक्षयाऽप्युपपत्तेरीश्वरस्यापि जीववद्देहयोगरूपमेव जन्म कर्म च किं न स्यादित्यत आह ॥ न त्वन्यथेति । अन्यथा प्रादुर्भावरूपजन्माद्यपेक्षया प्रकारान्तरं गुणात्मकदेहयोगेन जननं विधिबन्धने कर्म च न तु नैव । कुतः । यतो गुणानां परो गुणातीतः । नित्यमुक्त इति यावत् । को देहयोगं गुणात्मक-देहयोगरूपां जनिं कर्मतन्त्रमुत कर्मविस्तारमप्यर्हति न कोऽपीत्यर्थः । नित्यमुक्तत्वाज्जीववज्जन्म विधिभयेन कर्म च नास्त्येवेति भावः ॥ ४४ ॥</p>
<h1 id="तसय-परपननखललकपनमवसथतनमनशसन-सव-"><strong>तस्य प्रपन्नाखिललोकपानामवस्थितानामनुशासने स्वे ।</strong></h1>
<h1 id="अरथय-जतसय-यदषवजसय-वरत-सख-करतय-तरथकरत--४५-"><strong>अर्थाय जातस्य यदुष्वजस्य वार्तां सखे कीर्तय तीर्थकीर्तेः ॥ ४५ ॥</strong></h1>
<p>॥ इति श्रीमद्भागवते तृतीयस्कन्धे प्रथमोऽध्यायः ॥</p>
<h3 id="पदरतनवल-43"><strong>पदरत्नावली</strong></h3>
<p>किं बहुनोक्तेनेति विदुरः स्वाभीष्टं वक्ति– तस्येति ॥ ४५ ॥</p>
<p>॥ इति श्रीमद्भागवतटीकायां विजयध्वजतीर्थभिक्षुकृतायां तृतीयस्कन्धे प्रथमोऽध्यायः ॥</p>
<h3 id="परकशक-42"><strong>प्रकाशिका</strong></h3>
<p>उत्पथनृपशासनेनापि किं फलमित्यपेक्षायां तत्साध्यं फलं दर्शयन् स्वाभीष्टं फलं प्रार्थयते ॥ तस्येति । प्रपन्ना अनादिकालेन शरणं प्राप्ता येऽखिला लोकपा इन्द्रादयस्तेषां, स्वे स्वीयेऽनुशासने श्रुतिस्मृत्यादिरूपेऽवस्थितानामन्येषां चार्थाय प्रयोजनाय । अनेन शिष्ट(सृष्टि)परिपालन-मेवोत्पथनृपशासनप्रयोजनमिति सूचितम् । वार्तां कथाम् । तीर्थवत्पुण्यकरकीर्तेः ॥ ४५ ॥</p>
<p>**॥ इति श्रीमद्वेदेशपूज्यपादशिष्येण यदुपतिना विरचितायां **</p>
<p><strong>श्रीमद्भागवतटिप्पण्यां प्रथमोऽध्यायः ॥ ३-१ ॥</strong></p>
<p><strong>श्रीमद् भगवद्बादरायणप्रणीतम्</strong></p>
<p><strong>श्रीमद् भागवतम्</strong></p>
<p><strong>तृतीयः स्कन्धः</strong></p>
<p><strong>अथ प्रथमोऽध्यायः</strong></p>
<h1 id="ॐ-नम-भगवत-वसदवय-1"><strong>ॐ नमो भगवते वासुदेवाय</strong></h1>
<h1 id="शरशक-उवच-2"><strong>श्रीशुक उवाच–</strong></h1>
<h1 id="एवमतत-पर-पषट-मतरय-भगवन-कल--1"><strong>एवमेतत् पुरा पृष्टो मैत्रेयो भगवान् किल ।</strong></h1>
<h1 id="कषततर-वन-परवषटन-तयकतव-सवगहमदधमत--१--1"><strong>क्षत्त्रा वनं प्रविष्टेन त्यक्त्वा स्वगृहमृद्धिमत् ॥ १ ॥</strong></h1>
<p>**श्रीमद्विजयध्वजतीर्थविरचिता **</p>
<h3 id="पदरतनवल-44"><strong>पदरत्नावली</strong></h3>
<p>ॐ श्रीमद्धनुमद्भीममध्वान्तर्गतरामकृष्णवेदव्यासात्मकलक्ष्मीहयग्रीवाय नमः</p>
<p>यल्लीलाजलराशिलोललहरीस्नानक्षमाणां नृणां</p>
<p>संसारोदधिराशु शुष्यतितरामग्न्युप्तशुष्कैधवत् ।</p>
<p>यस्माद्विश्वमशेषमुद्भवति यस्तत्वं परं योगिनां</p>
<p>श्रीमन्तं तमुपास्महे सुमनसामिष्टप्रदं विठ्ठलम् ॥ १ ॥</p>
<p>अगाधश्रीमद्भागवतजलराशौ मणिगणं</p>
<p>तृतीयस्कन्धोदभ्रममनवगाहं मृगयति ।</p>
<p>निमज्योन्मज्यार्थेऽनुपदमनुरक्तेऽमलधियः</p>
<p>कृपालेशं सन्तः खलु विदधतां मय्यनुपदम् ॥ २ ॥</p>
<p>अत्र मुमुक्षूणां स्वस्वयोग्यभगवदपरोक्षज्ञानोत्पत्तौ प्रधानसाधनं भक्तिरेव, तत्साधनमितरत् सर्वमिति प्रपञ्च्यते । तत्र सूतः शौनकप्रश्नपरिहाराय शुकपरीक्षित्संवादं कथयति– एवमिति ॥ यथाहं च त्वया एतत्प्रमेयं प्रति पृष्ट एवं तथा क्षत्त्राऽपि विदुरेणापि भगवांस्त्रिकालज्ञो मैत्रेयः पृष्ट इत्यन्वयः । ऋद्धिमत् स्वगृहं त्यक्त्वेत्यनेन वैराग्यं प्रथमसाधनमिति सूचितम् ॥ १ ॥</p>
<p>**श्रीयादवार्यविरचिता **</p>
<h3 id="भगवतपरकशक-1"><strong>भागवतप्रकाशिका</strong></h3>
<p>ॐ श्रीमद्धनुमद्भीममध्वान्तर्गतरामकृष्णवेदव्यासात्मकलक्ष्मीहयग्रीवाय नमः</p>
<p>सुखज्ञानादिसद्रत्नः शुकयोगीन्दुसम्भवः ।</p>
<p>व्यासदेवामृतांबोधिर्भूयाद्भूत्यै ममानिशम् ॥</p>
<p>आसीद्यदुदरात्पद्ममित्यादिना पाद्मकल्पकाललक्षणादिकं यत्परीक्षिता पृष्टं तस्य सर्वस्योत्तरं विदुर-मैत्रेयसंवादमुखेनैव वक्ष्यामीत्याशयेनाह ॥ एवमेतदिति । यथाऽहमेतत्पाद्मकल्पकाललक्षणादिकमुद्दिश्य त्वया पृष्ट एवं तथा । ऋद्धिमदैश्वर्यवत्स्वगृहं त्यक्त्वा । अनेन तस्य वैराग्यं सूचितम् । क्षत्त्रा विदुरेण पृष्टः मैत्रेयस्तस्मै यदुत्तरमुक्तवांस्तत्तुभ्यम् । अभिधास्य इति शेषः ॥ १ ॥</p>
<h1 id="यद-तवय-मनतरकद-व-भगवनखलशवर--1"><strong>यदा त्वयं मन्त्रकृद् वो भगवानखिलेश्वरः ।</strong></h1>
<h1 id="१परवनदरपर-हतव-परववशऽतमसतकतम--२--1"><strong>१पौरवेन्द्रपुरं हित्वा प्रविवेशाऽत्मसात्कृतम् ॥ २ ॥</strong></h1>
<p>श्रीमदानन्दतीर्थभगवत्पादाचार्यविरचितः श्रीमद्भागवततात्पर्यनिर्णयः</p>
<p>ॐ श्रीमद्धनुमद्भीममध्वान्तर्गतरामकृष्णवेदव्यासात्मकलक्ष्मीहयग्रीवाय नमः</p>
<p>‘युद्धकाले तु विदुरस्तीर्थयात्रां गतोऽपि सन् । प्राय आस्ते गजपुरे पाण्डवानां २व्यपेक्षया’ इति स्कान्दे ॥ २ ॥</p>
<h3 id="पदरतनवल-45"><strong>पदरत्नावली</strong></h3>
<p>विदुरमैत्रेयसंवादं घटयितुं तीर्थयात्राकालापदेशेन प्रश्नबीजमुत्थापयति– यदा त्विति ॥ वः पितामहानामर्थे मन्त्रकृत् सन्धिकृत् सन्धिकार्येऽनुत्पन्ने पौरवेन्द्रपुरं हस्तिनापुरं त्यक्त्वा आत्मसात्कृतमुपप्लाव्याख्यपुरं यदा प्रविवेश तदा विदुरस्तीर्थयात्रार्थं गत इति शेष इत्यन्वयः । अत्र तुशब्देन ‘युद्धकाले तु विदुरस्तीर्थयात्रां गतोऽपि सन् । प्राय आस्ते गजपुरे पाण्डवानां हितेच्छया ॥’ इति वाक्यं विशिनष्टि । अनेन विदुरेण तीर्थसेवा कदाचित् कृता, न युद्धकालमारभ्य तत्समाप्ति-पर्यन्तमित्युक्तं भवति ॥ २ ॥</p>
<h3 id="परकशक-43"><strong>प्रकाशिका</strong></h3>
<p>ननु विदुरः कस्मिन्समये वनं प्रविष्ट इत्यपेक्षायामाह ॥ यदेति । वः पाण्डवानामर्थे मन्त्रकृद्राज्यदानोपयोगिविचारकर्ता । द्रुपदपुरोहितादिसाम्यव्यावृत्त्यर्थं तुशब्दः । पौरवेन्द्रपुरं हस्तिनापुरम् । आत्मसात्कृतं स्वाधीनमुपप्लाव्यं प्रविवेश । तदा वनं प्रविष्टेनेति पूर्वेणान्वयः । नन्वेवं विदुरो युद्धकाले नागपुरे नासीदिति प्राप्तम् । तथात्वे प्रथमस्कन्धे ‘‘तत्रासीनं कुरुपतिं धृतराष्ट्रं सहानुजमि’’ति युद्धकालसमाप्त्यनन्तरं धृतराष्ट्रसांत्वनकाले विदुरावस्थानस्योक्तत्वेन, दशमे युधिष्ठिरस्य राज्याभिषेकानन्तरं कृष्णस्य द्वारावतीप्रयाणकालेऽपि विदुरावस्थानस्य वक्ष्यमाणत्वेन तद्विरोध इत्याशङ्कां प्रमाणेनैव परिहरति ॥ युद्धकाल इति । तुशब्दोऽवधारणे । युद्धकाल एव, न सर्वदा । गतोऽपि प्राय आस्ते इत्यनेनेदं सूचयति । संधानार्थमागतः श्रीकृष्णो यदा नागपुरं हित्वोपप्लाव्यं गतस्तदनन्तरं युद्धारम्भात्पूर्वमेव विदुरस्तीर्थयात्रामुद्दिश्य गतोऽपि न दूरं गतः, किंतु समीपस्थान्येव तीर्थानि गत्वा युद्धसमाप्तिपर्यन्तं पुनर्हस्तिनपुरप्रांतमेवायातीति । प्राय इत्यनेन समीपस्थतीर्थगमनमपि न प्रतिदिनमिति सूचयति । गजपुरे गजपुरप्रान्ते । किमर्थमास्त इत्यत उक्तम् ॥ पाण्डवानां व्यपेक्षयेति । तद्विजय-विवित्सयेत्यर्थः । यद्वा । अस्मिन्समये विदुरेण दूरं न गन्तव्यमिति पाण्डवानां विशिष्टापेक्षयेत्यर्थः ॥२॥</p>
<h1 id="परकषदवच-1"><strong>परीक्षिदुवाच–</strong></h1>
<h1 id="कतर-कषततरभगवत-मतरयणस-सङगम--1"><strong>कुत्र क्षत्तुर्भगवता मैत्रेयेणास सङ्गमः ।</strong></h1>
<h1 id="कद-व-सह-सवद-एतद-वरणय-न-परभ--३--1"><strong>कदा वा सह संवाद एतद् वर्णय नः प्रभो ॥ ३ ॥</strong></h1>
<h3 id="पदरतनवल-46"><strong>पदरत्नावली</strong></h3>
<p>तीर्थनिषेविणो विदुरस्य सामान्यतो ज्ञातमैत्रेयसङ्गकालघटनोऽपि राजा देश-विशेषबुभुत्सया पृच्छति– कुत्रेति ॥ कुत्र कस्मिंस्तीर्थविशेषे । पुरान्निर्याणहेतुरपि वक्तव्य इत्यतो वर्णयेत्युक्तम् ॥ ३ ॥</p>
<h3 id="परकशक-44"><strong>प्रकाशिका</strong></h3>
<p>क्षत्रा पृष्टो मैत्रेयो यदाह तत्तुभ्यं वक्ष्यामीत्युक्ते राजा विदुरमैत्रेयसंवादः कुत्र कदा जात इति देशकालविशेषविवित्सया पृच्छतीत्याह ॥ कुत्रेति । कस्मिंस्तीर्थविशेषे कस्मान्निमित्ताद्वनं प्रविष्ट इत्यप्यत्र ग्राह्यम् ॥ ३ ॥</p>
<h1 id="न-हयलपरथदयसतसय-वदरसयमलतमन--1"><strong>न ह्यल्पार्थोदयस्तस्य विदुरस्यामलात्मनः ।</strong></h1>
<h1 id="तसमन-वरयस-परशन-सधवदपबहत--४--1"><strong>तस्मिन् वरीयसि प्रश्नः साधुवादोपबृंहितः ॥ ४ ॥</strong></h1>
<h3 id="पदरतनवल-47"><strong>पदरत्नावली</strong></h3>
<p>विविदिषालौल्यकारणमाह– न हीति ॥ हिशब्दो हेत्वर्थः । यस्मादल्पार्थोदयो न तस्माद् वर्णयेत्यर्थः । अत्रापि हेतुमाह– साध्विति ॥ ‘साधुस्त्रिषूचिते सौम्ये सज्जने वार्द्घुषौ पुमान्’ इति यादवः ॥ ४ ॥</p>
<h3 id="परकशक-45"><strong>प्रकाशिका</strong></h3>
<p>स्वस्य तदुभयसंवादश्रवणे च रतिं सूचयितुं तत्प्रश्नप्रतिवचनरूपं संवादं स्तौति ॥ न हीति । तस्मिन्मैत्रेये वरीयसि गुरौ । तं प्रतीति यावत् । तस्य मैत्रेयस्य परिहार इत्यपि ग्राह्यम् । हि यस्मात्साधूनां विष्ण्वादीनां वादेन कथयोपबृंहितः पूर्णः । तत्प्रतिपादक इति यावत् । तस्मादल्पस्यार्थस्य प्रयोजनस्योदयः प्राप्तिर्यस्मात्सः न किन्तु सम्पूर्णप्रयोजनजनक एवेत्यर्थः ॥ ४ ॥</p>
<h1 id="सत-उवच-1"><strong>सूत उवाच–</strong></h1>
<h1 id="स-एवमषवरयऽय-पषट-रजञ-परकषत--1"><strong>स एवमृषिवर्योऽयं पृष्टो राज्ञा परीक्षिता ।</strong></h1>
<h1 id="परतयह-त-सबहवत-परततम-शरयतमत--५--1"><strong>प्रत्याह तं सुबहुवित् प्रीतात्मा श्रूयतामिति ॥ ५ ॥</strong></h1>
<h3 id="पदरतनवल-48"><strong>पदरत्नावली</strong></h3>
<p>सूतः शौनकप्रश्नपरिहाराय तत्संवादं कथयति– स एवमिति ॥ ‘‘बहु पूर्णतायां’’ इति धातोर्देवादिसज्जननिषेवितं पूर्णं भगवन्तं वेत्तीति सुबहुविदिति । तज्ज्ञानफलमाह– प्रीतात्मेति ॥ ‘प्रियो हि ज्ञानिनोऽत्यर्थम्’ इति स्मृतेः । प्रसन्नमना वा । श्रूयतामित्यनेन वक्तव्यार्थे आदरं जनयति । उच्यमानं सहेतुकं चेत् श्रद्धां जनयति, अस्य कथं तदित्यत उक्तम्– इतीति ॥ ‘इति हेतुप्रकरणप्रकारादिषु’ इति यादवः ॥ ५ ॥</p>
<h3 id="परकशक-46"><strong>प्रकाशिका</strong></h3>
<p>सुबह्वतिपूर्णो भगवान् तं वेत्तीति सुबहुवित् । सुष्टुसर्वज्ञ इति वा । श्रूयतामित्युक्त्वा । अभिमुखीकृत्येति यावत् ॥ ५ ॥</p>
<h1 id="शरशक-उवच-3"><strong>श्रीशुक उवाच–</strong></h1>
<h1 id="यद-त-रज-सवसतनसधन-पषणननधरमण-वनषटदषट--1"><strong>यदा तु राजा स्वसुतानसाधून् पुष्णन्नधर्मेण विनष्टदृष्टिः ।</strong></h1>
<h1 id="भरतरयवषठसय-सतन-वबनधन-परवशय-लकषभवन-ददह--६--1"><strong>भ्रातुर्यविष्ठस्य सुतान् विबन्धून् प्रवेश्य लाक्षाभवने ददाह ॥ ६ ॥</strong></h1>
<h1 id="यद-सभय-करदवदवय-कशभमरश-सतकरम-गरहयम--1"><strong>यदा सभायां कुरुदेवदेव्याः केशाभिमर्शं सुतकर्म गर्ह्यम् ।</strong></h1>
<h1 id="न-वरयमस-नप-सनषय-औरहरनतय-कचकङकमन--७--1"><strong>न वारयामास नृपः स्नुषाया और्हरन्त्याः कुचकुङ्कुमानि ॥ ७ ॥</strong></h1>
<h2 id="ततपरयम-8"><strong>तात्पर्यम्</strong></h2>
<p><strong>यदा ददाह । यदा केशाभिमर्शः प्राप्त इति यदाशब्दो हेत्वर्थे । ‘यदा तदेति हेत्वर्थे कालार्थे चापि भण्यत’ इत्यभिधानम् ॥ ६,७ ॥</strong></p>
<h3 id="पदरतनवल-49"><strong>पदरत्नावली</strong></h3>
<p>विदुरस्य तीर्थयात्रायां निमित्तमाह– यदा त्विति ॥ अत्र यदाशब्दो हेत्वर्थः । ‘यदा तदेति हेत्वर्थे कालार्थेऽपि च भण्यत’ इति वचनात् । अधर्मेणेत्यस्यावधारणार्थे तुशब्दः । विनष्टा भगवद्विषया दृष्टिर्यस्य स तथा । असाधून् अन्यायवर्तिनः । अधर्मेण धर्मविरुद्धकर्मणा । यविष्ठस्य कनिष्ठस्य । विबन्धून् लौकिकबन्धुरहितान् । लाक्षाभवने लाक्षोपगूढगृहे ददाह । यदा यस्मात् तदा तस्मादित्येको हेतुः ॥ अयमेको हेतुरित्याह– यदेति ॥ नृपो धृतराष्ट्रः । कुचकुङ्कुमान्यस्त्रैर्नेत्र-जलैर्हरन्त्याः क्षालयन्त्याः । स्वस्य स्नुषायाः कुरुदेवस्य युधिष्ठिरस्य देव्याः पट्टाभिषिक्ताया द्रौपद्याः । सभायां गर्ह्यं निन्द्यं, सुतस्य दुःशासनस्य कर्म । केशाभिमर्शं कबरीभारपरामर्शलक्षणं न निवारयामास । यदा यस्मात् तस्मात् ॥ ६,७ ॥</p>
<h3 id="परकशक-47"><strong>प्रकाशिका</strong></h3>
<p>आदौ तावद्विदुरस्य वनप्रवेशे निमित्तं दर्शयति । यदा त्वित्यादिभिरेकादशश्लोकैः । अत्र यदाशब्दानां कालार्थत्वे बाधकं दर्शयन् विवक्षितमर्थान्तरं दर्शयति । यदेति । केशाभिमर्शः प्राप्त इत्येतद्वक्ष्यमाणश्रीकृष्णवचनाकरणविदुरगमनतद्वचनतदवमानतद्गमनानामप्युपलक्षकम् । ततश्चायमर्थः । यद्यत्र यदाशब्दाः कालवाचिनस्तदा यस्मिन् काले लाक्षाभावने ददाह तस्मिन्नेव काले तदुत्तरत्रोक्तानां केशाभिमर्शनश्रीकृष्णवचनाकरणविदुरगमनतद्वचनतदवमानांतानां निमित्तानां तन्निमित्तकस्य विदुरगमनस्य च समावेशः प्राप्तः । न चासावुपपद्यते । अतो यदाशब्दोऽत्र हेत्वर्थेऽभिमत इति । यदाशब्द इत्येक-वचनं जात्यभिप्रायेण । यदाशब्दस्य हेत्वर्थत्वे प्रमाणं दर्शयति ॥ यदेति । तदेति तच्छब्दग्रहणेन मूले यदाशब्दाऽपेक्षिततयाऽवश्यमध्याहार्यस्तदाशब्दोऽपि हेत्वर्थ इति सूचयति ॥ ततश्चायं मूलार्थः । राजा धृतराष्ट्रो विनष्टदृष्टिर्विगतधर्मज्ञानी । तुशब्दोऽवधारणे । अधर्मेणेत्यत्र सम्बध्यते । धर्मविरुद्धकर्मणैव । यविष्ठस्य कनिष्ठस्य पाण्डोर्विबन्धून्पितृरहितान्यदा यस्माद्ददाह तदा तस्मादित्यादिना वक्ष्यमाणेनान्वयः । एवमेवाग्रेतनानामपि यदाशब्दानामन्वयो द्रष्टव्यः ॥ यदा यस्मात्कुरुदेवस्य कुरुश्रेष्ठस्य युधिष्ठिरस्य देव्या राज्याभिषिक्तस्त्रियः । केशाभिमर्शरूपं गर्ह्यं निन्द्यं, सुतस्य दुःशासनस्य कर्म । नृपो धृतराष्ट्रः । कथम्भूतायाः । स्नुषायाः पुत्रभार्यायाः । पुनः कथम्भूताया और्दुःखोद्रेकेण निर्गतनेत्रजलैः । कुचयोर्लिप्तकुङ्कुमानि । कुङ्कुमकेसरयुक्तगन्धलेपमिति यावत् । हरन्त्याः क्षालयन्त्याः । अनेन विशेषणद्वयेन धृतराष्ट्रस्यातीवनिर्घृणत्वं सूचयति ॥ ६,७ ॥</p>
<h1 id="दयत-तवधरमण-जतसय-सध-सतयवलमबसय-वनगतसय१--1"><strong>द्यूते त्वधर्मेण जितस्य साधोः सत्यावलम्बस्य वनागतस्य१ ।</strong></h1>
<h1 id="न-यचतऽदत-समयन-दय-तमजषण-यदजतशतर--८--1"><strong>न याचितोऽदात् समयेन दायं तमोजुषाणो यदजातशत्रोः ॥ ८ ॥</strong></h1>
<h3 id="पदरतनवल-50"><strong>पदरत्नावली</strong></h3>
<p>अयं तृतीयो हेतुरित्याह– द्यूते त्विति ॥ तुशब्दोऽवधारणार्थः, अधर्मेणेत्यनेन सम्बध्यते । साधुत्वादीनि पितृधनदानयोग्यत्वहेतव इति प्रकाशनायोक्तानीति । अवलम्ब आधारयष्टिः । दायं स्वस्य प्राप्तियोग्यं पितृधनं वनवासावसानसमये नादादिति यत् तस्मादिति शेषः । तत्र हेतुः– तम इति ॥ तमो यथार्थज्ञानग्लानिकारणं पुत्रवचनं जुषाणः सेवमानोऽङ्गीकुर्वाण इत्यर्थः ॥ ८ ॥</p>
<h3 id="परकशक-48"><strong>प्रकाशिका</strong></h3>
<p>द्यूते त्विति । तुशब्दोऽवधारणार्थः । अधर्मेणेत्यनेन सम्बध्यते । सत्यावलम्बस्य सत्यं सत्यवचनमेवावलम्ब आधारयष्टिर्यस्येत्यर्थः । वनागतस्य वनादागतस्य । वनं गतस्येति पाठे वने क्लेशितस्येत्यर्थः । साधोरित्यादीनि अजातशत्रुविशेषणानि तस्य दायदानयोग्यतोपपादकानि । समयेन द्यूतपरिकल्पितकालविशेषसमापनरूपेण निमित्तेन याचितः । नृप इति वर्तते । दायं पितृधनम् । तमोजुषाणस्तामसपुत्रासक्तः । यद्यस्मात्तस्मात् ॥ ८ ॥</p>
<h1 id="यद-त-परथपरहत-सभय-जगदगररयन-जगद-कषण--1"><strong>यदा तु पार्थप्रहितः सभायां जगद्गुरुर्यानि जगाद कृष्णः ।</strong></h1>
<h1 id="न-तन-पसममतयनन-रजऽनमन-१हतपणयलश--९--1"><strong>न तानि पुंसाममृतायनानि राजाऽनुमेने १हृतपुण्यलेशः ॥ ९ ॥</strong></h1>
<h3 id="पदरतनवल-51"><strong>पदरत्नावली</strong></h3>
<p>चतुर्थं हेतुमाह– यदा त्विति ॥ पार्थेन युधिष्ठिरेण प्रहितः प्रेषितः । पुंसाम-मृतायनानि मोक्षादिसकलपुरुषार्थसाधनानि । हतः पुण्यलेशो यस्य स तथा । लिश अल्पीभाव इति धातुः । अनेन पापं बहुलं पुण्यमल्पं तदपि नष्टमित्युक्तं भवति । इदमेव सुखलेशविनाशकारण-मित्यस्मिन्नर्थे तुशब्दः । गुरुमात्रस्यापि वाक्यं ग्राह्यं किमु जगद्गुरोरित्यभिप्रायेण तथोक्तम् ॥ ९ ॥</p>
<h3 id="परकशक-49"><strong>प्रकाशिका</strong></h3>
<p>यदा यस्मात्पार्थेन युधिष्ठिरेण प्रहितः प्रेषितः । अमृतायनानि मोक्षादिसकल-पुरुषार्थसाधनानि । तु विशेषेण जगादेत्यन्वयः । राजा धृतराष्ट्रः । अनुमेने आनुकूल्येन ज्ञातवान् । हृतः पुण्यलेशो यस्य स तथोक्तः । अनेन गुरुमात्रस्यापि वचनं नोल्लङ्घ्यं, किमु जगद्गुरोः । अतोऽतीवपापं प्राप्तम् । यच्चाल्पं पुण्यं संपादितं तदपि नष्टमिति सूचयति ॥ ९ ॥</p>
<h1 id="यदपहत-भवन-परवषट-मनतरय-पषट-कल-परवजन--1"><strong>यदोपहूतो भवनं प्रविष्टो मन्त्राय पृष्टः किल पूर्वजेन ।</strong></h1>
<h1 id="अथह-त-मनतरदश-वरयन-यनमनतरण-वदरक-वदनत--१०--1"><strong>अथाह तं मन्त्रदृशां वरीयान् यन्मन्त्रिणो वैदुरिकं वदन्ति ॥ १० ॥</strong></h1>
<h3 id="पदरतनवल-52"><strong>पदरत्नावली</strong></h3>
<p>ततः किं विदुरस्य तीर्थयात्रायामित्यतो विशेषहेतुमाह– यदेति ॥ पूर्वजेन ज्येष्ठेन यदोपहूतो भवनं प्रविष्टो विदुरो मन्त्राय स्वकर्तव्यतालोचनाय पृष्टः ‘किं कार्यं तद् ब्रवीहि इति’ अथ तदा मन्त्रदृशां मन्त्रज्ञानां वरीयान् तं धृतराष्ट्रमाह । मन्त्रदृग्वरीयस्त्वं कुत इति तत्राह– यदिति ॥ वैदुरिकं विदुरेणोक्तम् । यद् यस्मात्तस्मादिति शेषः । कृष्णे सन्धिकार्यमनुत्पाद्योपप्लाव्यं गते सत्युपहूत इत्यस्मिन्नर्थे किलशब्दः ॥ १० ॥</p>
<h3 id="परकशक-50"><strong>प्रकाशिका</strong></h3>
<p>यदा यस्मात् । अथोपप्लाव्यं प्रति कृष्णगमनानन्तरम् । पूर्वजेनाग्रजेन मन्त्राय विचारायोपहूतः सन् भवनं प्रविष्टो विदुरस् तं धृतराष्ट्रं प्रति मन्त्रदृशां विचारज्ञानिनां वरीयान् श्रेष्ठः । मन्त्रदृग्वरीयस्त्वं कुत इत्यत उक्तम् ॥ यन्मन्त्रिण इति । यद्यस्मादन्ये मन्त्रिणो वैदुरिकं विदुरेणोक्तमेव स्वराजादिकं प्रति वदन्ति तस्मात् । राजनीतिसंप्रदायप्रवर्तकत्वादित्युक्तं भवति ॥ १० ॥</p>
<h1 id="अजतशतर-परतयचछ-दय-ततकषत-दरवषह-तवग--1"><strong>अजातशत्रोः प्रतियच्छ दायं तितिक्षतो दुर्विषहं तवागः ।</strong></h1>
<h1 id="सहनज-यतर-वकदर-ह-सवशतरह-य-तवमल-बभष--११--1"><strong>सहानुजो यत्र वृकोदरो हि स्वशत्रुहा यं त्वमलं बिभेषि ॥ ११ ॥</strong></h1>
<h3 id="पदरतनवल-53"><strong>पदरत्नावली</strong></h3>
<p>किमाहेति तत्राह– अजातशत्रोरिति ॥ प्रतियच्छ प्रदेहि । प्रदाने हेतुमाह– सहानुज इति ॥ हिशब्दो हेत्वर्थः । यत्र यस्य युधिष्ठिरस्य अभिप्रेतसाधक इति शेषः । किमसौ यम इति तत्राह– यमिति ॥ यं भीमं प्रति । अत्रापि हेतुमाह– स्वशत्रुहेति ॥ स्वस्य राज्यलक्षणद्रव्यस्य शत्रवो दुर्योधनादयस् तान् हतवानिति । निश्चितत्वात् तथा प्रयोगः ॥ ११ ॥</p>
<h3 id="परकशक-51"><strong>प्रकाशिका</strong></h3>
<p>किमाहेत्यत आह ॥ अजातशत्रोरिति । प्रतियच्छ प्रदेहि । दुर्विषहं विशेषेण दुःसहम् । आगोऽपराधम् । तितिक्षतः सहमानस्य । अप्रदाने किं बाधकमित्यतो भीमार्जुनाभ्यां भवदीयवध एवेत्याशयेनाह ॥ सहानुज इति । यत्र युधिष्ठिरपक्षे । हिशब्दो हेत्वर्थः । स्वशत्रुहा स्ववैरिसंहारसमर्थः । तदेव कुत इत्यत उक्तम् ॥ यमिति । यमर्जुनसहितं भीमं प्रति ॥ ११ ॥</p>
<h1 id="यद-त-परथन-भगवन-मकनद-गहतवन-१सकषतदवदव--1"><strong>यदा तु पार्थान् भगवान् मुकुन्दो गृहीतवान् १सक्षितिदेवदेवः ।</strong></h1>
<h1 id="आसत-सवपरय-यददवदव-वनरजतशषनदवदव--१२--1"><strong>आस्ते स्वपुर्यां यदुदेवदेवो विनिर्जिताशेषनृदेवदेवः ॥ १२ ॥</strong></h1>
<h3 id="पदरतनवल-54"><strong>पदरत्नावली</strong></h3>
<p>राज्यप्रदाने बलवद्धेत्वन्तरं चाह– यदा त्विति ॥ क्षितिदेवा ब्राह्मणास् तेषां देवः पूज्यः । मुक्तिमपि ददाति किमु राज्यमित्यतो– मुकुन्द इति ॥ एवंविधसामार्थ्यवान् पार्थान् गृहीतवानिति यदा तस्माच्च । सोऽपि न दूरस्थ इत्याह– आस्त इति ॥ स्वेषां पाण्डवानां पुर्यामुपप्लाव्याख्यायामास्त इति यस्मात् तस्माच्च । साम्प्रतं सावसर इत्याह– विनिर्जितेति ॥ १२ ॥</p>
<h3 id="परकशक-52"><strong>प्रकाशिका</strong></h3>
<p>श्रीकृष्णद्रोहोऽपि बाधक इत्याशयेनाह ॥ यदा त्विति । यदा यस्माद् गृहीतवान् विशेषेणात्मीयत्वेन स्वीकृतवान् तस्माद्दायं प्रतियच्छेत्यन्वयः । मुकुन्द इत्यनेन भक्तानां मोक्षमपि संपादयति किमु राज्यमिति सूचयति । क्षितिदेवा ब्राह्मणा देवा इंद्रादयः । तैः सहित इत्यनेन देवब्राह्मणानुग्रहोऽपि युधिष्ठिरेऽस्तीति तद्द्रोहोऽपि भविष्यतीति सूचयति । सोऽपि तत्समीप एवा-स्तीत्याह ॥ आस्त इति । स्वेषां पाण्डवानां पुर्यामुपप्लाव्यनगरसंज्ञायां यदुदेवानां यादवश्रेष्ठानां च देवः पूज्यः । अनेन यादवद्रोहोऽपि तव भविष्यतीति सूचयति । सोऽन्यत्र न व्यासक्त इत्याह ॥ विनिर्जितेति । विशेषेण निर्जिता नृदेवा राजानस्तेषां देवाः श्रेष्ठा येन स तथोक्तः ॥ १२ ॥</p>
<h1 id="स-एष-दष-परषदवडसत-गहन-गह-परवषट-यमपतयमतय--1"><strong>स एष दोषः पुरुषद्विडास्ते गृहान् (गृहं) प्रविष्टो यमपत्यमत्या ।</strong></h1>
<h1 id="पषणस-कषणद-वमख-गतशरसतयजशवथन-कलकशलय--१३--1"><strong>पुष्णासि कृष्णाद् विमुखो गतश्रीस्त्यजाश्वथैनं कुलकौशलाय ॥ १३ ॥</strong></h1>
<h3 id="पदरतनवल-55"><strong>पदरत्नावली</strong></h3>
<p>पुत्रसंवादाभावाद् युधिष्ठिराय राज्यं न दत्तमिति धृतराष्ट्राभिप्रायं विद्वान् विदुरो विष्णुवैष्णवद्वेषिणः पुत्रस्यापि परित्यागः श्रेयानिति वक्ति– य एष इति ॥ हे ज्येष्ठ । त्वं यमपत्य-मत्या न पतति कुलं यस्मात्तदपत्यमिति बुद्ध्या पुष्णासि स एष गृहं प्रविष्ट आस्त इत्यन्वयः । कीदृशः? दोषः पापात्मा । पुरुषं पूर्णषड्गुणं विष्णुं द्वेष्टीति पुरुषद्विड् । कुतः? कृष्णाद् विमुखः । उपलक्षणमेतत् । तद्भक्तविमुखश्च । अत एव गतश्रीः श्रीप्रसादरहितः । यत एवंविधोऽथ तस्मात् कुलकौशलायाशु कालक्षेपमन्तरेणैनं दुर्योधनं त्यजेत्यन्वयः ॥ १३ ॥</p>
<h3 id="परकशक-53"><strong>प्रकाशिका</strong></h3>
<p>औरसपुत्रमतिक्रम्य कथं युधिष्ठिराय राज्यं देयमित्यत आह ॥ स एष इति ॥ हे अग्रज त्वं, यम् अपत्यमत्या, कुलं न पतति यस्मात् तदपत्यमिति बुद्ध्या पुष्णासि राज्यदानादिना वर्धयसि । स एष दोषः सर्वदोषाभिमानी कलिः स्वयमेव त्वत्पुत्ररूपेण गृहान् प्रविष्ट आस्ते । कुतः । यतः पुरुषो भगवान् तं द्वेष्टीति पुरुषद्विट् । एतदपि कुतः । यतः कृष्णाद्विमुखस्तदाज्ञाया अकरणात् । अत एव गतश्रीर्लक्ष्मीकटाक्षरहितोऽथ तस्मादेनम् । आशु कालक्षेपमन्तरेण । त्यज । पुत्रः कथं त्याज्य इत्यत आह ॥ कुलकौशलायेति । ‘‘त्यजेदेकं कुलस्यार्थ’’ इति न्यायमनेन सूचयति ॥ १३ ॥</p>
<h1 id="इतयचवसततर-सयधनन-परवदधकपसफरतधरण--1"><strong>इत्यूचिवांस्तत्र सुयोधनेन प्रवृद्धकोपस्फुरिताधरेण ।</strong></h1>
<h1 id="असतकत-सतसपहणयशल-कषतत-सकरणनजसबलन--१४--1"><strong>असत्कृतः सत्स्पृहणीयशीलः क्षत्ता सकर्णानुजसौबलेन ॥ १४ ॥</strong></h1>
<h3 id="पदरतनवल-56"><strong>पदरत्नावली</strong></h3>
<p>स्ववचनादिकं धृतराष्ट्रेण नाङ्गीकृतमित्येतावता विदुरस्य तीर्थयात्राकरणविरागहेतुः कः प्राप्त इति तत्राह– इतीति ॥ इतिशब्द आदिवचनः । एवमादिवाक्यमुक्तवान् । प्रकारवचनो वा । स्फुरणं संचलनम् । तत्र ज्येष्ठस्य पुरतो ऽसत्कृतो धिक्कृतः ॥ १४ ॥</p>
<h3 id="परकशक-54"><strong>प्रकाशिका</strong></h3>
<p>इति अनेन प्रकारेण । धृतराष्ट्राय हितमूचिवान्विदुरः । तत्र धृतराष्ट्रपुरोदेशे । स्फुरितश्चलितोऽधरोष्ठो यस्य तेनासत्कृतो धिक्कृतः । सद्भिः स्पृहणीयमपेक्षणीयं शीलं यस्य सः ॥ १४ ॥</p>
<h1 id="क-एनमतरपजहव-जहम-दसय-सत-यदबलनव-पषट--1"><strong>क एनमत्रोपजुहाव जिह्मं दास्याः सुतं यद्बलिनैव पुष्टः ।</strong></h1>
<h1 id="तसमन-परतप-परकतय-आसत-नरवसयतमश-परचछवसन--१५--1"><strong>तस्मिन् प्रतीपः परकृत्य आस्ते निर्वास्यतामाशु पुराच्छ्वसानः ॥ १५ ॥</strong></h1>
<h3 id="पदरतनवल-57"><strong>पदरत्नावली</strong></h3>
<p>धिक्कारप्रकारमाह– क एनमिति ॥ दास्याः सुतमित्याक्रोशे षष्ठी । उपजुहाव आहूतवान् । जिह्मं वक्रहृदयम् । यस्य पुंसो बलिना अपवर्जितान्नेन । तस्मिन् पुंसि प्रतीपः विरोधी । परेषां मम विरोधिनां पाण्डवानां कृत्ये कार्ये आस्ते यस्मात् तस्मादिति शेषः । निर्वास्यतां निष्कास्य-ताम् । श्वसानः श्वासमात्रावशेषी । स्वकृतो दोषः स्वस्यैवेति सूचनाय शानच्प्रयोगः ॥ १५ ॥</p>
<h3 id="परकशक-55"><strong>प्रकाशिका</strong></h3>
<p>धिक्कारप्रकारमेवाह ॥ क इति । दास्याः सुतमित्याक्रोशे षष्ठी । उपजुहाव आहूतवान् । जिह्मं कपटिनम् । यस्य मम बलिना दत्तान्नेन पुष्टस्तस्मिन् मयि प्रतीपो विरोधकृत् । परेषां मद्वैरिणां पाण्डवानां कृत्ये कार्ये तत्संपादनार्थमास्ते यस्मात्तस्मात्पुरान् निर्वास्यतां बहिः स्थाप्यताम् । श्वसानः श्वासमात्रावशेषः । अनेन सम्यक् ताडनपूर्वकमिति सूचयति ॥ १५ ॥</p>
<h1 id="स-इतथमतयलबणकरणबणरभरत-पर-मरमस-तडतऽप--1"><strong>स इत्थमत्युल्बणकर्णबाणैर्भ्रातुः पुरो मर्मसु ताडितोऽपि ।</strong></h1>
<h1 id="समयन-धनरदवर-नधय-मय-गतवयथऽयदर-मनयन--१६--1"><strong>स्मयन् धनुर्द्वारि निधाय मायां गतव्यथोऽयादुरु मानयानः ॥ १६ ॥</strong></h1>
<h3 id="पदरतनवल-58"><strong>पदरत्नावली</strong></h3>
<p>सम्भावितस्य ताडनात् प्रागेव निर्गमनं श्रेय इति भावं श्लोकद्वयेन सूचयन्नाह– स इति ॥ भ्रातुर् धृतराष्ट्रस्य । स्मयन् मन्दस्मितं कुर्वन्
। मायां पुत्र इत्यादिस्नेहलक्षणां हरेर्बन्धकशक्ति-मुरु मानयानः बहुमन्वानः सोऽयाद् ययौ । तीर्थमिति शेषः ॥ १६ ॥</p>
<h3 id="परकशक-56"><strong>प्रकाशिका</strong></h3>
<p>एवमुक्ते विदुरः किं व्यथितो जातो नेत्याह ॥ स इति । कर्णबाणैः कर्णयोर्बाण-तुल्यैर्वचनैर् भ्रातुर्धृतराष्ट्रस्य । स्मयन्मन्दस्मितं कुर्वन् । मायां हरेः पुत्रादिस्नेहापादिकां बन्धकशक्तिमुरु बहु मानयानः । अहो आश्चर्यम् । कथमीश्वरबन्धकशक्तिर्जगद्विमोहिकेत्यादि वदन्निति यावत् । तन्निःसारणात्पूर्वमेव स्वयमेवायात् । वनं प्रतीति शेषः । किं कृत्वा । तस्य द्वारि धनुर्निधाय । पाण्डवानां सङ्गत्याऽस्माभिरयं योत्स्यतीति तेषां शङ्कां परिहर्तुं धनुर्निधानमिति ध्येयम् ॥ १६ ॥</p>
<h1 id="स-नरगत-करवपणयलबधगजहवयत-तरथपद-पदन--1"><strong>स निर्गतः कौरवपुण्यलब्धगजाह्वयात् तीर्थपदः पदानि ।</strong></h1>
<h1 id="अनवकरमत-पणयचकरषयरवयमधषठत-यन-सहसरमरत--१७--1"><strong>अन्वाक्रमत् पुण्यचिकीर्षयोर्व्यामधिष्ठितो यानि सहस्रमूर्तिः ॥ १७ ॥</strong></h1>
<h3 id="पदरतनवल-59"><strong>पदरत्नावली</strong></h3>
<p>पुण्यलब्धेत्यनेन हस्तिनपुरमपि पुण्यक्षेत्रमिति सूचयति । तीर्थपदः हरेः । पदानि स्थानानि । सहस्रमूर्तिर् अनन्तमूर्तिः । ‘तदेतत् सहस्रं तत् सर्वम् ’ इति श्रुतिः ॥ १७ ॥</p>
<h3 id="परकशक-57"><strong>प्रकाशिका</strong></h3>
<p>वने किं व्यर्थमेवायुर्नीतं नेत्याह ॥ स निर्गत इति । तीर्थपदो हरेः पदानि स्थानानि । क्षेत्राणीति यावत् । अनुक्रमेणैवाक्रमद्गतवान् । पुण्यचिकीर्षुर्हरिप्रीतिजनकपुण्यसंपादनेच्छुर्यानि क्षेत्राणि । सहस्रमूर्तिर्भगवान् । कथमेकस्य समग्ररूपेणानेकक्षेत्रावस्थानमिति शङ्कापरिहारायेदमिति ज्ञातव्यम् ॥ १७ ॥</p>
<h1 id="वनष-पणयपवनदरकञजषवपङकतयष-सरतसरसस--1"><strong>वनेषु पुण्योपवनाद्रिकुञ्जेष्वपङ्कतोयेषु सरित्सरस्सु ।</strong></h1>
<h1 id="अननतलङग-समलङकतष-चचर-तरथयतनषवननय--१८--1"><strong>अनन्तलिङ्गैः समलङ्कृतेषु चचार तीर्थायतनेष्वनन्यः ॥ १८ ॥</strong></h1>
<h3 id="पदरतनवल-60"><strong>पदरत्नावली</strong></h3>
<p>एतदेव विशिनष्टि– वनेष्विति ॥ तीर्थानां शुद्धजलानामायतनेषु स्थानेषु । नित्यशुद्धस्य हरेः सन्निधानस्थानेषु वा । पुण्यशब्दः प्रत्येकमभिसम्बध्यते । उपवनेषु पुरोपकण्ठवनेषु, अद्रिषु श्रीपर्वतादिषु, कुञ्जेषु सिंहगिरिव्रजाद्यणुतरपर्वतेषु, वनेषु वृन्दावनेषु । सेव्यत्वे हेतुमाह– अपङ्केति ॥ सरित्सु गोदावर्यादिनदीषु, सरस्सु पुष्करादिषु, अनन्तस्य हरेर्लिङ्गैः प्रतिमाभिः सम्यगलङ्कृतेषु ॥ १८ ॥</p>
<h3 id="परकशक-58"><strong>प्रकाशिका</strong></h3>
<p>एतदेव विशदयति ॥ वनेष्विति । वनेषु पुण्यवनेषु । पुण्यानि यान्युपवनानि ये च पुण्याद्रयो यानि च पुण्यानि कुञ्जानि लतादिभिर् गूढस्थानानि तेषु । अपङ्कं शुद्धं तोयं येषु तेषु । अनन्तलिङ्गैर्हरिप्रतिमाभिः सम्यगलङ्कृतेषु तीर्थायतनेषु तीर्थेष्वायतनेषु क्षेत्रेषु चानन्य एकाकी ॥ १८ ॥</p>
<h1 id="ग-परयटन-मधयववकतवतत-सदऽऽपलतऽधशयनवधत--1"><strong>गां पर्यटन् मेध्यविविक्तवृत्तिः सदाऽऽप्लुतोऽधःशयनावधूतः ।</strong></h1>
<h1 id="अलकषत-१सवरवधतवष-वरतन-चर-हरतषणन--१९--1"><strong>अलक्षितः १स्वैरवधूतवेषो व्रतानि चेरे हरितोषणानि ॥ १९ ॥</strong></h1>
<h3 id="पदरतनवल-61"><strong>पदरत्नावली</strong></h3>
<p>चरणं विशिनष्टि– गामिति ॥ गां भूमिम् । मेध्यैः शुद्धैर् विविक्तैः पृथग्भूतैर् वृक्षात् पतितैः । पत्रादिभिर् वृत्तिर् आजीविका जीवनं यस्य स तथोक्तः । यद्वा शुद्ध एकान्तस्थले वृत्तिरवस्थानं यस्य स तथा । अधःशयनेन स्थण्डिले शयनेन अवधूतः, रजोरूषितदेहः स्वैः स्वकीयैरलक्षितोऽविज्ञातः । अवधूता वायुनोद्धूताः केशा यस्य स तथा । यद्वा अवधूतवेषवद्वेषो यस्य स तथा । कीदृशानि तानि ? हरितोषणानि, यानि यानि व्रतानि चेरे तानि तानि सर्वाण्यपि हरिप्रसादजनकानीत्यर्थः । अनेनोद्देश्यदेवतावशीकरणसमर्थानीति व्रतशब्दनिर्वचनं सूचितम् । वृञ् वरण इति धातोर् व्रियतेऽनेनैतदित्यस्मिन्नर्थे व्रतमिति रूपं सिध्यति ॥ १९ ॥</p>
<h3 id="परकशक-59"><strong>प्रकाशिका</strong></h3>
<p>चरणसमये तस्य स्थितिं दर्शयति ॥ गामिति । गां भूमिं मेध्यैः शुद्धैर् विविक्तैर्वृक्षात्पतितैः पत्रादिभिर्वृत्तिर्वर्तनं जीवनं यस्य स तथोक्तः । मेध्ये शुद्धे विविक्ते एकान्तस्थले वृत्तिर्वर्तनं यस्येति वा । अधःशयनेनावधूतो रजोरूषितदेहः । स्वैः स्वकीयैरलक्षितोऽदृष्टोऽवधूतोऽवज्ञया त्यक्त उन्मत्तादिस्तद्वद्वेषो यस्य स तथोक्तः । अवधूतकेश इति पाठेऽवधूता वायुना कंपिताः केशा यस्येति व्याख्येयम् ॥ १९ ॥</p>
<h1 id="इतथ-वरजन-भरतमव-वरष-कलन-यवद-गतवन-परभसम--1"><strong>इत्थं व्रजन् भारतमेव वर्षं कालेन यावद् गतवान् प्रभासम् ।</strong></h1>
<h1 id="तवचछशस-कषतमकचकरमकतपतरमजतन-परथ--२०--1"><strong>तावच्छशास क्षितिमेकचक्रामेकातपत्रामजितेन पार्थः ॥ २० ॥</strong></h1>
<h3 id="पदरतनवल-62"><strong>पदरत्नावली</strong></h3>
<p>कर्मभूमित्वाद् भारतवर्षमेवाटितवान् नान्यदित्यस्मिन्नर्थे एवशब्दः । केनचित् कालेन । यावद्यदा । तावत्तदा । पार्थोऽजितेन कृष्णेनोक्तविधिना एकचक्रामेकाज्ञाम् एकमेवातपत्रं श्वेतच्छत्रं यत्र सा तथा ताम् । क्षि निवासगत्योरिति धातोः सर्वत्र सन्निवासः, सुगमनम् । चोराद्युपद्रवो नास्तीत्येतत्सूचनाय क्षितिमिति प्रायोजि । इत्थमित्यनेन नियमभङ्गो नास्तीति सूच्यते ॥ २० ॥</p>
<h3 id="परकशक-60"><strong>प्रकाशिका</strong></h3>
<p>भारतमेव वर्षं, नान्यत् । अन्यस्य कर्मभूमित्वाभावात् । कालेन केनचित्कालेन । यावद्यदा तावत्तदा । एकं चक्रमाज्ञा यस्यां ताम् । एकम् आतपत्रं यस्यां ताम् । अजितेन श्रीकृष्णेन निमित्तेन । पार्थो युधिष्ठिरः ॥ २० ॥</p>
<h1 id="ततरथ-शशरव-सहदवनषट-वन-यथ-१वणजवहनसशरयम--1"><strong>तत्राथ शुश्राव सुहृद्विनष्टिं वनं यथा १वेणुजवह्निसंश्रयम् ।</strong></h1>
<h1 id="ससपरधय-दगधमथनशचन-सरसवत-परतयगयय-तषणम--२१--1"><strong>संस्पर्धया दग्धमथानुशोचन् सरस्वतीं प्रत्यगियाय तूष्णीम् ॥ २१ ॥</strong></h1>
<h2 id="ततपरयम-9"><strong>तात्पर्यम्</strong></h2>
<p><strong>सुहृद्विनष्टिं यदुकुलविनष्टिमेष्याम् । ‘विदुरस्तु प्रभासस्थः शापं सङ्क्षेपतोऽशृृणोत् । यदूनां विस्तरात्पश्चादुद्धवाद्यमुनामन्वि’ति स्कान्दे । भारतविरोधाच्चान्यथा ॥ २१ ॥</strong></p>
<h3 id="पदरतनवल-63"><strong>पदरत्नावली</strong></h3>
<p>प्रभासतीर्थागमनेन कश्चिदर्थविशेषः सूचितः । कोऽसाविति तत्राह– तत्रेति ॥ अथ प्रभासक्षेत्रगमनानन्तरं तत्र प्रभासे तिष्ठन् विदुरः सुहृदां यदूनां विनष्टिं विप्रशापनिमित्तविनाशं शुश्रावेत्यन्वयः । ‘विदुरस्तु प्रभासस्थः शापं संक्षेपतोऽशृृणोत् । यदूनां विस्तरात् पश्चादुद्धवाद् यमुना-मनु ॥’ इति वचनाद् विप्रशापेन भविष्यन्तं यदुविनाशं श्रुतवानित्यर्थः । अन्यथा महाभारतविरोधः स्यात् । तज्जिज्ञासुस्तत्रागमत् किम् ? नेत्याह– यथेति ॥ वायुनोद्धूतवेणुसङ्घर्षणलक्षणसंस्पर्शोत्थित-वह्निना तदाश्रयं वनं यथा दग्धं भविष्यति तथा विप्रशापहेतुसंस्पर्धयाऽन्योन्यमर्मस्पर्शनवचनोत्थितकलह-वह्निना दहिष्यत् स्वकुलम् अनुशोचन् अथ प्रत्यक् सरस्वतीं पश्चिमवाहिनीं नाम्ना सरस्वतीं नदीमिया-येत्यन्वयः । तूष्णीमित्यनेन दुःखेन क्षेत्रवासिनो नापृच्छदिति सूचयति ॥ २१ ॥</p>
<h3 id="परकशक-61"><strong>प्रकाशिका</strong></h3>
<p>अथ प्रभासप्राप्त्यनन्तरं, तत्र प्रभासे । सुहृदां विनष्टिं विनाशं शुश्राव । नन्वत्र सुहृच्छब्देन के विवक्षिताः । न च दुर्योधनादयः । तन्नाशस्य पूर्वमेव श्रुतत्वात् । नापि पाण्डवादयो वा । तेषां तदा विनाशाभावात् । अन्यथाऽजितेन पार्थः शशासेत्युुक्तिविरोधात् । अतोऽत्र विवक्षितं तात्पर्यं दर्शयति ॥ सुहृद्विनष्टिमिति । तथा च सुहृच्छब्देन यादवा एव विवक्षिताः । तेषां विनष्टिरेष्याऽनागताऽत्र विवक्षिता तामेव शुश्राव । न तु जातां तदानीं जातं तज्जनकं विप्रशापमेव शुश्रावेत्यर्थः । अतो न कोऽपि विरोध इति भावः ।</p>
<p>ननु विप्रशापो यमुनायामुद्धवात् श्रुत इत्यग्रे स्पष्टमतः कथमिदानीं स श्रुत इति व्याख्यायत इत्यतोऽत्र प्रमाणमाह ॥ विदुरस्त्विति । तुशब्दोऽवधारणे । संक्षेपत इत्यनेन सम्बध्यते । वर्तमान-यदुविनष्टिपरत्वेन व्याख्याने भारतविरोधं चाह ॥ भारतेति । अन्यथा विनष्टेरेष्यत्वाभावे । ततश्चायं श्लोकार्थः ॥ यथा संस्पर्धया सङ्घर्षविशेषेण वेणुजवह्निसंश्रयं वनं दग्धं भवति तथा संस्पर्धयाऽन्योन्यनर्म-वचनजनितस्पर्धाविशेषेण भविष्यन्तीं सुहृदां यदूनां विनष्टिं तज्जनकं विप्रशापं संक्षेपत एव शुश्राव । अथ शापश्रवणानन्तरमनुशोचन् तान्प्रति शोकं कुर्वन् प्रत्यक् सरस्वतीं पश्चिमदिग्वाहिनीं सरस्वतीसंज्ञां नदीमियाय जगाम ॥ २१ ॥</p>
<h1 id="तसय-तरतसयशनस-मनशच-पथरथगनरसतसय-वय--1"><strong>तस्यां त्रितस्योशनसो मनोश्च पृथोरथाग्नेरसितस्य वायोः ।</strong></h1>
<h1 id="तरथ-सदससय-गव-गहसय-यचछरदधदवसय-स-आसषव--२२--1"><strong>तीर्थं सुदासस्य गवां गुहस्य यच्छ्राद्धदेवस्य स आसिषेवे ॥ २२ ॥</strong></h1>
<h3 id="पदरतनवल-64"><strong>पदरत्नावली</strong></h3>
<p>दुःखाग्निसन्तप्तस् तत्र सरस्वत्यां मर्तुं किं गत इति तत्राह– तस्यामिति ॥ अनेन विदुरस्य शास्त्रज्ञानाधिक्यं सूचयति । यतः संसारः क्षणभङ्गुरोऽतस् तीर्थस्नानादिना शुद्धान्तःकरणस्य भगवदपरोक्षज्ञानेन पुरुषार्थः स्यादित्यनेन तीर्थस्नानमकारि नान्यो व्यापार इति ॥ २२ ॥</p>
<h3 id="परकशक-62"><strong>प्रकाशिका</strong></h3>
<p>तस्यां सरस्वत्यां विद्यमानाम् । त्रितस्य तन्नामकस्य ऋषेः । तीर्थमिति प्रत्येकं षष्ठ्यन्तेन सम्बध्यते । यत्त्रितादीनां तीर्थं तत् स विदुर आसिषेवे सम्यक् सेवितवान् ॥ २२ ॥</p>
<h1 id="अनयन-चह-दवजदवदव-कतन-ननयतनन-वषण--1"><strong>अन्यानि चेह द्विजदेवदेवैः कृतानि नानायतनानि विष्णोः ।</strong></h1>
<h1 id="परतयङकमखयङकतमनदरण-यददरशनत-कषणमनसमरनत--२३--1"><strong>प्रत्यङ्कमुख्याङ्कितमन्दिराणि यद्दर्शनात् कृष्णमनुस्मरन्ति ॥ २३ ॥</strong></h1>
<h2 id="ततपरयम-10"><strong>तात्पर्यम्</strong></h2>
<p><strong>प्रत्यङ्कमुख्यो विष्णुः । ‘ब्रह्मा प्रत्यङ्कवान् १विष्णुः सम्यग्लक्षणवत्तम’ इति तन्त्रमालायाम् ॥ २३ ॥</strong></p>
<h3 id="पदरतनवल-65"><strong>पदरत्नावली</strong></h3>
<p>न केवलं नदीतीर्थान्येव निषेवितानि किन्तु तद्देशभवानि क्षेत्राणीत्याह– अन्यानि चेति ॥ इह नद्यां सुराष्ट्रे च । कीदृशान्यायतनानि ? प्रत्यङ्काः सम्यक् लक्षणवन्तो ब्रह्मादयस्तेषां मुख्यो विष्णुस्तस्य प्रतिमाभिरङ्कितानि चिह्नितानि मन्दिराणि येषु तानि तथा । ‘ब्रह्मा प्रत्यङ्कवान् सम्यग् विष्णुर्लक्षणवत्तमः’ इति । प्रत्यङ्कमुख्यम् आयुधश्रेष्ठं चक्रं तदङ्कितानीति व्याख्यानं चिन्त्यम् । निघण्टुकारैस्तथाऽनभिहितत्वादिति । येषां क्षेत्राणां दर्शनात् ॥ २३ ॥</p>
<h3 id="परकशक-63"><strong>प्रकाशिका</strong></h3>
<p>इह सरस्वतीतीरे । द्विजदेवा ब्राह्मणोत्तमा देवा ब्रह्मादयस्तैः कृतानि विष्णो-रायतनानि विष्णुक्षेत्राण्यासिषेव इत्यन्वयः । कथं भूतान्यायतनानि । प्रत्यङ्कमुख्याङ्कितमन्दिराणि । पुनः कथंभूतानि । येषां तीर्थानां क्षेत्राणां दर्शनात्सेवनात् कृष्णमनुस्मरन्ति अन्तःकरणशुद्ध्या हरिध्या-नवन्तोऽधिकारिणो भवन्तीत्यर्थः । अत्र प्रत्यङ्कमुख्यशब्दमप्रतीत्या व्याख्याति ॥ प्रत्यङ्केति । प्रतिशब्दः सम्यगर्थः । तथा च प्रति सम्यगङ्कानि लक्षणानि यस्य सः प्रत्यङ्को ब्रह्मा तस्मादप्यतिशयेन सम्यग्लक्षणवान्विष्णुः प्रत्यङ्कमुख्यशब्देनोच्यत इत्यर्थः । अत्र प्रमाणमाह ॥ ब्रह्मेति । प्रतीत्यनुवादेन सम्यगिति व्याख्यानम् । तथा च प्रति सम्यक् अङ्कवान् ब्रह्मेत्यन्वयः । बहुव्रीहिलब्धार्थप्रदर्शनाय मतुप् प्रयोगः । सम्यगित्यस्य उत्तरत्रापि सम्बन्धः । तथा च अतिशयेन सम्यग्लक्षण इति सम्यग्लक्षण-वत्तमशब्देन विष्णुरुच्यत इत्यर्थः । सम्यग्लक्षणवत्तमत्वमेव प्रत्यङ्कमुख्यत्वमतः प्रकृतसङ्गतिरिति ध्येयम् । तथा च प्रत्यङ्कमुख्यः सम्यग्लक्षणवत्तमो विष्णुस्तेनांकितानि चिह्नितानि । विष्णुप्रतिमाचिह्नितानीति यावत् । मन्दिराणि येषु तानीति मूलं व्याख्येयमिति भावः ॥ २३ ॥</p>
<h1 id="ततसतवतवरजय-सरषटरमदध-सवरमतसयन-करजङगलशच--1"><strong>ततस्त्वतिव्रज्य सुराष्ट्रमृद्धं सौवीरमत्स्यान् कुरुजाङ्गलांश्च ।</strong></h1>
<h1 id="कलन-तवद-यमनमपतय-ततरदधव-भगवत-ददरश--२४--1"><strong>कालेन तावद् यमुनामुपेत्य तत्रोद्धवं भागवतं ददर्श ॥ २४ ॥</strong></h1>
<h3 id="पदरतनवल-66"><strong>पदरत्नावली</strong></h3>
<p>विदुरस्य तीर्थसेवायां तात्पर्याधिक्यं सूचितमृद्धमित्यनेन । अन्यथा समृद्धदेशत्यागे कारणाभावात् । कालेन केनचिदिति शेषः ॥ २४ ॥</p>
<h3 id="परकशक-64"><strong>प्रकाशिका</strong></h3>
<p>विदुरस्य तीर्थसेवायामेव रतिर्न राष्ट्रसेवन इति दर्शयितुमृद्धमपि सुराष्ट्रादिक-मतिव्रज्येत्युक्तम् । कुरुजाङ्गलदेशोऽपि कुरुदेशान्तर्गतः । अतः कुरुजाङ्गलानीत्युक्तम् । कालेन केनचित्कालेन । तावदादावुद्धवं ददर्शेत्यन्वयः । पश्चान्मैत्रेयमपि द्रक्ष्यतीति भावः ॥ २४ ॥</p>
<h1 id="स-वसदवनचर-परशनत-बहसपत-परपतनय-परततम--1"><strong>स वासुदेवानुचरं प्रशान्तं बृहस्पतेः प्राप्तनयं प्रतीतम् ।</strong></h1>
<h1 id="आलङगय-गढ-परणयन-भदर-सवनमपचछद-भगवतपरजनम--२५--1"><strong>आलिङ्ग्य गाढं प्रणयेन भद्रं स्वानामपृच्छद् भगवत्प्रजानाम् ॥ २५ ॥</strong></h1>
<h3 id="पदरतनवल-67"><strong>पदरत्नावली</strong></h3>
<p>तत्र तीर्थस्नानमन्तरेणोद्धवं दृष्ट्वाऽनेन किमकारि तन्मह्यं ब्रूहीति परीक्षितो हार्दं चोद्यं परिहरति– स इति ॥ प्रशान्तमित्यादिविशेषणत्रयेणोद्धवस्य भगवन्निष्ठाया वैराग्यस्य शास्त्रज्ञानस्य प्रख्यातेश्चाधिक्यं सूचयति । भगवान् कृष्णः प्रजा पुत्रो येषां ते तथोक्तास्तेषाम् अपृच्छदिति । द्विकर्मको धातुः । तेनोद्धवमित्यन्वेतव्यम् ॥ २५ ॥</p>
<h3 id="परकशक-65"><strong>प्रकाशिका</strong></h3>
<p>स विदुरः । प्रतीतं प्रख्यातम् । वासुदेवानुचरं प्रशान्तं प्रकर्षेण भगवन्निष्ठायुक्तं बृहस्पतेः सकाशात्प्राप्तनयमधीतनीतिशास्त्रमुद्धवं प्रणयेन स्नेहेन गाढं यथा स्यात्तथाऽऽलिङ्ग्य स्वानां स्वीयानां यदूनां भद्रं कुशलम् । भगवान् प्रजा पुत्रो येषां ते तथोक्तास्तेषाम् ॥ २५ ॥</p>
<h1 id="कचचत-परण-परष-सवनभयपदमनवततयह-कलवतरण--1"><strong>कच्चित् पुराणौ पुरुषौ स्वनाभ्यपद्मानुवृत्त्येह कलावतीर्णौ ।</strong></h1>
<h1 id="आसत-उरवय-कशल-वधय-कतकषण-कशल-शरगह--२६--1"><strong>आसात उर्व्याः कुशलं विधाय कृतक्षणौ कुशलं शूरगेहे ॥ २६ ॥</strong></h1>
<h2 id="ततपरयम-11"><strong>तात्पर्यम्</strong></h2>
<p><strong>‘पद्मो ब्रह्मा समुद्दिष्टः पद्मा श्रीरपि चोच्यत’ इति ब्राह्मे । ‘लोकानां सुख-कर्तृत्वमपेक्ष्य कुशलं विभोः । पृच्छ्यते सततानन्दात्कथं तस्यैव पृच्छ्यत’ इति पाद्मे ॥ २६ ॥</strong></p>
<h3 id="पदरतनवल-68"><strong>पदरत्नावली</strong></h3>
<p>स्वो विष्णुस्तस्य नाभ्यो नाभिजातः पद्मो ब्रह्मा तस्यानुवृत्त्या प्रार्थनालक्षण-सेवया । कृतक्षणौ कृतावतारौ । ‘कच्चित् कामप्रवेदन’ इति वचनात् प्रश्नार्थे वर्तते कच्चिच्छब्दः । ‘पद्मो ब्रह्मा समुद्दिष्टः पद्मा श्रीरपि चोच्यत’ इति च । ‘लोकानां सुखकर्तृत्वमपेक्ष्य कुशलं विभोः । पृच्छ्यते सततानन्दात् कथं तस्यैव पृच्छ्यत ॥’ इति वचनात् हरेः कुशलप्रश्नो लोकानां सुखकर्तृत्वमपेक्ष्येति ज्ञातव्यम् ॥ २६ ॥</p>
<h3 id="परकशक-66"><strong>प्रकाशिका</strong></h3>
<p>कच्चिच्छब्दो यद्यपि कुशलप्रश्नार्थस् तथाप्यत्रोत्तरत्र च कुशलादिशब्दानां पृथक् सत्वात्प्रश्नमात्रार्थः । तथा च कुशलमास्त इत्यर्थः । स्वनाभ्यपद्मेत्यत्र नाभिसम्बन्धिपद्मस्य जडत्वेनानु-वृत्तिशब्दोक्तप्रार्थनाऽसम्भवात्पद्मशब्दविवक्षितमर्थं प्रमाणेनैव दर्शयति ॥ पद्मो ब्रह्मेति । तथा च स्वो विष्णुस्तस्य नाभ्यो नाभिसम्बन्धिपद्मजः पद्मो ब्रह्मा तस्यानुवृत्त्या प्रार्थनया । कृतक्षणौ कृतावसरौ । उर्व्याः कुशलकरणकाले तयोरवसरो नाभूदिति भावः । अत्र कुशलमास्ते किमिति भगवत्कुशल-प्रश्नाभिप्रायं प्रमाणेनाह ॥ लोकानामिति । कुशलं पृच्छ्यते । पुराणेष्विति शेषः । इतरवदेवकुशलप्रश्नः किं न स्यादित्यतः प्रतीतार्थे बाधकमाह ॥ सततेति । तथा च भगवत्यकुशलप्रसक्तेरभावात्तस्यैव कुशलप्रश्नो न घटत इत्यर्थः । तथा च शूरगेहे लोकानां कुशलं यथा स्यात्तथा । सुखं कुर्वाणाविति यावत् । आसाते किमिति मूलं व्याख्येयमिति भावः ॥ २६ ॥</p>
<h1 id="कचचत-करण-परम-सहनन-भम-स-आसत-सखमङग-शर--1"><strong>कच्चित् कुरूणां परमः सुहृन्नो भामः स आस्ते सुखमङ्ग शौरिः ।</strong></h1>
<h1 id="य-व-सवसण-पतवद-ददत-वरन-वदनय-वरतरपणन--२७--1"><strong>यो वै स्वसॄणां पितृवद् ददाति वरान् वदान्यो वरतर्पणेन ॥ २७ ॥</strong></h1>
<h2 id="ततपरयम-12"><strong>तात्पर्यम्</strong></h2>
<p><strong>वरतर्पणेन भर्तृतर्पणेन ॥ २७ ॥</strong></p>
<h3 id="पदरतनवल-69"><strong>पदरत्नावली</strong></h3>
<p>भामः पूज्यः । वदान्यो दानशीलः । वरतर्पणेन भर्तृतर्पणेन ॥ २७ ॥</p>
<h3 id="परकशक-67"><strong>प्रकाशिका</strong></h3>
<p>कुरूणां नो, भामः पूज्यो यद्वा भामो भगिनीभर्ता । सम्बन्धे विचारिते देवक्याः पाण्डुभगिनीस्थानीयत्वात् । शौरिर्वसुदेवः । स्वसॄणां कुंत्यादीनां वरान् वरणीयान् पदार्थान् । वदान्यो दानशीलः । वरतर्पणेनेत्येतदप्रतीत्या व्याचष्टे । वरतर्पणेनेति । तथा च वरशब्दः स्वसॄणां ये भर्तारः पतयस्तत्परस्तत्तर्पणेन सहेति व्याख्येयम् । स्वसॄणां तत्पतीनां च तृप्तिं करोतीति भावः ॥ २७ ॥</p>
<h1 id="कचचद-वरथधपतरयदन-परदयमन-आसत-सखमङग-वर--1"><strong>कच्चिद् वरूथाधिपतिर्यदूनां प्रद्युम्न आस्ते सुखमङ्ग वीरः ।</strong></h1>
<h1 id="य-रकमण-भगवतऽभलभ-आरधय-वपरन-समरमदसरग--२८--1"><strong>यं रुक्मिणी भगवतोऽभिलेभे आराध्य विप्रान् स्मरमादिसर्गे ॥ २८ ॥</strong></h1>
<h3 id="पदरतनवल-70"><strong>पदरत्नावली</strong></h3>
<p>यदूनां वरूथाधिपतिः सेनाधिपतिः । आदिसर्गे पूर्वजन्मनि । स्मरं कामम् । विप्रानाराध्येति कथनं लोकवनितानां ब्राह्मणप्रसादेन स्वाभीष्टावाप्तिरिति प्रदर्शनपरं, न तु स्वार्थपरमित्यभिप्रायः ॥ २८ ॥</p>
<h3 id="परकशक-68"><strong>प्रकाशिका</strong></h3>
<p>वरूथाधिपतिः सेनाधिपतिः । आदिसर्गे पूर्वजन्मनि । स्मरं कामं सन्तम् । विप्रानाराध्येति वचनं लोकशिक्षणपरम् ॥ २८ ॥</p>
<h1 id="कचचत-सख-सतवतवषणभजदशरहकणमधप-स-आसत--1"><strong>कच्चित् सुखं सात्वतवृष्णिभोजदाशार्हकाणामधिपः स आस्ते ।</strong></h1>
<h1 id="यमभयषञचचछतपतरनतर-नपसनध-परहतय-दरत--२९--1"><strong>यमभ्यषिञ्चच्छतपत्रनेत्रो नृपासनाधिं परिहृत्य दूरात् ॥ २९ ॥</strong></h1>
<h2 id="ततपरयम-13"><strong>तात्पर्यम्</strong></h2>
<p><strong>‘आधिर्मनो वरूथं च आत्मा स्वमिति चोच्यत’ इत्यभिधानम् ॥ २९ ॥</strong></p>
<h3 id="पदरतनवल-71"><strong>पदरत्नावली</strong></h3>
<p>सात्वतामधिप उग्रसेनः । शतपत्रनेत्रः पुण्डरीकाक्षः । नृपासनाधिं सिंहासनं मम नाभूदिति य आधिर् मनस् तं परिहृत्य । ‘आधिर्मनो वरूथं च आत्मा स्वमिति चोच्यते’ इति । ‘पुंस्याधिर्मानसी व्यथा’ इत्यमरः ॥ २९ ॥</p>
<h3 id="परकशक-69"><strong>प्रकाशिका</strong></h3>
<p>सात्वतादिशब्दवाच्यानां यादवविशेषाणामधिप उग्रसेनः । यमुग्रसेनमभ्यषिञ्चत् । राज्य इति शेषः । शतपत्रं पुण्डरीकं तद्वदायते नेत्रे लोचने यस्य स तथोक्तः । नृपासनाधिं सिंहासन-विषयकमाधिं दूरात्परिहृत्येत्यत्राधिशब्देन ‘‘सिंहासनं मम नाभूदि’’ति मानसी व्यथा प्रतीयते । ‘‘आधिस्तु मानसी पीडे’’त्यमरोक्तेः । तां परिहृत्येति व्याख्याने भगवन्मनसीतरपुरुषमनसीव व्यथा-प्रसक्तिरायाति । न च सा युक्ता । अतोऽत्र विवक्षितमाधिशब्दार्थं प्रमाणेनैव दर्शयति ॥ आधिरिति । तथा चात्राधिशब्दो मनःपरो न तु तद्गतपीडापरः । नृपासनं मम भूयादित्याधिं तद्विषयकं मनो दूरादेव परिहृत्येति मूलार्थ इति भावः । न चात्रापि भगवन्मनसि नृपासनविषयकत्वप्रसक्तिः । तस्या दोषत्वा-भावात् । तत्त्यागेन वैराग्यलक्षणगुणलाभाच्चेति ध्येयम् ॥ २९ ॥</p>
<h1 id="कचचदधर-समयसत-सदकष-आसतऽगरण-रथन-सध-समब--1"><strong>कच्चिद्धरेः सौम्यसुतः सदृक्ष आस्तेऽग्रणी रथिनां साधु साम्बः ।</strong></h1>
<h1 id="असत-य-जमबवत-वरतढय-दव-गह-यऽमबकय-धतऽगर--३०--1"><strong>असूत यं जाम्बवती व्रताढ्या देवं गुहं योऽम्बिकया धृतोऽग्रे ॥ ३० ॥</strong></h1>
<h3 id="पदरतनवल-72"><strong>पदरत्नावली</strong></h3>
<p>सदृक्षः पुत्रत्वयोग्यः । दक्ष इति पाठे कर्तव्यत्वेन युगपदनेकेषु कार्येषु प्राप्तेष्व-व्यामोहेन क्रमेण कर्ता दक्ष इत्यर्थः । अग्रे पूर्वजन्मनि अम्बिकया पार्वत्या धृतः । गर्भ इति शेषः</p>
<p>॥ ३० ॥</p>
<h3 id="परकशक-70"><strong>प्रकाशिका</strong></h3>
<p>सदृक्षः पुत्रत्वयोग्यः । साधु कुशलमास्त इत्यन्वयः । अग्रे पूर्वजन्मन्यम्बिकया पार्वत्या धृतः पुत्रत्वेन पालितः ॥ ३० ॥</p>
<h1 id="कषम-स-कचचद-ययधन-आसत-य-फलगनललबधधनरहसय--1"><strong>क्षेमं स कच्चिद् युयुधान आस्ते यः फल्गुनाल्लब्धधनूरहस्यः ।</strong></h1>
<h1 id="लभऽञजसऽधकषजसवयव-गत-तदय-यतभरदरपम--३१--1"><strong>लेभेऽञ्जसाऽधोक्षजसेवयैव गतिं तदीयां यतिभिर्दुरापाम् ॥ ३१ ॥</strong></h1>
<h3 id="पदरतनवल-73"><strong>पदरत्नावली</strong></h3>
<p>युयुधानः सात्यकिः । फल्गुनाद् अर्जुनात् । अनेन धनुर्वेदज्ञानाधिक्यं भगव-त्प्रियतमत्वं च प्रष्टव्यत्वे हेतुरिति सूचयति । एवमुत्तरत्राप्यूह्यम् ॥ ३१ ॥</p>
<h3 id="परकशक-71"><strong>प्रकाशिका</strong></h3>
<p>युयुधानः सात्यकिः । फल्गुनादर्जुनात् । गतिं ज्ञानम् । अत्र धनुर्विद्यारहस्यज्ञत्वं भगवत्स्वरूपज्ञत्वं च प्रष्ठव्यतोपपादकतयोक्तम् । एवमग्रेऽपि तत्तद्विशेषणानि प्रष्टव्यत्वोपपादकानीति द्रष्टव्यम् ॥ ३१ ॥</p>
<h1 id="कचचद-बध-सवसतयनमव-आसत-शवफलकपतर-भगवतपरपनन--1"><strong>कच्चिद् बुधः स्वस्त्यनमीव आस्ते श्वफल्कपुत्रो भगवत्प्रपन्नः ।</strong></h1>
<h1 id="य-कषणपदङकतमरगपसषवचषटत-परमवभननधरय--३२--1"><strong>यः कृष्णपादाङ्कितमार्गपांसुष्वचेष्टत प्रेमविभिन्नधैर्यः ॥ ३२ ॥</strong></h1>
<h3 id="पदरतनवल-74"><strong>पदरत्नावली</strong></h3>
<p>अनमीवो निष्पापः । श्वफल्कपुत्रोऽक्रूरः । प्रेम्णा भक्त्या विभिन्नं नष्टं धैर्यं रजोवेष्टनाहंकाररूपं मनो यस्य स तथा ॥ ३२ ॥</p>
<h3 id="परकशक-72"><strong>प्रकाशिका</strong></h3>
<p>अनमीवो निष्पापः । श्वफल्कपुत्रोऽक्रूरः । मार्गस्थपांसुष्वचेष्टत लुण्ठनरूपां चेष्टां चकार । कथंभूतः । प्रेम्णा भक्त्युद्रेकेण विभिन्नं विनष्टं धैर्यं ‘‘राजभृत्येन मया मार्गपांसुषु लुण्ठनं न कार्य’’मिति मनोदार्ढ्यं यस्य स तथोक्तः ॥ ३२ ॥</p>
<h1 id="कचचचछव-दवकभजपतरय-वषणपरजय-इव-दवमत--1"><strong>कच्चिच्छिवं देवकभोजपुत्र्या विष्णुप्रजाया इव देवमातुः ।</strong></h1>
<h1 id="य-व-सवगरभण-बभर-दव-तरय-यथ-यजञवतनमरथम--३३--1"><strong>या वै स्वगर्भेण बभार देवं त्रयी यथा यज्ञवितानमर्थम् ॥ ३३ ॥</strong></h1>
<h3 id="पदरतनवल-75"><strong>पदरत्नावली</strong></h3>
<p>विष्णुः प्रजा पुत्रो यस्याः सा विष्णुप्रजा तस्याः । देवकश्चासौ भोजश्च देवक-भोजः, नाम्ना देवकः कुलेन भोजः, तस्य पुत्र्या देवक्याः । देवमातुरदितेरिव विष्णुप्रजाया इति योजना । यज्ञो विष्णुर्वितानो विभूतिः । विष्णुविभूतिरूपमर्थं प्रतिपाद्यं यागविस्तारलक्षणमर्थं वा । कादाचित्कं देवक्या गर्भधारणं, त्रय्या अर्थधारणं सनातनम् अतस्तन्निदर्शनं कथं स्यादित्यत उक्तम्– वा इति ॥ दृष्टान्तदर्ष्टान्तिकयोरेकदेशसाम्येनालं तत्प्रसिद्धेरिति ॥ ३३ ॥</p>
<h3 id="परकशक-73"><strong>प्रकाशिका</strong></h3>
<p>नाम्ना देवकः कुलेन भोजो, भोजश्चासौ देवकश्च देवकभोजस्तस्य पुत्र्या देवक्याः । देवमातुरदितेरिव विष्णुः प्रजा पुत्रो यस्याः । त्रयी श्रुतिः । यज्ञविस्ताररूपमर्थं, यज्ञो विष्णुस्तद्वितानं तद्विस्ताररूपं माहात्म्यं तल्लक्षणमर्थमिति वा । यथा बिभर्ति प्रतिपादयति तथा या स्वगर्भेण देवं बभार । वा इत्यनेन तस्याः पुण्यातिशयप्रसिद्धिं दर्शयति ॥ ३३ ॥</p>
<h1 id="अपसवदसत-भगवन-सख-व-य-सतवत-कमदघऽनरदध--1"><strong>अपिस्विदास्ते भगवान् सुखं वा यः सात्वतां कामदुघोऽनिरुद्धः ।</strong></h1>
<h1 id="यममननत-सम-ह-शबदयन-मनमय-सतवतरयमरथम--३४--1"><strong>यमामनन्ति स्म हि शब्दयोनिं मनोमयं सत्वतुरीयमर्थम् ॥ ३४ ॥</strong></h1>
<h3 id="पदरतनवल-76"><strong>पदरत्नावली</strong></h3>
<p>अनिरुद्धो भगवान् वा सुखमास्तेऽपिस्वित् किमित्यन्वयः । अनिरुद्धशब्दार्थं लक्षयति– यः सात्वतामिति ॥ न केवलं कामं न निरुणद्धि किन्तु तत्तदिष्टदायक आश्रिता-नामतोऽनिरुद्धः । भगवान् पूज्यः । कामदुघ इति छान्दसपदप्रयोगेण सूचितं वैदिकत्वं स्पष्टमाह– यमिति ॥ शब्दो वेदो योनिर् ज्ञप्तिकारणं यस्य स तथोक्तस्तम् । ‘भद्रं नो अभिवातय मनादक्षमुतक्रतुं’ इत्येवंरूपः शब्दः । ननु हे मनस्त्वं क्रतुं दक्षं दर्शनमुत भद्रं मङ्गलं विष्णुं प्रति वातय गमय’ इति मनोविषयत्वप्रतीतेः कथमस्य अनिरुद्धविषयत्वम् ? अत्राह– मनोमयमिति ॥ सर्वकार्येषु मनः प्रथयतीति मनोभिमानित्वादनिरुद्धस्य, मनःशब्देन स एवोच्यते । ‘मनसा वा अग्रे सङ्कल्पयति’ ‘मन एव मनुष्याणां कारणं बन्धमोक्षयोः’ इत्यादेः । ‘नो मनो भद्रं वातय’ इति मनसः कर्मत्वप्रतीतेः कथमनेन स उच्यत इति चेत् । सत्यम् । कर्ता एव तर्ह्यनिरुद्धः स्यात् ।</p>
<p>ननु हन्त तर्हि मनःशब्दाभिधेयत्वं गतम् ? अत्राह– सत्वेति ॥ सत्वाच्चित्तात् तुरीयं चतुर्थं मनःशब्दार्थमनिरुद्धमामनन्ति, ‘मनोबुद्धिरहङ्कारश्चित्तमित्यन्तरात्मनः । यद् विदुर्ह्यनिरुद्धाख्यं हृषीकाणामधीश्वरम् । शारदेन्दीवरश्यामं संराध्यं योगिभिः शनैः ॥’ इत्यादिना । ‘हे मनोनाथानिरुद्ध नोऽस्माकं क्रतुं सङ्कल्पं दर्शनं ज्ञानं च त्वद्विषयं कुरु । हे भगवन् नो मनो दक्षं समर्थं क्रतुमध्वरं च भद्रं त्वां वातय प्रापय’ इत्युभयथापि हि तद्विषयत्वं सङ्गच्छते । ‘दक्षौ दर्शनपण्डितौ’ इति यादवः । कामदुघत्वादिमाहात्म्यं हरेरितरत्रासम्भावितं कथमस्मिन् योज्यत इत्यतो वाऽऽह– यमिति ॥ यं कामपुत्रं सत्वस्य बलविज्ञानपूर्णस्य चतुर्मूर्तेर्हरेस्तुरीयमर्थमनिरुद्धनामानं हरिमामनन्तीत्यतो युक्तं तदा-वेशित्वात् तादृशमाहात्म्यकथनम् । पृथ्वादौ दर्शनात् ॥ ३४ ॥</p>
<h3 id="परकशक-74"><strong>प्रकाशिका</strong></h3>
<p>अपिस्वित् किंस्वित् । वाशब्दोऽप्यर्थे । अनिरुद्ध इत्यनेन सम्बध्यते । यं शब्दयोनिं शब्दैकसमधिगम्यं मनोमयं ज्ञानपूर्णं, सत्वं वासुदेवमपेक्ष्य तुरीयं चतुर्थरूपमामनन्ति श्रुतयः । इदं शब्दयोनिमित्यादिकं बलभद्रे पुराणपुरुषत्वाद्युक्तिवदनिरुद्धे आविष्टहरिरूपापेक्षयोक्तमिति ज्ञातव्यम्</p>
<p>॥ ३४ ॥</p>
<h1 id="अपसवदनय-च-नजतमदवमननयवततय-समनवरत-य--1"><strong>अपिस्विदन्ये च निजात्मदैवमनन्यवृत्त्या समनुव्रता ये ।</strong></h1>
<h1 id="हरदकयसतयतमजचरदषणगददय-सवसत-चरनत-समय--३५--1"><strong>हार्दिक्यसत्यात्मजचारुदेष्णगदादयः स्वस्ति चरन्ति सौम्य ॥ ३५ ॥</strong></h1>
<h3 id="पदरतनवल-77"><strong>पदरत्नावली</strong></h3>
<p>उक्तं कुशलप्रश्नं प्रसिद्धाप्रसिद्धेष्वप्यतिदिशति– अपि स्विदिति ॥ ३५ ॥</p>
<h3 id="परकशक-75"><strong>प्रकाशिका</strong></h3>
<p>निजात्मदैवमनागन्तुकस्वदेवतारूपं कृष्णं, सत्यात्मजः सत्यभामातनूजो भानुनामा । चारुदेष्णो रुग्मिणीपुत्रः । गदो वसुदेवपुत्रः ॥ ३५ ॥</p>
<h1 id="अप-सवदरभय-वजयचयतभय-धरमण-धरम-परपत-सतम--1"><strong>अपि स्वदोर्भ्यां विजयाच्युताभ्यां धर्मेण धर्मः परिपाति सेतुम् ।</strong></h1>
<h1 id="दरयधनऽतपयत-यतसभय-समरजयलकषमय-वजयनवततय--३६--1"><strong>दुर्योधनोऽतप्यत यत्सभायां साम्राज्यलक्ष्म्या विजयानुवृत्त्या ॥ ३६ ॥</strong></h1>
<h3 id="पदरतनवल-78"><strong>पदरत्नावली</strong></h3>
<p>धर्मः धर्मपुत्रः विजयाच्युताभ्यां स्वदोर्भ्यां धर्मेण धर्मशास्त्रमनतिक्रम्य धर्मसेतुं परिपाति किमित्यन्वयः । यस्य युधिष्ठिरस्य सभायां दिग्विजयेनानुवृत्तिरनुगमनं यस्याः सा तथा, विजयादर्जुनादनुवृत्तिरुत्पत्तिर्यस्याः सा तथा, विजयस्य हरेरनुवृत्तिर्यस्याः सा तथा वा । श्रीमदादितरेषां धर्मसेतुलङ्घनं सम्भाव्यते नास्य तदस्तीति प्रश्नः । तत एव धर्म इति प्रायोजि ॥ ३६ ॥</p>
<h3 id="परकशक-76"><strong>प्रकाशिका</strong></h3>
<p>एवं यादवानां कुशलं पृष्ट्वा पाण्डवानां तत्पृच्छति ॥ अपि स्वदोर्भ्यामित्या-दिना । विजयाच्युताभ्यां विजयाव्यभिचारिभ्याम् । अथवा स्वदोर्भ्यां बाहूवद्वर्तमानाभ्यां विजयोऽर्जुनोऽ-च्युतः कृष्णस्ताभ्यामित्यर्थः । धर्मेण धर्ममार्गेण धर्मो धर्मपुत्रः सेतुं धर्ममर्यादां यत्सभायां यस्य युधिष्ठिरस्य सभायां विजयो दिग्विजयस्तमनुवृत्तिर्वर्तनं यस्याः सा तथा तया । श्रीमदादितरेषां धर्मसेत्वतिक्रमः संभावितः सोऽस्य नास्तीति प्रश्नबीजम् ॥ ३६ ॥</p>
<h1 id="क-व-कतघषवघमतयमरष-भमऽहवद-दरघतम-वयमञचत--1"><strong>किं वा कृताघेष्वघमत्यमर्षी भीमोऽहिवद् दीर्घतमं व्यमुञ्चत् ।</strong></h1>
<h1 id="यसयङघरपत-रणभरन-सह-मरग-गदयशचरत-वचतरम--३७--1"><strong>यस्याङ्घ्रिपातं रणभूर्न सेहे मार्गं गदायाश्चरतो विचित्रम् ॥ ३७ ॥</strong></h1>
<h2 id="ततपरयम-14"><strong>तात्पर्यम्</strong></h2>
<p><strong>अघं व्यमुञ्चत् । पुनरपराधबुद्धिं मुक्त्वाऽऽस्ते ॥ ३७ ॥</strong></p>
<h3 id="पदरतनवल-79"><strong>पदरत्नावली</strong></h3>
<p>भीमः कृताघेषु दुर्योधनादिषु अघं व्यमुञ्चन् किं वा ? पुनरपराधबुद्धिं मुक्त्वाऽऽस्ते किम् ? प्रश्ननिमित्तमाह– अत्यमर्षीति ॥ तस्य पराक्रममाह– यस्येति ॥ अङ्घ्रिपाते निमित्तमाह– मार्गमिति ॥ ३७ ॥</p>
<h3 id="परकशक-77"><strong>प्रकाशिका</strong></h3>
<p>भीमः कृताघेषु कृतापराधेषु दुर्योधनादिषु किं वाऽघं व्यमुञ्चदित्यत्र स्वनिष्ठं पापं तेष्वमुञ्चदित्यन्यथाप्रतीतिवारणायात्र विवक्षितमघशब्दार्थं दर्शयति ॥ अघमिति । पुनरपराधबुद्धिं प्रत्यपकारबुद्धिम् । तथा चात्राघशब्दस्य प्रत्यपकारवाचकस्य दीर्घतमं बहुकालमनुवर्तमानमित्यनेन व्यमुञ्चदित्यनेन चान्वयस्वारस्याय स्वबुद्धिलक्षकत्वे प्रत्यपकारः कर्तव्य इति बहुकालीनां बुद्धिं किम्? वा व्यमुञ्चत्तां बुद्धिं मुक्त्वाऽऽस्ते किं? स्वकर्तव्यत्वेन बहुकालचिन्तितं प्रत्यपकारं कृतवान् किमित्यर्थः । अङ्घ्रिपाते निमित्तमाह ॥ मार्गमिति । गदाया गदायुद्धस्य विचित्रं विविधं मार्गं चरत इत्यन्वयः ॥३७॥</p>
<h1 id="कचचद-यशध-रथयथपन-गणडवधनवपरतररसत--1"><strong>कच्चिद् यशोधा रथयूथपानां गाण्डीवधन्वोपरतारिरास्ते ।</strong></h1>
<h1 id="अलकषत-यचछरकटगढ-मयकरत-गरशसततष--३८--1"><strong>अलक्षितो यच्छरकूटगूढो मायाकिरातो गिरिशस्तुतोष ॥ ३८ ॥</strong></h1>
<h3 id="पदरतनवल-80"><strong>पदरत्नावली</strong></h3>
<p>रथयूथपानां यशो दधातीति यशोधाः । यच्छरकूटेन यस्य शरपञ्जरेण गूढो निलीनः । मायया इच्छया किरातः गृहीतशबरवेषः ॥ ३८ ॥</p>
<h3 id="परकशक-78"><strong>प्रकाशिका</strong></h3>
<p>रथयूथपानां मध्ये यशोधाः कीर्तिधारी । उपरता अरयो यस्मात्सः । यस्य शरकूटेन बाणसमूहेन गूढ आच्छन्नो । माययेच्छया किरातो गृहीतकिरातवेषः ॥ ३८ ॥</p>
<h1 id="यमवतसवत-तनय-च-मदरय-परथरवत-पकषमभरकषणव--1"><strong>यमावुतस्वित् तनयौ च माद्र्याः पार्थैर्वृतौ पक्ष्मभिरक्षिणीव ।</strong></h1>
<h1 id="रमत-उदधतय-मध-सवरकथ-सध-सपरणवव-वजरवकतरत--३९--1"><strong>रेमात उद्धृत्य मृधे स्वरिक्थं सुधां सुपर्णाविव वज्रिवक्त्रात् ॥ ३९ ॥</strong></h1>
<h3 id="पदरतनवल-81"><strong>पदरत्नावली</strong></h3>
<p>पक्ष्मभिरावृते अक्षिणी इव पार्थैरावृतौ रक्षितौ माद्र्यास्तनयौ यमौ वज्रिण इन्द्रस्य वक्रात् सुपर्णौ गरुडौ सुधामिव मृधे युद्धे स्ववैरिमुखात् स्वरिक्थं निजराज्याख्यं धनमुद्धृत्य रेमात उतस्वित् किमित्यन्वयः । सुपर्णाविति दार्ष्टान्तिकापेक्षया द्विवचनम् ॥ ३९ ॥</p>
<h3 id="परकशक-79"><strong>प्रकाशिका</strong></h3>
<p>यमौ नकुलसहदेवौ । उतस्वित् किंस्वित् । चशब्दोऽप्यर्थे । माद्र्यास्तनयावपि । पार्थैः पृथापुत्रैः । अक्षिणी पक्ष्मभिरावृतौ रक्षितौ । मणीवादित्वादक्षिणी वेति सम्बन्धः । मृधे युद्धे स्वरिक्थं स्वराज्याख्यधनमुद्धृत्याच्छिद्य वज्रिवक्त्रादिन्द्रमुखात्सुपर्णौ गरुडाविव । अभूतोपमा । यदि द्वौ गरुडाविन्द्रमुखादमृतमानयेतां तर्हि तद्वदित्यर्थः ॥ ३९ ॥</p>
<h1 id="अह-पथप-धरयतऽरभकरथ-रजरषवरयण-वनप-तन--1"><strong>अहो पृथापि ध्रियतेऽर्भकार्थे राजर्षिवर्येण विनापि तेन ।</strong></h1>
<h1 id="यसतवकवरऽतरथ-वजगय-धनरदवतय-ककभशचतसर--४०--1"><strong>यस्त्वेकवीरोऽतिरथो विजिग्ये धनुर्द्वितीयः ककुभश्चतस्रः ॥ ४० ॥</strong></h1>
<h3 id="पदरतनवल-82"><strong>पदरत्नावली</strong></h3>
<p>तेन राजर्षिवर्येण पाण्डुचक्रवर्तिना विना रहितापि ध्रियते । पुत्रैरिति शेषः । राजर्षिवर्यत्वं दर्शयति– यस्त्विति ॥ चतस्रश् चतसॄः ॥ ४० ॥</p>
<h3 id="परकशक-80"><strong>प्रकाशिका</strong></h3>
<p>पृथायाः किं नु कुशलं पृच्छेयं यतस्तस्याः पाण्डुना विना जीवनमेवाश्चर्यमित्याह ॥ अहो इति । ध्रियते । प्राणैरिति शेषः । जीवतीति यावत् । न चात्याश्चर्यं यतोऽर्भकाणां पुत्राणामर्थे ध्रियते न भोगार्थम् । यद्वा ध्रियते । पुत्रैरिति शेषः । तेन विनाऽपि याऽर्भकार्थ एवासीत् । न माद्रीवत्सहगमनं कृतवतीत्यर्थः । तेन पाण्डुना । चतस्रश् चतसॄः ॥ ४० ॥</p>
<h1 id="समयनशच-तमधपतनत-भरतर-परतय-वददरह-य--1"><strong>सोम्यानुशोचे तमधःपतन्तं भ्रात्रे परेताय विदुद्रुहे यः ।</strong></h1>
<h1 id="नरयपत-यन-सहत-सवपरय-अह-सवपतरन-समनवरतन--४१--1"><strong>निर्यापितो येन सुहृत् स्वपुर्या अहं स्वपुत्रान् समनुव्रतेन ॥ ४१ ॥</strong></h1>
<h3 id="पदरतनवल-83"><strong>पदरत्नावली</strong></h3>
<p>परेताय मृताय भ्रात्रे पाण्डवे । ‘क्रुधद्रुहेर्ष्यासूयार्थानां यं प्रति कोपः’ इति चतुर्थी । सुहृत् प्रत्युपकारमनपेक्ष्योपकारकर्ता ॥ ४१ ॥</p>
<h3 id="परकशक-81"><strong>प्रकाशिका</strong></h3>
<p>धृतराष्ट्रस्तु न कुशलप्रश्नयोग्यः किन्तु शोच्य एव । यतोऽधःपतनसाधनपाप-कारीत्याह ॥ सोम्येति । हे सौम्य सोमार्ह । तं धृतराष्ट्रं जीवन्तमनुशोचामि । कस्मात् । अधःपतन्तं तत्रापि परेताय मृताय भ्रात्रे पाण्डवे तत्पुत्रद्रोहेण यो विदुद्रुहे द्रोहं कृतवान् । किञ्च जीवतो ममापि अपकारस्तेन कृत इत्याह । येन सुहृद्भ्रात्राऽहं च स्वपुर्याः सकाशान्निर्यापितो विवासितः ॥ ४१ ॥</p>
<h1 id="सऽह-हररमरतयवडमबनन-दश-नण-१चलयत-वधत--1"><strong>सोऽहं हरेर्मर्त्यविडम्बनेन दृशो नृणां १चालयतो विधातुः ।</strong></h1>
<h1 id="ननयपलकषय-पदव-परसदचचरम-पशयन-गतवसमयऽतर--४२--1"><strong>नान्योपलक्ष्यः पदवीं प्रसादाच्चरामि पश्यन् गतविस्मयोऽत्र ॥ ४२ ॥</strong></h1>
<h3 id="पदरतनवल-84"><strong>पदरत्नावली</strong></h3>
<p>विधातुः कृष्णस्य पदवीं निवृत्तिमार्गं चरामि । पश्यन्, संसारिणां क्लेशमिति शेषः ॥ ४२ ॥</p>
<h3 id="परकशक-82"><strong>प्रकाशिका</strong></h3>
<p>पुरान्निर्यापितस्य तव मनसि किं खेदो नेत्याह ॥ सोऽहमिति । यो निर्यापितः सोऽहमित्यर्थः । विधातुर्हरेः कृष्णस्य प्रसादात्तस्य पदवीं माहात्म्यं पश्यन् । कथम्भूतस्य । नृणां दृशो हरिरेव भूभारहरणायात्रावतीर्ण इति
चित्तवृत्तीर्मर्त्यविडम्बनेन स्वमाहात्म्याच्छादकेन मनुष्यानुकरणेन चालयतो भ्रामयतः । श्रीकृष्ण एव स्वमाहात्म्यमाच्छाद्य स्वस्मिन्मानुष्यभ्रममुत्पाद्य धृतराष्ट्रादीन्पाप-भागिनः करोत्येवं तन्माहात्म्यं पश्यन्नहं गतविस्मयश्चित्तविकाररहितस्तत्प्रसाद एवायमिति मत्वा सुखेनैव चरामीत्याशयः ॥ ४२ ॥</p>
<h1 id="नन-नपण-तरमदतपथन-मह-महशचलयत-चमभ--1"><strong>नूनं नृपाणां त्रिमदोत्पथानां महीं मुहुश्चालयतां चमूभिः ।</strong></h1>
<h1 id="वधत-परपननरतजहरषयश-हयपकषतघ-भगवन-करणम--४३--1"><strong>वधात् प्रपन्नार्तिजिहीर्षयेशो ह्युपैक्षताघं भगवान् कुरूणाम् ॥ ४३ ॥</strong></h1>
<h3 id="पदरतनवल-85"><strong>पदरत्नावली</strong></h3>
<p>ननु कंसादिवधवत् कुरूणां हननं झटिति किमिति न कृतं न कारितं चेत्याशङ्क्य प्रयोजनान्तरसद्भावादुपेक्षितमित्याशयेनाह– नूनमिति ॥ भगवान् कुरूणाम् अघम् अपराधमुपैक्षत नूनमुपेक्षितवान् इति तर्कयामि । ‘तर्कनिश्चययोर्नूनम्’ इति यादवः । तद्धननासामर्थ्यान्नेत्यत उक्तम्– ईशो हीति ॥ तर्हि किं निमित्तमिति तत्राह– नृपाणामिति ॥ त्रिमदाद् विद्याधनाभिजननिमित्ता-न्मदाद्, उत्पथानां सन्तं पन्थानमपहाय वर्तमानानां, चमूभिर् अनेकाक्षौहिणीगणिताभिर्मुहुर् महीं चालयतां नृपाणां कंसादीनां वधाद्धेतोः । तद्वधप्राथम्येऽपीदं निमित्तमित्याह– प्रपन्नेति ॥ प्रपन्नानां देवावताराणां वसुदेवादीनाम् आर्तिजिहीर्षया असह्यदुःखहरणेच्छया कारणेन । अनेन हरेः प्रवृत्तिर्भक्ताभीष्टानुसारिणीति दर्शितं भवति ॥ ४३ ॥</p>
<h3 id="परकशक-83"><strong>प्रकाशिका</strong></h3>
<p>ननु भूभारहरणायावतीर्णः श्रीकृष्णः स्वभक्तपाण्डवद्रोहिणो दुर्योधनादीन् राज्या-पहारानन्तरमेव कस्मान्न हतवानित्यत आह ॥ नूनमिति । ईशस्तदैव हन्तुं समर्थोऽपि भगवान् कृष्णो विद्यामदो धनमदस्तथैवाभिजनमदः । एते मदा मदान्धानां त एव च सहतां दमा इति वचनाद्विद्या-धनाभिजननिमित्तैस्त्रिभिर्मदैरुत्पथानां पन्थानमपहाय वर्तमानानां चमूभिरष्टादशाक्षौहिणीगणिताभिर्मुहुर्महीं चालयतां नृपाणां वधान्निमित्तात्प्रपन्नार्तिजिहीर्षया प्रपन्ना भूमिस्तस्या आर्तिर्भारस्तन्निमित्तं दुःखं तज्जिहीर्षया कुरूणां दुर्योधनादीनामघमपराधमुपैक्षत इति नूनं तर्कयामि । तर्कनिश्चययोर्नूनमित्यभि-धानात् । तदानीमेव तेषां वधे सर्वभूभारहरणं न स्यादित्याशयेन तदैव न हतवानिति भावः ॥ ४३ ॥</p>
<h1 id="अजसय-जनमतपथनशनय-करमणयकरतरगरहणय-पसम--1"><strong>अजस्य जन्मोत्पथनाशनाय कर्माण्यकर्तुर्ग्रहणाय पुंसाम् ।</strong></h1>
<h1 id="न-तवनयथ-कऽरहत-दहयग-पर-गणनमत-करमतनतरम--४४--1"><strong>न त्वन्यथा कोऽर्हति देहयोगं परो गुणानामुत कर्मतन्त्रम् ॥ ४४ ॥</strong></h1>
<h2 id="ततपरयम-15"><strong>तात्पर्यम्</strong></h2>
<p><strong>‘न देहयोगो हि जनिर्विष्णोर्व्यक्तिर्जनिः स्मृते’त्याग्नेये । ‘हरिः कर्ताऽप्यकर्तेति फलाभावेन भण्यत’ इति च ॥ ४४ ॥ इति तृतीयतात्पर्ये प्रथमोऽध्यायः ॥ १ ॥</strong></p>
<h3 id="पदरतनवल-86"><strong>पदरत्नावली</strong></h3>
<p>भक्ताभीष्टं च भूभारायितदुष्टजननिधनं यत् तदेवावतारप्रयोजनमिति भावेनाह– अजस्येति ॥ अजस्य विष्णोर् जन्म अवतारः । उत्पथनाशनाय कंसादिनिधनाय । प्रयोजनान्तरं चास्तीत्याह– कर्माणीति ॥ फलमनुसन्धायाकर्तुः स्वत एव सृष्ट्यादेः कर्तुर्हरेः कर्माणि जगत्सर्जनादि-लक्षणानि । पुंसां शरणागतानां ग्रहणाय श्रवणमननादिरूपजिज्ञासायै । ‘हरिः कर्ताऽप्यकर्तेति फलाभावेन भण्यते’ इति । बालवल्लीलार्थं देहं गृह्णातीति किं न स्यादितीमं पक्षमाक्षिपति– न त्विति ॥ अन्यथा भक्तजनग्रहणादिकमन्तरेण स्वप्रयोजनमपेक्ष्य नैव । कुतः ? असम्भवात् । तथा हि– कः पुरुषः शुक्लशोणितसंपृक्तदेहयोगं प्रत्यर्हति ? न कोऽप्यर्हति । हरिरर्हति ? नेत्याह– पर इति ॥ गुणानां सकाशात् परस्तदतीतत्वेनोत्तमः, गुणसंसर्गोऽपि नास्तीति गुणानामिति षष्ठी । सद्देह इति हरेर्देहित्वप्रतीतेः कोऽर्हतीति कथमाक्षिप्यत इत्यत उक्तम्– कर्मेति ॥ मनुष्यादिदेहयोगाद्यसंभवेऽपि देवादिशरीरयोगः स्याद्वेत्यत उक्तम्– उतेति ॥ ‘उताप्यर्थविकल्पयोः’ इति । विकल्पोऽपि न घटत इत्यर्थः । ‘न देहयोगादि जनिर्विष्णोर्व्यक्तिर्जनिः स्मृता’ इति विशेषवचनाच्च देहयोगाङ्गीकारपक्षो गर्हित इति भावः ॥ ४४ ॥</p>
<h3 id="परकशक-84"><strong>प्रकाशिका</strong></h3>
<p>नन्वीश्वरस्य कृष्णादिरूपेण जन्म तावन्नोपपद्यते । तस्याजत्वात् । नापि कर्माणि सम्भवन्ति । तस्याकर्तृत्ववचनात् । परिपूर्णस्य जन्मना कर्मभिश्च प्रयोजनाभावाच्चेत्यत आह ॥ अजस्येति । अत्राजस्य जन्मेत्यकर्तुः कर्माणीति च व्याहतमिव प्रतीयतेऽतः क्रमेण प्रमाणद्वय-मुदाहृत्योभयं घटयति ॥ न देहयोग इत्यादिना । हि यस्माद्देहयोगो जनिर्न तस्माद्व्यक्तिर्जनिः स्मृतेत्यर्थः । न देहयोग इत्यनेन कोऽर्हति देहयोगमित्येतदपि प्रमापितमिति मन्तव्यम् । स्वभावेन कर्ताऽपि स्वस्य फलाभावेनाकर्तेति गौण्या वृत्त्या भण्यते व्यवह्रियत इत्यर्थः ॥ ततश्चायमर्थः ॥ अजस्य जीववत् त्रिगुणात्मकदेहयोगशून्यस्यापि जन्मोपपद्यते । जन्मशब्दार्थतया प्रार्दुभावस्यैव विवक्षितत्वात् । उत्पथनृपशासनरूपप्रयोजनसद्भावाच्च । अकर्तुः फलाभावेनैवाकर्तृत्वेनोच्यमानस्य कर्माणि विहितानि नित्यनैमित्तिकादीनि सम्भवन्ति । यतः स्वप्रयोजनाभावेऽपि पुंसामधिकारिणां ग्रहणाय शिक्षणाय सम्भवन्ति । ‘‘उत्सीदेयुरिमे लोका न कुर्यां कर्म चेदहमि’’ति वचनात् । नन्वजत्वश्रुतेः स्वरूपा-पेक्षयाऽप्युपपत्तेरीश्वरस्यापि जीववद्देहयोगरूपमेव जन्म कर्म च किं न स्यादित्यत आह ॥ न त्वन्यथेति । अन्यथा प्रादुर्भावरूपजन्माद्यपेक्षया प्रकारान्तरं गुणात्मकदेहयोगेन जननं विधिबन्धने कर्म च न तु नैव । कुतः । यतो गुणानां परो गुणातीतः । नित्यमुक्त इति यावत् । को देहयोगं गुणात्मक-देहयोगरूपां जनिं कर्मतन्त्रमुत कर्मविस्तारमप्यर्हति न कोऽपीत्यर्थः । नित्यमुक्तत्वाज्जीववज्जन्म विधिभयेन कर्म च नास्त्येवेति भावः ॥ ४४ ॥</p>
<h1 id="तसय-परपननखललकपनमवसथतनमनशसन-सव--1"><strong>तस्य प्रपन्नाखिललोकपानामवस्थितानामनुशासने स्वे ।</strong></h1>
<h1 id="अरथय-जतसय-यदषवजसय-वरत-सख-करतय-तरथकरत--४५--1"><strong>अर्थाय जातस्य यदुष्वजस्य वार्तां सखे कीर्तय तीर्थकीर्तेः ॥ ४५ ॥</strong></h1>
<p>॥ इति श्रीमद्भागवते तृतीयस्कन्धे प्रथमोऽध्यायः ॥</p>
<h3 id="पदरतनवल-87"><strong>पदरत्नावली</strong></h3>
<p>किं बहुनोक्तेनेति विदुरः स्वाभीष्टं वक्ति– तस्येति ॥ ४५ ॥</p>
<p>॥ इति श्रीमद्भागवतटीकायां विजयध्वजतीर्थभिक्षुकृतायां तृतीयस्कन्धे प्रथमोऽध्यायः ॥</p>
<h3 id="परकशक-85"><strong>प्रकाशिका</strong></h3>
<p>उत्पथनृपशासनेनापि किं फलमित्यपेक्षायां तत्साध्यं फलं दर्शयन् स्वाभीष्टं फलं प्रार्थयते ॥ तस्येति । प्रपन्ना अनादिकालेन शरणं प्राप्ता येऽखिला लोकपा इन्द्रादयस्तेषां, स्वे स्वीयेऽनुशासने श्रुतिस्मृत्यादिरूपेऽवस्थितानामन्येषां चार्थाय प्रयोजनाय । अनेन शिष्ट(सृष्टि)परिपालन-मेवोत्पथनृपशासनप्रयोजनमिति सूचितम् । वार्तां कथाम् । तीर्थवत्पुण्यकरकीर्तेः ॥ ४५ ॥</p>
<p>**॥ इति श्रीमद्वेदेशपूज्यपादशिष्येण यदुपतिना विरचितायां **</p>
<p><strong>श्रीमद्भागवतटिप्पण्यां प्रथमोऽध्यायः ॥ ३-१ ॥</strong></p>

  </div>
</article>


        

        



    <aside class="card border noPrint" id="section-tree-item-bhAgavatam_madhva-tAtparya-nirNayaH_sarva-prastutiH_03_tRtIyaskandhaH_01_prathamo-dhyAyaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/01_prathamo-dhyAyaH/">०१ प्रथमोऽध्यायः </a>
            <a data-toggle="collapse" href="#section-tree-item-body-bhAgavatam_madhva-tAtparya-nirNayaH_sarva-prastutiH_03_tRtIyaskandhaH_01_prathamo-dhyAyaH_md" role="button" aria-expanded="false" aria-controls="section-tree-item-body-bhAgavatam_madhva-tAtparya-nirNayaH_sarva-prastutiH_03_tRtIyaskandhaH_01_prathamo-dhyAyaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_madhva-tAtparya-nirNayaH_sarva-prastutiH_03_tRtIyaskandhaH_01_prathamo-dhyAyaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०१ प्रथमोऽध्यायः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
