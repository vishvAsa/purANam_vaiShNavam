<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | २३ त्रयोविंशोऽध्यायः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="२३ त्रयोविंशोऽध्यायः">
  <meta property="og:description" content="एवमाविष्कृताशेषगुणकर्मोदयो मुनिम् अथ त्रयोविंशोऽध्यायः
मैत्रेय उवाच– एवमाविष्कृताशेषगुणकर्मोदयो मुनिम् । सव्रीड इव तं सम्राट् उपारतमुवाच ह ॥ १ ॥ पदरत्नावली राज्ञा कर्दमपृष्टं श्रुत्वा स्मित्वा च तूष्णीमास्थायि, कश्चन वाग्व्यवहारो वाकारि इति तत्राह– एवमिति ॥ सव्रीड इवेति विनयगुणं भूषयति । उपारतं यावदपेक्षितमुक्त्वा तूष्णीं स्थितम् । यद्वा उपाधिके सर्वेश्वरे हरावकारशब्दवाच्ये रतं निरतं श्रीनारायणध्यानोपेतमित्यर्थः । ‘अआअम्अः पुराणर्षिः’ इति पाद्मे ॥ १ ॥
प्रकाशिका एवमाविष्कृतोऽशेषाणां गुणानां कर्मणां चोदय उत्कर्षो यस्य सः । सम्राट् मनुः । विनयविशेषप्रदर्शनाय सव्रीड इवेत्युक्तम् । उप समीपे स्वहृदये स्थितो यो अः परमात्मा तत्रैव रतम् । वचनावसाने हरिं ध्यायन्तमिति यावत् । हेत्यनेन मनोर्विनयमभिनन्दति ॥ १ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="२३ त्रयोविंशोऽध्यायः">
  <meta itemprop="description" content="एवमाविष्कृताशेषगुणकर्मोदयो मुनिम् अथ त्रयोविंशोऽध्यायः
मैत्रेय उवाच– एवमाविष्कृताशेषगुणकर्मोदयो मुनिम् । सव्रीड इव तं सम्राट् उपारतमुवाच ह ॥ १ ॥ पदरत्नावली राज्ञा कर्दमपृष्टं श्रुत्वा स्मित्वा च तूष्णीमास्थायि, कश्चन वाग्व्यवहारो वाकारि इति तत्राह– एवमिति ॥ सव्रीड इवेति विनयगुणं भूषयति । उपारतं यावदपेक्षितमुक्त्वा तूष्णीं स्थितम् । यद्वा उपाधिके सर्वेश्वरे हरावकारशब्दवाच्ये रतं निरतं श्रीनारायणध्यानोपेतमित्यर्थः । ‘अआअम्अः पुराणर्षिः’ इति पाद्मे ॥ १ ॥
प्रकाशिका एवमाविष्कृतोऽशेषाणां गुणानां कर्मणां चोदय उत्कर्षो यस्य सः । सम्राट् मनुः । विनयविशेषप्रदर्शनाय सव्रीड इवेत्युक्तम् । उप समीपे स्वहृदये स्थितो यो अः परमात्मा तत्रैव रतम् । वचनावसाने हरिं ध्यायन्तमिति यावत् । हेत्यनेन मनोर्विनयमभिनन्दति ॥ १ ॥">
  <meta itemprop="wordCount" content="2858">
  <meta name="twitter:card" content="summary">
  <meta name="twitter:title" content="२३ त्रयोविंशोऽध्यायः">
  <meta name="twitter:description" content="एवमाविष्कृताशेषगुणकर्मोदयो मुनिम् अथ त्रयोविंशोऽध्यायः
मैत्रेय उवाच– एवमाविष्कृताशेषगुणकर्मोदयो मुनिम् । सव्रीड इव तं सम्राट् उपारतमुवाच ह ॥ १ ॥ पदरत्नावली राज्ञा कर्दमपृष्टं श्रुत्वा स्मित्वा च तूष्णीमास्थायि, कश्चन वाग्व्यवहारो वाकारि इति तत्राह– एवमिति ॥ सव्रीड इवेति विनयगुणं भूषयति । उपारतं यावदपेक्षितमुक्त्वा तूष्णीं स्थितम् । यद्वा उपाधिके सर्वेश्वरे हरावकारशब्दवाच्ये रतं निरतं श्रीनारायणध्यानोपेतमित्यर्थः । ‘अआअम्अः पुराणर्षिः’ इति पाद्मे ॥ १ ॥
प्रकाशिका एवमाविष्कृतोऽशेषाणां गुणानां कर्मणां चोदय उत्कर्षो यस्य सः । सम्राट् मनुः । विनयविशेषप्रदर्शनाय सव्रीड इवेत्युक्तम् । उप समीपे स्वहृदये स्थितो यो अः परमात्मा तत्रैव रतम् । वचनावसाने हरिं ध्यायन्तमिति यावत् । हेत्यनेन मनोर्विनयमभिनन्दति ॥ १ ॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/madhva-tAtparya-nirNayaH\/sarva-prastutiH\/03_tRtIyaskandhaH\/23_trayoviMsho-dhyAyaH\/".replace(basePath, "/");
  pageVars.pageParams = {};
  pageVars.pageSource = "bhAgavatam\/madhva-tAtparya-nirNayaH\/sarva-prastutiH\/03_tRtIyaskandhaH\/23_trayoviMsho-dhyAyaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> २३ त्रयोविंशोऽध्यायः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="२३ त्रयोविंशोऽध्यायः">२३ त्रयोविंशोऽध्यायः</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="एवमवषकतशषगणकरमदय-मनम">एवमाविष्कृताशेषगुणकर्मोदयो मुनिम्</h2>
<p><strong>अथ त्रयोविंशोऽध्यायः</strong></p>
<h1 id="मतरय-उवच"><strong>मैत्रेय उवाच–</strong></h1>
<h1 id="एवमवषकतशषगणकरमदय-मनम-"><strong>एवमाविष्कृताशेषगुणकर्मोदयो मुनिम् ।</strong></h1>
<h1 id="सवरड-इव-त-समरट-उपरतमवच-ह--१-"><strong>सव्रीड इव तं सम्राट् उपारतमुवाच ह ॥ १ ॥</strong></h1>
<h3 id="पदरतनवल"><strong>पदरत्नावली</strong></h3>
<p>राज्ञा कर्दमपृष्टं श्रुत्वा स्मित्वा च तूष्णीमास्थायि, कश्चन वाग्व्यवहारो वाकारि इति तत्राह– एवमिति ॥ सव्रीड इवेति विनयगुणं भूषयति । उपारतं यावदपेक्षितमुक्त्वा तूष्णीं स्थितम् । यद्वा उपाधिके सर्वेश्वरे हरावकारशब्दवाच्ये रतं निरतं श्रीनारायणध्यानोपेतमित्यर्थः । ‘अआअम्अः पुराणर्षिः’ इति पाद्मे ॥ १ ॥</p>
<h3 id="परकशक"><strong>प्रकाशिका</strong></h3>
<p>एवमाविष्कृतोऽशेषाणां गुणानां कर्मणां चोदय उत्कर्षो यस्य सः । सम्राट् मनुः । विनयविशेषप्रदर्शनाय सव्रीड इवेत्युक्तम् । उप समीपे स्वहृदये स्थितो यो अः परमात्मा तत्रैव रतम् । वचनावसाने हरिं ध्यायन्तमिति यावत् । हेत्यनेन मनोर्विनयमभिनन्दति ॥ १ ॥</p>
<h1 id="मनरवच"><strong>मनुरुवाच–</strong></h1>
<h1 id="बरहमसजत-सवमखत-यषमनसमतपरपसय-"><strong>ब्रह्मासृजत् स्वमुखतो युष्मानस्मत्परीप्सया ।</strong></h1>
<h1 id="छनदमयसतपवदययगयकतनलमपटन--२-"><strong>छन्दोमयांस्तपोविद्यायोगयुक्तानलम्पटान् ॥ २ ॥</strong></h1>
<h3 id="पदरतनवल-1"><strong>पदरत्नावली</strong></h3>
<p>हेत्यनेन विप्रक्षत्रिययोः सूचितां समानसंबन्धप्रसिद्धिं प्रपञ्चयति– ब्रह्मेति ॥ अस्मत्परीप्सयाऽस्मद्रक्षणेच्छया । छन्दोमयान् वेदप्रधानान् । तपः कायक्लेशः । विद्या शास्त्रज्ञानम् । योगो भगवद्भक्तिलक्षणः । अनेन क्षत्ररक्षासामर्थ्यमुक्तं भवति । अलम्पटान् विरक्तान् शमदमादि-गुणसंपन्नानित्यर्थः ॥ २ ॥</p>
<h3 id="परकशक-1"><strong>प्रकाशिका</strong></h3>
<p>मनुः स्वचिकीर्षितं विज्ञापयिष्यन् त्वं धर्मसेतुरक्षक इति मुनिवचनस्य, भवद्रक्षिता एव वयं धर्मसेतुरक्षकाः । एवमस्माकं युष्माकं च परस्परमुपजीव्योपजीवकभावो हरिणैव पूर्वं कृतः । अतः स एव भवतामस्माकं मुख्यरक्षक इत्युत्तरं तावदाह ॥ ब्रह्माऽसृजदित्यादिना । ब्रह्मा ब्रह्मान्तर्गतो हरिर्युष्मान् ब्राह्मणान् अस्मत्परीप्सयाऽस्मद्रक्षणेच्छया छन्दोमयान्वेदप्रधानान् । योगो भगवद्भक्त्यादि-लक्षणः ॥ २ ॥</p>
<h1 id="तततरणयसजचचसमन-दसहसरत-सहसरपत-"><strong>तत्त्राणायासृजच्चास्मान् दोःसहस्रात् सहस्रपात् ।</strong></h1>
<h1 id="हदय-तसय-ह-बरहम-कषतरमङग-परचकषत--३-"><strong>हृदयं तस्य हि ब्रह्म क्षत्रमङ्गं प्रचक्षते ॥ ३ ॥</strong></h1>
<h3 id="पदरतनवल-2"><strong>पदरत्नावली</strong></h3>
<p>विप्राणां त्राणाय रक्षणाय । अनन्तत्वद्योतनाय दोः सहस्त्रादिति । उभयोर्हरेः किं प्रियतममिति तत्राह– हृदयमिति ॥ तस्य हरेर्ब्र्रह्मकुलं हृदयमतिप्रियं हि । ‘च्छिन्द्यां स्वबाहुमपि’ इत्युक्तं हि । तर्हि किं क्षत्रेणेत्यत उक्तम्– क्षत्रमिति ॥ अङ्गाङ्गिभावेन तारतम्येनातिप्रियत्वम् ॥ ३ ॥</p>
<h3 id="परकशक-2"><strong>प्रकाशिका</strong></h3>
<p>अस्मान् क्षत्रियान् । ब्रह्म ब्राह्मणजातिस्तस्य हरेर्हृदयं हृदयरूपाङ्गस्थानीयम् । क्षत्रं क्षत्रजातिः । अङ्गमितराङ्गस्थानीयम् । हृदयं प्रियं प्रधानम् । अङ्गमप्रधानमिति वा ॥ ३ ॥</p>
<h1 id="अत-हयनयनयमतमन-बरहम-कषतर-च-रकषत-"><strong>अतो ह्यन्योन्यमात्मानं ब्रह्म क्षत्रं च रक्षतः ।</strong></h1>
<h1 id="रकषतयसमन-दवय-दवयन-दव-सद-सदसदतमक--४-"><strong>रक्षत्यस्मान् (द्वयं) द्वयान् देवः सदा सदसदात्मकः ॥ ४ ॥</strong></h1>
<h3 id="पदरतनवल-3"><strong>पदरत्नावली</strong></h3>
<p>यत एवाङ्गाङ्गित्वमत एव ब्रह्म क्षत्रं रक्षति । आत्मानं चोपदेशादिना रक्षति । यः सदसदात्मकः कार्यकारणव्यापी देवो द्वयमपि रक्षतीत्यन्वयः ॥ ४ ॥</p>
<h3 id="परकशक-3"><strong>प्रकाशिका</strong></h3>
<p>सदसदात्मकः कार्यकारणव्यापी ॥ ४ ॥</p>
<h1 id="तव-सनदरशनदव-चछनन-म-सशय-हद-"><strong>तव सन्दर्शनादेव च्छिन्ना मे संशया हृदः ।</strong></h1>
<h1 id="यत-सवय-भगवन-परतय-धरममह-ररकषष--५-"><strong>यत् स्वयं भगवान् प्रीत्या धर्ममाह रिरक्षिषोः ॥ ५ ॥</strong></h1>
<h3 id="पदरतनवल-4"><strong>पदरत्नावली</strong></h3>
<p>स्वप्रार्थनां ग्राहयितुं कर्दमं प्रशंसति– तवेति ॥ दर्शनादित्यनेन चक्षुःसन्निकर्षः शास्त्रीयवचनं चेति द्वयं विवक्षितम् । धर्मं राज्यपालनादिकम् ॥ ५ ॥</p>
<h3 id="परकशक-4"><strong>प्रकाशिका</strong></h3>
<p>इदानीं स्वविज्ञापितकार्यस्वीकाराय तद्दर्शनादिकं तावदभिनन्दति ॥ तवेत्यादि-श्लोकत्रयेण । धर्मं राज्यपालनादिरूपम् ॥ ५ ॥</p>
<h1 id="दषटय-म-भगवन-दषट-दरदरश-यऽकततमनम-"><strong>दिष्ट्या मे भगवान् दृष्टो दुर्दर्शो योऽकृतात्मनाम् ।</strong></h1>
<h1 id="दषटय-पदरज-सपषट-शरषण-य-भवत-शवम--६-"><strong>दिष्ट्या पादरजः स्पृष्टं शीर्ष्णा ये भवतः शिवम् ॥ ६ ॥</strong></h1>
<h3 id="पदरतनवल-5"><strong>पदरत्नावली</strong></h3>
<p>भगवद्दर्शनं सुपूतानामेव लभ्यते नापुण्यानामित्याह– दिष्ट्येति ॥ अङ्गसङ्गस्तु ततोऽभ्यधिकपुण्याल्लभ्यत इति भावेनाह– दिष्ट्येति ॥ ६ ॥</p>
<h3 id="परकशक-5"><strong>प्रकाशिका</strong></h3>
<p>अकृतात्मनामजितमनस्कानाम् ॥ ६ ॥</p>
<h1 id="दषटय-तवयनशषटऽह-कतशचनगरह-महन-"><strong>दिष्ट्या त्वयानुशिष्टोऽहं कृतश्चानुग्रहो महान् ।</strong></h1>
<h1 id="अपवत-करणरनधररजषट-दषटयशतरगर--७-"><strong>अपावृतैः कर्णरन्ध्रैर्जुष्टा दिष्ट्योशतीर्गिरः ॥ ७ ॥</strong></h1>
<h3 id="पदरतनवल-6"><strong>पदरत्नावली</strong></h3>
<p>अपावृतैर्विवृतैर् उशतीरुशत्यः निर्मलाः ॥ ७ ॥</p>
<h3 id="परकशक-6"><strong>प्रकाशिका</strong></h3>
<p>अपावृतैरपगतावरणैर्जुष्टाः सेविताः सादरं श्रुता उशतीरुशत्यो निर्मलाः ॥ ७ ॥</p>
<h1 id="स-भवन-दहत-सनहपरकलषटतमन-मम-"><strong>स भवान् दुहितुः स्नेहपरिक्लिष्टात्मनो मम ।</strong></h1>
<h1 id="शरतमरहस-दनसय-शरवत-कपय-मन--८-"><strong>श्रोतुमर्हसि दीनस्य श्रावितं कृपया मुने ॥ ८ ॥</strong></h1>
<h3 id="पदरतनवल-7"><strong>पदरत्नावली</strong></h3>
<p>अलमनुलापेन । किमिच्छुरागतोऽपि तद् ब्रूहि इति तत्राह– स भवानिति ॥ ८ ॥</p>
<h3 id="परकशक-7"><strong>प्रकाशिका</strong></h3>
<p>एवं तमभिनन्द्येदानीं स्वाभीष्टं विज्ञापयति ॥ स भवानिति सप्तभिः । श्रावितं विज्ञापितम् ॥ ८ ॥</p>
<h1 id="परयवरतततनपद-सवसय-दहत-मम-"><strong>प्रियव्रतोत्तानपदोः स्वसेयं दुहिता मम ।</strong></h1>
<h1 id="अनवचछनत-पत-यकत-वयशलगणदभ--९-"><strong>अन्विच्छन्ती पतिं युक्तं वयःशीलगुणादिभिः ॥ ९ ॥</strong></h1>
<h3 id="पदरतनवल-8"><strong>पदरत्नावली</strong></h3>
<p>भ्रातृमतीत्वेन ग्राह्यत्वे हेतुं पुत्रिकापुत्रधर्मराहित्यं ध्वनयन्नाह– प्रियव्रतेति ॥ सामान्यविशेषाभ्यां व्यवहारः सम्भवति । स एव कथमस्या इति तत्राह– अन्विच्छन्तीति ॥ यदा वयःशीलगुणादिभिर्युक्तं पतिमन्विच्छन्ती, सम्भोगवयः प्राप्तासीत् । न हि कन्या पतिं स्वयं मृगयते । प्रत्युत बान्धवा एव । अतोऽन्विच्छन्तीत्यनेन वय एव लक्ष्यते ॥ ९ ॥</p>
<h3 id="परकशक-8"><strong>प्रकाशिका</strong></h3>
<p>भ्रातृमतीत्वप्रदर्शनायाह ॥ प्रियव्रतेति ॥ ९ ॥</p>
<h1 id="यद-त-भवत-शलशरतरपवयगणन-"><strong>यदा तु भवतः शीलश्रुतरूपवयोगुणान् ।</strong></h1>
<h1 id="अशणननरदत-सष-तवययसत-कतनशचय--१०-"><strong>अशृृणोन्नारदात् सैषा त्वय्यासीत् कृतनिश्चया ॥ १० ॥</strong></h1>
<h3 id="पदरतनवल-9"><strong>पदरत्नावली</strong></h3>
<p>यदा तु नारदाद् भवतः शीलादिगुणानशृृणोत् । ततः किम् ? अत्राह– सैषेति ॥ या श्रुतवती सैषा स एव मम पतिः स्यादिति कृतनिश्चयाऽसीत् ॥ १० ॥</p>
<h1 id="तत-परतचछ-दवजगयरम-शरदधयपहत-मय-"><strong>तत् प्रतीच्छ द्विजाग्य्रेमां श्रद्धयोपहृतां मया ।</strong></h1>
<h1 id="सरवतमननरप-त-गहमधष-करमस--११-"><strong>सर्वात्मनानुरूपां ते गृहमेधेषु कर्मसु ॥ ११ ॥</strong></h1>
<h3 id="पदरतनवल-10"><strong>पदरत्नावली</strong></h3>
<p>अत्रापि कीदृशोऽसौ कुत्रास्त इत्यादिविशेषप्रश्नादिना निश्चयो लभ्यत इत्यत एकोंऽशो निरणायि अतो द्वितीयोऽपि निर्धार्य इति भावेनाह– तत् प्रतीच्छेति ॥ कन्येच्छायाः प्रतिनिधित्वेनेच्छां कुरु गृहाणेत्यर्थः । अत्रान्योऽपि गुणोऽस्तीत्याह– श्रद्धयेति ॥ उपहृतां दत्ताम् । अतोऽपि गुणाद् गृहाणेत्याशयेनाह– सर्वात्मनेति ॥ गृहमेधेषु गृहस्थाश्रमयोग्ययज्ञाख्येषु कर्मसु तव सर्वात्मना युक्तायुक्तविचारमन्तरेण स्वत एवानुरूपामनुकूलशब्दादिगुणाम् । ‘रूपं शब्दे पशौ श्लोके ग्रन्थावृत्तौ हितादिषु । सौन्दर्ये च स्वभावे च’ ॥ ११ ॥</p>
<h3 id="परकशक-9"><strong>प्रकाशिका</strong></h3>
<p>तत्तस्मात्प्रतीच्छ स्वीकुरु । गृहमेधेषु गृहस्थाश्रमयोग्येष्वनुरूपामनुकूलस्वभावाम् । ‘‘सौन्दर्ये च स्वभावे च रूपम्’’ इत्यभिधानात् ॥ ११ ॥</p>
<h1 id="उदयतसय-ह-कमसय-परतवद-न-शसयत-"><strong>उद्यतस्य हि कामस्य प्रतिवादो न शस्यते ।</strong></h1>
<h1 id="अप-नरमकतसङगसय-कमरकतसय-क-पन--१२-"><strong>अपि निर्मुक्तसङ्गस्य कामरक्तस्य किं पुनः ॥ १२ ॥</strong></h1>
<h3 id="पदरतनवल-11"><strong>पदरत्नावली</strong></h3>
<p>किञ्च नेदानीमिति प्रवादेन ‘न काञ्चन परिहरेत् तद् व्रतम्’ इति श्रुति-विरोधोऽपि स्यादिति भावेनाह– उद्यतस्येति ॥ निर्मुक्तसङ्गस्य विषयसङ्गमनिच्छतोऽपि । न तु सर्वात्मना मुक्तसङ्गस्य । निषिद्धत्वादनर्थहेतुत्वाच्च । तदुक्तम्– ‘यस्तु प्रव्रजितो भूत्वा पुनः सेवेत मैथुनम् । षष्टिवर्षसहस्त्राणि विष्ठायां जायते कृमिः ॥’ इति । कामरक्तस्य योग्यस्य प्रतिवादः प्रत्याख्यानं, निषेध इत्यर्थः ॥ १२ ॥</p>
<h3 id="परकशक-10"><strong>प्रकाशिका</strong></h3>
<p>न प्रतिगृहीष्ये इति निराकरणं तव नोचितमित्याह ॥ उद्यतस्येति । उद्यतस्य स्वतः प्राप्तस्य कामस्य विषयस्य प्रतिवादः प्रत्याख्यानं न शस्यते न धर्मशास्त्रानुकूलः । निर्मुक्तसंगस्यापि विषयापेक्षाशून्यस्यापि ब्रह्मचर्यादेरित्यर्थः ॥ १२ ॥</p>
<h1 id="य-उदयतमनदतय-कनशमभयचत-"><strong>य उद्यतमनादृत्य कीनाशमभियाचते ।</strong></h1>
<h1 id="कषयत-तद-यश-सफत-मनशचवजञय-हत--१३-"><strong>क्षीयते तद् यशः स्फीतं मानश्चावज्ञया हतः ॥ १३ ॥</strong></h1>
<h3 id="पदरतनवल-12"><strong>पदरत्नावली</strong></h3>
<p>भवन्तमन्तरेणान्यः कश्चित् प्रत्याख्याति चेद् बाधकं चास्तीत्याह– य उद्यत-मिति ॥ कीनाशं कदर्यं कर्षकं वा ॥ १३ ॥</p>
<h3 id="परकशक-11"><strong>प्रकाशिका</strong></h3>
<p>दातुमुद्यते मादृशे प्राप्तेऽप्यन्योऽस्माकं दाता भविष्यतीत्यपि वचनं न भवादृशानां यशोधनानां युक्तमित्याह ॥ य उद्यतमिति । दातुमुद्यतं मादृशम् अवजानन् । कीनाशं कदर्यम् । हतः स्यादिति शेषः ॥ १३ ॥</p>
<h1 id="अह-तवचशणव-वदवननदवहरथ-समदयतम-"><strong>अहं त्वा(चा)शृृणवं विद्वन्नुद्वाहार्थं समुद्यतम् ।</strong></h1>
<h1 id="अतसतवमपकरवणऽपरतत१-परतगहण-म--१४-"><strong>अतस्त्वमुपकुर्वाणोऽप्रत्तां१ प्रतिगृहाण मे ॥ १४ ॥</strong></h1>
<h3 id="पदरतनवल-13"><strong>पदरत्नावली</strong></h3>
<p>अनापृच्छ्यागमनमात्मदोषं परिहरति– अहं चेति ॥ अनेन बहिर्मुखेष्वयं दोषो न पण्डितेष्विति दर्शितम् । उपकुर्वाणो विवाहकामः । ‘वेदानधीत्य यो वर्णी विवाहार्थं गुरोः कुलात् । कृतानुज्ञो निवर्तेत उपकुर्वाण उच्यते’ ॥ १४ ॥</p>
<h3 id="परकशक-12"><strong>प्रकाशिका</strong></h3>
<p>भवांस्तु सकामः । अतस्तदप्रत्याख्यानमनुचितमित्याशयेनाह ॥ अहं त्वेति । उपकुर्वाणो विवाहकामः । ‘‘वेदानधीत्य यो वर्णी विवाहार्थं गुरोः कुलात् । कृतानुज्ञो निवर्तेत उप-कुर्वाण उच्यत’’ इति वचनात् ॥ १४ ॥</p>
<h1 id="ऋषरवच"><strong>ऋषिरुवाच–</strong></h1>
<h1 id="बढमदवढकमऽहमपरमतत-तवतमज-"><strong>बाढमुद्वोढुकामोऽहमप्रमत्ता तवात्मजा ।</strong></h1>
<h1 id="आवयरनरपऽसवदय-ववहक-वध--१५-"><strong>आवयोरनुरूपोऽसावाद्यो वैवाहिको विधिः ॥ १५ ॥</strong></h1>
<h3 id="पदरतनवल-14"><strong>पदरत्नावली</strong></h3>
<p>प्रतिबुद्धप्रत्युत्तरो मुनिः किमकार्षीदिति राज्ञोऽन्तःशङ्कां निवारयति– बाढमिति ॥ बाढमित्युक्तं विवृणोति– उद्वोढुकाम इति ॥ ‘बाढं त्वभिमते भृशे’ इति च । तव पुत्री वोढुं योग्येत्याह– अप्रमत्तेति ॥ ‘पतिशुश्रूषणे यत्ता विषयासक्तिनिःस्पृहा । धर्मार्थकामहेतुर्या त्वप्रमत्तेति तां विदुः ॥’ इति । त्वप्रत्तेति पाठेऽर्थितायान्यस्मै वाचाप्यदत्तत्वात् परामृष्टशङ्काभावादुपयन्तुं योग्येत्याह– अप्रत्तेति ॥ चशब्दो हेत्वर्थः । किं नामायं विवाह इति तत्राह– आवयोरिति ॥ चतुर्णां विवाहविधीनामयं वैवाहिको विधिराद्यः ब्राह्मः । शक्त्या कन्यामलंकृत्याहूय यत्र प्रदीयते स ब्राह्म इति स्मार्तः । मुहूर्तं प्रतीक्ष्य न स्थेयमित्यतो वाह– आवयोरिति ॥ आद्यो अद्यतनो दिवस एव विवाह-योग्यः, विधीयत इति विधिः । ‘विभक्तिप्रतिरूपकं चाव्ययं भवति’ इति वचनादद्येत्यन्वयं सुबन्त-रूपमपि विवक्षावशाद् भवति, ‘प्रतिः प्रतिनिधिप्रतिदानयोः’ इति सूत्राच्च ॥ १५ ॥</p>
<h3 id="परकशक-13"><strong>प्रकाशिका</strong></h3>
<p>बाढमित्युक्तमेव विशदयति ॥ उद्वोढुकाम इति । तव पुत्री च बाढं योग्या इत्याह ॥ अप्रमत्तेति । ‘‘पतिशुश्रूषणे यत्ता विषयासक्तिवर्जिता । धर्मार्थकामहेतुर्या त्वप्रमत्तेति तां विदुः’’ इति स्मृत्युक्तप्रकारेणाप्रमत्तेत्यर्थः । अप्रदत्तेति पाठेऽन्यस्मै वाचाऽप्यदत्तेत्यर्थः । तथा च परामृष्टत्वशङ्काभावाद्विवाहयोग्येति भावः । चतुर्णां विवाहविधीनां मध्येऽयमाद्यः प्रथमो ब्राह्मः । शक्त्या कन्यामलंकृत्यागताय वराय यत्र सा प्रदीयत स ब्राह्मः । विधिरस्त्विति शेषः ॥ १५ ॥</p>
<h1 id="कम-स-भयननरदव-तऽसय"><strong>कामः स भूयान्नरदेव तेऽस्याः</strong></h1>
<h1 id="पतरय-सममनयवध-परतत-"><strong>पुत्र्याः समाम्नायविधौ प्रतीतः ।</strong></h1>
<h1 id="क-एव-त-तनय-नदरयत"><strong>क एव ते तनयां नाद्रियेत</strong></h1>
<h1 id="सवयङगसवयव-कनतय-कषपतमव-शरयम--१६-"><strong>स्वयाङ्ग(स्वयैव) कान्त्या क्षिपतीमिव श्रियम् ॥ १६ ॥</strong></h1>
<h2 id="ततपरयम"><strong>तात्पर्यम्</strong></h2>
<p><strong>स्वया कान्त्याऽन्याः क्षिपन्ती श्रीर्यथा तद्वत्स्थिताम् ॥ १६ ॥</strong></p>
<h3 id="पदरतनवल-15"><strong>पदरत्नावली</strong></h3>
<p>सन्तानलक्षणः स्त्रीणां मुख्यकामः । स विधिना स्यात् तादृशो भूयादिति राज्ञोऽभिप्रायं जानन्निव कर्दमो नियुङ्क्ते– काम इति ॥ यः कामः समाम्नायविधौ वेदवाक्ये ‘दशास्यां पुत्रानाधेहि पतिमेकादशं कृधि’ इति प्रतीतः ख्यातः, हे नरदेव स कामस्ते तवास्याः पुत्र्याः स्यादित्यन्वयः । अनन्तरमपि भवता मत्पुत्री लालनीयेति न प्रार्थनीयमिति भावेनाह– क एवेति ॥ स्वया औत्पत्तिक्या कान्त्या स्त्रियः क्षिपन्तीं निरस्यन्तीं श्रियं लक्ष्मीमिव स्थिताम् । अनादर-हेतुरूप-लावण्याद्यभावाभावादित्यर्थः ॥ १६ ॥</p>
<h3 id="परकशक-14"><strong>प्रकाशिका</strong></h3>
<p>हे नरदेव नृपते । अस्याः पुत्र्या यः समाम्नायविधौ ‘‘दशास्यां पुत्रानाधेहि पतिमेकादशं कृधी’’त्यादिवेदवाक्ये प्रतीतः प्रसिद्धः कामः सुप्रजावत्वादिरूपः । स भूयाद्भवेत् । य उक्तरूपो मम कामः स तेऽस्याः पुत्र्याः सकाशाद्भूयादिति वा । अत्र स्वयाऽङ्गकान्त्या श्रियं क्षिपतीमिव स्थितामिति प्रतीतार्थस्य बाधितत्वादबाधितां योजनां दर्शयति ॥ स्वयेति । तथा चान्याः स्थितामिति पदद्वयमध्याहृत्य योजनीयमिति भावः ॥ १६ ॥</p>
<h1 id="य-हरमयपषठ-कवणदङघरशभ"><strong>यां हर्म्यपृष्ठे क्वणदङ्घ्रिशोभां</strong></h1>
<h1 id="वकरडत-कनदकवहवलकषम-"><strong>विक्रीडतीं कन्दुकविह्वलाक्षीम् ।</strong></h1>
<h1 id="वशववसरनयपतत-सवदवमनद"><strong>विश्वावसुर्न्यपतत् स्वाद्विमानाद्</strong></h1>
<h1 id="वलकय-समहवमढचत--१७-"><strong>विलोक्य संमोहविमूढचेताः ॥ १७ ॥</strong></h1>
<h3 id="पदरतनवल-16"><strong>पदरत्नावली</strong></h3>
<p>यथा पुरस्या नारदवाक्यादस्मद्गुणविषयाभिरुचिरभूत् तथास्माकमपि केनचित् पथिकेन श्रावितायामस्यां शृृङ्गारादिगुणपङ्क्तिमाकर्ण्याकाङ्क्षा समुत्पन्नेति भावेन तल्लावण्यं स्तौति– यामित्यादिश्लोकद्वयेन ॥ विश्वावसुर्गन्धर्वः । समीचीनो मोहो यस्मात् सौन्दर्यात् तत् तथा तेन संमोहेन सौन्दर्येण विमूढं कृत्याकृत्यविवेकशून्यं चेतो यस्य स तथा । यद्वा संमोहो दर्शनाज्जातं पारवश्यं तेन मूढचेताः । अनेन कर्दमस्य ऋषित्वमन्वर्थमिति दर्शितम् । यद्वा संमोहो नाम वस्तुनि स्नेहविशेषस्तेन</p>
<p>॥ १७ ॥</p>
<h3 id="परकशक-15"><strong>प्रकाशिका</strong></h3>
<p>विश्वावसुर्गन्धर्वः । संमोहेन कालकृतकश्मलेन विमूढं व्याकुलं चेतो यस्य ॥१७॥</p>
<h1 id="त-पररथयनत-ललनललममसवतशरचरणरदषटम-"><strong>तां प्रार्थयन्तीं ललनाललामामसेवितश्रीचरणैरदृष्टाम् ।</strong></h1>
<h1 id="वतस-सत-मनरचचपद-सवसर-क-ननमनयत-बधऽभजत--१८-"><strong>वत्सां (सुतां) मनोरुच्चपदः स्वसारं को नानुमन्येत बुधोऽभिजातः ॥ १८ ॥</strong></h1>
<h3 id="पदरतनवल-17"><strong>पदरत्नावली</strong></h3>
<p>प्रार्थयन्तीमित्यादि पञ्चविशेषणानि स्वीकारे कारणानि । ललनानां विलासिनीनां स्त्रीणां ललामां तिलकभूताम् । न सेवितौ श्रियो लक्ष्म्याश्चरणौ यैस्ते तथा तैः पुरुषैरदृष्टामित्यनेन दृष्टिविषयीकारयोग्यतापि न, किं पुनः स्वीकार इति सूचयति । मनोः सुतामिति कुलम् । उच्चपद उत्तानपादस्य स्वसारं भगिनीमिति भ्रातृमतीत्वम्, कोऽप्यस्थाने जातोऽपि बुधः स्यादतोऽभिजात इति । अनेनात्मनो योग्यतातिशयं ध्वनयति ॥ १८ ॥</p>
<h3 id="परकशक-16"><strong>प्रकाशिका</strong></h3>
<p>ललनानां स्त्रीणां ललामां भूषणभूतामसेवितौ श्रियो लक्ष्म्याश्चरणौ यैस्ते तथा तैः पुरुषैरदृष्टामित्यनेन दृष्टिविषयीकरणयोग्यतापि न किं पुनः स्वीकार इति सूचयति । अनेन लक्ष्मी-प्रसादवद्भिराप्राप्यत्वमुक्तमिति ज्ञातव्यम् । मनोर् वत्सामिति कुलम् । उच्चपद उत्तानपादस्य स्वसारं भगिनीमित्यनेन भ्रातृमतीत्वम् । अभिजातः सत्कुलीनः । अनेनात्मनस्तद्वरणयोग्यतामाह ॥ १८ ॥</p>
<h1 id="अत-भजषय-समयन-सधव"><strong>अतो भजिष्ये समयेन साध्वीं</strong></h1>
<h1 id="यवत-तज-बभयदतमन-म-"><strong>यावत् तेजो बिभृयादात्मनो मे ।</strong></h1>
<h1 id="अत-धरमन-परमहसयमखयन"><strong>अतो धर्मान् पारमहंस्यमुख्यान्</strong></h1>
<h1 id="शकलपदषटन-बहमनयऽवहसरन--१९-"><strong>शुक्लोपदिष्टान् बहुमन्येऽविहिंस्रान् ॥ १९ ॥</strong></h1>
<h3 id="पदरतनवल-18"><strong>पदरत्नावली</strong></h3>
<p>किमनुलापेन ? उक्तं सर्वं सत्यं प्रत्यक्षं च । परं किं क्रियत इति तत्राह– अत इति ॥ यत एवंविधगुणा अत इति । समयेन कालेन । कालं च वक्ति– यावदिति ॥ इयं तव पुत्री यावद् यदा मे आत्मनः शरीरस्य भुक्तान्नविकारकृतरेतोलक्षणं तेजो बिभृयाद् बिभर्ति, अहमपि तावदेव बिभर्मीति शेषः । ततः परं किम् ? अत्राह– अत इति ॥ अतो ऽत्रापत्योत्पत्यनन्तरं पारमहंस्य-मुख्यान् परमहंससम्बन्धिनोऽत एव मुख्यान् शुक्लेन नित्यशुद्धेन हरिणोपदिष्टान् अविहिंस्रान् पश्वाद्यालम्भनविधुरान् धर्मान् बहुमन्ये अनुतिष्ठामि संप्राप्स्यामीत्यर्थः ॥ १९ ॥</p>
<h3 id="परकशक-17"><strong>प्रकाशिका</strong></h3>
<p>भजिष्ये स्वीकरिष्ये समयेन कालविशेषावधिकेन सङ्केतेन । तमेवाह ॥ यावदिति । इयं तव पुत्रीति यावत् । यावता कालेन मे आत्मनो मद्देहाच्च्युतं तेजोवीर्यं बिभृयात् । अपत्यवती स्यादिति यावत् । तावन्तमेव कालं भजिष्ये । अत एतस्मात्कालादनन्तरं पारमहंस्याः परमहंसाश्रम-सम्बन्धिनो अत एव मुख्या ये धर्मास्तान् । शुक्लेन शुद्धेन भगवतोपदिष्टान् अविहिंस्रान् यागीयपशु-हिंस्रादिवर्जितान् बहुमन्येऽनुतिष्ठामि ॥ १९ ॥</p>
<h1 id="यतऽभवद-वशवमद-वचतर-ससथपयत-यतर-च-वऽवतषठत-"><strong>यतोऽभवद् विश्वमिदं विचित्रं संस्थाप्यते यत्र च वाऽवतिष्ठते ।</strong></h1>
<h1 id="परजपतन-पतरष-महय-पर-परमण-भगवनननत--२०-"><strong>प्रजापतीनां पतिरेष मह्यं परं प्रमाणं भगवाननन्तः ॥ २० ॥</strong></h1>
<h3 id="पदरतनवल-19"><strong>पदरत्नावली</strong></h3>
<p>अस्मिन्नर्थे हरिरेवावयोः साक्षीत्याह– यत इति ॥ येन संस्थाप्यते स्वसेतौ निधाय रक्ष्यते । प्रलये यत्र यस्योदरे । स च प्रमाणं साक्षी । अनन्त इति साक्षिणः कालत्रये-प्यवस्थानमाह ॥ २० ॥</p>
<h3 id="परकशक-18"><strong>प्रकाशिका</strong></h3>
<p>इदं न मया स्वबुद्ध्योच्यतेऽपि तु भगवतैवमुपदिष्टमित्याह ॥ यत इति । यत्र यस्मिन्नवतिष्ठते प्रलये । एतानि विशेषणानि तदाज्ञाया अनुल्लङ्घ्यत्वसूचकानि । पतिर्ब्रह्मान्तर्यामी परं प्रमाणं मुख्योपदेष्टा । अस्मिन्नर्थे इति शेषः ॥ २० ॥</p>
<h1 id="मतरय-उवच-1"><strong>मैत्रेय उवाच–</strong></h1>
<h1 id="स-उगरधनवननयदवबभष-आसचच-तषणमरवनदनभम-"><strong>स उग्रधन्वन्नियदेवाबभाष आसीच्च तूष्णीमरविन्दनाभम् ।</strong></h1>
<h1 id="धयपगहणन-समतशभतन-मखन-चत-ललभ-दवहतय--२१-"><strong>धियोपगृह्णन् स्मितशोभितेन मुखेन चेतो लुलुभे देवहूत्याः ॥ २१ ॥</strong></h1>
<h3 id="पदरतनवल-20"><strong>पदरत्नावली</strong></h3>
<p>मैत्रेयो विदुरं प्रति कर्दमस्य मितभाषित्वगुणं वक्ति– स उग्रधन्वन्निति ॥ इयमेव एतावदेव । ‘स्वमनीषितं चेदभूदतो हिरणा किम् ?’ इति हरावनादरबुद्धिर्नाभूत् । तत्प्रसादादेव समस्तं कार्यजातमभूदिति सततं श्रीनारायणस्मृतिमानित्यत उक्तम्– अरविन्दनाभमिति ॥ नवोद्वाहयोग्यायाः कन्यायाः प्रथमः कर्षणमन्त्रः पत्युः स्मितशोभिमुखम् अन्यथा इदानीमङ्गारलिप्तमिव, उत्तरत्र किमुत इति वैमुख्यादिकं स्यादित्यत इदमौत्पत्तिकं, न नैमित्तिकमितिभावेनायमेव पतिः स्यान्नान्य इति स्मितशोभिना मुखेन देवहूत्या मन आकर्षितमित्याह– स्मितशोभितेनेति ॥ लुभ गार्द्ध्ये । गुधु अभिकाङ्क्षायामित्याकाङ्क्षणमप्याकर्षणविशेषः ॥ २१ ॥</p>
<h3 id="परकशक-19"><strong>प्रकाशिका</strong></h3>
<p>हे उग्रधन्वन् विदुर । इयदेवैतावदेवोपगृह्णन् ध्यायन् । अनेन यावता प्रयोजन-सिद्धिस्तावदेव योगिभिर्वक्तव्यं नाधिकमिति सूचयति । मुखेन स्वमुखेन देवहूत्याश्चेतो लुलुभे प्रलोभित-वान् । अयमेव मत्पतित्वयोग्य इति तस्या भावमुत्पादितवानित्यर्थः ॥ २१ ॥</p>
<h1 id="सऽन-जञतव-वयवसत-महषय-दहत-सफटम-"><strong>सोऽनु ज्ञात्वा व्यवसितं महिष्या दुहितुः स्फुटम् ।</strong></h1>
<h1 id="तसम-गणगणढयय-दद-तलय-परहरषत--२२-"><strong>तस्मै गुणगणाढ्याय ददौ तुल्यां प्रहर्षितः ॥ २२ ॥</strong></h1>
<h3 id="पदरतनवल-21"><strong>पदरत्नावली</strong></h3>
<p>महिषीदुहित्रोः पूर्वसंवाद इदानीमपि सन्नेतद्दर्शनेनान्यथाभूदिति विविदिषुरिव राजा तन्निश्चयज्ञानपूर्वकं कन्यामस्मा अदादित्याह– स इति ॥ अनु अनन्तरम् ॥ २२ ॥</p>
<h3 id="परकशक-20"><strong>प्रकाशिका</strong></h3>
<p>स मनुरनु एवमृषिवचनानन्तरं महिष्याः शतरूपाया दुहितुश्च व्यवसितं निश्चयं ज्ञात्वा ददावित्यन्वयः ॥ २२ ॥</p>
<h1 id="शतरप-महरजञ-परबरहन-महधनन-"><strong>शतरूपा महाराज्ञी पारिबर्हान् महाधनान् ।</strong></h1>
<h1 id="दमपतय-परयदत-परतय-गहवसपरचछदन--२३-"><strong>दम्पत्योः पर्यदात् प्रीत्या गृहवासपरिच्छदान् ॥ २३ ॥</strong></h1>
<h3 id="पदरतनवल-22"><strong>पदरत्नावली</strong></h3>
<p>तत्र राज्ञा किमदायीति तत्राह– शतरूपेति ॥ पारिबर्हान् वरवध्वोर्दीयमान-द्रव्याणि । तानि लोकविलक्षणानि किम् ? नेत्याह– गृहेति ॥ २३ ॥</p>
<h3 id="परकशक-21"><strong>प्रकाशिका</strong></h3>
<p>पारिबर्हान् विवाहकाले वरवध्वोर्दीयमानानि द्रव्याणि । गृहवासपरिच्छदान् गृहाश्रमोपयुक्तोपकरणानि च ॥ २३ ॥</p>
<h1 id="परतव-दहतर-समरट-सदकषय-गतवयथ-"><strong>प्रत्वा दुहितरं सम्राट् सदृक्षाय गतव्यथः ।</strong></h1>
<h1 id="उपगहय-च-बहभयमतकणठयनमथतशय--२४-"><strong>उपगुह्य च बाहुभ्यामौत्कण्ठ्योन्मथिताशयः ॥ २४ ॥</strong></h1>
<h3 id="पदरतनवल-23"><strong>पदरत्नावली</strong></h3>
<p>पुत्रीं दत्वा कञ्चित् कालमत्रैव तत्स्नेहादवात्सीत् किम् ? नेत्याह– प्रत्वेति ॥ सदृक्षाय समानाय । अनेन मनुः स्वकुमारीं राजकुमाराभावाच्छन्दसाय दत्तवानित्यपवादमपाकरोति</p>
<p>॥ २४ ॥</p>
<h3 id="परकशक-22"><strong>प्रकाशिका</strong></h3>
<p>प्रत्वा दत्वा । सदृक्षाय सदृशाय । गता व्यथा चिन्ता यस्य ॥ २४ ॥</p>
<h1 id="अशकनवसतदवरह-मञचन-बषपकल-मह-"><strong>अशक्नुवंस्तद्विरहं मुञ्चन् बाष्पकला मुहुः ।</strong></h1>
<h1 id="आसञचननमब-वतसत-नतरदरदहत-शख--२५-"><strong>आसिञ्चन्नम्ब वत्सेति नेत्रोदैर्दुहितुः शिखाः ॥ २५ ॥</strong></h1>
<h3 id="पदरतनवल-24"><strong>पदरत्नावली</strong></h3>
<p>बाष्पकला अश्रुबिन्दून् । नेत्रोदैर्नेत्रजलैः । शिखाः केशभारान् ॥ २५ ॥</p>
<h3 id="परकशक-23"><strong>प्रकाशिका</strong></h3>
<p>शिखाः केशानासिंचन् ॥ २५ ॥</p>
<h1 id="आमनतरय-त-मनवरमनजञत-सहनग-"><strong>आमन्त्र्य तं मुनिवरमनुज्ञातः सहानुगः ।</strong></h1>
<h1 id="परतसथ-रथमसथय-सभरय-सवपर-नप--२६-"><strong>प्रतस्थे रथमास्थाय सभार्यः स्वपुरं नृपः ॥ २६ ॥</strong></h1>
<h1 id="उभयरऋषकलयय-सरसवतय-सरधस-"><strong>उभयोर्ऋषिकुल्यायाः सरस्वत्याः सुरोधसोः ।</strong></h1>
<h1 id="ऋषणमपशनतन-पशयननशरमसमपद--२७-"><strong>ऋषीणामुपशान्तानां पश्यन्नाश्रमसम्पदः ॥ २७ ॥</strong></h1>
<h3 id="पदरतनवल-25"><strong>पदरत्नावली</strong></h3>
<p>राजा महति गहने कक्षे स्थिताय कस्मैचिन्मूलफलाशनाय तापसाय पुत्रीं दत्वा याम्यहमित्यनुशोकानुत्पादकं स्वराजधानीविशिष्टसंपत्समृद्धमृषीणामाश्रममण्डलं पश्यन् स्वपुरीमया-दित्याह– उभयोरिति ॥ ऋषिकुल्याया ऋषिकुलप्रियायाः । रोधसोस्तीरयोः स्थितानामुपशान्ता-नामतिशयितभगवन्निष्ठानाम् ॥ २६-२७ ॥</p>
<h3 id="परकशक-24"><strong>प्रकाशिका</strong></h3>
<p>ऋषिकुल्याया ऋषिकुलप्रियायाः । रोधसोस्तीरयोः स्थितानामुपशान्तानामतिशयेन भगवन्निष्ठानाम् ॥ २६,२७ ॥</p>
<h1 id="तमयनतमभपरकषय-बरहमवरतपरज-पतम-"><strong>तमायान्तमभिप्रेक्ष्य ब्रह्मावर्तप्रजाः पतिम् ।</strong></h1>
<h1 id="गतससततवदतर-परतयदय-परहरषत--२८-"><strong>गीतसंस्तुतिवादित्रैः प्रत्युदीयुः प्रहर्षिताः ॥ २८ ॥</strong></h1>
<h1 id="बरहषमत-नम-पर-सरवसमपतसमनवत-"><strong>बर्हिष्मती नाम पुरी सर्वसम्पत्समन्विता ।</strong></h1>
<h1 id="नयपतन-यतर-रमण-यजञसयङग-वधनवत--२९-"><strong>न्यपतन् यत्र रोमाणि यज्ञस्याङ्गं विधुन्वतः ॥ २९ ॥</strong></h1>
<h3 id="पदरतनवल-26"><strong>पदरत्नावली</strong></h3>
<p>मनोः राजेति शब्दार्थं लक्षयति– तमायान्तमिति ॥ अनेन प्रजानुरागेण रञ्जनाद् राजेति शब्दोऽपि निरुक्त इति ध्वनयति ॥ इयमपि नगरी इतरक्षेत्रेभ्योऽपि पुण्यतमेति श्रेष्ठ्यमाह– न्यपतन्निति ॥ जलार्द्रमङ्गं विधुन्वतो यज्ञवराहस्याङ्गाद् रोमाणि ज्ञानानन्दलक्षणानि यत्र बर्हिष्मत्यां न्यपतन् सहस्रशोऽवतारा अभिव्यक्ता अभूवन्नित्यर्थः ॥ २८,२९ ॥</p>
<h3 id="परकशक-25"><strong>प्रकाशिका</strong></h3>
<p>ब्रह्मावर्तप्रजा ब्रह्मावर्तनामकदेशस्थाः प्रजाः । पतिं स्वामिनम् । कोऽसौ ब्रह्मावर्तदेश इत्यत आह ॥ बर्हिष्मती नाम पुरीति । सेतरपुरीभ्योऽपि पुण्यतमेत्याशयेनाह ॥ न्यपतन्निति । यत्रेत्यस्यात्रापि सम्बन्धः । यत्र बर्हिष्मतीप्रान्तदेशे यज्ञस्य यज्ञवराहस्य रोमाण्यपतन्</p>
<p>॥ २८,२९ ॥</p>
<h1 id="कशकशसत-एवसललसदधरतवरचस-"><strong>कुशकाशास्त एवासंल्लसद्धरितवर्चसः ।</strong></h1>
<h1 id="ऋषय-य-परभवय-यजञघनन-यजञमजर--३०-"><strong>ऋषयो यैः पराभाव्य यज्ञघ्नान् यज्ञमीजिरे ॥ ३० ॥</strong></h1>
<h2 id="ततपरयम-1"><strong>तात्पर्यम्</strong></h2>
<p><strong>‘ज्ञानानन्दस्वरूपेभ्यो रोमभ्योऽस्य कुशादयः । विधुन्वतः प्रयागे तु वराहवपुषोऽभवन् । रोमाणि तानि देवस्य रूपाण्यासन्सहस्रश’ इति स्कान्दे । त एवासन् तेभ्य एवासन् । ‘सप्तसु प्रथमे’ति सूत्रात् ॥ ३० ॥</strong></p>
<h3 id="पदरतनवल-27"><strong>पदरत्नावली</strong></h3>
<p>रोम्णामवतारत्वे कुशकाशात्मकत्वं कथमिति तत्राह– त इति ॥ सप्तसु प्रथमेति सूत्रात् ते तेभ्यो ज्ञानानन्दलक्षणेभ्योऽवतीर्णेभ्यो रोमभ्य एव कुशकाशा आसन्नित्यन्वयः । प्रथमप्राप्तपरित्यागे किं कारणमिति चेन्न । हरेर्हेयोपादेयराहित्यात् । न्यपतन्नित्युक्त्या किं न स्यादिति चेन्न । ‘ज्ञानानन्दस्वरूपेभ्यो रोमभ्योऽस्य कुशादयः । विधुन्वतः प्रयागे तु वराहवपुषोऽभवन् ॥ तानि रोमाणि देवस्य रूपाण्यासन् सहस्रशः ॥’ इति वाक्यविरोधात् । रोम्णां कर्कशत्वात् कुशकाशानाम-कर्कशत्वेन सुकुमारकान्तिमत्वान् न रोमत्वं युक्तमिति भावेनाह– लसदिति ॥ लसद्धरितवर्चसः भास्वद्दूर्वाङ्कुरश्यामरोचिषः । यथाऽयोदाहकत्वमन्यनियतमेवं कुशादीनामवध्यराक्षसपरिभावकत्वं भगवद्रोमशक्तिनियुक्तमतस् त एवासन्निति व्यपदेश इति भावेनाह– ऋषय इति ॥ पराभाव्य पराभूय यज्ञं भगवन्तम् ॥ ३० ॥</p>
<h3 id="परकशक-26"><strong>प्रकाशिका</strong></h3>
<p>रोमाणि तत्र पतितानीत्यत्र ज्ञापकमाह ॥ कुशकाशा इति । कुशकाशसंज्ञा दर्भविशेषाः । त एव रोमाण्येव । विधेयलिङ्गापेक्षया त एवेत्युक्तम् । रोमाणां तत्र पतितत्वादेव कुशकाशसमृद्धिस्तत्र जातेति भावः । अत्र हरिरोम्णां कुशकाशाभेदः प्रमाणविरुद्धः कथमुच्यत इत्या-शङ्कायां प्रमाणेनैवात्र विवक्षितं तात्पर्यं दर्शयति ॥ ज्ञानानन्देति । अनेन प्रतीतार्थग्रहणे बाधकं सूचितम् । वराहवपुषोऽस्य विष्णोरित्यनेन यज्ञस्येत्येतदुक्तार्थम् । आदिपदेन काशाः । विधुन्वतः । स्वाङ्गमिति शेषः । प्रयाग इत्यनेन प्रयाग एव बर्हिष्मतीति सूचयति । तुशब्देन तत्र कुशकाशादीनां बाहुल्यं सूचयति । आसन्नित्यस्यार्थः ॥ अभूवन्निति । तथा चात्र रोम्णां कुशादीनां जन्यजनकभाव एव विवक्षितो नाभेदः । ज्ञानानन्दरूपैस्तैर्जडानां कुशादीनामभेदायोगादिति तात्पर्यमुक्तमिति ज्ञातव्यम् । ननु तर्हि तत्र पतितानां रोमाणां किं तथैव स्थितिर्नेत्याह ॥ रोमाणीति । अत एव तत्क्षेत्रं पुण्यतममिति भावः । ननु तर्हि त एवासन्निति कथमित्यत उक्तप्रमाणानुसारेण तद्योजनां दर्शयति ॥ त एवा-सन्निति । तथा च प्रथमा पञ्चम्यर्थे व्याख्येयेति भावः । अत्र नियामकं सूत्रं पठति ॥ सप्तस्विति । सप्तसु विभक्त्यर्थेषु प्रथमा विभक्तिर्भवतीति सूत्रार्थः । भगवद्रोमोत्पन्नानां तत्रत्यानां कुशकाशानां माहात्म्यं दर्शयन्नाह ॥ मूले ऋषय इति । यज्ञघ्नान् यज्ञविघ्नकरान् राक्षसादीन् । यज्ञं विष्णुम् ॥३०॥</p>
<h1 id="कशकशमय-बरहरसतरय-भगवन-मन-"><strong>कुशकाशमयं बर्हिरास्तीर्य भगवान् मनुः ।</strong></h1>
<h1 id="अयजद-यजञपरष-लबध-सथन-यत-दढम--३१-"><strong>अयजद् यज्ञपुरुषं लब्धं स्थानं यतो दृढम् ॥ ३१ ॥</strong></h1>
<h3 id="पदरतनवल-28"><strong>पदरत्नावली</strong></h3>
<p>इतोऽपि कुशादीनां रोमत्वव्यपदेशो युज्यते यज्ञाङ्गत्वेन विष्णुपदप्राप्तिहेतुत्वा-दित्याशयेनाह– कुशेति ॥ कुशकाशमयं कुशकाशनिर्मितम् । कुशकाशाकरे पुरे स्थित्वा मनुर्यज्ञ-पुरुषमयजत् । तेन मनुना यतो यस्य बर्हिषो गुणात् स्थानगुणाद् वा दृढमक्षयं स्थानं विष्णुपदं लब्धम् । अनेन बर्हिष्मतीशब्दार्थो निरुक्त इति ज्ञायते ॥ ३१ ॥</p>
<h3 id="परकशक-27"><strong>प्रकाशिका</strong></h3>
<p>इदानीं बर्हिष्मतीनामनिरुक्तिं दर्शयन्नाह ॥ कुशेति । कुशकाशमयं कुशकाश-निर्मितम् । यतो बर्हिषो गुणाद् दृढं स्थानमक्षयं मोक्षाख्यम् । अनेनोत्तमफलसाधनबर्हिष्मत्वेन निमित्तेनास्या बर्हिष्मतीशब्दवाच्यत्वमिति सूचयति ॥ ३१ ॥</p>
<h1 id="बरहषमत-नम-पर-नरवशय-सखमवसत"><strong>बर्हिष्मतीं नाम पुरीं निर्विश्य सुखमावसत्</strong></h1>
<h1 id="तसय-परवषट-भवन-तपतरयवनशनम-"><strong>तस्यां प्रविष्टो भवनं तापत्रयविनाशनम् ।</strong></h1>
<h1 id="सभरय-सपरज-कमन-बभजऽनयवरधत--३२-"><strong>सभार्यः सप्रजः कामान् बुभुजेऽन्याविरोधतः ॥ ३२ ॥</strong></h1>
<h3 id="पदरतनवल-29"><strong>पदरत्नावली</strong></h3>
<p>स मनुरेवं बर्हिष्मतीं नाम पुरीं निर्विश्य सुखमावसदित्यन्वयः । तस्य विषय-भोगाभावे शून्यागारस्थवत् किं सुखम् ? अत्राह– तस्यामिति ॥ तस्यां पुर्यां विद्यमानं भवनं प्रविष्टः, कामान् भोगान् । विषयभोगो धर्मादिपुरुषार्थविरोधेन दुःखहेतुरित्यत उक्तम्– अन्याविरोधत इति ॥ अन्यस्य धर्मादेरविरोधेन ॥ ३२ ॥</p>
<h3 id="परकशक-28"><strong>प्रकाशिका</strong></h3>
<p>बर्हिष्मतीं नामेति । उक्तनिमित्तेनेति शेषः । तस्यां विद्यमानं भवनमन्येषां धर्मार्थमोक्षाणामविरोधतः । अनेनेतरपुरुषार्थानुकूलानेव कामानेव बुभुज इति सूचयति ॥ ३२ ॥</p>
<h1 id="सगयमनसतकरत-ससतरभ-सरगयक-"><strong>संगीयमानसत्कीर्तिः सस्त्रीभिः सुरगायकैः ।</strong></h1>
<h1 id="परतयषषवनबदधन-हद-शणवन-हर-कथ--३३-"><strong>प्रत्यूषेष्वनुबद्धेन हृदा शृण्वन् हरेः कथाः ॥ ३३ ॥</strong></h1>
<h3 id="पदरतनवल-30"><strong>पदरत्नावली</strong></h3>
<p>धर्माद्यविरोधेन विषयभोगः कथम् ? अत्राह– सङ्गीयमानेति ॥ अनुबद्धेन स्निग्धेन ॥ ३३ ॥</p>
<h3 id="परकशक-29"><strong>प्रकाशिका</strong></h3>
<p>प्रत्यूषेषु उषस्सु । अनुबद्धेन भक्तियुक्तेन ॥ ३३ ॥</p>
<h1 id="नषणत-यगमयस-मन-सवयमभव-मनम-"><strong>निष्णातं योगमायासु मुनिं स्वायुम्भुवं मनुम् ।</strong></h1>
<h1 id="यद-सरसयत-भग-न-शकरभगवतपरम--३४-"><strong>यदा स्रंसयितुं भोगा न शेकुर्भगवत्परम् ॥ ३४ ॥</strong></h1>
<h3 id="पदरतनवल-31"><strong>पदरत्नावली</strong></h3>
<p>ग्राहग्रस्तस्येव विषयासक्तस्य हरिकथाश्रवणेन किं फलम् ? अत्राह– निष्णात-मिति ॥ योगमायासु योगसमर्थ्येष्वणिमादिषु । मुनिं सर्वज्ञम् । ‘वेत्ता वेद्यस्य सर्वस्य मुनिः सद्भिरुदाहृतः’ इत्यभिधानात् । स्रंसयितुं हरिकथाश्रवणात् श्लथयितुम् ॥ ३४ ॥</p>
<h3 id="परकशक-30"><strong>प्रकाशिका</strong></h3>
<p>योगमायासु योगप्रभावाल्लब्धाणिमादिसामर्थ्येषु । निष्णातं नितरां स्थितम् । तद्युक्तमिति यावत् । संस्रयितुं हरिकथाश्रवणादिना श्लथयितुम् ॥ ३४ ॥</p>
<h1 id="अयतयमसतसयसन-यम-सवनतरयपन-"><strong>अयातयामास्तस्यासन् यामाः स्वान्तरयापनाः ।</strong></h1>
<h1 id="शणवत-धययत-वषण-करवत-बरवत-कथ--३५-"><strong>शृण्वतो ध्यायतो विष्णोः कुर्वतो ब्रुवतः कथाः ॥ ३५ ॥</strong></h1>
<h2 id="ततपरयम-2"><strong>तात्पर्यम्</strong></h2>
<p><strong>‘गतसारं यातयामं यामः सार इहोच्यत’ इति नारदीये ॥ ३५ ॥</strong></p>
<h3 id="पदरतनवल-32"><strong>पदरत्नावली</strong></h3>
<p>विषयसेवायाः प्राबल्ये कथं न शेकुरिति वचनमित्याशङ्क्य हरिकथाश्रवणादे-र्निरन्तरत्वेन संवलितोपचयत्वेन ततोऽपि प्राबल्यातिशयादिति भावेनाह– अयातयामा इति ॥ यातयामं गतरसम् । ‘गतरसं यातयामं यामः सार इहोच्यते’ इति वचनात् । अयातयामा अगतसारा, न निष्फला इत्यर्थः । यामाः, कालावयवाः स्वान्तरयापनाः स्वावसानकारिणः ॥ ३५ ॥</p>
<h3 id="परकशक-31"><strong>प्रकाशिका</strong></h3>
<p>एतदेवाह ॥ अयातयामा इति । अत्रायातयामपदान्तर्गतयामशब्दस्य प्रकृतसङ्गतमर्थविशेषं प्रमाणेनैवाह ॥ गतसारमिति । गतसारं निष्फलम् । यातयामं यातयामपद-वाच्यम् । यत इह यातयामशब्दे यामो याम इति शब्देन सार उच्यत इत्यर्थः । तथा च तस्य मनोः । स्वान्तरं स्वस्वामिकं मन्वन्तरं यापयन्ति समापयन्तीति स्वान्तरयापनाः । यामाः कालावयवविशेषाः । अयातयामा अगतसारा अनिष्फला आसन्निति मूलार्थ इति भावः । एतदेवोपपादयितुं तस्य विशेषणान्याह ॥ शृण्वत इति ॥ ३५ ॥</p>
<h1 id="स-एव-सवनतर-ननय-यगनमकसपततम-"><strong>स एवं स्वान्तरं निन्ये युगानामेकसप्ततिम् ।</strong></h1>
<h1 id="वसदवपरसङगन-परभतगततरय--३६-"><strong>वासुदेवप्रसङ्गेन परिभूतगतित्रयः ॥ ३६ ॥</strong></h1>
<h3 id="पदरतनवल-33"><strong>पदरत्नावली</strong></h3>
<p>स्वकालावधिः कियानित्यत्राह– स एवमिति ॥ स्वान्तरं स्वकालावधिम् । परिभूतं निरस्तं गतीनां तिर्यग्यातनातमसां त्रयं येन स तथा ॥ ३६ ॥</p>
<h3 id="परकशक-32"><strong>प्रकाशिका</strong></h3>
<p>स्वान्तरं स्वकालावधिम् । परिभूतं दूरीकृतं गतित्रयं तिर्यग्यातनातमोरूपं येन स तथा ॥ ३६ ॥</p>
<h1 id="शरर-मनस-दवय-परयस-य-च-मनष-"><strong>शारीरा मानसा दिव्याः पर्यासे ये च मानुषाः ।</strong></h1>
<h1 id="भतकशच-कथ-कलश-बधनत-हरसशरयम--३७-"><strong>भौतिकाश्च कथं क्लेशा बाधन्ते हरिसंश्रयम् ॥ ३७ ॥</strong></h1>
<h2 id="ततपरयम-3"><strong>तात्पर्यम्</strong></h2>
<p><strong>पर्यासे मानुषत्वेनावस्थानेऽपि ॥ ३७ ॥ इति तृतीयतात्पर्ये त्रयोविंशोऽध्यायः ॥</strong></p>
<h3 id="पदरतनवल-34"><strong>पदरत्नावली</strong></h3>
<p>शारीरादिक्लेशोपद्रुतत्वेन यामानामगतसारत्वं कथम् ? अत्राह– शारीर इति ॥ पर्यासे मानुषत्वेनावस्थानेऽपि । मानुषा मनुष्येभ्यो जाता भौतिका भूतप्रेतादिभ्यो जाताः ॥ ३७ ॥</p>
<h3 id="परकशक-33"><strong>प्रकाशिका</strong></h3>
<p>ननु मनुष्यत्वेन स्थितस्य मनोः शारीरादिक्लेशसंभवे कथं यामानामगतसारत्वमित्यत आह ॥ शारीरा इति । दिव्या अन्तरिक्षप्रभवाः, मानुषाः शत्रुप्रभवाः, भौतिकाः शीतोष्णादिप्रभवाः । अत्र पर्यास इत्येतदप्रतीत्या व्याख्याति ॥ पर्यास इति । तथा च देवत्वापेक्षया पर्यासो विपर्यासो वैपरीत्यं मानुषत्वेनावस्थानं तदापीत्यर्थः ॥ ३७ ॥</p>
<h1 id="य-पषट-मनभ-परह-धरमन-ननवधन-शभन-"><strong>यः पृष्टो मुनिभिः प्राह धर्मान् नानाविधान् शुभान् ।</strong></h1>
<h1 id="नण-वरणशरमण-च-सरवभतहत-सद--३८-"><strong>नृणां वर्णाश्रमाणां च सर्वभूतहितः सदा ॥ ३८ ॥</strong></h1>
<h3 id="पदरतनवल-35"><strong>पदरत्नावली</strong></h3>
<p>धर्मशास्त्रप्रणेतृत्वाच्च लोकहितस्य न कोऽप्युपद्रव इत्याशयेनाह– यः पृष्ट इति ॥</p>
<h3 id="परकशक-34"><strong>प्रकाशिका</strong></h3>
<p>धर्मशास्त्रप्रणेतृत्वाल्लोकहितकारित्वाच्च न तस्य क्लेश इत्याशयेनाह– यः पृष्ट इति । नृणां वर्णाश्रमाणां च धर्मानिति सम्बन्धः ॥ ३८ ॥</p>
<h1 id="एतत-त-आदरजसय-मनशचरतमदभतम-"><strong>एतत् त आदिराजस्य मनोश्चरितमद्भुतम् ।</strong></h1>
<h1 id="वरणत-वरणनयसय-तदपतयदय-शण--३९-"><strong>वर्णितं वर्णनीयस्य तदपत्योदयं शृणु ॥ ३९ ॥</strong></h1>
<p>इति श्रीमद्भागवते तृतीयस्कन्धे त्रयोविंशोऽध्यायः ।</p>
<h3 id="पदरतनवल-36"><strong>पदरत्नावली</strong></h3>
<p>मनुचरितमुपसंहृत्य वक्तव्यांशं प्रतिजानीते– एतत् त इति ॥ तस्य मनोरपत्यस्य देवहूत्या उदयं समृद्धिं शृण्विति ॥ ३९ ॥</p>
<p>॥ इति श्रीमद्भागवतटीकायां विजयध्वजतीर्थभिक्षुकृतायां तृतीयस्कन्धे त्रयोविंशोऽध्यायः ॥</p>
<h3 id="परकशक-35"><strong>प्रकाशिका</strong></h3>
<p>तदपत्योदयं तस्य मनोरपत्यं देवहूतिस्तस्योदयं प्रभावम् ॥ ३९ ॥</p>
<p>**॥ इति श्रीमद्वेदेशपूज्यपादशिष्येण यदुपतिना विरचितायां **</p>
<p><strong>श्रीमद्भागवतटिप्पण्यां त्रयोविंशोऽध्यायः ॥ ३-२३ ॥</strong></p>

  </div>
</article>


        

        



    <aside class="card border noPrint" id="section-tree-item-bhAgavatam_madhva-tAtparya-nirNayaH_sarva-prastutiH_03_tRtIyaskandhaH_23_trayoviMsho-dhyAyaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/03_tRtIyaskandhaH/23_trayoviMsho-dhyAyaH/">२३ त्रयोविंशोऽध्यायः </a>
            <a data-toggle="collapse" href="#section-tree-item-body-bhAgavatam_madhva-tAtparya-nirNayaH_sarva-prastutiH_03_tRtIyaskandhaH_23_trayoviMsho-dhyAyaH_md" role="button" aria-expanded="false" aria-controls="section-tree-item-body-bhAgavatam_madhva-tAtparya-nirNayaH_sarva-prastutiH_03_tRtIyaskandhaH_23_trayoviMsho-dhyAyaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_madhva-tAtparya-nirNayaH_sarva-prastutiH_03_tRtIyaskandhaH_23_trayoviMsho-dhyAyaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: २३ त्रयोविंशोऽध्यायः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
