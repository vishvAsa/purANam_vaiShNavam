<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | १० दशमोऽध्यायः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="१० दशमोऽध्यायः">
  <meta property="og:description" content="अथो सुराः प्रत्युपलब्धचेतसः परस्य पुंसः परयाऽनुकम्पया ॥ अथ दशमोऽध्यायः ॥
श्रीशुक उवाच– अथो सुराः प्रत्युपलब्धचेतसः परस्य पुंसः परयाऽनुकम्पया । जघ्नुर्भृशं शक्रसमीरणादयस्तांस्तान् रणे यैरभिसंहताः पुरा ॥ १ ॥ पदरत्नावली देवासुरयुद्धमुपक्रम्य हरिररिणा कालनेमेः शिरोऽच्छिनदित्युपसंहृतम् । तत्रामरा मृता उत पलायिताः, विनष्टमरणधर्माणां तेषां विनाशायोगात् पलायनमेव ग्राह्यम् । भगवताऽनुगृहीतबलानां तदप्ययुक्तम् । अतस्तैः किमकारीति तत्राह– अथो इति ॥ अनेन हरेरनुग्रहेणैव जयोऽन्यथा पराजय इत्ययमर्थः स्पष्टित इति ध्वनयति ॥ १ ॥
सत्यधर्मीया प्रथमत उपक्रान्तममरासुरयुद्धं तत्र हरिणाऽरिणाऽरिशिरोहरणं मध्येऽ-भिहितम् । नावगतं किममराः समरे मृताः किं वा पलायिताः किं वा कौतुकावलोकनपरा न्यस्तशस्त्रहस्तास्तत्रैव तस्थुरित्यतो नाद्योऽनवद्यः । पीतामृततया निर्मृतेः । नापि पलायनादि-द्विकमपि सम्भवि । स्वध्यानमाविर्भूतभगवदाप्यायितत्वात्तेषामतः किमकुर्वन्सुपर्वाण इत्यतो वर्णयति ॥ अथो इति ॥ प्रत्युपलब्धानि चेतांसि येषां ते तथा । समाश्वस्तमानसा इति यावत् । तत्र तन्त्रम् ॥ परस्येत्यादि ॥ यैर्यैरभिसंहितास्तांस्तानिति पदमेकम् । ते ते पिबन्तु जिह्वयेति भाष्यटीकादिकमुदाहृत्य व्याख्यातं षष्ठे विलोकनीयं यैयैरित्यपरस्य शेषो ज्ञेयः ॥ १ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="१० दशमोऽध्यायः">
  <meta itemprop="description" content="अथो सुराः प्रत्युपलब्धचेतसः परस्य पुंसः परयाऽनुकम्पया ॥ अथ दशमोऽध्यायः ॥
श्रीशुक उवाच– अथो सुराः प्रत्युपलब्धचेतसः परस्य पुंसः परयाऽनुकम्पया । जघ्नुर्भृशं शक्रसमीरणादयस्तांस्तान् रणे यैरभिसंहताः पुरा ॥ १ ॥ पदरत्नावली देवासुरयुद्धमुपक्रम्य हरिररिणा कालनेमेः शिरोऽच्छिनदित्युपसंहृतम् । तत्रामरा मृता उत पलायिताः, विनष्टमरणधर्माणां तेषां विनाशायोगात् पलायनमेव ग्राह्यम् । भगवताऽनुगृहीतबलानां तदप्ययुक्तम् । अतस्तैः किमकारीति तत्राह– अथो इति ॥ अनेन हरेरनुग्रहेणैव जयोऽन्यथा पराजय इत्ययमर्थः स्पष्टित इति ध्वनयति ॥ १ ॥
सत्यधर्मीया प्रथमत उपक्रान्तममरासुरयुद्धं तत्र हरिणाऽरिणाऽरिशिरोहरणं मध्येऽ-भिहितम् । नावगतं किममराः समरे मृताः किं वा पलायिताः किं वा कौतुकावलोकनपरा न्यस्तशस्त्रहस्तास्तत्रैव तस्थुरित्यतो नाद्योऽनवद्यः । पीतामृततया निर्मृतेः । नापि पलायनादि-द्विकमपि सम्भवि । स्वध्यानमाविर्भूतभगवदाप्यायितत्वात्तेषामतः किमकुर्वन्सुपर्वाण इत्यतो वर्णयति ॥ अथो इति ॥ प्रत्युपलब्धानि चेतांसि येषां ते तथा । समाश्वस्तमानसा इति यावत् । तत्र तन्त्रम् ॥ परस्येत्यादि ॥ यैर्यैरभिसंहितास्तांस्तानिति पदमेकम् । ते ते पिबन्तु जिह्वयेति भाष्यटीकादिकमुदाहृत्य व्याख्यातं षष्ठे विलोकनीयं यैयैरित्यपरस्य शेषो ज्ञेयः ॥ १ ॥">
  <meta itemprop="wordCount" content="4246">
  <meta name="twitter:card" content="summary">
  <meta name="twitter:title" content="१० दशमोऽध्यायः">
  <meta name="twitter:description" content="अथो सुराः प्रत्युपलब्धचेतसः परस्य पुंसः परयाऽनुकम्पया ॥ अथ दशमोऽध्यायः ॥
श्रीशुक उवाच– अथो सुराः प्रत्युपलब्धचेतसः परस्य पुंसः परयाऽनुकम्पया । जघ्नुर्भृशं शक्रसमीरणादयस्तांस्तान् रणे यैरभिसंहताः पुरा ॥ १ ॥ पदरत्नावली देवासुरयुद्धमुपक्रम्य हरिररिणा कालनेमेः शिरोऽच्छिनदित्युपसंहृतम् । तत्रामरा मृता उत पलायिताः, विनष्टमरणधर्माणां तेषां विनाशायोगात् पलायनमेव ग्राह्यम् । भगवताऽनुगृहीतबलानां तदप्ययुक्तम् । अतस्तैः किमकारीति तत्राह– अथो इति ॥ अनेन हरेरनुग्रहेणैव जयोऽन्यथा पराजय इत्ययमर्थः स्पष्टित इति ध्वनयति ॥ १ ॥
सत्यधर्मीया प्रथमत उपक्रान्तममरासुरयुद्धं तत्र हरिणाऽरिणाऽरिशिरोहरणं मध्येऽ-भिहितम् । नावगतं किममराः समरे मृताः किं वा पलायिताः किं वा कौतुकावलोकनपरा न्यस्तशस्त्रहस्तास्तत्रैव तस्थुरित्यतो नाद्योऽनवद्यः । पीतामृततया निर्मृतेः । नापि पलायनादि-द्विकमपि सम्भवि । स्वध्यानमाविर्भूतभगवदाप्यायितत्वात्तेषामतः किमकुर्वन्सुपर्वाण इत्यतो वर्णयति ॥ अथो इति ॥ प्रत्युपलब्धानि चेतांसि येषां ते तथा । समाश्वस्तमानसा इति यावत् । तत्र तन्त्रम् ॥ परस्येत्यादि ॥ यैर्यैरभिसंहितास्तांस्तानिति पदमेकम् । ते ते पिबन्तु जिह्वयेति भाष्यटीकादिकमुदाहृत्य व्याख्यातं षष्ठे विलोकनीयं यैयैरित्यपरस्य शेषो ज्ञेयः ॥ १ ॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/madhva-tAtparya-nirNayaH\/sarva-prastutiH\/08_aShTamaskandhaH\/10_dashamo-dhyAyaH\/".replace(basePath, "/");
  pageVars.pageParams = {};
  pageVars.pageSource = "bhAgavatam\/madhva-tAtparya-nirNayaH\/sarva-prastutiH\/08_aShTamaskandhaH\/10_dashamo-dhyAyaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> १० दशमोऽध्यायः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१० दशमोऽध्यायः">१० दशमोऽध्यायः</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="अथ-सर-परतयपलबधचतस-परसय-पस-परयऽनकमपय">अथो सुराः प्रत्युपलब्धचेतसः परस्य पुंसः परयाऽनुकम्पया</h2>
<p><strong>॥ अथ दशमोऽध्यायः ॥</strong></p>
<h1 id="शरशक-उवच"><strong>श्रीशुक उवाच–</strong></h1>
<h1 id="अथ-सर-परतयपलबधचतस-परसय-पस-परयऽनकमपय-"><strong>अथो सुराः प्रत्युपलब्धचेतसः परस्य पुंसः परयाऽनुकम्पया ।</strong></h1>
<h1 id="जघनरभश-शकरसमरणदयसतसतन-रण-यरभसहत-पर--१-"><strong>जघ्नुर्भृशं शक्रसमीरणादयस्तांस्तान् रणे यैरभिसंहताः पुरा ॥ १ ॥</strong></h1>
<h3 id="पदरतनवल"><strong>पदरत्नावली</strong></h3>
<p>देवासुरयुद्धमुपक्रम्य हरिररिणा कालनेमेः शिरोऽच्छिनदित्युपसंहृतम् । तत्रामरा मृता उत पलायिताः, विनष्टमरणधर्माणां तेषां विनाशायोगात् पलायनमेव ग्राह्यम् । भगवताऽनुगृहीतबलानां तदप्ययुक्तम् । अतस्तैः किमकारीति तत्राह– अथो इति ॥ अनेन हरेरनुग्रहेणैव जयोऽन्यथा पराजय इत्ययमर्थः स्पष्टित इति ध्वनयति ॥ १ ॥</p>
<h3 id="सतयधरमय"><strong>सत्यधर्मीया</strong></h3>
<p>प्रथमत उपक्रान्तममरासुरयुद्धं तत्र हरिणाऽरिणाऽरिशिरोहरणं मध्येऽ-भिहितम् । नावगतं किममराः समरे मृताः किं वा पलायिताः किं वा कौतुकावलोकनपरा न्यस्तशस्त्रहस्तास्तत्रैव तस्थुरित्यतो नाद्योऽनवद्यः । पीतामृततया निर्मृतेः । नापि पलायनादि-द्विकमपि सम्भवि । स्वध्यानमाविर्भूतभगवदाप्यायितत्वात्तेषामतः किमकुर्वन्सुपर्वाण इत्यतो वर्णयति ॥ अथो इति ॥ प्रत्युपलब्धानि चेतांसि येषां ते तथा । समाश्वस्तमानसा इति यावत् । तत्र तन्त्रम् ॥ परस्येत्यादि ॥ यैर्यैरभिसंहितास्तांस्तानिति पदमेकम् । ते ते पिबन्तु जिह्वयेति भाष्यटीकादिकमुदाहृत्य व्याख्यातं षष्ठे विलोकनीयं यैयैरित्यपरस्य शेषो ज्ञेयः ॥ १ ॥</p>
<h3 id="छलर"><strong>छलारी</strong></h3>
<p>भगवता कालनेम्यादिदहनानन्तरं देवाः किमकुर्वन्निति तत्राह ॥ अथो इति ॥ प्रत्युपलब्धान्याप्याहितानि चेतांसि येषां ते । शक्रसमीरणाविन्द्रवायू आदिर्येषां ते । पुरा द्वन्द्वयुद्धकाले यैर्दैत्यैरभिसंहतास्तान् भृशं जघ्नुः ॥ १ ॥</p>
<h3 id="लङघर"><strong>लिङ्घेरी</strong></h3>
<p>अथोऽनन्तरं, शक्र इन्द्रः समीरणो वायुरादिर्येषां ते तथा सन्तः स्वयं पूर्वं यैर्यैरसुरैरभिसङ्गता योद्धुं मिलितास्तांस्तान् भृशमत्यन्तं जघ्नुः शस्त्रैस्ताडितवन्तः ॥ १ ॥</p>
<h1 id="वरचनय-सरबध-भगवन-पकशसन-"><strong>वैरोचनाय संरब्धो भगवान् पाकशासनः ।</strong></h1>
<h1 id="उदयचछद-यद-वजर-परज-हहत-चकरश--२-"><strong>उदयच्छद् यदा वज्रं प्रजा हाहेति चुक्रुशुः ॥ २ ॥</strong></h1>
<h3 id="पदरतनवल-1"><strong>पदरत्नावली</strong></h3>
<p>तत्र बलिवासवयोः प्रसक्तं युद्धं किमभूत् ? अत्राह– वैरोचनायेति</p>
<p>॥ २ ॥</p>
<h3 id="सतयधरमय-1"><strong>सत्यधर्मीया</strong></h3>
<p>तत्र बलिबलभिदोर्मुख्यतया तत्संख्यमाख्याति ॥ वैरोचनाय बलय इति</p>
<p>॥ २ ॥</p>
<h3 id="छलर-1"><strong>छलारी</strong></h3>
<p>तत्र बलिवासवयोः प्रसक्तं युद्धं किमभूत्तत्राह ॥ वैरोचनायेति ॥ वैरोचनाय बलये संरब्धः कुपितः पाकशासन इन्द्र उदयच्छदुद्धृतवान् ॥ २ ॥</p>
<h3 id="लङघर-1"><strong>लिङ्घेरी</strong></h3>
<p>यदा भगवानैश्वर्यादिषड्गुणोपेतः पाकाख्यमसुरं शास्ति शिक्षतीति पाकशासन इन्द्रः संरब्धः कोपाटोपयुक्तः सन् वैरोचनाय विरोचनपुत्रबलये वज्रायुधमुदयच्छद्दातुमुद्यतस्तदा प्रजा जना असुरप्रकृतयो हाहेत्यतिखेदः समागतोऽस्माकमिति चुक्रुशुरार्तध्वनिं चक्रुः ॥ २ ॥</p>
<h1 id="वजरपणसतमहद-तरसकतय-पर-सथतम-"><strong>वज्रपाणिस्तमाहेदं तिरस्कृत्य पुरः स्थितम् ।</strong></h1>
<h1 id="मनसवन-ससमपनन-वचरनत-महमध--३-"><strong>मनस्विनं सुसम्पन्नं विचरन्तं महामृधे ॥ ३ ॥</strong></h1>
<h3 id="पदरतनवल-2"><strong>पदरत्नावली</strong></h3>
<p>तत्र शत्रुं प्रहरिष्यता योधेन स्वपौरुषं प्रकाश्य प्रहर्तव्यमिति न्यायमनु-सन्दधानो वज्रमुद्धृत्य वज्रपाणिस्तं वक्ति(इत्याह) वज्रपाणिरिति ॥ ३ ॥</p>
<h3 id="सतयधरमय-2"><strong>सत्यधर्मीया</strong></h3>
<p>सम्पादितहरिकृपासम्पत्कत्वादमेघायुधत्वात्किञ्चिद्वैरिकुत्सनभर्त्सनपूर्वकं स्वपौरुषप्रदर्शनवचनं योद्धृसम्प्रदायप्राप्तमिति वज्रमुद्यम्यादौ वाग्वज्रमसृजच्छक्र इत्याह ॥ वज्रपाणिरित्यादिभिश्चतुर्भिः पद्यैः ॥ ३ ॥</p>
<h3 id="छलर-2"><strong>छलारी</strong></h3>
<p>शत्रुं प्रधृष्यता योधेन स्वपौरुषं प्रकाश्य प्रहर्तव्यमिति न्यायमनुसंदधानो वज्र-मुद्धृत्य व्रजपाणिस्तं वक्ति ॥ वज्रपाणिरिति ॥ तं बलिं तिरस्कृत्यागणयित्वा मनस्विनं युद्धो-त्साहवन्तं सुसंपन्नं युद्धसाधनसमृद्धम् ॥ ३ ॥</p>
<h3 id="लङघर-2"><strong>लिङ्घेरी</strong></h3>
<p>वज्रपाणिरिन्द्रः स्वस्य पुरोऽग्रे स्थितं युद्धे सुमनस्कं शस्त्रास्त्रैः सुसम्पन्नं महामृधे विचरन्तं बलिं तिरस्कृत्येदं वक्ष्यमाणं वचनमाहोक्तवान् ॥ ३ ॥</p>
<h1 id="इनदर-उवच-">**इन्द्र उवाच— **</h1>
<h1 id="नटवनमढ-मयभरमयशन-न-जगषस-"><strong>नटवन्मूढ मायाभिर्मायेशान् नो जिगीषसि ।</strong></h1>
<h1 id="जतव-बलन-नबदधकषन-यथ-हरत१-तदधनम--४-"><strong>जित्वा बालान् निबद्धाक्षान् यथा हरति१ तद्धनम् ॥ ४ ॥</strong></h1>
<h3 id="पदरतनवल-3"><strong>पदरत्नावली</strong></h3>
<p>स्वपौरुषप्रकटनमपि प्रतिभटनिन्दापूर्वकमित्यतस्तं निन्दति– जित्वेति ॥ कश्चित् खल इन्द्रजालादिना निबद्धाक्षान् बालान् जित्वा नभ आकाशं चाच्छाद्य तेषां धनं यथा ये मायाभिः कपटमिश्रव्रतैर् दिवं परलोकम् आरुरुक्षन्ति, ततोप्युत्सिसृक्ष्यन्ति ऊर्ध्वं गन्तु-मिच्छन्ति, अहं तान् दस्यून् पूर्वस्माच्चक्रवर्तिपदादधो विधुनोमि । चशब्दात् ततस्ततो विधूयाधो निक्षिपामि कदाप्यूर्ध्वदर्शनरहितान् करोमीत्यर्थः । ‘यत्र नार्यपच्यवमुपच्यवं च शिक्षते’ इत्यत्र यथोपमा लुप्ता तथाऽत्रापि । ‘मायाभिस्तूत्सिसृप्सत इन्द्राद्यामारुरुक्षतः । अवदस्पूरधूनुथाः’ इत्यृचं प्रमाणयति ॥ ४-५ ॥</p>
<h3 id="सतयधरमय-3"><strong>सत्यधर्मीया</strong></h3>
<p>नटोऽत्रैन्द्रजालिको मायया नयनबन्धसाधनीभूतया योजनत्रितयपर्यन्तं प्रसरन्त्या । बालांस्तद्विद्याऽज्ञान्निबद्धाक्षान्जित्वा । तद्धनं बालधनं यथा हरति, त्वं तन्नट-वन्मायाभिर्मायेशान् मायाया ईशास्तत्स्वामिनस्तान् । अथवा । मायाया ईशो मायेशः । सोऽस्त्येषामिति मायेशास्तान् । तत्स्वामिकानिति यावत् । तस्मिन्प्रविष्टेऽसुरकूटकर्मजा माया विनेशुरिति पूर्वमुक्तेरस्मान्जिगीषसीति मायेशत्वज्ञानहीनत्वं मूढेत्युक्तितो द्योतयति । नभो हरतीति पाठे नभ आकाशं चाच्छाद्येत्यर्थः । अनेनोपरिस्थानामपि ज्ञानाभावार्थं तद्बन्धो ध्वन्यते । नभो मन्त्रज्ञान्तरसमागमप्रयत्ननैष्फल्यं स्यादित्याकाशं जित्वा प्राप्य तद्धनं हरतीति वा । जिः प्राप्त्यर्थतया षष्ठे छान्दोग्यभाष्याद्युदाहृतिविवृतोऽनुसन्धेयः । न विद्यते भाः प्रकाशो यस्मिंस्तद्धनं तत्र तेषां तम एव दृश्यत इति भाव इति वा । न विद्यते भा यस्य । कोऽपि मन्त्रकोविद आगच्छेदिति निष्कान्तिरिति वा ॥ ४ ॥</p>
<h3 id="छलर-3"><strong>छलारी</strong></h3>
<p>इन्द्रजालाभिर्बद्धान्यक्षाणि चक्षूंषि येषां तान् बालान् जित्वा । नटः कपट-वृत्तिर्यथा तेषां धनं हरति । तथात्वं मूढवन्मायेशान्मायानियामकान्नो मायाभिर्जेतुमिच्छासि ॥४॥</p>
<h3 id="लङघर-3"><strong>लिङ्घेरी</strong></h3>
<p>हे मूढ कर्तव्यज्ञानरहित बले त्वं नटवदैन्द्रजालिकवन्मायाभिरिन्द्र जालादिभि-र्मायेशान्नोऽस्मान् जेतुमिच्छसि । ऐन्द्रजालिको बालानविवेकिनः स्वमायया निबद्धाक्षान् आवृत्त-दृष्टीन् कृत्वा तद्बालधनं नभः स्वावकाशस्थलं नयति हि ॥ ४ ॥</p>
<h1 id="आररकषनत-मयभरतससपसनत१-य-दवम-"><strong>आरुरुक्षन्ति मायाभिरुत्सिसृप्सन्ति१ ये दिवम् ।</strong></h1>
<h1 id="तन-दसयन-वधनमयजञन-परवसमचच-पददध--५-"><strong>तान् दस्यून् विधुनोम्यज्ञान् पूर्वस्माच्च पदादधः ॥ ५ ॥</strong></h1>
<h3 id="सतयधरमय-4"><strong>सत्यधर्मीया</strong></h3>
<p>मायाभिरुत्सिसृप्संतमिन्द्राद्यामारुरुक्षतः । अवदस्यून्रघूनथा इति ऋगर्थ-गर्भितोऽयं श्लोकः । इयमृक् टीकाकारचरणैः श्रीहरिपरतया व्याख्याता । हे परमेश्वर कुविद्या-भिरुत्तमत्वं प्राप्तुमिच्छतः स्वर्गमारोढुं चेच्छतो दस्यूनन्धे तमस्यवाक्षिप इति ज्ञानपाद-स्थाधिकरणतत्त्वप्रकाशिकायाम् । अत्र तु प्रसिद्धेन्द्रपरतया कथं योज्यम् । त इत्यनुयोज्यम् । परममुख्यामुख्यार्थत्वाभ्यां तदेतत्प्रवृत्तिरिति न विरोधः । ‘पूर्वप्रसिद्धवर्जं तु शक्रान्ता देवता मता’ इत्यादेर्न निषिषिधुरमुमर्थं च । ऋचि उत्सिसृप्सत इति पूर्वं तदनन्तरमारुरुक्षत इति सति क्रमे बलिः स्वर्गाधिपत्यकामुक इति कोपवश इन्द्र इति द्योतनायोक्तिविपर्यय इति मन्तव्यम् । ये मायाभिः कुविद्यया उत्सिसृप्संत्युत्तमत्वं प्राप्तुमिच्छन्ति दिवं स्वर्गं चारुरुक्षन्त्यारोढुमिच्छन्ति दस्यून्प्रकाशतस्करान्स्तान्दस्यूंस्तानिवेति वा । तच्छब्दस्येवार्थकत्वं यद्वचनान्तं विशेष्यं तद्वचनान्ताव्ययत्वेन विशेषणं चेति पूर्वव्युत्पादितप्रकारेण ज्ञेयम् । पूर्वस्मात्पदादधस्तदर्वाक्तने देशे विधुनोमि क्षिपामीत्यर्थः । यद्यपीयम् ऋगिन्द्रिं प्रति वेदपुरुषोदिता । तथापि स्वविषये यमिति बोधयितुमिन्द्रोऽन्ववादीदिति ज्ञेयम् ॥ ५ ॥</p>
<h3 id="छलर-4"><strong>छलारी</strong></h3>
<p>मत्प्रभावं शृृण्वित्याह ॥ आरुरुक्षन्तीति ॥ ये मायाभिः कपटवृत्तेर्दिवं परलोकमारुरुक्षंत्यारोढुमिच्छन्ति । ततोऽप्युत्सिसृक्ष्यन्ति ऊर्ध्वं मोक्षं गन्तुमिच्छन्ति । तान्दस्यू-न्पूर्वस्मात्पदादपि चक्रवर्तिपदादप्यधो विधुनोमि पातयामि । ‘मायाभिस्तूत्सिसृप्सन्तमिन्द्राद्या-मारुरुक्षत’ इति श्रुतेः ॥ ५ ॥</p>
<h3 id="लङघर-4"><strong>लिङ्घेरी</strong></h3>
<p>हे बले । ये जना मायाभिः कपटकर्मभिर्दिवं स्वर्गमारुरुक्षंत्यारोढुं प्राप्तुमिच्छन्ति ततः स्वर्गादप्युत्सिसृक्ष्यन्त्यूर्ध्वलोकं गन्तुमिच्छन्त्यहं तान्दस्यूंश्चोरान्कपटिनः स्वायोग्यापेक्षा न कर्तव्येति ज्ञानशून्यान्पूर्वस्मात्पूर्वं प्राप्तात्पदात्स्थानाद्विधुनोम्यधश्च्यावयामि । तस्माच्चाधः-स्थानादप्यधो विधुनोमि । आरुरुक्षन्तीत्यादिपदानुकरणेनात्र मायाभिस्तूत्सिसृप्सन्तमिन्द्राद्यामारु-रुक्षतः, अवदस्यून् रघूनथा इत्यृचं प्रमाणयति ॥ ५ ॥</p>
<h1 id="सऽह-दरमयनसतऽदय-वजरण-शतपरवण-"><strong>सोऽहं दुर्मायिनस्तेऽद्य वज्रेण शतपर्वणा ।</strong></h1>
<h1 id="शर-हरषय-मनदतमन-घटसव-जञतभ-सह--६-"><strong>शिरो हरिष्ये मन्दात्मन् घटस्व ज्ञातिभिः सह ॥ ६ ॥</strong></h1>
<h3 id="सतयधरमय-5"><strong>सत्यधर्मीया</strong></h3>
<p>मन्दात्मन् क्षुद्रमनस्क । ज्ञातिभिर् दैतेयैः सह घटस्व चेष्टावान् भव । यत्नं कुर्विति यावत् ॥ ६ ॥</p>
<h3 id="लङघर-5"><strong>लिङ्घेरी</strong></h3>
<p>हे मन्दात्मन् मूढचेतनबले । स उक्तगुणोऽहं दुष्टकर्मिणस्ते तव शिरः शत-ग्रन्थिना वज्रेण हरिष्ये । अतस्त्वं ज्ञातिभिः सगोत्रैरसुरैः सह घटस्व युद्धोद्योगं कुरुष्व ॥ ६ ॥</p>
<h1 id="बलरवच"><strong>बलिरुवाच–</strong></h1>
<h1 id="सङगरम-वरतमनन-कलनदतकरमणम१-"><strong>सङ्ग्रामे वर्तमानानां कालेनोदितकर्मणाम्१ ।</strong></h1>
<h1 id="करतरजयऽजय-मतय-सरवष-सयरनकरमत--७-"><strong>कीर्तिर्जयोऽजयो मृत्युः सर्वेषां स्युरनुक्रमात् ॥ ७ ॥</strong></h1>
<h3 id="सतयधरमय-6"><strong>सत्यधर्मीया</strong></h3>
<p>सङ्ग्रामे वर्तमानानां सर्वेषामुदितं कर्म येषां ते तथा तेषां तदुदयः कालिक इत्याह ॥ कालेनेति ॥ उत्तरत्रत्या जयमृत्युशब्दानुकूल्या ये कालेनोदितमुत्कर्षेण दितं खण्डितं गतं फलानर्पकं कर्मैषामिति व्याख्येयम् । अनुक्रमात् कदाचिज्जयः कादाचित्त्कोऽपजय इत्यनु-क्रमात् । कालचोदितकर्मणां कालनोदितकर्मणामिति स्फुटार्थो पाठौ ॥ ७ ॥</p>
<h3 id="छलर-5"><strong>छलारी</strong></h3>
<p>कालेन कालनाम्ना हरिणा चोदितानि प्रेरितानि कर्माणि येषां तेषाम् । हरिणा तत्तत्कालक्लृप्तकर्मभोक्तॄणामित्यर्थः । अनुक्रमात्कदाचिज्जयः कदाचिदपजय इत्येवं क्रमेण सर्वेषामपि स्युः ॥ ७ ॥</p>
<h3 id="लङघर-6"><strong>लिङ्घेरी</strong></h3>
<p>एवमिन्द्रोदितबलिरिन्द्रं वक्ति ॥ सङ्ग्राम इति ॥ हे इन्द्र । युद्धे वर्तमानानां कालाख्यरूपिणस्तवेति दशमस्कन्धोक्तरीत्या कालशब्दवाच्यहरिणा नोदितानि प्रेरितानि कर्माणि पुण्यपापरूपाणि येषां तेषां सर्वेषां वीर्याणां कीर्तिर्यशोऽकीर्तिश्च जयोऽनभिभवोऽजयोऽशिवो मृत्युरपमृत्युश्चेत्येतेऽनुक्रमात्क्रमेण स्युर्भविष्यन्ति ॥ ७ ॥</p>
<h1 id="तमम-कलरशन-जन-पशयनत-सरय-"><strong>तमिमं कालरशनं जनाः पश्यन्ति सूरयः ।</strong></h1>
<h1 id="न-हषयनत-न-शचनत-ततर-ययमपणडत--८-"><strong>न हृष्यन्ति न शोचन्ति तत्र यूयमपण्डिताः ॥ ८ ॥</strong></h1>
<h3 id="पदरतनवल-4"><strong>पदरत्नावली</strong></h3>
<p>रशनं रज्जुः ॥ ८ ॥</p>
<h3 id="सतयधरमय-7"><strong>सत्यधर्मीया</strong></h3>
<p>तमिममपजयादिकम् । कालरशनं कालाख्या रशना रज्जुर्यस्य तम् । तद्बद्धमिति यावत् । सूरयो जना इति सामानाधिकरण्येनान्वयः । ते पश्यन्त्यतो न हृष्यन्ति । तत्प्रापके सति । एवं न शोचन्ति । तत्र सुखदुःखसमताविषये यूयमपण्डिता अनिपुणा अधिषिणा अन्यथैवंविधमुधाभाषणं न स्यादिति भावः ॥ ८ ॥</p>
<h3 id="छलर-6"><strong>छलारी</strong></h3>
<p>तमिमं कीर्तिजयादि कालरशनं कालयन्त्रितं सूरयो ज्ञानिनो जनाः पश्यन्ति । अतो न हृष्यन्ति न शोचन्ति च । तत्रैवं विवेकविषये यूयमपण्डिता अनिपुणाः ॥ ८ ॥</p>
<h3 id="लङघर-7"><strong>लिङ्घेरी</strong></h3>
<p>सूरयो ज्ञानिनो जनास्तं पूर्वोक्तमिमं कालरशनं कालाख्यभगवदिच्छारज्जुं पश्यन्ति जानन्तीत्यतः स्वेषां जयादौ प्राप्ते सति न हृष्यन्ति सन्तोषं न प्राप्नुवन्ति । अपजयादौ च न शोचन्ति । कालशब्दितस्वादृष्टप्रेरकनारायणस्वातन्त्र्यज्ञत्वात् । तत्र तस्मि-न्विषये स्वातन्त्र्ये यूयमपण्डिता अज्ञानिनोऽत एवं ब्रूथ ॥ ८ ॥</p>
<h1 id="न-वय-मनयमननमतमन-ततर-करणम-"><strong>न वयं मन्यमानानामात्मानं तत्र कारणम् ।</strong></h1>
<h1 id="गर-व-सध-शचयन-गहणम-मरमतडन--९-"><strong>गिरो वः साधु शोच्यानां गृह्णीमो मर्मताडनाः ॥ ९ ॥</strong></h1>
<h3 id="पदरतनवल-5"><strong>पदरत्नावली</strong></h3>
<p>तत्र जयादौ आत्मानं स्वं कारणं मन्यमानानां वो गिरः साध्विति न गृह्णीमः । मर्मण्येव ताडनं यासां तास्तथोक्ताः ॥ ९ ॥</p>
<h3 id="सतयधरमय-8"><strong>सत्यधर्मीया</strong></h3>
<p>मम तु माऽस्तु तादृशी शेमुषी । ते तु तथा भवन्तु, भवतः किमित्यतः स्वस्य तदस्तीति वदन्ति ॥ न वयमिति ॥ वयं समशेमुषय आत्मानम् । तत्र कारणं कालेश्वरादिकमन्तरेण स्वयमेव कारणं मन्यमानानां साधुशोच्यानां साधुभिः समदर्शिभिः शोच्यानां ‘वृथा दुरभिमानिनो नश्यन्ति’ इति शोकार्हाणाम् । साधु यथा भवति तथेति वा । वो युष्माकं गिरो नटवन्मूढेत्यादिवाचो मर्मताडना अरुन्तुदस्तत्त्वेन न गृह्णीमो न स्वीकुर्मो दुःखिनो वयं न तदनुसन्धानेन स्यामेति भावः । मर्माणि ताडयन्तीति, तेषां ताडनं याभिरिति वा ताः ॥ ९ ॥</p>
<h3 id="छलर-7"><strong>छलारी</strong></h3>
<p>एवं कार्यादिभगवदधीनत्वात्स्वाधीनत्वं मन्यमानानां वोऽहं शिरो हरिष्य इत्यादिवचनं मूर्खप्रलाप एवेत्याशयेनाह ॥ नेति ॥ वयं तत्र कीर्तिजयादावात्मानं स्वं कारणं साधनं मन्यमानानाम् । शोच्यानां शोकार्हाणाम् । अज्ञानिनामिति यावत् । वो युष्माकं गिरो वचनानि साध्विति न गृह्णीमो नाङ्गीकुर्मः । कथम्भूता गिरः । मर्मसु ताडनं याभिस्ताः । मर्मभेदकवचनेन किं प्रयोजनमिति भावः ॥ ९ ॥</p>
<h3 id="लङघर-8"><strong>लिङ्घेरी</strong></h3>
<p>वयं तत्र जगदावात्मानं जीवं कारणं स्वतन्त्रं मन्यमानानामत एव साधुभिर् हरिस्वातन्त्र्यज्ञैरेते वृथा नष्टा इति शोच्यानां वो युष्माकं मर्मताडना गिरो न गृह्णीमो नाङ्गीकुर्मः</p>
<p>॥ ९ ॥</p>
<h1 id="शरशक-उवच-1"><strong>श्रीशुक उवाच–</strong></h1>
<h1 id="परतयकषपय१-वभ-वर-नरचरवरमरदन-"><strong>प्रत्याक्षिप्य१ विभुं वीरो नाराचैर्वीरमर्दनः ।</strong></h1>
<h1 id="आकरणपरणरहनदकषपरहत-पन--१०-"><strong>आकर्णपूर्णैरहनदाक्षेपैराहतं पुनः ॥ १० ॥</strong></h1>
<h3 id="सतयधरमय-9"><strong>सत्यधर्मीया</strong></h3>
<p>वीरमर्दनो वीरो बलिर्यश्च प्रागाक्षेपैस्तिरस्काररूपवचनैराह तं विभुमिन्द्रं पुनः प्रत्याक्षिप्य तिरस्कृत्य । आकर्णपूर्णैर्नाराचैरहनदित्यन्वयः । अतो नाक्षिप्येति प्रागुदीरणा-दाक्षेपैराहतमित्यतिरिक्तं, केवलानुवादरूपताकल्पनं च जघन्यमिति निरस्तम् ॥ १० ॥</p>
<h3 id="छलर-8"><strong>छलारी</strong></h3>
<p>वीरो बलिर्विभुमिन्द्रमित्याक्षिप्य विनिन्द्याकर्णपूर्णैः कर्णपर्यन्तमाकृष्टैर्नाराचैः शरै-रहनत् । कीदृशमाक्षेपैर्निन्दारूपवचनैराहतम् ॥ १० ॥</p>
<h3 id="लङघर-9"><strong>लिङ्घेरी</strong></h3>
<p>वीरः पराक्रमी अत एव प्रतिवीरान्मर्दयतीति मर्दनो बलिर्विभुमिन्द्रमित्याक्षिप्य तिरस्कृत्य कर्णपर्यन्तमाकृष्टैर्नाराचैर्बाणैः पुराऽऽक्षेपैस्तिरस्कारवचनैराहतमपि पुनरहनत्तताड</p>
<p>॥ १० ॥</p>
<h1 id="एव-नरकत-दव-वरण-तथयवदन-"><strong>एवं निराकृतो देवो वैरिणा तथ्यवादिना ।</strong></h1>
<h1 id="नमषयत-तदधकषप-ततरहत-इव-दवप--११-"><strong>नामृष्यत् तदधिक्षेपं तोत्राहत इव द्विपः ॥ ११ ॥</strong></h1>
<h3 id="सतयधरमय-10"><strong>सत्यधर्मीया</strong></h3>
<p>तथ्यवादिना यथार्थभाषिणा । तोत्रं वेणुकमालानामित्यमरः । तेन हतो हस्तीव नामृष्यन् न सेहे ॥ ११ ॥</p>
<h3 id="छलर-9"><strong>छलारी</strong></h3>
<p>तथ्यवादिना भगवदधीनमित्येवंरूपयथार्थवादिना । तदधिक्षेपं बलिकृत-धिक्कारम् । तोत्रेणांकुशेनाहतो द्विपः गज इव ॥ ११ ॥</p>
<h3 id="लङघर-10"><strong>लिङ्घेरी</strong></h3>
<p>तथ्यं यथा वदतीति वादी तेन । वैरिणा शत्रुभूतेन बलिनैवमुक्तप्रकारेण निराकृतो देव इन्द्रः, तोत्रेण गमनार्थं गजबोधककाष्ठेनाहतो द्विपो गज एव तत्कृतमधिक्षेपं नामृष्यन् न सेहे ॥ ११ ॥</p>
<h1 id="परहरत-कलश-तसम-अमघ-परमरदनम-"><strong>प्राहरत् कुलिशं तस्मा अमोघं परमर्दनम् ।</strong></h1>
<h1 id="सयन-नयपतद-भम-छननपकष-इवचल--१२-"><strong>सयानो न्यपतद् भूमौ छिन्नपक्ष इवाचलः ॥ १२ ॥</strong></h1>
<h3 id="सतयधरमय-11"><strong>सत्यधर्मीया</strong></h3>
<p>तस्मै कुलिशं पत्येशेत इत्यादिवच्चतुर्थी द्वितीयार्थे । कुलिशमिति द्वितीया च तृतीयैव । सयानः सविमानः ॥ १२ ॥</p>
<h3 id="छलर-10"><strong>छलारी</strong></h3>
<p>कुलिशं वज्रं तस्मै बलये परमर्दनः शत्रुसंहारी सयानो विमानसहितः ॥१२॥</p>
<h3 id="लङघर-11"><strong>लिङ्घेरी</strong></h3>
<p>अनन्तरमिन्द्रस्तस्मै बलयेऽव्यर्थं शत्रुमर्दकं कुलिशं वज्रं प्राहरद् वज्रेण तं तताड । स बलिर्वज्रेणाहतः सन् छिन्नपक्षोऽचलः पर्वत इव सयानो भूमौ न्यपतत् ॥ १२ ॥</p>
<h1 id="सखय-पतत-दषटव-जमभ-बलसख-सहत-"><strong>सखायं पतितं दृष्ट्वा जम्भो बलिसखः सुहृत् ।</strong></h1>
<h1 id="अभययत-सहद-सखयरहतसयप-समचरन--१३-"><strong>अभ्ययात् सौहृदं सख्युर्हतस्यापि समाचरन् ॥ १३ ॥</strong></h1>
<h3 id="सतयधरमय-12"><strong>सत्यधर्मीया</strong></h3>
<p>बलेः सखा । बलिसखष् टच् । बली चासौ, सखः खानीन्द्रियाणि तैः सहितः सहोरित्यादिवत्प्रशस्तेन्द्रिय इत्यर्थः । सहितः खैरिति सखः बलिभिर्बलवद्भिः सख इति बलिष्ठसखसहित इति योग्यतालभ्योऽर्थ इति वा । सुहृद् दृढमनस्कः सखायं बलिं पतितं दृष्ट्वा हतस्य तत्प्रायस्य बलेः सख्युः सौहृदं समाचरन्नभ्ययात् सख्युर्जीवतो बन्धुवर्गस्य सौहृदं समाचरन्निति वाऽन्वयः ॥ १३ ॥</p>
<h3 id="छलर-11"><strong>छलारी</strong></h3>
<p>पतितं मृतम् । जम्भस्तन्नामासुरः सुहृत्स्नेहवान् । सख्युर्बलेः ॥ १३ ॥</p>
<h3 id="लङघर-12"><strong>लिङ्घेरी</strong></h3>
<p>जम्भोऽसुरो यतः स्वयं बलेः सखाऽतः स्वस्य सखायं बलिं भूमौ पतितं दृष्ट्वा तस्मिन्सुहृदत्यन्तस्नेहयुक्तान्तःकरणः सन् हतस्य मृतस्यापि बलेः सौहृर्दं स्नेहं समाचरन्सन् इन्द्रमभ्ययाद् युद्धार्थमभिमुखो जगाम ॥ १३ ॥</p>
<h1 id="स-सहवह-आसदय-गदमदयमय-रहस-"><strong>स सिंहवाह आसाद्य गदामुद्यम्य रंहसा ।</strong></h1>
<h1 id="जतरवतडयचछकर-गज-च-समहबल--१४-"><strong>जत्रावताडयच्छक्रं गजं च सुमहाबलः ॥ १४ ॥</strong></h1>
<h3 id="सतयधरमय-13"><strong>सत्यधर्मीया</strong></h3>
<p>सिंहवाहो जम्भो रंहसा वेगेन शक्रमासाद्य गजं च जत्रौ जत्रुणि । सन्धी तस्यैव जत्रुणीत्यमरः । जश्वादेश्चेति साधु । गलाधस्तनस्थलेऽताडयत् । आसादनमात्रस्य समुच्चायकश्चः । शक्रपक्षे न ताडनस्य नीरोगतया रथारोहणभाषणस्वारस्यात् ॥ १४ ॥</p>
<h3 id="छलर-12"><strong>छलारी</strong></h3>
<p>सिंहवाहो जम्भासुरः । जत्रौ कण्ठे ॥ १४ ॥</p>
<h3 id="लङघर-13"><strong>लिङ्घेरी</strong></h3>
<p>सिंहवाहनः सुमहाबलः स जंभासुरः शक्रमिन्द्रमासाद्य गदामुद्यम्योद्धृत्य रंहसा वेगेन जत्रौ कण्ठकूबरेऽताडयत् । गजमैरावतं चाताडयत् ॥ १४ ॥</p>
<h1 id="गदपरहरवयथत-भश-वहवलत-गज-"><strong>गदाप्रहारव्यथितो भृशं विह्वलितो गजः ।</strong></h1>
<h1 id="जनभय-धरण-सपषटव-कशमल-परम-यय--१५-"><strong>जानुभ्यां धरणीं स्पृष्ट्वा कश्मलं परमं ययौ ॥ १५ ॥</strong></h1>
<h3 id="सतयधरमय-14"><strong>सत्यधर्मीया</strong></h3>
<p>विह्वलितश्चञ्चलः सन् कश्मलं सम्मोहम् ॥ १५ ॥</p>
<h3 id="छलर-13"><strong>छलारी</strong></h3>
<p>विह्वलितः कम्पितः । कश्मलं मूर्च्छाम् ॥ १५ ॥</p>
<h3 id="लङघर-14"><strong>लिङ्घेरी</strong></h3>
<p>गज ऐरावतो गदाप्रहरेण व्यथोपेतो भृशमत्यन्तं विह्वलितश्चञ्चलीकृतश्च सन् जानुभ्यां धरणीं भूमिं स्पृष्ट्वा परममत्यन्तं कश्मलं मूर्च्छां ययौ ॥ १५ ॥</p>
<h1 id="तत-रथ-मतलन-हरभरदशशतरवत-"><strong>ततो रथो मातलिना हरिभिर्दशशतैर्वृतः ।</strong></h1>
<h1 id="आनत-दवपमतसजय-रथमररह-वभ--१६-"><strong>आनीतो द्विपमुत्सृज्य रथमारुरुहे विभुः ॥ १६ ॥</strong></h1>
<h3 id="सतयधरमय-15"><strong>सत्यधर्मीया</strong></h3>
<p>दशशतैः सहस्रसङ्ख्यैः । हरिभिरश्वैर्वृतो रथो मातलिना तन्नामक-सूतेनानीतः । द्विपमैरावतम् । उत्सृज्य ततः । तं रथं गच्छन्तमेवारुरुहे विभुरिन्द्र आरुरोह । रथ गताविति स्मरणात् । गच्छत एवारोहे नैपुण्यं लाघवं चेन्द्रस्य द्योतिते भवतः ॥ १६ ॥</p>
<h3 id="छलर-14"><strong>छलारी</strong></h3>
<p>मातलिना हरिभिरश्वैः । विभुरिन्द्रः ॥ १६ ॥</p>
<h3 id="लङघर-15"><strong>लिङ्घेरी</strong></h3>
<p>तत ऐरावतस्य भूमौ जानुभ्यामुपवेशानन्तरं दशशतसंख्याकैर्हरिभिरश्वैर्वृतो रथो मातलिनेन्द्रसारथिनाऽऽनीतः । विभुरिन्द्रस्तं द्विपमैरावतमुत्सृज्य रथमारुरुहे ॥ १६ ॥</p>
<h1 id="तसय-तत-पजयन-करम-यनतरदनवसततम-"><strong>तस्य तत् पूजयन् कर्म यन्तुर्दानवसत्तमः ।</strong></h1>
<h1 id="शलन-जवलत-त-त-समयमनऽहननमध--१७-"><strong>शूलेन ज्वलता तं तु स्मयमानोऽहनन्मृधे ॥ १७ ॥</strong></h1>
<h3 id="सतयधरमय-16"><strong>सत्यधर्मीया</strong></h3>
<p>यन्तुः सूतस्य । आहवे वाहने क्लिष्टे तत्क्षणे स्यन्दनानयनरूपं तत्कर्म । तं तु यन्तारमपि ॥ १७ ॥</p>
<h3 id="छलर-15"><strong>छलारी</strong></h3>
<p>दानवसत्तमो जम्भासुरः । तस्य यन्तुः सारथेः कर्म समयोचितं रथयानम्</p>
<p>॥ १७ ॥</p>
<h3 id="लङघर-16"><strong>लिङ्घेरी</strong></h3>
<p>दानवेषु दनुपुत्रेषु सत्तमोऽत्युत्तमो जंभस्तस्येन्द्रस्य यन्तुः सारथेस्तत्कर्म गजपाते रथदानरूपं पूजयन् बहुमानयन् स्मयमानश्च सन् मृधे ज्वलता शूलेन तं तु मातलिनमहनत् ॥ १७ ॥</p>
<h1 id="सह-रज-सदरमरष-सतवमलमबय-मतल-"><strong>सेहे रुजं सुदुर्मर्षं सत्वमालम्ब्य मातलिः ।</strong></h1>
<h1 id="इनदर-जमभसय-सकरदध-वजरणपहरचछर--१८-"><strong>इन्द्रो जम्भस्य संक्रुद्धो वज्रेणापाहरच्छिरः ॥ १८ ॥</strong></h1>
<h3 id="सतयधरमय-17"><strong>सत्यधर्मीया</strong></h3>
<p>सुदुर्मर्षमन्यैः ॥ १८ ॥</p>
<h3 id="छलर-16"><strong>छलारी</strong></h3>
<p>सुदुर्मर्षं सोढुमशक्यं रुजम् । शूलप्रहारं सेहेऽसहत् । सत्त्वं धैर्यमालम्ब्याश्रित्य</p>
<p>॥ १८ ॥</p>
<h3 id="लङघर-17"><strong>लिङ्घेरी</strong></h3>
<p>मातलिः, सुतरां दुःखे प्राप्तेऽपि सहनशीलो यतो रुजं शूलताडनजमुपद्रवं सत्त्वं शारीरशक्तिमाश्रित्य सेहे मर्षितवान् । अथेन्द्रः संक्रुद्धः सन् वज्रेण जंभस्य शिरोऽपाहरत् ॥१८॥</p>
<h1 id="जमभ-शरतव-हत-तसय-जञतय-नरददष-"><strong>जम्भं श्रुत्वा हतं तस्य ज्ञातयो नारदादृषेः ।</strong></h1>
<h1 id="नमचशच-बल-पकसतरयऽपयसतवरनवत--१९-"><strong>नमुचिश्च बलः पाकस्त्रयोऽपेयुस्त्वरान्विताः ॥ १९ ॥</strong></h1>
<h3 id="सतयधरमय-18"><strong>सत्यधर्मीया</strong></h3>
<p>तेषां नामान्याह ॥ नमुचिरिति ॥ आर्षो गुण इति । त्रय अपेयुरिति वा छेद उपेयुरित्यर्थः । अपेयुरिति छेदः । अप पालकरहित अस्मदागमनानन्तरमिति सम्बोध्य ईयुरिति वा ॥ १९ ॥</p>
<h3 id="छलर-17"><strong>छलारी</strong></h3>
<p>नमुचिर्बलः पाकश्चेति ये ज्ञातयः ॥ १९ ॥</p>
<h3 id="लङघर-18"><strong>लिङ्घेरी</strong></h3>
<p>तस्य जंभस्य ज्ञातयो नमुचिर्बलः पाकश्चेत्येते नारदर्षेः सकाशाज्जंभं हतं श्रुत्वा त्वरान्विताः सन्तस्तत्र युद्ध अपेयुः समागताः ॥ १९ ॥</p>
<h1 id="वचभ-परषरनदर-मरदयनत१ऽसय-मरमस-"><strong>वचोभिः परुषैरिन्द्रं मर्दयन्तो१ऽस्य मर्मसु ।</strong></h1>
<h1 id="शररवकरन-मघ-धरभरव-परवतम--२०-"><strong>शरैरवाकिरन् मेघा धाराभिरिव पर्वतम् ॥ २० ॥</strong></h1>
<h3 id="सतयधरमय-19"><strong>सत्यधर्मीया</strong></h3>
<p>इन्द्रं परुषैर्वचोभिर्मर्दयन्तः । इन्द्रमर्दयन्त इति निरनुस्वारद्रकार एकः पाठो दृश्यते । तत्रार्दनं मर्दनं चानुरूपमिति सरलः । अस्येन्द्रस्य मर्मसु शरैरवाकिरन् । तदभिन्नं वर्षणं चक्रुरिति भावः ॥ २० ॥</p>
<h3 id="छलर-18"><strong>छलारी</strong></h3>
<p>परुषैर्निष्ठुरैः । अवाकिरन् जघ्नुः । मेघधाराभिर्मेघवद्वर्षैः ॥ २० ॥</p>
<h3 id="लङघर-19"><strong>लिङ्घेरी</strong></h3>
<p>नमुच्यादयः परुषैर्निष्ठुरैर्वचोभिरिन्द्रं मर्मसु मर्दयन्तः सन्तो मेघा धाराभिः पर्वतमिवेन्द्रं शरैरवाकिरन् ॥ २० ॥</p>
<h1 id="हरन-दशशतनज-हरयशवसय-बल-शर-"><strong>हरीन् दशशतानाजौ हर्यश्वस्य बलः शरैः ।</strong></h1>
<h1 id="तवदभररदयमस-यगपललघहसतवन--२१-"><strong>तावद्भिरर्दयामास युगपल्लघुहस्तवान् ॥ २१ ॥</strong></h1>
<h3 id="सतयधरमय-20"><strong>सत्यधर्मीया</strong></h3>
<p>दशशतं तदात्मसङ्ख्या येषु तान्हरीन् अश्वान् । हर्यश्वस्य हरिहयस्य । हरिरश्वो यस्य सः । हरी इन्द्रस्य रोहितोऽग्नेरित्यादेः । श्यामौ मूर्धनि वा शोणाविति ऋग्भाष्य-टीकायां यतः शक्राश्वौ श्यामौ प्रमितावित्युक्तत्वेऽपि बहूनां हरिद्वर्णत्वेन तत्वव्यपदेश इति न विरोधः । ‘त्वक्केशबालरोमाणि सुवर्णाभानि यस्य तु । हरिः सुवर्णतोऽश्वस्तु पीतकौशेयसप्रभ ॥’ इति शालिहोत्रवचनं च सुवर्णस्य नानावर्णनामत्वेन पञ्चम बृहदारण्यकभाष्योक्तत्वेन सावकाश-मिति न बबाधे । हरिर्हरित्कपिलवर्णयोरिति विश्वः । तावद्भिः सहस्रैः । लघू क्षिप्रकारिणौ च तौ हस्तौ च तावस्य स्त इति स तथा ॥ २१ ॥</p>
<h3 id="छलर-19"><strong>छलारी</strong></h3>
<p>बलादीनां त्रयाणां पृथग्विक्रममाह ॥ हरीनिति त्रिभिः ॥ बलिस्तन्नामको हर्यश्वस्येन्द्रस्य हरीन् परितो विद्यमानान्हयान् तावद्भिर्दशशतान् । लघुहस्तवान् लाघवयुक्त-हस्तवान् ॥ २१ ॥</p>
<h3 id="लङघर-20"><strong>लिङ्घेरी</strong></h3>
<p>बलोऽसुरो हरयः श्वेता अश्वा यस्य तस्येन्द्रस्य शतसंख्याकान् हरीनश्वानाजौ रणे तावद्भिर्दशशतसङ्ख्यैः शरैर्युगपद्येकदाऽर्दयामास । यतो लघुहस्तवान् शीघ्रबाण-मोचनादि-चातुर्योपेतहस्तः ॥ २१ ॥</p>
<h1 id="शतभय-मतल-पक-रथ-सवयव-पथक-"><strong>शताभ्यां मातलिं पाको रथं सावयवं पृथक् ।</strong></h1>
<h1 id="सकतसनधनमकषण-तददभतमभद-रण--२२-"><strong>सकृत्सन्धानमोक्षेण तदद्भुतमभूद् रणे ॥ २२ ॥</strong></h1>
<h3 id="पदरतनवल-6"><strong>पदरत्नावली</strong></h3>
<p>शताभ्यां शतद्वयेन । सन्धानयुक्तमोक्षेण मौर्व्यां सन्धानं ततो मोक्षणं च सकृद्युगपदिति । तत्कर्मकरणं पश्यतामिति शेषः ॥ २२ ॥</p>
<h3 id="सतयधरमय-21"><strong>सत्यधर्मीया</strong></h3>
<p>शताभ्यां सकृदेकदैव तावच्छरसन्धानेन सहितो मोक्षस्त्यागश्च तेनार्दया-मासेत्यनुषञ्जनीयम् । तदेव मर्दनं रणेऽद्भुतमभूत् । पश्यतामिति शेषः ॥ २२ ॥</p>
<h3 id="छलर-20"><strong>छलारी</strong></h3>
<p>पाकस्तन्नामकदैत्यः शताभ्यां पृथगेकेन शरशतेन मातलिमन्येन शरशतेन सावयवं चक्रोद्यतं सहितरथं सकृत्सन्धानयुक्तमोक्षणमौर्व्यां शरसन्धानं तन्मोक्षणं च युगपदेवेति तत्कर्मकरणम् । पश्यतामिति शेषः । अद्भुतमभूत् ॥ २२ ॥</p>
<h3 id="लङघर-21"><strong>लिङ्घेरी</strong></h3>
<p>पाकोऽसुरो बाणानां शताभ्यां शतद्वयेन मातलिं रथं चावयवशः सर्वेष्ववयवेषु पृथक् तताड । रणे तस्य तत्कर्म सकृद्युगपदेव बाणानां सन्धानसहितमोक्षणेन निमित्तेन पश्यता-माश्चर्यकरमभूत् ॥ २२ ॥</p>
<h1 id="नमच-पञचदशभ-सवरणपङखरमहषभ-"><strong>नमुचिः पञ्चदशभिः स्वर्णपुङ्खैर्महेषुभिः ।</strong></h1>
<h1 id="आहतय-वयनदत-सङखय-सतय-इव-तयद--२३-"><strong>आहत्य व्यनदत् सङ्ख्ये सतोय इव तोयदः ॥ २३ ॥</strong></h1>
<h3 id="सतयधरमय-22"><strong>सत्यधर्मीया</strong></h3>
<p>मुचिलृ मोक्षणेऽस्मान्न मुञ्चतीति नमुचिः । इगुपथात्किदितीन् । न भ्राडित्यादिना प्रकृत्या नञ् ॥ २३ ॥</p>
<h3 id="छलर-21"><strong>छलारी</strong></h3>
<p>स्वर्णपुङ्खैः । पुङ्खो नाम शरमूलप्रदेशः । आहत्येन्द्रं विध्वा । सङ्ख्ये युद्धे</p>
<p>॥ २३ ॥</p>
<h3 id="लङघर-22"><strong>लिङ्घेरी</strong></h3>
<p>नमुचिरसुरः सङ्ख्ये युद्धे पञ्चदशसङ्ख्याकैः स्वर्णखचितपुङ्खैर्ज्यासंयोज्यपृष्टैर्महद्भिः स्थूलैरिषुभिर्बाणैरिन्द्रमाहत्य तोयेनोदकेन सहितः सतोयस्तोयदो मेघ इव व्यनदन्नादं चकार</p>
<p>॥ २३ ॥</p>
<h1 id="सरवत-शरकटन-शकर-सरथसरथम-"><strong>सर्वतः शरकूटेन शक्रं सरथसारथिम् ।</strong></h1>
<h1 id="छदयमसरसर-परवटसरयमवमबद--२४-"><strong>छादयामासुरसुराः प्रावृट्सूर्यमिवाम्बुदाः ॥ २४ ॥</strong></h1>
<h3 id="सतयधरमय-23"><strong>सत्यधर्मीया</strong></h3>
<p>प्रावृडिति प्रथमा सप्तम्यर्थे । प्रावृषः सूर्यो वर्षाकालवर्ती तं वा ॥२४॥</p>
<h3 id="छलर-22"><strong>छलारी</strong></h3>
<p>शरकूटेन शरसमूहेन प्रावृट्सूर्यं वर्षाकालीनसूर्यम् ॥ २४ ॥</p>
<h3 id="लङघर-23"><strong>लिङ्घेरी</strong></h3>
<p>असुराः, अम्बूनि जलानि ददतीत्यंबुदा मेघाः, प्रावृषो वर्षाकालस्य सूर्यमिव शराणां कूटेन समूहेन रथसारथिभ्यां सहितं शक्रं सर्वतश् छादयामासुः ॥ २४ ॥</p>
<h1 id="अलकषयनतसतमतव-वहवल-वचकरशरदवगण-सहनग-"><strong>अलक्षयन्तस्तमतीव विह्वला विचुक्रुशुर्देवगणाः सहानुगाः ।</strong></h1>
<h1 id="अनयक-शतरबलन-नरजत-वणकपथ-भनननव-यथऽरणव--२५-"><strong>अनायकाः शत्रुबलेन निर्जिता वणिक्पथा भिन्ननवो यथाऽर्णवे ॥ २५ ॥</strong></h1>
<h3 id="पदरतनवल-7"><strong>पदरत्नावली</strong></h3>
<p>भिन्ननवः भिन्ननावः ॥ २५ ॥</p>
<h3 id="सतयधरमय-24"><strong>सत्यधर्मीया</strong></h3>
<p>अर्णवे वणिक्पन्थाः । वणिजां पन्था येषां ते तथा । चिरन्तनाभ्य-स्तवाणिज्यात्तत्कालोचितालोचितेन कथं कथञ्चित्पारङ्गता भवेयुरेते तु नूतना इति ध्वन्यते वाणिक्पथा इत्यनेन । भिन्ननवो भिन्ननावः । अपि माषं मषं कुर्याच्छन्दोभङ्गं न कारये-दित्यादेः । यथा तथा विचुक्रुशुः ॥ २५ ॥</p>
<h3 id="छलर-23"><strong>छलारी</strong></h3>
<p>तमिन्द्रमलक्षयन्तोऽपश्यन्तोऽनायका नाथरहिताः । अर्णवे भिन्ना नौर्येषां ते भिन्ननाव इत्यर्थः । वणिक्पथा वणिजां भिन्नपन्था वृत्तिर्येषां ते वणिजो यथाऽऽक्रोशं कुर्वन्ति तद्वत् ॥ २५ ॥</p>
<h3 id="लङघर-24"><strong>लिङ्घेरी</strong></h3>
<p>सहानुगा देवगणास्तमिन्द्रमलक्षयन्तोऽपश्यन्तोऽतीव चञ्चला अनायका रक्षक-स्वामिरहिताः शत्रुबलेन निर्जिताः सन्तः समुद्रे विदारितनावो व्यवहारिणो यथा तथा विचुक्रुशुः</p>
<p>॥ २५ ॥</p>
<h1 id="ततसतरषडषबदधपञजरद-वनरगत-सशवरथधवजऽगरण१-"><strong>ततस्तुराषाडिषुबद्धपञ्जराद् विनिर्गतः साश्वरथध्वजोऽग्रणीः१ ।</strong></h1>
<h1 id="बभ-दश-ख-पथव-च-रचयन-सवतजस-सरय-इव-कषपतयय-२६"><strong>बभौ दिशः खं पृथिवीं च रोचयन् स्वतेजसा सूर्य इव क्षपात्यये ॥२६॥</strong></h1>
<h3 id="पदरतनवल-8"><strong>पदरत्नावली</strong></h3>
<p>तुराषाडिन्द्रः । आखण्डलस्तुराषाडिति हलायुधः ॥ २६ ॥</p>
<h3 id="सतयधरमय-25"><strong>सत्यधर्मीया</strong></h3>
<p>तुराषाट् । तुर त्वरणे । इगुपधेति कः । तुरं वेगवन्तं साहयत्यभि-भावयति । अधेः प्रहसन इति सूत्रे प्रहसनमभिभव इति वृत्तेःण्यन्तात्सहेः क्विप् । सहेः साडः स इति षत्वम् । अन्येषामपीति पूर्वपदस्य दीर्घः । आङ् पूर्वको वा सहिः । बाणबद्धात् पञ्जरात् । अग्रणीर्यन्ता । क्षपा रात्रिः ॥ २६ ॥</p>
<h3 id="छलर-24"><strong>छलारी</strong></h3>
<p>तुराषाडिन्द्र इषुबद्धपञ्जराच्छरनिर्मितपञ्जरात्साश्वरथध्वजाग्रणीरश्वादिभिः सहितो विनिर्गतोऽग्रणीः सारथिः । क्षपाया निशाया अत्यये नाशे सति ॥ २६ ॥</p>
<h3 id="लङघर-25"><strong>लिङ्घेरी</strong></h3>
<p>तुरां वैरिवेगं सहतीति तुराषाडिन्द्रोऽश्वरथध्वजश्रेष्ठसहितः सन् बाणबद्ध-पञ्जराद्विनिर्गतः सन् क्षपाया रात्र्या अत्ययेऽपगमे सति स्वतेजसा सूर्य इव दिशः खमाकाशं पृथिवीं च रोचयन् बभौ । तुराषाण्मेघवाहनः । त्रियामा क्षणदाक्षपाः । ‘अनन्तं सुरवर्त्म खम्’ इति चामरः ॥ २६ ॥</p>
<h1 id="नरकषय-पतन-दव-पररभयरदत-रण-"><strong>निरीक्ष्य पृतनां देवः परैरभ्यर्दितां रणे ।</strong></h1>
<h1 id="उदयचछद-रपन-हनत-वजर-वजरधर-रष--२७-"><strong>उदयच्छद् रिपून् हन्तुं वज्रं वज्रधरो रुषा ॥ २७ ॥</strong></h1>
<h3 id="सतयधरमय-26"><strong>सत्यधर्मीया</strong></h3>
<p>उदयच्छदुद्दधार ॥ २७ ॥</p>
<h3 id="छलर-25"><strong>छलारी</strong></h3>
<p>पृतनां सेनामुदयच्छदुद्धृतवान् ॥ २७ ॥</p>
<h3 id="लङघर-26"><strong>लिङ्घेरी</strong></h3>
<p>वज्रधरो देव इन्द्रः, परैः शत्रुभिरसुरैः स्वस्य पृतनां सेनामभ्यर्दितां निरीक्ष्य रुषा कोपेन रणे रिपून् असुरान्हन्तुं वज्रमुदयच्छदुद्धृतवान् । ‘वाहिनी पृतना चमूः । कोपक्रोधा-मर्षरोषप्रतिघारुट्क्रुधौ’ इत्यमरः ॥ २७ ॥</p>
<h1 id="स-तनवषटधरण-शरस-बलपकय-"><strong>स तेनैवाष्टधारेण शिरसी बलपाकयोः ।</strong></h1>
<h1 id="जञतन-पशयत-रजन-जहर-जनयन-भयम--२८-"><strong>ज्ञातीनां पश्यतां राजन् जहार जनयन् भयम् ॥ २८ ॥</strong></h1>
<h3 id="सतयधरमय-27"><strong>सत्यधर्मीया</strong></h3>
<p>अष्टौ धारा अराणि यस्य स तथा ॥ २८ ॥</p>
<h3 id="छलर-26"><strong>छलारी</strong></h3>
<p>अष्टधारा अस्त्रा यस्य तेन वज्रेण ज्ञातीनां बलपाकबान्धवानाम् ॥ २८ ॥</p>
<h3 id="लङघर-27"><strong>लिङ्घेरी</strong></h3>
<p>स इन्द्रोऽष्टधारेण तेनैव वज्रेण बलपाकयोः शिरसी पश्यतां ज्ञातिनां भयं जनयन्सन् जहार ॥ २८ ॥</p>
<p>नमुचिस्तद्वधं दृष्ट्वा शोकामर्षरुषान्वितः ।</p>
<p>जिघांसुरिन्द्रं नृपते चकार परमोद्यमम् ॥ २९ ॥</p>
<h3 id="सतयधरमय-28"><strong>सत्यधर्मीया</strong></h3>
<p>रुषाशब्दोऽयम् ॥ २९ ॥</p>
<h3 id="छलर-27"><strong>छलारी</strong></h3>
<p>आमर्षोऽसहनशोकाभ्यां युक्तया रुषा क्रोधेनान्वितः सन् इन्द्रं जिघांसुः परमोद्यमं चकार ॥ २९ ॥</p>
<h3 id="लङघर-28"><strong>लिङ्घेरी</strong></h3>
<p>हे नृपते । नमुचिरसुरस्तद्बलपाकवधं दृष्ट्वा शोकासहिष्णुताकोपसहितः सन् इन्द्रं हन्तुमिच्छुरत्युद्योगं चकार ॥ २९ ॥</p>
<h1 id="अशमसरमय-शल-घणटवदधमभषणम-"><strong>अश्मसारमयं शूलं घण्टावद्धेमभूषणम् ।</strong></h1>
<h1 id="परगहयभयदरवत-करदध-नमचरदनवततम--३०-"><strong>प्रगृह्याभ्यद्रवत् क्रुद्धो नमुचिर्दानवोत्तमः ॥ ३० ॥</strong></h1>
<h3 id="सतयधरमय-29"><strong>सत्यधर्मीया</strong></h3>
<p>अश्मसारमयं लोहात्मकम् । घण्टा अस्य सन्तीति घण्टावत् ॥ ३० ॥</p>
<h3 id="छलर-28"><strong>छलारी</strong></h3>
<p>अश्मसारमयं शिलासारात्मकं घण्टावद्घण्टाभिर्युक्तम् ॥ ३० ॥</p>
<h3 id="लङघर-29"><strong>लिङ्घेरी</strong></h3>
<p>तदेव दर्शयति ॥ अश्मेत्यादिना ॥ दानवोत्तमो नमुचिरयोविकृतं घण्टायुक्तं सुवर्णभूषितं शूलं प्रगृह्य क्रुद्धः सन् इन्द्रमभ्यद्रवत् । अश्मसारमय इति कोशः । सुवर्णं हेमहाटकमिति च ॥ ३० ॥</p>
<h1 id="तदवधय-महवरय-हतऽसत-वतरजयन-"><strong>तदाविध्य महावीर्यो हतोऽसीति वितर्जयन् ।</strong></h1>
<h1 id="परहणद-दवरजय-ननदन-मगरडव--३१-"><strong>प्राहिणोद् देवराजाय निनदन् मृगराडिव ॥ ३१ ॥</strong></h1>
<h3 id="सतयधरमय-30"><strong>सत्यधर्मीया</strong></h3>
<p>वितर्जयन्विशेषेण भर्त्सयन् ॥ ३१ ॥</p>
<h3 id="छलर-29"><strong>छलारी</strong></h3>
<p>वितर्जयन् भीषयन् देवराजायेन्द्राय प्राहिणोच्चिक्षेप । मृगराडिव सिंह इव नदन् गर्जयन् ॥ ३१ ॥</p>
<h3 id="लङघर-30"><strong>लिङ्घेरी</strong></h3>
<p>महावीर्यो नमुचिस्तच्छूलमाविद्ध्य भ्रामयित्वा देवराजायेन्द्राय त्वं हतोऽसीति विसर्जयन् मुंचन् मृगराट् सिंह इव नदन् ध्वनिं कुर्वन् प्राहिणोच्चिक्षेप ॥ ३१ ॥</p>
<h1 id="तदपतद-गगनतल-महजव-नचचछद-हररषभ-सहसरध-"><strong>तदापतद् गगनतले महाजवं निचिच्छिदे हरिरिषुभिः सहस्रधा ।</strong></h1>
<h1 id="तमहनन-नप-कलशन-कनधर-रषऽनवतसतरदशपत-शर-हरन--३२-"><strong>तमाहनन् नृप कुलिशेन कन्धरे रुषाऽन्वितस्त्रिदशपतिः शिरो हरन् ॥ ३२ ॥</strong></h1>
<h3 id="पदरतनवल-9"><strong>पदरत्नावली</strong></h3>
<p>हरिरिन्द्र आकाशतले आपतन्महावेगं शूलमिषुभिः सहस्रधा निचिच्छिदे नितरामच्छिनत् । कन्धरे कण्ठे, शिरो हरन् छिन्दन् तमाहनदित्यन्वयः ॥ ३२ ॥</p>
<h3 id="सतयधरमय-31"><strong>सत्यधर्मीया</strong></h3>
<p>महाजवं गगनतल आपतत् । तच्छूलं हरिरिन्द्रः । इषुभिर्बाणैः सहस्रधा निचिच्छिदे नितरां चिच्छेद । तं च, कन्धरे कन्धराऽस्मिन्प्रदेशेऽस्ति स कन्धरस्तत्प्रदेशे, शिरो हरंस्त्रिदशपती रुषान्वितः । कुलिशेनाहनत् ॥ ३२ ॥</p>
<h3 id="छलर-30"><strong>छलारी</strong></h3>
<p>हरिरिन्द्रो गगनतले आकाशेऽपतत् । शूलं चिच्छेद । तं नमुचिं कन्धरे ग्रीवायां शिरो हरन् आहनत् ॥ ३२ ॥</p>
<h3 id="लङघर-31"><strong>लिङ्घेरी</strong></h3>
<p>हे नृप । त्रिदशपतिर्हरिरिन्द्रो गगनस्याकाशस्य तले प्रदेश आपतदागच्छन्महान् जवो वेगो यस्य तच्छूलमिषुभिः सहस्रधा चिच्छेद । कुलिशेन वज्रेण पुनरपि रुषान्वितः सन् तन्नमुचिकं शिरो धरतीति कन्धरः कण्ठस्तस्मिन्नहनत् । तेन तस्य शिरोऽहरद् अपहृतवान् चिच्छेद । कुलिशं भिदुरं पविरित्यमरः ॥ ३२ ॥</p>
<h1 id="ततऽसय-न-तवचमप-वजर-ऊरजत-बभद-य-सरपतनजसरत-"><strong>ततोऽस्य न त्वचमपि वज्र ऊर्जितो बिभेद यः सुरपतिनौजसेरितः ।</strong></h1>
<h1 id="तददभत-परमतवरयवतरभत-तरसकत-नमचशरधरतवच--३३-"><strong>तदद्भुतं परमतिवीर्यवृत्रभित् तिरस्कृतो नमुचिशिरोधरत्वचा ॥ ३३ ॥</strong></h1>
<h3 id="पदरतनवल-10"><strong>पदरत्नावली</strong></h3>
<p>ततः किमभूत् ? तत्राह– तत इति ॥ तिरस्कृतो धिक्कृतः ॥ ३३ ॥</p>
<h3 id="सतयधरमय-32"><strong>सत्यधर्मीया</strong></h3>
<p>ऊर्जितो तपसा । अस्य नमुचेस्त्वचमपि चर्मापि य ओजसा । सुरपति-नेरितः सोऽपि न बिभेद । तदभेदनं परमद्भुतं महाश्चर्यम् । अतिवीर्यो यो वृत्रस्तं भिनत्तीति स तथा । नमुचिशिरोधरत्वचा तिरस्कृतस्तेनातिवीर्यवृत्रभिदिन्द्रोऽपि तिरस्कृत इति वा । तदेवं तिरस्करणं परमद्भुतमिति वा ॥ ३३ ॥</p>
<h3 id="छलर-31"><strong>छलारी</strong></h3>
<p>यः सुरपतिनौजसा बलेनेरितः क्षिप्तः स वज्रः । तस्य नमुचिकण्ठस्य त्वचमप्युपरितनचर्मापि न बिभेद । तत्परमद्भुतम् । कुतः । यतोऽतिवीरं वृत्रासुरं भिनत्तीति तथा । तादृशोऽपि वज्रो नमुचेः शिरोधरस्य कन्धरस्य त्वचा तिरस्कृतो धिक्कृतः ॥ ३३ ॥</p>
<h3 id="लङघर-32"><strong>लिङ्घेरी</strong></h3>
<p>ततः सुरपतिनेन्द्रेणोजसा शक्त्येरितः क्षिप्तोऽपि ऊर्जित उत्कृष्टोऽपि वज्रो यः सोऽस्य नमुचेस्त्वचमपि कण्ठस्थानं न बिभेदेति यत्तदद्भुतं परं केवलम् । एवमतिवीर्यमसुरं वृत्रं भिनत्ति विदारयतीत्यतिवीर्यवृत्रभिदपि इन्द्रो नमुचिशिरोधरभागकण्ठत्वचा तिरस्कृतः ॥ ३३ ॥</p>
<h1 id="तसमदनदरऽबभचछतररवजर-परतहत-यत-"><strong>तस्मादिन्द्रोऽबिभेच्छत्रोर्वज्रः प्रतिहतो यतः ।</strong></h1>
<h1 id="कमद-दवयगन-भत-लकवमहनम--३४-"><strong>किमिदं दैवयोगेन भूतं लोकविमोहनम् ॥ ३४ ॥</strong></h1>
<h3 id="पदरतनवल-11"><strong>पदरत्नावली</strong></h3>
<p>भूतं ग्रहलक्षणम् ॥ ३४ ॥</p>
<h3 id="सतयधरमय-33"><strong>सत्यधर्मीया</strong></h3>
<p>तस्माददीर्णत्वचो नमुचेरबिभेद् भीतिमाप । लोकविमोहनम् । किमिदं दैवयोगेन भूतं जातमित्यर्थः ॥ ३४ ॥</p>
<h3 id="छलर-32"><strong>छलारी</strong></h3>
<p>तस्माच्छत्रोर्नमुचेः प्रतिहतो निर्वीर्योऽबिभेद् भयं प्राप । किमिति । इदं वज्रा-प्रतिहतं वस्तु लोकस्य विमोहकरं भयङ्करमित्यर्थः । दैववशाल्लोकानामिदं मोघमिति भ्रान्ति-जनकम् । यद्वा । दैवयोगेन दैवसामर्थ्येन निर्मितं भूतम् । किं कश्चन ग्रहविशेषात् । इदं वज्रं निरस्तकरणं किं भूतं किं जातमिति ॥ ३४ ॥</p>
<h3 id="लङघर-33"><strong>लिङ्घेरी</strong></h3>
<p>यतो यस्मान्नमुचौ प्रयुक्तो वज्रः प्रतिहतस्तस्मात्कारणादिन्द्रः शत्रोर्नमुचेर् अबिभेद् भीतियुक्तोऽभूत् । लोकानामेतद्रणद्रष्टृणां जनानां विमोहनं भ्रान्तिजनकं दैवयोगे-नादृष्टप्रेरकेश्वरेच्छयेदं किं जातमिति चिन्तयामास ॥ ३४ ॥</p>
<h1 id="यन-म-परवमदरण-पकषचछद-परजतयय-"><strong>येन मे पूर्वमद्रीणां पक्षच्छेदः प्रजात्यये ।</strong></h1>
<h1 id="कत-नवशत१-भर-पतततर-पतत-भव--३५-"><strong>कृतो निविशतां१ भारैः पतत्त्रैः पततां भुवि ॥ ३५ ॥</strong></h1>
<h1 id="तपसरमय-तवषटर-वतर-यन-वपटत-"><strong>तपःसारमयं त्वाष्ट्रं वृत्रो येन विपाटितः ।</strong></h1>
<h1 id="अनय-चतबलपत-सरवसतररकषततवच--३६-"><strong>अन्ये चातिबलोपेताः सर्वास्त्रैरक्षतत्वचः ॥ ३६ ॥</strong></h1>
<h1 id="सऽय-परतहत-वजर-मय-मकतऽऽसरऽलपक-"><strong>सोऽयं प्रतिहतो वज्रो मया मुक्तोऽऽसुरेऽल्पके ।</strong></h1>
<h1 id="नह-तददद-वजर-बरहमतजऽपयकरणम--३७-"><strong>नाहं तदाददे वज्रं ब्रह्मतेजोऽप्यकारणम् ॥ ३७ ॥</strong></h1>
<h3 id="पदरतनवल-12"><strong>पदरत्नावली</strong></h3>
<p>पतत्त्रैः पततां भारैर् भुवि निविशतामद्रीणाम् । तपःसारम् अयन्निति पदच्छेदः ॥ ३५-३७ ॥</p>
<h3 id="सतयधरमय-34"><strong>सत्यधर्मीया</strong></h3>
<p>सदैवमेव किमपूर्वं जानासि पुरन्दरेत्यतस्तन्माहात्म्यमाह ॥ येनेति ॥ निविशतां निविशमानानाम् । पतत्त्रैः पततां भारैः प्रजात्यये प्रजानाशे प्रसक्ते मे मयाऽद्रीणां पूर्वं पक्षच्छेदः कृतो निर्विशतामिति निर्विशङ्कः पाठः ।</p>
<p>येन वृत्रो विपाटितः, सर्वास्त्रैरक्षतत्वचोऽन्ये चातिबलोपेता विपाटिताश्च । तत्तपः सारमयं दधीचेस्तपःसारात्मकं, त्वाष्ट्रं त्वष्ट्रा विश्वकर्मणा निर्मितं यद्वक्ष्यति ब्रह्मतेजोऽप्यकारणमिति तदिदमेवं भूतमिति परमद्भुतमित्यन्वयः । वज्रोऽस्त्री चक्रवज्रान्धकारेति चामरलिङ्गानुशासनात् तपःसारमयं त्वाष्ट्रमित्युपपद्यते । अत एव सोऽयं वज्रो, नाहं तदाददे वज्रमिति सम्भव-त्युत्तरोक्तिः ।</p>
<p>अल्पकेऽत्यल्पे । ब्रह्मतेजोऽपि दधीचेः प्रभावोऽकारणमकार्यकारि ॥ ३५-३७ ॥</p>
<h3 id="छलर-33"><strong>छलारी</strong></h3>
<p>काऽत्र कथंतेत्यतो वज्रवीर्यमाह ॥ येनेति ॥ पूर्वं पतत्त्रैः पक्षैः पततां भारैर्भुवि निविशतां गुरुत्वेन निमित्तेन लोकोपरि पततानामद्रीणां पक्षच्छेदो येन वज्रेण कृतः । तत्र निमित्तम् । प्रजानामत्यये नाशे सति ।</p>
<p>तथा सारमयं वीर्याधिकं त्वाष्टृदेवतासम्बन्धि तपः । एवं वृत्रस्त्वाष्टृतपसा जात इत्यर्थः । यद्वा । तपः सारमय इति, त्वाष्ट्रं तपः सारमयच्छदिति वा पदच्छेदः ॥ त्वाष्ट्रं तपः सारमयत्प्राप्त इत्यर्थः । सोऽसुरो येन वज्रेण विपाटितो हतः । तथा सर्वास्त्रैरप्यक्षतत्व-चोऽच्छिन्नचर्माणः । बलोपेता अन्ये च बलश्च पाकादयो येन हता इत्यर्थः ।</p>
<p>अल्पके दुर्बलेऽसुरे नमुचौ मया मुक्तः सोऽयं वज्रः प्रतिहतो निर्वीर्योऽभूत् । तस्माद्दण्डं निर्वीर्यलकुटतुल्यं तद्वज्रमहं नाददे । स्वीकार्यं यतोऽतो ब्रह्मतेजोऽपि ब्रह्मणो दधीचिर्षेस्तेजोऽपि सामर्थ्यमप्यकारणं कार्यं कर्तुं क्षमं नाभूत् । वज्रस्य दधीचिर्षेरस्थिनिर्मितत्वाद्ब्रह्मतेज इत्युक्तम्</p>
<p>॥ ३५-३७ ॥</p>
<h3 id="लङघर-34"><strong>लिङ्घेरी</strong></h3>
<p>तमेव विशदयन्ति ॥ येनेत्यादिना ॥ येन वज्रेण मे मया पूर्वं पतत्त्रैः पक्षैः पततां भुवि ग्रामे ग्रामे निविशतामुपविश्यमानानामद्रीणां पर्वतानां भारैः प्रजानां जनानामत्यये नाशे सति पक्षच्छेदः कृतस्तत्तादृशं त्वाष्ट्रस्य दधीचेरस्थिनिर्मिततया त्वाष्ट्रं त्वाष्ट्राख्योत्तमतपःप्रचुरं च येन वज्रेण वृत्रोऽसुरो विपाटितो विदारितोऽन्येऽतिबलोपेताः । सर्वास्त्रैरक्षता अविदारितास्त्वचो येषां तेऽपि विपाटिताः । स तादृशगुणोऽयं वज्रो मया क्षुद्रतरेऽसुरे नमुचौ मुक्तः प्रतिहतो वृथाऽभूत् । तस्मादहं ब्राह्मणतपःसामर्थ्योपेतमप्यत्र नमुचिवधेऽकारणं तत्तं दण्डं वज्ररूपं नाददे न ग्रहिष्यामीति ॥ ३५–३७ ॥</p>
<h1 id="इत-शकर-वषदनतमह-वगशररण-"><strong>इति शक्रं विषीदन्तमाह वागशरीरिणी ।</strong></h1>
<h1 id="नय-शषकरथ-नरदररवधमरहत-दनव--३८-"><strong>नायं शुष्कैरथो नार्द्रैर्वधमर्हति दानवः ॥ ३८ ॥</strong></h1>
<h3 id="सतयधरमय-35"><strong>सत्यधर्मीया</strong></h3>
<p>शुष्कैः पदार्थैः । एवं नार्द्रैः ॥ ३८ ॥</p>
<h3 id="छलर-34"><strong>छलारी</strong></h3>
<p>अशरीरिण्यशरीरस्य वायोः संम्बन्धिनी । विषीदन्तं खेदयुक्तमिन्द्रमाह ॥३८॥</p>
<h3 id="लङघर-35"><strong>लिङ्घेरी</strong></h3>
<p>इति विषीदन्तं क्लेशं कुर्वन्तं शक्रं प्रति हे इन्द्र अयं दानवो नमुचिः शुष्कैरथो आर्द्रैश्च वस्तुभिर्वधं मरणं नार्हतीत्यशरीरिणी वागाह ॥ ३८ ॥</p>
<h1 id="मयऽसम-यद-वर-दतत-मतयरनवरदरशषकय-"><strong>मयाऽस्मै यद् वरो दत्तो मृत्युर्नैवार्द्रशुष्कयोः ।</strong></h1>
<h1 id="अतऽनयशचनतनयसत-उपय-मघवन-रप--३९-"><strong>अतोऽन्यश्चिन्तनीयस्ते उपायो मघवन् रिपोः ॥ ३९ ॥</strong></h1>
<h3 id="पदरतनवल-13"><strong>पदरत्नावली</strong></h3>
<p>कुतो नार्हति वधम् ? अत्राह– मयेति ॥ कोऽयं वर इति तत्राह– मृत्युरिति ॥ ३९ ॥</p>
<h3 id="सतयधरमय-36"><strong>सत्यधर्मीया</strong></h3>
<p>किं निमित्तमेवमिति हस्ते गृहीत्वा प्रष्टुं स्वाशरीरत्वेनाशक्तः शक्र इति दयावती सैव देव्याह ॥ मयेति ॥ आर्द्रशुष्कयोः सकाशात् । अत आभ्यां रिपोस्तद्धनन-सम्बन्धी ॥ ३९ ॥</p>
<h3 id="छलर-35"><strong>छलारी</strong></h3>
<p>अयं कुतो वधं नार्हतीत्यत आह ॥ मयेति ॥ ब्रह्मस्वरूपेण मया किमिति वरो दत्त इत्यत आह ॥ मृत्युरिति ॥ आर्द्रशुष्कयोः पदार्थयोः सकाशान्मृत्युर्नैवेति । ते त्वया रिपोर्वधे उपायश्चिन्तनीयः ॥ ३९ ॥</p>
<h3 id="लङघर-36"><strong>लिङ्घेरी</strong></h3>
<p>हे मघवन् यस्मादस्मै नमुचये आर्द्रशुष्काभ्यां मृत्युर्नैव स्यादिति वरो दत्तोऽत एतस्मात्कारणात्ते रिपोर्नमुचेर्वधायान्य उपायश्चिन्तनीयः ॥ ३९ ॥</p>
<h1 id="त-दव-गरमकरणय-मघवन-ससमहत-"><strong>तां दैवीं गिरमाकर्ण्य मघवान् सुसमाहितः ।</strong></h1>
<h1 id="धययन-फनमथपशयदपयमभयतमकम--४०-"><strong>ध्यायन् फेनमथापश्यदुपायमुभयात्मकम् ॥ ४० ॥</strong></h1>
<h3 id="सतयधरमय-37"><strong>सत्यधर्मीया</strong></h3>
<p>ध्यायन् किं स्यादुभयरूपमिति चिन्तयन् उभयात्मकमाद्रमनार्द्रं चैकमेव</p>
<p>॥ ४० ॥</p>
<h3 id="छलर-36"><strong>छलारी</strong></h3>
<p>मघवानिन्द्रः । सुसमाहित एकाग्रचित्तः सन् एतादृशं किमिति ध्यायन् फेनं जलविकारं वस्तु । अपभृष्टभाषया नोरे । उभयात्मकमनार्द्रमशुष्कं च ॥ ४० ॥</p>
<h3 id="लङघर-37"><strong>लिङ्घेरी</strong></h3>
<p>मघवान् धनादिसंपन्न इन्द्रस्तामुक्तप्रकारां दैवीं गिरमाकर्ण्य श्रुत्वाऽतिसमाधानो-पेतान्तःकरणः सन् यत्केवलशुष्कमार्द्रं च न भवति तादृग्वस्तु चिन्तयानः सन् शुष्कार्द्रोभयात्मकं फेनलक्षणमुपायमपश्यद्दृष्टवान् ॥ ४० ॥</p>
<h1 id="नशषकण-नचरदरण-जहर-नमच-शर-"><strong>नशुष्केण नचार्द्रेण जहार नमुचेः शिरः ।</strong></h1>
<h1 id="त-तषटवरमनगण-मलयशचवकरन-वभम--४१-"><strong>तं तुष्टुवुर्मुनिगणा माल्यैश्चावाकिरन् विभुम् ॥ ४१ ॥</strong></h1>
<h3 id="सतयधरमय-38"><strong>सत्यधर्मीया</strong></h3>
<p>शुष्को न भवतीति नशुष्क एवं नचार्द्रः । तथा च श्रुतिः । ‘अपां फेनेन नमुचेः शिर इन्द्रोदवर्तय’ इति नोपधः पुंसि । इनः फेन इति लिङ्गानुशासनव्याख्यानोक्तेः पुल्लिङ्गः फेनशब्दः । तं विभुमिन्द्रम् ॥ ४१ ॥</p>
<h3 id="छलर-37"><strong>छलारी</strong></h3>
<p>उभयात्मकं विवृण्वन्नाह ॥ न शुष्केण न चार्द्रेण फेनेनेति ॥ तथा च श्रुतिः । ‘अपां फेनेन नमुचेः शिर इन्द्रो जहार यत’ इति । माल्यैः पुष्पैर्विभुमिन्द्रमवाकिरन् अभ्यवर्षन् ॥ ४१ ॥</p>
<h3 id="लङघर-38"><strong>लिङ्घेरी</strong></h3>
<p>इन्द्रो न शुष्केण केवलं शुष्कभिन्नेन न चार्द्रेण केवलमार्द्रभिन्नेन च फेनेन नमुचेः शिरो जहार । मुनिगणा विभुं शत्रुहननसमर्थं तमिन्द्रं स्तुवन्तो माल्यैः पुष्पैरवाकिरन् । ‘माल्यं पुष्पे पुष्पदामि्न’ इति नानार्थमुक्तावली ॥ ४१ ॥</p>
<h1 id="गनधरवमखय-जगतरवशववसपरवस-"><strong>गन्धर्वमुख्यौ जगतुर्विश्वावसुपरावसू ।</strong></h1>
<h1 id="दवदनदभय-नदरनरतकय-ननतरमद--४२-"><strong>देवदुन्दुभयो नेदुर्नर्तक्यो ननृतुर्मुदा ॥ ४२ ॥</strong></h1>
<h3 id="सतयधरमय-39"><strong>सत्यधर्मीया</strong></h3>
<p>विश्वावसुश्च परावसुश्च तौ ॥ ४२ ॥</p>
<h3 id="छलर-38"><strong>छलारी</strong></h3>
<p>विश्वावसुपरावसुनामकौ गन्धर्वमुख्यौ गन्धर्वश्रेष्ठौ जगतुर्गायनं चक्रतुः । देव-दुन्दुभयो भेरिणो नेदुः । नर्तक्योऽप्सरस्त्रियो नृत्यं चक्रुः ॥ ४२ ॥</p>
<h3 id="लङघर-39"><strong>लिङ्घेरी</strong></h3>
<p>तदा गन्धर्वेषु मुख्यौ प्रधानौ नाम्ना विश्वावसुः परावसुर्जगतुर्गानं चक्रतुः । देवदुंदुभयो भेर्यो नेदुर्ध्वनिं चक्रुः । नर्तक्योऽप्सरसो मुदा सन्तोषेण नर्तनं चक्रुः ॥ ४२ ॥</p>
<h1 id="अनयऽपयव-परतदवनदवन-वयवगनवरणदय-"><strong>अन्येऽप्येवं प्रतिद्वन्द्वान् वाय्वग्निवरुणादयः ।</strong></h1>
<h1 id="सदयमसरसतरघरमगन-कसरण-यथ--४३-"><strong>सूदयामासुरस्त्रौघैर्मृगान् केसरिणो यथा ॥ ४३ ॥</strong></h1>
<h3 id="सतयधरमय-40"><strong>सत्यधर्मीया</strong></h3>
<p>अन्येऽपि वाय्वग्निवरुणादयः प्रतिद्वन्द्वान् प्रतियोद्धृन् ॥ ४३ ॥</p>
<h3 id="छलर-39"><strong>छलारी</strong></h3>
<p>प्रतिद्वन्द्वान्प्रतिपक्षिणः । केसरिणः सिंहा मृगान्यथा ॥ ४३ ॥</p>
<h3 id="लङघर-40"><strong>लिङ्घेरी</strong></h3>
<p>केसरिणः सिंहा मृगान् यथा तथा वाय्वग्निवरुणादयोऽप्यन्ये देवाः स्वस्व-प्रतिद्वन्द्वान् स्वैर्द्वन्द्वीभूय युद्ध्यतोऽसुरान्सूदयामासुर्हतवन्तः ॥ ४३ ॥</p>
<h1 id="बरहमण-परषत-दवन-दवरषरनरद-नप-"><strong>ब्रह्मणा प्रेषितो देवान् देवर्षिर्नारदो नृप ।</strong></h1>
<h1 id="वरयमस-वबधन-दषटव-दनवसङकषयम--४४-"><strong>वारयामास विबुधान् दृष्ट्वा दानवसङ्क्षयम् ॥ ४४ ॥</strong></h1>
<h3 id="सतयधरमय-41"><strong>सत्यधर्मीया</strong></h3>
<p>देवान् अधुनापि विजिगीषून् विबुधान् नारदो वारयामासेत्यन्वयः ॥४४॥</p>
<h3 id="छलर-40"><strong>छलारी</strong></h3>
<p>दानवानां संक्षयं नाशं दृष्ट्वा ब्रह्मणा चतुर्मुखेन प्रेषितो नारदो दैत्यनाशं दृष्ट्वा देवान्वारयामासेति भावः ॥ ४४ ॥</p>
<h3 id="लङघर-41"><strong>लिङ्घेरी</strong></h3>
<p>हे नृप । तदा ब्रह्मणा चतुर्मुखेन दानवानां संक्षयं दृष्ट्वा देवान्प्रति प्रेषितो देवर्षिर्नारदो विबुधान्देवान्वारयामास युद्धं मा कुरुध्वमित्यवोचत् ॥ ४४ ॥</p>
<h1 id="नरद-उवच"><strong>नारद उवाच–</strong></h1>
<h1 id="भवदभरमत-परपत-नरयणभजशरय-"><strong>भवद्भिरमृतं प्राप्तं नारायणभुजाश्रयैः ।</strong></h1>
<h1 id="शरय-समधत-सरव-उपरमत-वगरहत--४५-"><strong>श्रिया समेधिताः सर्वे उपारमत विग्रहात् ॥ ४५ ॥</strong></h1>
<h3 id="सतयधरमय-42"><strong>सत्यधर्मीया</strong></h3>
<p>यूयं श्रिया समेधितास्ते च न तथेत्युपारमतेति वारयामासेत्यन्वयः</p>
<p>॥ ४५ ॥</p>
<h3 id="छलर-41"><strong>छलारी</strong></h3>
<p>किमिति । श्रिया ऐश्वर्येण समेधिता अभिवृद्धाः । विग्रहाद्युद्धादुपारमत विरमत । कृतकार्यत्वाद्वृथा हिंसां न कुरुतेति भावः ॥ ४५ ॥</p>
<h3 id="लङघर-42"><strong>लिङ्घेरी</strong></h3>
<p>तदेव निमित्तकथनपूर्वं विशदयति ॥ भवद्भिरिति ॥ हे देवा नारायण-भुजाश्रयैर्भवद्भिरमृतं प्राप्तम् । भवन्तः श्रिया संपदा समेधिता अत्यभिवृद्धाश्चातः सर्वे यूयं विग्रहात्कलहादुपारमत शान्ता भवतेति ॥ ४५ ॥</p>
<h1 id="शरशक-उवच-2"><strong>श्रीशुक उवाच–</strong></h1>
<h1 id="सयमय-मनयसरमभ-मनयनत-मनरवच-"><strong>संयम्य मन्युसंरम्भं मानयन्तो मुनेर्वचः ।</strong></h1>
<h1 id="सगयमननचररयय-सरव-तरवषटपम--४६-"><strong>संगीयमानानुचरैर्ययुः सर्वे त्रिविष्टपम् ॥ ४६ ॥</strong></h1>
<h3 id="पदरतनवल-14"><strong>पदरत्नावली</strong></h3>
<p>ते च अनुचरैः संगीयमाना इत्यर्थः । संरम्भं द्वेषोद्रेकम् ॥ ४७ ॥</p>
<p>॥ इति श्रीमद्भागवतटीकायां विजयध्वजतीर्थभिक्षुकृतायाम्</p>
<p>अष्टमस्कन्धे दशमोऽध्यायः ॥</p>
<h3 id="सतयधरमय-43"><strong>सत्यधर्मीया</strong></h3>
<p>मुनेः । मुनिस्तु सर्वविद्यानां ब्रह्मेत्युक्तेर्ब्रह्मणो नारदस्य च । मन्युसंरम्भं कोपोद्रेकम् । सङ्गीयमानानुचरैः सङ्गीयमाना अनुचरा भटास् तैः ॥ ४६ ॥</p>
<h3 id="छलर-42"><strong>छलारी</strong></h3>
<p>मन्युसंरम्भं द्वेषोद्रेकं संयम्य निगृह्य त्रिविष्टपं स्वर्गं ययुः ॥ ४६ ॥</p>
<h3 id="लङघर-43"><strong>लिङ्घेरी</strong></h3>
<p>देवा मुनेर्नारदस्य वचो बहुमानयन्तः स्वेषामसुरेषु मन्युं सरंभं कोपाटोपं संयम्य निगृह्यानुचरैर्गन्धर्वैः सङ्गीयमानाः सन्तः सर्वे त्रिविष्टपं स्वर्गं ययुः प्रापुः । मन्युः क्रोधे क्रतौ दैन्ये । ‘सुरलोको द्यौ दिवो द्वे स्त्रियां क्लीबे त्रिविष्टपम्’ इति चामरः ॥ ४६ ॥</p>
<h1 id="यऽवशषट-रण-तसमन-नरदनमतन-त-"><strong>येऽवशिष्टा रणे तस्मिन् नारदानुमतेन ते ।</strong></h1>
<h1 id="बल-वपननमदय-असतगरमपगमन--४७-"><strong>बलिं विपन्नमादाय अस्तंगिरिमुपागमन् ॥ ४७ ॥</strong></h1>
<h3 id="सतयधरमय-44"><strong>सत्यधर्मीया</strong></h3>
<p>विपन्नं शीर्णाङ्गम् ॥ ४७ ॥</p>
<h3 id="छलर-43"><strong>छलारी</strong></h3>
<p>नारदस्यानुमतेनानुज्ञया येऽवशिष्टा हतावशिष्टास्ते दैत्या विपन्नं मृतं बलिमुपादायास्तं गिरिं प्रापुः ॥ ४७ ॥</p>
<h3 id="लङघर-44"><strong>लिङ्घेरी</strong></h3>
<p>तस्मिन्देवासुररणे येऽसुरा अवशिष्टास्ते नारदसंमत्या विपन्नमापद्गतं बलिमादायास्तपर्वतं गताः ॥ ४७ ॥</p>
<h1 id="ततरवनषटवयवन-वदयमनशरधरन१-"><strong>तत्राविनष्टावयवान् विद्यमानशिरोधरान्१ ।</strong></h1>
<h1 id="उशन-जवयमस-सञजवनय-सववदयय--४८-"><strong>उशना जीवयामास सञ्जीविन्या स्वविद्यया ॥ ४८ ॥</strong></h1>
<h3 id="सतयधरमय-45"><strong>सत्यधर्मीया</strong></h3>
<p>अविनष्टा अवयवा येषां ते तान् । विद्यमानशिरोधरांश्चोशना सञ्जीविन्या जीवयामास । सावयवान्सशिरोधरांश्च गतासूनुशना सञ्जीवयामास तथैवावयवसद्भावान्न विशल्य-करण्यादिकृत्यमिति भावः । स्वविद्यया मन्त्रेण चेति केचित् । न च शुक्रेणोज्जीवितास्ते तु पुनस्तेनैव पातिता इत्यतीततात्पर्ये सञ्जीविन्या अनुक्तत्वात्तद्विरोध इति वाच्यम् । तत्र मुख्यस्य शुक्रमात्रस्योपादानं नोपायोपन्यास उपायस्याप्यत्रोक्तिरिति तंत्रे तान्तयन्ति । सञ्जीविनी स्वविद्यैव तयेति वा ॥ ४८ ॥</p>
<h3 id="छलर-44"><strong>छलारी</strong></h3>
<p>तत्र युद्धभूमौ । अविनष्टा अवयवा हस्तपादादयो येषां तान् । भिद्यमानाः शिरोधराः कन्धरा येषां तान्मृतान् दैत्यान् संजीविनीनामिकयोशनाः शुक्राचार्यो जीवयामास</p>
<p>॥ ४८ ॥</p>
<h3 id="लङघर-45"><strong>लिङ्घेरी</strong></h3>
<p>तत्रास्तपर्वते उशनाः शुक्रः सञ्जीविन्याख्यविद्यया अविनष्टावयवान्विद्य मान-शिरोधरानसुरान् उज्जीवयामास प्राणधारिणोऽकरोत् । ‘उशना भार्गवः कविः’ इत्यमरः ॥ ४८ ॥</p>
<h1 id="बलशचशनस-सपषट-परतयपनननदरयसमत-"><strong>बलिश्चोशनसा स्पृष्टः प्रत्यापन्नेन्द्रियस्मृतिः ।</strong></h1>
<h1 id="परजतऽप-नखदयललकततववचकषण--४९-"><strong>पराजितोऽपि नाखिद्यल्लोकतत्वविचक्षणः ॥ ४९ ॥</strong></h1>
<p>॥ इति श्रीमद्भागवतेऽष्टमस्कन्धे दशमोऽध्यायः ॥</p>
<h3 id="सतयधरमय-46"><strong>सत्यधर्मीया</strong></h3>
<p>प्रत्यापन्ना प्रत्यागता । इन्द्रियेषु स्मृतिर्यस्येन्द्रियाणि स्मृतिर्वा यस्य सः । विपन्नमित्यस्य मृतिमिति व्याकरणं, स्पृष्टः प्रत्यापन्नेन्द्रियस्मृतिरित्युत्तरास्वारस्यस्वारस्यकम् । लोकैर्ज्ञानिभिर्यत्तत्वमिति निश्चितं तत्र लोकतत्त्वे ज्ञानिरहस्यप्रमेये विचक्षणः कुशल इति । पराजितोऽपि । नाखिद्यत्खेदवान्नाभूत् ॥ ४९ ॥</p>
<p>॥ इति श्रीसत्यधर्मयतिकृतायां भागवतटिप्पण्याम्</p>
<p>अष्टमस्कन्धे दशमोऽध्यायः ॥ ८–१० ॥</p>
<h3 id="छलर-45"><strong>छलारी</strong></h3>
<p>प्रत्यापन्नानि पुनः प्राप्तानीन्द्रियाणि स्मृतिश्च येन सः । लोकस्य ज्ञानिनस्तत्त्वे मते विचक्षणो जयपराजयादेर्भगवदधीनत्वज्ञानीत्यर्थः । यतोऽतो नाखिद्यदित्यर्थः ॥ ४९ ॥</p>
<p>॥ इति श्रीछलारी शेषाचार्यकृतायां श्रीभागवतटिप्पण्याम्</p>
<p>अष्टमस्कन्धे दशमोऽध्यायः ॥ ८–१० ॥</p>
<h3 id="लङघर-46"><strong>लिङ्घेरी</strong></h3>
<p>तत्र बलिरसुर उशनसा शुक्रेण स्पृष्टः सन् पुनः प्राप्तेन्द्रियशक्तिः स्मृत्यादिमान्सन् यतः स्वयं लोकतत्त्वे जनस्थितौ विचक्षण ईश्वरपराधीनत्वादिविवेकवानत इन्द्रेण पराजितोऽपि खेदं नाकरोत् । ४९ ॥</p>
<p>**॥ इति श्रीलिङ्घेरी श्रीनिवासाचार्यकृतायां श्रीभागवतटिप्पण्यां **</p>
<p><strong>अष्टमस्कन्धे दशमोऽध्यायः ॥ ८–१० ॥</strong></p>

  </div>
</article>


        

        



    <aside class="card border noPrint" id="section-tree-item-bhAgavatam_madhva-tAtparya-nirNayaH_sarva-prastutiH_08_aShTamaskandhaH_10_dashamo-dhyAyaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/10_dashamo-dhyAyaH/">१० दशमोऽध्यायः </a>
            <a data-toggle="collapse" href="#section-tree-item-body-bhAgavatam_madhva-tAtparya-nirNayaH_sarva-prastutiH_08_aShTamaskandhaH_10_dashamo-dhyAyaH_md" role="button" aria-expanded="false" aria-controls="section-tree-item-body-bhAgavatam_madhva-tAtparya-nirNayaH_sarva-prastutiH_08_aShTamaskandhaH_10_dashamo-dhyAyaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_madhva-tAtparya-nirNayaH_sarva-prastutiH_08_aShTamaskandhaH_10_dashamo-dhyAyaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १० दशमोऽध्यायः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
