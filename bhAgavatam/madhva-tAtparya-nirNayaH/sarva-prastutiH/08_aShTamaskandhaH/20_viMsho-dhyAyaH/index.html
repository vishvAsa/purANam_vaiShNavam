<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | २० विंशोऽध्यायः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="२० विंशोऽध्यायः">
  <meta property="og:description" content="स तं समीक्ष्याब्जभवो नखेन्दुभिर्हृतस्वधामद्युतिरावृतोऽभ्यगात् ॥ अथ विंशोऽध्यायः ॥
श्रीशुक उवाच– स तं समीक्ष्याब्जभवो नखेन्दुभिर्हृतस्वधामद्युतिरावृतोऽभ्यगात् । मरीचिमिश्रा ऋषयो बृहद्व्रताः सनन्दनाद्या नरदेव योगिनः ॥ १ ॥ पदरत्नावली सर्वस्वापहरणेऽपि भगवद्भक्तस्याण्वपि मनोदुःखं न स्यादिति दर्शयितु-मुत्तराध्यायारम्भः । तत्रादौ ब्रह्मणोऽतिथेरागमने पादार्चनादिगार्हस्थ्यधर्मप्रदर्शनप्रकारं वक्ति- स तमिति ॥ हता स्वधाम्नः सत्यनाम्नो द्युतिर्यस्य स तथा । नखेन्दुभिः, हरेरिति शेषः । आवृतः, परिवारैरिति शेषः । अभ्यगात्, पादप्रदेशमिति शेषः ॥ १ ॥
सत्यधर्मीया बलेरनवलेपिनः न सर्वलोपेऽपि कोपो नापि तापोऽन्तरभूद्भूदेव स्वभाव-भक्तत्वादेवेति दर्शयितुमुत्तराध्यायः । तत्रादौ स्वलोकं प्रत्यागतस्यातिथेर्भगवतो विधिर्गृहस्थधर्मं सत्किमार्पिपदित्यतो दर्शयति ॥ स इति ॥ नखेन्दुभिर्नखामृतमयूखैर् हृता स्वधाम्नः सत्या-ख्यस्य द्युतिः कान्तिर्यस्य सोऽब्जभवः पद्मभूः । तं पादं समीक्ष्य । हे नरदेव मरीचिमिश्राः । तत्सहिता बृहद्व्रता बृहन्महद्व्रतं येषां ते तथा । सनन्दनाद्या योगिनश्च तैरावृतोऽप्यभीष्टदत्वेन प्रार्थितोऽप्यभ्यगात् । य आवृतो नरा देवाश्च योगिनश्चेति वा । आवृतो नखेन्दुभिराच्छादित इत्यपि योजयन्ति । आवृतः परिवारैरिति शेष इत्यपि ॥ १ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="२० विंशोऽध्यायः">
  <meta itemprop="description" content="स तं समीक्ष्याब्जभवो नखेन्दुभिर्हृतस्वधामद्युतिरावृतोऽभ्यगात् ॥ अथ विंशोऽध्यायः ॥
श्रीशुक उवाच– स तं समीक्ष्याब्जभवो नखेन्दुभिर्हृतस्वधामद्युतिरावृतोऽभ्यगात् । मरीचिमिश्रा ऋषयो बृहद्व्रताः सनन्दनाद्या नरदेव योगिनः ॥ १ ॥ पदरत्नावली सर्वस्वापहरणेऽपि भगवद्भक्तस्याण्वपि मनोदुःखं न स्यादिति दर्शयितु-मुत्तराध्यायारम्भः । तत्रादौ ब्रह्मणोऽतिथेरागमने पादार्चनादिगार्हस्थ्यधर्मप्रदर्शनप्रकारं वक्ति- स तमिति ॥ हता स्वधाम्नः सत्यनाम्नो द्युतिर्यस्य स तथा । नखेन्दुभिः, हरेरिति शेषः । आवृतः, परिवारैरिति शेषः । अभ्यगात्, पादप्रदेशमिति शेषः ॥ १ ॥
सत्यधर्मीया बलेरनवलेपिनः न सर्वलोपेऽपि कोपो नापि तापोऽन्तरभूद्भूदेव स्वभाव-भक्तत्वादेवेति दर्शयितुमुत्तराध्यायः । तत्रादौ स्वलोकं प्रत्यागतस्यातिथेर्भगवतो विधिर्गृहस्थधर्मं सत्किमार्पिपदित्यतो दर्शयति ॥ स इति ॥ नखेन्दुभिर्नखामृतमयूखैर् हृता स्वधाम्नः सत्या-ख्यस्य द्युतिः कान्तिर्यस्य सोऽब्जभवः पद्मभूः । तं पादं समीक्ष्य । हे नरदेव मरीचिमिश्राः । तत्सहिता बृहद्व्रता बृहन्महद्व्रतं येषां ते तथा । सनन्दनाद्या योगिनश्च तैरावृतोऽप्यभीष्टदत्वेन प्रार्थितोऽप्यभ्यगात् । य आवृतो नरा देवाश्च योगिनश्चेति वा । आवृतो नखेन्दुभिराच्छादित इत्यपि योजयन्ति । आवृतः परिवारैरिति शेष इत्यपि ॥ १ ॥">
  <meta itemprop="wordCount" content="9000">
  <meta name="twitter:card" content="summary">
  <meta name="twitter:title" content="२० विंशोऽध्यायः">
  <meta name="twitter:description" content="स तं समीक्ष्याब्जभवो नखेन्दुभिर्हृतस्वधामद्युतिरावृतोऽभ्यगात् ॥ अथ विंशोऽध्यायः ॥
श्रीशुक उवाच– स तं समीक्ष्याब्जभवो नखेन्दुभिर्हृतस्वधामद्युतिरावृतोऽभ्यगात् । मरीचिमिश्रा ऋषयो बृहद्व्रताः सनन्दनाद्या नरदेव योगिनः ॥ १ ॥ पदरत्नावली सर्वस्वापहरणेऽपि भगवद्भक्तस्याण्वपि मनोदुःखं न स्यादिति दर्शयितु-मुत्तराध्यायारम्भः । तत्रादौ ब्रह्मणोऽतिथेरागमने पादार्चनादिगार्हस्थ्यधर्मप्रदर्शनप्रकारं वक्ति- स तमिति ॥ हता स्वधाम्नः सत्यनाम्नो द्युतिर्यस्य स तथा । नखेन्दुभिः, हरेरिति शेषः । आवृतः, परिवारैरिति शेषः । अभ्यगात्, पादप्रदेशमिति शेषः ॥ १ ॥
सत्यधर्मीया बलेरनवलेपिनः न सर्वलोपेऽपि कोपो नापि तापोऽन्तरभूद्भूदेव स्वभाव-भक्तत्वादेवेति दर्शयितुमुत्तराध्यायः । तत्रादौ स्वलोकं प्रत्यागतस्यातिथेर्भगवतो विधिर्गृहस्थधर्मं सत्किमार्पिपदित्यतो दर्शयति ॥ स इति ॥ नखेन्दुभिर्नखामृतमयूखैर् हृता स्वधाम्नः सत्या-ख्यस्य द्युतिः कान्तिर्यस्य सोऽब्जभवः पद्मभूः । तं पादं समीक्ष्य । हे नरदेव मरीचिमिश्राः । तत्सहिता बृहद्व्रता बृहन्महद्व्रतं येषां ते तथा । सनन्दनाद्या योगिनश्च तैरावृतोऽप्यभीष्टदत्वेन प्रार्थितोऽप्यभ्यगात् । य आवृतो नरा देवाश्च योगिनश्चेति वा । आवृतो नखेन्दुभिराच्छादित इत्यपि योजयन्ति । आवृतः परिवारैरिति शेष इत्यपि ॥ १ ॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/madhva-tAtparya-nirNayaH\/sarva-prastutiH\/08_aShTamaskandhaH\/20_viMsho-dhyAyaH\/".replace(basePath, "/");
  pageVars.pageParams = {};
  pageVars.pageSource = "bhAgavatam\/madhva-tAtparya-nirNayaH\/sarva-prastutiH\/08_aShTamaskandhaH\/20_viMsho-dhyAyaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> २० विंशोऽध्यायः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="२० विंशोऽध्यायः">२० विंशोऽध्यायः</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="स-त-समकषयबजभव-नखनदभरहतसवधमदयतरवतऽभयगत">स तं समीक्ष्याब्जभवो नखेन्दुभिर्हृतस्वधामद्युतिरावृतोऽभ्यगात्</h2>
<p><strong>॥ अथ विंशोऽध्यायः ॥</strong></p>
<h1 id="शरशक-उवच"><strong>श्रीशुक उवाच–</strong></h1>
<h1 id="स-त-समकषयबजभव-नखनदभरहतसवधमदयतरवतऽभयगत-"><strong>स तं समीक्ष्याब्जभवो नखेन्दुभिर्हृतस्वधामद्युतिरावृतोऽभ्यगात् ।</strong></h1>
<h1 id="मरचमशर-ऋषय-बहदवरत-सननदनदय-नरदव-यगन--१-"><strong>मरीचिमिश्रा ऋषयो बृहद्व्रताः सनन्दनाद्या नरदेव योगिनः ॥ १ ॥</strong></h1>
<h3 id="पदरतनवल"><strong>पदरत्नावली</strong></h3>
<p>सर्वस्वापहरणेऽपि भगवद्भक्तस्याण्वपि मनोदुःखं न स्यादिति दर्शयितु-मुत्तराध्यायारम्भः । तत्रादौ ब्रह्मणोऽतिथेरागमने पादार्चनादिगार्हस्थ्यधर्मप्रदर्शनप्रकारं वक्ति- स तमिति ॥ हता स्वधाम्नः सत्यनाम्नो द्युतिर्यस्य स तथा । नखेन्दुभिः, हरेरिति शेषः । आवृतः, परिवारैरिति शेषः । अभ्यगात्, पादप्रदेशमिति शेषः ॥ १ ॥</p>
<h3 id="सतयधरमय"><strong>सत्यधर्मीया</strong></h3>
<p>बलेरनवलेपिनः न सर्वलोपेऽपि कोपो नापि तापोऽन्तरभूद्भूदेव स्वभाव-भक्तत्वादेवेति दर्शयितुमुत्तराध्यायः । तत्रादौ स्वलोकं प्रत्यागतस्यातिथेर्भगवतो विधिर्गृहस्थधर्मं सत्किमार्पिपदित्यतो दर्शयति ॥ स इति ॥ नखेन्दुभिर्नखामृतमयूखैर् हृता स्वधाम्नः सत्या-ख्यस्य द्युतिः कान्तिर्यस्य सोऽब्जभवः पद्मभूः । तं पादं समीक्ष्य । हे नरदेव मरीचिमिश्राः । तत्सहिता बृहद्व्रता बृहन्महद्व्रतं येषां ते तथा । सनन्दनाद्या योगिनश्च तैरावृतोऽप्यभीष्टदत्वेन प्रार्थितोऽप्यभ्यगात् । य आवृतो नरा देवाश्च योगिनश्चेति वा । आवृतो नखेन्दुभिराच्छादित इत्यपि योजयन्ति । आवृतः परिवारैरिति शेष इत्यपि ॥ १ ॥</p>
<h3 id="छलर"><strong>छलारी</strong></h3>
<p>उरुक्रमस्याङ्घ्रिः सत्यलोकं गत इत्युक्तम् । ततः किं वृत्तमित्यतो ब्राह्मणोऽ-तिथेरागमने पादार्चनादिगार्हस्थ्यधर्मप्रदर्शनप्रकारं वक्ति ॥ स इति ॥ अब्जभवः स ब्रह्मा सत्यलोकं प्राप्तं पादं समीक्ष्याभ्यगात् । पादप्रदेशमिति शेषः । कथम्भूतोऽब्जभवः । हरेरङ्घ्रेर्नखा इवेन्दवश्चन्द्रास्तैर्हता तिरस्कृता स्वधाम्नः सत्यलोकस्य द्युतिर्यस्य सः । स्वयं च तैर्नखेन्दु-भिरावृतश् छन्नः । परिवारैरावृत इति वा ॥ १ ॥</p>
<h3 id="लङघर"><strong>लिङ्घेरी</strong></h3>
<p>अत्रापि हरौ भक्तिजननाय तदवतारत्रिविक्रमस्य ब्रह्मादिदेवपूज्यता महिमो-च्यते । तत्रादौ ब्रह्मागमनप्रकारः । हे नरदेव परीक्षिद्राज । अब्जभवो हरिनाभिकमलोत्पन्न-श्चतुर्मुखस्त्रिविक्रमस्य नखलक्षणचन्द्रकान्त्याऽपहृतस्वाश्रयभूतसत्यलोककान्तिः सन् तं त्रिविक्रमं दृष्ट्वा तत्पूजार्थं स्वसेवकैर्देवैः सहितः सन् त्रिविक्रमपादसमीपमगात् । बृहद्व्रतं भगवदुपासनादि येषां ते मरीचिप्रधाना ऋषयः सनन्दनाद्या योगिनश्चागुः ॥ १ ॥</p>
<h1 id="वदपवद-नयम-यमनवतसतरकतहसङगपरणसहत-"><strong>वेदोपवेदा नियमा यमान्वितास्तर्केतिहासाङ्गपुराणसंहिताः ।</strong></h1>
<h1 id="य-चपर-यगसमरदपतजञनगनन-रनधतकरमकलमष-"><strong>ये चापरे योगसमीरदीपितज्ञानाग्निना रन्धितकर्मकल्मषाः ।</strong></h1>
<h1 id="ववनदर-यतसमरणनभवत-सवयमभव-धम-गत-अकरमकम--२-"><strong>ववन्दिरे यत्स्मरणानुभावतः स्वायम्भुवं धाम गता अकर्मकम् ॥ २ ॥</strong></h1>
<h3 id="पदरतनवल-1"><strong>पदरत्नावली</strong></h3>
<p>यस्य हरेः स्मरणानुभावः निरन्तरोपास्तिप्रभावस्तस्मात् । ‘अनुभावः प्रभावे स्यान्निश्चये भावसूचके’ इति यादवः । स्वायम्भुवं स्वयम्भुवो ब्रह्मणो विद्यमानं धाम गृहं सत्यलोकं गता मरीचिप्रधानास्तस्य अकर्मणा ज्ञानेन प्राप्यं यत् तत्पदं ववन्दिर इत्यन्वयः</p>
<p>॥ २ ॥</p>
<h3 id="सतयधरमय-1"><strong>सत्यधर्मीया</strong></h3>
<p>वेदा मूलराशय उपवेदा अवान्तरवेदा उभयत्राप्यभिमानिनः । यमैरन्विता नियमाश्च । तर्को ब्रह्मतर्कः । इतिहासा भारतादयः पुरावृत्ता वा । अङ्गानि शिक्षाकल्पादीनि । पुराणसंहिताः पञ्चरात्रादयः । ये चान्ये । योगः समाध्यादिः स एव समीरो वायुस्तेन दीपित उज्वलो ज्ञानरूपोऽग्निस्तेन । रन्धितम् । योगरन्धितेत्यत्र विवृतम् । दग्धं कर्मकल्मषं कल्मषं कर्म दुष्कर्म येषां ते । कर्मप्राप्यदुष्फलं वा येषां ते तथा । न केवलं स्वसमाधिरेव कारणमपि तु इदं मुख्यमित्याह ॥ यदिति ॥ यस्य हरेर्यत्स्मरणं निरन्तरचिन्तनं तस्यानुभावः प्रभावो माहात्म्यं तस्मात् । ‘अनुभावः प्रभावे स्यात्’ इति विश्वयादवौ । स्वयम्भुवो विधेरिदं स्वायम्भुवं धाम गृहं गता ये मरीचिमुखास्ते । अकर्मकं कर्मप्राप्यं न ज्ञानप्राप्यो यः पादस्तम् । अकर्मप्राप्यं कं मोक्षसुखं यस्मादिति वा । ज्ञानेनैव तदुत्तरानिति वचनादकर्मकमिति धामविशेषणं वा । ववन्दिरे इत्येकान्वयः । अथवा ये मरीचिमिश्राः सनन्दनाद्या योगिनस्तैरावृत इति तन्मात्रं खण्डान्वयः । वेदोपवेदादयो ये स्वायम्भुवं धाम गतास्ते ववन्दिर इति पृथगन्वयो वेति ज्ञेयम्</p>
<p>॥ २ ॥</p>
<h3 id="छलर-1"><strong>छलारी</strong></h3>
<p>हे नरदेव राजन् । मरीचिमुख्या ऋषयो बृहद्वृतं येषां ते सनन्दनाद्या योगिनः सनकाद्याश्च तथा वेदा मूलवेदाभिमानिन उपदेवा अवान्तरवेदाभिमानिनो यमैरन्विता नियमास्तर्का ब्रह्मशास्त्रमितिहासा भारतादयोऽङ्गानि शिक्षादीनि पुराणानि सहिताः पञ्चरात्रागमश्चैतदभिमानि-नश्च । ये चापरेऽन्ये योग एव योगाभ्यास एव समीरो वायुस्तेन दीपितं ज्ञानमेवाग्निस्तेन रन्धितं दग्धं कर्मकल्मषं कर्मफलं येषां ते तथोक्ताः । यस्याङ्घ्रेः स्मरणस्यानुभावतः सामर्थ्यात्स्वयंभुवो ब्रह्मण इदं स्वायंभुवं धाम सत्यलोकं गताः प्रापुः । ते च सर्वेऽकर्मकं कर्मणाऽप्राप्यं किन्तु ज्ञानेनैव प्राप्यं तं हरेरङ्घ्रिं प्राप्य ववन्दिर इति श्लोकद्वयस्यान्वयः ॥ २ ॥</p>
<h3 id="लङघर-1"><strong>लिङ्घेरी</strong></h3>
<p>तथा ऋगादिवेदाभिमानिन आयुर्वेदधनुर्वेदगान्धर्वार्थशास्त्राभिधोपवेदाद्यभिमानिनो यमनियमाभिमानिसहिताः, ब्रह्मतर्कभारतपञ्चरात्रागममूलरामायणाख्येतिहासशिक्षाकल्पव्याकरण- च्छन्दोज्योतिषनिरुक्ताभिधांगाष्टादशपुराण संहिताद्यभिमानिनश्च येऽपरे ध्यानलक्षणयोगाख्यवायुना प्रज्वलितज्ञानाग्निना भस्मीकृतदुष्कर्मतज्जन्यपापाः केचनाधिकारिणोऽगुः । त इमे यस्य त्रिविक्र-मस्य स्मरणसामर्थ्यात्कर्मभिन्नज्ञानप्राप्यं दुष्कर्मरहितं चतुर्मुखाश्रयं सत्यलोकं गतास् तं विक्रमं ववन्दिरे नमस्कृतवन्तः स्तुतवन्तश्च । अनुभावः प्रभावे स्यान्निश्चये भावसूचक इति यादवः</p>
<p>॥ २ ॥</p>
<h1 id="अथङघरय-परननमतय-वषणरपहरत-पदमभवऽरहणदकम-"><strong>अथाङ्घ्रये प्रोन्नमिताय विष्णोरुपाहरत् पद्मभवोऽर्हणोदकम् ।</strong></h1>
<h1 id="समरचय-भकतयऽभयगणचछचशरव-यननभपङकरहसमभव-सवयम--३-"><strong>समर्च्य भक्त्याऽभ्यगृणाच्छुचिश्रवा यन्नाभिपङ्केरुहसम्भवः स्वयम् ॥ ३ ॥</strong></h1>
<h3 id="पदरतनवल-2"><strong>पदरत्नावली</strong></h3>
<p>यस्य हरेस् तस्य विष्णोः ॥ ३ ॥</p>
<h3 id="सतयधरमय-2"><strong>सत्यधर्मीया</strong></h3>
<p>अथ वन्दनानन्तरम् । विष्णोरङ्घ्रये प्रोन्नमितायोर्ध्वीकृततलाय पद्मभवोऽ-र्हणोदकमवनेजनाद्युपयुक्तं जलमुपाहरत् । आहृत्य भक्त्या समभ्यर्च्य यः शुचिश्रवास्तमभ्य-गृणादस्तौषीत् । पद्मभव इत्युक्तं स्वयमेव ग्रन्थकृद्विवृणोति ॥ यन्नाभिपङ्केरुहसम्भवः स्वयमिति । पङ्केरुहं तामरसम् । पङ्केरुहं तत्पुरुषे कृतीत्यलुक् । शुचिश्रवा इति पद्मभवविशेषणं वा ॥३॥</p>
<h3 id="छलर-2"><strong>छलारी</strong></h3>
<p>प्रोन्नमितायोर्ध्वमुख्याय विष्णोरङ्घ्रयेऽर्हणोदकं पादप्रक्षालनोदकं जलं पद्मभव उपाहरदानिनाय । शुचिः शुद्धं श्रवः कीर्तिर्यस्य सः स्वयं ब्रह्मा यस्य हरेर्नाभिपङ्केरुहान्नाभिक-मलात्सम्भवः सम्भूतस्तस्याङ्घ्रिं तेनोदकेन भक्त्या समभ्यर्च्य प्रक्षालनादिभिः पूजयित्वाऽभ्य-गृणादस्तौत् ॥ ३ ॥</p>
<h3 id="लङघर-2"><strong>लिङ्घेरी</strong></h3>
<p>अथ पद्मभवश्चतुर्मुखः प्रोन्नमितायोर्ध्वमभिवृद्धाय विष्णोरंघ्रये पादायार्हणस्य पूजनस्य साधनमुदकमुपाहरदानीतवान् । स्वयं चतुर्मुखो यस्य नाभिकमलादुत्पन्नो यदनुग्रहा-च्छुद्धकीर्तिश्च स तं भगवन्तं त्रिविक्रमं भक्त्या समभ्यर्च्याभ्यगृणादस्तौत् ॥ ३ ॥</p>
<h1 id="धत-कमणडलजल-तदरकरमसय"><strong>धातुः कमण्डलुजलं तदुरुक्रमस्य</strong></h1>
<h1 id="पदवनजनपवतरतय-नरनदर-"><strong>पादावनेजनपवित्रतया नरेन्द्र ।</strong></h1>
<h1 id="सवरधनयभननभस-स-पतत-नमरषट"><strong>स्वर्धुन्यभून्नभसि सा पतती निमार्ष्टि</strong></h1>
<h1 id="लकतरय-भगवत-वशदव-करत--४-"><strong>लोकत्रयं भगवतो विशदेव कीर्तिः ॥ ४ ॥</strong></h1>
<h3 id="पदरतनवल-3"><strong>पदरत्नावली</strong></h3>
<p>तत् कमण्डलुजलं स्वर्धुनी स्वर्गङ्गा नदी अभूत् । निमार्ष्टि शुद्धं करोति</p>
<p>॥ ४ ॥</p>
<h3 id="सतयधरमय-3"><strong>सत्यधर्मीया</strong></h3>
<p>धातुर्विधातुः कमण्डलुजलं यत्तदेव उरुक्रमस्य पादावनेजनजलजाता या पवित्रता तया स्वर्धुनी स्वर्गङ्गाऽभूत् । नभसि पतती पतन्ती लोकत्रयं निमार्ष्टि शोधयति । सा कथमभादित्यत आह ॥ भगवतो विशदा कीर्तिरिवेति ॥ सा यथा पाण्डुरा तथेति । तेन देवस्य किमित्यतोऽप्याह । लोकत्रयं भगवतः कीर्तिरेवैषा सैवाविशत् । विवेशेति वा । यत्कमण्डलुजलं विशदे क्षीरमाधुर्ये या कीर्तिस्तां निमार्ष्टि मार्जयति । तदपेक्षया माधुर्यमिति भावः । यथोक्तं सुधायाम् । ‘विशदं क्षीरमाधुर्यं यत्स्थिरमाज्यस्य तीक्ष्णकम्’ इति । धुनोति वेतसादीनि इति धुनी, क्विप् पृषोदरादिर्नुक् । ‘तटिनी ह्रादिनी धुनी’ इत्यमरः । वेर् गरुडस्य शमिव शं यस्य । तत्समत्वाद्विशश्चासौ देवो महादेवश्च तस्य कीर्तिर्यया वा सेति वा स्वर्धुनी-विशेषणम् । जलं तु बहिरावरणवारि । प्रपञ्चितः पञ्चमे प्रकारोऽयमनुसन्धेयः । विशदे क्षीर-माधुर्येऽवकीर्तिरप्रसादो येन जलमाधुर्येण तज्जलमिति वा । ‘कीर्तिः प्रसादे यशसो विस्तारे कर्दमेऽपि च’ इति विश्व इति वा ॥ ४ ॥</p>
<h3 id="छलर-3"><strong>छलारी</strong></h3>
<p>उरुक्रमस्य पादयोरवनेजनेन पादप्रक्षालनेन पवित्रतया तद्धातुः कमण्डलुजलं स्वर्धुनी स्वर्गनद्यभूत् । नभस्यन्तरिक्षे पतती सा स्वर्गनदी लोकत्रयं निर्माष्टि पवित्रयति । केव । भगवतो विशदा निर्मला कीर्तिरिव ॥ ४ ॥</p>
<h3 id="लङघर-3"><strong>लिङ्घेरी</strong></h3>
<p>हे नरेन्द्र । धातुश्चतुर्मुखस्य कमण्डलुजलमुरुक्रमस्य त्रिविक्रमस्य पादप्रक्षालनेन पवित्रतया स्वर्गनदी बभूव । सा नभस्यन्तरिक्षे पतन्ती सती भगवतो निर्मला कीर्तिरिव पवित्र-करतया भूर्भुवःस्वर्लक्षणलोकत्रयजनं शुद्धीकरोति ॥ ४ ॥</p>
<h1 id="बरहमदय-लकनथ-सवनथय-समदत-"><strong>ब्रह्मादयो लोकनाथाः स्वनाथाय समादृताः ।</strong></h1>
<h1 id="सनग-बलमजहररसङकषपततमभतय१--५-"><strong>सानुगा बलिमाजह्रुरसङ्क्षिप्तात्मभूतये१ ॥ ५ ॥</strong></h1>
<h3 id="पदरतनवल-4"><strong>पदरत्नावली</strong></h3>
<p>असङ्क्षिप्ता सङ्कोचरहिता अपरिमिता आत्मभूतिः स्वरूपश्रीर्येन स तथा तस्मै । ‘भूतिः श्रीर्जन्मभस्मनि’ इति च ॥ ५ ॥</p>
<h3 id="सतयधरमय-4"><strong>सत्यधर्मीया</strong></h3>
<p>ब्रह्मादयो लोकनाथाः स्वनाथाय स्वस्वामिने स्वप्रार्थ्याय वा । सानुगाः सभृत्याः । सानुं सानु वा पर्वतृङ्गं वा वात्यां वा केवलमवनिं वा गच्छन्तीति तप आद्यर्थं ते तथा । ‘सानु शृृङ्गे बुधे मार्गे वात्यायां पल्लवेऽवनौ’ इति विश्वः । ‘स्तुः प्रस्तः सानु न स्त्रियाम्’ इत्यमरः । पूर्वोदीरिता मरीच्यादयः समादृताः सम्यग्भक्तियुक्ताः । ‘आदरो भजनं भक्तिः’ इति गीताभाष्योक्तेः । हे सम सह रमेति आदृता । असंक्षिप्तात्मभूतयेऽसंक्षिप्ताऽस-कुञ्चिता आत्मभूतिः स्वरूपश्रीर्यस्य तस्मै । ‘भूतिः श्रीजन्मभस्मसु’ इति यादवः । बलिं पूजासाधनं वस्तु, आजह्रुरानीतवन्तः । असंक्षिप्ता स्वस्वयोग्यतानुसारेण पूर्णा आत्मभूतिः स्वसंपत्तदर्थमिति वा । असंक्षिप्ता विद्यया जन्मनेत्यादि सर्वप्रकारेणेत्यसङ्कुचिताऽऽत्मभूतिः स्वोत्पत्तिर्येन तस्मा इति वा ॥ ५ ॥</p>
<h3 id="छलर-4"><strong>छलारी</strong></h3>
<p>लोकनाथा ब्रह्मादयः समादृताः सम्यगादरवन्तः सानुगाः सपरिवारा असंक्षिप्ता असंकुचिता अपरिमिताऽऽत्मभूतिः स्वरूपश्रीर् यस्य तस्मै । ‘भूतिः श्रीर्जन्मभस्मसु’ इति । संक्षिप्तात्मविभूतये इति पाठे संक्षिप्तोपसंहृताऽऽत्मविभूतिरात्मविस्तरो येन तस्मै । यथा पूर्वं वामनरूपेण स्थितायेत्यर्थो ज्ञेयः । स्वनाथाय स्वस्वामिने बलिं पूजामाजह्रुश्चक्रुः ॥ ५ ॥</p>
<h3 id="लङघर-4"><strong>लिङ्घेरी</strong></h3>
<p>सानुगा भृत्यसहिता ब्रह्मादयो लोकपालास्त्रिविक्रमे सम्यगादरवन्तः सन्तोऽ-संकुचितस्वरूपभूताणिमाद्यैश्वर्यवते स्वस्वामिने बलिं पूजासाधनमानीतवन्तः ॥ ५ ॥</p>
<h1 id="तय-समरहण-सरगभरदवयगनधनलपन-"><strong>तोयैः समर्हणैः स्रग्भिर्दिव्यगन्धानुलेपनैः ।</strong></h1>
<h1 id="धपरदप-सरभभरलजकषतफलङकर--६-"><strong>धूपैर्दीपैः सुरभिभिर्लाजाक्षतफलाङ्कुरैः ॥ ६ ॥</strong></h1>
<h3 id="सतयधरमय-5"><strong>सत्यधर्मीया</strong></h3>
<p>तानि च कानि साधनानीत्यत आह ॥ तोयैरित्यादिना ॥ समर्हणैः पूजोपयुक्तैः सुरभिभिः परिमलद्रव्यैर्गोभिर्वा । ‘सुरभिर्गन्धोपले सौरभेय्याम्’ इति विश्वः । लाजान्युशीराणि वा भ्रष्टव्रीहयो वा लाजास्तैः । ‘उशीरे लाजमुद्दिष्टम्’ इति विश्वः ॥ ६ ॥</p>
<h3 id="छलर-5"><strong>छलारी</strong></h3>
<p>पूजासाधनान्याह ॥ तोयैरित्यादिद्वाभ्याम् ॥ समर्हणैर्योग्यैः स्रग्भिः पुष्प-मालाभिः सुरभिभिः परिमलैः ॥ ६ ॥</p>
<h3 id="लङघर-5"><strong>लिङ्घेरी</strong></h3>
<p>पूजासाधनमेव विशिनष्टि ॥ तोयैरित्यादिना ॥ ब्रह्मादयः समर्हणैः पूजा-साधनैस्तोयैर्जलैः स्रग्भिः पुष्पमालाभिरलौकिकपरिमलोपेतचन्दनाद्यनुलेपनद्रव्यैः सुरभिभिः परिमल- वद्भिर्धूपैर्लाजाभिर्भर्जितव्रीहायताभिरक्षतफलाङ्कुरैः ॥ ६ ॥</p>
<h1 id="सतवनरजयशबदशच-तदवरयरमहमङकत-"><strong>स्तवनैर्जयशब्दैश्च तद्वीर्यर्महिमाङ्कितैः ।</strong></h1>
<h1 id="नततवदतरगतशच-शङखदनदभनसवन-"><strong>नृत्तवादित्रगीतैश्च शङ्खदुन्दुभिनिःस्वनैः ।</strong></h1>
<h1 id="जमबवन-ऋकषरजसत-भरशबदरमनजव--७-"><strong>जाम्बवान् ऋक्षराजस्तु भेरीशब्दैर्मनोजवः ॥ ७ ॥</strong></h1>
<h3 id="सतयधरमय-6"><strong>सत्यधर्मीया</strong></h3>
<p>तस्य वीर्यस्य महिम्नांकितैस्तद्वीर्येण महिम्ना चाङ्कितैश्चिह्नितैः स्तवनैः स्तुतिभिः । एतदभिन्नं बलिमाजह्रुरित्यन्वयः । भेरिशब्दैर्नंदिरवैः ॥ ७ ॥</p>
<h3 id="छलर-6"><strong>छलारी</strong></h3>
<p>स्तवनैः स्तोत्रैस्तस्य वामनस्य वीर्यैर्महिम्ना चाङ्कितैर्युक्तैः । ऋक्षराजो मृग-विशेषाकारो जाम्बवान् ब्रह्मपुत्रो यमावतारो मनोवेगवज्जयो यस्य सः ॥ ७ ॥</p>
<h3 id="लङघर-6"><strong>लिङ्घेरी</strong></h3>
<p>तस्य त्रिविक्रमस्य पराक्रममाहात्म्यचिह्नितैः स्तवनैः स्तोत्रैर्जयशब्दैश्च नर्तन-वाद्यगानैः शङ्खभेरीध्वनिभिश्चापूजयन् । ऋक्षाणां भल्लूकानां राजा श्रेष्ठो जांबवान् मनसो जव एव वेग एव जववान्सन् भेरी शब्दैः सर्वासु दिक्षु त्रिविक्रमस्य विजयमुत्कर्षं महोत्सवो यथा स्यात्तथाऽघोषयत्प्रसिद्धमकरोत् ॥ ७ ॥</p>
<h1 id="वजय-दकष-सरवस-महतसवमघषयत-"><strong>विजयं दिक्षु सर्वासु महोत्सवमघोषयत् ।</strong></h1>
<h1 id="मह-सरव-हत-दषटव-तरपदवयजयञचय-"><strong>महीं सर्वां हृतां दृष्ट्वा त्रिपदव्याजयाञ्चया ।</strong></h1>
<h1 id="ऊच-सवभरतरसर-दकषतसयतयमरषत--८-"><strong>ऊचुः स्वभर्तुरसुरा दीक्षितस्यात्यमर्षिताः ॥ ८ ॥</strong></h1>
<h3 id="सतयधरमय-7"><strong>सत्यधर्मीया</strong></h3>
<p>महोत्सवं विजयं सर्वासु दिक्षु । अघोषयत् ख्यापयामास । त्रिपद-व्याजयाञ्चया त्रिपदमिति व्याजापदेशो यस्याः सा च याञ्चा तया । दीक्षितस्य स्वभर्तुः सर्वां महीं हृतामपहृतां दृष्ट्वाऽत्यमर्षिता असुराः परस्परमूचुः ॥ ८ ॥</p>
<h3 id="छलर-7"><strong>छलारी</strong></h3>
<p>वामनविजयरूपं महोत्सवं सर्वासु क्षितिष्वघोषयद्भेरीशब्देन वामनविजयं लोकत्रये विज्ञापितवानिति भावः । त्रिपदविषयव्याजयाञ्चया स्वभर्तुः स्वस्वामिनो दीक्षितस्य बलेः सर्वां महीं हृतां दृष्ट्वाऽसुरा अत्यमर्षिताः सन्तोऽत्यन्तासहमानाः सन्त ऊचुः ॥ ८ ॥</p>
<h3 id="लङघर-7"><strong>लिङ्घेरी</strong></h3>
<p>असुराः स्वेषां भर्तुः पोषकस्य दीक्षितस्य यज्ञनियमवतो बलेः सर्वां भूमिं वामनेन त्रिपादयाच्नः व्याजेनापहृतां दृष्ट्वाऽतिकोपिताः सन्तो वक्ष्यमाणप्रकारमुचुः ॥ ८ ॥</p>
<h1 id="न-व-अय-बरहमबनधरवषणरमयवन-वर-"><strong>न वा अयं ब्रह्मबन्धुर्विष्णुर्मायाविनां वरः ।</strong></h1>
<h1 id="दवजरपपरतचछनन-दवकरय-चकरषत--९-"><strong>द्विजरूपप्रतिच्छन्नो देवकार्यं चिकीर्षति ॥ ९ ॥</strong></h1>
<h3 id="पदरतनवल-5"><strong>पदरत्नावली</strong></h3>
<p>अयं ब्रह्मबन्धुर्न वै, किंस्विद् विष्णुः ॥ ९ ॥</p>
<h3 id="सतयधरमय-8"><strong>सत्यधर्मीया</strong></h3>
<p>ब्रह्मबन्धुर्यौगिकः शब्दः । ब्रह्मणो ब्राह्मणस्य बन्धुर्बान्धवः पुत्र इति यावत् । अतद्धर्मेतीयमुक्तिः । ‘बन्धुर्भ्रातरि बान्धव’ इति विश्वः । न वै नैव । तर्हि क इत्यतो वदति । मायाविनां विनिप्रत्ययान्तः । माया कापट्यं तद्वतां वरः । विष्णुः । दृश्यते श्रूयते च कश्यपस्य पुत्र इतीत्यत आह । ब्रह्मबन्धुर्ब्राह्मणाभास इति । तत्र हेतुमाहुः ॥ द्विजरूप-प्रतिच्छन्न इति ॥ विपरीतो वा हेतुहेतुमद्भावः । चिकीर्षतीत्युक्तिश्च शुक्रोक्तभाविबहु-विपदभिप्रायेण । कर्तुमिच्छति ॥ ९ ॥</p>
<h3 id="छलर-8"><strong>छलारी</strong></h3>
<p>किमूचुस्तदाह ॥ न वा इति सार्धत्रिभिः । अयं बालको ब्रह्मबन्धुर्ब्राह्मण-वंशोद्भवो न वै । किन्तु मायाविनां कपटिनां वरो विष्णुरेव द्विजरूपेण द्विजवेषेण प्रतिच्छन्नः सन् देवानां कार्यं चिकीर्षति कर्तुमिच्छति ॥ ९ ॥</p>
<h3 id="लङघर-8"><strong>लिङ्घेरी</strong></h3>
<p>अयं त्रिपादयाचको ब्रह्मबन्धुर्ब्राह्मणकुमारो न वै नैव किन्तु मायाविनां वञ्चकानां श्रेष्ठः । मेधा माया सृजो विनिरिति मतुबर्थे मायाशब्दाद्विनिः । विष्णुरेव ब्राह्मणा-कारेणाच्छादितस्वरूपः सन् देवकार्यं कर्तुमिच्छति ॥ ९ ॥</p>
<h1 id="अनन-यचमनन-शतरण-बहरपण-"><strong>अनेन याचमानेन शत्रुणा बहुरूपिणा ।</strong></h1>
<h1 id="सरवसव-न-हत-भरतरनयसतदणडसय-बरहष--१०-"><strong>सर्वस्वं नो हृतं भर्तुर्न्यस्तदण्डस्य बर्हिषि ॥ १० ॥</strong></h1>
<h3 id="सतयधरमय-9"><strong>सत्यधर्मीया</strong></h3>
<p>बहुरूपिणा नानावेषिणाऽबहुरूपिणा तनुतनुमतानेनैव बहुरूपिणा विपुल-रूपवतेति । ‘बहु स्याद्विपुले त्र्यादिसङ्ख्यास्वप्यभिधेयवत्’ इति विश्वः । अबहुरूपिणा निः-सुवर्णेन शुद्धदरिद्रेणेति वा । यथोक्तं काठकभाष्ये । ‘बहुरूपञ्च पुरुटं कार्तस्वरमितीर्यत’ इति । नो भर्तुः सर्वस्वं हृतं कुतो न समरममुना मुरारिनाऽकरोदित्यत ईरयन्ति ॥ न्यस्तदण्डस्येति ॥ न्यस्तो दीक्षितत्वात्त्यक्तो दण्डो यस्य स तथा तस्य । बर्हिषि अग्निसमे तत्साक्षिकं सङ्कल्पपूर्वकं त्यक्तशासनस्य । बृहि वृद्धौ । बृंहेर्न लोपश्चेति पुलिङ्गः बर्हिष्शब्दः । बर्हिरुक्तो बृहद्भानु-रित्यमरमालापुंस्काण्डोक्तेः । ‘शुक्रो वैश्वानरो बर्हिः षर्हिः शुष्मा तनूनपात्’ इति शब्दार्णवः । ‘बर्हिः कुशहुताशयोः’ इति विश्वः ॥ १० ॥</p>
<h3 id="छलर-9"><strong>छलारी</strong></h3>
<p>बर्हिषि विषयज्ञानार्थं न्यस्तोऽयुक्तो दण्डः शासनं येन तस्य नो भर्तुर्बलेः सर्वस्वं तेन वटुरूपिणा हृतम् ॥ १० ॥</p>
<h3 id="लङघर-9"><strong>लिङ्घेरी</strong></h3>
<p>बहुरूपिणा ह्रस्वदीर्घाद्याकारवता शत्रुरूपेण त्रिपदं याचमानेनानेन वामनेन बर्हिषि यज्ञे दीक्षितस्यात एव त्यक्तनिग्रहस्य नोऽस्माकं भर्तुर्बलेः सर्वस्वमपहृतम् । ‘बर्हिर्दर्भे च यज्ञे’ इति नानार्थमुक्तावली ॥ १० ॥</p>
<h1 id="सतयवरतसय-सतत-दकषतसय-वशषत-"><strong>सत्यव्रतस्य सततं दीक्षितस्य विशेषतः ।</strong></h1>
<h1 id="ननत-भषत-शकय-बरहमणयसय-दयवत--११-"><strong>नानृतं भाषितुं शक्यं ब्रह्मण्यस्य दयावतः ॥ ११ ॥</strong></h1>
<h3 id="सतयधरमय-10"><strong>सत्यधर्मीया</strong></h3>
<p>किमिति नेति नावादीत्यत आहुः ॥ सत्यव्रतस्येति ॥ ११ ॥</p>
<h3 id="छलर-10"><strong>छलारी</strong></h3>
<p>सततं सत्यं यथार्थभाषणव्रतं यस्य तस्य विशेषतो यज्ञे दीक्षितस्य ब्रह्मण्यस्य ब्राह्मणभक्तस्य दयावतोऽस्य बलेरनृतं भाषितं वक्तुं न शक्यम् ॥ ११ ॥</p>
<h3 id="लङघर-10"><strong>लिङ्घेरी</strong></h3>
<p>ननु बलिना, मया त्रिपादं दीयत इत्युक्तेऽप्यत्यभिवर्धमानतत्पददर्शनानन्तरं नाहमेतादृक् पदत्रयं दास्यामीति किं नोक्तमित्यत आह ॥ सत्यव्रतस्येति ॥ सततं यथार्थ-वचनमेव व्रतं मुख्यं यस्य । तत्रापि विशेषतो दीक्षितस्य ब्राह्मणेषु वात्सल्यवतो दयावतश्च बलेरयथार्थवचनं वक्तुमशक्यमिति ॥ ११ ॥</p>
<h1 id="तसमदसय-वध-धरम-भरत-शशरषण-च-न-"><strong>तस्मादस्य वधो धर्मो भर्तुः शुश्रूषणं च नः ।</strong></h1>
<h1 id="इतययधन-जगहरबलरनचरसर--१२-"><strong>इत्यायुधानि जगृहुर्बलेरनुचरासुराः ॥ १२ ॥</strong></h1>
<h3 id="सतयधरमय-11"><strong>सत्यधर्मीया</strong></h3>
<p>अनुचराश्च ते असुराश्चेति विग्रहः ॥ १२ ॥</p>
<h3 id="छलर-11"><strong>छलारी</strong></h3>
<p>यस्माद्बलिर्दीक्षितस्तस्मादस्य बटोर्वधोऽस्माकं धर्मः । नोऽस्माकं भर्तुः शुश्रूषणं च भवेत् । इत्युक्त्वा बलेरनुचराश्चायुधानि जगृहुः ॥ १२ ॥</p>
<h3 id="लङघर-11"><strong>लिङ्घेरी</strong></h3>
<p>यस्मादेवं तस्मादस्य त्रिविक्रमस्य वधो, धर्मोऽस्माकं स्वामिसेवा चेत्येवं मत्वा बलेर्भृत्या असुराः स्वायुधानि गृहीतवन्तः ॥ १२ ॥</p>
<h1 id="त-सरव-वमन-हनत-शलपटटशपणय-"><strong>ते सर्वे वामनं हन्तुं शूलपट्टिशपाणयः ।</strong></h1>
<h1 id="अनचछत-बल-रजन-परदरवञजतमनयव--१३-"><strong>अनिच्छतो बले राजन् प्राद्रवञ्जातमन्यवः ॥ १३ ॥</strong></h1>
<h3 id="सतयधरमय-12"><strong>सत्यधर्मीया</strong></h3>
<p>अनिच्छतो बलेरिति षष्ठ्याऽनादरोऽनिच्छन्तं तमनादृत्य प्राद्रवन् ॥१३॥</p>
<h3 id="छलर-12"><strong>छलारी</strong></h3>
<p>शूलपट्टिशा पाणौ येषां ते तथा ते सर्वे वामनं हन्तुम् । जातो मन्युः कोपो येषां ते तथा । बलेरनिच्छतः सतः प्राद्रवन् ॥ १३ ॥</p>
<h3 id="लङघर-12"><strong>लिङ्घेरी</strong></h3>
<p>ते सर्वेऽसुराः स्वस्वामिनो बलेरनिच्छतः सतोऽपीच्छाभावेऽपीति यावत् । स्वयमेव जातो मन्युः कोपो येषां ते तथा सन्तः शूलादिहस्ता वामनं हन्तुं प्राद्रवन् । ‘मन्युः क्रोधो क्रतौ दैन्य’ इति नानार्थमुक्तावली ॥ १३ ॥</p>
<h1 id="तनभदरवत-दषटव-दतजनकपन-नप-"><strong>तानभिद्रवतो दृष्ट्वा दितिजानीकपान् नृप ।</strong></h1>
<h1 id="परहसयनचर-वषण-परतयषधननदयध--१४-"><strong>प्रहस्यानुचरा विष्णोः प्रत्यषेधन्नुदायुधाः ॥ १४ ॥</strong></h1>
<h3 id="सतयधरमय-13"><strong>सत्यधर्मीया</strong></h3>
<p>अनुचरा भृत्याः ॥ १४ ॥</p>
<h3 id="छलर-13"><strong>छलारी</strong></h3>
<p>तान्दितिजानां दैत्यानामनीकपान्सेनानायकान् अभिद्रवतो दृष्ट्वा प्रहस्यापहासं कृत्वा विष्णोरनुचरा उदायुधाः सन्तः प्रत्यषेधन् ॥ १४ ॥</p>
<h3 id="लङघर-13"><strong>लिङ्घेरी</strong></h3>
<p>हे नृप । विष्णोर्भृत्या नन्दादयः स्वाभिमुख्येनाश्वागच्छतो दैत्यसेनापालका-न्दृष्ट्वा प्रहस्योद्यतायुधाः सन्तस्तान्न्यवारयन् ॥ १४ ॥</p>
<h1 id="ननद-सननदऽथ-जय-वजय-परबल-बल-"><strong>नन्दः सुनन्दोऽथ जयो विजयः प्रबलो बलः ।</strong></h1>
<h1 id="कमद-कमदकषशच-वषवकसन-पतततररट--१५-"><strong>कुमुदः कुमुदाक्षश्च विष्वक्सेनः पतत्त्रिराट् ॥ १५ ॥</strong></h1>
<h1 id="जयनत-शरतदवशच-पषपदनतऽथ-सतवत-"><strong>जयन्तः श्रुतदेवश्च पुष्पदन्तोऽथ सात्वतः ।</strong></h1>
<h1 id="सरव-नगयतपरण-सव-सव-त-जघनरसरम--१६-"><strong>सर्वे नागायुतप्राणाः स्वां स्वां ते जघ्नुरासुरीम् ॥ १६ ॥</strong></h1>
<h3 id="पदरतनवल-6"><strong>पदरत्नावली</strong></h3>
<p>स्वां स्वां स्वस्य प्राप्ताम् असुरसेनाम् ॥ १६ ॥</p>
<h3 id="सतयधरमय-14"><strong>सत्यधर्मीया</strong></h3>
<p>तानाह ॥ नन्द इति ॥ विष्वक्सेनः पार्षदः । पतत्त्रिराट् गरुडः ॥ नागायुतप्राणा दशसहस्रगजवत्प्राणो बलं येषां ते तथा । स्वां स्वां स्वस्वाभिमुखेन प्राप्ताम् । आसुरीं सेनां जघ्नुः ॥ १५-१६ ॥</p>
<h3 id="छलर-14"><strong>छलारी</strong></h3>
<p>विष्णोरनुचरानाह ॥ नन्द इत्यादि सात्वत इत्यन्तेन । पतत्त्रिराट् गरुडो नागानां गजानामयुतवत्त्राणो बलं येषां ते आसुरीं चमूं सेनां जघ्नुः ॥ १५-१६ ॥</p>
<h3 id="लङघर-14"><strong>लिङ्घेरी</strong></h3>
<p>विष्णुभृत्यान्नामतो दर्शयति ॥ नन्द इत्यादिना सात्वत इत्यन्तेन । पतत्त्रिराट् गरुडः । ते नन्दादयः सर्वे स्वं प्रति प्राप्तामासुरीसेनां हतवन्तो यतो नागायुतत्राणा दशसहस्रगजतुल्यबलाः । ‘गजेऽपि नागमातंगा’ इत्यमरः ॥ १५-१६ ॥</p>
<h1 id="हनयमनन-सवकन-दषटव-परषनचररबल-"><strong>हन्यमानान् स्वकान् दृष्ट्वा पुरुषानुचरैर्बलिः ।</strong></h1>
<h1 id="वरयमस-सरबधन-कवयशपमनसमरन--१७-"><strong>वारयामास संरब्धान् काव्यशापमनुस्मरन् ॥ १७ ॥</strong></h1>
<h3 id="सतयधरमय-15"><strong>सत्यधर्मीया</strong></h3>
<p>काव्यशापं शुक्रस्य ‘भ्रश्यसे श्रिय’ इति स्वशापम् ॥ १७ ॥</p>
<h3 id="छलर-15"><strong>छलारी</strong></h3>
<p>पुरुषस्य वामनस्यानुचरैर्भृत्यैः । संरब्धान् आग्रहयुक्तान् । काव्यस्य स्व-शुक्राचार्यस्य शापं ‘अचिराद् भ्रश्यसे श्रिय’ इत्येवं रूपं स्मरन् ॥ १७ ॥</p>
<h3 id="लङघर-15"><strong>लिङ्घेरी</strong></h3>
<p>बलिः पुरुषस्य वामनस्यानुचरैर्भृत्यैर्नन्दादिभिर्हन्यमानान्स्वकीयान् भृत्यान्दृष्ट्वा स्वस्य, काव्यस्य शापमैश्वर्यभ्रष्टो भवेत्येवंरूपमनुस्मरन्सन् संरब्धान्पुनर्युद्धाय कोपाटोपयुक्ता-न्वारयामास ॥ १७ ॥</p>
<h1 id="ह-वपरचतत-ह-रह-ह-हत-शरयत-वच-"><strong>हे विप्रचित्ते हे राहो हे हेते श्रूयतां वचः ।</strong></h1>
<h1 id="म-यधयत-नवरतधव-न-न-कलऽयमरथकत--१८-"><strong>मा युध्यत निवर्तध्वं न नः कालोऽयमर्थकृत् ॥ १८ ॥</strong></h1>
<h3 id="सतयधरमय-16"><strong>सत्यधर्मीया</strong></h3>
<p>अयं कालो हरिर्नोऽर्थकृदर्थसाधको नातो मा युध्यत निवर्तध्वम् । मम वचः श्रूयतामिति वारयामासेत्यन्वयः ॥ १८ ॥</p>
<h3 id="छलर-16"><strong>छलारी</strong></h3>
<p>मा युध्यत युद्धं न कुरुध्वं युद्धान्निवर्तध्वम् । कालः कालनियामको हरिर्नोऽर्थकृदनुकूलो न भवति ॥ १८ ॥</p>
<h3 id="लङघर-16"><strong>लिङ्घेरी</strong></h3>
<p>निवारणप्रकारमेव दर्शयति ॥ हे विप्रचित्त इति ॥ हे राहो मे वक्ष्यमाणं वचः युष्माभिः श्रूयताम् । यूयं मा युध्यत युद्धान्निवर्तध्वम् । अयं कालो नोऽस्माकमर्थकृज् जयादि-प्रयोजनसाधनो न भवति ॥ १८ ॥</p>
<h1 id="य-परभ-सरवभतन-सखदखपपततय-"><strong>यः प्रभुः सर्वभूतानां सुखदुःखोपपत्तये ।</strong></h1>
<h1 id="त-नतवरतत-दतय-परषरशवर-पमन--१९-"><strong>तं नातिवर्तितुं दैत्याः पौरुषैरीश्वरः पुमान् ॥ १९ ॥</strong></h1>
<h3 id="पदरतनवल-7"><strong>पदरत्नावली</strong></h3>
<p>पौरुषैः पुरुषकारैः ॥ १९ ॥</p>
<h3 id="सतयधरमय-17"><strong>सत्यधर्मीया</strong></h3>
<p>पौरुषैः पुरुषाकारैरीश्वरो न न समर्थ इत्यर्थः ॥ १९ ॥</p>
<h3 id="छलर-17"><strong>छलारी</strong></h3>
<p>यः सर्वभूतानां सुखदुःखयोरुपपत्तये प्राप्तये यः प्रभुः समर्थः । तं पुमान् पौरुषैः स्वपराक्रमैरतिवर्तितुमत्येतुमीश्वरः समर्थो न भवेत् ॥ १९ ॥</p>
<h3 id="लङघर-17"><strong>लिङ्घेरी</strong></h3>
<p>वयं पराक्रमेण तं कालमभिभवाम इति न मन्तव्यं शत्रुजयादेरीश्वरादित्याह ॥ यः प्रभुरिति ॥ हे विप्रचित्त्यादयः । यो हरिः सर्वप्राणिनां सुखदुःखप्रापणाय प्रभुः समर्थः । तं कालशब्दितं पुमान्पुरुषः पौरुषैः स्वपराक्रमादिभिरतिवर्तितुमतिक्रान्तुमीश्वरः समर्थो न भवति । ‘सुखं दुःखं भवो भावः कालाख्या रूपिणस्तव’ इत्यादेः ॥ १९ ॥</p>
<h1 id="य-न-भवय-परगसदभवय-दवकसम-"><strong>यो नो भवाय प्रागासीदभवाय दिवौकसाम् ।</strong></h1>
<h1 id="स-एव-भगवनदय-वरतत-तदवपरययम--२०-"><strong>स एव भगवानद्य वर्तते तद्विपर्ययम् ॥ २० ॥</strong></h1>
<h3 id="सतयधरमय-18"><strong>सत्यधर्मीया</strong></h3>
<p>यो भगवान्भवाय मङ्गलाय । दिवौकसां चाभवायासीत्स एव तद्विपर्ययं नोऽभवस्तेषां भव इति तद्विपर्ययं यथा स्यात्तथा वर्तते । तद्विपर्ययं वर्तते वर्तयतीति वा</p>
<p>॥ २० ॥</p>
<h3 id="छलर-18"><strong>छलारी</strong></h3>
<p>यो भगवान्प्राक् पूर्वं भवायैश्वर्यायासीत् । दिवौकसां देवानामभवाय चासीत् । स एव तद्विपर्ययं पूर्वोक्तस्य विपर्ययं देवानां भवाय नोऽभवायेत्येवंरूपं विपरीतं यथा स्यात्तथा वर्तते ॥ २० ॥</p>
<h3 id="लङघर-18"><strong>लिङ्घेरी</strong></h3>
<p>तर्हि तदनुग्रहेणैव वयं शक्रादीन् जेष्याम इत्यत आह ॥ य इति ॥ यो भगवान्कालशब्दितो नोऽस्माकं भवाय स्वाराज्यादिमङ्गलाय सहायः पूर्वमभूद्दिवौकसां देवानाम-भवायामङ्गलाय हेतुरासीत्स एवेदानीं तद्विपरीतो वर्तत इति ॥ २० ॥</p>
<h1 id="बलन-सचवरबधदय-दरगमनतरषधदभ-"><strong>बलेन सचिवैर्बुध्द्या दुर्गमन्त्रौषधादिभिः ।</strong></h1>
<h1 id="समदभरपयशच-कल-नतयत-व-जन--२१-"><strong>सामादिभिरुपायैश्च कालं नात्येति वै जनः ॥ २१ ॥</strong></h1>
<h3 id="सतयधरमय-19"><strong>सत्यधर्मीया</strong></h3>
<p>कालेनेदं फलिष्यतीत्याह ॥ बलेनेति ॥ काले विपरीते बलादिकं निष्फलमिति भावः ॥ २१ ॥</p>
<h3 id="छलर-19"><strong>छलारी</strong></h3>
<p>नन्वस्माकं नानासाधनानां सात्वतैर्भगवानतिवर्तितुं शक्यः स्यादित्यत आह ॥ बलेनेति ॥ चतुरङ्गबलसैन्येन सचिवैर्मन्त्रिभिः कालं कालप्रेरकं हरिं नात्येत्यतिवर्तितुं क्षमो न भवति । ‘कालो बलीयानिति साधुवाद’ इत्युक्तेः । कालस्य बलवत्वादिति भावः ॥ २१ ॥</p>
<h3 id="लङघर-19"><strong>लिङ्घेरी</strong></h3>
<p>ननु पराक्रमैर्जेतुमशक्योऽपि कालो बलादिभिरनेकोपायैर्जेतुं शक्य एवेत्यत आह ॥ बलेनेति ॥ जयाकांक्षी जनो बलेन शारीरशक्त्या सचिवैर्बुध्यादिसहायभूतैर्जनैर्दुर्गेण मन्त्रौषधा-दिभिः सामाद्युपायैश्च कालं नात्येतीति ॥ २१ ॥</p>
<h1 id="भवदभरनरजत-हयत-बहशऽनचर-हर-"><strong>भवद्भिर्निर्जिता ह्येते बहुशोऽनुचरा हरेः ।</strong></h1>
<h1 id="दवरदधसत१-एवदय-यध-जतव-नदनत-न--२२-"><strong>दैवरुद्धास्त१ एवाद्य युधि जित्वा नदन्ति नः ॥ २२ ॥</strong></h1>
<h3 id="सतयधरमय-20"><strong>सत्यधर्मीया</strong></h3>
<p>दैवं भगवांस्तद्रुद्धा बहुवारं निर्जितास्त एवाद्य युधि नः जित्वा नदन्ति गर्जन्ति ॥ २२ ॥</p>
<h3 id="छलर-20"><strong>छलारी</strong></h3>
<p>हरेरनुचरा देवा दैवेनादृष्टप्रेरकेणेश्वरेण ऋद्धैरनुकूलितैर्भवद्भिर्बहुशो निर्जिताः । दैवरुद्धा इति पाठे दैवेन प्रतिहता इति देवविशेषणम् । एते देवा एवाद्य युधि नो जित्वा नदन्ति गर्जन्ति । दैवस्यानुकूलत्वात् ॥ २२ ॥</p>
<h3 id="लङघर-20"><strong>लिङ्घेरी</strong></h3>
<p>अस्माकं हरिरिदानीं विपरीत इत्युक्तं दर्शयति ॥ भवद्भिरिति ॥ हे विप्रचित्त्यादयः । एते नन्दादयो हरेरनुचरा यदा दैवेनादृष्टप्रेरकेण हरिणा रुद्धाः प्रतिरुद्धास्तदा भवद्भिरेव बहुशो निर्जितास्त एवाद्य युधि युष्मान् जित्वा नदन्तीति ॥ २२ ॥</p>
<h1 id="एतन-वय-वजषयम-यद-दव-परसदत-"><strong>एतान् वयं विजेष्यामो यदि दैवं प्रसीदति ।</strong></h1>
<h1 id="तसमत-कल-परतकषधव-य-नऽरथतवय-कलपत--२३-"><strong>तस्मात् कालं प्रतीक्षध्वं यो नोऽर्थत्वाय कल्पते ॥ २३ ॥</strong></h1>
<h3 id="सतयधरमय-21"><strong>सत्यधर्मीया</strong></h3>
<p>अर्थत्वाय, अमृतत्वस्य मुक्तवर्गस्येतिवदर्थसार्थायेत्यर्थः । यः कालः कल्पते तं प्रतीक्ष्वध्वम् ॥ २३ ॥</p>
<h3 id="छलर-21"><strong>छलारी</strong></h3>
<p>यः कालो नोऽर्थत्वायानुकूलाय कल्प्यते भवेत् । तं कालं प्रतीक्षध्वम् ॥२३॥</p>
<h3 id="लङघर-21"><strong>लिङ्घेरी</strong></h3>
<p>तर्हि नो जयो दुर्लभ एवेति न मन्तव्य इत्याह ॥ एतानिति ॥ यदि दैवमदृष्टप्रेरकेश्वरोऽस्माकं प्रसीदति प्रसन्नो भवेत्तर्हि तदैव वयमेतान्विजेष्यामः । तस्माद्यूयं, यः कालोऽस्माकं जयादिप्रयोजनाय सहायो भविष्यति तं कालं प्रतीक्षध्वमिति ॥ २३ ॥</p>
<h1 id="शरशक-उवच-1"><strong>श्रीशुक उवाच–</strong></h1>
<h1 id="पतयरनगदत-शरतव-दतयदनवयथप-"><strong>पत्युर्निगदितं श्रुत्वा दैत्यदानवयूथपाः ।</strong></h1>
<h1 id="रस-नरववश-रजन-वषणपरषदतडत--२४-"><strong>रसां निर्विविशू राजन् विष्णुपार्षदताडिताः ॥ २४ ॥</strong></h1>
<h3 id="पदरतनवल-8"><strong>पदरत्नावली</strong></h3>
<p>रसां रसातलम् ॥ २६ ॥</p>
<h3 id="सतयधरमय-22"><strong>सत्यधर्मीया</strong></h3>
<p>रसां रसातलम् ॥ २४ ॥</p>
<h3 id="छलर-22"><strong>छलारी</strong></h3>
<p>पत्युः स्वामिनो बलेर्निगदितं वचनं श्रुत्वा रसां रसातलं विष्णोः पार्षदै-र्नन्दादिभिस्ताडिताः ॥ २४ ॥</p>
<h3 id="लङघर-22"><strong>लिङ्घेरी</strong></h3>
<p>हे राजन् । दैत्यदानवसमूहरक्षकाः स्वपतेर्बलेरुक्तरूपं वचनं श्रुत्वा विष्णु-पार्षदैस्ताडिता अपि रसातलमेव प्रविष्टाः ॥ २४ ॥</p>
<h1 id="अथ-तरकषयसत-जञतव-वरड-वभचकरषतम-"><strong>अथ तार्क्ष्यसुतो ज्ञात्वा विराड् विभुचिकीर्षितम् ।</strong></h1>
<h1 id="बबनध-वरण-पशरबल-सतयऽहन१-करत--२५-"><strong>बबन्ध वारुणैः पाशैर्बलिं सूत्येऽहनि१ क्रतोः ॥ २५ ॥</strong></h1>
<h3 id="पदरतनवल-9"><strong>पदरत्नावली</strong></h3>
<p>विराट् पक्षिराट् । क्रतोः सौत्येऽहनि क्रतोः सोमपानदिवसे ॥ २५ ॥</p>
<h3 id="सतयधरमय-23"><strong>सत्यधर्मीया</strong></h3>
<p>विराट् पक्षिश्रेष्ठः । विराट् विश्वरूपी चासौ विभुः स्वामी च तच्चिकीर्षितं कर्तुमीप्सितं ज्ञात्वा । क्रतोर्यज्ञस्य । तत्सम्बन्धिनि सूत्येऽहनि सोमाभिषवदिने वारुणैः पाशैर्बलिं बबन्ध । ननु पाशा अनेकशः सन्ति । तान्विहाय पाशिपाशग्रहणे किं बीजमिति चेन्न । नागान्तकस्य नागपाशेन बन्धो ऽसम्बद्धः । नाप्येतत्काले कालपाशेन संदानं दानवारेः । बन्धस्याबद्ध्यत्वात् । अश्वत्थामा बलिर्व्यास इत्यादेः । न चान्यः कश्चन पाशोऽस्तु बलि-सङ्कलन इति वाच्यम् । विनिगमनानवगमनमेवं वक्तारमनुयोक्ताऽहं हन्त वारुण एव किं कारणं वार्यत इति वक्तुं शक्त इति जोषमास्व । तर्हि तत्रभवद्भिर्भवद्भिर्दया विधेयेति चेत् । सत्यम् । अच्छा तव पृच्छा नेच्छातस्तुच्छीकर्तुं क्षमेति क्षणं क्षमस्व । मा त्वरिष्टाः । यद्देयविषये तोय-धारावितरणं तत्पारं नापायं किल बलिस्ततस्तदभिमतिकपाशबन्धः सानुबन्ध इति समाधि-सम्भवात् । सत्सु सुनन्दनन्दादिषु गरुडस्यैवाज्ञा सम्भाविनी चेत्किलायं सर्वः संसारः । सारांशो वक्तव्योऽत्रेति चेन्न । सर्वेऽपि सर्वत्रावतारादौ स्वयं सावतारा इति तन्वते सेवामयं निरवतारः । किञ्चेतरे समुद्रमथनश्रान्ता अयं तु मन्दरमात्रमानीय विहितस्थले प्रस्थाप्य गतो नातिश्रान्त आगत इति वेतरेषां तदानीमपि स्वस्वसेवासम्भवो न सम्भवश्चैतत्सेवाया महाकारवाहनताऽ-योगादत्र योजनमिवोत्तरत्रापि निद्रासमुद्रितस्तत्कृत्याभावादेव देवो नियोक्ष्यति किरीटहारि-बलिविजयाय चेति ज्ञेयम् । तदा दुग्धाब्धौ संसृतिस्थैरित्यारभ्य बलिश्चागात्तत्र सन्द्रुष्टुमीशं तत्रासुरावेशममुष्य विष्णुः । सन्दर्शयत्सुप्तिहीनोऽपि नित्यं संसुप्तवदित्यादि गर्भीकृत्य तदा बलिस्तस्य विष्णोः किरीटमादायागादिति च । सुपर्णो गत्वा पातालं युधि जित्वा बलिं चेत्यन्तेन श्रीमत्तात्पर्यनिर्णये प्रकाशितोऽयमर्थोऽनुसन्धेयः । केचित्तु चोरादिदोरबन्धे कबन्धसेचनं तद्दाढर्््याय तन्वते । स्वयं स एव चेदतिदृढो भवतीतीरणं वारुणेरिति नारुणेन नयनेन वीक्षस्वेति समादधते ॥ २५ ॥</p>
<h3 id="छलर-23"><strong>छलारी</strong></h3>
<p>तार्क्ष्यस्य सुतः कश्यपस्य सुतो विषु पक्षिषु राजन्ते इति विराट् गरुडो विभोर्वामनस्य चिकीर्षितं कर्तुमिष्टं ज्ञात्वा क्रतोर्यज्ञस्य सप्तमेऽहनि सोमपानदिवसे वारुणैर्वरुण-सम्बन्धिपाशैर्बलिं बबन्ध ॥ अयमर्थः । अस्य सर्वस्वापहरणे ममेत्यभिधानं सत्यं जय इदानीं देहस्वीकारमपि त्याजयित्वा परमानुग्रहं कर्तुमिच्छति । तथा च न चानेन तुल्योऽन्यः कोऽपि धीरो नास्तीति तद्यशःप्रख्यापनार्थं किञ्चिद्याचितमपीच्छति । प्रभोरभिप्रायं ज्ञात्वा तं बबन्धेति</p>
<p>॥ २५ ॥</p>
<h3 id="लङघर-23"><strong>लिङ्घेरी</strong></h3>
<p>अथ तार्क्ष्यसुतो गरुडो, विशेषेण राजत इति विराट् तस्य विभोर्व्याप्तस्य वामनस्य कर्तुमपेक्षितं ज्ञात्वा क्रतोः सौत्येऽहनि सोमपानदिने वारुणैः पाशैर्बलिं बबन्ध ॥२५॥</p>
<h1 id="हहकर-महनसद-रदसय-सरवत-दशम-"><strong>हाहाकारो महानासीद् रोदस्योः सर्वतो दिशम् ।</strong></h1>
<h1 id="गहयमणऽसरपत-वषणन-परभवषणन--२६-"><strong>गृह्यमाणेऽसुरपतौ विष्णुना प्रभविष्णुना ॥ २६ ॥</strong></h1>
<h3 id="सतयधरमय-24"><strong>सत्यधर्मीया</strong></h3>
<p>रोदस्योर्द्यावापृथिव्योः । गृह्यमाणे निगृह्यमाणे ॥ २६ ॥</p>
<h3 id="छलर-24"><strong>छलारी</strong></h3>
<p>रोदस्योर्द्यावापृथिव्योः सर्वतो दिशं सर्वदिक्षु । प्रभविष्णुना समर्थेन विष्णुनाऽ-सुरपतौ बलौ गृह्यमाणे बद्ध्यमाने सति ॥ २६ ॥</p>
<h3 id="लङघर-24"><strong>लिङ्घेरी</strong></h3>
<p>एवमसुरपतौ बलौ प्रभविष्णुना यथेच्छं भवितुं शक्तेन विष्णुना वामनेन निगृह्यमाणे सति रोदस्योर्द्यावापृथिव्योः सर्वदिक्षु च महान्हाहाकारध्वनिरभूत् ॥ २६ ॥</p>
<h1 id="त-बदध-वरण-पशरभगवनह-वमन-"><strong>तं बद्धं वारुणैः पाशैर्भगवानाह वामनः ।</strong></h1>
<h1 id="नषटशरय-सथरपरजञमदरयशस-नप--२७-"><strong>नष्टश्रियं स्थिरप्रज्ञमुदारयशसं नृप ॥ २७ ॥</strong></h1>
<h3 id="सतयधरमय-25"><strong>सत्यधर्मीया</strong></h3>
<p>स्थिरप्रज्ञमचञ्चलमतिम् आहवामन इति पदम् असुरेत्यस्य विशेषणम् । आहवे न विद्यते मना यस्य सः । अनाहवमना इति यावदिति । तस्य सम्बुद्धेरिति वा</p>
<p>॥ २७ ॥</p>
<h3 id="छलर-25"><strong>छलारी</strong></h3>
<p>स्थिरप्रज्ञं दृढबुद्धिम् ॥ २७ ॥</p>
<h3 id="लङघर-25"><strong>लिङ्घेरी</strong></h3>
<p>भगवान्वामनो वारुणैर्बद्धं नष्टसंपदमपि स्थिरप्रज्ञं विष्णूत्कर्षे स्थिरं ज्ञानमत एवोत्कृष्टकीर्तिं तं नृपं बलिचक्रवर्तिनं प्रत्याह ॥ २७ ॥</p>
<h1 id="शर-भगवनवच"><strong>श्री भगवानुवाच–</strong></h1>
<h1 id="पदन-तरण-दततन-भमरमहय-तवयऽसर-"><strong>पदानि त्रीणि दत्तानि भूमेर्मह्यं त्वयाऽसुर ।</strong></h1>
<h1 id="दवभय-करनत-मह-सरव-ततयमपकलपय--२८-"><strong>द्वाभ्यां क्रान्ता मही सर्वा तृतीयमुपकल्पय ॥ २८ ॥</strong></h1>
<h3 id="सतयधरमय-26"><strong>सत्यधर्मीया</strong></h3>
<p>तृतीयं स्थानम् ॥ २८ ॥</p>
<h3 id="छलर-26"><strong>छलारी</strong></h3>
<p>सर्वा मही सर्वस्थानम् । तृतीयं तृतीयपादस्थलम् ॥ २८ ॥</p>
<h3 id="लङघर-26"><strong>लिङ्घेरी</strong></h3>
<p>हे असुर । त्वया मह्यं भूमेस्त्रीणि पदानि दत्तानि दास्यामीति प्रतिज्ञातानि । तत्र द्वाभ्यां सर्वा त्वदीया भूमिर्मयाऽऽक्रान्तेति पदद्वयं मया लब्धम् । तृतीयस्य त्वदीयमण्वपि नास्तीत्यतस्तृतीयस्य स्थलं परिकल्पय ॥ २८ ॥</p>
<h1 id="यवत-तपतयस-गभरयवदनद-सहडभ-"><strong>यावत् तपत्यसौ गोभिर्यावदिन्दुः सहोडुभिः ।</strong></h1>
<h1 id="यवद-वरषत-परजनयसतवत-भरय-तव--२९-"><strong>यावद् वर्षति पर्जन्यस्तावती भूरियं तव ॥ २९ ॥</strong></h1>
<h3 id="पदरतनवल-10"><strong>पदरत्नावली</strong></h3>
<p>पदत्रयं मितं भूरमिताऽतः कथं तृतीयमुपकल्पयेत्युच्यत इति तत्राह– यावदिति ॥ २९ ॥</p>
<h3 id="सतयधरमय-27"><strong>सत्यधर्मीया</strong></h3>
<p>कथं कियत्पदद्वयेन मितमित्यत आह ॥ यावदिति ॥ गोभिः किरणैः । असौ सूर्यो यावत्तपति प्रकाशयति । इन्दुः सहोडुभिर्यावत्तपति । यावत्पर्जन्यस्तावतीयं भूस्तव</p>
<p>॥ २९ ॥</p>
<h3 id="छलर-27"><strong>छलारी</strong></h3>
<p>ननु पादत्रयपरिमिता भूमिर्दत्तेत्युक्तम् । अतः कथं तृतीयमुपकल्पयेत्युच्यत इति तत्राह ॥ यावदिति ॥ असौ सूर्यो गोभिः किरणैर्यावत्स्थलं तपति प्रकाशयति । तथेन्दुश्च पर्जन्यो मेघाभिमानी तवेयं भूमिस्तावती सूर्यादिप्रकाशवत्त्वेन परिमितेत्यर्थः ॥ २९ ॥</p>
<h3 id="लङघर-27"><strong>लिङ्घेरी</strong></h3>
<p>ननु बलिना वामनपदत्रयपरिमितभूमिर्देया । सा च पञ्चाशत्कोटिविस्तीर्णाऽतः कथं तृतीयपदमुपकल्पयेति कथं त्वयोच्यत इत्यत आह ॥ यावदिति ॥ हे बले । असौ सूर्यो गोभिः स्वकिरणैर्यावद्भूप्रदेशं तपति प्रकाशयति । उडुभिर्नक्षत्रैः सहेन्दुश्चन्द्रो यावत्प्रकाशयति, पर्जन्य इन्द्रो यावद्वर्षति तावतीयं तव भूरिति । स्वर्गेषु पशुवाग्वज्रदिङ्नेत्रघृणिभूजले लक्ष्यदृष्ट्योः स्त्रियां पुंसि गोरित्यमरः । ‘पर्जन्य गर्जन्मेघे च सुरेन्द्रे च प्रकीर्तित’ इति नानार्थमुक्तावली</p>
<p>॥ २९ ॥</p>
<h1 id="पदकन-मय-करनत-भरलक-ववर-सह-"><strong>पदैकेन मया क्रान्तो भूर्लोको विवरैः सह ।</strong></h1>
<h1 id="सवरलकसत-दवतयन-पशयतसत-मयऽऽतमन--३०-"><strong>स्वर्लोकस्तु द्वितीयेन पश्यतस्ते मयाऽऽत्मना ॥ ३० ॥</strong></h1>
<h3 id="पदरतनवल-11"><strong>पदरत्नावली</strong></h3>
<p>अस्तु भूमेरियत्ता तथापि लक्षणशास्त्रलक्षितपदस्याणुत्वेन तन्मितत्वेन किमनुपपन्नमित्याशङ्क्येदं पदमलौकिकमित्याशयेनापूर्तिमाह– पदेति ॥ ३० ॥</p>
<h3 id="सतयधरमय-28"><strong>सत्यधर्मीया</strong></h3>
<p>एकेन पदा प्रदर्शितं प्राक्तदेवेदमित्यपि द्योतयति । पदेत्यनेन । युक्तिः प्रागुक्तैव । विवरैर्बिलैः । मया द्वितीयेन पदा स्वर्लोक आक्रान्तोऽतस्तृतीयमुपकल्पय । आत्म-नेत्युत्तरान्वयि । आत्मना देहेन । तुः समुच्चये । आन्तरालिको लोक आक्रान्तो मयेति वा</p>
<p>॥ ३० ॥</p>
<h3 id="छलर-28"><strong>छलारी</strong></h3>
<p>अयं च भूर्लोक आत्मना व्यापिना मयेत्यन्वय आक्रान्तः । खं दिशश्च तनोस्तन्वा द्वितीयेन पदाऽऽक्रान्तः । एवं ते पश्यतः सतस्ते स्वं त्वदीयं सर्वस्वं मया द्वाभ्यां पदाभ्यामाक्रान्तम् । अतस्तृतीयपदस्थलाभावात्तृतीयमुपकल्पयेत्युक्तमिति भावः ॥ ३० ॥</p>
<h3 id="लङघर-28"><strong>लिङ्घेरी</strong></h3>
<p>अस्त्वियत्येव मम भूमिस्तथाऽपि तव तृतीयपादस्य स्थलाभावः कुत इत्यत आह ॥ पदैकेनेति ॥ हे बले । तव पश्यतः सतो मयैकेन पादेन विवरैः पातालादिभिः सह भूर्लोक आक्रान्तस्तथाऽऽत्मना व्याप्तेन मया द्वितीयेन पादेन स्वर्लोकोऽप्याक्रान्तोऽतस्तृतीयस्य स्थलाभाव इति ॥ ३० ॥</p>
<h1 id="परतशरतमदतसत-नरय-वस-इषयत-"><strong>प्रतिश्रुतमदातुस्ते निरये वास इष्यते ।</strong></h1>
<h1 id="वश-तव-नरय-तसमद-गरण-चनमदत--३१-"><strong>विश त्वं निरयं तस्माद् गुरुणा चानुमोदितः ॥ ३१ ॥</strong></h1>
<h3 id="पदरतनवल-12"><strong>पदरत्नावली</strong></h3>
<p>आत्मना प्रतिश्रुतं स्ववित्तमदातुस्तव । यतो नष्टप्रतिज्ञस्तस्मात् ॥३१॥</p>
<h3 id="सतयधरमय-29"><strong>सत्यधर्मीया</strong></h3>
<p>आत्मना स्वेनैव । प्रतिज्ञातमदातुः । तस्मात्त्वं निरयं विश । स निरयो मयैवैतत्फलत्वेनोच्यत इति नेत्याह । गुरुणा शुक्रेणाप्यनुमोदितः संमतीकृतः शापप्रदानादिति भावः । इति अनुमोदितः सन् विशेति वा ॥ ३१ ॥</p>
<h3 id="छलर-29"><strong>छलारी</strong></h3>
<p>तृतीयपदस्थलादाने दोषमाह ॥ प्रतिश्रुतमिति ॥ प्रतिश्रुतं दास्यामीति प्रतिज्ञातम् । अदातुः पुरुषस्य नरके वास इष्यते प्रामाणिकैरङ्गीक्रियते । तस्मान्निरययोग्य-त्वात् । नष्टप्रतिज्ञाद्वा । गुरुणा शुक्राचार्येणानुमोदितः सन् निरयं विश प्रविश ॥ ३१ ॥</p>
<h3 id="लङघर-29"><strong>लिङ्घेरी</strong></h3>
<p>नन्वेवं तृतीयस्य स्थलाभावे किं मेऽनिष्टमित्यत आह ॥ प्रतिश्रुतमिति ॥ हे बले । प्रतिज्ञातमददतस्तव निरये दुर्गतौ वास इष्यत इति प्रामाणिकैरङ्गीक्रियते । ‘वाचा दत्तं मनो दत्तं धारादत्तं न दीयते । षष्ठिवर्षसहस्राणि विष्ठायां जायते कृमिः ॥’ इत्यादेः । तस्मात्त्वं निरयं प्रविश । एवमेव गुरुणा त्वमनुमोदितश्चासि ॥ ३१ ॥</p>
<h1 id="य-वपरय-परतशरतय१-न-तदरपयत-कवचत-"><strong>यो विप्राय प्रतिश्रुत्य१ न तदर्पयते क्वचित् ।</strong></h1>
<h1 id="वथ-मनरथसतसय-दरसवरग२-पततयध--३२-"><strong>वृथा मनोरथस्तस्य दूरस्वर्गः२ पतत्यधः ॥ ३२ ॥</strong></h1>
<h3 id="पदरतनवल-13"><strong>पदरत्नावली</strong></h3>
<p>किञ्च यः प्रतिश्रुतं न पूरयति तस्य स्वर्गमाप्नवानीति मनोरथो मृषा भवति । प्रतिश्रुतेकदेशदानेनापि मनोरथः स्यादिति चेत् । सत्यम् । तत्फलं स्वर्गं प्राप्नोति पुनस्ततोऽदानदोषेण निकृष्टां तिरश्चां योनिमाप्नोतीत्याह– दूरमिति ॥ (स्वर्गात्)अधः पतित्वा दूरं यातीत्यर्थः ॥ ३२ ॥</p>
<h3 id="सतयधरमय-30"><strong>सत्यधर्मीया</strong></h3>
<p>क्वचिन्नार्पयते । तस्य मनोरथो वृथा दूरस्वर्गो दूरे स्वर्गो यस्य स सन् अधः पतति । तस्य चिज्ज्ञानं क्व । मनोरथो वृथेति वा ॥ ३२ ॥</p>
<h3 id="छलर-30"><strong>छलारी</strong></h3>
<p>किञ्च यः प्रतिश्रुतस्यादानेनार्थितं याचकं विप्रलम्भते वञ्चयति तस्य मनोरथा ऐहिकभोगविषया वृथैव न सिद्ध्यन्तीत्यर्थः । स्वर्गश्च दूर एव भवतीत्यर्थः । न केवलमिष्टाभावः किंत्वनिष्टप्राप्तिरित्याह ॥ पततीति ॥ स चाधः पतत्येव नीचां योनिं प्राप्नोत्येव ॥ ३२ ॥</p>
<h3 id="लङघर-30"><strong>लिङ्घेरी</strong></h3>
<p>ननु प्रतिश्रुतस्य समग्रस्यादाने मम निरयप्राप्तिर्भवेत् । न चैवम् । भागत्रये द्विभागस्य दत्तत्त्वात् । तस्मादहं स्वर्गं गमिष्यामीति चेत् । सत्यम् । स्वर्गं गतोऽपि त्वं प्रतिज्ञातसमग्रादानदोषेण स्वर्गात्प्रच्युतो दूरं त्वद्देहपातानन्तरमेव स्वर्गायोग्यं पश्वादियोनिं यास्यसीति निदर्शयति । यो गृहस्थो विप्रायैतावद्दास्यामीति प्रतिज्ञाय क्वचित्प्रतिज्ञातं नार्पयते न ददाति तर्ह्यहं स्वर्गाद्युत्तमलोकानेव यास्यामीति यस्तस्य मनोरथः स वृथा भवति । यतः स्वर्गात्पतितो दूरं यातीति ॥ ३२ ॥</p>
<h1 id="वपरलबध-ददमत-तवयऽह-चदय-मनन-"><strong>विप्रलब्धो ददामीति त्वयाऽहं चाद्य मानिना ।</strong></h1>
<h1 id="तदवयलकफल-भङकषव-नरय-कतचत-सम--३३-"><strong>तद्व्यलीकफलं भुङ्क्ष्व निरयं कतिचित् समाः ॥ ३३ ॥</strong></h1>
<h3 id="पदरतनवल-14"><strong>पदरत्नावली</strong></h3>
<p>प्रतिश्रुतैकदेशदानात् फलप्राप्तिः स्यादित्यभ्युपगम्य चेदमुक्तम् । तव तदपि न स्यात् किन्तु निरयनिवास एव विप्रलम्भनदोषादित्याह– विप्रलब्ध इति ॥ तत् तस्माद्व्यलीकफलमनृतफलम् ॥ ३३ ॥</p>
<p>॥ इति श्रीमद्भागवतटीकायां विजयध्वजतीर्थभिक्षुकृतायाम्</p>
<p>अष्टमस्कन्धे विंशोऽध्यायः ॥</p>
<h3 id="सतयधरमय-31"><strong>सत्यधर्मीया</strong></h3>
<p>तद्व्यलीकफलं मिथ्यावादफलम् । समाः संवत्सरान् ॥ ३३ ॥</p>
<h3 id="छलर-31"><strong>छलारी</strong></h3>
<p>प्रकृते किमायातमित्यत आह ॥ विप्रलब्ध इति ॥ आढ्यमानिनाऽभिमानिना त्वया चाहं ददामीति विप्रलब्धो वञ्चितः । तत्तस्माद्व्यलीकफलमनन्तफलं निरयं कतिचित्कञ्चि-त्समा वर्षाणि भुंक्ष्वेत्यर्थः ॥ ३३ ॥</p>
<h3 id="लङघर-31"><strong>लिङ्घेरी</strong></h3>
<p>किञ्च हे बले । न केवलं तव प्रतिश्रुतादानदोषः किन्तु वञ्चकत्वदोषोऽप्य-स्तीत्यतो निरयवास एव तव योग्य इत्याह ॥ विप्रलब्ध इति ॥ मानिना ‘‘अहं सार्वभौमोऽ-तस्तव सर्वाभिलाषदाने समर्थः किं त्वयाऽप्रबुद्धेन पदत्रयमात्रं याचितमित्याद्यहंकारवता त्वयाऽ-द्याहं विप्रलब्ध एतावत्सर्वथा दास्यामीति वञ्चितस्तस्मात्त्वमलीकस्यायतार्थवचनस्य फलं निरयं कतिचित्समाः कांश्चिद्वर्षान् भुंक्ष्वानुभव ॥ ३३ ॥</p>
<h1 id="शरशक-उवच-2"><strong>श्रीशुक उवाच–</strong></h1>
<h1 id="एव-वपरकत-रजन-बलरभगवतऽसर-"><strong>एवं विप्रकृतो राजन् बलिर्भगवताऽसुरः ।</strong></h1>
<h1 id="भदयमनऽपयभननतम-परतयहवकलव-वच--३४-"><strong>भिद्यमानोऽप्यभिन्नात्मा प्रत्याहाविक्लवं वचः ॥ ३४ ॥</strong></h1>
<h3 id="पदरतनवल-15"><strong>पदरत्नावली</strong></h3>
<p>बलिः स्वात्मनोऽलीकं प्रकारान्तरेण परिहर्तुमाह– एवमिति ॥ ३४ ॥</p>
<h3 id="सतयधरमय-32"><strong>सत्यधर्मीया</strong></h3>
<p>विप्रकृतो वञ्चितोऽविक्लवमदीनं वचस्त्रिविक्रमवचः प्रति आहेत्यन्वयः</p>
<p>॥ ३४ ॥</p>
<h3 id="छलर-32"><strong>छलारी</strong></h3>
<p>भगवतैवमुक्तो बलिः किं कृतवानित्यतोऽनृतं परिहर्तुमाह ॥ एवमिति ॥ भगवता विप्रकृतोऽप्रकृतोऽसुरो बलिर् भिद्यमानोऽपि सत्याच्चाल्यमानोऽपि सोऽविक्लवमदीनं वचः प्रत्याह ॥ ३४ ॥</p>
<h3 id="लङघर-32"><strong>लिङ्घेरी</strong></h3>
<p>हे राजन् । असुरो बलिर्भगवता वामनेनैवमुक्तरीत्या विप्रकृतस्तिरस्कृतः । निरयं विशेत्यादिनिष्ठुरैर्भिद्यमानोऽप्यभिन्नो निर्विकार आत्मा मनो यस्य तथा सन् वामनं प्रत्यविक्लवं पारवश्यदैन्यादिरहितं वचः प्राह ॥ ३४ ॥</p>
<h1 id="बलरवच"><strong>बलिरुवाच–</strong></h1>
<h1 id="यदयततमशलक-भवन-ममरत-वच-वयलक-सरवरय-मनयस-"><strong>यद्युत्तमश्लोक भवान् ममेरितं वचो व्यलीकं सुरवर्य मन्यसे ।</strong></h1>
<h1 id="करमयत-तनन-भवत-परलमभन-पद-ततय-कर-शरषण-म-नजम--३५-"><strong>करोम्यृतं तन्न भवेत् प्रलम्भनं पदं तृतीयं कुरु शिर्ष्णि मे निजम् ॥ ३५ ॥</strong></h1>
<h3 id="पदरतनवल-16"><strong>पदरत्नावली</strong></h3>
<p>प्रलम्भनं वञ्चनम् । विप्रलम्भनं कथं न भवेदिति तत्राह– पदमिति</p>
<p>॥ ३५ ॥</p>
<h3 id="सतयधरमय-33"><strong>सत्यधर्मीया</strong></h3>
<p>भवान्मन्यस इति ॥ मध्यमोत्तमादिनियमाभावादिति । रेतस्त्वजायां कविरादधेऽज इत्यृग्भाष्याद्युदाहरणपूर्वकं षष्ठादौ विवृतमनुसन्धेयम् । भवेन मङ्गलेनानिति चेष्टते स तथा तत्सम्बुद्धिः । तज्जलानिति छान्दोग्यभाष्यादिदिशा एतत् । त्वं मन्यसे तदृतं यथार्थं करोमि तत्तस्मात् तद्वचनमिति वा । प्रलम्भनं वञ्चनं न भवेत् । किमपि तावकं नास्ति । कथं कथय न विप्रलम्भनं बले इत्यतो लपति । निजं स्वकीयं तृतीयं पदम् । निजमित्यनेन त्वया यत्पूर्वं मम प्रदर्शितं तदेव पदं स्थापयेति वदन् बलिर् वञ्चनं भवतैव कृतमिति सूचयामास मर्मेत्यवसेयम् । मे मम शीर्ष्णि शिरसि कुरु स्थापयेति । यन्निजमुर्वरितं शिरो मामकं तस्मिन् शीर्ष्णीति वा । एवं वचो ऋतं करोमीति भावः ॥ ३५ ॥</p>
<h3 id="छलर-33"><strong>छलारी</strong></h3>
<p>हे उत्तमश्लोक । ममेरितं प्रतिश्रुतं वचो व्यलीकमनृतं न भवत्येव । त्वया कपटेन वामनतया भिक्षित्वा रूपान्तरस्याविष्कृतत्वात् । एवमपि यदि भवान् व्यलीकं मन्यते तथाऽपि तन्मदुक्तमृतमेव सत्यमेव करोमि । मदुक्तं विप्रलंभनमनृतं न भवेत् । कथम् । मे शीर्ष्णि शिरसि निजं तृतीयं पदं कुरु निधेहि ॥ ३५ ॥</p>
<h3 id="लङघर-33"><strong>लिङ्घेरी</strong></h3>
<p>हे सुरर्षभ रमाब्रह्मादिदेवोत्तम । अत एवोत्तमैर्ब्रह्मादिभिः श्लोक स्तुत्या कीर्तिर्यस्य तादृश वामन । त्वं यदि मयोक्तं वाक्यमनृतं मन्यसे तर्हि ह्यहं तद्यथाऽनृतं न स्याद् ऋतं च स्यात् । तव वञ्चनं न भवेत् तथा करोमि । तत्करणप्रकारमेवाह । निजं स्वकीयं तृतीयं पदं पादप्रक्षेपणं मे शिरसि कुर्विति ॥ ३५ ॥</p>
<h1 id="बभम-नह-नरयत-पदचयत-न-पशबनधद-वयसनद-दरतययत-"><strong>बिभेमि नाहं निरयात् पदच्युतो न पाशबन्धाद् व्यसनाद् दुरत्ययात् ।</strong></h1>
<h1 id="नवरथकचछरद-भवत-वनगरहदसधवदद-भशमदवज-यथ--३६-"><strong>नैवार्थकृच्छ्राद् भवतो विनिग्रहादसाधुवादाद् भृशमुद्विजे यथा ॥ ३६ ॥</strong></h1>
<h3 id="पदरतनवल-17"><strong>पदरत्नावली</strong></h3>
<p>स्वात्मनो ह्रीलक्षणसामग्रीमाह– बिभेमीति ॥ ३६ ॥</p>
<h3 id="सतयधरमय-34"><strong>सत्यधर्मीया</strong></h3>
<p>स्वसत्यस्थैर्यमार्यं प्रति विज्ञापयति ॥ बिभेमीति ॥ निरयान्नरकात् । पदच्युतः स्वर्गभ्रष्टः । पाशबन्धाद्गरुडकृतात् । अर्थकृच्छ्रात् संसारयात्रोपयोगिवित्ताभावकष्टात् । एतदादिदुरत्ययाद्दुष्पाराद्व्यसनात् । भवतो विनिग्रहान्न तथा बिभेमि । तर्हि कस्माद्बिभेषीत्यतो भाषते । असाधुवादादयमनृतभाषी ततोऽसाधुरिति वादो लोकप्रवादस्तस्माद् यथा भृश-मत्यन्तमुद्विज उद्विग्न इति । प्रलापकालत्वान्न पूर्वापरोक्तिः पौनरुक्त्ये दोषाय । यतः पदच्युतः । एवं व्यसनावसरेऽपि । पदात् तृतीयेन न च्युतो न निर्गतिमान् । तत्सम्बद्ध इति यावत् । ततो नोद्विजे । तव चरणस्पृशे न कोऽपि शोक इति भाव इति वा ॥ ३६ ॥</p>
<h3 id="छलर-34"><strong>छलारी</strong></h3>
<p>ननु च ‘आपदर्थे धनं रक्षेद्दारान् रक्षेद्धनैरपि । आत्मानं सन्ततं रक्षेद्दारैरपि धनैरपि ॥’ इत्यादि वचनाद् आत्मभयपरिहाराय सर्वस्वं त्यज्यते । त्वं तु कुतो भीतः सन् आत्मानमर्पयसीत्यत आह ॥ बिभेमीति ॥ असाधुश्चासौ वादश्च तस्मादपकीर्तेः । अनृत-वचनाद्वा । यथाऽहं भृशमुद्विजे बिभेमि तथा निरयादिभ्यो न बिभेमि । पदच्युतः स्थानभ्रष्टः । व्यसनाद्दुःखादर्थकृच्छ्राद्द्रव्यप्रयुक्तक्लेशाद्भवतो विनिग्रहाद्भवत्कृतनिबन्धात् ॥ ३६ ॥</p>
<h3 id="लङघर-34"><strong>लिङ्घेरी</strong></h3>
<p>नन्वेवमतिसंकटेन तृतीयपदस्य शिरःप्रदानमयुक्तमित्यत आह ॥ बिभेमीति ॥ अहं यथाऽसाधुवादादनृतभाषणाद्भृशमत्यर्थमुद्विजे बिभेमि न तथा निरयात्पदभ्रंशात्पाशबन्धात्तर्तुमशक्या-द्व्यसनाद्दुःखादर्थकृच्छ्राद्द्रव्यापहरणापदो भवतो निग्रहाच्चेति ॥ ३६ ॥</p>
<h1 id="पस-शलघयतम-मनय-दणडमरहततमरपतम-"><strong>पुंसां श्लाघ्यतमं मन्ये दण्डमर्हत्तमार्पितम् ।</strong></h1>
<h1 id="य-न-मत-पत-भरत-सहदशचदशनत-ह--३७-"><strong>यं न माता पिता भ्राता सुहृदश्चादिशन्ति हि ॥ ३७ ॥</strong></h1>
<h3 id="पदरतनवल-18"><strong>पदरत्नावली</strong></h3>
<p>अभिन्नात्मत्वं दर्शयति- पुंसामिति ॥ ३७ ॥</p>
<h3 id="सतयधरमय-35"><strong>सत्यधर्मीया</strong></h3>
<p>भिद्यमानोऽप्यभिन्नात्मेति यत्प्राक् शुकोक्तं ग्रन्थकृत्तदुक्त्यैव दर्शयति ॥ पुंसामिति ॥ अर्हत्तमेन पूज्यप्राज्यधर्मविदुत्तमेनार्पितं दण्डं शिक्षां पुंसां श्लाघ्यतमं मन्ये । यं दण्डं मात्रादयो नादिशन्ति नोपदिशन्ति । न तन्वन्तीति यावत् । हीति स्वानुभवं प्रमाणयति । गुरुरित्यनुक्तिस्तु तद्विपरीतबोधकता तवानुभवसिद्धेव सर्वजनीनेति वा गुरुत्वं हरेरेवेति वक्ष्य-माणत्वाद्वेति ज्ञेयम् । एतत्पक्षेऽर्हत्तमेति भगवत्सम्बोधनम् ॥ ३७ ॥</p>
<h3 id="छलर-35"><strong>छलारी</strong></h3>
<p>ननु विनिग्रहात्तवापकीर्तिर्जातैव नेत्याह ॥ पुंसामिति ॥ अर्हत्तमैः पूज्यतमैरर्पितं कृतं यं दण्डं शिक्षाम् । मातापित्रोरपि न ह्यादिशन्ति । न कुर्वन्ति तं दण्डं पुंसां श्लाघ्यतमं कीर्तनीयं मन्ये । मम हितैषिणा त्वया निगृहीतोऽहं श्लाघ्य एवास्मकमिति भावः</p>
<p>॥ ३७ ॥</p>
<h3 id="लङघर-35"><strong>लिङ्घेरी</strong></h3>
<p>नन्वेवं मया क्लेशितस्य तवैतद्दानमयुक्तमित्यतः स्वस्य क्लेशाभावं दर्शयति ॥ पुंसामिति ॥ हे अर्हत्तमातिपूज्य वामन । त्वया पुंसामर्पितं दण्डं पुंसां श्लाघ्यतमं मन्ये । यं दण्डं शिक्षां माता पिता भ्राता सुहृदश्च नादिशन्ति न कुर्वन्ति । अनेन स्वस्यायं दण्डो भूषणमेव न दूषणमित्युक्तं भवति ॥ ३७ ॥</p>
<h1 id="तव-ननमसरण-न-परकषय-परम-गर-"><strong>त्वं नूनमसुराणां नः पारोक्ष्यं परमो गुरुः ।</strong></h1>
<h1 id="य-नऽनकमदनधन-तदभरश-चकषरदश--३८-"><strong>यो नोऽनेकमदान्धानां तद्भ्रंशं चक्षुरादिशः ॥ ३८ ॥</strong></h1>
<h3 id="पदरतनवल-19"><strong>पदरत्नावली</strong></h3>
<p>पारोक्ष्यं साक्षात्कारमन्तरेण । तस्य मदस्य भ्रंशे येन तत् तथा ॥ ३८॥</p>
<h3 id="सतयधरमय-36"><strong>सत्यधर्मीया</strong></h3>
<p>पारोक्ष्यं निन्दापूर्वकभक्त्येति शत्रुपक्षपातीति वा पारोक्ष्यं यथा भवति तथा । परमो गुरुः । गुरुविशेषणं पारोक्ष्यम् । तत्प्रकारमीरयति । अनेके ये विद्यादिप्रयुक्ता मदास्तैरन्धानां ज्ञानहीनानां नस्तद्भ्रंशम् । तेषां मन्दानां भ्रंशोऽवस्कन्दनं यस्मात्तच्चक्षुः । सज्ज्ञानम् आदिशोऽददाः । पारोक्ष्यम् । एतद्व्याजमिति यथा तथाऽऽदिश इति वाऽन्वयः । नूनं निश्चयेन । पारोक्ष्यः परमो गुरुरिति पाठे वेषान्तरछन्न इति स तथेत्यर्थः ॥ ३८ ॥</p>
<h3 id="छलर-36"><strong>छलारी</strong></h3>
<p>नन्वहं देवानां हितैषी नासुराणामतः कथं मत्कृतो दण्डस्तव श्लाघ्यतम इति तत्राह ॥ त्वं नूनमिति ॥ असुराणां नस्त्वापरोक्ष्यं शत्रुछन्नेन वर्तमानस्त्वं च परमो गुरुः । योऽनेकमदैरैश्वर्यादिमदैरन्धानां विवेकशून्यानां नस्तस्य मदस्य भ्रंशो नाशो यस्मात्तच्चक्षुर्ज्ञानमादिश</p>
<p>॥ ३८ ॥</p>
<h3 id="लङघर-36"><strong>लिङ्घेरी</strong></h3>
<p>ननु गुर्वाद्याप्तैः कृतशिक्षोक्तरीत्या श्लाघ्या, न शत्रुभूतमादृशैः कृतेत्यत आह ॥ त्वमिति ॥ हे वामन । त्वमप्यसुरजातीनामप्यस्माकं पारोक्ष्यं परोक्षतः परमो गुरुः । साक्षा-त्कारविषयतया हिताहितोपदे गुरुत्वात्कथं तदविषयस्य हिताद्यकुर्वतः शत्रोर्मम गुरुत्वमित्यतस्त वाप्यस्मद्धितकारित्वेन परोक्षतो गुरुत्वमस्तीत्युपपादयति ॥ यो न इति ॥ यस्त्वमनेकै-रैश्वर्यादिमदैरन्धानां द्रष्टव्याद्रष्टृणां तस्य मदस्य भ्रंशकं वैराग्यलक्षणं चक्षुरादि दत्वा द्रष्टव्यदर्शनं विदधासीति ॥ ३८ ॥</p>
<h1 id="यसमन-वरनबनधन-रढन-वबधतर-"><strong>यस्मिन् वैरानुबन्धेन रूढेन विबुधेतराः ।</strong></h1>
<h1 id="बहव-लभर-सदध-यमहकनतयगन--३९-"><strong>बहवो लेभिरे सिद्धिं यामिहैकान्तयोगिनः ॥ ३९ ॥</strong></h1>
<h3 id="पदरतनवल-20"><strong>पदरत्नावली</strong></h3>
<p>यतो वैरानुबन्धेन वैरयुतस्नेहेन ॥ ३९ ॥</p>
<h3 id="सतयधरमय-37"><strong>सत्यधर्मीया</strong></h3>
<p>एतदादिज्ञानेन न कोऽपि संसारमतारीदिति दितिसुत कथमिदं चक्षुरक्षुण्णं मनुष इत्यत आह ॥ यस्मिन्निति ॥ यस्मिंस्त्वयि वैरानुबन्धेन वैरोपसर्जनभक्त्या । ‘अनुबन्धस्तु भक्तिः स्याद्बन्धः स्नेह उदाहृत’ इति वचनात् । रूढेन दृढेन । विबुधाश्चेतरे च दैत्याश्च विबुधेतराः । यामेकान्तयोगिनः सनकाद्या विबुधा देवाश्च सिद्धिं केवलानुबन्धेन लेभिरे तां सिद्धिमितरे बहवः शिशुपालादिदैत्या अपि लेभिरे । इह संसारेऽधिकारिसमुदाये वा । वैरेण यन्नृपतय इत्यादि स्कन्धान्तरतात्पर्यादितो विशेषोऽनुसन्धेयः ॥ ३९ ॥</p>
<h3 id="छलर-37"><strong>छलारी</strong></h3>
<p>परमगुरुत्वं दर्शयति ॥ यस्मिन्निति ॥ बहवो विबुधेतरा देवेतरा दैत्या हिरण्यकशिप्वादयो रूढेन दृष्टनिरूढेन यस्मिंस्त्वयि वैरानुबन्धेन वैरयुतस्नेहेन । द्वेषोपसर्जन-भयेनेत्यर्थः । सिद्धिं मुक्तिं लेभिरे । इहाधिकारिवर्गे एकान्तयोगिन एकान्तभक्ता यां सिद्धिमापुः</p>
<p>॥ ३९ ॥</p>
<h3 id="लङघर-37"><strong>लिङ्घेरी</strong></h3>
<p>विबुधेतराः सुरभिन्नासुरजात्युत्पन्ना मोक्षयोग्या बहवो यस्मिंस्त्वयि वैरानुबन्धेन द्वेषसमानाधिकरणस्नेहेनारूढेन भिवृद्धेन सिद्धिं मुक्तिं लेभिरे । यां सिद्धिमिहाधिकारिष्वेकान्तयोगिनो भक्ता लभन्ते ॥ ३९ ॥</p>
<h1 id="तनह-नगहतऽसम-भवत-भरकरमण-"><strong>तेनाहं निगृहीतोऽस्मि भवता भूरिकर्मणा ।</strong></h1>
<h1 id="बदधशच-वरण-पशरननवरड-न-ववयथ--४०-"><strong>बद्धश्च वारुणैः पाशैर्नानुव्रीडे न विव्यथे ॥ ४० ॥</strong></h1>
<h2 id="ततपरयम"><strong>तात्पर्यम्</strong></h2>
<p><strong>‘बलिरप्यसुरावेशात्स्तुवन्नपि जनार्दनम् ।</strong></p>
<p><strong>आक्षिपत्यन्तरा क्वापि प्रह्लादो नित्यभक्तिमान् ॥’ इति ब्रह्माण्डे ॥ ४० ॥</strong></p>
<h3 id="सतयधरमय-38"><strong>सत्यधर्मीया</strong></h3>
<p>तेनाहं निगृहीतोऽस्मीति श्लोके नानुव्रीडे न विव्यथ इति बलिना स्वस्य प्रल्हादवच्छुद्धभक्तता प्रतिपादिता भाति । तच्छिरोभूषणाद्यपहारादिरूपासुरावेशकार्यबाधितमित्यतो मानेन तत्तत्पितामहस्वरूपं निरूपयति ॥ बलिरपीति ॥ बलिर्जनार्दनं स्तुवन्नप्यसुरावेशात् कर्मजदेवत्वेन दैत्यावेशादन्तरा मध्ये क्वापि भीतं ब्रह्मतनुं रिपुमित्यादिप्रकारेणाक्षिपति ॥ स्तुति-मन्तरा विनेति वा । न प्रल्हाद एवमित्याह ॥ नित्यभक्तिमानिति ॥ ब्रह्माण्डवचनेन तद्विशेषो ज्ञेयः ॥ ततश्चायं श्लोकपञ्चकार्थः । भूरिकर्मणा नानाविधकर्मवता तेन भगवता निगृहीतोऽहं वारुणैः पाशैर्बद्धो नानुव्रीडे लज्जे न विव्यथे व्यथां च प्राप्तः । असुरावेशाभावसमयभाषणमिदमिति भावः । क्वापीति तात्पर्योक्तिस्वारस्याद्यदा कदाचिद्दुरालापो बलेरिति ध्वन्यते ॥ ४० ॥</p>
<h3 id="छलर-38"><strong>छलारी</strong></h3>
<p>अतो नात्र मम लज्जा । नापि दुःखमित्याह ॥ तेनेति ॥ भूरिकर्मणा बहु-चरित्रेण तेन गुरुणा भवताऽहं निगृहीतोऽस्मि । वरुणैः पाशैर्बद्धश्चास्मि । तथा नानु व्रीडे लज्जां प्राप्नोमि । न च विव्यथे न दुःखं च प्राप्नोमि ॥ ४० ॥</p>
<h1 id="पतमह-म-भवदयसममत-परहलद-आवषकतसधवद-"><strong>पितामहो मे भवदीयसम्मतः प्रह्लाद आविष्कृतसाधुवादः ।</strong></h1>
<h1 id="भवदवपकषण-वचतरवशस-समपरपतसतवतपरम-सवपतर--४१-"><strong>भवद्विपक्षेण विचित्रवैशसं सम्प्रापितस्त्वत्परमः स्वपित्रा ॥ ४१ ॥</strong></h1>
<h3 id="पदरतनवल-21"><strong>पदरत्नावली</strong></h3>
<p>ननु कुतो व्यथाद्यभाव इत्याशङ्क्य श्रुतप्रह्लादमाहात्म्यानुस्मरणादित्या-शयेनाह– पितामह इति ॥ साधुरिति वादः साधुवादः स्तुतिलक्षणः । विचित्रवैशसं नाना-हिंसनम् । त्वमेव परमो यस्य स तथा ॥ ४१ ॥</p>
<h3 id="सतयधरमय-39"><strong>सत्यधर्मीया</strong></h3>
<p>व्यथाक्वथितता कुतो न तव बल इत्यतो मम पितामहमाहात्म्यानु-ध्यानादित्याह ॥ पितामह इति ॥ भवदीयस् त्वदीय इति संमतो भवदीयानां त्वद्दासानां संमत इति वा । साधुरच्छिन्नभक्त इति वादः साधुवादः । आविष्कृतः साधुवादो यस्य सः । साधूनां वाद आविष्कृतो येनोपदेशद्वारा स इति वा । भवद्विपक्षेण हिरण्यकशिपुना त्वद्वैरिणा स्वपित्रा विचित्रवैशसं भृगुपातनादितो हिंसां संप्रापितः ॥ ४१ ॥</p>
<h3 id="छलर-39"><strong>छलारी</strong></h3>
<p>किञ्च योऽयं दण्डरूपो ममानुग्रहस्त्वया कृतः स त्वद्भक्तपात्रत्वेन न त्वहमनु-ग्रहस्य पात्रमित्याशयेनाह ॥ पितामह इति ॥ भवदीयानां भवद्भक्तानां संमतो मे पितामहः प्रल्हादो यत आविष्कृतः प्रकटीकृतः साधुवादो हरिसर्वोत्तमत्वादिवादो येन सः । तथा त्वमेव परम आश्रयो यस्य सः । अतो भवतो विपक्षेण द्वेषिणा स्वपित्रा स्वस्य प्रल्हादस्य पित्रा हिरण्यकशिपुना विचित्रं नानाविधं वैशसं हिंसां प्रापितः ॥ ४१ ॥</p>
<h3 id="लङघर-38"><strong>लिङ्घेरी</strong></h3>
<p>नन्वेवमसुरजातेः कस्यचिद्धरौ भक्त्या श्रेयोदर्शने त्वयाऽपि स्वीकर्तुमुचिते-त्यतस्तत्र प्रल्हादं निदर्शयति ॥ पितामह इत्यादिना ॥ हे वामन । मे पितामहो भवद्भक्तानां संमतः प्रल्हाद आविष्कृतसाधुवादो नारायण एव सर्वप्रेरकः सर्वेश्वर इत्यादिस्फुटवादी सन् भवतो विपक्षेण शत्रुणा स्वपित्रा हिरण्यकशिपुना विचित्रवैशसं नानाविधदुःखं संप्रापितोऽपि त्वमेव परमः सर्वोत्तम इति भक्तिमानासीत् ॥ ४१ ॥</p>
<h1 id="कमतमनऽनन-जहत-यऽनतत१-क-रकथहर-सवजनखयदसयभ-"><strong>किमात्मनाऽनेन जहाति योऽन्ततः१ किं रिक्थहारैः स्वजनाख्यदस्युभिः ।</strong></h1>
<h1 id="क-जयय-ससतहतभतय-मरतयसय-गह-कमहयष-वयय--४२-"><strong>किं जायया संसृतिहेतुभूतया मर्त्यस्य गेहैः किमिहायुषो व्ययः ॥ ४२ ॥</strong></h1>
<h3 id="पदरतनवल-22"><strong>पदरत्नावली</strong></h3>
<p>श्रीप्रह्लादः कया चर्यया अतिप्रियदेहादिकमुत्सृज्य श्रीहरिचरणैकशरण-मापेति तत्राह– किमिति ॥ यो येनात्मना देहेन मुदं जहाति, तद्वियोगलक्षणमरणेनेति शेषः । तस्य पुंसस् तेन देहेन किम् ? न किमपि प्रयोजनमित्यर्थः । रिक्थहारैः पितृधनस्वीकार-योग्यैरेभिरायुषो व्ययो नाश इति यत् तस्माद् दुर्जनसङ्गाद् भीतः । स्वपक्षोऽसुरजनस् तस्य नाशकस्य ॥ ४२-४३ ॥</p>
<h3 id="सतयधरमय-40"><strong>सत्यधर्मीया</strong></h3>
<p>योऽन्ततोऽन्ते जहाति त्यजति तेनात्मना देहेन किं न किञ्चित्प्रयोजन-मिति योग्यान्वयि । किं रिक्थं हरन्तीति रिक्थहारास्तैः पुत्रैः । रिक्थं च पितृपैतामहं धनम् । स्वजना इतरे तदाख्यदस्युभिश्चोरैः । रिक्थहारैः स्वजनाख्यदस्युभिरिति सामानाधिकरण्यं वा । जायया संसृतिहेतुभूतया । ‘तज्जाया जाया भवति यदस्यां जायते पुनः’ इति हरिश्चन्द्र-षट्कब्राह्मणोक्तेः । मर्त्यस्य गेहैः किम् । इहैतादृशे शरीरे प्राप्तेऽपि । आयुषो व्ययो नाश एव यत्तत्तः किमेतदादिभिरित्यर्थः । आयुर्नित्यायुर्मोक्षस्तस्य व्ययोऽपगम इति वा ॥ ४२ ॥</p>
<h3 id="छलर-40"><strong>छलारी</strong></h3>
<p>पित्रा नानाविधव्यसनं प्रापितः । प्रल्हादस्ततः किमकरोदित्यत आह ॥ किमात्मनेत्यादिना ॥ यो देहोऽन्तत आयुषान्ते जहाति जीवं त्यजति । अनेनात्मना देहेन किं, रिक्थं पितृधनं हरन्ति स्वीकुर्वन्ति तथा तैः पुत्रैः किम्? स्वजनाख्यदस्युभिः स्वजन-लक्षणचोरैश्च किम् । मर्त्यस्य मरणशीलस्य गेहैः किम् । तस्मादिह गेहेषु केवलमायुषो व्यय एव नाश एव न तु सुखं किञ्चित् ॥ ४२ ॥</p>
<h3 id="लङघर-39"><strong>लिङ्घेरी</strong></h3>
<p>स प्रल्हादो मम पितामहो जनाद्दुर्जनात्केवलविष्णुद्वेष्यसुरजनसंगाद्भीतः सन् । योऽधिकारी येन देहेन प्राप्तेन त्यक्तेनाऽपि मुदं सन्तोषं जहाति त्यजति तेन किं प्रयोजनम् । न किमपि । तथा रिक्थं पित्रार्जितं द्रव्यं हरन्तीति रिक्थहराः पुत्रादयस्तैः स्वजनाख्यचोरैश्च किम् । तया संसारहेतुभूतया जायया भार्ययाऽपि मरणशीलस्य किं प्रयोजनम् ? गेहैर्गृहादिभिरपीह साध्यं किमस्ति । प्रत्युतैतदासक्तस्य वृथाऽऽयुष्यक्षय एव ॥ ४२ ॥</p>
<h1 id="इतथ-स-नशचतय-पतमह-महनगधबध-भवत-पदपदमम-"><strong>इत्थं स निश्चित्य पितामहो महानगाधबोधो भवतः पादपद्मम् ।</strong></h1>
<h1 id="धरव-परपद-हयकतभय-जनद-भत-सवपकषकषपणसय-सततम--४३-"><strong>ध्रुवं प्रपेदे ह्यकुतोभयं जनाद् भीतः स्वपक्षक्षपणस्य सत्तमः ॥ ४३ ॥</strong></h1>
<h3 id="सतयधरमय-41"><strong>सत्यधर्मीया</strong></h3>
<p>सत्तमः स अगाधबोधो महान्मम पितामहः । इत्थं निश्चित्य । भवत इत्यावर्त्यान्वेतव्यम् । जनाद्दुर्जनात् तत्सङ्गादिति यावत् । भवतः सृतेश्च भीतः । स्वपक्ष-क्षपणस्यापि स्वपक्षोऽसुरपक्षस्तस्य क्षपणं नाशो येन । तं क्षपयतीति वा क्षपणस्तस्य भवतस् तवाकुतोभयं पादपद्मं ध्रुवं प्रपेदे । हि यतः प्रपेदे ततः, स्वपक्षः पुत्रस्तस्य स्वपक्षस्य क्षपणं तद्यत्नो वा नानाविधहिंसा वा येन । तस्य हिरण्यकशिपोर्ध्रुवं प्राप्यत्वेन निश्चितं तमः सत् । भावप्रधानो निर्देशः । सत्वं शीर्णत्वं तं प्रपेदे । सद् विशीर्णं वा । ‘विविक्षुरत्यगात्सूनोः प्रल्हादस्यानुभावत’ इत्यादेः । यजन्ति यज्ञक्रतुभिरिति श्लोके बलिरप्यसुरावेशादिति तात्पर्यं योजयन्ति । पुरा तत्र प्रल्हादो भक्तिमानिति निरालम्बमत्र स्तुवन्नित्यंशेन सह श्लिष्टं भविष्यतीति विभावनीयम् ॥ ४३ ॥</p>
<h3 id="छलर-41"><strong>छलारी</strong></h3>
<p>इति देहादीनामसारतां निश्चित्यागाधबोधो महाज्ञानी सः जनाद्दुर्जनसंगाद्भीतः सन् स्वपक्षं दैत्यकुलं क्षपयति नाशयतीति तथा तस्यापि भवतः पदाम्बुजं प्रपेदे । कथंभूतम् । न विद्यते कुतोऽपि भयं यत्र तदकुतोभयं ध्रुवं च नित्यं च ॥ ४३ ॥</p>
<h3 id="लङघर-40"><strong>लिङ्घेरी</strong></h3>
<p>इत्थं निश्चित्य स्वपक्षाणामसुराणां क्षपणस्य संहारकस्यापि भवतः कस्मादपि भयरहितं पादपद्मं ध्रुवं प्राप्तवान् । अत एव स प्रल्हादोऽगाधबोधो महान्पूज्यः सत्तमोऽत्युत्तम इति मया ज्ञायते ॥ ४३ ॥</p>
<h1 id="अथहमपयतमरपसतवनतक-दवन-नत-परसभ-तयजतशर-"><strong>अथाहमप्यात्मरिपोस्तवान्तिकं दैवेन नीतः प्रसभं त्याजितश्रीः ।</strong></h1>
<h1 id="इद-कतनतनतकवरत-जवत-ययऽधरव-सतबधमतरन-बधयत--४४-"><strong>इदं कृतान्तान्तिकवर्ति जीवितं ययाऽध्रुवं स्तब्धमतिर्न बुध्यते ॥ ४४ ॥</strong></h1>
<h3 id="पदरतनवल-23"><strong>पदरत्नावली</strong></h3>
<p>ममाप्ययमेव निश्चय इति भावेनाह– अथेति ॥ असुरजातित्वान्मम शत्रुभूतस्य । त्वया त्याजितराज्यश्रीः । बुभूषुणेयं श्रीर्बलादपि त्याज्या अन्यथानर्थयोग एवेति भावेनाह– इदमिति ॥ यया श्रिया स्तब्धमतिः कृतान्तान्तिकवर्तीदं जीवितं न जानातीत्यन्वयः</p>
<p>॥ ४४ ॥</p>
<h3 id="सतयधरमय-42"><strong>सत्यधर्मीया</strong></h3>
<p>तदनुग्रहेण ममापि तथैव निश्चय इति विज्ञापयति ॥ अथेति ॥ आत्म-रिपोस्तवान्तिकं दैवेन नीतः । प्रसभं बलात्त्याजितश्रीः । यया श्रिया स्तब्धमतिरिदं कृतान्तान्तिकवर्ति यमसमीपवर्ति जीवितं जीवनम् । ध्रुवं नित्यं तन्न भवतीत्यध्रुवं न बुद्ध्यते न मन्यते । तच्छ्रीहरणाच्छ्रीपते न मोहो ममास्तीदानीमिति भावः ॥ ४४ ॥</p>
<h3 id="छलर-42"><strong>छलारी</strong></h3>
<p>यस्मान्मम पितामहस्त्वत्पादमेव प्राप्तोऽथ तस्मादहमपि दैवेन प्रल्हादस्य भाग्येनासुरजातित्वादात्मरिपोर्मम शत्रुभूतस्य तवान्तिकं समीपं नीतः प्राप्तः । प्रसभं बलात्कारा-त्त्याजिता श्री राज्यसंपद्यस्य स तथा । बुभूषुणा बोद्धुमिच्छुनेयं श्रीर्बलादपि त्याज्यैव । अन्यथाऽनर्थयोग एवेत्याशयेनाह ॥ इदमिति ॥ यथा श्रिया स्तब्धाऽविवेकमतिर्यस्य सः । पुमान् इदं जीवमध्रुवमनित्यं न बुद्ध्यते न जानाति । कथं भूतम् । कृतान्तस्य यमस्यान्तिके वर्ति मृत्योः सन्निहितं बुद्धिभ्रंशकरं राज्यं तत्त्याजितेन मयि भवता भूयान् अनुग्रह एव कृत इति भावः ॥ ४४ ॥</p>
<h3 id="लङघर-41"><strong>लिङ्घेरी</strong></h3>
<p>हे वामन । अथ तस्मादहमपि असुरजातित्वमात्रेणात्मनो मम रिपोस्तवान्तिकं दैवेन पूर्वार्जितपुण्येन तव समीपं प्राप्तः । प्रसभं बलात्कारेण त्याजितश्रीः परिमोचितराज्यादि-सम्पच्च जातः । नन्विदमयुक्तं यत्पूर्वपुण्येन संपद्धानिर्ममासेति । तत्राह ॥ इदमिति ॥ यया श्रिया स्तब्धमतिर्जन इदं स्वजीवितं कृतान्तान्तिके मृत्युसमीपे वर्ति विद्यमानं नश्वरमिति ध्रुवं न बुद्ध्यत इति । तस्मात्पुण्येनोक्तसंपद्धानिरिति युक्तमिति भावः ॥ ४४ ॥</p>
<h1 id="शरशक-उवच-3"><strong>श्रीशुक उवाच–</strong></h1>
<h1 id="तसयतथ-भषमणसय-परहलद-भगवतपरय-"><strong>तस्येत्थं भाषमाणस्य प्रह्लादो भगवत्प्रियः ।</strong></h1>
<h1 id="आजगम-करशरषठ-रकपतरवतथत--४५-"><strong>आजगाम कुरुश्रेष्ठ राकापतिरिवोत्थितः ॥ ४५ ॥</strong></h1>
<h3 id="पदरतनवल-24"><strong>पदरत्नावली</strong></h3>
<p>प्रह्लादस्य भक्त्यातिशयं दर्शयितुं बलेः स्तवनेन भगवद्भक्तिविशेषमाज्ञा-यागमनमिति, तदागमनमाह शुकः– तस्येति ॥ ४५ ॥</p>
<h3 id="सतयधरमय-43"><strong>सत्यधर्मीया</strong></h3>
<p>दैवाद्देवदिदृक्षया प्रल्हादोऽप्यागमदिति शुको वक्ति ॥ तस्येति ॥ इत्थं भाषमाणस्य बलेः सतः प्रल्हाद उत्थितो राकापतिः पूर्णमासीचन्द्र इवाजगाम । तापापनोद-कत्वेन सोमसाम्यम् ॥ ४५ ॥</p>
<h3 id="छलर-43"><strong>छलारी</strong></h3>
<p>तस्य बलेरित्थं भाषमाणस्य सत उत्थित उदितो राकापतिरिव पूर्णचन्द्र इव</p>
<p>॥ ४५ ॥</p>
<h3 id="लङघर-42"><strong>लिङ्घेरी</strong></h3>
<p>हे कुरुश्रेष्ठ । तस्य बलेरित्थं भाषमाणस्य सतो भगवत्प्रियः प्रल्हादः, उदितो राकापतिश्चन्द्र इवाजगाम ॥ ४५ ॥</p>
<h1 id="तमनदरसन-सवपतमह-शरय-वरजमन-नलनयतकषणम-"><strong>तमिन्द्रसेनः स्वपितामहं श्रिया विराजमानं नलिनायतेक्षणम् ।</strong></h1>
<h1 id="परश-पशङगमबरमञजनतवष-परलमबबह-सभग-समकषत--४६-"><strong>प्रांशुं पिशङ्गाम्बरमञ्जनत्विषं प्रलम्बबाहुं सुभगं समैक्षत ॥ ४६ ॥</strong></h1>
<h3 id="पदरतनवल-25"><strong>पदरत्नावली</strong></h3>
<p>प्रांशुमुन्नतम् ॥ ४६ ॥</p>
<h3 id="सतयधरमय-44"><strong>सत्यधर्मीया</strong></h3>
<p>इन्द्रसेनः श्रिया विराजमानं नलिनायतेक्षणं प्रांशुमुच्चम् । ‘उच्चप्रांशून्नतो-दग्रोच्छ्रिता’ इत्यमरः । पिशङ्गं पिङ्गलवर्णम् अम्बरं वसनं यस्य तम् । अञ्जनस्य त्विडिव त्विट् यस्य तम् । सुभगं सौभाग्योपेतं समैक्षतापश्यत् ॥ ४६ ॥</p>
<h3 id="छलर-44"><strong>छलारी</strong></h3>
<p>इन्द्रसेनो बलिः प्रांशुमुन्नतकरं पिशङ्गाम्बरम् अञ्जनवत्कज्जलवत्त्विट् कान्ति-र्यस्य । प्रलम्बौ दीर्घौ बाहू यस्य तम् । सुभगं सुन्दरं सौम्यं वा ॥ ४६ ॥</p>
<h3 id="लङघर-43"><strong>लिङ्घेरी</strong></h3>
<p>इन्द्रसेनो बलिर्नलिनवत्कमलवदायते विस्तृते ईक्षणे नेत्रे यस्य तं प्रांशुमुन्नतं पीताम्बरमञ्जनकान्तिसमकान्तिं जानुपर्यन्तं लम्बमानबाहुं सुभगं सुन्दरं श्रिया कान्त्यादि-सम्पदाऽतिप्रकाशमानं स्वपितामहं प्रल्हादं ददर्श ॥ ४६ ॥</p>
<h1 id="तसम-बलरवरणपशयनतरत-समरहण-नपजहर-परववत-"><strong>तस्मै बलिर्वारुणपाशयन्त्रितः समर्हणं नोपजहार पूर्ववत् ।</strong></h1>
<h1 id="ननम-मरधनऽशरवलललचन-सवरडनचनमख-बभव-ह--४७-"><strong>ननाम मूर्ध्नाऽश्रुविलोललोचनः सव्रीडनीचीनमुखो बभूव ह ॥ ४७ ॥</strong></h1>
<h3 id="पदरतनवल-26"><strong>पदरत्नावली</strong></h3>
<p>सव्रीडत्वेन नीचीनमर्वाचीनं मुखं यस्य स तथा ॥ ४७ ॥</p>
<h3 id="सतयधरमय-45"><strong>सत्यधर्मीया</strong></h3>
<p>यन्त्रितो बद्धः । पूर्ववद् अबन्धसमय इवाश्रुविलोललोचनो मूर्ध्रा ननाम । सव्रीडं सलज्जं नीचीनमधःकृतं मुखं यस्य सः । बभूव । हेति खेदे । निपूर्वादञ्चेर् ऋत्वि-गित्यादिना क्विन् । अनिदितामिति नलोपः । न्यचशब्दात्स्वार्थे विभाषाञ्चेरदिक् स्त्रियामिति खः । आयन्नित्यादिनेनादेशः । अच इत्यकारलोपे चाविति दीर्घः । तथा अबुध्ने राजेति व्याख्या ऋग्भाष्ये । नीचीना नीचाश्च य इत्युक्तेः । न व्रीडे न च विव्यथ इत्युक्तिस्तु भगवन्तं प्रति भक्तिपूर्वकतया वा रिपुत्वेन वा । अत्र तु पितामहदर्शनं दुःखावस्थायां जातमित्यतस्ताप-विशेषेण ममताविशेषेण व्रीडादिकमिति न विरोधः ॥ ४७ ॥</p>
<h3 id="छलर-45"><strong>छलारी</strong></h3>
<p>वारुणैः पाशैर्यंत्रितो बद्धः समर्हणं पूजासाधनं स्वकृताहंकारादिरूपापराध-स्मरणेन सव्रीडं लज्जासहितं निचीनमर्वाचीनं मुखं यस्य सः । विलोले चञ्चले लोचने यस्य सः</p>
<p>॥ ४७ ॥</p>
<h3 id="लङघर-44"><strong>लिङ्घेरी</strong></h3>
<p>वारुणपाशैर्यन्त्रितो वशीकृतो निगृहीतो बलिस्तस्मै प्रल्हादाय समर्हणं पूजासाधनं पूर्ववद्यतो नोपजहार नानीतवान् । ततः स लज्जाधोमुखो बभूव । तदकरण-प्रयुक्तदुःखजाश्रुश् चञ्चलनेत्रश्च तथाऽपि मूर्ध्ना ननाम भक्त्या नमस्कृतवान् । एतच्च हाद्भुतम् । ‘हा हा हेत्यद्भुते खेद’ इत्यमरः ॥ ४७ ॥</p>
<h1 id="स-ततर-हसनमदकषय-सतपत-सननदननददयनगरपसतम-"><strong>स तत्र हासीनमुदीक्ष्य सत्पतिं सुनन्दनन्दाद्यनुगैरुपासितम् ।</strong></h1>
<h1 id="उपतय-भम-तरस-महमन-ननम-मरधन-पलकशरवहवल--४८-"><strong>उपेत्य भूमौ तरसा महामना ननाम मूर्ध्ना पुलकाश्रुविह्वलः ॥ ४८ ॥</strong></h1>
<h3 id="सतयधरमय-46"><strong>सत्यधर्मीया</strong></h3>
<p>स प्रल्हादः सत्पतिं सच्छे्रष्ठं नक्षत्रस्वामिनं सोममिव वा पुलकाश्रु-भिर्विह्वलः ॥ ४८ ॥</p>
<h3 id="छलर-46"><strong>छलारी</strong></h3>
<p>महामना महाज्ञानी सः प्रल्हादस्तत्र यज्ञशालायामासीनं सुनन्दाद्यैरुपासितं सतां पतिं वामनमुदीक्ष्य तरसा शीघ्रमुपेत्य समीपं प्राप्य बलेस्तत्कृतमनुग्रहं दृष्ट्वा पुलकै रोमाञ्चै-रश्रुभिरानन्दबाष्पैश्च विह्वलः परवशः सन् भूमौ मूर्ध्ना ननाम ॥ ४८ ॥</p>
<h3 id="लङघर-45"><strong>लिङ्घेरी</strong></h3>
<p>एवं स्वपौत्रस्य विपदि प्राप्तायामपि निर्विकारतया हरिप्रणतिस्तुत्यादि-परत्वान्महामनाः स प्रल्हादस्तत्र यज्ञशालायामासीनमुपविष्टं सुनन्दादिभृत्यसेवितं स्वभक्त्यादिना निर्दुष्टानां पालकं स्वामिनं च वामनमुद्वीक्ष्य समीपं प्राप्य च । तद्दर्शनसन्तोषाद्रोमाञ्चै-रानन्दबाष्पैर्भक्तिपरवशः सन् भूमौ मूर्ध्ना ननाम ॥ ४८ ॥</p>
<h1 id="परहलद-उवच"><strong>प्रह्लाद उवाच–</strong></h1>
<h1 id="तवयव-दतत-पदमनदरमरजत-हत-तदवदय-तथव-शभनम-"><strong>त्वयैव दत्तं पदमैन्द्रमूर्जितं हृतं तदेवाद्य तथैव शोभनम् ।</strong></h1>
<h1 id="मनय-महनसय-कतऽपयनगरह-वभरशत-यचछरय-आतममहनत--४९"><strong>मन्ये महानस्य कृतोऽप्यनुग्रहो विभ्रंशितो यच्छ्रिय आत्ममोहनात् ॥ ४९॥</strong></h1>
<h3 id="पदरतनवल-27"><strong>पदरत्नावली</strong></h3>
<p>आत्मनो मोहहेतुभूतया श्रिया विभ्रंशितो विगलित इति यदयं महा-ननुग्रहोऽस्य कृत इति मन्ये ॥ ४९ ॥</p>
<h3 id="सतयधरमय-47"><strong>सत्यधर्मीया</strong></h3>
<p>शुक्रमन्त्रादिक्रमतः सम्पदं पदं चेति प्रतिपद्यमाना अविजानाना इति वदति ॥ त्वयैवेति ॥ शोभनं मङ्गलं मन्ये । तथैवास्योपरि महाननुग्रहः कृत इत्यपि मन्ये । किमात्माऽयमनुग्रह इत्यत आह । यद् आत्ममोहनात् । मोहिकायाः श्रियो विभ्रंशितस्ततः । श्रियः सकाशात्तद्धेतुकं यदात्ममोहनं तस्माद्विभ्रंशितस्त्याजित इति तत इति वा । यद्वा आत्मनः मोहनं येन तत् तस्माद् अन्तरङ्गत्वात् । लिङ्गसर्वनामनपुंसकतेति नपुंसकता । बहिरङ्गत्वान्न अस्मत्तात्पर्यान्तरे अमृतस्येति मुक्तेर्विशेषणम् इत्युक्तेरिव महाभाष्ये शक्यं च छुदपहन्तुमित्युक्ते-र्विशेषणविशेष्यभावः सम्भवतीति वा ज्ञेयम् ॥ ४९ ॥</p>
<h3 id="छलर-47"><strong>छलारी</strong></h3>
<p>नमनानन्तरं किं कृतवानित्यत आह ॥ प्रल्हाद उवाचेति ॥ ऊर्जितमैन्द्रपदं त्रिलोकाधिपत्यं त्वयैव दत्तमद्य तदेव हृतं च मन्ये । ऐन्द्रपदं नैतदीयं त्वयाऽपहृतं किन्तु स्वीयमेव पुनः स्वीकृतमिति भावः । तच्च शोभनमेव कृतम् । कुत इत्यत आह ॥ मन्य इति ॥ यद्यस्मादात्मनो मोहनान्मोहहेतोः श्रियो राज्यलक्ष्म्या विभ्रंशितः । अयमस्य बले-र्महाननुग्रहः कृतो हीत्यहं मन्ये ॥ ४९ ॥</p>
<h3 id="लङघर-46"><strong>लिङ्घेरी</strong></h3>
<p>हे वामन । त्वयैवास्य बलेरुत्कृष्टमिन्द्रस्थानं पुरा दत्तमद्येदानीं त्वयैवापहृतम् । एतदस्य शुभकरमेव मन्ये । तथाऽऽत्मनस्तस्य बलेर्मोहनात्त्वद्विषयभ्रान्तिजनिकायाः श्रियः संपदो बलिर्विभ्रंशितः प्रच्यावित इति यदयं महानस्यानुग्रहस्त्वया कृत इति च मन्ये ॥ ४९ ॥</p>
<h1 id="यय-ह-वदवनप-महयत-जनसततक-वचषट१-गतमतमन-यथ-"><strong>यया हि विद्वानपि मुह्यते जनस्तत्को विचष्टे१ गतिमात्मनो यथा ।</strong></h1>
<h1 id="तसम-नमसत-जगदशवरय-व-नरयणयखललकसकषण--५०-"><strong>तस्मै नमस्ते जगदीश्वराय वै नारायणायाखिललोकसाक्षिणे ॥ ५० ॥</strong></h1>
<h3 id="पदरतनवल-28"><strong>पदरत्नावली</strong></h3>
<p>तत् तस्मात् कः पुमानात्मनो गतिं यथावदभिचष्टे ? न कोऽपि । यथाऽऽत्मनः स्वस्य गतिं सर्वत्र स्वातन्त्र्यलक्षणामभिचष्टे यथा कः परमात्मनो गतिं स्थितिं स्वातन्त्र्यलक्षणां पश्यति ? श्रीमदान्धत्वान्न पश्यतीति वा ॥ ५० ॥</p>
<h3 id="सतयधरमय-48"><strong>सत्यधर्मीया</strong></h3>
<p>विद्वानपि जनो यया मुह्यते तत्तस्मात्को जनो यथा यथावत् । आत्मनो गतिं गम्यस्थानं विचष्टे पश्यति । गतिं स्वस्थितिं वा । अतस्तद्धरन् हरिर्महान्तमनुग्रहं कृत-वानिति तद्भावः ॥ ५० ॥</p>
<h3 id="छलर-48"><strong>छलारी</strong></h3>
<p>मोहनत्वमेवाह ॥ ययेति । विद्वानपि यतो यया श्रिया मुह्यते मोहं प्राप्नोति । तत्तस्यां श्रियां कोऽन्यः पुमान् आत्मनो गतिं स्वस्वरूपं परमात्मस्वातन्त्र्यलक्षणस्थितिं वा यथा तथावद्विचष्टे पश्यति । श्रीमदान्धत्वादिति भावः । तस्मै महाकारुणिकाय नमः ॥ ५० ॥</p>
<h3 id="लङघर-47"><strong>लिङ्घेरी</strong></h3>
<p>यया श्रिया त्वद्विषये ज्ञानवानपि भ्रान्तो भवति । तस्मात्त्वज्जिज्ञासुः श्रिया मोहितः को जन आत्मनस्तव यथावद्गतिं विचष्टे ज्ञास्यति । तस्मै तादृशभक्तानुकंपित्वादि-गुणवते जगदीश्वरायाखिलजनक्रियमाणकर्मसाक्षाद्द्रष्ट्रे नारायणाय तुभ्यं नमः ॥ ५० ॥</p>
<h1 id="शरशक-उवच-4"><strong>श्रीशुक उवाच–</strong></h1>
<h1 id="बदध-वकषय-पत-सधव-ततपतन-भयवहवल-"><strong>बद्धं वीक्ष्य पतिं साध्वी तत्पत्नी भयविह्वला ।</strong></h1>
<h1 id="परञजल-परणतपनदर-बभषऽवङमख-नप--५१-"><strong>प्राञ्जलिः प्रणतोपेन्द्रं बभाषेऽवाङ्मुखी नृप ॥ ५१ ॥</strong></h1>
<h3 id="सतयधरमय-49"><strong>सत्यधर्मीया</strong></h3>
<p>उपेन्द्रमित्युक्त्या स्वभर्तृभ्रातृतां कटाक्षयतीति ध्वनिः ॥ ५१ ॥</p>
<h3 id="छलर-49"><strong>छलारी</strong></h3>
<p>तदैव विन्ध्यावलिरपि वामनं प्रति वक्तुं प्रकृतेत्याह ॥ बद्धमिति ॥ तस्य बलेः पत्न््नयुपेन्द्रं वामनं स्त्रीत्वादवाङ्मुखी ॥ ५१ ॥</p>
<h3 id="लङघर-48"><strong>लिङ्घेरी</strong></h3>
<p>हे नृप । साध्वी पतिव्रता तस्य बलेः पत्नी विंध्यावलिर्बद्धं पतिं वीक्ष्य भय-विह्वला भक्तिपरवशा प्रांजलिरुपेन्द्रं वामनं प्रणता सत्यात्मनोऽनौद्धत्यप्रदर्शनायाधोमुखी सती वक्ष्यमाणं बभाषे ॥ ५१ ॥</p>
<h1 id="वनधयवलरवच"><strong>विन्ध्यावलिरुवाच–</strong></h1>
<h1 id="करडरथमतमन-इद-तरजगत-कत-त"><strong>क्रीडार्थमात्मन इदं त्रिजगत् कृतं ते</strong></h1>
<h1 id="सवमय-त-ततर-कधयऽपर-ईश-करय-"><strong>स्वाम्यं तु तत्र कुधियोऽपर ईश कुर्युः ।</strong></h1>
<h1 id="करत-परभसतव-कमसय-त-आवहनत"><strong>कर्तुः प्रभोस्तव किमस्य त आवहन्ति</strong></h1>
<h1 id="तयकतहरयसतवदवरपतकरतवद--५२-"><strong>त्यक्तह्रियस्त्वदवरोपितकर्तृवादाः ॥ ५२ ॥</strong></h1>
<h3 id="पदरतनवल-29"><strong>पदरत्नावली</strong></h3>
<p>स्वभर्तृगर्वोद्रेकं कटाक्षीकृत्य भगवन्तं समीट्टे- क्रीडार्थमिति ॥ ते त्वया इदं त्रिजगदात्मनः क्रीडार्थं कृतमिति सङ्गिरन्ते केचित् । ‘क्रीडार्थं सृष्टिरित्येके’ इति श्रुतेः । हे ईश तत्रापरे कुधियोऽसुरप्रकृतय आत्मनः स्वाम्यं कुर्युः । वयमस्य स्वामिन इति जल्पन्ति जल्पं कुर्वन्ति । तत्रापि तुशब्दो महाविशेषं प्रकाशयति । तेन तव स्वाम्यस्य न कामपि हानिमापादयन्तीत्याह– कर्तुरिति ॥ त्वयाऽवरोपितो विचालतोऽहं कर्तेति वादो येषां ते तथा, अत एव त्यक्तलज्जास्ते कुधियोऽस्य जगतः कर्तुः प्रमोरधिपतेस्तव किमावहन्ति न किमपि हानिं कुर्वन्तीत्यर्थः ‘समर्थोऽधिपतौ प्रभुः’ इति च ॥ ५२ ॥</p>
<h3 id="सतयधरमय-50"><strong>सत्यधर्मीया</strong></h3>
<p>सर्वनाथ मन्नाथगर्वफलमियदलमिति लपति ॥ क्रीडार्थमिति ॥ ते त्वयेदं त्रिजगदात्मनः स्वस्य क्रीडार्थम् । तत्र जगति । हे तत्र कृतजगद्रक्षक ईश । अपरे कुधियः कुत्सितबुद्धयः स्वाम्यं कुर्युः । ते स्वस्वाम्यज्ञाः कर्तुः स्वतन्त्रस्य प्रभोरस्य तव किमावहन्ति विपरीतं किं चरन्ति । तव तेन न काऽपि हानिरिति भावः । त्वदवरोपितकर्तृ-वादास्त्वत्तोऽवरोपितोऽवतारितः स्वेष्वारोपितश्च कर्तेति वादो येषां ते । न हि हरिः कर्ता कर्तारो वयमिति वादयुक्ताः । कथं ते कत्थन्तेऽनुभवबाधितं कुर्वन्ति कारयन्ति न पारयन्तीत्यत आह ॥ त्यक्तह्रिय इति ॥ निर्लज्जा इति । कर्तुः प्रभोस्तन्नैरपेक्ष्येण कर्तुं समर्थस्य । ते कर्तृतया स्वात्मना मन्यमानाः किं कां साहितीं त आवहन्ति कुर्वन्ति ते चैवंविधा इत्याह ॥ त्वदवरोपितकर्तृवादा इति ॥ अन्तरान्तराययापने गमितकर्तृत्वव्यवहारा अत एव त्यक्तह्रिय इति वा । अर्थादहन्ताफलमिदं पर्याप्तमिति मोचयति । स्वत एवेति मतिमती मोचयेति मोचोरूर्न सूचयामासेति चातुरीमत्यातुरतायामपीति ज्ञेयम् । अस्यतः क्षिपतः किमावहन्तीति वा ॥५२॥</p>
<h3 id="छलर-50"><strong>छलारी</strong></h3>
<p>हे ईश स्वामिन् । आत्मनः स्वस्य क्रीडार्थं ते त्वयेदं त्रिजगत्कृतमुत्पादितम् । तत्र त्रिजगत्यपरेऽन्ये कुधियोऽसुरप्रकृतयः स्वाम्यं स्वामित्वं कुर्युः । वयमस्य जगतः स्वामिन इति जल्पन्ति । ते तादृशाः कुबुद्धयोऽस्य जगत्कर्तुः प्रभोः पालकस्य स्वामिन इत्यर्थः । तव किं वस्त्वावहन्ति समर्पयन्ति । कं पदार्थं दद्युरित्यर्थः । कथम्भूताः । त्वयाऽवरोपिताश्चालिताः कर्तृवादा वयं कर्तार इति वादा येषां ते तथा । अत एव त्यक्ता ह्रीर्लज्जा यैस्ते तथा ॥ अयं भावः । लोकत्रयं मया समर्पितं तृतीयपादाय देहं समर्प्य प्रतिश्रुतं सत्यं करोमि त्वत्स्वकीयेषु देहादिषु स्वाम्याविष्कारेण ब्रुवन् बलिः कुबुद्धिर्निलज्जश्च । यतस्त्वमेव सर्वस्यापि स्वाम्यतो मन्दबुद्धिमेनं केवलं कृपया विमुच्य पालय ॥ ५२ ॥</p>
<h3 id="लङघर-49"><strong>लिङ्घेरी</strong></h3>
<p>हे ईश सर्वस्वामिन्वामन । त्वयेदं जगत्त्रयं तव क्रीडार्थं कृतम् । तत्र त्रिजगद्विषये कल्याद्यावेशेन कुत्सितबुद्धयः स्वाम्यं वयमस्याधिपतय इत्यभिमानं कुर्युः । विचार्यमाणे परित्यक्तलज्जास् ते यतस्तत्तत्काले तत्तददृष्टानुसारेण विविधापदं प्रापयित्वाऽ-वरोपितः प्रच्यावितो ‘‘वयमस्य कर्तार’’ इति वादो वचनं येभ्यस्ते तथा भवन्ति । अतस्ते सर्वे जगतां वस्तुतः कर्तुः प्रभोः स्वामिनस्तव किमनिष्टमावहंत्यापादयन्ति । अनेन स्वपतेर्बलेर-सुरावेशेन कृतं जगत्स्वामित्वाद्यभिमानापराधं दयासमुद्रस्त्वं क्षन्तुमर्हसीत्यभिप्रायः सूच्यते ॥५२॥</p>
<h1 id="शरशक-उवच-5"><strong>श्रीशुक उवाच–</strong></h1>
<h1 id="तसय-न-शणवत१-रजन-परहलदसय-कतञजल-"><strong>तस्या नु शृण्वतो१ राजन् प्रह्लादस्य कृताञ्जलेः ।</strong></h1>
<h1 id="हरणयगरभ-भगवनवच-मधसदनम--५३-"><strong>हिरण्यगर्भो भगवानुवाच मधुसूदनम् ॥ ५३ ॥</strong></h1>
<h3 id="सतयधरमय-51"><strong>सत्यधर्मीया</strong></h3>
<p>तस्या नु इति छेदः । बद्धाञ्जलेरिति बलिललनाप्रल्हादविशेषणम् । नु नुम इति । बद्धाञ्जलेर्विन्ध्यावल्यास्तस्याः सत्याः कृताञ्जलेः प्रल्हादस्य च शृृण्वतः सतः । मधुसूदनं हरिं भगवान्हिरण्यगर्भ उवाच ॥ नुम इति । नोरर्थ इति नुमो लोप इति ऋग्भाष्या-द्युदाहरणपूर्वकं पूर्वस्कन्धविवृतौ व्यालेख्यमस्माभिर्विभावनीयम् । मध्ये प्रल्हादप्रस्ताव विन्ध्या-वलिस्तुतिव्यवहितेस्तस्येत्यनेन प्रल्हादपरामर्शः क्लिष्ट इति शङ्काविच्छविरेवमन्वये ज्ञेया । परस्यानुशृृण्वत इत्यादि पद्यं प्राक् पठित्वा विवरणं विधाय बद्धं वीक्ष्येति पद्यं च व्याकृत्य क्रीडार्थमात्मन इति विन्ध्यावलिवचनं सङ्गमयितुं प्रपूर्वश्लोकस्थोवाचेत्यस्य किञ्चिद्वक्तुं प्रवृत्त इति तथा तदुत्तरश्लोकस्य तदैव विंध्यावलिरपि प्रवृत्ता तां संमानयितुं हिरण्यगर्भः क्षणं तूष्णीं स्थितः । अतस्तस्या एव वाक्यं प्रथममवतारयति । बद्धं वीक्ष्येति व्याख्याछ्रममपारमवाप्नोदिति मन्तव्यम् । चिरन्तनकोशेषु न तथा पाठश्चेति । सूदनं सूदयतीति स तथा दर्शयन्तं हरिं प्रति मधु यथा भवति तथा वचनश्रवणेन दयोदयात्तथोवाचेति वा ॥ ५३ ॥</p>
<h3 id="छलर-51"><strong>छलारी</strong></h3>
<p>तदेव प्रल्हादस्य विन्ध्यावलेश्च परमार्थोक्त्या प्रसन्नं हरिं प्राप्यागत्य लोकदृष्ट्यैव विज्ञापयति ॥ तस्येति ॥ तस्य प्रल्हादस्य शृृण्वतः सतो हिरण्यगर्भो ब्रह्मोवाच विज्ञापयामास ॥ ५३ ॥</p>
<h3 id="लङघर-50"><strong>लिङ्घेरी</strong></h3>
<p>हे राजन् कृतांजलेस्तस्यानुशृृण्वतः सतो भगवांश्चतुर्मुखो मधुसूदनमुवाच</p>
<p>॥ ५३ ॥</p>
<h1 id="बरहमवच"><strong>ब्रह्मोवाच–</strong></h1>
<h1 id="भतभवन-भतश-दवदव-जगनमय-"><strong>भूतभावन भूतेश देवदेव जगन्मय ।</strong></h1>
<h1 id="मञचन-हतसरवसव१-नयमरहत-नगरहम--५४-"><strong>मुञ्चैनं हृतसर्वस्वं१ नायमर्हति निग्रहम् ॥ ५४ ॥</strong></h1>
<h3 id="सतयधरमय-52"><strong>सत्यधर्मीया</strong></h3>
<p>हृतसर्वस्वमिति सरलः पाठः हतसर्वस्वमिति पाठेऽपि गतसर्वस्वमित्यर्थः । अयं बलिर्निग्रहमितः परं नार्हति ॥ ५४ ॥</p>
<h3 id="छलर-52"><strong>छलारी</strong></h3>
<p>विज्ञापनप्रकारमेवाह ॥ भूतभावनेति त्रिभिः । भूतानि भावयत्युत्पादयतीति तथा । भूतानामीश नियामक । देवानां देव स्तुत्य । जगन्मय जगत्प्रधान । त्वं हृतं स्वीकृतं सर्वस्वं यस्य तमेनं बलिं मुञ्च मोचय । अयं बलिर्निग्रहं बन्धनं नार्हति ॥ ५४ ॥</p>
<h3 id="लङघर-51"><strong>लिङ्घेरी</strong></h3>
<p>तद्वचनप्रकारमेव दर्शयति ॥ भूतभावनेत्यादिना ॥ भूतानां प्राणिनाम् आकाशादीनां च भावनोत्पादक जगद्व्याप्त देवानामपि देव सर्वदेवेश वामन त्वमपहृत-सर्वस्वमेनं बलिं वारुणपाशेभ्यो मुंच । अयं बलिस्त्वद्भक्तियुक्तस्त्वन्निग्रहं नार्हति ॥ ५४ ॥</p>
<h1 id="कतसन-तऽनन-दतत-भरलक-करमरजतशच-य-"><strong>कृत्स्ना तेऽनेन दत्ता भूर्लोकाः कर्मार्जिताश्च ये ।</strong></h1>
<h1 id="नवदत-च-सरवसवमतमऽवकलवय-धय--५५-"><strong>निवेदितं च सर्वस्वमात्माऽविक्लवया धिया ॥ ५५ ॥</strong></h1>
<h3 id="सतयधरमय-53"><strong>सत्यधर्मीया</strong></h3>
<p>कर्मार्जिताः पुण्यकर्मसंपादिताः । युद्धादिभिः कर्मभिरार्जिता इति वा । सर्वं निवेदितम् । अविक्लवया धिया । आत्मा च देहश्च निवेदितः । कुरु मे शीर्ष्णीत्युक्तेः</p>
<p>॥ ५५ ॥</p>
<h3 id="छलर-53"><strong>छलारी</strong></h3>
<p>निग्रहानर्थत्वे हेतुमाह ॥ कृत्स्नेति ॥ अनेन बलिना कृत्स्ना समस्ता भूर्भूमिस्ते तुभ्यं दत्ता । कर्मणाऽर्जिताश्च संपादिताश्च ये लोकाः स्वर्गादयस्ते च दत्ताः सर्वस्वं निवेदितम् । सर्वस्वमेवाह ॥ आत्मेति ॥ देहाख्यं सर्वस्वमित्यर्थः। अविक्लवया सर्वस्वदानाच्चांचल्यरहितया धिया ॥ ५५ ॥</p>
<h3 id="लङघर-52"><strong>लिङ्घेरी</strong></h3>
<p>तद्भक्तिमेव प्रकटयति ॥ कृत्स्नेत्यादिना ॥ अनेन बलिना ते कृत्स्ना समस्ता भूर्दत्ता । स्वकर्मार्जिता ये लोकाः स्वर्गादयस्ते च दत्ताः । आत्मनस्तव अविक्लवयाऽऽधीनया बुद्ध्या सर्वस्वं च निवेदितम् ॥ ५५ ॥</p>
<h1 id="यतपदयरशठध-सलल-परदय"><strong>यत्पादयोरशठधीः सलिलं प्रदाय</strong></h1>
<h1 id="दरवङकररप-वधय-सत-सपरयम-"><strong>दूर्वाङ्कुरैरपि विधाय सतीं सपर्याम् ।</strong></h1>
<h1 id="अपयततम-गतमस-भजत-तरलक"><strong>अप्युत्तमां गतिमसौ भजते त्रिलोकीं</strong></h1>
<h1 id="दतव-न-वकलवमन-कथमरतमचछत--५६-"><strong>दत्वा न विक्लवमनाः कथमार्तिमृच्छेत् ॥ ५६ ॥</strong></h1>
<h3 id="पदरतनवल-30"><strong>पदरत्नावली</strong></h3>
<p>बन्धनादिकमासुरजन्मदोषापहरणाय त्वया कृतं न तु द्वेषात्, अन्यथा तव वैषम्यनैर्घृण्ये स्यातां न तद्युक्तमित्याशयेनाह– यत्पादयोरिति ॥ नविक्लवमनाः सर्वस्व-दानादप्यहीनमनाः ॥ ५६ ॥</p>
<h3 id="सतयधरमय-54"><strong>सत्यधर्मीया</strong></h3>
<p>विदितभगवच्चित्तो हिरण्यगर्भः पुत्रत्वदाक्षिण्येन सहेतेति खटिति मुञ्चे-त्युक्त्वेदानीं पर्यायेण तत्सपर्यामभिधाय स्वामिन्निति पारोक्ष्येणापि वदति ॥ यत्पादयोरिति ॥ यः कोऽप्यशठधीरशठा ऋजुर्धीर्यस्य । शठधीर्न भवतीति स तथा वा । सलिलं जलपात्रं प्रदाय । तथा दूर्वाङ्कुरैरेव सतीं सपर्यां पूजां विधायाप्युत्तमां गतिं भजति । असौ तु न विक्लवमनस्क-स्त्रिलोकीं दत्वा स्थित आर्तिं पीडां कथमृच्छेत्प्राप्नुयात् । उत्तमांगतिम् । उत्तमाङ्गस्य तिरा-नन्दम् । आनन्दं तीति वै वदेदिति तात्पर्यान्तरात् । उत्तमाङ्गं शिरः शीर्ष्णमित्यमरः । तत्समर्पणजनितानन्दं विक्लवमना न भेजे योऽसौ कथमार्तिमृच्छेदित्यावर्त्यान्वयो वा ॥ ५६ ॥</p>
<h3 id="छलर-54"><strong>छलारी</strong></h3>
<p>तदेव कैमुत्येनाह ॥ यत्पादयोरिति ॥ अशठा निष्कपटा धीर्यस्य सः । सर्वोऽपि जनो यस्य तव पादयोः सलिलमात्रमपि प्रदाय दुर्वाङ्कुरैरपि सतीं समीचीनां सपर्यां पूजां विधायोत्तमां गतिं भजते प्राप्नोति । तस्मै तुभ्यं त्रिलोकीं दत्वाऽपि न विक्लवमनाः स्थिरमना असौ बलिरार्त्तिं दुःखं कथम् ऋच्छेत्प्राप्नुयात् ॥ ५६ ॥</p>
<h3 id="लङघर-53"><strong>लिङ्घेरी</strong></h3>
<p>त्वद्भक्ततया त्वदनुग्रहपात्रत्वादस्य दुःखमात्रमपि न स्यादिति कैमुत्येनाह ॥ यत्पादयोरिति ॥ अशठा कपटरहिता धीर्यस्य सोऽधिकारी यस्य तव पादयोर्जलं दत्वा पादौ प्रक्षाल्य दूर्वाङ्कुरैरपि सतीं भक्तिं श्रद्धोपेततया निर्दुष्टां सपर्यां विधायाप्युत्तमां गतिं प्राप्नोति । असौ तु बलिर्न विक्लवमपरवशमचञ्चलं मनो यस्य तथा सन् त्रिलोकीं ते दत्वाऽप्यार्तिं दुःखं कथं गच्छेन्न कथमपि ॥ ५६ ॥</p>
<h1 id="शरभगवनवच"><strong>श्रीभगवानुवाच–</strong></h1>
<h1 id="बरहमन-यमनगहणम-तदवतत-वधनमयहम-"><strong>ब्रह्मन् यमनुगृह्णामि तद्वित्तं विधुनोम्यहम् ।</strong></h1>
<h1 id="यनमद-परष-सतबध-लक-म-चवमनयत--५७-"><strong>यन्मदः पुरुषः स्तब्धो लोकं मां चावमन्यते ॥ ५७ ॥</strong></h1>
<h3 id="पदरतनवल-31"><strong>पदरत्नावली</strong></h3>
<p>यद्यपि ब्रह्मा भगवदभिप्रायं वेत्ति तथापीतरेषां तज्ज्ञापनाय स्वाभिप्रायं वक्ति ब्रह्मन्निति ॥ ब्रह्मन् प्रजापते । यन्मदः यद्वित्तनिमित्तमदः ॥ ५७ ॥</p>
<h3 id="सतयधरमय-55"><strong>सत्यधर्मीया</strong></h3>
<p>विरिञ्चं स्वं प्रति वदन्तं लक्षीकृत्येतरान्प्रति स्वाभिप्रायं श्रीपतिराह ॥ ब्रह्मन्निति ॥ अहं यमनुगृण्हामि यदुपर्यनुग्रहं कर्तुं कामये तद्वित्तं विधुनोमि हरिष्यामि । कुतो हरे हरणमित्यतस्तत्कारणमाह ॥ यदिति ॥ यन्मदो यद्वित्तहेतुकमदवान् स्तब्धः सन् लोकं मां चावमन्यतेऽवजानीते अतो विधुनोमि । लोकं ज्ञानिजनं वा ॥ ५७ ॥</p>
<h3 id="छलर-55"><strong>छलारी</strong></h3>
<p>यद्यपि ब्रह्मा भगवदभिप्रायं वेत्ति तथाऽपीतरेषां तत्ज्ञापनाय स्वाभिप्रायं भगवा-न्वक्ति । ब्रह्मन् चतुर्मुख । तद्वित्तं विधुनोम्यपहरामि । नन्वर्थापहारः कोऽयमनुग्रहस्तत्राह ॥ यन्मद इति ॥ यद्वित्तनिमित्तमदोऽत एव स्तब्धोऽनम्रः सन् लोकं परलोकं मां चावमन्यते तिरस्करोति । मन्दस्तब्धहेतूनामर्थानामपहार एवानुग्रह इत्यर्थः ॥ ५७ ॥</p>
<h3 id="लङघर-54"><strong>लिङ्घेरी</strong></h3>
<p>भगवान्वामनो भक्तानुकम्पितया ब्रह्माणं निमित्तीकृत्य तदितरस्वभक्तजनं शिक्षयति ॥ ब्रह्मन्निति ॥ हे ब्रह्मन् । अहं यमनुगृण्हामि यस्मिन्ननुग्रहं करोमि तस्य वित्तं द्रव्यं विधुनोमि अपहारादिना नाशयामि । तन्नाशेन कथं तवानुग्रह इत्यतस्तद्द्रव्यस्य दोषापादकत्व-मुपपादयति ॥ यन्मदेति ॥ पुरुषो यस्य द्रव्यस्य मदोपेतः सन् स्तब्धः स्वोच्चेष्वनम्र-शिरस्कत्वादिः सन् मां मद्भक्तं लोकं जनं चावमन्यतेऽवमानयति । तस्मात्तदपहारेण तद्दोष-निराकरणेनास्मदादिषु तस्य भक्तिरेव मयोत्पाद्यते इति ॥ ५७ ॥</p>
<h1 id="यद-कदचजजवतम-ससरन-नजकरमभ-"><strong>यदा कदाचिज्जीवात्मा संसरन् निजकर्मभिः ।</strong></h1>
<h1 id="ननयनषवनशऽय-परष-गतमवरजत--५८-"><strong>नानायोनिष्वनीशोऽयं पौरुषीं गतिमाव्रजेत् ॥ ५८ ॥</strong></h1>
<h3 id="पदरतनवल-32"><strong>पदरत्नावली</strong></h3>
<p>नानायोनिभ्य उत्तमत्वेन मदोद्रेकहेतोरपि पुरुषयोनेर्यदृच्छया प्राप्तौ मदनु-गृहीतस्य पुंसो मदो नैवोत्पद्यत इत्याह– यदा कदाचिदिति ॥ अयं जीवत्मा निजकर्मभि-र्नानायोनिषु संसरन् कदाचिद्दैववशात् पौरुषीं गतिमाव्रजेत् ॥ ५८ ॥</p>
<h3 id="सतयधरमय-56"><strong>सत्यधर्मीया</strong></h3>
<p>दुर्लभं मानुषं जन्म । तत्र मदवांश्चेन्नश्येदयमिति तद्दयां कर्तुमेव हर्तुं तन्निमित्तं वित्तं प्रवृत्तिरियम् इत्याह ॥ यदा कदाचिदिति ॥ निजकर्मभिर्जन्मापादकैः । अनीशोऽस्वतन्त्रः । यन्त्रारूढानि मायया भ्रामयन् सर्वभूतानि हृद्देशेऽर्जुन तिष्ठतीत्यादेः पौरुषीं गतिं योनिमाव्रजेत् ॥ ५८ ॥</p>
<h3 id="छलर-56"><strong>छलारी</strong></h3>
<p>दुर्लभं पुरुषजन्म कथञ्चिल्लब्धवतो जीवस्य जन्मनिमित्तो गर्वो महाहानिकरः । तस्य च नाशो मदनुग्रहादेवेत्याह ॥ यदेति द्वाभ्याम् ॥ जीवात्माऽनीशः परतन्त्रः सन् कर्मभि-र्नानायोनिषु कृमिकीटादिषु संसरन् । यदा कदाचिद्दैववशात्पौरुषीं गतिं योनिमाव्रजेत् ॥ ५८ ॥</p>
<h3 id="लङघर-55"><strong>लिङ्घेरी</strong></h3>
<p>नानायोनिषु मानुषयोनिरेव दुर्लभा । तत्रापि यः स्तम्भाद्यभावः स आराधित-मदनुग्रहो मदनुग्रहादेवेति ज्ञातव्यमित्याह ॥ यदा कदाचिदिति ॥ अनीशोऽनाद्यनन्त-कालेऽपीश्वराद्यत्यन्तभिन्नोऽयं जीवात्मा स्वपूर्वार्जितकर्मभिर्नानायोनिषु संचरन् सन्पुण्यवशाद्यदा कदाचित् पौरुषीं मानुषीं गतिं स्थितिमाव्रजेद्गच्छेत् ॥ ५८ ॥</p>
<h1 id="जनमकरमवयरपवदयशवरयधनदभ-"><strong>जन्मकर्मवयोरूपविद्यैश्वर्यधनादिभिः ।</strong></h1>
<h1 id="यदयसय-न-भवत-सतमभसततरय-मदनगरह--५९-"><strong>यद्यस्य न भवेत् स्तम्भस्तत्रायं मदनुग्रहः ॥ ५९ ॥</strong></h1>
<h3 id="पदरतनवल-33"><strong>पदरत्नावली</strong></h3>
<p>तत्र पौरुषगतौ यद्यस्य जीवात्मनो मदर्चनादौ स्तम्भस्तन्द्रीलक्षणा न भवेत् तर्ह्ययं मदनुग्रहः मत्कटाक्षपातलक्षण इति ज्ञातव्यम् ॥ ५९ ॥</p>
<h3 id="सतयधरमय-57"><strong>सत्यधर्मीया</strong></h3>
<p>यदि अस्य मानुषं जन्मात्यवतः । सद्भिर्जन्मादिहेतुभिः । स्तम्भ इतरेषु तत्कार्यत्वेनार्यसंमतो न स्यात्तर्हि तत्रायं ममानुग्रहः । तत्र पुरुषयोनौ ॥ ५९ ॥</p>
<h3 id="छलर-57"><strong>छलारी</strong></h3>
<p>तत्र पौरुष्यां गतौ यद्यस्य जीवात्मनो जन्मादिभिर्निमित्तैर्जातेन मदेन स्तम्भो मदर्चनादौ तन्द्रीलक्षणो न भवेत् । तर्ह्ययं मदनुग्रह एव । अहं सुकुलीन इति जन्ममदोऽहं कर्म-करणे निपुण इति कर्मनिमित्तमदः । वयस् तारुण्यस्था रूपं सौन्दर्यम् । आदिशब्देन पुत्रादि-सम्पत्तिः ॥ ५९ ॥</p>
<h3 id="लङघर-56"><strong>लिङ्घेरी</strong></h3>
<p>तत्र मानुषदेहे यद्यस्य जीवस्य जन्मकर्मवयोरूपविद्यैश्वर्यधनादिभिः सत्कुल-प्रसूतत्वस्ववर्णाश्रमविहितकर्मकरणतारुण्यसौन्दर्यशास्त्रादिजन्यज्ञानैश्वर्यद्रव्यादिभिः स्तम्भो न भवेत्तर्हि तस्य मदनुग्रहोऽस्तीति ज्ञातव्यम् ॥ ५९ ॥</p>
<h1 id="मनसतमभनमततन-जनमदन-समनतत-"><strong>मानस्तम्भनिमित्तानां जन्मादीनां समन्ततः ।</strong></h1>
<h1 id="सरवशरयपरतपन-हनत-महयनन-मतपर--६०-"><strong>सर्वश्रेयःप्रतीपानां हन्त मुह्येन्न मत्परः ॥ ६० ॥</strong></h1>
<h3 id="पदरतनवल-34"><strong>पदरत्नावली</strong></h3>
<p>स्वभक्तलक्षणमाह– मानस्तम्भेति ॥ पञ्चम्यर्थे जन्मादीनामिति षष्ठी</p>
<p>॥ ६० ॥</p>
<h3 id="सतयधरमय-58"><strong>सत्यधर्मीया</strong></h3>
<p>समंततः सर्वत्राप्यननुगृहीते । सर्वश्रेयःप्रतीपानाम् । तद्विरुद्धानां मान-स्तम्भनिमित्तानां जन्मादीनां सकाशान्मत्परो न मुह्येदिति । मत्परता चैवं सति भवति नेतरथेति हरणं द्रविणस्येति भावः ॥ ६० ॥</p>
<h3 id="छलर-58"><strong>छलारी</strong></h3>
<p>कथं तर्हि ध्रुवादिभ्यो संपदो दास्यसीति चेत्तत्राह ॥ मानेति ॥ हन्त । हे ब्रह्मन् । मानेन गर्वेण स्तम्भोऽनम्रता तस्य निमित्तभूतानां समन्ततः सर्वत्र सर्वश्रेयसां प्रतीपानां प्रतिकूलानां जन्मादीनां सत्वेऽपि जन्मादिभिरिति वा । मत्परो मद्भक्तो न मुह्येत् । अतो भक्तस्येच्छया सम्पदादिकं ददामि । अभक्तस्तु मुह्येदिति तद्वित्तापहाररूपमेव तस्यानुग्रहं करोमीति भावः ॥ ६० ॥</p>
<h3 id="लङघर-57"><strong>लिङ्घेरी</strong></h3>
<p>स्वभक्तलक्षणवत्त्वेनायमपि स्वभक्त इति तल्लक्षणमाह ॥ मान इत्यादिना ॥ सर्वेषां श्रेयसां प्रतीपानां विरोधिनामहंकारस्तंभहेतूनां पूर्वोक्तजन्मादीनां सकाशाद्यो न मुह्येद् भ्रान्तो न भवेत् स मत्परमो भक्त इति ॥ ६० ॥</p>
<h1 id="एष-दनवदतयनमगरण-करतवरधन-"><strong>एष दानवदैत्यानामग्रणीः कीर्तिवर्धनः ।</strong></h1>
<h1 id="अजषदजय-मय-सदननप-न-महयत--६१-"><strong>अजैषीदजयां मायां सीदन्नपि न मुह्यति ॥ ६१ ॥</strong></h1>
<h3 id="पदरतनवल-35"><strong>पदरत्नावली</strong></h3>
<p>एतल्लक्षणदर्शनाय दवीयान् मार्गो न गन्तव्यः किन्त्वत्रैवेति भावेनाह– एष दानवेति ॥ अजयाम् अजेयाम्, न जयो यस्याः सा अजयेति ॥ ६१ ॥</p>
<h3 id="सतयधरमय-59"><strong>सत्यधर्मीया</strong></h3>
<p>प्रस्तुतस्तुत्या निगमयति ॥ एष इति ॥ अजयाम् । न विद्यते जयो यस्याः सा ताम् । सीदन्नपि यन्न मुह्यति तदजैषीज्जितवान् ॥ ६१ ॥</p>
<h3 id="छलर-59"><strong>छलारी</strong></h3>
<p>एतादृशः क इत्यपेक्षायामयं बलिरेवेदानीं मद्भक्तोऽतोऽस्यान्यैर्दुष्प्राप्यमप्यैश्वर्यं दास्यामीति वक्तुं तस्य मोहाभावमाह ॥ एष इति त्रिभिः । एष बलिः । न विद्यते जनो यस्याः साऽजयाताम् । मायां मोहिनीं प्रकृतिमजैषीज्जितवान् अत एव सीदन्नपि क्लिश्यन्नपि न मुह्यति</p>
<p>॥ ६१ ॥</p>
<h3 id="लङघर-58"><strong>लिङ्घेरी</strong></h3>
<p>एष बलिः सीदन्नपि दुःखसाधनपाशबन्धादिप्राप्तोऽपि न मुह्यति मम स्वातन्त्र्यस्वोत्कर्षादौ भ्रान्तो न भवति यतोऽतो मदनुग्रहेण विना जेतुमशक्यां मायां मोहनशक्तिं जडप्रकृत्यादिरूपां च जितवान् । अत एवैषो दानवदैत्यानामग्रेसरः कीर्तिवर्धनश्च ॥ ६१ ॥</p>
<h1 id="कषणद-वभरशत-सथनत-कषपत-बदधशच-शतरभ-"><strong>क्षणाद् विभ्रंशितः स्थानात् क्षिप्तो बद्धश्च शत्रुभिः ।</strong></h1>
<h1 id="जञतभशच-परतयकत-यतनमनयपत--६२-"><strong>ज्ञातिभिश्च परित्यक्तो यातनामनुयापितः ॥ ६२ ॥</strong></h1>
<h1 id="गरण-भरतसत-शपत-जह-सतय-न-सवरत-"><strong>गुरुणा भर्त्सितः शप्तो जहौ सत्यं न सुव्रतः ।</strong></h1>
<h1 id="छलरकत-मय-धरम-नय-तयजत-सतपथम--६३-"><strong>छलैरुक्तो मया धर्मो नायं त्यजति सत्पथम् ॥ ६३ ॥</strong></h1>
<h3 id="पदरतनवल-36"><strong>पदरत्नावली</strong></h3>
<p>यातनां तीव्रवेदनाम् । सत्यवागनिमित्तक्षीणत्वादिकं प्राप्तोऽपि सत्यं न त्यक्तवानित्यन्वयः ॥ ६२,६३ ॥</p>
<h3 id="सतयधरमय-60"><strong>सत्यधर्मीया</strong></h3>
<p>मोहाभावमेव विवृणोति ॥ क्षणादिति ॥ शत्रुभिर्वैनतेयादिभिर् ज्ञातिभिः स्वकीयैः स्वगोत्रैः परित्यक्तो यातनां तीव्रवेदनामनुयापितः प्रापितः । गुरुणा शुक्रेण च भर्त्सितो मूढ वर्तिष्यसे कथमिति । शप्तोऽचिराद्भ्रश्यसे श्रिय इति । सत्यं व्रतं न जहौ । मया तु धर्मश् छलैर्न ह्येतस्मिन्कुले कश्चिदित्यादिभिरुक्तस् तथाऽप्ययं सत्पथम् । सतां पन्थाः सत्पथस्तम् । सतां पथ इति पथशब्दोऽकारान्तो वाऽयम् । वाटः पथश्चेत्यमरः । न त्यजति न तत्याज । अधुनाऽपि नेतरथा भाषत इति त्यजतीति वोक्तिः ॥ ६२,६३ ॥</p>
<h3 id="छलर-60"><strong>छलारी</strong></h3>
<p>क्षीणं रिक्थं वित्तं यस्य स तथा । शत्रुभिः सुनन्दाद्यैः क्षिप्तो निराकृतो बद्धश्च । यातनां तीव्रवेदनामनुयापितश्च प्रापितश्च ॥ गुरुणा शुक्राचार्येण भर्त्सितो निष्ठुरवचनेनोदितः सत्यं न जहौ । सत्यात्यागनिमित्तक्षीणत्वादिकं प्राप्तोऽपि सत्यं न त्यक्तवानिति भावः । न ह्ये-तस्मिन्कुले कश्चिन्निःसत्त्वः कृपणः पुमान् इत्यादि छलैरेव कपटवचनैरेव मया धर्म उक्तस्तथाऽपि तं धर्ममयं न त्यजति । अतः सत्यवाक् ॥ ६२,६३ ॥</p>
<h3 id="लङघर-59"><strong>लिङ्घेरी</strong></h3>
<p>वामनो बलौ स्वस्यानुग्रहविशेषं सूचयितुं स्तौति ॥ क्षीण इत्यादिना ॥ एषो बलिर्मयैश्वर्येण क्षीणः स्थानाद्विभ्रंशितः क्षिप्तो निष्ठुरैस्तिरस्कृतः शत्रुभिर्मद्भृत्यैर्गरुडादिभिर्बद्धश्च स्व-ज्ञातिभिरसुरैः परित्यक्तश्चैवं तीव्रवेदनामनुयापितः प्रापितस्तथा गुरुणा शुक्रेण भर्त्सितः शप्तश्च । तथाऽपि यथार्थभाषणं त्रिपदं दास्याम्येवेतिरूपं न जहौ । मयाऽस्मै छलेन व्याजेन धर्म उक्तस्तथाऽप्यसौ सत्यवाक् सत्यं न त्यजति ॥ ६२,६३ ॥</p>
<h1 id="एव-म-परपत-सथन-दषपरपममररप-"><strong>एवं मे प्रापितं स्थानं दुष्प्रापममरैरपि ।</strong></h1>
<h1 id="सवरणरनतरसयय-भवतनदर-मदशरय--६४-"><strong>सावर्णेरन्तरस्यायं भवितेन्द्रो मदाश्रयः ॥ ६४ ॥</strong></h1>
<h3 id="पदरतनवल-37"><strong>पदरत्नावली</strong></h3>
<p>भवताऽस्मै किमनुगृह्यते त्वद्भक्तायेति तत्राह- एवमिति ॥ किं तत् स्थानम् ? अत्राह- सावर्णेरिति ॥ ६४ ॥</p>
<h3 id="सतयधरमय-61"><strong>सत्यधर्मीया</strong></h3>
<p>अपहृत्य राज्यं, बध्वा च तं, शीर्ष्णि च कृत्वा पदं कर्तव्यं वा किं मनुषे भगवन्नित्यतो ब्रवीति ॥ एवमिति ॥ एवं कृत्वा मे मयाऽमरैरनीन्द्रपदयोग्यैर्दुष्प्रापं स्थानम् प्रापितः । मनसा सङ्कल्पितत्वाज्जल्पनमेवमिति मेयम् । सावर्णेस्तन्नामकमनोर् अन्तरस्य कालस्य सम्बन्धीन्द्रो भविता भविष्यति । तत्रापीदानीममदाश्रयो मदस्याश्रयो नेति । अत स मदाश्रयो ऽहमाश्रयो यस्य स तथा ॥ ६४ ॥</p>
<h3 id="छलर-61"><strong>छलारी</strong></h3>
<p>त्वद्भक्ताय तस्मै भवता किमनुग्रहो यत इत्यत आह ॥ एवमिति ॥ मे मयाऽमरैरपि दुष्प्राप्यं प्राप्तुमशक्यं स्थानं प्रापितः । किं तत्स्थानमत्राह ॥ सावर्णेरितीति ॥ अहमेवाश्रयः पालको यस्य स मदाश्रयोऽयं बलिः । सावर्णेरन्तरस्य सावर्णिमन्वन्तरस्य काले इन्द्रो भविता भविष्यति । स्वर्गस्थानं दत्तमिति भावः ॥ ६४ ॥</p>
<h3 id="लङघर-60"><strong>लिङ्घेरी</strong></h3>
<p>बलिं वामन एवं भक्त्या प्रसन्नस्तं बहुमानयित्वा तस्य फलदानप्रतिज्ञां करोति ॥ एवमिति ॥ अयं बलिरेवं पूर्ववदेवामरैरपि प्राप्तुमशक्यं स्थानं प्रापितः । तदेव स्थानं दर्शयति । अयं मदाश्रयः सन् सावर्णेर्मनोरन्तरस्येन्द्रो भविष्यतीति ॥ ६४ ॥</p>
<h1 id="तवत-सतलमधयसत-वशवकरमवनरमतम-"><strong>तावत् सुतलमध्यास्तां विश्वकर्मविनिर्मितम् ।</strong></h1>
<h1 id="यतरधय-वयधयशच-कलमसतनदर-परभव--६५-"><strong>यत्राधयो व्याधयश्च क्लमस्तन्द्री पराभवः ॥ ६५ ॥</strong></h1>
<h3 id="पदरतनवल-38"><strong>पदरत्नावली</strong></h3>
<p>तर्हि तावत्पर्यन्तमाशयोद्रेकवान् बलिरेवंविधं क्लेशमनुभूय तिष्ठतु किम् ? तत्राह– तावत् सुतलमिति ॥ तत्रान्येषामपि क्लेशानुभवो नास्ति, किं पुनरस्येति भावेन वक्ति यत्राधय इति ॥ ६५ ॥</p>
<h3 id="सतयधरमय-62"><strong>सत्यधर्मीया</strong></h3>
<p>तावत्सावर्ण्यन्तरपर्यन्तं विश्वकर्मनिर्मितं सुतलमध्यास्ताम् । अधितिष्ठतु । तत्सुतलमाहात्म्यमाह ॥ यत्रेति ॥ आधयो मनोव्यथाः । व्याधयो रोगाः । क्लमो दैन्यम् । तन्द्री आलस्यम् । पराभवः पराजयः ॥ ६५ ॥</p>
<h3 id="छलर-62"><strong>छलारी</strong></h3>
<p>तर्हि तावत्पर्यन्तं कुत्र स्थातव्यमित्यत आह ॥ तावदिति ॥ ताव-त्सावर्णिमन्वन्तरपर्यन्तं सुतललोकमध्यास्तामध्यवसत्वित्यर्थः । तत्रान्यक्लेशानुभवो नास्ति किं पुनरस्येति भावेनाह ॥ यत्रेति ॥ यत्र पराभवः शत्रुभिः पराजयः ॥ ६५ ॥</p>
<h3 id="लङघर-61"><strong>लिङ्घेरी</strong></h3>
<p>तर्हि तावत्कालमनेन कुत्र स्थातव्यमित्यत आह ॥ तावदिति ॥ अयं बलिस्तावत्कालं विश्वकर्मविनिर्मितं सुतलं सुतललोकेऽध्यास्ताम् । यत्र सुतले आधयो मनोव्यथादयो व्याधयो भगन्दरादयः क्लमः श्रमस्तंद्य्रालस्यं पराभवोऽपजय इत्यादीन्युप-सर्गाण्युपद्रवा ममेच्छया यत्र वसतां न भवन्ति तम् । अधि शीङ् स्थासां कर्मेति कर्मसंज्ञा सुतलमित्यधिकरणे द्वितीया । पुंस्याधीर्मानसी व्यथा । तन्द्री प्रमीलेति चामरः ॥ ६५ ॥</p>
<h1 id="नपसरग-नवसत-समभवनत-ममचछय-"><strong>नोपसर्गा निवसतां सम्भवन्ति ममेच्छया ।</strong></h1>
<h1 id="इनदरसन-महरज-यह-भ-भदरमसत-त--६६-"><strong>इन्द्रसेन महाराज याहि भो भद्रमस्तु ते ॥ ६६ ॥</strong></h1>
<h3 id="पदरतनवल-39"><strong>पदरत्नावली</strong></h3>
<p>उपसर्गा उपद्रवाः । भवदाज्ञामन्तरेणेदं कथं गमिष्यामीति शङ्का मा भूदित्याह– इन्द्रसेनेति ॥ ६६ ॥</p>
<h3 id="सतयधरमय-63"><strong>सत्यधर्मीया</strong></h3>
<p>उपसर्गा इतरोपद्रवाः । निवसतां जनानां सम्भवन्ति सम्भावनार्हा अपि न । इतरेषामेवं तव तु नेति किं वक्तव्यमिति परोक्षत उक्त्वा साक्षात्तं स्वयं सम्बोध्य बोधयति ॥ ममेच्छयेन्द्रसेनेति ॥ ममेच्छया मत्संमत्येति यावत् । महाराज इन्द्रसेन सुतलं याहि । ते भद्रमस्तु ॥ ६६ ॥</p>
<h3 id="छलर-63"><strong>छलारी</strong></h3>
<p>उपसर्गा दुर्भिक्षाद्युपद्रवाः । ममेक्षया कृपादृष्ट्या न सम्भवन्ति । एवं ब्रह्माणं प्रत्युक्त्वा करुणया परवशः साक्षाद्बलिं प्रत्याह ॥ इन्द्रसेनेति चतुर्भिः । भो इन्द्रसेन बले । ज्ञातिभिः परिवारितः सन् सुतलं याहि । ते भद्रं मङ्गलमस्तु ॥ ६६ ॥</p>
<h3 id="लङघर-62"><strong>लिङ्घेरी</strong></h3>
<p>हे महाराज इन्द्रसेन बले । ते मङ्गलमस्तु । त्वत्ज्ञातिभिरसुरैः परिवारितः सन् स्वर्गस्थैरप्यपेक्षितं सुतलं पाहि रक्षस्व ॥ ६६ ॥</p>
<h1 id="सतल-सवरगभ-पररथय-जञतभ-परवरत-"><strong>सुतलं स्वर्गिभिः प्रार्थ्यं ज्ञातिभिः परिवारितः ।</strong></h1>
<h1 id="न-तवमभभवषयनत-लकश-कमतपर--६७-"><strong>न त्वामभिभविष्यन्ति लोकेशाः किमुतापरे ॥ ६७ ॥</strong></h1>
<h3 id="पदरतनवल-40"><strong>पदरत्नावली</strong></h3>
<p>मृतवदेकः कथं गमिष्यामीत्यत उक्तम्- ज्ञातिभिरिति । स्वर्गस्थैरर्थ्यं चेत् स्पर्द्धया लोकेशा मामुपद्रविष्यन्तीति तत्राह– न त्वामिति ॥ ६७ ॥</p>
<h3 id="सतयधरमय-64"><strong>सत्यधर्मीया</strong></h3>
<p>स्वर्गिभिर्दैवैरपि । तर्हींद्रादयस्तत्राप्युपद्रवं कुर्युस्तल्लोकाधिकतायामित्यत आह ॥ लोकेशा इति ॥ लोकेशा महान्तोऽपरे क्षुद्राः । परि परितो वारितो वार्भिरितः । एतेन वारिपरिवारितपरिखात इतराशक्यतामप्याहेति ज्ञेयम् ॥ ६७ ॥</p>
<h3 id="छलर-64"><strong>छलारी</strong></h3>
<p>स्वर्गिभिः स्वर्गस्थैः प्रार्थ्यम् । स्वर्गिभिरपेक्षणीयं चेत् । स्पर्धयेन्द्रादयो लोकेशा मामभिभविष्यन्ति इति तत्राह ॥ न त्वामिति ॥ राज्यं त्यक्त्वाऽऽगतस्य तव शासने वयं न तिष्ठाम इति वदतां दण्डार्हत्वादिति ॥ ६७ ॥</p>
<h3 id="लङघर-63"><strong>लिङ्घेरी</strong></h3>
<p>तत्र तस्यापि भयं नास्तीत्याह ॥ न त्वामिति ॥ लोकेशा इन्द्रादयोऽपि स्वर्गिभिः प्रार्थ्ये सुतले स्थितं त्वां न तिरस्कुर्वन्ति । अपरे न तिरस्कुर्वन्तीति किमु वक्तव्यम्</p>
<p>॥ ६७ ॥</p>
<h1 id="तवचछसनतगन-दतयन-चकर-म-सदयषयत-"><strong>त्वच्छासनातिगान् दैत्यान् चक्रं मे सूदयिष्यति ।</strong></h1>
<h1 id="रकषषय-सरवतऽह-तव-सनग-सपरचछदम--६८-"><strong>रक्षिष्ये सर्वतोऽहं त्वां सानुगं सपरिच्छदम् ॥ ६८ ॥</strong></h1>
<h3 id="पदरतनवल-41"><strong>पदरत्नावली</strong></h3>
<p>राज्यं त्यक्त्वा गतस्य तव शासने वयं न तिष्ठाम इति तिष्ठतां दण्ड-माह– त्वच्छासनेति । किं बहुनोक्तेन, सर्वतो मद्रक्षावज्रं तवास्तीत्याह– सर्वत इति ॥६८॥</p>
<h3 id="सतयधरमय-65"><strong>सत्यधर्मीया</strong></h3>
<p>तत्र त्वदाज्ञाऽवज्ञातृणामज्ञानामसुराणां दशेदृशीति शंसति ॥ त्वच्छास-नेति ॥ चक्रं सूदयिष्यति । अनेन चक्रमात्रं स्थापयामीत्युक्तं स्यादित्यत आह ॥ रक्षिष्य इति ॥ तत्र मां सदा संनिहितं भवान् द्रक्ष्यते । स्वस्य स्ववाटं प्रति गमनसमये दौवारिकवारिणं ततोऽन्तरेव गतवता मयैतदनुभावितमितरत्रापि विनाऽऽज्ञां राज्ञः कश्चिदन्तर्न निवेशेतेति मयैव जाग्रता भवितव्यमिति द्वारपं सन्तं बलेर्द्वारिस्थोऽहमित्याचार्योक्तेः । किञ्च रावणस्य स्वदौवारिक-जयतया तत्पराजयस्तद्रूपधारिणैव कार्य इति वा तथा । इदमप्यूचे सचेताः । तेन मया रक्षोऽस्तं योजनमयुतं पदाङ्गुल्येति मारणं रावणस्य तदानीं नाभूदिति शङ्कांकुरार्पणं देवेन तदैव कृतमतो मयैवेत्युक्त्या पराकृतम् । नृसिंहस्तु द्वार्येवापत्येत्युक्ते द्वार्येवारिं ददार । श्रीदामोदरो दूत्यकृत्ये नियुक्त इति युक्तं हननमवतारत्रिकेण तदसुरत्रिकहननमेवमिति भावमाविर्भावयन्ति</p>
<p>॥ ६८ ॥</p>
<h3 id="लङघर-64"><strong>लिङ्घेरी</strong></h3>
<p>गतैश्वर्यादिकस्य ममाज्ञातिक्रमे दैत्यैः क्रियमाणैरेकाकिनैव मया तत्र कथमव-स्थेयमित्यत आह ॥ त्वच्छासनातिगानिति ॥ त्वच्छासनातिगान्दैत्यान्मे चक्रं हनिष्यतीति । लोकेशादिभ्योऽप्यधिकदेवासुरपीडायां किं कार्यमत आह ॥ रक्षिष्य इति ॥ किं बहुना सर्वतः सर्वापद्भ्योऽहं भृत्यसामग्रीसहितं त्वां रक्षिष्य इति ॥ ६८ ॥</p>
<h1 id="सद-सननहत-वर-ततर-म-दरकषयत-भवन-"><strong>सदा सन्निहितं वीर तत्र मां द्रक्ष्यते भवान् ।</strong></h1>
<h1 id="ततर-दनवदतयन-सङगत-त-भव-आसर-"><strong>तत्र दानवदैत्यानां सङ्गात् ते भाव आसुरः ।</strong></h1>
<h1 id="दषटव-मदनभव-व-सदय-कणठ-वनङकषयत१--६९-"><strong>दृष्ट्वा मदनुभावं वै सद्यः कुण्ठो विनङ्क्ष्यति१ ॥ ६९ ॥</strong></h1>
<p>॥ इति श्रीमद्भागवतेऽष्टमस्कन्धे विंशोऽध्यायः ॥ ८-२० ॥</p>
<h3 id="पदरतनवल-42"><strong>पदरत्नावली</strong></h3>
<p>न केवलं सन्निधानविशेषाद् रक्षामि किन्तु प्रत्यक्षत एवेत्युक्तम्- तत्र मामिति । तत्राप्ययमनर्थस्तदवस्थ एव दानवादीनां संसर्गादिति च शङ्का मा भूदित्याह– तत्र दानवेति ॥ सद्यःकुण्ठ इत्येकं पदम् । सद्यः कुण्ठश् छेदो यस्य स तथा । अवनङ्क्षयतीति । विनङ्क्षयतीति पाठे निर्मूलो भविष्यतीत्यर्थः ॥ ६९ ॥</p>
<p>॥ इति श्रीमद्भागवतटीकायां विजयध्वजतीर्थभिक्षुकृतायाम्</p>
<p>अष्टमस्कन्धे विंशो(एकविंशो)ऽध्यायः ॥</p>
<h3 id="सतयधरमय-66"><strong>सत्यधर्मीया</strong></h3>
<p>आसुरो भावो मदनुभावं दृष्ट्वा स्थितस्य । सद्यः कुण्ठो यस्य स सन् विनंक्ष्यति नश्यति । मयि सति । सर्वे सुपर्वाणोऽप्यविरोधेन स्थितप्राया इत्यभिप्रायेणाप्याह ॥ सदासमिति । दासैः सहितं सदासम् । निहितं सन्निहितम् । अनिष्टनिवृत्तिरेव हरे उपपादिता मुक्तिर्न युक्ता किमित्यतोऽप्याह । वै सद्यः कुण्ठो वैकारः सद्यः सदनीयो योजनीयः सङ्गमनीयः । कुण्ठपदात्पूर्वं ततश्च वैकुण्ठ इति पदसम्पत्तिः । तव सङ्गात् सङ्गमयति गच्छतीति स तथा । प्राप्तो भवति भवतापवर्ग इति भाव आन्तरङ्गिकः ॥ ६९ ॥</p>
<p>॥ इति श्रीसत्यधर्मयतिकृतायां भागवतटिप्पण्याम् अष्टमस्कन्धे विंशोऽध्यायः ॥ ८-२० ॥</p>
<h3 id="छलर-65"><strong>छलारी</strong></h3>
<p>त्वच्छासनं त्वदाज्ञामधिगच्छन्त्यतिवर्तन्त इति । तथा तान्सूदयिष्यति हरिष्यति । किं बहुनोक्तेन सर्वतो मद्रक्षावज्रं संनिहितं, त्वत्समीपे विद्यमानं मां भवान्सदा द्रक्ष्यते पश्यति । तत्राप्ययमनर्थस्तदवस्थ एव दानवादीनां संसर्गादिति शङ्का मा भूदित्याह ॥ तत्रेति ॥ सङ्गाद्य आसुरो भावः स मदनुभावं मम महिमानं दृष्ट्वा । सद्यःकुण्ठ इत्येकं पदम् । सद्यः कुण्ठश्छेदो यस्य स यः कुण्ठः सन् विनक्ष्यति निर्मूलो भविष्यतीत्यर्थः ॥ ६९ ॥</p>
<p>॥ इति श्रीछलारी शेषाचार्यकृतायां श्रीभागवतटिप्पण्याम् अष्टमस्कन्धे विंशोऽध्यायः ॥८-२०॥</p>
<h3 id="लङघर-65"><strong>लिङ्घेरी</strong></h3>
<p>तव दर्शनाभावे सर्वमिदं व्यर्थमित्यत आह ॥ सदेति ॥ हे वीर । सर्वस्मि-न्काले तत्र त्वत्समीपवर्तिनं मां त्वं द्रक्ष्यसे द्रष्टाऽसि । ननु त्वदाज्ञया तत्र दानवादिभिः सह मया वासे क्रियमाणे दुष्टतत्सङ्गत्या ममासुरभावप्राप्त्या पुनस्त्वय्यभक्त्याद्यनर्थप्रसक्तिः स्या-दित्यत आह ॥ तत्रेति ॥ मदनुभावं माहात्म्यं दृष्ट्वा स्थितवतस्तव दानवदैत्यप्रसङ्गा-त्प्रसक्तासुरो भावः सद्यस्तत्क्षणादवकुण्ठः स्वकार्यजनने निरुद्धः सन् विशेषतः समूलघातं नष्टो भविष्यति । अतस्ते न काऽपि शङ्का तत्र कार्येति भावः ॥ ६९ ॥</p>
<p><strong>॥ इति श्रीलिङ्घेरी श्रीनिवासाचार्यकृतायां श्रीभागवतटिप्पण्याम् अष्टमस्कन्धे विंशोऽध्यायः ॥</strong></p>

  </div>
</article>


        

        



    <aside class="card border noPrint" id="section-tree-item-bhAgavatam_madhva-tAtparya-nirNayaH_sarva-prastutiH_08_aShTamaskandhaH_20_viMsho-dhyAyaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/08_aShTamaskandhaH/20_viMsho-dhyAyaH/">२० विंशोऽध्यायः </a>
            <a data-toggle="collapse" href="#section-tree-item-body-bhAgavatam_madhva-tAtparya-nirNayaH_sarva-prastutiH_08_aShTamaskandhaH_20_viMsho-dhyAyaH_md" role="button" aria-expanded="false" aria-controls="section-tree-item-body-bhAgavatam_madhva-tAtparya-nirNayaH_sarva-prastutiH_08_aShTamaskandhaH_20_viMsho-dhyAyaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_madhva-tAtparya-nirNayaH_sarva-prastutiH_08_aShTamaskandhaH_20_viMsho-dhyAyaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: २० विंशोऽध्यायः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
