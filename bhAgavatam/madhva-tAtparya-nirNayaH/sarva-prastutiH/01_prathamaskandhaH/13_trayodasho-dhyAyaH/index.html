<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | १३ त्रयोदशोऽध्यायः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="१३ त्रयोदशोऽध्यायः">
  <meta property="og:description" content="सम्प्रस्थिते द्वारकायां जिष्णौ बन्धुदिदृक्षया अथ त्रयोदशोऽध्यायः
सूत उवाच— सम्प्रस्थिते द्वारकायां जिष्णौ बन्धुदिदृक्षया । ज्ञातुं मायामनुष्यस्य वासुदेवस्य चेहितम् ॥ १ ॥ पदरत्नावली दुर्निमित्तादिसंसारस्यात्राप्रतिपादनात् तस्यानित्यत्वज्ञापनेन हरौ परा भक्तिर्जायते इत्यतस्तन्निरूप्यतेऽस्मिन्नध्याये । तत्र ‘अवशेषं प्रतीक्षत’ इत्युक्तयदुकुलसंहारकथनपूर्वकं श्रीकृष्णस्य स्वधाम प्राप्तिं वक्तुमुपक्रमते- संप्रस्थित इति ॥ नारदोक्तपरापमर्शेन वीतशोकतया राज्यं पालयन्नृपः स्वानुमतेन जिष्णौ अर्जुने द्वारकायां स्थितानां बन्धूनां दर्शनेच्छया मायया इच्छया गृहीतमनुष्यवेषस्य वासुदेवस्य ईहितं चेष्टितञ्च ज्ञातुं द्वारकां प्रति सम्प्रस्थिते गते सति ॥ १ ॥
प्रकाशिका द्वारकायां स्थितानां बन्धूनां दर्शनेच्छया । जीष्णौ अर्जुने । माययेच्छया गृहीतो मनुष्याणां देह इव देहो यस्य स तथा । तस्येहितं चेष्टितं ज्ञातुं च सम्प्रस्थिते गते सति ॥ १ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="१३ त्रयोदशोऽध्यायः">
  <meta itemprop="description" content="सम्प्रस्थिते द्वारकायां जिष्णौ बन्धुदिदृक्षया अथ त्रयोदशोऽध्यायः
सूत उवाच— सम्प्रस्थिते द्वारकायां जिष्णौ बन्धुदिदृक्षया । ज्ञातुं मायामनुष्यस्य वासुदेवस्य चेहितम् ॥ १ ॥ पदरत्नावली दुर्निमित्तादिसंसारस्यात्राप्रतिपादनात् तस्यानित्यत्वज्ञापनेन हरौ परा भक्तिर्जायते इत्यतस्तन्निरूप्यतेऽस्मिन्नध्याये । तत्र ‘अवशेषं प्रतीक्षत’ इत्युक्तयदुकुलसंहारकथनपूर्वकं श्रीकृष्णस्य स्वधाम प्राप्तिं वक्तुमुपक्रमते- संप्रस्थित इति ॥ नारदोक्तपरापमर्शेन वीतशोकतया राज्यं पालयन्नृपः स्वानुमतेन जिष्णौ अर्जुने द्वारकायां स्थितानां बन्धूनां दर्शनेच्छया मायया इच्छया गृहीतमनुष्यवेषस्य वासुदेवस्य ईहितं चेष्टितञ्च ज्ञातुं द्वारकां प्रति सम्प्रस्थिते गते सति ॥ १ ॥
प्रकाशिका द्वारकायां स्थितानां बन्धूनां दर्शनेच्छया । जीष्णौ अर्जुने । माययेच्छया गृहीतो मनुष्याणां देह इव देहो यस्य स तथा । तस्येहितं चेष्टितं ज्ञातुं च सम्प्रस्थिते गते सति ॥ १ ॥">
  <meta itemprop="wordCount" content="3187">
  <meta name="twitter:card" content="summary">
  <meta name="twitter:title" content="१३ त्रयोदशोऽध्यायः">
  <meta name="twitter:description" content="सम्प्रस्थिते द्वारकायां जिष्णौ बन्धुदिदृक्षया अथ त्रयोदशोऽध्यायः
सूत उवाच— सम्प्रस्थिते द्वारकायां जिष्णौ बन्धुदिदृक्षया । ज्ञातुं मायामनुष्यस्य वासुदेवस्य चेहितम् ॥ १ ॥ पदरत्नावली दुर्निमित्तादिसंसारस्यात्राप्रतिपादनात् तस्यानित्यत्वज्ञापनेन हरौ परा भक्तिर्जायते इत्यतस्तन्निरूप्यतेऽस्मिन्नध्याये । तत्र ‘अवशेषं प्रतीक्षत’ इत्युक्तयदुकुलसंहारकथनपूर्वकं श्रीकृष्णस्य स्वधाम प्राप्तिं वक्तुमुपक्रमते- संप्रस्थित इति ॥ नारदोक्तपरापमर्शेन वीतशोकतया राज्यं पालयन्नृपः स्वानुमतेन जिष्णौ अर्जुने द्वारकायां स्थितानां बन्धूनां दर्शनेच्छया मायया इच्छया गृहीतमनुष्यवेषस्य वासुदेवस्य ईहितं चेष्टितञ्च ज्ञातुं द्वारकां प्रति सम्प्रस्थिते गते सति ॥ १ ॥
प्रकाशिका द्वारकायां स्थितानां बन्धूनां दर्शनेच्छया । जीष्णौ अर्जुने । माययेच्छया गृहीतो मनुष्याणां देह इव देहो यस्य स तथा । तस्येहितं चेष्टितं ज्ञातुं च सम्प्रस्थिते गते सति ॥ १ ॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/madhva-tAtparya-nirNayaH\/sarva-prastutiH\/01_prathamaskandhaH\/13_trayodasho-dhyAyaH\/".replace(basePath, "/");
  pageVars.pageParams = {};
  pageVars.pageSource = "bhAgavatam\/madhva-tAtparya-nirNayaH\/sarva-prastutiH\/01_prathamaskandhaH\/13_trayodasho-dhyAyaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> १३ त्रयोदशोऽध्यायः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१३ त्रयोदशोऽध्यायः">१३ त्रयोदशोऽध्यायः</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="समपरसथत-दवरकय-जषण-बनधददकषय">सम्प्रस्थिते द्वारकायां जिष्णौ बन्धुदिदृक्षया</h2>
<p><strong>अथ त्रयोदशोऽध्यायः</strong></p>
<h1 id="सत-उवच">सूत उवाच—</h1>
<h1 id="समपरसथत-दवरकय-जषण-बनधददकषय-">सम्प्रस्थिते द्वारकायां जिष्णौ बन्धुदिदृक्षया ।</h1>
<h1 id="जञत-मयमनषयसय-वसदवसय-चहतम--१-">ज्ञातुं मायामनुष्यस्य वासुदेवस्य चेहितम् ॥ १ ॥</h1>
<h3 id="पदरतनवल"><strong>पदरत्नावली</strong></h3>
<p>दुर्निमित्तादिसंसारस्यात्राप्रतिपादनात् तस्यानित्यत्वज्ञापनेन हरौ परा भक्तिर्जायते इत्यतस्तन्निरूप्यतेऽस्मिन्नध्याये । तत्र ‘अवशेषं प्रतीक्षत’ इत्युक्तयदुकुलसंहारकथनपूर्वकं श्रीकृष्णस्य स्वधाम प्राप्तिं वक्तुमुपक्रमते- संप्रस्थित इति ॥ नारदोक्तपरापमर्शेन वीतशोकतया राज्यं पालयन्नृपः स्वानुमतेन जिष्णौ अर्जुने द्वारकायां स्थितानां बन्धूनां दर्शनेच्छया मायया इच्छया गृहीतमनुष्यवेषस्य वासुदेवस्य ईहितं चेष्टितञ्च ज्ञातुं द्वारकां प्रति सम्प्रस्थिते गते सति ॥ १ ॥</p>
<h3 id="परकशक"><strong>प्रकाशिका</strong></h3>
<p>द्वारकायां स्थितानां बन्धूनां दर्शनेच्छया । जीष्णौ अर्जुने । माययेच्छया गृहीतो मनुष्याणां देह इव देहो यस्य स तथा । तस्येहितं चेष्टितं ज्ञातुं च सम्प्रस्थिते गते सति ॥ १ ॥</p>
<h1 id="वयतत-कतचनमससतद-त-शतश-नप-">व्यतीताः कतिचिन्मासास्तदा तु शतशो नृपः ।</h1>
<h1 id="ददरश-घररपण-नमततन-भगदवह--२-">ददर्श घोररूपाणि निमित्तानि भृगूद्वह ॥ २ ॥</h1>
<h2 id="ततपरयम"><strong>तात्पर्यम्</strong></h2>
<p><strong>मासशब्देनाहान्युच्यन्ते । तथाहि महाभारते-</strong></p>
<p><strong>अहस्तु मासशब्दोक्त यत्र चिन्तायुतं व्रजेत् । एवं संवत्सराद्यं च विपरीते विपर्ययः ॥ इति नाममहोदधौ ॥ २ ॥</strong></p>
<h3 id="पदरतनवल-1"><strong>पदरत्नावली</strong></h3>
<p>यदा कतिचिन्मासा दिवसा व्यतीता अतिक्रान्तास् तदा शतशः सहस्त्राणि घोररूपाणि भयङ्करापद्दर्शकानि निमित्तानि आध्यात्मिकाधिभौतिकाधिदैविकानुत्पातान् ददर्शेत्यन्वयः । ‘अहस्तु मासशब्दोक्तं यत्र चिन्तायुतं व्रजेत्’ इत्याभिधानं तुशब्देन गृहीतम् ॥ २ ॥</p>
<h3 id="परकशक-1"><strong>प्रकाशिका</strong></h3>
<p>कतिचिन्मासा व्यतीता अतिक्रान्तास्तदा तस्यामवस्थायां नृपो युधिष्ठिरो शतशः शतसङ्ख्याकानि । तु विशेषेण । घोररूपाण्यनिष्टकराणि निमित्तान्याध्यात्मिकाधिदैविकाधि- भौतिकोत्पातान्ददृशे ददर्श । अत्र मासशब्देन प्रसिद्धमासग्रहणमित्यन्यथाप्रतीतिवारणाय व्याख्याति- मासशब्देनेति ॥ अत्रोत्तरत्र चेति शेषः । कुतः प्रसिद्धार्थत्याग इत्यत आह- तथाहीति ॥ हि यस्माद्भारते तथा कतिचिद्दिवसा गता इति स्पष्टमुक्तमत इत्यर्थः । मासशब्दस्याहर्वाचकत्वे प्रमाणं दर्शयति- अहस्त्विति ॥ तुशब्दोक्तविशेषमेव दर्शयति- यत्रेति ॥ यदेत्यर्थः । चिन्तायुतम् । अहरिति वर्तते । वत्सरेति ॥ वत्सरादिशब्दैरपि चिन्तायुतमहरेवोच्यत इत्यर्थः । भशब्देन नक्षत्रपरिवृत्ति-गणनयाऽऽद्यशब्दाद्ग्रहपरिवृत्तिगणनया च कृतः कालविशेष उच्यते । विपरीते सुखयुक्ते । विपर्ययो वैपरीत्यम् । यदा सुखयुक्तो मासो वत्सरो वाऽतिक्रान्तः । तदाऽहःशब्देन मासादय उक्ता इत्यर्थः । प्रकृते चिन्तायुतानामह्नां गतत्वात्तेषु मासा इति प्रयोग इति भावः ॥ २ ॥</p>
<h1 id="कलसय-च-गत-रदर-वपरयसतरतधरमण-">कालस्य च गतिं रोद्रां विपर्यस्तर्तुधर्मिणः ।</h1>
<h1 id="पपयस-नण-वरत-करधलभनततमनम--३-">पापीयसीं नृणां वार्तां क्रोधलोभानृतात्मनाम् ॥ ३ ॥</h1>
<h3 id="पदरतनवल-2"><strong>पदरत्नावली</strong></h3>
<p>उत्पातं दृष्ट्वा किं चकार नृप इति तत्राह- कालस्येति ॥ कालगत्यादिकं दृष्ट्वा नृपो ऽनुजं भीमसेनम् इत्यभाषतेत्यन्वयः । विपर्यस्ता व्यत्यस्ता वसन्तादीनाम् ऋतूनां धर्माः पुष्पोद्गमा अस्य सन्तीति विपर्यस्तर्तुधर्मी । तस्य कालस्य । रौद्रीमित्यपाठाद् गतेरपरिहार्यत्वं वक्ति । क्रोधादिष्वात्मा मनो येषां ते तथोक्तास् तेषां नृणां वार्तां श्रुत्वा जीवनोपायप्रवृत्तिं पापीयसीं पापभूयिष्ठां दृष्ट्वा ॥ ३ ॥</p>
<h3 id="परकशक-2"><strong>प्रकाशिका</strong></h3>
<p>रौद्रां घोरां गतिमित्यादिनां वक्ष्यमाणेन दृष्ट्वेत्यनेन सम्बन्धः । तदेवाह- विपर्यस्तेति ॥ विपर्यस्ता व्यत्यस्ता ऋतूनां वसन्तादीनां धर्माः पुष्पोद्गमादयोऽस्य सन्तीति विपर्यस्तर्तुधर्मी तस्य वार्तां जीविकाम् । कथं भूतानां नृणाम् । क्रोधलोभानृतैर्युक्त आत्मा मनो येषां ते तथा तेषाम् ॥ ३ ॥</p>
<h1 id="जहमपरय-वयवहत-सधयमशरञच-सहदम-">जिह्मप्रायं व्यवहृतं साध्यमिश्रञ्च सौहृदम् ।</h1>
<h1 id="पतमतसहदभरतदमपतनऽञच-कलकतम--४-">पितृमातृसुहृद्भ्रातृदम्पतीनाऽञ्च कल्किताम् ॥ ४ ॥</h1>
<h3 id="पदरतनवल-3"><strong>पदरत्नावली</strong></h3>
<p>व्यवहृतं हानोपादानादिव्यवहारं जिह्मप्रायं कपटप्रचुरं सौहृदं स्नेहं साध्यमिश्रं स्वप्रयोजनोपेतम् । पित्रादीनां कल्कितां कलङ्कितां कलहं वा ॥ ४ ॥</p>
<h3 id="परकशक-3"><strong>प्रकाशिका</strong></h3>
<p>चिह्मप्रायं कपटबहुलम् । व्यवहृतं क्रयविक्रियादिरूपं व्यवहारम् । सौहृदं सख्यम् । साध्यमिश्रं प्रयोजनोपेतम् । पित्रादीनां परस्परं कल्कितां कलहम् ॥ ४ ॥</p>
<h1 id="नमततनयपयरषटन-कल-तवनगत-नणम-">निमित्तान्यप्यरिष्टानि काले त्वनुगते नृणाम् ।</h1>
<h1 id="लभदयधरमपरकत-दषटववचनज-नप--५-">लोभाद्यधर्मप्रकुतिं दृष्ट्वोवाचानुजं नृपः ॥ ५ ॥</h1>
<h1 id="यधषठर-उवच">युधिष्ठिर उवाच—</h1>
<h1 id="समपरषत-दवरकय-जषण-बनधददकषय-">सम्प्रेषिते द्वारकायां जिष्णौ बन्धुदिदृक्षया ।</h1>
<h1 id="जञतञच-पणयशलकसय-कषणसय-च-वचषटतम--६-">ज्ञातुञ्च पुण्यश्लोकस्य कृष्णस्य च विचेष्टितम् ॥ ६ ॥</h1>
<h3 id="पदरतनवल-4"><strong>पदरत्नावली</strong></h3>
<p>अरिष्टानि अशुभानि । ‘अरिष्टं पापशुभयोः’ ‘अरिष्टमशुभेऽपि निर्दिष्ट’ इत्यभि-धानात् । इष्टमपिशब्देनाग्राहि । पूर्वकालवैलक्षण्यद्योतकस्तुशब्दः । लोभादिना अधर्मस्वभावम् ॥५,६॥</p>
<h3 id="परकशक-4"><strong>प्रकाशिका</strong></h3>
<p>काले कलिस्वामिकत्वरूपविशेषसूचकस्तुशब्दः । अनुगते प्राप्ते सत्यरिष्टान्यनिष्ट-सूचकानि निमित्तानि ‘ऊर्वक्षिबाहव’ इत्यादिना वक्ष्यमाणानि । अपिशब्दः पूर्वोक्तसमुच्चयार्थः । लोभाद्यधर्मप्रकृतिं लोभकामक्रोधमोहादिभिरधर्मे प्रकृष्ठयत्नं च दृष्ट्वा । अनुजं भीमसेनम् ॥ ५,६ ॥</p>
<h1 id="गत-सपतधन-मस-भमसन-तवनज-">गताः सप्ताधुना मासा भीमसेन तवानुजः ।</h1>
<h1 id="नयत-कसय-व-हतरनह-वददमञजस--७-">नायाति कस्य वा हेतोर्नाहं वेदेदमञ्जसा ॥ ७ ॥</h1>
<h3 id="पदरतनवल-5"><strong>पदरत्नावली</strong></h3>
<p>अत्रापि मासा दिवसाः । अहम् अञ्जसा इदं कारणं न वेद । त्वमिदं वेत्थ किमिति वाक्यशेषः ॥ ७ ॥</p>
<h3 id="परकशक-5"><strong>प्रकाशिका</strong></h3>
<p>मासा दिवसाः ॥ ७ ॥</p>
<h1 id="अप-दवरषणऽऽदषट-स-कल-परतयपसथत-">अपि देवर्षिणाऽऽदिष्टः स कालः प्रत्युपस्थितः ।</h1>
<h1 id="यदतमनऽङगमकरड-भगवनतससकषत--८-">यदात्मनोऽङ्गमाक्रीडं भगवानुत्सिसृक्षति ॥ ८ ॥</h1>
<h2 id="ततपरयम-1"><strong>तात्पर्यम्</strong></h2>
<p><strong>अङ्गं पृथिवीम् । यदा त्यागादिरुच्येत पृथिव्याद्याङ्गकल्पना । तदा ज्ञेया न हि स्वाङ्गं कदाचिद् विष्णुरुत्सृजेत् ॥ इति ब्रह्मतर्के ॥ ८ ॥</strong></p>
<h3 id="पदरतनवल-6"><strong>पदरत्नावली</strong></h3>
<p>आत्मनः स्वस्य आक्रीडं क्रीडास्थानम् । अङ्गं भूमिम् । ‘यस्य पृथिवी शरीर’मित्यादेः । यद् यदा । देवर्षिणा नारदेन ‘यूयं तावदवेक्षध्वमि’ति निर्दिष्टः स कालः प्रत्युपस्थित आसन्नो ऽपि किम् ॥ ८ ॥</p>
<h3 id="परकशक-6"><strong>प्रकाशिका</strong></h3>
<p>अपि किम् । यदा यस्मिन्काले । आत्मनः स्वस्य । आक्रीडं क्रीडास्थान-मङ्गमुत्सिसृक्षत्युत्स्रष्टुमिच्छति । स कालो देवर्षिणा नारदेन यूयं तावदवेक्षध्वमित्यादिष्टः । प्रतिसम्प्रत्युपस्थितः प्राप्तः किमित्यर्थः । अत्राङ्गं देहमित्यन्यथाप्रतीतिवारणाय तात्पर्यं सप्रमाणकमाह- अङ्गमिति ॥ पृथिवीं भूलोकम् । त्यागादिरित्यत्रादिपदेन वियोगादिग्रहणम् । उच्येत । पुराणादाविति शेषः । तदा तत्र पृथिव्यद्यङ्गकल्पना पृथिव्यादावङ्गशब्दवाच्यताकल्पना ज्ञेयेत्यन्वयः । कुत इत्यतो देहार्थत्वे बाधकमाह- नहीति ॥ स्वाङ्गं स्वरूपभूतमङ्गम् । हेतुगर्भविशेषणमिदम् । अत्र प्रमाणप्रसिद्धं दर्शयितुं हिशब्दो हेत्वर्थश्च । यस्मादेवं तस्माज् ज्ञेयेति ॥ ८ ॥</p>
<h1 id="यष-न-समपद-रजय-दर-परण-कल-परज-">येषां नः सम्पदो राज्यं दाराः प्राणाः कुलं प्रजाः ।</h1>
<h1 id="आसनसपतनवजय-लकशच-यदनगरहत--९-">आसन्सपत्नविजयो लोकाश्च यदनुग्रहात् ॥ ९ ॥</h1>
<h3 id="पदरतनवल-7"><strong>पदरत्नावली</strong></h3>
<p>यस्य कृष्णस्य अनुग्रहाद् येषाम् अस्माकं सम्पदादय आसन् । तेषां नः सः काल आसन्न इत्यन्वयः । दारा भार्याः । सपत्नानां शत्रूणां विजयः । लोकाः स्वर्गादयः । प्रजाः पुत्राः ॥ ९ ॥</p>
<h3 id="परकशक-7"><strong>प्रकाशिका</strong></h3>
<p>अस्माकं सर्वपुरुषार्थहेतुः श्रिकृष्णः परमेष्टतमोऽतस्तस्यैव वियोगसूचकान्येतानि निमित्तानीत्यशयेनाह- येषां न इति ॥ सपत्नानां वैरिणां विजयोऽभिभवः । लोकाश्च यज्ञकरणात्तेषां नः स काल इति पूर्वेणान्वयः ॥ ९ ॥</p>
<h1 id="पशयतपतननरवयघर-भमनदवयनसदहकन-">पश्योत्पातान्नरव्याघ्र भौमान्दिव्यान्सदैहिकान् ।</h1>
<h1 id="घरमशसतऽदरदभय-न-बदधमहनम--१०-">घोरमाशंसतोऽदूराद्भयं नो बुद्धिमोहनम् ॥ १० ॥</h1>
<h3 id="पदरतनवल-8"><strong>पदरत्नावली</strong></h3>
<p>कुत आशङ्कस इति तत्राह- पश्येति ॥ दिव्यान् सूर्यपरिवेषादीन् । भौमान् भूकम्पादीन् । देहे भवा दैहिका नेत्रोरुस्फुरणादयस् तैः सह वर्तमानाः सदैहिकास् तान् । इति त्रिविधान् अदृष्टव्यतिरिक्तकारणशून्यान् अशुभसूचकान् उशुभसूचकान् उत्पातान् पश्येत्यन्वयः । कीदृशान् ? बुद्धिमोहनं भयम् अदूराद् इदानीमेव आशंसतः कथयतः । तस्मादाशङ्क इति भावः ॥१०॥</p>
<h3 id="परकशक-8"><strong>प्रकाशिका</strong></h3>
<p>कुत इयं तव शङ्केत्यत आह- पश्येति ॥ उत्पाताद् दुर्निमित्तानि । देहे भवा दैहिकास्तैः सह वर्तमानाः सदैहिकास्तान् । अदूरात्समीपकाले एव । नोऽस्माकम् । बुद्धिमोहनं बुद्धिमोहप्रदम् । घोरमसह्यम् भयमाशंसतः कथयत इत्यन्वयः ॥ १० ॥</p>
<h1 id="ऊरवकषबहव-महय-सफरनतयङग-पन-पन-">ऊर्वक्षिबाहवो मह्यं स्फुरन्त्यङ्ग पुनः पुनः ।</h1>
<h1 id="वपथशचप-हदय-आरददसयनत-वपरयम--११-">वेपथुश्चापि हृदये आराद्दास्यन्ति विप्रियम् ॥ ११ ॥</h1>
<h3 id="पदरतनवल-9"><strong>पदरत्नावली</strong></h3>
<p>दैहिकान् वक्तीत्याह- ऊर्वक्षीति ॥ ममोत्सङ्गादयः पुनः स्फुरन्ति कम्पन्ते । एते आरात् क्षिप्रं विप्रियं मह्यं दास्यन्तीत्यन्वयः ॥ ११ ॥</p>
<h3 id="परकशक-9"><strong>प्रकाशिका</strong></h3>
<p>दैहिकान् दर्शयति- ऊर्वक्षीति ॥ वाम इति शेषः । स्फुरन्ति कम्यन्ते । वेपथुः कम्पः । एते मह्यं विप्रियं दास्यन्ति ॥ ११ ॥</p>
<h1 id="शवषदयनतमरणआदतयमभरतयनलनन-">शिवैषोद्यन्तमरुण(आदित्य)मभिरौत्यनलानना ।</h1>
<h1 id="ममङग-सरमयऽयमभधवतयभतवत--१२-">मामङ्ग सारमेयोऽयमभिधावत्यभीतवत् ॥ १२ ॥</h1>
<h3 id="पदरतनवल-10"><strong>पदरत्नावली</strong></h3>
<p>अनलो अग्निर् आनने यस्याः सा तथोक्ता । मुखादग्निज्वालामुद्गिरन्तीत्यर्थः । एषा शिवा शृृगाली उदयं गच्छन्तम् अरुणम् आदित्यम् अभिमुखं रौति रटति । रटे सृगालाक्रोशे काकाह्वाने च । सारमेयः श्वा ॥ १२ ॥</p>
<h3 id="परकशक-10"><strong>प्रकाशिका</strong></h3>
<p>भौमानाह सार्धैस्त्रिभिः । शिवा क्रोष्ट्री आदित्यमभिमुखं रौति क्रोशति । अनलोऽग्निरानने यस्याः सा तथोक्ता । मुखादग्निमुद्गिरतीत्यर्थः । हे अङ्ग प्रिय भीम । अभीतवन्निः-शङ्कम् ॥ १२ ॥</p>
<h1 id="शसत-करवनत-म-सवय-दकषण-पशवऽपर-">शस्ताः कुर्वन्ति मां सव्यं दक्षिणं पशवोऽपरे ।</h1>
<h1 id="वहशच-परषवयघर-लकषत-रदत-मम--१३-">वाहांश्च पुरुषव्याघ्र लक्षते रुदतो मम ॥ १३ ॥</h1>
<h3 id="पदरतनवल-11"><strong>पदरत्नावली</strong></h3>
<p>शस्ता भारद्वाजादयः मां सव्यम् अप्रदक्षिणम् अपरे पशवो वस्तगर्दभादयः मां प्रदक्षिणं कुर्वन्ति । वाहान् अश्वादींश्च रोदनं कुर्वतः मनसा निरूपयामि ॥ १३ ॥</p>
<h3 id="परकशक-11"><strong>प्रकाशिका</strong></h3>
<p>शस्ता गवादयः । सव्यं वामम् । अप्रदक्षिणमिति यावत् । अपरे गर्दभाद्या दक्षिणं प्रदक्षिणम् । वाहान् अश्वादीन् ॥ १३ ॥</p>
<h1 id="मतयदत-कपतऽगरवलक-कमपयनमन-">मुत्युदूतः कपोतोऽग्रावुलूकः कम्पयन्मनः ।</h1>
<h1 id="परतयलकशच-हङकररनदर-शनयमचछत--१४-">प्रत्युलूकश्च हुङ्कारैरनिद्रौ शून्यमिच्छतः ॥ १४ ॥</h1>
<h2 id="ततपरयम-2"><strong>तात्पर्यम्</strong></h2>
<p><strong>अग्नौ पदं करोति । ‘यदुलूको वदति मोघमेतद्यत्कपोतः पदमग्नौ करोति’ इति हि श्रुतिः ॥ १४ ॥</strong></p>
<h3 id="पदरतनवल-12"><strong>पदरत्नावली</strong></h3>
<p>मृत्युदूतः मरणसूचकः कपोतः शिकाकणाशनपक्षी अग्नौ पदं करोति । ‘यत्कपोतः पदमग्नौ कृणोति’ इति मन्त्रात् । इदं स्वाप्नदर्शनमिति ज्ञातव्यम् । मे मनः कम्पयन् उलूकः प्रत्युलूकश्च मिथः हुङ्कारैर् जगच्छून्यमिच्छतः । सर्वनाशे यथा तथा ह्वानं कुरुत इत्यर्थः । कुह्वनैरिति केचित्पठन्ति । कुह्वानं नाम तज्जातिध्वनिविशेषः ॥ १४ ॥</p>
<h3 id="परकशक-12"><strong>प्रकाशिका</strong></h3>
<p>मृत्युदूतो मृत्युसूचकः । कपोतः शिलाकणाशनपक्षी । अत्र कपोतोग्नाविति साकांक्षं वाक्यमपेक्षितं सप्रमाणकमध्याहृत्य व्याख्याति- अग्नाविति ॥ तथा च पदं करोतीत्यध्याहार्य-मिति भावः । यद्यद्युलूको वदति शब्दं करोति । कार्यचिन्तनसमय इति शेषः । एतच्चिन्तितं मोघं, व्यर्थं भविष्यतीति यावत् । यद्यद्यभीष्टचिन्तनसमये कपोतोऽग्नौ पदं कृणोति करोत्येतन्मोघमिति श्रुत्यर्थः । उलूकः पेचिकः । प्रत्युलूकस्तत्प्रतिपक्षः परो मिथो हुङ्कारैर्जगच्छून्यं कर्तुमिच्छतः । तत्सूचकं हुङ्कारं कुरुत इत्यर्थः ॥ १४ ॥</p>
<h1 id="धमर-दश-परधय-कमपत-क-सहदरभ-">धूम्रा दिशः परिधयः कम्पते कुः सहाद्रिभिः ।</h1>
<h1 id="नरघतशच-महसतत-सकञच-सतनयतनभ--१५-">निर्घातश्च महांस्तात साकञ्च स्तनयित्नुभिः ॥ १५ ॥</h1>
<h3 id="पदरतनवल-13"><strong>पदरत्नावली</strong></h3>
<p>परिधयः दिशः धूम्रा धूम्रवर्णा ज्वलिताः । परिवेषा वा । स्तनयित्नुभिर् अशनिभिर् अकालमेघैर्वा साकं महान् निर्घातः निर्मेघगर्जितम् । चशब्दस्त्वपकर्षकालमाह ॥ १५ ॥</p>
<h3 id="परकशक-13"><strong>प्रकाशिका</strong></h3>
<p>धूम्रा धूम्रवर्णाः । परिधयः सूर्यचन्द्रपरिवेषाश्च । धूम्रा भवन्तीति शेषः । दिव्यानाह सार्धश्लोकद्वयेन । स्तानयित्नुभिर्निर्मेघाशनिभिरकालमेघैर्वा । साकं सह । महान्निर्घातोऽशनिपातो गर्जनं वा । भवतीति शेषः । चशब्दौ समुच्चयार्थौ ॥ १५ ॥</p>
<h1 id="वयरवत-खरसपरश-रजस-वसजसतम-">वायुर्वाति खरस्पर्शो रजसा विसृजंस्तमः ।</h1>
<h1 id="असगवरषनत-जलद-बभतसमव-सरवत--१६-">असृग्वर्षन्ति जलदः बीभत्समिव सर्वतः ॥ १६ ॥</h1>
<h3 id="पदरतनवल-14"><strong>पदरत्नावली</strong></h3>
<p>वायुः शंसत्यपकर्षकालमित्याह- वायुरिति ॥ रजसा धूल्या तमोऽन्धकारं विसृजन् निष्ठुरस्पर्शः वायुर् वाति । अथ दिव्यानाह- असृगिति ॥ जलदाः सर्वतो दिशं बीभत्समिव भीषकमिव असृक् रुधिरं वर्षन्ति ॥ १६ ॥</p>
<h3 id="परकशक-14"><strong>प्रकाशिका</strong></h3>
<p>खरस्पर्शोऽसह्यस्पर्शः । रजसा धूल्या तमोऽन्धकारम् । विशेषेण सृजन् असृग्रक्तम् । कथंभूतम् । बीभत्समिव भीषकमिव विद्यमानम् ॥ १६ ॥</p>
<h1 id="सरय-हतपरभ-पशय-गरहमरद-मथ-दव-">सूर्यं हतप्रभं पश्य ग्रहमर्दं मिथो दिवि ।</h1>
<h1 id="ससङकल-त-भगण-जवलत-इव-रदस--१७-">ससङ्कुले तु भगणे ज्वलिते इव रोदसी ॥ १७ ॥</h1>
<h3 id="पदरतनवल-15"><strong>पदरत्नावली</strong></h3>
<p>दिवि व्योमि्न परस्परं ग्रहमर्दं ग्रहयुद्धम् । भगणे नक्षत्रसमूहे ससङ्कुले साङ्कर्यसहिते । भावप्रधानत्वद्योतनाय ससङ्कुल इत्युक्तम् । तेनातिभयप्रापकत्वमाह । तुशब्देन एवञ्चेदेवं स्यादिति ज्योतिःशास्त्रं प्रमाणीकरोति । रोदसी द्यावापृथिव्यौ ज्वालाकुले इव भातः ॥ १७ ॥</p>
<h3 id="परकशक-15"><strong>प्रकाशिका</strong></h3>
<p>दिवि व्योमि्न । ग्रहाणामादित्यादीनाम् । मिथो मर्दं परस्परयुद्धम् । भगणे नक्षत्रसमूहे । ससङ्कुले । भावप्रधानो निर्देशः । सङ्कुलत्वेन साङ्कर्येण सहिते सति । रोदसी द्यावापृथिव्यौ ज्वलिते ज्वालाकुले इव भातः ॥ १७ ॥</p>
<h1 id="नदय-नदशच-कषभत-सरस-च-मनस-च-">नद्यो नदाश्च क्षुभिताः सरांसि च मनांसि च ।</h1>
<h1 id="न-जवलतयगनरजयन-कलऽय-क-वधसयत--१८-">न ज्वलत्यग्निराज्येन कालोऽयं किं विधास्यति ॥ १८ ॥</h1>
<h3 id="पदरतनवल-16"><strong>पदरत्नावली</strong></h3>
<p>पुनश्च भौमानाह- नाद्य इति ॥ स्वर्नद्यादीनां दिव्यत्वसंग्रहार्थम् अत्र नापाठि । नदाः पुन्नद्यः शोणादयः । क्षुभिता निमित्तमन्तरेण कलुषाः । नित्यम् आज्येन ज्वलनस्वभावो वह्निर् आज्येन न ज्वलतीति यस्माद् अतोऽयं कालः किं शमलं विधास्यति ? ॥ १८ ॥</p>
<h3 id="परकशक-16"><strong>प्रकाशिका</strong></h3>
<p>पुनर्भौमानाह । नद्य इति सार्धैस्त्रिभिः । नदाः पुंनद्यः । शोणभद्रादयः क्षुभिताः कलुषाः । प्राणिनां मनांसि च क्षुभितानि । किमनिष्टं विधास्यति करिष्यति । एतैर्निमित्तैरिति शेषः</p>
<p>॥ १८ ॥</p>
<p>न पिबन्ति स्तनं वत्सा न दुह्यन्ति च मातरः ।</p>
<h1 id="रदनतयशरमख-गव-न-हषयनतयषभ-वरज-">रुदन्त्यश्रुमुखा गावो न हृष्यन्त्यृषभा व्रजे ।</h1>
<h1 id="दवतन-रदनतव-सवदयनत-हयचचलनत-च--१९-">दैवतानि रुदन्तीव स्विद्यन्ति ह्युच्चलन्ति च ॥ १९ ॥</h1>
<h3 id="पदरतनवल-17"><strong>पदरत्नावली</strong></h3>
<p>व्रजे गोष्ठे अश्रु मुखे यासां तास् तथोक्ताः । न हृष्यन्ति नाऽविष्किरन्ति आविष्कुर्वन्ति तटाघातं न कुर्वन्तीत्यर्थः । दैवतानि प्रतिमाः । रोदनादौ यो भावस् तं कुर्वन्ति ॥ १९ ॥</p>
<h3 id="परकशक-17"><strong>प्रकाशिका</strong></h3>
<p>न दुह्यन्ति । कर्मकर्तरि छान्दसमिदम् । न प्रस्नुवन्तीत्यर्थः । अश्रुमुखे यासां तास्तथा । व्रजे गोष्ठे । वृषभा न हृष्यन्ति न नर्दन्ति । न वा प्रक्रीडादिकं कुर्वन्तीत्यर्थः दैवतानि प्रतिमाः खिद्यन्तीव प्रचलन्तीव ॥ १९ ॥</p>
<h1 id="इम-जनपद-गरम-परदयनकरशरम-">इमे जनपदा ग्रामाः पुरोद्यानकराश्रमाः ।</h1>
<h1 id="भरषटशरय-नरननद-कमघ-दरशयनत-न--२०-">भ्रष्टश्रियो निरानन्दाः किमघं दर्शयन्ति नः ॥ २० ॥</h1>
<h3 id="पदरतनवल-18"><strong>पदरत्नावली</strong></h3>
<p>भ्रष्टश्रियः । अत एव निरानन्दाः । समृद्धिरहिताः सुखमुक्ता वा । अघं व्यसनम्</p>
<p>॥ २० ॥</p>
<h3 id="परकशक-18"><strong>प्रकाशिका</strong></h3>
<p>रोदनादौ यो भावस्तं दर्शयन्तीत्यर्थः । अघमनिष्टम् ॥ २० ॥</p>
<h1 id="मनय-एतरमहतपतरनन-भगवत-पद-">मन्य एतैर्महोत्पातैर्नूनं भगवतः पदैः ।</h1>
<h1 id="अननयपरषसतरशरभरहन-भरहतसभग--२१-">अनन्यपुरुषस्त्री(श्री)भिर्हीना भूर्हतसौभगा ॥ २१ ॥</h1>
<h3 id="पदरतनवल-19"><strong>पदरत्नावली</strong></h3>
<p>एषाम् उत्पातानां फलं स्वयमेवानुमिनोतीत्याह- मन्य इति ॥ एतैर् महोत्पातैः प्रायेण यादवेन्द्रस्य भगवतः पादैर् हीना त्यक्ता अत एव हतसौभगा भूर् महीति मन्ये । कथंभूतैः पदैः ? अनन्यपुरुषस्त्रीभिर् नान्ये पुरुषाः स्त्रियश्च सौन्दर्ये साम्ये आधिक्ये च वर्तन्ते येषां तानि अनन्यपुरुषस्त्रीणि तैः । दीर्घश् छान्दसः । अनन्यैर् भगवदेकशरणैः पुरषैः स्त्रीभिश्च हीनेति च ॥२१॥</p>
<h3 id="परकशक-19"><strong>प्रकाशिका</strong></h3>
<p>स्वयमेवैषां फलमनुमायाह- मन्य इति ॥ एतैर्लिङ्गैः । कथंभूतैः पदैरनन्य-पुरुषस्त्रीभिर्न विद्यन्तेऽन्ये पुरुषाः स्त्रियश्च सौन्दर्यादिविषये येषां तान्यनन्यपुरुषस्त्रीणि तैः । दीर्घश्छान्दसः । अनन्या भगवदेकशरणाः पुरुषाः स्त्रियश्च ताभिश्च हीनेति वा । अनन्यपुरुषश्रीभिरिति पाठे न विद्यतेऽन्येषु पुरुषेषु श्रीः शोभा येेषां तानि तैरिति व्याख्येयम् ॥ २१ ॥</p>
<h1 id="इत-चनतयतसतसय-दषटरषटन-चतस-">इति चिन्तयतस्तस्य दृष्टारिष्टेन चेतसा ।</h1>
<h1 id="रजञ-परतयगमदबहमनयदपरय-कपधवज--२२-">राज्ञः प्रत्यागमद्बह्मन्यदुपुर्याः कपिध्वजः ॥ २२ ॥</h1>
<h3 id="पदरतनवल-20"><strong>पदरत्नावली</strong></h3>
<p>दृष्टारिष्टेन दृष्टाशुभेन व्यसनमनुमिमानेन चेतसा तस्य युधिष्ठिरस्य राज्ञ इति चिन्तयतः, अनुजं प्रति कथयतश्च सत इति शेषः । कपिध्वजो ऽर्जुनः यदुपुर्या द्वारकाया हस्तिनपुरं प्रत्यागमदित्यन्वयः ॥ २२ ॥</p>
<h3 id="परकशक-20"><strong>प्रकाशिका</strong></h3>
<p>दृष्टान्यरिष्टानि येन तेन चेतसा । चिन्तयतः सतः । कपिध्वजोऽर्जुनः ॥ २२ ॥</p>
<h1 id="त-पदयरनपततमयथपरवमतरम-">तं पादयोर्निपतितमयथापूर्वमातुरम् ।</h1>
<h1 id="अधवदनमबबनदनमञचनत-नयनबजय--२३-">अधोवदनमब्बिन्दून्मुञ्चन्तं नयनाब्जयोः ॥ २३ ॥</h1>
<h3 id="पदरतनवल-21"><strong>पदरत्नावली</strong></h3>
<p>अयथापूर्वं पूर्वं यथा तथा न भवतीति तम् । आतुरं सम्भ्रान्तं रोगिकल्पं वा । अधोवदनम् अवाङ्मुखम् । अब्बिन्दन् जलबिन्दून् ॥ २३ ॥</p>
<h3 id="परकशक-21"><strong>प्रकाशिका</strong></h3>
<p>अयथापूर्वं यथापूर्वं न भवति तथा निपतितम् । आतुरं रोगिणमिव स्थितम् । नयनाब्जयोः सकाशात् ॥ २३ ॥</p>
<h1 id="वलकयदवगनहदय-वचछववचछयमनज-नप-">विलोक्योद्विग्नहृदयो विच्छवि(विच्छाय)मनुजं नृप ।</h1>
<h1 id="पचछत-सम-सहनमधय-ससमरननरदरतम--२४-">पृच्छति स्म सुहृन्मध्ये संस्मारन्नारदेरितम् ॥ २४ ॥</h1>
<h3 id="पदरतनवल-22"><strong>पदरत्नावली</strong></h3>
<p>विच्छायं विगतश्रीकम् । अनुजं निरीक्ष्य उद्विग्नहृदयस् त्वरितमना पृच्छति स्म । अपृच्छदित्यन्वयः ॥ २४ ॥</p>
<h3 id="परकशक-22"><strong>प्रकाशिका</strong></h3>
<p>विच्छविं विगतकान्तिम् । विच्छायमिति पाठेऽप्ययमेवार्थः ॥ २४ ॥</p>
<h1 id="यधषठर-उवच-1">युधिष्ठिर उवाच—</h1>
<h1 id="कचचदनरतपरय-न-सवजन-सखमसत-">कच्चिदानर्तपुर्यां नः स्वजनाः सुखमासते ।</h1>
<h1 id="मधभजदशरहरहसतवतनधकवषणय--२५-">मधुभोजदशार्हार्हसात्वतान्धकवृष्णयः ॥ २५ ॥</h1>
<h3 id="पदरतनवल-23"><strong>पदरत्नावली</strong></h3>
<p>आनर्तपुर्यां द्वारवत्याम् । मधुवश्च भोजाश्च दशार्हाश्च अर्हाश्च सात्वताश्च अन्धकाश्च वृष्णयश्च मधुभोजदशार्हार्हसात्वतान्धकवृष्णयः ॥ २५ ॥</p>
<h3 id="परकशक-23"><strong>प्रकाशिका</strong></h3>
<p>आनर्तपुर्यां द्वारवत्याम् । स्वजना बान्धवाः ॥ २५ ॥</p>
<h1 id="शर-मतमह-कचचतसवसतयसत-चथ-मरष-">शूरो मातामहः कच्चित्स्वस्त्यास्ते चाथ मारिषः ।</h1>
<h1 id="मतल-सनज-कचचतकशलयनकदनदभ--२६-">मातुलः सानुजः कच्चित्कुशल्यानकदुन्दुभिः ॥ २६ ॥</h1>
<h3 id="पदरतनवल-24"><strong>पदरत्नावली</strong></h3>
<p>मारिष आर्यः । मातामहः मातुःपिता । मातुलः मातुः सहोदरः । आनकदुन्दुभिर् वसुदेवः । कच्चिच्छब्दः प्रश्नार्थे । कुशली सुखी ॥ २६ ॥</p>
<h3 id="परकशक-24"><strong>प्रकाशिका</strong></h3>
<p>मारिषः । ‘रुष निष हिंसायाम्’ । मा रिष्यते वचसाऽपि अवमानहिंसार्हो न भवतीति मारिषो मान्य इत्यर्थः । मातामहो मातुः पिता । मातुलो मातुः सहोदरः । सानुजोऽनुजादिभिः सहितः । आनकदुन्दुभिर्वसुदेवः । कच्चिच्छब्दः प्रश्नार्थे ॥ २६ ॥</p>
<h1 id="सपतसवसरस-ततपतननय-मतलनय-सहतमज-">सप्तस्वसारस् तत्पत्न्नयो मातुलान्याः सहात्मजाः ।</h1>
<h1 id="आसत-ससनष-कषम-दवकपरमख-सतरय--२७-">आसते सस्नुषा क्षेमं देवकीप्रमुखा स्त्रियः ॥ २७ ॥</h1>
<h3 id="पदरतनवल-25"><strong>पदरत्नावली</strong></h3>
<p>वसुदेवश्च सप्तस्वसारः सहोदर्यः कुशलवत्यः किम् ? तस्य वसुदेवस्य पत्न््नयो ऽस्माकं मातुलान्यः मातुलभार्या आत्मजैः सह वर्तमानाः । अनेन तत्पुत्राणाञ्च कुशलप्रश्नः कृत इति ज्ञातव्यम् । स्नुषाभिः पुत्रभार्याभिः सहिताः ॥ २७ ॥</p>
<h3 id="परकशक-25"><strong>प्रकाशिका</strong></h3>
<p>तत्पत्न््नयस्तस्य वसुदेवस्य पत्न्नयः सप्त सङ्ख्याकाः परस्परं स्वसारोऽस्माकं मातुलान्यो मातुलभार्याः । ता निर्दिशति- देवकीप्रमुखा इति ॥ २७ ॥</p>
<h1 id="कचचदरजहक-जवतयसतपतरऽसय-चनज-">कच्चिद्राजाहुको जीवत्यसत्पुत्रोऽस्य चानुजः ।</h1>
<h1 id="हदक-ससतऽकरर-जयनतगदसरण--२८-">हृदीकः ससुतोऽक्रूरो जयन्तगदसारणाः ॥ २८ ॥</h1>
<h3 id="पदरतनवल-26"><strong>पदरत्नावली</strong></h3>
<p>असन् दुष्टः पुत्रः कंसनामा यस्य सो ऽसत्पुत्रः । आहुक उग्रसेनः । अस्य उग्रसेनस्य अनुजः देवकः । ससुतः कृतवर्माख्यपुत्रसहितः हृदीकः । पुत्रैः सहितोऽकूरो वा ॥ २८ ॥</p>
<h3 id="परकशक-26"><strong>प्रकाशिका</strong></h3>
<p>आहुक आहुकस्यापत्यमुग्रसेनः । स कथं भूतः । असन्दुष्टः कंसः पुत्रो यस्य स तथा । अस्योग्रसेनस्यानुजो देवकः । ससुतः कृतवर्मनाम्ना सुतेन सहितो हृदिको जयन्तादयः ॥ २८ ॥</p>
<h1 id="आसत-कशल-कचचदय-च-शतरजददय-">आसते कुशलं कच्चिद्ये च शत्रजिदादयः ।</h1>
<h1 id="कचचदसत-सख-रम-भगवनसतवत-पत--२९-">कच्चिदास्ते सुखं रामो भगवान्सात्वतां पतिः ॥ २९ ॥</h1>
<h3 id="पदरतनवल-27"><strong>पदरत्नावली</strong></h3>
<p>ये शत्रुजिदादयस् ते च सुखमासते किम् ? । रामो बलभद्रः ॥ २९ ॥</p>
<h3 id="परकशक-27"><strong>प्रकाशिका</strong></h3>
<p>शत्रुजिदादयश्च कृष्णभ्रातरः ॥ २९ ॥</p>
<h1 id="परदयमन-सरववषणन-सखमसत-महरथ-">प्रद्युम्नः सर्ववृष्णीनां सुखमास्ते महारथः ।</h1>
<h1 id="गमभररयऽनरदध-वरतत-भगवनत--३०-">गम्भीररयोऽनिरुद्धो वर्तते भगवानुत ॥ ३० ॥</h1>
<h3 id="पदरतनवल-28"><strong>पदरत्नावली</strong></h3>
<p>सर्ववृष्णीनां मध्ये महारथः । गम्भीररय उग्रवेगः । अगाघज्ञानो वा । रथ गतौ, गतिर्ज्ञानम् ॥ ३० ॥</p>
<h3 id="परकशक-28"><strong>प्रकाशिका</strong></h3>
<p>सर्ववृष्णीनां मध्ये महारथः । गम्भीररयो युद्धे महावेगः । वर्तते मोदत इत्यर्थः</p>
<p>॥ ३० ॥</p>
<h1 id="सषणशचरदषणशच-समब-जबबवतसत-">सुषेणश्चारुदेष्णश्च साम्बो जाब्बवतीसुतः ।</h1>
<h1 id="अनय-च-करषणपरवर-सपतर-ऋषभदय--३१-">अन्ये च कार्ष्णिप्रवराः सपुत्रा ऋषभादयः ॥ ३१ ॥</h1>
<h3 id="पदरतनवल-29"><strong>पदरत्नावली</strong></h3>
<p>कार्ष्णीनां कृष्णसुतानां प्रवराः कार्ष्णिप्रवराः ॥ ३१ ॥</p>
<h3 id="परकशक-29"><strong>प्रकाशिका</strong></h3>
<p>कृष्णस्यापत्यानि कार्ष्णेयास्तेषु प्रवराः ॥ ३१ ॥</p>
<h1 id="तथवनचर-शर-शरतसनदधवदय-">तथैवानुचराः शौरेः श्रुतसेनोद्धवादयः ।</h1>
<h1 id="सननदननदशरषणय-य-चनय-सतवतरषभ--३२-">सुनन्दनन्दशीर्षण्या ये चान्ये सात्वतर्षभाः ॥ ३२ ॥</h1>
<h3 id="पदरतनवल-30"><strong>पदरत्नावली</strong></h3>
<p>श्रुतसेनोद्धवादयः शौरेर् अनुचरा भृत्याः । सुनन्दनन्दौ शीर्षण्यौ प्रधानौ येषां ते सुनन्दनन्दशीर्षण्याः । सुनन्दनन्दप्रधाना इत्यर्थः । सुनन्दनन्दशीर्षाद्या इति पाठे सुनन्दो नन्दशीर्षश्च आद्यौ येषां ते तथोक्ता इति योजनीयम् । शीर्षशब्दः प्रधानवाची । पार्षदेषु प्रधानौ सुनन्दनन्दौ आद्यौ येषां ते यथोक्ता इति वा ॥ ३२ ॥</p>
<h3 id="परकशक-30"><strong>प्रकाशिका</strong></h3>
<p>शौरेः कृष्णस्यानुचरा भृत्याः सुनन्दनन्दौ शीर्षण्यौ प्रधानौ येषां ते सुनन्दनन्दशीर्षण्याः ॥ ३२ ॥</p>
<h1 id="अप-सवसतयसत-सरव-रमकषणभजशरय-">अपि स्वस्त्यासते सर्वे रामकृष्णभुजाश्रयाः ।</h1>
<h1 id="अप-समरनत-कशलमसमक-बदधसहद--३३-">अपि स्मरन्ति कुशलमस्माकं बद्धसौहृदाः ॥ ३३ ॥</h1>
<h3 id="परकशक-31"><strong>प्रकाशिका</strong></h3>
<p>बद्धसौहृदा बद्धस्नेहाः ॥ ३३ ॥</p>
<h1 id="भगवनप-गवनद-बरहमणय-भकतवतसल-">भगवानपि गोविन्दो ब्रह्मण्यो भक्तवत्सलः ।</h1>
<h1 id="कचचतपर-सधरमय-सखमसत-सहदवत--३४-">कच्चित्पुरे सधर्मायां सुखमास्ते सुहृद्वृतः ॥ ३४ ॥</h1>
<h2 id="ततपरयम-3"><strong>तात्पर्यम्</strong></h2>
<p><strong>यथान्येषां सुखं भविष्यति तथा । नित्यसुखत्वाद्धरेः । अत्युत्तमानां कुशलप्रश्नो लोकसुखेच्छया । नित्यदाप्तसुखत्वात्तु न तेषां युज्यते क्वचित् ॥ इति नारदीये ॥ ३४ ॥</strong></p>
<h3 id="पदरतनवल-31"><strong>पदरत्नावली</strong></h3>
<p>सुधर्मायां सभायाम् । ब्रह्मणा वेदेन गम्यत इति ब्रह्मण्यः । विप्रप्रियो वा । नित्यसुखस्य हरेः कुशलोद्देशो न मे प्रश्नः किन्तु लोकसुखकरत्वोद्देश इत्ययमर्थोऽपिशब्देन दर्शितः</p>
<p>॥ ३४ ॥</p>
<h3 id="परकशक-32"><strong>प्रकाशिका</strong></h3>
<p>भगवानपि गोविन्द इत्यत्रेतरप्रश्नवदेवायमपि प्रश्न इति प्रतीतिवारणायाभिप्रायमाह- यथेति ॥ यथा चान्येषामित्यध्याहृत्य सुखमित्येतदास्त इति क्रियाविशेषणतया योज्यमिति भावः । एवं व्याख्याने बीजमाह- नित्यसुखत्वादिति ॥ तथा च कदाचित्सुखवत्स्वेवैतादृशः प्रश्नो युक्तो न नित्यसुखे । असुखप्रसक्तेरेवाभावात् । अत एवं व्याख्यातमिति भावः । अत्र प्रमाणमप्याह- अत्युत्तमानामिति ॥ अत्युत्तमानां सर्वोत्तमानां हर्यवताराणाम् । लोकसुखेच्छया लोकसुखकरणापेक्षया । व्याख्येय इति शेषः । कुत एवं व्याख्येयमित्यतोऽत्र बीजं दर्शयति- नेति ॥ तेषां भगवदवताराणां क्वचित्कदाचिज्जायमानम् । सुखमिति शेषः । येन प्रश्नो यथास्थितः स्यादिति भावः । इति हेतोर्लोकसुखेच्छया व्याख्येय इत्यन्वयः ॥ ३४ ॥</p>
<h1 id="मङगलय-च-लकन-कषमय-च-भवय-च-">मङ्गलाय च लोकानां क्षेमाय च भवाय च ।</h1>
<h1 id="आसत-यदकलमभधवदयऽननतसख-पमन--३५-">आस्ते यदुकुलाम्भोधावाद्योऽनन्तसखः पुमान् ॥ ३५ ॥</h1>
<h1 id="यदबहदणडरगपतय-सवपरय-यदवऽरचत-">यद्बाहुदण्डैर्गुप्तायां स्वपुर्यां यदवोऽर्चिताः ।</h1>
<h1 id="करडनत-परमननद-महपरषक-इव--३६-">क्रीडन्ति परमानन्दं महापौरुषिका इव ॥ ३६ ॥</h1>
<h1 id="यतपदशशरषणमखयकरमण">यत्पादशुश्रूषणमुख्यकर्मणा</h1>
<h1 id="सतयदय-वदयषटसहसतरयषत-">सत्यादयो व्द्यष्टसहस्त्रयोषितः ।</h1>
<h1 id="नरजतय-सङखय-तरदशसतदशष">निर्जित्य सङ्ख्ये त्रिदशांस्तदाशिषो</h1>
<h1 id="हरनत-वजरयधवललभचत--३७-">हरन्ति वज्रायुधवल्लभोचिताः ॥ ३७ ॥</h1>
<h1 id="यदबहदणडभयदयनजवन">यद्बाहुदण्डाभ्युदयानुजीविनो</h1>
<h1 id="यदपरवर-हयकतभय-मह-">यदुप्रवीरा ह्यकुतोभया मुहुः ।</h1>
<h1 id="अधकरमनतयङघरभरहत-बलत-">अधिक्रमन्त्यङ्घ्रिभिराहतां बलात् ।</h1>
<h1 id="सभ-सधरम-सरसततमचतम--३८-">सभां सुधर्मां सुरसत्तमोचिताम् ॥ ३८ ॥</h1>
<h3 id="पदरतनवल-32"><strong>पदरत्नावली</strong></h3>
<p>एतमेवार्थं दर्शयति- मङ्गलायेति ॥ यदवो यस्य कृष्णस्य बाहुदण्डैः रक्षितायां स्वपुर्यां क्रीडन्तीत्यन्वयः । क इव ? परमानन्दं प्राप्य महापौरुषिका इव मुक्ता इव । परमानन्दा-परपर्यायं वैश्रवणबाहुदण्डगुप्तं चैत्ररथं प्राप्य महापौरुषिका यक्षा इवेति वा ॥</p>
<p>यस्य हरेः पादयोः शुश्रूषणं सेवालक्षणं तदेव मुख्यं कर्म तेन साधनेन सत्यादयः सत्यभामा-पुरःसरा द्व्यष्टसहस्त्रयोषितः षोडषसहस्त्रसङ्ख्याः स्त्रियः सङ्ख्ये युद्धे त्रिदशान् इन्द्रादीन् निर्जित्य वज्रायुधस्य इन्द्रस्य वल्लभायाः शच्या उचितास् तदाशिषस् तेषाम् इन्द्रादीनाम् आशिषः पारिजातादिका हरन्ति आच्छिद्य स्वीकुर्वन्तीत्यन्वयः ॥</p>
<p>यस्य हरेर् बाहुदण्डानाम् अभ्युदयो दिग्विजयश्रीस् ताम् अनुजीवितुं शीला अत एवाकुतोभया यदुप्रवीराः सुरसत्तमस्य इन्द्रस्य उचितां बाहुबलाद् आहृताम् आनीतां सुधर्माख्यां सभाम् अङ्घ्रिभिर् अनुदिनम् अधिक्रमन्ति आक्रम्य तिष्ठन्तीत्यन्वयः ॥</p>
<p>सो ऽनन्तः शेषः सखा यस्य सो ऽनन्तसखः । आद्यः पुमान् । लोकानां मङ्गलाय शुभाय क्षेमाय प्राप्तपरिपालनाय भवाय वृद्धये यदुकुलसमुद्रे आस्ते कच्चिदित्यन्वयः । चशब्दा मिथः-समुच्चयार्था मङ्गलाद्यनेकप्रयोजनार्था वा ॥ ३५-३८ ॥</p>
<h3 id="परकशक-33"><strong>प्रकाशिका</strong></h3>
<p>एतमेवार्थं दर्शयति । मङ्गलायेति चतुर्भिः । मङ्गलाय शुभाय । क्षेमाय प्राप्तपरिपालनाय । भवाया प्राप्तलाभाय अभिवृद्धये वा । ‘भवो वृद्धिः समुद्दिष्ट’ इति वचनात् । चशब्दः परस्परसमुच्चये । यदुकुलसमुद्रमध्ये । अनन्तः शेषावतारो बलभ्रदः सखा यस्य स तथा ॥</p>
<p>अर्चिताः सर्वैः पूजिताः सन्तः । परमानन्दं यथा भवति तथा । महापौरुषिका महापुरुषा हरिस्तद्भक्ता मुक्ता इवेत्यर्थः ॥</p>
<p>यस्य कृष्णस्य पादशुश्रूषणमेव मुख्यं तपआद्यपेक्षया श्रेष्ठं कर्म तेन । सत्यादयः सत्यभामादयः । सङ्ख्ये युद्धे । त्रिदशानिन्द्रादींस्तदाशिषस्तदभीष्टाः पारिजाताद्या हरन्ति । कथं भूताः । वज्रायुधस्येन्द्रस्य वल्लभा शची तस्या उचिता योग्याः ॥</p>
<p>अभ्युदयः प्रभावः । बलादाहृतां सुधर्मां सुधर्मनामिकां सभाम् । कथंभूतां सुरसत्तम इन्द्रस्तस्योचितां योग्याम् । अनेन सर्वैर्वन्द्यामिति सूचयति । स्वाङ्घ्रिभिः स्वपादैः । मुहुर्मुहुरनुदिनम् । अधिक्रामन्ति आक्रम्य तिष्ठन्ति । स गोविन्दः सुखमास्त इति पूर्वेणान्वयः । अनेन लोकानां यादवानां सत्यभामादिस्वस्त्रीणां च यथा सुखं स्यात्तथाऽऽस्ते किमिति प्रश्नाशयो दर्शित इति ज्ञातव्यः॥३५-३८॥</p>
<h1 id="कचचततऽनमय-तत-भरषटतज-वभस-म-">कच्चित्तेऽनामयं तात भ्रष्टतेजा विभासि मे ।</h1>
<h1 id="अलबधमनऽवजञत-क-व-तत-चरषत--३९-">अलब्धमानोऽवज्ञातः किं वा तात चिरोषितः ॥ ३९ ॥</h1>
<h2 id="ततपरयम-4"><strong>तात्पर्यम्</strong></h2>
<p><strong>पूर्वं चिरोषितः ॥ ३९ ॥</strong></p>
<h3 id="पदरतनवल-33"><strong>पदरत्नावली</strong></h3>
<p>तव किमेतादृशदुःखनिमित्तमिति पृच्छतीत्याह- कच्चिदिति ॥ हे तात ते तव अनामयं कच्चित् सुखं किम् । कुतः कुशलप्रश्न इति तत्राह- भ्रष्टतेजा इति ॥ भ्रष्टतेजस्त्वे कारणं पृच्छति- अलब्धेति ॥ अलब्धो मानो येन सस् तथोक्तः । न केवलं मानलाभाभावः । किन्तु अवज्ञातश्च किमित्याह- अवज्ञात इति ॥ पूर्वं चिरोषितोऽद्य किं वा क्षिप्रमागतः । तद् ब्रूहीत्यर्थः</p>
<p>॥ ३९ ॥</p>
<h3 id="परकशक-34"><strong>प्रकाशिका</strong></h3>
<p>इदानीमर्जुनस्यैवानामयं पृष्ट्वा भ्रष्टतेजस्त्वे कारणं पृच्छति- कच्चिदिति षड्भिः ॥ अनामयमारोग्यम् । न लब्धमानो बन्धुकृतो येन स तथोक्तः । प्रत्युत किं वाऽवज्ञातस्तिरस्कृतः । अत्र चिरोषित इत्येतदनुपपन्नमिवाभाति । सप्तदिवसानन्तरमेवागतत्वस्य पूर्वमुक्तत्वादतोऽत्र विवक्षितं तात्पर्यं दर्शयति- पूर्वं चिरोषित इति ॥ पूर्वं यदा तव द्वारकागमनं तदा तत्र चिरकालमेव तव वासोऽभूदिदानीं तु शीघ्रमेवागतोऽसि । अतोऽवज्ञादिसम्भावनेत्यर्थ इति भावः ॥ ३९ ॥</p>
<h1 id="कचचननभहत-भव-शबददभरमङगल-">कच्चिन्नाभिहतो भावैः शब्दादिभिरमङ्गलैः ।</h1>
<h1 id="न-दतत-यकतमरथभय-आशय-यतपरतशरतम--४०-">न दत्तं युक्तमर्थिभ्य आशया यत्प्रतिश्रुतम् ॥ ४० ॥</h1>
<h3 id="पदरतनवल-34"><strong>पदरत्नावली</strong></h3>
<p>अवज्ञा च इङ्गितः क्रियया वाचा वा स्यात् । तत्र तवैकेन, सर्वैः किं वा ? इत्यभिपे्रत्य पृच्छति- कच्चिदिति ॥ आदिशब्देनेङ्गितक्रिये गृहीते । शब्दादिभिरवज्ञाने कारणं स्वदोषः परदोषो वा । तत्र स्वदोषो नास्ति हीति पृच्छति- न दत्तमिति ॥ वित्ताशया प्राप्तेभ्योऽर्थिभ्यो युक्तं योग्यं यद्दास्यामिति प्रतिज्ञातं तन्न दत्तमितीयं स्वदोषात् । दत्वापि तदाशपूर्तिपर्यन्तं न दत्तमितीयं परदोषात् । उभयञ्च न प्राप्तं हीति वाक्यार्थः ॥ ४० ॥</p>
<h3 id="परकशक-35"><strong>प्रकाशिका</strong></h3>
<p>अमङ्गलैरशुभैः शब्दादिभिः शब्दस्पर्शरूपरसगन्धलक्षणैर्भावैः पदार्थैरभिहितः स्पृष्टो न कच्चित् । न किमपीत्यर्थः । आशायुक्तं तदाशाविषयीभूतं यद्द्रव्यं त्वया प्रतिश्रुतं दास्यामीति प्रतिज्ञादं तद्द्रव्यं न दत्तं कच्चित् ॥ ४० ॥</p>
<h1 id="कचचततव-बरहयण-बल-ग-वदध-रगर-सतरयम-">कच्चित्त्वं ब्राह्यणं बालं गां वृद्धं रोगिरं स्त्रियम् ।</h1>
<h1 id="शरणयपसत-सतव-नतयकष-शरणपरद--४१-">शरण्योपसृतं सत्वं नात्याक्षीः शरणप्रदः ॥ ४१ ॥</h1>
<h3 id="पदरतनवल-35"><strong>पदरत्नावली</strong></h3>
<p>ब्राह्मणादिसत्वं जीवजातं शरण्योपसृतं शरणार्थितया प्राप्तं शरणप्रदस्त्वं न अत्याक्षीः रक्षामकृत्वा त्यक्तवानसि ? किम् अरक्षितैस्तैरवज्ञातः ? इति वाक्यार्थः ॥ ४१ ॥</p>
<h3 id="परकशक-36"><strong>प्रकाशिका</strong></h3>
<p>ब्राह्मणादिसत्त्वं प्राणिजातम् । कथं भूतम् । शरण्योपसृतं शरणं गन्तुं योग्यं त्वां प्रति प्राप्तम् । नात्याक्षीः किं न त्यक्तवानसि किम् । यतस्त्वं पूर्वं शरणप्रदः । तादृशप्राणिनामाश्रयप्रदः</p>
<p>॥ ४१ ॥</p>
<h1 id="कचचततव-नगमऽगमय-गमय-वऽसतकत-सतरयम-">कच्चित्त्वं नागमोऽगम्यां गम्यां वाऽसत्कृतां स्त्रियम् ।</h1>
<h1 id="परजत-वऽथ-भवननततमरनधम-पथ--४२-">पराजितो वाऽथ भवान्नोत्तमैर्नाधमैः पथि ॥ ४२ ॥</h1>
<h3 id="पदरतनवल-36"><strong>पदरत्नावली</strong></h3>
<p>अगम्यां विधवां परस्त्रियं वा गम्याम् असत्कृतां स्नानादिसंस्काररहितां प्रदान-कर्मरहितां वा स्त्रियं नागमः न गतवानसि किं ? इयञ्च पार्थ एवंविधं कर्म करोतीति काचित्स्वदोष-निमित्तावज्ञा ॥ ४२ ॥</p>
<h3 id="परकशक-37"><strong>प्रकाशिका</strong></h3>
<p>अगम्यां विधवां निषिद्धां वा । स्त्रियं नागमो न गतवानसि किम् । नोत्तमै-रनुत्तमैः । समैरिति यावत् । असमैरधर्मैर्वा पराजितो न कच्चित् ॥ ४२ ॥</p>
<h1 id="अपसवतपरयभङथसतव-समभजयवदधबलकन-">अपिस्वित्पर्यभुङ्थास्त्वं सम्भोज्यावृद्धबालकान् ।</h1>
<h1 id="जगपसत-करम-कञचतकतवनसदकषमम--४३-">जुगुप्सितं कर्म किञ्चित्कृतवानसदक्षमम् ॥ ४३ ॥</h1>
<h3 id="पदरतनवल-37"><strong>पदरत्नावली</strong></h3>
<p>आवृद्धबालकान् वृद्धबालावधिसर्वान् सम्भोज्य भोजयित्वा पर्यभुङ्था भुक्तवानसि किम् ? सम्भोज्यानिति पाठे सह भोक्तुं योग्यान् परिवर्जयित्वा भुक्तवानसीत्यर्थः । असन् अक्षमम् अकर्तुमशक्यं तादृशं किञ्चित् शास्त्रनिषिद्धं कर्म कृतवान् किम् ? एकादशीभोजनं स्वर्णस्तेयं निधानोद्धरणमित्यादिजुगुप्सितं कर्म ॥ ४३ ॥</p>
<h3 id="परकशक-38"><strong>प्रकाशिका</strong></h3>
<p>सम्भोज्यान्सम्भोजनार्हान्वृद्धान् बालकांश्चापि स्वित् किं स्वित् त्वं पर्यभुङ्थाः परित्यज्य भुक्तवानसि किम् । अक्षमं कर्तुमयोग्यं यज्जुगुप्सितं शास्त्रनिषिद्धं कर्म ब्रह्महत्यादिकं तत्कृतवानसि किम् ॥ ४३ ॥</p>
<h1 id="कचचतपरषठतमनथ-हदयनतमबनधन-">कच्चित्प्रेष्ठतमेनाथ हृदयेनात्मबन्धुना ।</h1>
<h1 id="शनयऽस-रहत-नतय-मनयस-तऽनयथ-ह-रक--४४-">शून्योऽसि रहितो नित्यं मन्यसे तेऽन्यथा हि रुक् ॥ ४४ ॥</h1>
<p>॥ इति श्रीमद्भागवते प्रथमस्कन्धे त्रयोदशोऽध्यायः ॥</p>
<h3 id="पदरतनवल-38"><strong>पदरत्नावली</strong></h3>
<p>उक्तं सर्वं विच्छायत्वे न पूर्णमिति मत्वा कारणान्तरं पृच्छति- कच्चिदिति ॥ अथ यं नित्यं प्रेष्ठादिगुणवत्वेन मन्यसे तेन सर्वतः प्रेष्ठेन प्रियतमेन हृदयेन मनोहारिणा आत्मबन्धुना स्वाभाविकबन्धुना कृष्णेन रहितः वियुक्तः सन् शून्यो ऽमङ्गलोऽसि कच्चित् । ते तव रुक् शरीरप्रभा अन्यथा न पूर्ववत् हि यस्मात् तस्मात् तेन वियुक्तोऽमङ्गलो भवितुमर्हसीति मन्यसे । नित्यं प्रेष्ठतमेन रहितः शून्योऽस्मीति आत्मानं हृदयेन मन्यसे । सर्वथा तव शरीरकान्तिस्तु अन्यथा न पूर्ववद् इति वा । प्रेष्ठेन तेन रहितः शून्योऽस्मीति मन्यसे अन्यथा तथामननाभावे तव रुक् रोगः मनोव्यथा कथमिति वा । त्वं मन्निष्ठत्वाच्च कृष्णप्रेष्ठत्वाच्च लोकशास्त्रनिषिद्धं न करोषि हि । तस्मात्तेन कृष्णेन वियुुुक्तत्वात्तव विच्छायत्वमिति मन्ये इति हिशब्दार्थः ॥ ४४ ॥</p>
<p>॥ इति श्रीमद्भागवतटीकायां विजयध्वजतीर्थभिक्षुकृतायां प्रथमस्कन्धे त्रयोदशोऽध्यायः ॥</p>
<h3 id="परकशक-39"><strong>प्रकाशिका</strong></h3>
<p>नित्यं सर्वदा प्रेष्टतमेन हृदयेन मनोगतेनात्मबन्धुना स्वबन्धुना कृष्णेन रहितोऽसि । यत आत्मानं शून्योऽस्मीति मन्यसे कच्चित् । हि यस्मात्ते रुक्वान्तिरन्यथा न पूर्ववत् । अत एते प्रश्ना मया कृता इति शेषः ॥ ४४ ॥</p>
<p>**॥ इति श्रिमद्भागवते प्रथमस्कन्धे प्रथमाध्यायटिप्पण्यां **</p>
<p><strong>वेदेशतीर्थपूज्यपादशिष्ययदुपतिविरचितायां त्रयोदशेऽध्यायः ॥ १-१३ ॥</strong></p>

  </div>
</article>


        

        



    <aside class="card border noPrint" id="section-tree-item-bhAgavatam_madhva-tAtparya-nirNayaH_sarva-prastutiH_01_prathamaskandhaH_13_trayodasho-dhyAyaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/01_prathamaskandhaH/13_trayodasho-dhyAyaH/">१३ त्रयोदशोऽध्यायः </a>
            <a data-toggle="collapse" href="#section-tree-item-body-bhAgavatam_madhva-tAtparya-nirNayaH_sarva-prastutiH_01_prathamaskandhaH_13_trayodasho-dhyAyaH_md" role="button" aria-expanded="false" aria-controls="section-tree-item-body-bhAgavatam_madhva-tAtparya-nirNayaH_sarva-prastutiH_01_prathamaskandhaH_13_trayodasho-dhyAyaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_madhva-tAtparya-nirNayaH_sarva-prastutiH_01_prathamaskandhaH_13_trayodasho-dhyAyaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १३ त्रयोदशोऽध्यायः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
