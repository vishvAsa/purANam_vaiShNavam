<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ०५ त्रिपञ्चाशोऽध्यायः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="०५ त्रिपञ्चाशोऽध्यायः">
  <meta property="og:description" content="गोमन्तं पर्वतश्रेष्ठं तुङ्गद्रुमलतान्वितम् ॥ अथ त्रिपञ्चाशोऽध्यायः ॥
श्री शुक उवाच— गोमन्तं पर्वतश्रेष्ठं तुङ्गद्रुमलतान्वितम् । सालतालतमालाढ्यं प्रियालाशोकशोभितम् ॥ १ ॥ पदरत्नावली सालः सर्जः, तालस्तृणराजः, तमालः कालस्कन्धः प्रियालो राजादनः । अशोको वञ्जुलः । ‘सालं सर्जं च सूरयः । तृणराजस्तालः कथ्यते । कालस्कन्धस् तमालः स्यात् । राजादनः प्रियालः स्याद् वञ्जुलोऽशोक उच्यते’ ॥ १ ॥
सत्यधर्मीया सालः सर्जस्तालस्तृणराजो तमालः कालस्कन्धस्तैराढ्यं सम्पन्नं प्रियालो राजादनोऽशोको वञ्चुलः । सालं सर्जं सूरयस्तृणराजस्तालः कथ्यते । काल-स्कन्धस्तमालः स्याद् राजादनः प्रियालः स्याद् वञ्चुलोऽशोक उच्यत इत्यभिधानात् ॥१॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="०५ त्रिपञ्चाशोऽध्यायः">
  <meta itemprop="description" content="गोमन्तं पर्वतश्रेष्ठं तुङ्गद्रुमलतान्वितम् ॥ अथ त्रिपञ्चाशोऽध्यायः ॥
श्री शुक उवाच— गोमन्तं पर्वतश्रेष्ठं तुङ्गद्रुमलतान्वितम् । सालतालतमालाढ्यं प्रियालाशोकशोभितम् ॥ १ ॥ पदरत्नावली सालः सर्जः, तालस्तृणराजः, तमालः कालस्कन्धः प्रियालो राजादनः । अशोको वञ्जुलः । ‘सालं सर्जं च सूरयः । तृणराजस्तालः कथ्यते । कालस्कन्धस् तमालः स्यात् । राजादनः प्रियालः स्याद् वञ्जुलोऽशोक उच्यते’ ॥ १ ॥
सत्यधर्मीया सालः सर्जस्तालस्तृणराजो तमालः कालस्कन्धस्तैराढ्यं सम्पन्नं प्रियालो राजादनोऽशोको वञ्चुलः । सालं सर्जं सूरयस्तृणराजस्तालः कथ्यते । काल-स्कन्धस्तमालः स्याद् राजादनः प्रियालः स्याद् वञ्चुलोऽशोक उच्यत इत्यभिधानात् ॥१॥">
  <meta itemprop="wordCount" content="3713">
  <meta name="twitter:card" content="summary">
  <meta name="twitter:title" content="०५ त्रिपञ्चाशोऽध्यायः">
  <meta name="twitter:description" content="गोमन्तं पर्वतश्रेष्ठं तुङ्गद्रुमलतान्वितम् ॥ अथ त्रिपञ्चाशोऽध्यायः ॥
श्री शुक उवाच— गोमन्तं पर्वतश्रेष्ठं तुङ्गद्रुमलतान्वितम् । सालतालतमालाढ्यं प्रियालाशोकशोभितम् ॥ १ ॥ पदरत्नावली सालः सर्जः, तालस्तृणराजः, तमालः कालस्कन्धः प्रियालो राजादनः । अशोको वञ्जुलः । ‘सालं सर्जं च सूरयः । तृणराजस्तालः कथ्यते । कालस्कन्धस् तमालः स्यात् । राजादनः प्रियालः स्याद् वञ्जुलोऽशोक उच्यते’ ॥ १ ॥
सत्यधर्मीया सालः सर्जस्तालस्तृणराजो तमालः कालस्कन्धस्तैराढ्यं सम्पन्नं प्रियालो राजादनोऽशोको वञ्चुलः । सालं सर्जं सूरयस्तृणराजस्तालः कथ्यते । काल-स्कन्धस्तमालः स्याद् राजादनः प्रियालः स्याद् वञ्चुलोऽशोक उच्यत इत्यभिधानात् ॥१॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/madhva-tAtparya-nirNayaH\/sarva-prastutiH\/12_dashamaskandhasya_uttarArdhaH_1\/05_tripanchAsho-dhyAyaH\/".replace(basePath, "/");
  pageVars.pageParams = {};
  pageVars.pageSource = "bhAgavatam\/madhva-tAtparya-nirNayaH\/sarva-prastutiH\/12_dashamaskandhasya_uttarArdhaH_1\/05_tripanchAsho-dhyAyaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ०५ त्रिपञ्चाशोऽध्यायः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०५ त्रिपञ्चाशोऽध्यायः">०५ त्रिपञ्चाशोऽध्यायः</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="गमनत-परवतशरषठ-तङगदरमलतनवतम">गोमन्तं पर्वतश्रेष्ठं तुङ्गद्रुमलतान्वितम्</h2>
<p><strong>॥ अथ त्रिपञ्चाशोऽध्यायः ॥</strong></p>
<h1 id="शर-शक-उवच"><strong>श्री शुक उवाच—</strong></h1>
<h1 id="गमनत-परवतशरषठ-तङगदरमलतनवतम-"><strong>गोमन्तं पर्वतश्रेष्ठं तुङ्गद्रुमलतान्वितम् ।</strong></h1>
<h1 id="सलतलतमलढय-परयलशकशभतम--१-"><strong>सालतालतमालाढ्यं प्रियालाशोकशोभितम् ॥ १ ॥</strong></h1>
<h3 id="पदरतनवल"><strong>पदरत्नावली</strong></h3>
<p>सालः सर्जः, तालस्तृणराजः, तमालः कालस्कन्धः प्रियालो राजादनः । अशोको वञ्जुलः । ‘सालं सर्जं च सूरयः । तृणराजस्तालः कथ्यते । कालस्कन्धस् तमालः स्यात् । राजादनः प्रियालः स्याद् वञ्जुलोऽशोक उच्यते’ ॥ १ ॥</p>
<h3 id="सतयधरमय"><strong>सत्यधर्मीया</strong></h3>
<p>सालः सर्जस्तालस्तृणराजो तमालः कालस्कन्धस्तैराढ्यं सम्पन्नं प्रियालो राजादनोऽशोको वञ्चुलः । सालं सर्जं सूरयस्तृणराजस्तालः कथ्यते । काल-स्कन्धस्तमालः स्याद् राजादनः प्रियालः स्याद् वञ्चुलोऽशोक उच्यत इत्यभिधानात् ॥१॥</p>
<h3 id="समनरञजन"><strong>सुमनोरञ्जिनी</strong></h3>
<p>सालः सर्जः । तालस् तृणराजः । तमालस् तापिञ्छः । काल-स्कन्धस्तमालः स्यात्तापिञ्छ इत्यमरः । प्रियालः राजादनः । मधुराम्र इत्यर्थः । अशोकः प्रसिद्धः ॥ १ ॥</p>
<h1 id="कदमबनपहनतलपगपननगशभतम-"><strong>कदम्बनीपहिन्तालपूगपुन्नागशोभितम् ।</strong></h1>
<h1 id="आरहय-कदलषणडमणडत-मततककलम--२-"><strong>आरुह्य कदलीषण्डमण्डितं मत्तकोकिलम् ॥ २ ॥</strong></h1>
<h3 id="पदरतनवल-1"><strong>पदरत्नावली</strong></h3>
<p>कदम्बो हरिप्रियः । निम्बः पिचुमन्दः । ‘पिचुमन्दस्तु निम्बः स्यात्’ । हिन्तालो वनक्रमुकः । नागः नागकेसरः । पूगोतिसारो ग्रामक्रमुकः । पुन्नागः सुरवर्णिका ॥ २–३ ॥</p>
<h3 id="सतयधरमय-1"><strong>सत्यधर्मीया</strong></h3>
<p>कदम्बो हरिप्रियो निम्बः पिचुमन्दः । पिचुमन्दस्तु निम्बः स्यात् । हिन्तालो वनक्रमुको नागो नागकेशरः पूगः क्रमुकः पुन्नागः सुरवर्णिकः ॥ २ ॥</p>
<h3 id="समनरञजन-1"><strong>सुमनोरञ्जिनी</strong></h3>
<p>कदम्बः प्रसिद्धः । निम्बः पिचुमन्दः पारिभद्रः । हिन्तालो वन-क्रमुकः । पूग उद्यानक्रमुकः । पुन्नागस् तुङ्गः । पुन्नागे पुरुषस्तुङ्ग इत्यमरः । एतैः शोभितं गोमन्तम् । आरुह्य तत्र प्रदेशं ददृशतुरिति वक्ष्यमाणेनान्वयः । तं प्रदेशं विशिनष्टि ॥ कदलीति । कदलीषण्डः कदलीसमूहः ॥ २ ॥</p>
<h1 id="भरमदभरमरसङघत-पलवगकमपतदरमम-"><strong>भ्रमद्भ्रमरसङ्घातं प्लवगाकम्पितद्रुमम् ।</strong></h1>
<h1 id="फलभरनत-सकनधरनरकलरवरजतम--३-"><strong>फलभारनतैः स्कन्धैर्नारिकेलैर्विराजितम् ॥ ३ ॥</strong></h1>
<h3 id="दरघटभवदपक"><strong>दुर्घटभावदीपिका</strong></h3>
<p>फलभारेण नतैः स्कन्धैः स्थूलस्कन्धविशिष्टैर्नारिकेलैर्विराजित-मित्यर्थः । एतेन फलभारनतस्कन्धविशिष्टैरिति वक्तव्यं फलभारनतैः स्कन्धैरिति कथन-मनुपपन्नमिति चोद्यं पराकृतम् । नारिकेलानां फलभारनतत्वोक्त्याऽर्थात्स्कन्धानां फलभार-नतत्वं लभ्यत इति स्वीकृत्य स्कन्धशब्दस्यार्श आद्यजन्तत्वमङ्गीकृत्य स्कन्धैरिति स्कन्ध-शब्देनासाधारण्येन व्यपदेशा भवन्तीति न्यायात्स्कन्धानां स्थूलत्वं चोच्यत इत्यभ्युपगमात्</p>
<p>॥ ३ ॥</p>
<h3 id="सतयधरमय-2"><strong>सत्यधर्मीया</strong></h3>
<p>प्लवगैराकम्पिता द्रुमा यस्मिन्स तम् । फलभारेण नताः स्कन्धा येषां ते तैर्भारैर्नारिकेलैर्लाङ्गलिभिः । नारिकेलस्तु लाङ्गलीत्यमरः । विराजितं विभिः पक्षिभिश्च राजितमित्यपि । नारिकेलैः सहितमिति तदाऽर्थः ॥ ३ ॥</p>
<h3 id="समनरञजन-2"><strong>सुमनोरञ्जिनी</strong></h3>
<p>भ्रमन् भ्रमरसङ्घातः भृङ्गसमुदायो यस्मिन् । फलभारेण नतैर् नम्रैः स्कन्धैश् चूतादिस्कन्धैर् नारिकेलैश्च विराजितम् ॥ ३ ॥</p>
<h1 id="बहपरसरवणपत-सचछय-नरमलदकम-"><strong>बहुप्रस्रवणोपेतं सुच्छायं निर्मलोदकम् ।</strong></h1>
<h1 id="रमय-ददशतरवर-परदश-रमकशव--४-"><strong>रम्यं ददृशतुर्वीरौ प्रदेशं रामकेशवौ ॥ ४ ॥</strong></h1>
<h3 id="पदरतनवल-2"><strong>पदरत्नावली</strong></h3>
<p>बहुभिः प्रस्रवणैर्निर्झरैरुपेतम् ॥ ४–७ ॥</p>
<h3 id="सतयधरमय-3"><strong>सत्यधर्मीया</strong></h3>
<p>प्रस्रवणैर्निर्झरैरुपेतं युक्तम् ॥ ४ ॥</p>
<h3 id="समनरञजन-3"><strong>सुमनोरञ्जिनी</strong></h3>
<p>बहुभिः प्रस्रवणैर् झर्झरैरुपेतम् ॥ ४ ॥</p>
<h1 id="ततर-परवरषण-नम-शङग-परवतमरधन-"><strong>तत्र प्रवर्षणं नाम शृृङ्गं पर्वतमूर्धनि ।</strong></h1>
<h1 id="अवपतरयतर-मघ-नतय-वरषनतयवकलव--५-"><strong>अवापतुर्यत्र मेघा नित्यं वर्षन्त्यविक्लवाः ॥ ५ ॥</strong></h1>
<h3 id="सतयधरमय-4"><strong>सत्यधर्मीया</strong></h3>
<p>यत्र प्रवर्षणनामके शृृङ्गेऽत एव प्रवर्षणेति नाम ॥ ५ ॥</p>
<h3 id="समनरञजन-4"><strong>सुमनोरञ्जिनी</strong></h3>
<p>अविक्लवा अव्यग्राः ॥ ५ ॥</p>
<h1 id="ततररहय-यदशरषठ-पशयनत-ह-दश-दश-"><strong>तत्रारुह्य यदुश्रेष्ठौ पश्यन्तौ हि दिशो दश ।</strong></h1>
<h1 id="रममण-यथकममषत-परवतततम--६-"><strong>रममाणौ यथाकाममूषतुः पर्वतोत्तमे ॥ ६ ॥</strong></h1>
<p>सत्यधर्मीया– दिशो दश पश्यन्तौ । अत्युच्चत्वात्तदवलोकनं सम्भवतीति मन्तव्यम् ॥</p>
<h3 id="समनरञजन-5"><strong>सुमनोरञ्जिनी</strong></h3>
<p>रममाणौ क्रीडां कुर्वन्तौ ॥ ६ ॥</p>
<h1 id="एतसमननव-कल-त-कषरद-सगरततम-"><strong>एतस्मिन्नेव काले तु क्षीरोदे सागरोत्तमे ।</strong></h1>
<h1 id="नवस-दवदवसय-शङखचकरगदभत--७--">**निवासे देवदेवस्य शङ्खचक्रगदाभृतः ॥ ७ ॥ **</h1>
<h2 id="ततपरयम"><strong>तात्पर्यम्</strong></h2>
<p><strong>बहूनि स्थानजातानि कृष्णस्य क्षीरसागरे । कानिचिन्मुक्तगम्यानि नामुक्तैस्त्रिदशैरपि । गन्तुं शक्यान्यथान्यानि गम्यान्यन्यैरपि क्वचित् ॥ तत्र देवाश्च योगिन्द्रा भक्ताश्चान्ये जनार्दनम् । गत्वाऽचर्यन्ति देवेशं बलिस्तत्रागमत्क्वचित् । तस्य तत्रासुरावेशात् पापबुद्धिरजायत । तद्व्यक्त्यर्थं जगन्नाथः शिश्ये सुप्तवदव्ययः । तदा स पापया बुद्ध्या किरीटमहरत्प्रभोः ॥ तं जित्वा गरुडस्तत् हृत्वा गोमन्तमाव्रजत् । तत्र कृष्णस्य शिरसि किरीटममुचत्प्रभोः ॥ इति माहात्मे ॥ ७–१० ॥</strong></p>
<h3 id="सतयधरमय-5"><strong>सत्यधर्मीया</strong></h3>
<p>एतस्मिन्नेव काले तु क्षीरेदे सागरोत्तम इत्यारभ्य हृतं दानव-वीरेणेत्यन्तपद्येषु क्षीरसमुद्रस्थभगवत्समीपवर्तिता बलेरुच्यते । न च मुक्तैकगम्यस्य बलि-सङ्गिता सम्भावनार्हा कथञ्चिदपि । कथन्तरां कर्मजदेवो देवोत्तमस्य यः पदमदीधरत्तस्य स्तेयकर्म कथन्तमाम् । विद्रावितदोषस्याजमनिद्रमिति श्रुतेर्निद्रेत्यतो माहात्म्यवचनेन तात्पर्यं विवक्षुर्बलिर्यत्स्थले वर्तत न तन्मुक्तस्थानमिति वक्तुं स्थानस्थितिमादावाह ॥ बहूनीति । कृष्णस्य हरेः क्षीरसागरे स्थानजातानि स्थानसमूहा बहूनि बहवः स्थानत्वेन जातानि प्राप्तानि कृतानीति यावत् । बहूनि तत्र मुक्तगम्यानि कानिचित् । देवाश्चेद्गच्छेयुः किमित्यत आह ॥ नेति ॥ अमुक्तैस्त्रिदशैरपि न गन्तुं शक्यानि । अथान्यानि कानिचिदन्यैरमुक्तै-र्गम्यानि क्वचिद्भागान्तरे कानिचित्सन्ति । तत्रामुक्तस्थाने देवा योगीन्द्रा अन्ये भक्ताश्च । जनार्दन इति पाठे विष्णौ भक्ता इत्यन्वयः । द्वितीयान्तपाठेऽर्चयन्तीत्यनेनान्वयः । गत्वा देवेशं जनार्दनमर्चयन्ति । तत्क्वचिद्बलिर् आगमत् । द्वितीयमपाकरोति ॥ तस्येति । तत्र तदानीमसुरावेशात् पापबुद्धिरजायत । एतेनौपाधिकोऽयं भावो देवस्यापि बलेरित्युक्तं भवति । तृतीयमपाकरोति ॥ तव्द्यक्तर्थमिति ॥ तदसुरावेशव्यक्त्यर्थमव्ययो जगन्नाथः सुप्तवच्छिश्ये । वनितानटनमाटीकत हरिरेवमिति सूचयति । सुप्तिरेव किन्न स्यादित्यत आह ॥ अव्यय इति । अविः सूर्योऽयतेयं चक्षुर्द्वारेत्यव्ययः । नित्यजागर इत्यर्थः । पापया । अर्श आद्यच् । पापमस्य अस्तीति तया बुद्ध्या प्रभोः किरीटमहरत् । स्वशिर-श्चरणकरणरुषा मुकुटापहारोऽन्याय्यः । भगवानपि येन प्रागबन्धयत्तेनैव तत्पराभवः कार्य इति विनतातनयं प्रायङ्क्तैतज्जय इत्याह– तमिति ॥ गरुडो तं बलिं जित्वा तत्तदपि हृत्वाऽऽव्रजद् गोमन्तं ददृशे । तत्र च दृष्ट्वा कृष्णं तस्य शिरसि किरीटममुचत् । प्रभुरिय-त्कार्यपर्याप्तशक्तिः ॥ ततश्चायं पद्यानामर्थः ॥ सारगश्रेष्ठे क्षीरोदे देवदेवस्य निवासेऽ-मुक्तगम्ये ॥ ७ ॥</p>
<h3 id="समनरञजन-6"><strong>सुमनोरञ्जिनी</strong></h3>
<p>क्षीरोदे तत्सञ्ज्ञके । क्षीरम् उदकस्थानीयं यत्रास्ति तत्र । देव-देवस्य हरेर् निवासे श्वेतद्वीप इत्यर्थः ॥ ७ ॥</p>
<h1 id="उपसन-महबह-शरमन-वरचन-बल--">**उपासीनो महाबाहुः श्रीमान् वैरोचनो बलिः । **</h1>
<h1 id="जहर-दवदवसय-करट-रतनचतरतम--८-"><strong>जहार देवदेवस्य किरीटं रत्नचित्रितम् ॥ ८ ॥</strong></h1>
<h3 id="पदरतनवल-3"><strong>पदरत्नावली</strong></h3>
<p>‘सुरैरुपासीनो महाबाहुः’ इत्यादिना मुक्तगम्ये क्षीरसागरे बलिना दानवेन्द्रेण हरेः किरीटहरणं गरुडेन तं जित्वा किरीटमादायागच्छता मार्गे गोमन्ते वसन्तं श्रीकृष्णं दृष्ट्वा किरीटहीने तच्छिरसि तन्निधानमुच्यते । तत्र संशयः । अमुक्तस्य बले-र्गमनम्, ‘अजमनिद्रमस्वप्नम्’ इति श्रुतेर् नित्यनिरस्तनिद्रस्य हरेः किरीटनयनमित्यादिकं कथं सङ्गच्छत इति । इयमाशङ्का ‘बहूनि स्थानजातानि कृष्णस्य क्षीरसागरे’ इत्यादि-माहात्म्यवचनेन परिहृतेति ज्ञातव्यम् ॥ ८–१३ ॥</p>
<h3 id="सतयधरमय-6"><strong>सत्यधर्मीया</strong></h3>
<p>वैरोचन इति पितुर्गुणा इति स्मारयति । रत्नचित्रितम् ॥ ८ ॥</p>
<h3 id="समनरञजन-7"><strong>सुमनोरञ्जिनी</strong></h3>
<p>शङ्खचक्रागदाभृतः हरेः । उप समीपे । आसीनः वैरोचनः विरोचनस्यापत्यं बलिः । हरेः किरीटं जहारेत्यन्वयः ॥ ८ ॥</p>
<h1 id="इनदरनलसहसरढय-गमदकशतचतम-"><strong>इन्द्रनीलसहस्राढ्यं गोमेदकशताचितम् ।</strong></h1>
<h1 id="पदमरगमहनलमकतफलवरजतम--९-"><strong>पद्मरागमहानीलमुक्ताफलविराजितम् ॥ ९ ॥</strong></h1>
<h3 id="सतयधरमय-7"><strong>सत्यधर्मीया</strong></h3>
<p>रत्नानि तद्गणानि च भणति ॥ इन्द्रनीलेति । पद्मरागाश्च महेन कान्त्या अनीलानि सितानि मुक्ताफलानि च तैर्विराजितम् । अतो नेन्द्रनीलपुनरुक्तता ॥ ९ ॥</p>
<h1 id="पषयरगपरवलढय-दवयकञचननरमतम-"><strong>पुष्यरागप्रवालाढ्यं दिव्यकाञ्चननिर्मितम् ।</strong></h1>
<h1 id="हत-दनववरण-वदतव-परपलक-"><strong>हृतं दानववीरेण विदित्वा पुरपालकः ।</strong></h1>
<h1 id="तमनवधवत-तवरत-वनतय-वहङगरट--१०-"><strong>तमन्वधावत् त्वरितं वैनतेयो विहङ्गराट् ॥ १० ॥</strong></h1>
<h3 id="सतयधरमय-8"><strong>सत्यधर्मीया</strong></h3>
<p>पुष्परागप्रवालैराढ्यं दिव्यकाञ्चनं निष्टप्ताष्टापदं तेन निर्मितं पुरपालकस्तत्पालनविनियुक्तः ॥ १० ॥</p>
<h3 id="समनरञजन-8"><strong>सुमनोरञ्जिनी</strong></h3>
<p>दानववीरेण बलिना । हृतं विदित्वा ज्ञात्वा । पुरपालकः वैनतेयो विनतापुत्रो विहङ्गराट् गरुडः ॥ १० ॥</p>
<h1 id="तमनतर-समसदय-दनवनदर-दरसदम-"><strong>तमन्तरे समासाद्य दानवेन्द्रं दुरासदम् ।</strong></h1>
<h1 id="कतव-यदध-महघर-जतव-दनवपङगवम--११-"><strong>कृत्वा युद्धं महाघोरं जित्वा दानवपुङ्गवम् ॥ ११ ॥</strong></h1>
<h3 id="सतयधरमय-9"><strong>सत्यधर्मीया</strong></h3>
<p>अन्तरे भूरन्ध्रे पाताल इति यावत् । अन्तरं तु पराधीन भेदे रन्ध्र इति विश्वः ॥ ११ ॥</p>
<h3 id="समनरञजन-9"><strong>सुमनोरञ्जिनी</strong></h3>
<p>अन्तरे मध्ये । तथोक्तं भारततात्पर्ये । मत्वा पातालं युधि जित्वा । पातालबलिं चेति षोडशीये सप्तमश्लोके ॥ ११ ॥</p>
<h1 id="गहतव-रतननचय-करट-भसकरपमम-"><strong>गृहीत्वा रत्ननिचयं किरीटं भास्करोपमम् ।</strong></h1>
<h1 id="आगचछन-ददश-दव-दवकननदन-हरम--१२-"><strong>आगच्छन् ददृशे देवं देवकीनन्दनं हरिम् ॥ १२ ॥</strong></h1>
<h3 id="सतयधरमय-10"><strong>सत्यधर्मीया</strong></h3>
<p>रत्ननिचयं बहुव्रीहिः ॥ १२ ॥</p>
<h3 id="समनरञजन-10"><strong>सुमनोरञ्जिनी</strong></h3>
<p>रत्नानां निचयो यस्मिन् तम् ॥ १२ ॥</p>
<h1 id="वसनत-सगरज-रमय-गमनत-परवतततम-"><strong>वसन्तं साग्रजं रम्ये गोमन्ते पर्वतोत्तमे ।</strong></h1>
<h1 id="तसय-मरधन-नधयश-करट-दवयभषणम-"><strong>तस्य मूर्धि्न निधायाशु किरीटं दिव्यभूषणम् ।</strong></h1>
<h1 id="परणमय-पदयरमरधन-सतत-तमपचकरम--१३-"><strong>प्रणम्य पादयोर्मूर्ध्ना स्तोतुं तमुपचक्रमे ॥ १३ ॥</strong></h1>
<h3 id="सतयधरमय-11"><strong>सत्यधर्मीया</strong></h3>
<p>तस्य मूधि्न्र शिरसि तं कृष्णम् ।‘तदा दुग्धाब्धौ संसृतिस्थैः सुराद्यैः पूजां प्राप्तुुं स्थानमेषां च योग्यम् । मुक्तस्थानादाप नारायणोऽजो बलिश्चागात्तत्र सन्द्रष्टु-मीशम् । तत्रासुरावेशममुष्य विष्णुः सन्दर्शयन्सुप्तिहीनोऽपि नित्यम् । संसुप्तवच्छिश्य उदारकर्मा सञ्ज्ञायै देवानां मुखमीक्ष्याप्रमेयः । देवाश्च तद्भावविदोऽखिलाश्च निमीलिताक्षाः शयनेषु शिश्यिरे । तदा बलिस्तस्य विष्णोः किरीटमादायागाज्जहसुः सर्वदेवाः । ब्रह्मादिभिः सर्वदेवैः समेतैर्ब्रह्मादिभिर्हासमाने सुपर्णः । गत्वा पातालं युधि जित्वा बलिं च किरीट-मादायाभ्ययाद्यत्र कृष्णः । तत्तस्य शीर्ष्णि प्रतिमुच्य नत्वा खगः स्तुत्वा देवदेवं रमेशम् । स्मृत आगच्छेत्येव विसर्जितोऽमुना ययौ दुग्धाब्धिं यत्र नारायणोऽसौ । किरीटं तत्कृष्णमूधर्ि्न्र प्रविष्टं तत्तुल्यमासीत्तस्य रूपेष्वभेदात् । यदिच्छया चैव नारायणस्य शीर्ष्णेऽप्यासीत्तस्य रूपेष्वभेदात् ॥’ इत्यादिश्रीमदुक्तेर्विशेषो ज्ञेयः । मेलकोट्यामिदानीं तदेव देवमुकुटं वर्वर्तीति किंवदन्ती ॥ १३ ॥</p>
<h1 id="नम-नम-करणपरषय-नरयणयखलवललभय-"><strong>नमो नमः कारणपूरुषाय नारायणायाखिलवल्लभाय ।</strong></h1>
<h1 id="सररसहरणकरणय-नरयणयखलकरमसकषण--१४-"><strong>सुरारिसंहारणकारणाय नारायणायाखिलकर्मसाक्षिणे ॥ १४ ॥</strong></h1>
<h3 id="पदरतनवल-4"><strong>पदरत्नावली</strong></h3>
<p>नमोनम इति पुनरुक्तिरादरार्था । पुरुषायेत्युक्ते जीवायेति शङ्का स्यात् । अतस्तन्निरासार्थं कारणेति । ‘कारणं बन्धमोक्षयोः’ इति श्रुतेर् जीवस्यापि कारणत्वप्रतीतेर्निस्तुषत्वेन शङ्कानिवृत्तये नारायणायेति ॥ अयं शब्दो देवदत्तादिशब्दवत् साङ्केतिको न भवति किन्तु गुणनिबद्ध इति भावेनाह– अखिलेति ॥ न तर्हि शौर्यादि-गुणयोगोऽस्येत्यत्राह सुरारीति ॥ राक्षसवत् संहारी चेन्न कोप्येनमाश्रयतीत्यथाह– नारायणेति । नारो नरसमुदायस्तदाश्रयो नारायणस्तस्मै । ननु सर्वाश्रयत्वं राजवद् बहिस्थत्वेनोतान्तः स्थत्वेनाहोस्विद् वायुवदुभयरूपेण ? नाद्यः । ‘अन्तर्बहिश्च तत्सर्वं व्याप्य नारायणः स्थितः’ इति श्रुतिव्याकोपात् । न द्वितीयः । कर्मभोगप्राप्तेः । न तृतीयः । अखण्डात्मनो द्वित्वानुपपत्तेरिति तत्राह– अखिलेति ॥ १४ ॥</p>
<h3 id="सतयधरमय-12"><strong>सत्यधर्मीया</strong></h3>
<p>वेदशिरोवेदितगुणकत्वेन हरिं नमति ॥ नमो नम इति ॥ मद्वदन्य-नमस्या त्वयाऽनुष्ठिता चेत्किं वैशिष्ट्यं ममेत्यत आह ॥ अनम इति ॥ नाराय त्वद्भिन्न-सङ्घाय । अनमः स्वतन्त्रतया नमनाभावोऽस्त्वित्यर्थः । णाय सुखात्मकाय । णश्च निर्वृत्ति-वाचक इत्यादेः । तुभ्यं नमः । नमो नम इत्यादरेणोक्तिर्वा । कारणेनैव पुरुषस्तस्मै नारायणायाखिलात्पुत्रादेः प्रियाय । प्रस्तुतकार्यकारित्वेन स्तौति ॥ सुरारीति ॥ न बहिरेव रक्षकः किन्त्वखिलकर्मणां साक्षीत्यन्तःस्थित्वा द्रष्टा । तस्मै नारायणाय नाम्ना । नारायणाय गुणाश्रयायेति वा ॥ १४ ॥</p>
<h3 id="समनरञजन-11"><strong>सुमनोरञ्जिनी</strong></h3>
<p>ननु कथमिदमुपपद्यते । मुक्तगम्ये क्षीरसागरेऽमुक्तस्य बलेर्गमना-योगात् । कथंचिद्गमनेऽपि बलेः कथं पापबुद्धिः । किरीटाहरणमपि हरौ जागरूके सति कथमुपपद्यते । भगवानपि कथं तूष्णीमासेत्याशङ्काः परिहर्तुं प्रवृत्तं तात्पर्यम्—</p>
<p>‘बहुस्थानानि जातानि कृष्णस्य क्षीरसागरे ।</p>
<p>कानिचिन्मुक्तगम्यानि नामुक्तैस्त्रिदशैरपि ।</p>
<p>गन्तुं शक्यान्यथान्यानि गम्यान्यन्यैरपि क्वचित् ।</p>
<p>तत्र देवाश्च योगीन्द्रा भक्ताश्चान्ये जनार्दने ।</p>
<p>गत्वाऽर्चयन्ति देवेशं बलिस्तत्रागमत्क्वचित् ।</p>
<p>तस्य तत्रासुरावेशात्पापबुद्धिरजायत ।</p>
<p>तद्व्यक्त्यर्थं जगन्नाथः शिष्ये सुप्तवदव्ययः ।</p>
<p>तदा स पापया बुद्ध्या किरीटमहरत्प्रभोः ।</p>
<p>तं जित्वा गरुडस्तं तु हित्वा गोमन्तमाव्रजत् ।</p>
<p>तत्र कृष्णस्य शिरसि किरीटममुचत्प्रभोः ॥’ इति माहात्म्य इति ॥</p>
<p>कृष्णस्येत्यावर्तते । क्षीरसागरे । कृष्णस्य बहुस्थानानि । कृष्णस्य सकाशाज्जातानि । कृष्णनिर्मितानि सन्तीत्यर्थः । तत्र कानिचित्स्थानानि मुक्तगम्यानि । अमुक्तैस्त्रिदशैरपि देवैरपि गम्यानि न किम्वन्यैः । अथ प्रकृतस्थानापेक्षया अन्यानि कानिचिद् अमुक्तैस् त्रिदशैर् गन्तुं शक्यानि । अन्यानि ततोऽप्यन्यानि । अन्यैरपि ऋषिगन्धर्वादिभिर् असुरादिभिर्वा । क्वचित् कदाचित् । गम्यानि । अत्र क्षीरसागरेऽप्यमुक्तगम्यस्थानसद्भावाद्बलेर्गमनं युक्त-मित्याद्या शङ्का परिहृता । असुरावेशादित्यनेन द्वितीया । तद्व्यक्त्यर्थं तदिति तन्त्रम् । तस्य बलेस् तस्य असुरावेशस्य व्यक्त्यर्थम् । जागरूकोऽपि सुप्तवत् शिष्ये निमीलिताक्षोऽभवत्, इत्यनेन चतुर्थी च परिहृता ज्ञेया । अत्र भगवत्समीपे । स्थिता देवाः कथं तूष्णीमासन्निति पञ्चमी शङ्कापि महाभारततात्पर्यनिर्णयेन परिहृता ।</p>
<p>तदुक्तम्–</p>
<p>‘सञ्ज्ञायै देवानां मुखमीक्ष्याप्रमेयः ।</p>
<p>देवाश्च तद्भावविदोऽखिलाश्च निमीलिताक्षाः शयनेषु शिष्यिरे ॥</p>
<p>स्तुतिप्रकारमेवाह ॥ नमो नम इति । नारायणाय नमो नम इत्यन्वयः । कारणेन भूभारहरणनिमित्तेन । पूरुषाय पुरुषदेहधारिणे । कारणाय जन्मादिकारणाय । पुरुषाय पूर्णड्गुणायेति वा । न विद्यन्ते अरा दोषा यस्याः सा नारा महालक्ष्मीः । तस्या अयनमाश्रयः । स चासौ, आयेन लाभेन आनन्देनेति यावत् । अखिलाः पूर्णा मुक्तास्तेषां वल्लभश्च तस्मै । नारायणाय । अखिलेभ्यो मम वल्लभायेति वा । न त्वखिलानां वल्लभः । अयोग्यानां वल्लभत्वाभावात् । सुराणामरयो दैत्यादयस्तेषां संहारणे कारणाय । तर्हि निर्निमित्तमसुरसंहरणे वैषम्यनैर्घृण्ये स्यातामित्यत आह ॥ अखिलेति । अखिलानां सुरासुरादीनां कर्मसाक्षिणे कर्मणां साक्षाद् द्रष्ट्रे । सुरासुरकृतकर्माणि साक्षाद् दृष्ट्वा तदनुसारेण फलदानान्न वैषम्यमिति भावः ॥ १४ ॥</p>
<h1 id="हरणयगरभतवमपतय-मल-सजसयशष-भवन-स-एव-"><strong>हिरण्यगर्भत्वमुपेत्य मूले सृजस्यशेषं भुवनं स एव ।</strong></h1>
<h1 id="नरयणतमन-परपस-भय-जहर-चनत-भगवन-शवतमन--१५-"><strong>नारायणात्मन् परिपासि भूयो जहार चान्ते भगवन् शिवात्मन् ॥ १५ ॥</strong></h1>
<h2 id="ततपरयम-1"><strong>तात्पर्यम्</strong></h2>
<p><strong>ब्रह्मस्थो ब्रह्मनामाऽसौ रुद्रस्थो रुद्रनामकः । तयोरपि नियन्तैकः स्वयमेव जनार्दनः ॥ इति स्कान्दे ॥</strong></p>
<h3 id="पदरतनवल-5"><strong>पदरत्नावली</strong></h3>
<p>सृष्टिसंहारयोश्चतुर्मुखपञ्चमुखहेतुत्वोक्तेरस्याखिलहेतुत्वं कथमिति तत्राह– हिरण्यगर्भत्वमिति । मूले आदिकाले हिरण्यगर्भं सृष्ट्वा तदन्तर्यामित्वेन तन्नामवाच्यत्वमुपेत्य । भूयः पञ्चान्नारायणात्मन् नारायणनामपरमात्मन् । पुनः शिवात्मानं सृष्ट्वा तदन्तर्यामित्वेन तन्नामवाच्यस्त्वम् । तदुक्तम्– ‘ब्रह्मस्थो ब्रह्मनामासौ रुद्रस्थौ रुद्रनामकः’ इत्यादि ॥ १५ ॥</p>
<h3 id="सतयधरमय-13"><strong>सत्यधर्मीया</strong></h3>
<p>हिरण्यगर्भत्वमुपेत्य मूल इति मूले कमलभवतादात्म्यमुच्यत इति प्रतीयते । तां मानानुतो विवक्षितमर्थं प्रदर्श्य शमयति ॥ ब्रह्मस्थ इति ॥ स्वातन्त्र्यं तद्गतत्वं च शब्दवृत्तेर्हि कारणमितीरणाद् ब्रह्मणि तिष्ठतीति ब्रह्मस्थः । ब्रह्मेति नाम यस्यासौ तथा । ब्रह्मादिस्थ इत्युक्तौ सर्वसङ्ग्रहे लघुनैव भविष्यति रुद्रस्थ इत्युक्तिः
स्वतन्त्रकार्यद्वयापप्रथानुगुण्येन । तत्रापि यावती कण्डूतिस्तावत्कण्डूयनमिति रुद्रग्रहणमिति मन्तव्यम् । तत्स्थतावत्स्वातन्त्र्यमप्याह ॥ तयोरपीति ॥ स्वमेवेति तथैक इति स्वस्यान्यानियम्यताया इव जगतो नियामकान्तरसाहित्या अपि परासो ज्ञेयः । स्कान्दोक्तेन तादात्म्यमर्थ इत्यर्थः ॥</p>
<p>ततश्चायं मूलार्थः ॥ मूले जगदादौ हिरण्यगर्भत्वं तन्नियामकत्वात्तात्स्थ्यात्तच्छब्द-वाच्यत्वमुपेत्याशेषं भुवनं सृजसि । नारायणात्मन् स एव त्वं परिपासि अन्ते शिवात्मन् भगवन्भवान् भूयो जहार च । तस्मै नम इत्यतीतेन वोत्तरेण वाऽन्वयः ॥ १५ ॥</p>
<h3 id="समनरञजन-12"><strong>सुमनोरञ्जिनी</strong></h3>
<p>ननु कारणपूरुषायेति यज्जन्मादिकारणत्वमुक्तंतत्कथं सम्भवति । हिरण्यगर्भस्य स्रष्टृत्वेन शिवस्य संहर्तृत्वेन प्रसिद्धत्वादित्यत आह ॥ हिरण्येति । मूले आदिकाले । हिरण्यगर्भत्वं तच्छब्दवाच्यत्वम् । शिवात्मन् शिवान्तर्यामिन् । शिवात्मनेति वा । शिवस्थितेन शिवनामकरूपेणेति भावः । एतदेवाभिप्रेत्यापाततः प्राप्तां ब्रह्माद्यभेदशङ्कां परिहरति भगवानाचार्यसूर्यः ॥ ब्रह्मेति ।</p>
<p>‘ब्रह्मस्थो ब्रह्मनामाऽसौ रुद्रस्थो रुद्रनामकः ।</p>
<p>तयोरपि नियन्तैकः स्वयमेव जनार्दनः ॥’ इति स्कान्द इति ।</p>
<p>ब्रह्मणश् चतुर्मुखस्य नामानि हिरण्यगर्भ इत्यादीनि यस्यासौ ब्रह्मनामा । एतेन मूले ब्रह्मपदाभावाद्ब्रह्मनामेति कथमुपयुज्यत इति शङ्का निरस्ता । नारायणात्मन् नारायणा त्मना । सम्बुद्धिर्वा ॥ १५ ॥</p>
<h1 id="त-तव-यदरवशकर-सरश-जनऽवतरण-भवन-वषकपम-"><strong>तं त्वा यदोर्वंशकरं सुरेशं जानेऽवतीर्णं भुवने वृषाकपिम् ।</strong></h1>
<h1 id="अह-ह-भतयसतव-वनतय-बरह-करय-क-करवण-दव--१६-"><strong>अहं हि भृत्यस्तव वैनतेयो ब्रूहि क्रियां किं करवाणि देव ॥ १६ ॥</strong></h1>
<h3 id="पदरतनवल-6"><strong>पदरत्नावली</strong></h3>
<p>एवंविधो विष्णुस्त्वमित्याह– तं त्वेति ॥ भुवने प्रसिद्धं वृषाकपिं विष्णुमवतीर्णं तत्सृष्ट्यादिहेतुं च जान इत्यन्वयः । ‘विष्णौ रुद्रे वृषाकपिः’ इत्यतो यदोर्वंशकरमित्यादि क्रियाविशेषणं कर्तव्यम् । धर्मप्रेरकत्वेन फलवर्षणाद् वृषो ऽकस्या-सुखस्य पातृत्वादकपिः । यद्वा अकाद् दुःखात् शरणागतं जगत् पातीति वृषाकपिरिति</p>
<p>॥ १६–१७ ॥</p>
<h3 id="सतयधरमय-14"><strong>सत्यधर्मीया</strong></h3>
<p>उपसंहरति ॥ तमिति ॥ यदोर्वंशकरं तद्वंशविस्तारकारकं भुवनेऽ-वतीर्णं वृषाकपिम् । हरविष्णू वृषाकपीत्यमरः । अहं जाने । अहं हि यतस्तव भृत्यो वैनतेयः । एतेन यन्माता विनता तत्पुत्रत्वान्नाहमप्रवण इति ध्वन्यते । किमित्यव्ययं, कां क्रियां करवाणि हे देव तां ब्रूहि । सेवायां कस्याञ्चिद्विनियोजयेति भावः । हे भृत्यस्तव भृत्यानां स्तवः स्तोत्रं यस्येति वा । वृषाकपिरिति षष्ठे स्पष्टम् । वृषाकपिः पुमान् कृष्णे शङ्करे जातवेदसीति भानुः ॥ १६ ॥</p>
<h3 id="समनरञजन-13"><strong>सुमनोरञ्जिनी</strong></h3>
<p>त्वा, तं पूर्वोक्तगुणयुक्तम् । वृषाकपिं विष्णुं जान इत्यन्वयः । भक्तानामभीष्टवर्षणाद् वृषा । आ पूर्णं कम् आनन्दं पिबतीति वृषाकपिः । अहं वैनतेयस्तव</p>
<p>भृत्यः । क्रियां सेवारूपाम् ॥ १६ ॥</p>
<h1 id="शरशक-उवच"><strong>श्रीशुक उवाच–</strong></h1>
<h1 id="इतयकतव-दवदवश-परणपतय-वहङगरट-"><strong>इत्युक्त्वा देवदेवेशं प्रणिपत्य विहङ्गराट् ।</strong></h1>
<h1 id="जननन-धरण-कगतव-तसथ-परञजलरगरत--१७-"><strong>जानुनी(ना) धरणीं कृ(ग)त्वा तस्थौ प्राञ्जलिरग्रतः ॥ १७ ॥</strong></h1>
<h3 id="दरघटभवदपक-1"><strong>दुर्घटभावदीपिका</strong></h3>
<p>जानुनी धरणीं कृत्वेत्यस्य धरणीं जानुनी जानुद्वयविशिष्टां कृत्वेत्यर्थः । एतेन धरण्यां जानुनी स्थापयित्वेति वक्तव्यं धरणीं जानुनी कृत्वेत्यनुपपन्न-मिति दूषणं निरस्तम् । जानुनी शब्दस्य जानुविशिष्टपरत्वात् । जानुनी धरणीं कृत्वेत्यस्य धरण्यां जानुनी स्थापयित्वेति तात्पर्यार्थ इत्यूरीकरणात् ॥ १७ ॥</p>
<h3 id="सतयधरमय-15"><strong>सत्यधर्मीया</strong></h3>
<p>इत्युक्त्वा जानुनी गतम् । धरणीं तत्र कृत्वाऽग्रतो हरिधुरि प्राञ्चलिः सन् तस्थौ ॥ १७ ॥</p>
<h3 id="समनरञजन-14"><strong>सुमनोरञ्जिनी</strong></h3>
<p>एकेन जानुना धरिणीं, गत्वा स्पृष्ट्वा ॥ १७ ॥</p>
<h1 id="त-दषटव-यदवशरषठ-गरड-पकषपङगवम-"><strong>तं दृष्ट्वा यादवश्रेष्ठो गरुडं पक्षिपुङ्गवम् ।</strong></h1>
<h1 id="परतयतफललमख-दरभय-पसपरशङग-तदततमम--१८-"><strong>प्रीत्युत्फुल्लमुखो दोर्भ्यां पस्पर्शाङ्गं तदुत्तमम् ॥ १८ ॥</strong></h1>
<h3 id="पदरतनवल-7"><strong>पदरत्नावली</strong></h3>
<p>तस्य उत्तमम् अङ्गं शिर इत्यर्थः ॥ १८–२५ ॥</p>
<h3 id="दरघटभवदपक-2"><strong>दुर्घटभावदीपिका</strong></h3>
<p>पस्पर्शाङ्गं तदुत्तममित्यस्य तत्तस्य गरुडस्योत्तममङ्गं पस्पर्शेत्यर्थः । एतेन तच्छब्दस्योत्तममित्यनेन समस्तत्वाद् अङ्गमित्यनेनान्वयो न संभवतीति दूषणं परिहृतम् । तदुत्तममित्यत्र तदिति भिन्नं पदमित्यभ्युपगमात् ॥ १८ ॥</p>
<h3 id="सतयधरमय-16"><strong>सत्यधर्मीया</strong></h3>
<p>तद्येनोरसा शिरसा दृष्ट्येत्युक्तेर्यन्नतं तत उत्तममङ्गं शिरो दोर्भ्यां
पस्पर्श । तदित्यव्ययं षष्ठ्यर्थे । तस्योत्तममङ्गमिति वा ॥ १८ ॥</p>
<h3 id="समनरञजन-15"><strong>सुमनोरञ्जिनी</strong></h3>
<p>उत्तमम् अङ्गं शिर इत्यर्थः ॥ १८ ॥</p>
<h1 id="गचछ-भदर-यथकममह-कल-मय-समत-"><strong>गच्छ भद्र यथाकाममेहि काले मया स्मृतः ।</strong></h1>
<h1 id="इतयकतव-त-वसजयभवशवर-रमकशव--१९-"><strong>इत्युक्त्वा तं विसृज्योभावीश्वरौ रामकेशवौ ॥ १९ ॥</strong></h1>
<h3 id="सतयधरमय-17"><strong>सत्यधर्मीया</strong></h3>
<p>भद्र मङ्गलात्मन् । इदानीं गच्छ मया यथाकामं स्मृत एहि यथाकामं गच्छेति वाऽन्वयः ॥ १९ ॥</p>
<h3 id="समनरञजन-16"><strong>सुमनोरञ्जिनी</strong></h3>
<p>मया स्मृतः सन् एहि ॥ १९ ॥</p>
<h1 id="फलमलकतहर-पतकशयवसस-"><strong>फलमूलकृताहारौ पीतकौशेयवाससौ ।</strong></h1>
<h1 id="अवरहय-गर-शङगत-करवरपर-गत--२०-"><strong>अवरुह्य गिरेः शृङ्गात् करवीरपुरं गतौ ॥ २० ॥</strong></h1>
<h3 id="सतयधरमय-18"><strong>सत्यधर्मीया</strong></h3>
<p>पीतकौशेयं वासो नीलं च ययोस्तौ नीलाम्बरत्वाद् औपाधिकं कादाचित्कं पीताम्बरं वा तस्येति । पीतनिर्झरवारिणाविति पाठः सरलः ॥ २० ॥</p>
<h1 id="ततर-त-चतर-मसनषतव-भरतरषभ-"><strong>तत्र तौ चतुरो मासानुषित्वा भरतर्षभ ।</strong></h1>
<h1 id="महतय-सनय-सरध-जगमतरमधर-परम--२१-"><strong>महत्या सेनया सार्धं जग्मतुर्मधुरां पुरीम् ॥ २१ ॥</strong></h1>
<h3 id="सतयधरमय-19"><strong>सत्यधर्मीया</strong></h3>
<p>तत्र करवीरपुर्याम् महत्या सेनया तत्र सङ्गृहीतया ॥ २१ ॥</p>
<h3 id="समनरञजन-17"><strong>सुमनोरञ्जिनी</strong></h3>
<p>तत्र करवीरे ॥ २१ ॥</p>
<h1 id="शगल-नहत-शरतव-मगध-करधवहवल-"><strong>शृगालं निहतं श्रुत्वा मागधः क्रोधविह्वलः ।</strong></h1>
<h1 id="आजगम-करशरषठ-महतय-सनय-वत--२२-"><strong>आजगाम कुरुश्रेष्ठ महत्या सेनया वृतः ॥ २२ ॥</strong></h1>
<h3 id="सतयधरमय-20"><strong>सत्यधर्मीया</strong></h3>
<p>शृृगालं दुरात्मतानुबन्धेन क्रोधविह्वलः ॥ २२ ॥</p>
<h1 id="तन-सरधमभद-यदध-सपतह-रमकषणय-"><strong>तेन सार्धमभूद् युद्धं सप्ताहं रामकृष्णयोः ।</strong></h1>
<h1 id="तद-परजत-यदध-मगध-बहसनक--२३-"><strong>तदा पराजितो युद्धे मागधो बहुसैनिकः ॥ २३ ॥</strong></h1>
<h3 id="सतयधरमय-21"><strong>सत्यधर्मीया</strong></h3>
<p>सप्ताहं दिनसप्तकं गतम् ॥ २३ ॥</p>
<h1 id="जगम-मगधनव-बहभ-कषतरय-सह-"><strong>जगाम मागधानेव बहुभिः क्षत्रियैः सह ।</strong></h1>
<h1 id="रमकषण-च-धरमजञ-सतमगधवनदभ--२४-"><strong>रामकृष्णौ च धर्मज्ञौ सूतमागधवन्दिभिः ॥ २४ ॥</strong></h1>
<h3 id="सतयधरमय-22"><strong>सत्यधर्मीया</strong></h3>
<p>बहुभिर्हतावशिष्टैः । धर्मज्ञावित्यनेन पश्चाद्गत्वा पलायनविलयनकर्तारो वध्या इति धर्ममर्मज्ञावित्याह ॥ २४ ॥</p>
<h3 id="समनरञजन-18"><strong>सुमनोरञ्जिनी</strong></h3>
<p>मागधान् मगधदेशान् ॥ २४ ॥</p>
<h1 id="सतयमन-ववशत-सनग-मधर-परम-"><strong>स्तूयमानौ विविशतुः सानुगौ मधुरां पुरीम् ।</strong></h1>
<h1 id="एव-सपतदशकतवसतवदकषहणबल--२५-"><strong>एवं सप्तदशकृत्वस्तावदक्षौहिणीबलः ॥ २५ ॥</strong></h1>
<h3 id="दरघटभवदपक-3"><strong>दुर्घटभावदीपिका</strong></h3>
<p>धर्मज्ञौ पलायमानैः सह युद्धं न कर्तव्यमित्यादिधर्मज्ञौ रामकृष्णौ सूतमागधबन्दिभिः स्तूयमानौ । चशब्द एवार्थे । मधुरां पुरीं च मधुरां पुरीमेव विविशतुः । न तु पलायमानमागधादिभिर्युद्धं चक्रुरिति । एतेन धर्मज्ञावित्येतव्द्यर्थमिति दूषणं परास्तम् । पलायमानमागधादीननुगम्य युद्धं कुतो न कृतमित्याशङ्कापरिहारार्थं धर्मज्ञावित्यनेन पलाय-मानैः सह युद्धं न कर्तव्यमित्यादिधर्मज्ञावित्युच्यत इत्यूरीकरणात् ॥ २४,२५ ॥</p>
<h3 id="सतयधरमय-23"><strong>सत्यधर्मीया</strong></h3>
<p>सप्तदशकृत्व इति पदमेकम् । मुमागमो वा । बिन्दुर्वा । तत्र किञ्चिन्न न्यूनतेति सूचयति । एवं सप्तदशवारं कृत्वःसुजन्तः शब्दः । तावती त्रयोविंश-त्यात्माक्षौहिणीबलं यस्य सः ॥ २५ ॥</p>
<h3 id="समनरञजन-19"><strong>सुमनोरञ्जिनी</strong></h3>
<p>सप्तदशकृत्वः सप्तदशवारम् । तावदक्षोहिणीबलः पूर्वोक्तत्रयो-विंशत्यक्षोहिणीसैन्ययुक्तः ॥ २५ ॥</p>
<h1 id="ययध-मगध-रज-यदभ-कषणपलत-"><strong>युयुधे मागधो राजा यदुभिः कृष्णपालितैः ।</strong></h1>
<h1 id="अकषणवत-बल-सरव-वषणभ-कषणतजस--२६-"><strong>अक्षिण्वत बलं सर्वं वृष्णिभिः कृष्णतेजसा ॥ २६ ॥</strong></h1>
<h3 id="पदरतनवल-8"><strong>पदरत्नावली</strong></h3>
<p>अक्षिण्वत अक्षीयत ॥ २६–२९ ॥</p>
<h3 id="सतयधरमय-24"><strong>सत्यधर्मीया</strong></h3>
<p>कृष्णपालितैर्यदुभिर्मागधो राजा युयुधे । कृष्णतेजसा मुख्येन वृष्णिभिस्तद्बलमक्षिण्वताहीयत ॥ २६ ॥</p>
<h3 id="समनरञजन-20"><strong>सुमनोरञ्जिनी</strong></h3>
<p>अक्षिण्वत क्षीणमभूत् ॥ २६ ॥</p>
<h1 id="हतष-तषवनकष-तयकतऽयदरभरनप-"><strong>हतेषु तेष्वनीकेषु त्यक्तोऽयादरिभिर्नृप ।</strong></h1>
<h1 id="अषटदशमसङगरम-आगमन-तदनतर--२७-"><strong>अष्टादशमसङ्ग्रामे आगामिनि तदन्तरा ॥ २७ ॥</strong></h1>
<h3 id="सतयधरमय-25"><strong>सत्यधर्मीया</strong></h3>
<p>त्यक्तो जीवेति मुक्तः । अष्टादशमेऽष्टादशे । मट् स्वार्थे । आगामिनि सङ्ग्रामे एष्यति तदन्तरा तन्मध्ये ॥ २७ ॥</p>
<p>सुमनोरञ्जिनी– त्यक्तः विसृष्टः । अयाद् अगच्छत् । आगामिनि उत्तरत्र भाविनि सति । तदन्तरा तन्मध्ये ॥ २७ ॥</p>
<h1 id="नरदपरषत-वर-यवन-परतयदशयत-"><strong>नारदप्रेषितो वीरो यवनः प्रत्यदृश्यत ।</strong></h1>
<h1 id="ररध-मधरमतय-तसभरमलचछकटभ--२८-"><strong>रुरोध मधुरामेत्य तिसृभिर्म्लेच्छकोटिभिः ॥ २८ ॥</strong></h1>
<h3 id="सतयधरमय-26"><strong>सत्यधर्मीया</strong></h3>
<p>नारदेन देवताकार्यविदा विदा च तदायुषः प्रेषितः । अत्र हरिवंश-शंसिता
कथाऽप्यनुसन्धेया । तथा हि–</p>
<p>तप्त्वा सुदारुणं घोरं तपः परमदुश्चरम् ।</p>
<p>गर्गः – एवमस्त्विति रुद्रो प्रददौ मुनये सुतम् ।</p>
<p>एवं गर्गस्य तनयः &hellip;&hellip;&hellip;&hellip;&hellip;&hellip;..।</p>
<p>यथा वदति राजेन्द्र मगधाधिपतिर्नृपः ।</p>
<p>तथाऽहं सम्प्रवक्षयामि श्रूयतां यवनाधिपेति ।</p>
<p>साल्वः –इत्येवं नरपतिभास्करप्रगीतं वाक्यं ते कथितं मया हितं नृपाणाम् ।</p>
<p>तत्सर्वं सह सचिवैर्विमृश्य बुद्ध्या प्रयुक्तं (यद्युक्तं) कुरु मनुजेन्द्र</p>
<p>आत्मनेष्टम् ।</p>
<p>यवनः – धन्योऽस्म्यनुगृहीतोऽस्मि सफलं जीवितं च मे ।</p>
<p>हुत्वाऽगि्नं विधिवद्राजा कृतकौतुकमङ्गलः ।</p>
<p>प्रस्थानं कृतवान्सम्यग्जेतुकामो जनार्दनमित्यादिना ।</p>
<p>नन्दकुमारमारकः कुमारो गर्गेन वृतो हरवरतो जातश्च । तमाज्ञापयामास ससाल्वत्वतः सहनृपो जरासुतः । तथाऽत्रापि नारदप्रेषितो वीर इतीरणाच्चाकस्मादिति कस्मादीरणं श्रीधरीय इति न जानीमः । कृष्णेन दूततो घटघटितसर्पप्रेषणं तेन च पिपीलिकापूरणेन मारणं च तस्येति चानुसन्धेया । तथा हि तत्रैव–</p>
<p>अपयाने मतिं कृत्वा दूतं तस्मै ससर्ज ह ।</p>
<p>ततः कुम्भे महासर्पं भिन्नाञ्जनचयोपमम् ॥</p>
<p>घोरमाशीविषं कृष्णं कृष्णः प्राक्षेपयत्तदा ।</p>
<p>ततस्तं मुद्रयित्वा तु स्वेन दूतेन हारयत् ॥</p>
<p>निदर्शनार्थं गोविन्दः । कृष्णसर्पोपमः कृष्ण इति ।</p>
<p>तत्काले यवनो बुद्ध्या त्रासनं यादवैः कृतम् ।</p>
<p>पिपीलिकाभिश्चण्डाभिः पूरयामास तं घटम् ।</p>
<p>स सर्पो बहुलैस्तीक्ष्णः सर्वतस्तैः पिपीलकैः ।</p>
<p>भक्ष्यमाणः किलाङ्गेषु भस्मीभूतोऽभवत्तदा ।</p>
<p>तं मुद्रयित्वा तु घटं तथैव यवनाधिपः ।</p>
<p>प्रेषयामास कृष्णाय बाहुल्यमुपदर्शयन् ।</p>
<p>वासुदेवस्तु तं दृष्ट्वा स्वयोगं विहितं प्रभुरिति ।</p>
<p>आचार्यवर्या अपि –</p>
<p>स कृष्णः पन्नगं घटे निधाय केशवोऽर्पयत् ।</p>
<p>निरायुधोऽप्यहं क्षमो निहन्तुमप्रियानिति ।</p>
<p>घटं पिपीलिकागणैः प्रपूर्य यावनोऽर्पयत् ।</p>
<p>बहुत्वतो विजेष्य इत्यहिं मृतं व्यदर्शयत् ।</p>
<p>किमत्र सत्यमित्यहं प्रदर्शयिष्य इत्यजः ।</p>
<p>उदीर्य दूतमभ्ययात् । इति जगदुः । काञ्चन शङ्कां तन्वते । हरेरवन्ध्यसन्धत्वे कथमिदं दन्दशूकहिंसनं तेन तदन्यथात्वमिति । तत्रेदमुत्तरं मन्वते च । कृष्णवर्णतश्चूर्णयाम्यहमेक एवानेकान् बहिः । अन्तश्चान्तरङ्गिकभावं वायसाद्यनासज्जनेनाहेर्बलो बहिः कालयवनकालने तव बलस्य शक्त इति सूचयामास । कृष्णेऽहिर्वाऽहिशयो वेत्यविवेकेन हरवरयथार्थतां पौत्र इत्यादि यदुदेव इति प्रसङ्गसङ्गतमिदमुक्तमिति ज्ञेयम् । तिसृभिर्म्लेञ्छकोटिभिः सह मधुरां रुरोध ॥ २८ ॥</p>
<h3 id="समनरञजन-21"><strong>सुमनोरञ्जिनी</strong></h3>
<p>यवनः कालयवनः ॥ २८ ॥</p>
<h1 id="नलक-चपरतदवनदव-वषणन-शरतवऽऽतमसममतन-"><strong>नृलोके चाप्रतिद्वन्द्वो वृष्णीन् श्रुत्वाऽऽत्मसम्मितान् ।</strong></h1>
<h1 id="त-दषटवऽचनतयत-कषण-सङकरषणसहयवन--२९-"><strong>तं दृष्ट्वाऽचिन्तयत् कृष्णः सङ्कर्षणसहायवान् ॥ २९ ॥</strong></h1>
<h3 id="सतयधरमय-27"><strong>सत्यधर्मीया</strong></h3>
<p>तद्वृत्तान्तमाह— नृलोके स्वयमप्रतिद्वन्द्व इति ॥ आत्म-सम्मितान्वृष्णीन् श्रुत्वा तमागतं यवनं दृष्ट्वा सङ्कर्षणसहायवान्कृष्णोऽचिन्तयत् ॥ २९ ॥</p>
<h3 id="समनरञजन-22"><strong>सुमनोरञ्जिनी</strong></h3>
<p>आत्मसंमितान् आत्मनः समान् ॥ २९ ॥</p>
<h1 id="अह-यदन-वजन-परपत-हयभयत-महत-"><strong>अहो यदूनां वृजिनं प्राप्तं ह्युभयतो महत् ।</strong></h1>
<h1 id="यवनऽय-रणदधयसमनदय-शव-व-महबल--३०-"><strong>यवनोऽयं रुणद्ध्यस्मानद्य श्वो वा महाबलः ॥ ३० ॥</strong></h1>
<h3 id="पदरतनवल-9"><strong>पदरत्नावली</strong></h3>
<p>उभयतो मागधाद् यवनाच्च प्राप्तं वृजिनं दुःखम् ॥ ३० ॥</p>
<h3 id="सतयधरमय-28"><strong>सत्यधर्मीया</strong></h3>
<p>वृजिनं दुःखम् । व्रजिनं वृजिनं दुःखमिति बृहद्भाष्योक्तेः । उभयतो भयं प्रकाशयति । यवनोरुद्ध्यस्मान्नद्य श्वो वा परश्वो वा मागधो महाबलोऽभ्येति । लोकानुकृतिरत्रोत्तरत्र चेति ज्ञेयम् ॥ ३० ॥</p>
<h3 id="समनरञजन-23"><strong>सुमनोरञ्जिनी</strong></h3>
<p>उभयतः यावनान्मागधाच्च । वृजिनं दुःखं तदेवाह ॥ यवन इति । अद्य श्वो मागधोऽभ्येतीति । परश्वस्तु नैव संशयः । यद्वा अद्य श्वो वा यवनो ऽस्मान्निरुन्धे । मागधस्तु परश्वो ऽभ्येतीति योजना । रुरोध मथुरामित्येतद्वर्तमानसामीप्यविवक्षयेति</p>
<p>ज्ञेयम् ॥ ३० ॥</p>
<h1 id="मगधऽभयत-दषटतम-परशव-नव-सशय-"><strong>मागधोऽभ्येति दुष्टात्मा परश्वो नैव संशयः ।</strong></h1>
<h1 id="आवयरयदधयतरसय-यदयगचछजजरसत--३१-"><strong>आवयोर्युद्ध्यतोरस्य यद्यागच्छेज्जरासुतः ॥ ३१ ॥</strong></h1>
<h3 id="पदरतनवल-10"><strong>पदरत्नावली</strong></h3>
<p>अस्येति षष्टी तृतीयार्थे । अनेन सह चावयोर्युद्ध्यतोः ॥ ३१ ॥</p>
<h3 id="सतयधरमय-29"><strong>सत्यधर्मीया</strong></h3>
<p>अस्यानेन यवनेन युद्ध्यतोः सतोर्यदि जरासुत आगच्छेत् ॥ ३१ ॥</p>
<h3 id="समनरञजन-24"><strong>सुमनोरञ्जिनी</strong></h3>
<p>अनेन यवनेन सार्धम् । आवयोर् युध्यतोः सतोः ॥ ३१ ॥</p>
<h1 id="बनधन-वधषयतयथव-नषयत-सवपर-बल-"><strong>बन्धून् वधिष्यत्यथवा नेष्यते स्वपुरीं बली ।</strong></h1>
<h1 id="तसमददय-वधसयम-दरग-दवपददरगमम--३२-"><strong>तस्मादद्य विधास्यामो दुर्गं द्विपददुर्गमम् ॥ ३२ ॥</strong></h1>
<h3 id="पदरतनवल-11"><strong>पदरत्नावली</strong></h3>
<p>दुःखं गच्छत्यस्मिन्निति दुर्गम् । ‘सुदुरोरधिकरणे’ इति गमेर्डप्रत्ययः ॥ विशिनष्टि– द्विपदेति । द्वे पदे येषां ते तथा द्विपदः । पदेति निपातो विवक्षितः । मनुष्यैरगम्यमित्यर्थः ॥ ३२–३३ ॥</p>
<h3 id="सतयधरमय-30"><strong>सत्यधर्मीया</strong></h3>
<p>बन्धून्वधिष्यति बहुवारं पराभूतिरुषा । अथवा स्वपुरं नेष्यते खेदयितुम् । बल्यस्मत्परोक्षं बलवान् । द्विपदं दुर्गमं पदशब्दोऽयम् । द्वे पदे येषां तद्दुर्गमं दुर्गं विधास्यामः । आलस्यादमृतं विषमित्युक्तेर् ओत्युक्तिः ॥ ३२ ॥</p>
<h3 id="समनरञजन-25"><strong>सुमनोरञ्जिनी</strong></h3>
<p>द्विपदैर् मनुष्यैः । दुर्गं गन्तुमशक्यम् ॥ ३२ ॥</p>
<h1 id="ततर-जञतनसमधय-यवन-घतयमह-"><strong>तत्र ज्ञातीन्समाधाय यवनं घातयामहे ।</strong></h1>
<h1 id="इत-सममनतरय-भगवन-दरग-दवदशयजनम--३३-"><strong>इति सम्मन्त्र्य भगवान् दुर्गं द्वादशयोजनम् ॥ ३३ ॥</strong></h1>
<h3 id="सतयधरमय-31"><strong>सत्यधर्मीया</strong></h3>
<p>तत्र दुर्गे ज्ञातीन्वसुदेवादीन्समाधाय निधाय भीतानां समाधानमपि कृत्वेत्यर्थः । यवनं घातयामहे । अनेन हन्ताऽन्योऽस्ति । अतो हतिमेतस्य कारयाम इति ध्वनयति ॥ ३३ ॥</p>
<h3 id="समनरञजन-26"><strong>सुमनोरञ्जिनी</strong></h3>
<p>तत्र दुर्गे । समाधाय स्थापयित्वा ॥ ३३ ॥</p>
<h1 id="अनत-समदर-नगर-कषणऽदभतमचकरत-"><strong>अन्तः समुद्रे नगरं कृष्णोऽद्भुतमचीकरत् ।</strong></h1>
<h1 id="दशयत-यतर-ह-तवषटर-वजञन-शलपनपणम--३४-"><strong>दृश्यते यत्र हि त्वाष्ट्रं विज्ञानं शिल्पनैपुणम् ॥ ३४ ॥</strong></h1>
<h3 id="पदरतनवल-12"><strong>पदरत्नावली</strong></h3>
<p>त्वष्टुर्विश्वकर्मणो विद्यमानं त्वाष्ट्रम् । किं तद्विज्ञानम् ? अत्राह– शिल्पनैपुणमिति । शिल्पविद्यापटुत्वम् ॥ ३४ ॥</p>
<h3 id="सतयधरमय-32"><strong>सत्यधर्मीया</strong></h3>
<p>अन्तःसमुद्रगतं यत्र त्वष्टुर्विश्वकर्मणः सम्बन्धि शिल्पनैपुणं करव्यापारकौशलं दृश्यते । विज्ञानं च महदिति दृश्यत ऊह्यत इति वा । अचीक्लृपत् कारयामास ॥ ३४ ॥</p>
<h3 id="समनरञजन-27"><strong>सुमनोरञ्जिनी</strong></h3>
<p>अन्तः समुद्रे समुद्रस्यान्तः । दुर्गं तन्मध्ये नगरम् । यत्र यस्मिन्नगरे । त्वाष्ट्रं त्वष्टा विश्वकर्मा तदीयं विज्ञानम् । शिल्पनैपुण्यं शीघ्रकारितालक्षणम् । शिल्पचातुर्यञ्च ॥ ३४ ॥</p>
<h1 id="रथयचतवरवथभरयथवबसत-वनरमतम-"><strong>रथ्याचत्वरवीथीभिर्यथाव(बा)स्तु विनिर्मितम् ।</strong></h1>
<h1 id="सरदरमलतदयनवचतरपवननवतम--३५-"><strong>सुरद्रुमलतोद्यानविचित्रोपवनान्वितम् ॥ ३५ ॥</strong></h1>
<h3 id="पदरतनवल-13"><strong>पदरत्नावली</strong></h3>
<p>रथ्या राजमार्गः । वीथी वणिजां मार्गः । यथावास्तु वास्तुलक्षण-मनतिक्रम्य ॥ ३५ ॥</p>
<h3 id="सतयधरमय-33"><strong>सत्यधर्मीया</strong></h3>
<p>रथ्या रथादिमार्गा वीथ्य उपमार्गा यथावस्तु तत्तत्पदार्थलक्षणानुसारेण यथावस्तु स्वशक्त्यनुसारेणेति वा । शक्तं वस्त्विति भण्यत इत्युक्तेः । सुरेति द्रुमलता न्वयि । तद्युतान्युद्यानानि विचित्राण्युपवनानि तैरन्वितम् । उद्याने महति विचित्रोपवनैर् अवान्तरैरन्वितमिति वा ॥ ३५ ॥</p>
<h3 id="समनरञजन-28"><strong>सुमनोरञ्जिनी</strong></h3>
<p>तदेवाह ॥ रथ्येति ॥ रथ्या राजमार्गाः । वीथ्य उपमार्गाः । यथावास्तु गृहनिर्माणशास्त्रमनतिक्रम्य । गृहनिर्माणस्थानमनतिक्रम्येति वा । सुराणां ये द्रुमा लताश्च येषु तैरुद्यानैर् विचित्रैर् उपवनैश्चान्वितम् ॥ ३५ ॥</p>
<h1 id="हमशङगरदवसपगभ-सफटकटटलगपर-"><strong>हेमशृङ्गैर्दिवस्पृग्भिः स्फाटिकाट्टालगोपुरैः ।</strong></h1>
<h1 id="रजतरपट-कषठरजषट-हमसवलङकत--३६-"><strong>राजतारपुटैः कोष्ठैर्जुष्टं हेमस्वलङ्कृतैः ॥ ३६ ॥</strong></h1>
<h3 id="पदरतनवल-14"><strong>पदरत्नावली</strong></h3>
<p>दिविस्पृग्भिः, ‘हृद्द्युभ्यामुपसङ्ख्यानम्’ इत्यलुक्समासः । राजतैः रजतमयैररपुटैर्लोहविशेषैः क्लृप्तैः कोष्ठैरन्तर्गुहैः ॥ ३६ ॥</p>
<h3 id="सतयधरमय-34"><strong>सत्यधर्मीया</strong></h3>
<p>दिवस्पृग्भिस्तावदुच्चैर्धनुः सहस्रोर्ध्वभागदिवस्पृग्भिर्वा । मा तूक्ता । स्फाटिकानि स्फटिकविकृतानि च तानि चाट्टालगोपुराणि च तैः । राजतारपुटैर्लोहविशेषैः कोष्ठैरन्तर्गृहैर्हेमैः कलशैरिति शेषः ॥ ३६ ॥</p>
<h3 id="समनरञजन-29"><strong>सुमनोरञ्जिनी</strong></h3>
<p>हेममयानि शृृङ्गाणि येषु तैः । दिवस्पृग्भिर् अत्युन्नतैरित्यर्थः । स्फाटिकाः स्फटिकमयाः । अट्टाला उपरिभूमयः गोपुराणि पुरद्वाराणि च तैः । राजतारपुटैः रजतं, आरपुटं पीतलोहविशेषस् ताभ्यां निर्मितैः । कोष्टैर् अन्तर्गृहैः ॥ ३६ ॥</p>
<h1 id="रतनकटरगहरहमरमहमरतकसथल-"><strong>रत्नकूटैर्गृहैर्हेमैर्महामरतकस्थलैः ।</strong></h1>
<h1 id="वसतषपतन-च-गहरवलभभशच-नरमतम--३७-"><strong>वास्तोष्पतीनां च गृहैर्वलभीभिश्च निर्मितम् ॥ ३७ ॥</strong></h1>
<h3 id="पदरतनवल-15"><strong>पदरत्नावली</strong></h3>
<p>रत्नकूटैः रत्नशृृङ्गैर् वास्तोष्पतीनां वास्तुदेवतानाम् ॥ ३७–३८ ॥</p>
<h3 id="सतयधरमय-35"><strong>सत्यधर्मीया</strong></h3>
<p>रत्नकूटैस्तच्छृङ्गैर्महामरकतस्थलैर्वास्तोष्पतीनां वास्तोगृर्ृृहक्षेत्रस्य पतयोऽधिष्ठातारः । वास्तोष्पतिगृहमेधाच्छेति निपातनादलुक्त्वं चेत्येके । वस्तुतस्त्विणः परत्वात्कस्कादिषु चेति षत्वं ज्ञेयम् । वलभीभिश्चन्द्रशालाभिः ॥ ३७ ॥</p>
<h3 id="समनरञजन-30"><strong>सुमनोरञ्जिनी</strong></h3>
<p>रत्नकूटैः रत्नशिखरैः । हेममयानि महामरकतमयानि स्थलानि येषु तैर् गृहैः । वास्तोष्पतीनां वास्तुदेवानाम् । ग्रामदेवानामिति यावत् । वलभीभिश्चन्द्रशालाभिर् निर्मितम् ॥ ३७ ॥</p>
<h1 id="चतरवरणयजनकरण-यदन-च-गहरलसत-"><strong>चातुर्वर्ण्यजनाकीर्णं यदूनां च गृहैर्लसत् ।</strong></h1>
<h1 id="सधरम-परजत-च-महनदर-परहणदधर--३८-"><strong>सुधर्मां पारिजातं च महेन्द्रः प्राहिणोद्धरेः ॥ ३८ ॥</strong></h1>
<h3 id="सतयधरमय-36"><strong>सत्यधर्मीया</strong></h3>
<p>चातुर्वर्ण्येति स्वार्थे ष्यञ् । सुधर्मां शर्मतः सभाम् । पारिजातं शक्त-शक्तिमंशम् । अन्यथा सत्यभामाप्रार्थनं तदुत्पाट्यानयनादिकं सङ्गतेतरः स्यात् । प्राहिणोत् प्रेषयामास ॥ ३८ ॥</p>
<p>सुमनोरञ्जिनी– चत्वारो वर्णा एव चातुर्वर्ण्यम् । ते च ते जनाश्च तैर् आकीर्णं व्याप्तम् । लसत् शोभमानं सुधर्मां तन्नामकसभां पारिजातं च प्राहिणोत् प्रस्थापयामास ॥ ३८ ॥</p>
<h1 id="यतर-चवसथत-मरतय-मरतयधरमरवयजयत-"><strong>यत्र चावस्थितो मर्त्यो मर्त्यधर्मैर्वियुज्यते ।</strong></h1>
<h1 id="यत-परय-दवदवसय-वषण-कषरदवसन--३९-"><strong>यत् प्रियं देवदेवस्य विष्णोः क्षीरोदवासिनः ॥ ३९ ॥</strong></h1>
<h3 id="पदरतनवल-16"><strong>पदरत्नावली</strong></h3>
<p>मर्त्यधर्मैर्जरादिलक्षणैः । क्षीरोदशायिनो विष्णोर्यत् प्रियं हृद्यं तदपि ददौ ॥ ३९–४० ॥</p>
<h3 id="सतयधरमय-37"><strong>सत्यधर्मीया</strong></h3>
<p>यत्र सुधर्मायां मर्त्यधर्मैर्जरादिभिर्वियुज्यते वियुक्तो भवति । क्षीरोदवासिनो देवदेवस्य विष्णोर्यत्प्रियं तत्सर्वं प्राहिणोत् ॥ ३९ ॥</p>
<h3 id="समनरञजन-31"><strong>सुमनोरञ्जिनी</strong></h3>
<p>यत्र यस्यां सभायाम् । मर्त्यधर्मैर् जरावलीपलितादिभिः क्षुत्पिपा-सादिभिर्वा ॥ ३९ ॥</p>
<h1 id="शयमककरणन-वरण-हयन-शकलन-मनजवन-"><strong>श्यामैककर्णान् वरुणो हयान् शुक्लान् मनोजवान् ।</strong></h1>
<h1 id="दद-सहसरसङखयतन-दवदवय-तयरट--४०-"><strong>ददौ सहस्रसङ्ख्यातान् देवदेवाय तोयराट् ॥ ४० ॥</strong></h1>
<h3 id="सतयधरमय-38"><strong>सत्यधर्मीया</strong></h3>
<p>तोयराट् नीरनायकः ॥ ४० ॥</p>
<h3 id="समनरञजन-32"><strong>सुमनोरञ्जिनी</strong></h3>
<p>तोयराट् जलाभिमानी ॥ ४० ॥</p>
<h1 id="अषट-नधपत-कशन-रतनपरणनवकषयन-"><strong>अष्टौ निधिपतिः कोशान् रत्नपूर्णानविक्षयान् ।</strong></h1>
<h1 id="तथऽनय-लकपलशच-दद-सवधकत-धनम--४१-"><strong>तथाऽन्ये लोकपालाश्च ददुः स्वाधिकृतं धनम् ॥ ४१ ॥</strong></h1>
<h3 id="पदरतनवल-17"><strong>पदरत्नावली</strong></h3>
<p>निधिपतिः कुबेरः । अष्टौ कोषान् निधीन् । अविक्षयानव्ययान् । स्वाधिकृतं स्वकीयत्वेनाभिमतम् ॥ ४१ ॥</p>
<h3 id="दरघटभवदपक-4"><strong>दुर्घटभावदीपिका</strong></h3>
<p>अविक्षयानित्यस्य विविधव्ययकृतक्षयो, न विद्यते विक्षयो येषां तेऽविक्षयास्तानित्यर्थः । एतेनाविक्षयानिति विशब्दः किं नञर्थः किंवा विशेषार्थः । नाद्यः । द्वौ नञौ प्रकृतमर्थं सातिशयं गमयत इति न्यायेनातिशयितक्षयोऽस्तीत्यर्थस्य प्राप्तेः । न द्वितीयः । विशेषतः क्षयो नास्तीत्युक्ते किञ्चित्क्षयोऽस्तीत्यर्थस्य प्राप्तेरिति दूषणं परास्तम् । उपसर्गाः क्रियावचनाभावे ससाधानं क्रियामाहुरिति वचनात् । अत्र विक्षयक्रियाभावात् । वीत्युपसर्गस्य विविधव्ययकृत इत्यर्थकत्वमङ्गीकृत्याविक्षयानित्यस्य विविधव्यये कृतेऽपि क्षयरहितानिति तात्पर्यार्थ इति स्वीकरणात् ॥ ४१ ॥</p>
<p>॥ इति श्रीसत्याभिनवतीर्थविरचितायां श्रीभागवतटिप्पण्याम्</p>
<p>उत्तरार्धे त्रिपञ्चाशोऽध्यायः ॥ १०५३ ॥</p>
<h3 id="सतयधरमय-39"><strong>सत्यधर्मीया</strong></h3>
<p>निधिपतिर्धनदोऽष्टौ निधीन् ।</p>
<p>‘पद्मश्चैव महापद्मो मत्स्यकूर्मौ तथौदकः ।</p>
<p>नीलो मुकुन्दः शङ्खश्च निधयोऽष्टौ प्रकीर्तिताः’ इति कीर्तनात् ।</p>
<p>महापद्मपद्मयोरेकीकरणेन महापद्मश्च पद्मश्च शङ्खो मकरकच्छपौ । मुकुन्दकुन्दनीलाश्च खर्वश्च निधयो नवेति वाऽमरोक्तानष्टौ निधीन् । श्रीमुकुन्दे निधिनिधौ सति किं मुकुन्दनिधिनेति तदप्रेषणेऽष्टकसम्पत्तेरिति केचित् । केचिच्चैकस्मिन्नप्रहितेऽपि तत्कार्यं यथा भविष्यति तथेतरेषामप्रेषणेऽपि हरिशक्तितः सर्वकार्यं भविष्यत्येव । तथाऽपि सेवार्थमेव तत्प्रेषणमिति द्योतयितुमेकत्यागेनाष्टेति स्पष्टोक्तिरिति भावं भावयन्ति । अपरे तु नाम्ना शिखण्डि-व्रजमित्यादिवत् खर्वेति ह्रस्वम् । स्वल्पमित्यर्थकं भवन्न महत्त्वोपयोगि भवेदिति तत्त्याग इति वर्णयन्ति । अविक्षयान्विक्षयरहितान् । व्यये कियति सति कृतेऽप्यव्ययान् स्वाधिकृतं स्वाभिगतिमत्तया भगवत्कृतम् । अभिमतिमदलाभे स्वेषामाधिकृन्मानसपीडाकारि । स्वमनःपूर्वकं कृतम् । सम्पादितमिति वा । आधिर्मनो वरूथं चेति तृतीयतात्पर्यात् ॥ ४१ ॥</p>
<h3 id="समनरञजन-33"><strong>सुमनोरञ्जिनी</strong></h3>
<p>निधीनां पतिः कुबेरः । अष्टौ कोशान् ।</p>
<p>‘पद्मश्चैव महापद्मो मत्स्यकूर्मौ तथौदकः ।</p>
<p>नीलो मुकुन्दः शङ्खश्च निधयोऽष्टौ प्रकीर्तिताः ॥’ इति प्रसिद्धानष्टनिधीन् ।</p>
<p>कीदृशान् ? अविक्षयान् अक्षय्यान् । स्वाधिकृतं स्वस्वामिकम् ॥ ४१ ॥</p>
<h1 id="यद-यद-भगवत-दततमधपतय-सवसदधय-"><strong>यद् यद् भगवता दत्तमाधिपत्यं स्वसिद्धये ।</strong></h1>
<h1 id="सरव-परतयरपयमसरहर-भमगत-नप--४२-"><strong>सर्वं प्रत्यर्पयामासुर्हरौ भूमिगते नृप ॥ ४२ ॥</strong></h1>
<h3 id="पदरतनवल-18"><strong>पदरत्नावली</strong></h3>
<p>क्षीरोदधिमथने हरिणा दत्तम् ॥ ४२ ॥</p>
<p>सत्यधर्मीया– यद्यद्यस्याधिपत्यं भगवता दत्तं तत्सर्वं हरौ भूमिगतेऽर्पयामासुः । तदर्पणफलं लपति । स्वसिद्धये स्वस्वरूपलाभाय । स्वं ज्ञातावात्मधनयोः सिद्धिनिष्पत्ति-लाभयोरिति विश्वौ ॥ ४२ ॥</p>
<h3 id="समनरञजन-34"><strong>सुमनोरञ्जिनी</strong></h3>
<p>अन्येऽपि लोकपाला स्वेभ्यो भगवता यद्यद् यस्य यस्याधिपत्यं दत्तं तत्सर्वं हरौ हर्यर्थं प्रत्यर्पयामासुः । कुत इत्यत उक्तं स्वसिद्धय इति । स्वेषां सिद्धये मोक्षे आनन्दवैशेष्यसिद्धये इत्यर्थः । ज्ञानोत्तरकृतभगवत्सेवाया तद्धेतुत्वाद् देवानां च ज्ञानित्वादिति भावः ॥ ४२ ॥</p>
<h1 id="ततर-यगपरभवण-नतव-सवन-भगवन-हर-"><strong>तत्र योगप्रभावेण नीत्वा स्वान् भगवान् हरिः ।</strong></h1>
<h1 id="मधरयशच-रमण-कषण-समनमनतरत-"><strong>मधुरायाश्च रामेण कृष्णः समनुमन्त्रितः ।</strong></h1>
<h1 id="नरजगम-परदवरत-पदममल-नरयध--४३-"><strong>निर्जगाम पुरद्वारात् पद्ममाली निरायुधः ॥ ४३ ॥</strong></h1>
<p>॥ इति श्रीमद्भागवते दशमस्कन्धे त्रिपञ्चाशोऽध्यायः ॥</p>
<h3 id="पदरतनवल-19"><strong>पदरत्नावली</strong></h3>
<p>योगप्रभावेण मधुरास्थितपदार्थराशिर्यथा द्वारकास्थितो भवति तथा करणसामर्थ्येन । रामेण समनुमन्त्रितः सहितः ॥ ४३ ॥</p>
<p>॥ इति श्रीमद्भागवतटीकायां श्रीविजयध्वजतीर्थकृतायां पदरत्नावल्यां</p>
<p>दशमस्कन्धे उत्तरार्धे त्रिपञ्चाशोऽध्यायः ॥</p>
<h3 id="सतयधरमय-40"><strong>सत्यधर्मीया</strong></h3>
<p>रामेण सम्यनगुमन्त्रितं येन स मधुरायाः सकाशात्तत्र योगप्रभावेन नीत्वा प्रस्थाप्य रामं च मधुरापालने (द्वारकापालने इति स्याद्वेति भाति) नियुज्य स्वयं पद्ममाली निरायुधः पुरद्वारान्निर्जगम ॥ ४३ ॥</p>
<p>॥ इति श्रीसत्यधर्मयतिकृतायां भागवतटिप्पण्यां</p>
<p>दशमस्कन्ध उत्तरार्धे त्रिपञ्चाशोऽध्यायः ॥ १०–५३ ॥</p>
<h3 id="समनरञजन-35"><strong>सुमनोरञ्जिनी</strong></h3>
<p>योगप्रभावेन अचिन्त्यशक्त्या । स्वान् । मथुरायाः सकाशात् । तत्र रामेण समनुमन्त्रितः ‘त्वमत्रैव तिष्ठ । अहं तु यवनहननार्थं गमिष्यामि’ इति ॥</p>
<p><strong>॥ इति श्रीमद्भागवतदशमस्कन्धोत्तरार्धव्याख्यायां</strong></p>
<p><strong>सुमनोरञ्जिन्यां त्रिपञ्चाशोऽध्यायः ॥</strong></p>

  </div>
</article>


        

        



    <aside class="card border noPrint" id="section-tree-item-bhAgavatam_madhva-tAtparya-nirNayaH_sarva-prastutiH_12_dashamaskandhasya_uttarArdhaH_1_05_tripanchAsho-dhyAyaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/12_dashamaskandhasya_uttarArdhaH_1/05_tripanchAsho-dhyAyaH/">०५ त्रिपञ्चाशोऽध्यायः </a>
            <a data-toggle="collapse" href="#section-tree-item-body-bhAgavatam_madhva-tAtparya-nirNayaH_sarva-prastutiH_12_dashamaskandhasya_uttarArdhaH_1_05_tripanchAsho-dhyAyaH_md" role="button" aria-expanded="false" aria-controls="section-tree-item-body-bhAgavatam_madhva-tAtparya-nirNayaH_sarva-prastutiH_12_dashamaskandhasya_uttarArdhaH_1_05_tripanchAsho-dhyAyaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_madhva-tAtparya-nirNayaH_sarva-prastutiH_12_dashamaskandhasya_uttarArdhaH_1_05_tripanchAsho-dhyAyaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०५ त्रिपञ्चाशोऽध्यायः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
