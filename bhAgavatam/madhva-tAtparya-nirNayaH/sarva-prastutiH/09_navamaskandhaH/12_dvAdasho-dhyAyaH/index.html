<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | १२ द्वादशोऽध्यायः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="१२ द्वादशोऽध्यायः">
  <meta property="og:description" content="अथातः श्रूयतां राजन् वंशः सोमस्य पावनः ॥ अथ द्वादशोऽध्यायः ॥
श्रीशुक उवाच— अथातः श्रूयतां राजन् वंशः सोमस्य पावनः । यस्मिन्नैलादयो भूपाः कीर्त्यन्ते पुण्यकीर्तयः ॥ १ ॥ पदरत्नावली अथ सूर्यवंशकथनानन्तरम् । यतः पुण्यश्लोकराजवंशज्ञानं पुरुषार्थसाधनमत इति हेत्वर्थः । गुणविशिष्टपुरुषज्ञानमन्तरेण वंशज्ञानेन कथं पुरुषार्थः स्यादित्यतः क्षिप्रप्रवृत्यर्थं तद्वंश्यान् संक्षिप्याह– यस्मिन्निति ॥ ऐलादयः बुधादिलायां जातः पुरूरवा ऐलः स एवादिर्येषां ते ॥१॥
सत्यधर्मीया कृष्णाद्युत्कृष्टपुरुषावतारतच्चरितादियुततया अतिश्रवणीयसोमवंशशंसनं प्रतिश्रुत्य तदुपयुक्तां काञ्चित्कथां कथयति ॥ अथेति ॥ अतो वक्ष्यमाणैतद्धेतोः । अतः सूर्यवंशशंसनानन्तरं पावयतीतरानिति स तथा । यस्मिन्वंशे ऐलादयः । मूलभूत इत्यैलोक्तिः । पुरस्तात् । पुण्यकीर्तयश्च कीर्त्यन्तेऽतः पावनः स वंशः श्रूयताम् ॥ १ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="१२ द्वादशोऽध्यायः">
  <meta itemprop="description" content="अथातः श्रूयतां राजन् वंशः सोमस्य पावनः ॥ अथ द्वादशोऽध्यायः ॥
श्रीशुक उवाच— अथातः श्रूयतां राजन् वंशः सोमस्य पावनः । यस्मिन्नैलादयो भूपाः कीर्त्यन्ते पुण्यकीर्तयः ॥ १ ॥ पदरत्नावली अथ सूर्यवंशकथनानन्तरम् । यतः पुण्यश्लोकराजवंशज्ञानं पुरुषार्थसाधनमत इति हेत्वर्थः । गुणविशिष्टपुरुषज्ञानमन्तरेण वंशज्ञानेन कथं पुरुषार्थः स्यादित्यतः क्षिप्रप्रवृत्यर्थं तद्वंश्यान् संक्षिप्याह– यस्मिन्निति ॥ ऐलादयः बुधादिलायां जातः पुरूरवा ऐलः स एवादिर्येषां ते ॥१॥
सत्यधर्मीया कृष्णाद्युत्कृष्टपुरुषावतारतच्चरितादियुततया अतिश्रवणीयसोमवंशशंसनं प्रतिश्रुत्य तदुपयुक्तां काञ्चित्कथां कथयति ॥ अथेति ॥ अतो वक्ष्यमाणैतद्धेतोः । अतः सूर्यवंशशंसनानन्तरं पावयतीतरानिति स तथा । यस्मिन्वंशे ऐलादयः । मूलभूत इत्यैलोक्तिः । पुरस्तात् । पुण्यकीर्तयश्च कीर्त्यन्तेऽतः पावनः स वंशः श्रूयताम् ॥ १ ॥">
  <meta itemprop="wordCount" content="8013">
  <meta name="twitter:card" content="summary">
  <meta name="twitter:title" content="१२ द्वादशोऽध्यायः">
  <meta name="twitter:description" content="अथातः श्रूयतां राजन् वंशः सोमस्य पावनः ॥ अथ द्वादशोऽध्यायः ॥
श्रीशुक उवाच— अथातः श्रूयतां राजन् वंशः सोमस्य पावनः । यस्मिन्नैलादयो भूपाः कीर्त्यन्ते पुण्यकीर्तयः ॥ १ ॥ पदरत्नावली अथ सूर्यवंशकथनानन्तरम् । यतः पुण्यश्लोकराजवंशज्ञानं पुरुषार्थसाधनमत इति हेत्वर्थः । गुणविशिष्टपुरुषज्ञानमन्तरेण वंशज्ञानेन कथं पुरुषार्थः स्यादित्यतः क्षिप्रप्रवृत्यर्थं तद्वंश्यान् संक्षिप्याह– यस्मिन्निति ॥ ऐलादयः बुधादिलायां जातः पुरूरवा ऐलः स एवादिर्येषां ते ॥१॥
सत्यधर्मीया कृष्णाद्युत्कृष्टपुरुषावतारतच्चरितादियुततया अतिश्रवणीयसोमवंशशंसनं प्रतिश्रुत्य तदुपयुक्तां काञ्चित्कथां कथयति ॥ अथेति ॥ अतो वक्ष्यमाणैतद्धेतोः । अतः सूर्यवंशशंसनानन्तरं पावयतीतरानिति स तथा । यस्मिन्वंशे ऐलादयः । मूलभूत इत्यैलोक्तिः । पुरस्तात् । पुण्यकीर्तयश्च कीर्त्यन्तेऽतः पावनः स वंशः श्रूयताम् ॥ १ ॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/madhva-tAtparya-nirNayaH\/sarva-prastutiH\/09_navamaskandhaH\/12_dvAdasho-dhyAyaH\/".replace(basePath, "/");
  pageVars.pageParams = {};
  pageVars.pageSource = "bhAgavatam\/madhva-tAtparya-nirNayaH\/sarva-prastutiH\/09_navamaskandhaH\/12_dvAdasho-dhyAyaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> १२ द्वादशोऽध्यायः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१२ द्वादशोऽध्यायः">१२ द्वादशोऽध्यायः</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="अथत-शरयत-रजन-वश-समसय-पवन">अथातः श्रूयतां राजन् वंशः सोमस्य पावनः</h2>
<p><strong>॥ अथ द्वादशोऽध्यायः ॥</strong></p>
<h1 id="शरशक-उवच"><strong>श्रीशुक उवाच—</strong></h1>
<h1 id="अथत-शरयत-रजन-वश-समसय-पवन-"><strong>अथातः श्रूयतां राजन् वंशः सोमस्य पावनः ।</strong></h1>
<h1 id="यसमननलदय-भप-करतयनत-पणयकरतय--१-"><strong>यस्मिन्नैलादयो भूपाः कीर्त्यन्ते पुण्यकीर्तयः ॥ १ ॥</strong></h1>
<h3 id="पदरतनवल"><strong>पदरत्नावली</strong></h3>
<p>अथ सूर्यवंशकथनानन्तरम् । यतः पुण्यश्लोकराजवंशज्ञानं पुरुषार्थसाधनमत इति हेत्वर्थः । गुणविशिष्टपुरुषज्ञानमन्तरेण वंशज्ञानेन कथं पुरुषार्थः स्यादित्यतः क्षिप्रप्रवृत्यर्थं तद्वंश्यान् संक्षिप्याह– यस्मिन्निति ॥ ऐलादयः बुधादिलायां जातः पुरूरवा ऐलः स एवादिर्येषां ते ॥१॥</p>
<h3 id="सतयधरमय"><strong>सत्यधर्मीया</strong></h3>
<p>कृष्णाद्युत्कृष्टपुरुषावतारतच्चरितादियुततया अतिश्रवणीयसोमवंशशंसनं प्रतिश्रुत्य तदुपयुक्तां काञ्चित्कथां कथयति ॥ अथेति ॥ अतो वक्ष्यमाणैतद्धेतोः । अतः सूर्यवंशशंसनानन्तरं पावयतीतरानिति स तथा । यस्मिन्वंशे ऐलादयः । मूलभूत इत्यैलोक्तिः । पुरस्तात् । पुण्यकीर्तयश्च कीर्त्यन्तेऽतः पावनः स वंशः श्रूयताम् ॥ १ ॥</p>
<h3 id="छलर"><strong>छलारी</strong></h3>
<p>एवं सूर्यवंशपरिकरं निरूप्यासमाप्तिसोमवंशमाह ॥ अथात इति ॥ अथ सूर्यवंशकथनानन्तरं पुण्यश्लोकराजवंशज्ञानं पुरुषार्थसाधनमतस्तस्मात्सोमवंशः श्रूयताम् । ऐलादयः । बुधादिलायां जातः पुरूरवा ऐलः स एवादिर्येषां ते ॥ १ ॥</p>
<h1 id="सहसरशरस-पस-नभहरदसररहत-"><strong>सहस्रशिरसः पुंसो नाभिह्रदसरोरुहात् ।</strong></h1>
<h1 id="जतसयसत-सत-धतरतर-पतसम-गण--२-"><strong>जातस्यासीत् सुतो धातुरत्रिः पितृसमो गुणैः ॥ २ ॥</strong></h1>
<h3 id="सतयधरमय-1"><strong>सत्यधर्मीया</strong></h3>
<p>सहस्रशिरसः । सशस्रशीर्षा पुरुष इत्यादेः । पुंसः पुरुषरूपिणो नाभिह्रदसरोरुहान्नाभिह्रद एव सरस्तद्रुहात्कमलाज्जातस्य धातुर्विधातुर्गुणैः पितृसमोऽत्रिः पुत्र आसीत् ॥२॥</p>
<h3 id="छलर-1"><strong>छलारी</strong></h3>
<p>पुंसोऽण्डान्तर्गर्भोदके शयानस्य पुरुषनामकस्य हरेरित्यर्थः । नाभिह्रदसरोरुहाज्जातस्य धातुः ॥ २ ॥</p>
<h1 id="तसय-दगभयऽभवत-पतर-समऽमतमय-कल-"><strong>तस्य दृग्भ्योऽभवत् पुत्रः सोमोऽमृतमयः किल ।</strong></h1>
<h1 id="वपरषधयमबगरभण-बरहमण-कलपत-पत--३-"><strong>विप्रौषध्यम्बुगर्भाणां ब्रह्मणा कल्पितः पतिः ॥ ३ ॥</strong></h1>
<h3 id="पदरतनवल-1"><strong>पदरत्नावली</strong></h3>
<p>तस्यात्रेर्दृभ्य आनन्दाश्रुभ्य इयमेव वार्ता सर्वत्र, सर्वैरेवं सम्भावितोऽयं सोम इति वा किलेत्युक्तम् । ‘वार्ता सम्भाव्ययोः किल’ इत्यमरः । यः सोमो विप्राणामोषधीनाम् अम्बुगर्भाणां कुमुदादीनां ब्रह्मणा पितामहेन पतिः पतित्वेन कल्पितः ॥ ३ ॥</p>
<h3 id="सतयधरमय-2"><strong>सत्यधर्मीया</strong></h3>
<p>तस्यात्रेर्दृग्भ्यो नेत्रानन्दाश्रुभ्यः । अनसूया तथैवार्त्रर्जज्ञे पुत्रानकल्मषान् । ‘दत्तं दुर्वाससं सोममात्मेशब्रह्मसम्भवान्’ इत्युक्तेः । भार्यासाम्मुख्येन तत्दृग्भ्यां सह पितृदृग्भ्यां चेति दृग्भ्य इत्यक्तिरित्यपि केऽपि वर्णयन्ति । अमृतमयोऽमृतं माययति गमयति बहिः किरणद्वारेति स तथा । किलेति तदुद्भूत्यद्भुततां सूचयति । विप्रौषध्युडुगर्भाणामौषध्यम्बुगर्भाणामित्युभावपि सुभावौ पाठौ । विप्रा ब्राह्मणाः सोमो वै राजा ब्राह्मणानाम् ‘ओषधयः संवदन्ते सोमेन सह राज्ञा’ इत्यादेः । ओषधयश्चोडव उडूनिव नक्षत्राणि । उड वास्त्रियामित्यमरः । गर्भाश्च तदीयगर्भोदकाश्च तेषामम्बुगर्भाणां कुमुदादीनां ब्रह्मणा पितामहेन पतिः कल्पितः ॥ ३ ॥</p>
<h3 id="छलर-2"><strong>छलारी</strong></h3>
<p>तस्यात्रेर्दृग्भ्य आनन्दाश्रुभ्योऽत एवामृतमयः । किलेत्याश्चर्ये । अस्य वक्ष्यमाणदर्पकारणमाह । विप्रेति । यः सोमः विप्राणामोषधीनामम्बुगर्भादीनां कुमुदादीनां पतिः पतित्वेन कल्पितः ॥ ३ ॥</p>
<h1 id="सऽयजद-रजसयन-वजतय-भवनतरयम-"><strong>सोऽयजद् राजसूयेन विजित्य भुवनत्रयम् ।</strong></h1>
<h1 id="पतन-बहसपतरदरपत-तर-नमहरद-बलत--४-"><strong>पत्नीं बृहस्पतेर्दर्पात् तारां नामाहरद् बलात् ॥ ४ ॥</strong></h1>
<h3 id="सतयधरमय-3"><strong>सत्यधर्मीया</strong></h3>
<p>स सोमो राजसूयेनायजत् । बृहस्पतेः पत्नीं नाम नाम्ना तारां बलाद्दर्पात्स्वयम्भुवा दत्तमिति दर्पादहरज्जहार ॥ ४ ॥</p>
<h1 id="यद-स-दवगरण-यचतऽभकषणश-मदत-"><strong>यदा स देवगुरुणा याचितोऽभीक्ष्णशो मदात् ।</strong></h1>
<h1 id="नतयजत-ततकत-जजञ-सरदनववगरह--५-"><strong>नात्यजत् तत्कृते जज्ञे सुरदानवविग्रहः ॥ ५ ॥</strong></h1>
<h3 id="पदरतनवल-2"><strong>पदरत्नावली</strong></h3>
<p>तत्कृते तारार्थम् ॥ ५ ॥</p>
<h3 id="सतयधरमय-4"><strong>सत्यधर्मीया</strong></h3>
<p>यदाऽहरत्स सोमोऽभीक्ष्णशः पुरुवारं याचितोऽपि नात्यजत्तदा तत्कृते तारार्थं सुरदानवविग्रहः जज्ञे ॥ ५ ॥</p>
<h3 id="छलर-3"><strong>छलारी</strong></h3>
<p>अभीक्ष्णशो बहुवारं तत्कृते तारार्थम् ॥ ५ ॥</p>
<h1 id="शकर-बहसपतरदवषदगरहत-ससरडपम-"><strong>शुक्रो बृहस्पतेर्द्वेषादग्रहीत् सासुरोडुपम् ।</strong></h1>
<h1 id="हर-गरसतसनहत-सरवभतगणवत--६-"><strong>हरो गुरुसुतस्नेहात् सर्वभूतगणावृतः ॥ ६ ॥</strong></h1>
<h3 id="पदरतनवल-3"><strong>पदरत्नावली</strong></h3>
<p>असुरैः सह वर्तमानः सासुरः । उडूनांं नक्षत्राणां पतिर् उडुपः । शुक्रविशेषणं सासुर इति । सन्धिरार्षः । बृहस्पतेर्द्वेषाद् बृहस्पतिविषयकद्वेषात् । हरः स्मरहरो गुरुरङ्गिरास् तस्य सुतो बृहस्पतिरिति स्नेहात् तमग्रहीत् ॥ ६ ॥</p>
<h3 id="सतयधरमय-5"><strong>सत्यधर्मीया</strong></h3>
<p>असुरैः सहितश्च स उडुपश्च तमग्रहीद्दधार । हरः स्मरहरो गुरुसुतस्नेहाद्गुरोरङ्गिरसः सुत इति स्नेहात्सर्वभूतगणैः प्रमथयूथेनावृतः परिवृतः ॥ ६ ॥</p>
<h3 id="छलर-4"><strong>छलारी</strong></h3>
<p>सुराणां दानवानां च विग्रहे कारणमाह ॥ शुक्र इति ॥ बृहस्पतेर्द्वेषाद् बृहस्पतिविषयकद्वेषात् । उडुपमग्रहीत् । शरणागतं गुरुपत्नीसहितं सोमं शुक्रः सासुरः सन् जगृहे इत्यर्थः । सन्धिरार्षः । गुरोरङ्गिरसः सुतं बृहस्पतिमग्रहीत् । अङ्गिरसः सकाशात्प्राप्तविद्याधर इति प्रसिद्धिः ॥ ६ ॥</p>
<h1 id="सरवदवगणपत-महनदर-गरमनवयत-"><strong>सर्वदेवगणोपेतो महेन्द्रो गुरुमन्वयात् ।</strong></h1>
<h1 id="सरसरवनशऽभत-समरसतरकमय--७-"><strong>सुरासुरविनाशोऽभूत् समरस्तारकामयः ॥ ७ ॥</strong></h1>
<h3 id="पदरतनवल-4"><strong>पदरत्नावली</strong></h3>
<p>सुरासुराणां विनाशो यस्मिन् स तथा । तारकामयः गुरुभार्या तारा, तारैव तारका । स्वार्थे कः । ताराप्रधानसमर इत्यर्थः ॥ ७ ॥</p>
<h3 id="सतयधरमय-6"><strong>सत्यधर्मीया</strong></h3>
<p>सुराश्चासुराश्च सुरासुरं तस्य विनाशो यस्मिन्स तारकामयस्तारैव तारका । स्वार्थे कः । तत्प्रधानकस्तन्निमित्तक इति यावत् । समरो युद्धम् । ताराया अयं तारः स चासौ कामश्च तस्येदमिति पार्थ इत्यत्रेवाण् । तेन तदिच्छया या मौर्व्यो यानि यानानि वा यस्मिन्स इति वा । यः सर्वनामानिलयोर्मोर्वीयम् । यशो यानयोरिति विश्वः ॥ ७ ॥</p>
<h3 id="छलर-5"><strong>छलारी</strong></h3>
<p>सुरासुराणां नाशो यस्मिन्स तथा । तारकामयो गुरोर्भार्या तारा तारैव तारका । स्वार्थे कप्रत्ययः । ताराप्रधानसमर इत्यर्थः ॥ ७ ॥</p>
<h1 id="नवदतऽजऽङगरस-सम-नरभरतसय-वशवकत-"><strong>निवेदितोऽजोऽङ्गिरसा सोमं निर्भर्त्स्य विश्वकृत् ।</strong></h1>
<h1 id="तर-सवभरतर-परयचछदनतरवतन-बहसपत--८-"><strong>तारां स्वभर्त्रे प्रायच्छदन्तर्वत्नीं बृहस्पतिः ॥ ८ ॥</strong></h1>
<h3 id="पदरतनवल-5"><strong>पदरत्नावली</strong></h3>
<p>अजो ब्रह्मा । बृहस्पतिस् तारामाहेति शेषः ॥ ८ ॥</p>
<h3 id="सतयधरमय-7"><strong>सत्यधर्मीया</strong></h3>
<p>अजो ब्रह्माऽङ्गिरसा बृहस्पतिपित्रा निवेदितोऽयमन्यायस्त्वयि सति कथमिति ज्ञापितः । अन्तर्वत्नीं तारां स्वभर्त्रे बृहस्पतये प्रायच्छद्विततार ॥ ८ ॥</p>
<h3 id="छलर-6"><strong>छलारी</strong></h3>
<p>अङ्गिरसा बृहस्पतिपित्रा निवेदितो विज्ञापितोऽजो ब्रह्मा बृहस्पतिस्तामन्तर्वत्नीं गर्भिणीमवैदबुध्यत ॥ ८ ॥</p>
<h1 id="गरभ-तयजश-दषपरजञ-मतकषतरदहत-पर-"><strong>गर्भं त्यजाशु दुष्प्रज्ञे मत्क्षेत्रादाहितं परैः ।</strong></h1>
<h1 id="नह-तव-भसमसत-करय-सतरय-सनतनक-सत--९-"><strong>नाहं त्वां भस्मसात् कुर्यां स्त्रियं सान्तानिके सति ॥ ९ ॥</strong></h1>
<h3 id="पदरतनवल-6"><strong>पदरत्नावली</strong></h3>
<p>मत्क्षेत्राद् गर्भं त्यज । कुत इति तत्राह– आहित परैरिति । सान्तानिके पुत्रे ॥ ९ ॥</p>
<h3 id="सतयधरमय-8"><strong>सत्यधर्मीया</strong></h3>
<p>हे दुष्प्रज्ञे परैराहितम् । यद्यप्येकश्चन्द्र इति परेणेति वाच्यम् । तथापि सुवासिन्यविश्वसनीया चेत्सन्देहसन्दोहास्पदमिति लौकिकीं धाटीमाटीकमानः परैरित्युवाचेति ज्ञेयम् । आहितं गर्भमाशु मत्क्षेत्रान्मत्स्वामिकात्त्वद्रूपात्त्यज स्रंसय । अहं स्त्रियं त्वां भस्मसान्न कुर्यां तत्रापि सान्तानिके सुते सति स्त्रीमात्रं न घातये । त्वां तु गर्भिणीं न भस्मसात्करोमीति किं वक्तव्यमिति भावः । हे सान्तानिके सन्तानं कुं कुत्सितं तत्सम्बन्धिनीति सान्तानिके दुःसन्तानवति । हे असति स्वैरिणि स्त्रियं स्त्रीति न भस्मसात्कुर्यामिति वा । त्यज त्यजेति पाठे यत्परैराहितं तन्मत्क्षेत्रान्मत्क्षेत्रमततीति तत्तथा सन्तानं त्यज त्यजेति बहु हेयतया द्विरुदाजहारेति ज्ञेयम् ॥ ९ ॥</p>
<h3 id="दरघटभवदपक"><strong>दुर्घटभावदीपिका</strong></h3>
<p>मत्क्षेत्रादाहितं परैरित्यस्य मत्क्षेत्रान्मत्क्षेत्रे परैः परेणाहितमित्यर्थः । एतेन मत्क्षेत्र इति वक्तव्यं मत्क्षेत्रादिति वचनमनुपपन्नमिति दूषणं परास्तम् । मत्क्षेत्रादिनां पञ्चमी सप्तम्यादेश इत्यङ्गीकारात् । एतेनैव गर्भाधानकर्तुः परस्यैकत्वात्परेणेति वक्तव्यम् । परैरित्येतदयुक्तमिति दूषणं परिहृतम् । परैरिति तृतीयाबहुवचनं तृतीयैकवचनादेश इत्यूरीकरणात् ॥ ९ ॥</p>
<h3 id="छलर-7"><strong>छलारी</strong></h3>
<p>बृहस्पतिराह ॥ त्यजेति ॥ मत्क्षेत्रादित्यव्यम् । मद्भार्यायां त्वयि निहितं गर्भमित्यर्थः । त्यज त्यजेत्याक्रोशाद्विरुक्तिः । गर्भिणीं न हन्यादित्युक्तेः । गर्भे सति न हन्यात् । गर्भे त्यक्ते मां हनिष्यतीति बिभ्यतीं प्रत्याह ॥ नाहमिति ॥ कुत इत्यत आह ॥ स्त्रियमिति ॥ हेतुगर्भमिदम् । हे सान्तानिके । दुष्टसन्तानयुक्ते । हे असति दुष्टे ॥ ९ ॥</p>
<h1 id="ततयज-वरडत-तर-कमर-कनकपरभम-"><strong>तत्याज व्रीडिता तारा कुमारं कनकप्रभम् ।</strong></h1>
<h1 id="तसय-जजञ-दसयहनत-कमर-कनकपरभ--१०-"><strong>तस्यां जज्ञे दस्युहन्ता कुमारः कनकप्रभः ॥ १० ॥</strong></h1>
<h3 id="दरघटभवदपक-1"><strong>दुर्घटभावदीपिका</strong></h3>
<p>व्रीडिता तारा कनकप्रभं कुमारं तत्याज बुद्धिपूर्वकम् । सुषावेति यावत् । यः कनकप्रभः कुमारस्तस्यां जज्ञ इत्यस्य प्राप्तत्वात् । कनकप्रभः कुमारस्तस्यां जज्ञ इत्येतत्पुनरुक्तमिति दूषणं परिहृतम् । यत्तच्छब्दाध्याहारेण कनकप्रभः कुमारस्तस्यां जज्ञ इत्यस्यानुवादं कृत्वा दस्युहन्तृत्वं विधीयत इत्यङ्गीकारात् ॥ १० ॥</p>
<h3 id="सतयधरमय-9"><strong>सत्यधर्मीया</strong></h3>
<p>कनकप्रभं कुमारं षण्मुखं सतीव गर्भं तत्याज । तस्यां तारायां दस्युहन्ता कनकप्रभः स्वर्णवर्णः कुमारो जज्ञे ॥ १० ॥</p>
<h3 id="छलर-8"><strong>छलारी</strong></h3>
<p>तत्याज सुषुवे ॥ १० ॥</p>
<h1 id="सपहमङगरसशचकर-कमर-सम-एव-च-"><strong>स्पृहामाङ्गिरसश्चक्रे कुमारे सोम एव च ।</strong></h1>
<h1 id="ममय-न-तवतयचचसतसमन-ववदमनय-११"><strong>ममायं न तवेत्युच्चैस्तस्मिन् विवदमानयोः ॥११॥</strong></h1>
<h3 id="पदरतनवल-7"><strong>पदरत्नावली</strong></h3>
<p>तस्मिन् कुमारे विवदमानयोः सतोः ॥११॥</p>
<h3 id="सतयधरमय-10"><strong>सत्यधर्मीया</strong></h3>
<p>आङ्गिरसो बृहस्पतिः सोमश्चन्द्रश्च स्पृहाञ्चक्र इति पृथगन्वयः । तयोर्विवदमानयोः । भासनेत्याद्यात्मनेपदम् । तस्मिन्निति पाठे पुत्रविषय इत्यर्थः । सतोः ॥ ११ ॥</p>
<h3 id="छलर-9"><strong>छलारी</strong></h3>
<p>अङ्गिरसो बृहस्पतेः । सोम एवं सोमोऽपि तस्मिन्कुमारे विवदमानयोः सतोः ॥११॥</p>
<h1 id="पपरचछरऋषय-दव-नवच-वरडत-च-स-"><strong>पप्रच्छुर्ऋषयो देवा नैवोचे व्रीडिता च सा ।</strong></h1>
<h1 id="कमर-मतर-परह-कपतऽलकलजजय--१२-"><strong>कुमारो मातरं प्राह कुपितोऽलीकलज्जया ॥ १२ ॥</strong></h1>
<h3 id="पदरतनवल-8"><strong>पदरत्नावली</strong></h3>
<p>तारामिति शेषः । अलीकलज्जया अप्रियनिमित्तलज्जया ॥ १२ ॥</p>
<h3 id="सतयधरमय-11"><strong>सत्यधर्मीया</strong></h3>
<p>ऋषयो देवाश्च पप्रच्छुः । सा व्रीडिता नैवोचे । अलीकलज्जया रहस्यं बहिः पततीत्यप्रियनिमित्तकलज्जया । अलीकमप्रियाकार्येति विश्वः । अकार्यमिति लज्जयेति वा ॥ १२ ॥</p>
<h3 id="छलर-10"><strong>छलारी</strong></h3>
<p>पप्रच्छुः । तारामिति शेषः । अलीकलज्जयाऽनृतनिमित्तलज्जया ॥ १२ ॥</p>
<h1 id="क-न-वचसयसदवतत-पतर-म-वदश-व-"><strong>किं न वोचस्यसद्वृत्ते पितरं मे वदाशु वै ।</strong></h1>
<h1 id="न-तव-त-भसमसत-करयमतमवदयवगहनम--१३-"><strong>न त्वां तु भस्मसात् कुर्यामात्मावद्यविगूहीनीम् ॥ १३ ॥</strong></h1>
<h3 id="पदरतनवल-9"><strong>पदरत्नावली</strong></h3>
<p>न वोचसि न कथयसि । असद्वृत्ते दुराचारे, अमङ्गलस्वरूपे वा । ‘वृत्तं स्वरूपे चरिते वृत्तं छन्दोविधासु च’ इत्यभिधानम् । आत्मावद्यस्य स्वदोषस्य विगूहिनीमाच्छादनकरीम् । आत्मावद्यविगूहिनीमित्यनेन भस्मीकरण्यायोग्यत्वे सूचितेऽपि मातृशब्दवाच्यत्वात् त्वां भस्मसान्न कुर्यामिति सूचितम् ॥ १३ ॥</p>
<h3 id="सतयधरमय-12"><strong>सत्यधर्मीया</strong></h3>
<p>हे असद्वृत्ते दुराचारे । किन्न वोचसि । छान्दसम् । न वदसि पितरमन्यतरमाशु वद । उच समवाय इति शन्विकरणस्थोचधातोर्गणकार्यस्यानित्यत्वानुशासनाद्बहुलमेतन्निदर्शनमिति, शप्रत्यये किम् उचसि समवायं समाहारं मैत्रावरुणिवदृक्षरजोवच्चन्द्रस्य बृहस्पतेश्च करोषि किं न वा नैवम् । सोमसामानाधिकरण्याभावाद्बृहस्पतेः । अतो मे पितरमन्यतरं वदेति वा । यावत्तावदित्यध्याहार्यौ । अवद्यविगूहिनीं स्वपापं गूहयतीति सा तथा तां त्वां यावद्भस्मसान्न कुर्यां तावत्तत्त्वं वद ॥ १३ ॥</p>
<h3 id="छलर-11"><strong>छलारी</strong></h3>
<p>असद्वृत्ते दुराचारे । न वोचसि न कथयसि । न वोचसीति छान्दसम् । आत्मावद्यस्य स्वदोषस्य निगूहिनीमाच्छादनकरीम् । आत्मावद्यनिगूहिनीमित्यनेन भस्मीकरणयोग्यत्वे सूचितेऽपि मातृशब्दवाच्यत्वात्त्वां न भस्मीकरोमीति सूचिता ॥ १३ ॥</p>
<h1 id="बरहम-त-त-वनरभरतसय-कषपतर-मतरनतक-"><strong>ब्रह्मा तं तु विनिर्भर्त्स्य क्षेप्तारं मातुरन्तिके ।</strong></h1>
<h1 id="तमहय-समपरकषद-रह-एव-त-सनतवय--१४-"><strong>तामाहूय समप्राक्षीद् रह एव तु सान्त्वया ॥ १४ ॥</strong></h1>
<h3 id="पदरतनवल-10"><strong>पदरत्नावली</strong></h3>
<p>सान्त्वया वाचा ॥ १४ ॥</p>
<h3 id="सतयधरमय-13"><strong>सत्यधर्मीया</strong></h3>
<p>ब्रह्मा तं तु कुमारं निर्भर्त्स्य रे जाल्म किं जल्पसीति भर्त्सयित्वा । तत्र निमित्तमाह ॥ अन्तिके स्वसमीप इति । मातुर्मातरं क्षेप्तारं तिरस्कुर्वन्तम् । सान्त्वया वाचैव तां तारां रह एकान्ते आहूय समप्राक्षीत्पप्रच्छ ॥ १४ ॥</p>
<h3 id="छलर-12"><strong>छलारी</strong></h3>
<p>मातुः क्षेप्तारं निन्दकं समप्राक्षीत्प्रश्नं चकार । रह एकान्ते सान्त्वया समाधानवाचा ॥ १४ ॥</p>
<h1 id="समसयतयह-शनक-समसत-तवदगरहत-"><strong>सोमस्येत्याह शनकैः सोमस्तं तावदग्रहीत् ।</strong></h1>
<h1 id="तसयतमयनरकत-बध-इतयभध-नप--१५-"><strong>तस्यात्मयोनिरकृत बुध इत्यभिधां नृप ॥ १५ ॥</strong></h1>
<h3 id="पदरतनवल-11"><strong>पदरत्नावली</strong></h3>
<p>तारा जनकं वक्तीत्याह– सोमस्येति ॥ तं कुमारम् । आत्मा परमात्मा योनिर्जनको यस्य स तथा ॥१५॥</p>
<h3 id="सतयधरमय-14"><strong>सत्यधर्मीया</strong></h3>
<p>यावच्छनकैरिति लज्जया सोमस्येत्याह तावत्सोमस्तं सुतमग्रहीदुपादत्त । आत्मा योनिः कारणं यस्य सः । बुध इत्यभिधामकृत ॥ १५ ॥</p>
<h3 id="छलर-13"><strong>छलारी</strong></h3>
<p>तं कुमारम् । आत्मयोनिर्ब्रह्मा ॥ १५ ॥</p>
<h1 id="बदधय-गमभरय-यन-पतरणपडरण-मदम-"><strong>बुद्ध्या गम्भीरया येन पुत्रेणापोडुराण् मुदम् ।</strong></h1>
<h1 id="तत-पररव-जजञ-इलय-य-उदहत--१६-"><strong>ततः पुरूरवा जज्ञे इलायां य उदाहृतः ॥ १६ ॥</strong></h1>
<h3 id="पदरतनवल-12"><strong>पदरत्नावली</strong></h3>
<p>बुध इति नामकरणे निमित्तमाह– बुद्ध्येति ॥ ततो बुधात् । उदाहृतो द्वितीयाध्याये ॥ १६ ।</p>
<h3 id="सतयधरमय-15"><strong>सत्यधर्मीया</strong></h3>
<p>न नामेदं तक्रविकलस्य क्षीरसागरभट्टेति नामवदित्याह । गम्भीरया गहनया बुद्ध्याति । येन पुत्रेणोडुराड् ऋक्षाध्यक्षो मुदमाप । ततस्तस्माद्बुधादिलायाम् । य उदाहृत इत्युदाहरणं तस्या एव सुद्युम्नत्वेन पुमवस्थाव्यवस्थयाऽभवदिति पूर्वोक्तस्मारणार्थमिति ज्ञेयम् । यद्वा पुरूरवा उदाहृतस्तस्येत्युत्तरेणान्वयः ॥ १६ ॥</p>
<h3 id="छलर-14"><strong>छलारी</strong></h3>
<p>बुध इति नामकरणनिमित्तमाह ॥ बुद्ध्येति ॥ येन पुत्रेण । ततो बुधात् । उदाहृतो द्वितीयाध्याये ॥ १६ ॥</p>
<h1 id="तसय-रपगणदरयशलदरवणवकरमन-"><strong>तस्य रूपगुणौदार्यशीलद्रविणविक्रमान् ।</strong></h1>
<h1 id="शरतवरवशनदरभवन-गयमनन-सररषण--१७-"><strong>श्रुत्वोर्वशीन्द्रभवने गीयमानान् सुरर्षिणा ॥ १७ ॥</strong></h1>
<h3 id="सतयधरमय-16"><strong>सत्यधर्मीया</strong></h3>
<p>सुरर्षिणा नारदेन ॥ १७ ॥</p>
<h3 id="छलर-15"><strong>छलारी</strong></h3>
<p>पुरूरवसः सकाशादुर्वश्यां प्रमुखाः षट् पुत्रा जाता इति वक्तुमुपोद्घातमाह ॥ तस्येत्यादिना ॥ १७ ॥</p>
<h1 id="तदनतकमपयय-दव-समरशररदत-"><strong>तदन्तिकमुपेयाय देवी स्मरशरार्दिता ।</strong></h1>
<h1 id="मतरवरणय-शपदपनन-नरलकतम--१८-"><strong>मित्रावरुणयोः शापादापन्ना नरलोकताम् ॥ १८ ॥</strong></h1>
<h3 id="पदरतनवल-13"><strong>पदरत्नावली</strong></h3>
<p>आगमने कारणान्तरमाह– मित्रेति ॥ १८ ॥</p>
<h3 id="सतयधरमय-17"><strong>सत्यधर्मीया</strong></h3>
<p>तदन्तिकं पुरूरवसः समीपमुपेयाय प्रापत् । स्वयमेवागमने कारणमाह । स्मरस्य मन्मथस्य शरैरर्दितोपद्रुतेति । स्मरो नारदोक्तगुणविषयकस्थिरस्मरणं मनः स एव शरस्तेनार्दितेति वा । यथोक्तं छान्दोग्यभाष्ये । अस्थिरस्मरणं चित्तं स्थिरस्मरणं स्मर इति । मानुषी मानुषं प्रत्यागतेति नाद्भुतमित्यत आह ॥ देवीति ॥ देवोपभोग्येति देवीति तथा । तर्हि किमित्यापदियमापत्तस्या इत्यत आह ॥ मित्रावरुणयोरिति ॥ यद्यपि शाप उभाभ्यां न दत्तः किन्त्वेकेन मित्रेण । यथोक्तं रामायणे ।</p>
<p>तां तु मित्रः सुसङ्क्रुद्ध ऊर्वशीमिदमब्रवीत् ।</p>
<p>मयाऽभिमन्त्रिता पूर्वं कस्मात्त्वमवसर्जिता ॥</p>
<p>पतिमन्यं वृतवती किमर्थं दुष्टचारिणि ।</p>
<p>अनेन दुष्कृतेन त्वं मत्क्रोधकलुषीकृता ।</p>
<p>मनुष्यलोकमास्थाय कञ्चित्कालं निवत्स्यसि ।</p>
<p>बुधस्य पुत्रो राजर्षिः काशिराजः पुरूरवाः ।</p>
<p>तमभ्यागच्छ दुर्बद्धे स ते भर्ता भविष्यतीति । तथाऽपि</p>
<p>तमेव कालं मित्रोऽपि वरुणत्वमकारयत् ।</p>
<p>क्षीरोदेन सहोपेतः पूज्यमानः सुरेश्वरैः । इति</p>
<p>तत्रैवोक्तेर्वरुणत्वं मित्रस्येति मित्रावरुणयोरित्युक्तिः ।</p>
<p>मित्रश्च वरुणश्चैव दीक्षितौ प्रेक्ष्य चोर्वशीम् ।</p>
<p>रेतः सिषिचतुस्सद्यस्तत्कुम्भे न्यदधुस्तदा ।</p>
<p>तां शप्तवन्तौ मनुजभोग्या भूम्यां भवेति तौ । इति । माधवः वेदव्याख्यायां पुराणान्तरमुदजहार तत उभयोरिति सम्भवति । किञ्च ब्रह्मशापोऽप्युपलक्षणीयः । यथोक्तं हरिवंशे ।</p>
<p>देवानुत्सृज्य सम्प्राप्ता तन्मे ब्रूहि बहुश्रुत ।</p>
<p>ब्रह्मशापाभिभूता सा मानुषं समुपस्थितेति ।</p>
<p>अतः सम्भवति मित्रावरुणयोः शापेनेतीति मन्तव्यम् । नरलोकतां मनुष्यसङ्गयोग्यशरीरवत्ताम् ॥ १८ ॥</p>
<h3 id="छलर-16"><strong>छलारी</strong></h3>
<p>ननु देवी कुतो मनुष्यान्तिकमागतेति तत्राह ॥ मित्रावरुणयोरिति ॥ १८ ॥</p>
<h1 id="नशमय-परषशरषठ-कनदरपमव-रपणम-"><strong>निशाम्य पुरुषश्रेष्ठं कन्दर्पमिव रूपिणम् ।</strong></h1>
<h1 id="धत-वहय-ललन-उपतसथ-तदनतकम--१९-"><strong>धृतिं विहाय ललना उपतस्थे तदन्तिकम् ॥ १९ ॥</strong></h1>
<h3 id="दरघटभवदपक-2"><strong>दुर्घटभावदीपिका</strong></h3>
<p>निशम्येत्यस्य निशाम्य दृष्ट्वेत्यर्थः । एतेन तस्य रूपगुणौदार्येति श्लोके उर्वशीपुरूरवसो रूपगुणौदार्यादिकं श्रुत्वा तदन्तिकमुपेयायेत्युक्तत्वान्निशम्योपतस्थ इत्येतत्पुनरुक्तामिति दूषणं निरस्तम् । निशम्येति हस्वश् छान्दस इत्यङ्गीकृत्य निशाम्येत्यर्थकत्वमङ्गीकृत्य तदन्तिकमुपतस्थ इत्यनेन तस्यातिसमीपमुपतस्थ इत्युच्यत इत्यभ्युपगमात् ॥ १९ ॥</p>
<p>इति श्रीभागवतटिप्पण्यां द्वादशोऽध्यायः ॥ ९-१२ ॥</p>
<h3 id="सतयधरमय-18"><strong>सत्यधर्मीया</strong></h3>
<p>रूपिणं रूपवन्तं धृतिं स्थगनम् । एतेन पुरूरसः पुरुपारवश्यं नार्या द्योत्यते । तदन्तिके उपतस्थे ॥ १९ ॥</p>
<h3 id="छलर-17"><strong>छलारी</strong></h3>
<p>उपतस्थे तस्थौ ॥ १९ ॥</p>
<h1 id="स-त-वलकय-नपतरहरषणतफलललचन-"><strong>स तां विलोक्य नृपतिर्हर्षेणोत्फुल्ललोचनः ।</strong></h1>
<h1 id="उवच-शलकषणय-वच-दव-हषटतनरह--२०-"><strong>उवाच श्लक्ष्णया वाचा देवीं हृष्टतनूरुहः ॥ २० ॥</strong></h1>
<h3 id="पदरतनवल-14"><strong>पदरत्नावली</strong></h3>
<p>श्लक्ष्णया मधुरया ॥ २० ॥</p>
<h3 id="सतयधरमय-19"><strong>सत्यधर्मीया</strong></h3>
<p>देवीमिति स्वप्राप्त्ययोग्यतां ध्वनयति ॥ २० ॥</p>
<h3 id="छलर-18"><strong>छलारी</strong></h3>
<p>श्लक्ष्णया मधुरया ॥ २० ॥</p>
<h1 id="रजवच"><strong>राजोवाच—</strong></h1>
<h1 id="सवगत-त-वररह-आसयत-करवम-कम-"><strong>स्वागतं ते वरारोहे आस्यतां करवाम किम् ।</strong></h1>
<h1 id="सरमसव-मय-सक-रतरन-शशवत-सम--२१-"><strong>संरमस्व मया साकं रतिर्नौ शाश्वतीः समाः ॥ २१ ॥</strong></h1>
<h3 id="पदरतनवल-15"><strong>पदरत्नावली</strong></h3>
<p>नौ अवयोः शाश्वतीः समा बहून् संवत्सरान् । रतिः सुरतक्रीडाऽस्तु ॥ २१ ॥</p>
<h3 id="सतयधरमय-20"><strong>सत्यधर्मीया</strong></h3>
<p>हे वरारोहे वरावुत्तमावारोहौ ऊरू यस्याः सा तत्सम्बुद्धिः । ते स्वागतं सुस्वागतमास्यतां त्वया । वयं किं करवाम किं कुर्मः । मया साकं संरमस्व । नौ आवयोः शाश्वतीः समा रतिः सुरतक्रीडासक्तिरस्त्वित्युवाचेत्यतीतेनान्वयः । करवाम इति बहुवचनेन मया नाविति वचनेन वाऽङ्गस्मरणं न नरवरस्येति ध्वन्यते । इतरत्प्रयोजनं त्वदीप्सितं चेन्मदादिभिः कर्तुं शक्यमिति वा करवाम किमिति । उत्तरत्र स्वकामनानुसारेण स्वतन्मात्रपर्यवसन्नं कार्यं तदिति मया नावित्युक्तिरिति ज्ञेयम् ॥ २१ ॥</p>
<h3 id="छलर-19"><strong>छलारी</strong></h3>
<p>नावावयोः शाश्वतीर्बह्वीः समाः संवत्सरान् । रतिरस्तु ॥ २१ ॥</p>
<h1 id="ऊरवशयवच-"><strong>ऊर्वश्युवाच —</strong></h1>
<h1 id="कसयसतवय-न-सजजत-मन-दषटशच-सनदर-"><strong>कस्यास्त्वयि न सज्जेत मनो दृष्टिश्च सुन्दर ।</strong></h1>
<h1 id="यदङगनन-रम-यत-स-दषट-हररशरय--२२-"><strong>यदङ्गान्न रमा याति स दृष्टो हरिराश्रयः ॥ २२ ॥</strong></h1>
<h3 id="पदरतनवल-16"><strong>पदरत्नावली</strong></h3>
<p>मनोहरत्वे निमित्तमाह– यदङ्गादिति । रमा यस्य हरेरङ्गान्न याति न च्यवते नित्याश्रितवक्षःस्थत्वात्, स हरिस्तवाश्रयो दृष्ट इत्यन्वयः । लक्ष्मीकान्तस्य सन्निधिपात्रत्वाद् इत्यर्थः ॥ २२ ॥</p>
<h3 id="सतयधरमय-21"><strong>सत्यधर्मीया</strong></h3>
<p>सुन्दर हे पुरूरवो यदङ्गाद्यस्य हरेरङ्गादुरोरूपाद्रमा न याति क्वापि तत्सौन्दर्यलुब्धा नापगच्छति स हरिस्तव दृष्ट आश्रयो यतोऽतः कस्या मनो दृष्टिश्च त्वयि न सज्जेत । अनेन यन्न रमा रमणमतिहायान्यत्र गन्तुमलमलङ्घ्यस्तदनुग्रहपात्रं त्वं मन्मात्रेणेति सूचयतीति वर्णयन्ति । यदङ्गात् । ल्यब्लोपनिमित्ता पञ्चमी । यदङ्गं निशाम्य मनो दृष्टिश्च कस्यास्त्वयि न सज्जेत सज्जेतैव । तत्र तन्त्रं सुन्दरेति । मन एवातो नर नरोत्तम नृपत्नीरित्यृग्भाष्ये तथा व्याकृतत्वात् । आयाति वैवश्येन । निराश्रया न शोभन्ते पण्डिता वनिता लता इत्युक्तेस्तत्राश्रयाभावान्मदाश्रयणमिति किं न स्यादित्यत आह । स हरिरिन्द्र आश्रयो दृष्टः सर्वप्रत्यक्षसिद्धः । तदपेक्षया सद्यः सौन्दर्यं त्वयीति कस्याः । शिष्टं यथावत् । हे नर नरोत्तर त्वयि माया मदाकर्षणशक्तिरतिप्रशस्ता । अतः स भगवान् अहरिरिन्द्रो नेत्यहरिस्तदिन्द्रभिन्न इन्द्रसदृश आश्रयो दृष्टः । नारदेन दर्शित इत्यन्तर्णीतण्यर्थो दृष्टशब्द इति वा । माया शक्तिविशेषे स्यात्प्रकृतौ कपटेऽपि चेति शब्दार्णवः । अतिशब्दः प्रशंसायामित्यव्ययविश्वः । यदङ्गान्तरमासाद्य च्यवते हा रिरंसयेति पाङ्क्तः पाठः । तत्रार्थः । अङ्गान्तरमासाद्य मध्यदेहं वक्ष इति यावत् । प्राप्य रिरंसया रन्तुमिच्छया कस्या मनश्च्यवते न च्यवते । हा निश्चयः । यद्यतोऽङ्गान्तरं गोत्रभिद्गात्रादिकमासाद्यापि रिरंसया मनश्च्यवते प्रच्युत्य ततो नागादिति यावत् । ततः कस्या अन्यस्य मनो न सज्जेत दृष्टिश्च न सज्जेतेति वा ॥ २२ ॥</p>
<h3 id="छलर-20"><strong>छलारी</strong></h3>
<p>अतो मम मनोदृष्टिश्च । यस्य तवाङ्गान्तरं वक्षमासाद्य रिरंसया रन्तुमिच्छया । स्फुटं नेत्यनुवर्तते । न च्यवते नापयाति । तस्मादहं त्वया सह रंस इत्युत्तरेणान्वयः । पाठान्तरम् । यदङ्गान्न रामा याति सदृष्टो हरिराश्रयः । मनोहरत्वे निमित्तमाह ॥ यदङ्गादिति ॥ रमा यस्य हरेरङ्गान्न याति नान्यत्र वर्तते । नित्याश्रितवक्षस्थलत्वात् । स हरिस्तवाश्रयो दृष्ट इत्यन्वयः । लक्ष्मी तत्सन्निधिपात्रत्वादित्यर्थः ॥ २२ ॥</p>
<h1 id="एतवरणक-रजन-नयसत-रकषसव-मनद-"><strong>एतावुरणकौ राजन् न्यस्तौ रक्षस्व मानद ।</strong></h1>
<h1 id="सरसय-भवत-सक-शलघय-सतरण-वर-समत--२३-"><strong>संरंस्ये भवता साकं श्लाघ्यः स्त्रीणां वरः स्मृतः ॥ २३ ॥</strong></h1>
<h3 id="पदरतनवल-17"><strong>पदरत्नावली</strong></h3>
<p>उरणकौ मेषौ न्यस्तौ निक्षेपकल्पनया स्थापितौ । तस्माद् रक्षस्व । संरंस्ये सम्यक् त्वया रतिं करिष्ये । अस्माकमियमेव व्रतक्लप्तिरित्याह– श्लाघ्य इति ॥ यः श्लाघ्यः कमनीयः स एव स्त्रीणां वरः पतिः स्मृतः ॥ २३ ॥</p>
<h3 id="सतयधरमय-22"><strong>सत्यधर्मीया</strong></h3>
<p>उरणकौ मेषौ न्यस्तौ विक्षेपरूपतया स्थापितौ । रक्षस्व । मानद मानप्रद ।</p>
<p>मा नद न मयेदं भवतीति न शब्दं कुर्विति वा । भवता साकं संरंस्ये । स्त्रीणां यः श्लाघ्यः स वरः स्मृतः ॥ २३ ॥</p>
<h3 id="छलर-21"><strong>छलारी</strong></h3>
<p>केनचिद्व्याजेन जिगिमिषोस्तस्य समयबन्धप्रकारमाह ॥ एताविति ॥ द्वाभ्याम् । उरणकौ मेषौ न्यस्तौ निक्षेपकल्पनया स्थापितौ । संरस्ये त्वया सह रतिं करिष्ये । अस्माकमियमेव व्रतक्लृप्तिरित्याह ॥ श्लाघ्य इति । यः श्लाघ्यः कमनीयः स एव स्त्रीणां वरः पतिः स्मृतः । अतो विजातीयत्वं न दोष इति भावः ॥ २३ ॥</p>
<h1 id="घत-म-वर-भकषय-सयननकष-तवऽनयतर-मथनत-"><strong>घृतं मे वीर भक्ष्यं स्यान्नेक्षे त्वाऽन्यत्र मैथुनात् ।</strong></h1>
<h1 id="ववसस-तत-तथत-परतपद-महमन--२४-"><strong>विवाससं तत् तथेति प्रतिपेदे महामनाः ॥ २४ ॥</strong></h1>
<h3 id="पदरतनवल-18"><strong>पदरत्नावली</strong></h3>
<p>समयं बध्नाति- नेक्ष इति ॥ मैथुनादन्यत्र सुरतसमयमन्तरेण त्वं विवाससं नग्नं नेक्षे न पश्यामि अन्यथेतो गमिष्यामीति शेषः । पुरूरवा उत्तरमाह- तत् तथेतीति । तत् तयोक्तं त्रयमपि तथेति प्रतिपेदे अभ्युपगतवान् ॥ २४ ॥</p>
<h3 id="सतयधरमय-23"><strong>सत्यधर्मीया</strong></h3>
<p>एतावत्तु तावता भवताऽऽवश्यं कार्यमिति समयबन्धं विदधाति ॥ घृतमिति ॥ सद्यस्तप्तं भक्ष्यं स्यात् । मैथुनाद् अन्यत्र तदन्यस्मिन्काले विवाससं वस्त्रहीनं नेक्षे । यदीक्षे कदाचित्तर्हि त्वां नेक्षे गच्छेयमिति <strong>तात्पर्यम्</strong></p>
<p>। तत्तयोक्तं त्रयमपि प्रतिपेदेऽनुमेने ॥ २४ ॥</p>
<h3 id="छलर-22"><strong>छलारी</strong></h3>
<p>मैथुनादन्यत्र सुरतसमयमन्तरेण विवासं नग्नं त्वां नेक्षे न पश्यामि । अन्यथेतः । गमिष्यामीति शेषः । पुरूरवा उत्तरमाह ॥ तत्तथेति ॥ प्रतिपेदेऽङ्गीकृतवान् ॥ २४ ॥</p>
<h1 id="रजवच-1"><strong>राजोवाच—</strong></h1>
<h1 id="अह-रपमह-भव-नरलकवमहनम-"><strong>अहो रूपमहो भावं नरलोकविमोहनम् ।</strong></h1>
<h1 id="क-न-सवत-मनज-दव-तव-सवयमगतम--२५-"><strong>को न सेवेत मनुजो देवीं त्वां स्वयमागताम् ॥ २५ ॥</strong></h1>
<h3 id="पदरतनवल-19"><strong>पदरत्नावली</strong></h3>
<p>तस्येङ्गितं हर्षोल्लासं दर्शयति– अहो इति ॥ भावं शृृङ्गारादिकम् । न रीयन्त इति नरा अमरास्तेषां लोकः समूहस् तमपि विमोहयतीति नरलोकविमोहनम् । एवंविधां त्वाम् ॥ २५ ॥</p>
<h3 id="सतयधरमय-24"><strong>सत्यधर्मीया</strong></h3>
<p>भावं शृृङ्गारादिकं वीक्ष्य स्वयमागतामप्रार्थनयाताम् । सु अत्यन्तमयमाऽऽयुगैकाकिनीति यावत् । सा च साऽऽगता च तामिति वा ॥ २५ ॥</p>
<h3 id="छलर-23"><strong>छलारी</strong></h3>
<p>तस्येङ्गितं हर्षोल्लासं दर्शयति ॥ अहो इति ॥ अहो आश्चर्यकरं तव रूपम् । अहो आश्चर्यकरं तव भावं शृृङ्गारादिभावं च । दृष्ट्वेति शेषः । को न सेवेतेत्यन्वयः ॥ २५ ॥</p>
<h1 id="शक-उवच"><strong>शुक उवाच—</strong></h1>
<h1 id="तय-स-परषशरषठ-रमयनतय-यथरहत-"><strong>तया स पुरुषश्रेष्ठो रमयन्त्या यथार्हतः ।</strong></h1>
<h1 id="रम-सरवहरष-कम-चतररथदष--२६-"><strong>रेमे सुरविहारेषु कामं चैत्ररथादिषु ॥ २६ ॥</strong></h1>
<h3 id="पदरतनवल-20"><strong>पदरत्नावली</strong></h3>
<p>सुराणां विहारो येषु ते तथा तेषु चैत्ररथादिषु चित्ररथवनमादिर्येषां तेषु नन्दनादिषु ॥ अस्योद्यानं चैत्ररथम्, इत्यमरः ॥ २६ ॥</p>
<h3 id="सतयधरमय-25"><strong>सत्यधर्मीया</strong></h3>
<p>यथार्हतः कालाद्यानुकूल्येन । सुरविहारेषु सुराणां विहारो लीलाभ्रमणं सञ्चारो वा यत्र येषु । विहारो भ्रमणे स्कन्दे लीलायामिति विश्वः । कामं स्वेच्छानुसारं चैत्ररथं धनदवनमादिर्येषां तेषु नन्दनादिषु चित्ररथेन निर्वृत्तम् । तेन निर्वृत्तमित्यण् । अस्योद्यानं चैत्ररथमित्यमरः । सुरविहारेषु नन्दनादिष्विति शेषः । चैत्ररथादिषु चैत्रा एव चैत्रा अश्वतरीययुता रथाः क्षत्रियमुख्यचिन्हभूताः क्षत्रियत्वावगतेश्चोत्तरत्र चैत्ररथेन लिङ्गादिति सूत्ररथस्त्वश्वतरीयुक्तश्चित्र इत्यभिधीयत इति मानाभ्यां तथाऽवगतेः । तै रथाश्वगमनं तदेवादिर्येषां गजादिगमनादीनां तेषु रेमे । नन्दनाद्यनिबध्यानुबन्धेनायमप्यर्थ विशेषो बोध्यः ॥ २६ ॥</p>
<h3 id="छलर-24"><strong>छलारी</strong></h3>
<p>यथार्हतो राजयोग्यभोगसाधनद्रव्येण सुराणां विहारो येषु तथा तेषु चैत्ररथादिषूद्यानादिवनेषु ॥२६॥</p>
<h1 id="रममणसतय-दवय-पदमकञजलकगनधय-"><strong>रममाणस्तया देव्या पद्मकिञ्जल्कगन्धया ।</strong></h1>
<h1 id="तनमखमदमषत-ममदऽबदगणन-बहन--२७-"><strong>तन्मुखामोदमुषितो मुमुदेऽब्दगणान् बहून् ॥ २७ ॥</strong></h1>
<h3 id="सतयधरमय-26"><strong>सत्यधर्मीया</strong></h3>
<p>किञ्चल्कस्य गन्धः पद्मानां किञ्जल्कगन्धो यस्याः सेति विग्रहः । पद्मपदार्थस्य किञ्जल्कपदार्थे योग्यतयाऽन्वयः । त्रिलोकनाथवत् । अन्यथोपमानाच्चेतीत्वप्राप्तौ किञ्जल्कगन्ध्येति स्यात् । एवं चेत्केवलगन्धपदसमसनाभावात्तदप्राप्तिः । अस्पृष्टदोषगन्धायेत्यादिवदिति ज्ञेयम् । किञ्जल्कः केसरोऽस्त्रियामित्यमरः । तन्मुखामोदेन मुषितो वञ्चितः ॥ २७ ॥</p>
<h3 id="छलर-25"><strong>छलारी</strong></h3>
<p>पद्मकिंजल्कगन्ध इव गन्धो यस्यास्तन्मुखामोदमुषितः प्रलोभितः सन् ॥ २७ ॥</p>
<h1 id="अपशयननरवशमनदर-गनधरवन-समचदयत-"><strong>अपश्यन्नुर्वशीमिन्द्रो गन्धर्वान् समचोदयत् ।</strong></h1>
<h1 id="उरवशरहत-महयमसथन-नतशभत--२८-"><strong>उर्वशीरहितं मह्यमास्थानं नातिशोभते ॥ २८ ॥</strong></h1>
<h3 id="पदरतनवल-21"><strong>पदरत्नावली</strong></h3>
<p>मह्यं क्लुप्त ममास्थानं सभा । एवं मत्वा गन्धर्वान् । समचोदयत् ॥ २८ ॥</p>
<h3 id="सतयधरमय-27"><strong>सत्यधर्मीया</strong></h3>
<p>मह्यं ममास्थानं सभा नातिशोभते नातिभासते ॥ २८ ॥</p>
<h3 id="छलर-26"><strong>छलारी</strong></h3>
<p>मह्यं ममास्थानं सभा नैव शोभते । अतस्तां विचार्यानयेति समचोदयत् ॥ २८ ॥</p>
<h1 id="त-उपतय-महरतर-तमस-परतयपसथत-"><strong>त उपेत्य महारात्रौ तमसि प्रत्युपस्थिते ।</strong></h1>
<h1 id="उरवशय-उरण-जहररनयसत-रजन-जयय--२९-"><strong>उर्वश्या उरणौ जह्रुर्न्यस्तौ राजनि जायया ॥ २९ ॥</strong></h1>
<h3 id="पदरतनवल-22"><strong>पदरत्नावली</strong></h3>
<p>जायया उर्वश्या ॥ २९ ॥</p>
<h3 id="सतयधरमय-28"><strong>सत्यधर्मीया</strong></h3>
<p>ते गन्धर्वा महारात्रौ मध्यरात्रे । महानिशा द्वे घटिके रात्रौ मध्यमयामयोरिति स्मृतिः । तमस्यन्धकारे जायया तद्धर्मिण्या राजनि न्यस्तावूर्वश्या उरणकौ जह्नुरपाहरन् ॥ २९ ॥</p>
<h3 id="छलर-27"><strong>छलारी</strong></h3>
<p>महारात्रौ मध्यरात्रौ । राजनि राज्ञि । जाययोर्वश्या ॥ २९ ॥</p>
<h1 id="नशमयकरनदत-दव-पतरयरनयमनय-"><strong>निशम्याक्रन्दितं देवी पुत्रयोर्नीयमानयोः ।</strong></h1>
<h1 id="हतऽसमयह-कनथन-नपस-वरमनन--३०-"><strong>हताऽस्म्यहं कुनाथेन नपुंसा वीरमानिना ॥ ३० ॥</strong></h1>
<h3 id="पदरतनवल-23"><strong>पदरत्नावली</strong></h3>
<p>नपुंसा नपुंसकेन निर्वीर्येणेत्यर्थः ॥ ३० ॥</p>
<h3 id="सतयधरमय-29"><strong>सत्यधर्मीया</strong></h3>
<p>पुत्रयोस्तत्त्वेन त्रातयोराक्रन्दितं निशम्य श्रुत्वा । अनेन कृतसङ्केतनिकेतावेतौ नीतवन्त इति ध्वन्यते । नपुंसा निर्वीर्येण कुनाथेन कुत्सितेन पत्या वीरमानिनाऽहं हताऽस्मि ॥ ३० ॥</p>
<h3 id="छलर-28"><strong>छलारी</strong></h3>
<p>पुत्रयोः पुत्रवत्पालितयोर्जिगमिषयोः । तस्याः परुषोक्तिमाह ॥ हताऽस्मीति ॥ नपुंसा नपुंसकेन ॥ ३० ॥</p>
<h1 id="यदवसरमभदह-नषट-हतपतय-च-दसयभ-"><strong>यद्विस्रम्भादहं नष्टा हृतापत्या च दस्युभिः ।</strong></h1>
<h1 id="य-शत-नश-सनतरसत-यथ-नर-दव-पमन--३१-"><strong>यः शेते निशि सन्त्रस्तो यथा नारी दिवा पुमान् ॥ ३१ ॥</strong></h1>
<h3 id="पदरतनवल-24"><strong>पदरत्नावली</strong></h3>
<p>हृतापत्या हृतपुत्रा । यथा नारी निशि सन्त्रस्ता सती शेते तथा त्वमपि रात्रौ सन्त्रस्तः सन् शेषे । अथ त्वं दिवैव पुरुषः रात्रौ षण्ढतुल्य इत्यर्थः ॥ ३१ ॥</p>
<h3 id="सतयधरमय-30"><strong>सत्यधर्मीया</strong></h3>
<p>यद्विस्रम्भाद्यस्मिन्विस्रम्भो विश्वासस्तस्मात् । विस्रम्भः केलिकलहे विश्वासे प्रणये वध इति विश्वः । नष्टेन्द्रादर्शनं गता । इदानीं हृतापत्येति नष्टा तत्प्रायेत्यप्यन्वयः । अनेन पत्या तत्त्वेन वृतेन यद्विस्रम्भान्नारदवचोविश्वासादिहाहृता च दस्युभिश्चोरैर्हृतेऽपत्ये यस्याः सा चाभवमिति नष्टेति वा । यथा नारी निशि सन्त्रस्ता भीता सती शेते तथा त्वं दिवा च पुमान्निभीतचरण एव तात्पर्यं स्वानुभूततत्कत्वात्तस्याः ॥ ३१ ॥</p>
<h3 id="छलर-29"><strong>छलारी</strong></h3>
<p>विस्रम्भाद्यस्मिन्विश्वासाद्यथा नारी निशि सन्त्रस्ता सती शेते । तथा त्वमपि रात्रौ सन्त्रस्तः सन् शेषे । अथ त्वं दिवैव पुमान् रात्रौ षण्ढतुल्य इत्यर्थः ॥ ३१ ॥</p>
<h1 id="इत-वकसयकरवदध-परतदरव-कञजर-"><strong>इति वाक्सायकैर्विद्धः प्रतोदैरिव कुञ्जरः ।</strong></h1>
<h1 id="नश-नसतरशमदय-ववसतरऽभयदरवद-रष--३२-"><strong>निशि निस्त्रिंशमादाय विवस्त्रोऽभ्यद्रवद् रुषा ॥ ३२ ॥</strong></h1>
<h3 id="पदरतनवल-25"><strong>पदरत्नावली</strong></h3>
<p>इत्येवं वाक्सायकैर् वचनबाणैः । विद्धस्ताडितः । प्रतोदैरङ्कुशैः । कुञ्जेषु रन्तुं शीलमस्येति कुञ्जरः । निस्त्रिंशं खड्गम् ॥ ३२ ॥</p>
<h1 id="त-वसजयरण-ततर-परदयतनत-सववदयत-"><strong>ते विसृज्योरणौ तत्र प्राद्योतन्त स्वविद्युता ।</strong></h1>
<h1 id="आदय-मषवयनत-नगनमकषत-स-पतम--३३-"><strong>आदाय मेषावायान्तं नग्नमैक्षत सा पतिम् ॥ ३३ ॥</strong></h1>
<h3 id="पदरतनवल-26"><strong>पदरत्नावली</strong></h3>
<p>तत्र तस्मिन् समये ते गन्धर्वा उरणौ तत्र विसृज्य स्वविद्युता स्वशरीरप्रकाशेन प्राद्योतन्त तत्प्रान्तं स्वान् नग्नं चैनं प्रकाशितवन्तः ॥ ३३ ॥</p>
<h3 id="सतयधरमय-31"><strong>सत्यधर्मीया</strong></h3>
<p>प्रतोदैरङ्कुशैः कुञ्जरो नखमुखकुञ्जेषु रो वक्तव्य इति मत्वर्थे रः । कुञ्जौ दंष्ट्रे अस्य स्त इति, कुञ्जेषु रमत इति रमेर्डो वा । गजो यथा तथा वाक्सायकैर्विद्धो विवस्त्रो दिगम्बरं च प्रकाशितवन्तः कृतकृत्यत्वात् । मेषौ च नैकदा गन्धर्वैरन्धकारे नीतौ किन्तु पूर्वमेकोऽनन्तरमेक इति ज्ञेयम् । यथोक्तं हरिवंशे ।</p>
<p>निशायामथ चागत्य मेषमेकं जहार सः ।</p>
<p>गन्धर्वागमनं ज्ञात्वा शापं तं च यशस्विनी ।</p>
<p>राजानमब्रवीत्तत्र पुत्रो मेऽह्रियतेति सा ।</p>
<p>एवमुक्तो विनिश्चित्य नग्नो नैवोदतिष्ठत ।</p>
<p>नग्नं मां द्रक्ष्यते देवी समयो वितथो भवेत् ।</p>
<p>ततो भूयस्तु गन्धर्वा द्वितीयं मेषमाददुरिति ।</p>
<p>तस्याः पुरूरवःसमीपे वासदिनान्यपि हरिवंशोक्तानि ज्ञेयानि ॥ तथा हि ।</p>
<p>तया सहावसद्राजा दर्शवर्षाणि पञ्च च ।</p>
<p>पञ्चषट्सप्तचाष्टौ च दश चाष्टौ च भारत । इमां गणानां स्वयमेव क्रोडीकृत्य विवृणोति । वर्षाण्येकोनषष्ठिं तु तद्भक्त्या शापमोहितेति । १०५=१५५=२०६=२६७=३३८=४११०=५१ ॥ ५१८=५९ ॥ इत्येकोनषष्ठिसंवत्सरा ज्ञेयाः । न च माधवोदाहृतपुराणे-</p>
<p>इति सा समयं कृत्वा रमयामास तं नृपम् ।</p>
<p>चतुरब्दे गते रात्रौ देवैरुरणकद्वयं हृतम् ।</p>
<p>इत्युक्तिः कथमिति शङ्क्यम् । इन्द्रसभायां तदनिभालनदिनमारभ्य गन्धर्वैर्नालीकलोचनानयनालोचनकालश्चतुरब्द आत्मातश्चतुरब्दे गते मेषमोषणसमयस्तैरुपलब्ध इति तन्मात्रपरं तदित्युपपत्तेः । अथवा मानान्तरविवक्षया मानान्तरे चतुरब्द्युक्तिः । मानवमानवरणेन हरिवंश इति संशयोत्तारसम्भवादिति प्रसङ्गसङ्गदनम् ॥ ३३ ॥</p>
<h3 id="छलर-30"><strong>छलारी</strong></h3>
<p>प्रतोदैरङ्कुशैः । निस्त्रिंशं खड्गम् । स्वविद्युता स्वप्रकाशेन । प्रद्योतन्त दीप्तिमकुर्वत ॥ ३३ ॥</p>
<h1 id="ऐलऽप-शयन-जयमपशयन-वमन-अभत-"><strong>ऐलोऽपि शयने जायामपश्यन् विमना अभूत् ।</strong></h1>
<h1 id="तचचत-वकलव-शचन-बभरमनमततवनमहम--३४-"><strong>तच्चितो विक्लवः शोचन् बभ्रामोन्मत्तवन्महीम् ॥ ३४ ॥</strong></h1>
<h3 id="पदरतनवल-27"><strong>पदरत्नावली</strong></h3>
<p>ऐल इलापुत्रः पुरूरवा बभ्राम पर्यटनं कृतवान् । भ्रम अनवस्थाने, इति धातुः ॥ ३४ ॥</p>
<h3 id="सतयधरमय-32"><strong>सत्यधर्मीया</strong></h3>
<p>तच्चित्तो महीं बभ्राम चचार । गन्धर्वैर्विद्युदप्यथ ।</p>
<p>उत्पादिताऽतिमहती यया तद्भवनं महत् ।</p>
<p>प्रकाशितं वै सहसा गन्धर्वैर्नग्नमैक्षत ।</p>
<p>नग्नं दृष्ट्वा तिरोभूता साऽप्सरा कामचारिणी ।</p>
<p>तिरोभूता तु तां दृष्ट्वा गन्धर्वा ह्यगमन् दिवम् ।</p>
<p>अपश्यन्नूर्वशीं तत्र विललाप सुदुःखितः ।</p>
<p>चचार पृथिवीं सर्वां मार्गमाणस्ततः । इति हरिवंशे ॥ ३४ ॥</p>
<h3 id="छलर-31"><strong>छलारी</strong></h3>
<p>ऐल इलापुत्रः पुरूरवा बभ्राम । भ्रम अनवस्थान इति धातुः । पर्यटनं कृतवान् । विह्वल उद्विग्नः ॥ ३४ ॥</p>
<h1 id="स-त-वकषय-करकषतर-सरसवतय-च-ततसख-"><strong>स तां वीक्ष्य कुरुक्षेत्रे सरस्वत्यां च तत्सखीः ।</strong></h1>
<h1 id="पशयन-परहषटवदन-परह-सकत-पररव--३५-"><strong>पश्यन् प्रहृष्टवदनः प्राह सूक्तं पुरूरवाः ॥ ३५ ॥</strong></h1>
<h3 id="पदरतनवल-28"><strong>पदरत्नावली</strong></h3>
<p>पुरूरवाः सरस्वत्यां नद्यां तामुर्वशीं पञ्च तत्सखीश्च वीक्ष्य सूक्तं प्राह इत्यन्वयः ॥ ३५ ॥</p>
<h3 id="सतयधरमय-33"><strong>सत्यधर्मीया</strong></h3>
<p>तां च कुरुक्षेत्रे सरस्वत्याम् । तदित्यव्ययम् । लिङ्गविशिष्टपरिभाषा नित्या वा । तन्नामश्रुतिविवृत्यवसरे वक्ष्यामः । वीक्ष्य ताश्च पश्यन्नित्यन्वयः । अतो नातिरेकः । पश्यन्नित्यस्य पश्य इति केचित् । सम्भवति वीक्षेत्यनेनैकान्वये पश्यन्नित्यधिकमेव । चशब्दश्च सुश्लिष्ट इति चेत् । अगाधमेधोऽसि । पुरुविवरं रासि विवरणस्य । सत्यम् । पश्यतीति पश्यो जीवस्तद्वान् अर्शआद्यचि पश्यस्तद्वदाचरन्विक्लवस्तच्चित्त उन्मत्तवदिति । अनङ्गबाधया निरङ्गस्मरण एतर्हि तु तदवलोकेन जीववानिव जात इत्यतः प्रहृष्टवदन इति संलग्नमित्यवेहि ।</p>
<p>तत्रापि प्लक्षतीर्थे पुष्करिण्यां हिमवत्यां समाप्लुताम् । क्रीडन्तीमप्सरोभिश्च पञ्चभिः सह शोभनाम् । तां क्रीडन्तीं ततो दृष्ट्वेति हरिवंशोक्तेर्विशेषो ज्ञेयः । हिमवतीति नामवती पुष्करिणीति न सरस्वत्यामित्युक्तिबाधेति बोध्यम् । पुरूरवाः सखीः प्रति तया प्रदर्शितश्च । इदं सूक्तं प्राह । यथोक्तं तत्रैव-</p>
<p>ऊर्वशीताः सखीः प्राह स एष पुरुषोत्तमः ।</p>
<p>तस्मिन्नहमवात्सं वै दर्शयामास तं नृपम् ।</p>
<p>समाविग्नास्ततः सर्वे पुनरेव नराधिपः ।</p>
<p>जाये हे तिष्ठ मनसि घोरे वचसि तिष्ठ हे ।</p>
<p>एवामादीनि सूक्तानि परस्परमभाषतामिति ॥ ३५ ॥</p>
<p>पुरूरसव ऊर्वश्या भाषणप्रतिभाषणम् ।</p>
<p>सूक्तेषूक्तानि सूक्तानि कुर्मोऽर्थान्मन्दसन्दृशे ॥ १ ॥</p>
<p>ततश्चेदमष्टमाष्टकपञ्चमाध्यायप्रारम्भः । प्राक्तनो वर्गश्चोरवर्ग इति सम्प्रदायोऽध्यापकानाम् । ऐलोर्वशीतिहासोऽत्र वैशद्याय प्रवर्ण्यत इत्यादीत्युर्वश्यैलसंवादमिममेषोऽप्यसूचयदित्यन्तानुक्रमणिका । तथा च वाजसनेयकम् । ऊर्वशी हाप्सरा पुरूरवसमैलं चकमतं ह विन्दमानोवाच त्रिः स्ममाहो वैतसेन दण्डो हतादकामांस्मेत्यारभ्य तथेति तस्मै हविरासुस्तंहा यं ज्ञात्वाभिपरोवाद ह ये जाये मनसेत्यादीत्यन्तं विवरणरूपम् । अत्र सूक्ते प्रथमा ऋक् । हये जाय इति पुरूरवो वचनम् । हय इति हेत्यर्थे निपातः । अरतिवितरणात्सम्प्रति क्रूरे । मनसा मनःपूर्वकमस्मद्धितदात्री सती तिष्ठ । स्थितौ मम तवास्था कुत इत्यतो वक्ति ॥ वचांसीति ॥ वचांसि कथं मिश्रा । शसोडादेशः । मिश्राणि भाषणप्रतिभाषणरूपाणि मिलित्वा नु क्षिप्रम् । अद्य वा । कृणवावहै करवावहै । क्रि विहिंसाकरणयोश्च । धिन्विकृण्वोरचेत्युप्रत्ययः । समयेनेयता मया कृतानि किं मत्तः परं कार्यमित्यत आह ॥ नाविति ॥ नौ आवयोर्मन्त्रा एकान्तवार्ता एते वक्तुमुत्कण्ठा विषया अनुदितासो ऽनुदिता अनाख्याताः । च नेति निपातसमुदायश्चार्थे । परस्मिन्नहन् । उत्तरपुरुदिनेषु तथा परतरेऽहनि चरमेऽहनि च नापिति वा । अत एते मयः सुखनामैतत् । तिस्त्रो देवीर्मयो भुव इत्यृग्भाष्यटीकाटिप्पणीषु, तथा मयः कृणोषीति भाष्ये च सुखमातनोति भुवः सुखाश्रयीभूताः । मीङ्हिंसायामित्यस्मादसुन्प्रत्यये गुणायादेशयोश्च निष्पन्नस्य मयःशब्दस्य मीनाति हिनस्ति दुःखमिति व्युत्पत्त्या मयः सुखं कमिति शिवभातेत्यादिविंशतिसुखनामसु पाठात् । यद्वै सुखं तन्मय इति श्रुत्यन्तरादित्युक्तेर्नाकरन् । अत एतानि कृणवावहा इति ॥ १ ॥</p>
<p>अथ द्वितीया । किमेता वाचेत्यूर्वशी शंसति । एता एतया । टाडादेशः । वाचा फलानुपलम्भिकया किं कृणवावा किं करवाव । अहं तु प्राक्रामिषं त्वामतिक्रम्यागतास्मि । अतिक्रमे निदर्शनं दर्शयति । उषसामग्रिये वेति । बहूनामुषसां मध्येऽग्रे भवा । अग्राद्धस्तस्येयादेशः । पूर्वोषा गतातिथिर्यथा पुनर्नायाति तथाऽहमपीतो गता नागच्छामि । तस्माद्धे पुरूरवस्त्वं पुनरस्मात्सकाशादस्तं ग्रहं परेहि परागच्छ । त्वां प्रत्यागतं कथं न सत्करोषीत्यतोऽहमेवं दुरापेत्याह । अहं वात इव दुरापनेति । वातो यथा न धार्यस्तथाऽहं दुरापना दुष्प्रापाऽस्मि । अतः परेहि ॥ २ ॥</p>
<p>अथ तृतीया । इषुर्न श्रिय इति । तान्तस्तामस्तं पाहीति निरस्तो वक्ति । इषुधेर्निषङ्गान्निः सृत इषुरसना युजन्तः । असनायै अरिनिरसनाय न भवति । श्रिये विजयजनितसम्पदे न । रहोऽपि त्वद्विरहकातर्यादियं दशा शशिमुखि ममेति भावः । रंहिर्मानसिकवेगवानप्यहं गोषा वैरिसम्बन्धिनीनां गवां सम्भक्ता । जित्वा ता आनीतास्त्वमेतां त्वमेतां गृहाणेति विभाजको न भवामि । तथा शतसास्तच्छतं तत्सहस्रमित्यादेः शतस्याहिततोपहृतधनस्य विभाजकोऽपि नाभवम् । किञ्चावीरे स्वामिरहित इव नष्टे इतरैर्दृष्टेऽपि जने कर्मणि मन्निर्वाह्ये सति हे सति न विद विद्युतन् न विद्योतते न शक्तिर्व्यक्ती भवति । उतापि धुनयः परान्कम्पयितारो मद्भटा उरा । सप्तम्या डादेशः । उरौ महति रणे मायुं मीयते प्रक्षिप्यत इति मायुःशब्दः कृवापाजीत्युण् । सिंहनादात्मकमिति यावत् । न चितयन्त न व्यजानन् । राजचिन्तया तेऽपि ज्ञानहीना जाता इति भावः । चिति संविज्ज्ञानेऽस्माण्णिचि संज्ञापूर्वकविधेरनित्यतया लघूपधगुणाभावश्छान्दसो लुङ् । अविरे स्वेतरवीररहिते क्रतौ । स क्रतुर्ज्ञानरूपत्वादित्युक्तेर्हराविषुः शरवत्तन्मयो भवेदित्यादेर्मम मनोरूपी बाणो रंहिर्वेगवान्न । हराविति सामान्योक्तं किञ्चिद्विविच्य वक्ति । इषुधेर्जङ्घाद्वन्द्वस्य । खजतूणीनिभवरजङ्घेत्युक्तेः । तद्विषय इति यावत् । उपमानवाचिपदेनोपमेयग्रहणं च विज्ये बिभर्षि धनुषी इत्यादिविलोकयितारो लोका आलङ्कारिकाः पश्यतः पश्य नीलोत्पलद्वन्द्वान्निः सरन्ति शिताः शरा इत्यादिकं च कथमिति न कथेयुः । असनेति ङसोडादेशः । नेत्युपमानेऽसनाऽसनस्य । असनबन्धूकेत्यमरः । असनसमसमवस्त्रान्तस्येत्यर्थः । यथोक्तं द्वादशस्तोत्रे । ‘असनोत्फुल्लसुपुष्पकसमवर्णावरणान्ते’ इति । स क्रतुः कीदृश इत्यतो वाऽहं कीदृश इत्यतो वाऽऽह । यो गोषा वेदसम्भक्ता गावो वाचस्तदात्मकत्वाद्वेदग्रहः । वेदविभक्ता शतसा अपरिमितलोकानां तत्तद्योग्यतामनुसृत्य सम्पत् सम्भक्ताऽहमपि गोषाः प्राग्भगवद्गतचित्तत्वाद्भगवद्गतेन्द्रियसर्वस्व इति स तथा । अशान्तगोभिर्विशतां तमिस्रमित्यादेः । उरा । उरस्सु स्थाने डा । यच्छ्रिये लक्ष्मै रातं तदपि न विद विद्युतन् न प्रकाशते । ‘स्मरणीयमुरो विष्णोरिन्दिरावासमीशतुः’ इति तदवश्यं स्मरणीयतयोक्तेः । धुनयः कम्पितारोऽन्तश्शत्रवो मायुं मम मरणं न चितयन्त नास्मरन् । जीवन्मृतो न मृत इत्येव वस्तुतस्त्वेवमवस्थित्यपेक्षया सैवावस्था वरेति <strong>तात्पर्यम्</strong></p>
<p>। तात्पर्यमेवं सर्वत्राप्यध्यात्मविषय आनेतुं शक्यं तथाऽपि विस्तरदरत आदरे सत्यप्युपरम्यत इति ज्ञेयम् । मीञ् हिंसायामिति स्मरणात् । तस्मादुणादयो बहुलमित्युणि वृद्धावायादेशे रूपं ज्ञेयम् ॥ ३ ॥</p>
<p>अथ चतुर्थी । इदमुत्तरं चेति द्वे ऊर्वशीवचने । तत्र प्रथमेन प्रथमतः कृतमुषसं प्रति पारोक्ष्येण सुदती वदति ॥ सा व स्विति । हे उषः सेयमूर्वशी वसु वसनमशनं वा वयोऽभ्यञ्जनेन मासृण्यादिसम्पादनम् । वसु वृद्धौषधाख्यान्नधनेषु यौक्त्रेंशुक इति विश्वः । वसु वस्त्रं वयोऽन्नं वा । श्वशुराय पुरूरवपित्रे दधती प्रयच्छती गृहे यदि स्थिता पतिं पुरूरवसं वष्टि कामयते तदा गृहाच्छ्वशुराशनमन्दिरादन्ति समीपे यदस्तं यत्र स्वपतिः स्वपिति तद्गृहं ननक्षे व्याप्नोति । अनेन स्मरशरवशता द्योत्यते । यस्मिन्ग्रहे चाकन्काङ्क्षत्यूर्वशी । आवः कुत्स इति ऋग्भाष्ये चाकन्नुक्तः कर्म यतः स्वतन्त्रेत्युक्तेः स्वतन्त्र इत्यर्थः । अत एव पुल्लिङ्गं चोपपन्नमिति ज्ञेयम् । करोतेः शत्रन्तस्येदमिति टीकाटिप्पणे । कृञो लटः शत्रादेशे बहुलं छन्दसीति शयः श्लौ श्लाविति द्वित्वम् अभ्यासकार्ये दीर्घोकित इत्यत्र योगविभागादभ्यासाकार्ये दीर्घे छान्दसे ऋकारलोपे निष्पन्नाच्चाकशब्दात्सौ नञा निर्दिष्टमनित्यमिति नाभ्यस्ताच्छतुरिति निषेधस्य प्रवृत्तौ उगिदचामिति नुमि हल्ङयाभ्य इति सुलोपे संयोगान्तलोपे च चाकन्निति । प्रथमपक्षे चकतृप्तावस्माण्यन्ताच्छत्रृप्रत्यये छन्दस्युभयथेत्यार्धधातुकत्वाण्णिलोपः शबभावश्च । यद्वा कमुकान्तावस्माल्लगन्ताल्लङि सिप्यभ्यासस्य नुमभावश्छान्दसो दीर्घोकित इति दीर्घत्वम् । सिलोपे च मोनो धातोरिति मकारस्य नकारे चाकन्निति ज्ञेयम् । दिवानक्तमहनि रात्रौ च वैतसेन शेपो वैतस इति पुंस्प्रजनस्येति निरुक्तम् । पुंस्प्रजनेन श्नथिता ताडिता च भवति ॥ ४ ॥</p>
<p>पञ्चमीमाह । त्रिःस्ममाह इति । हे पुरूरवस्त्वं मा मामह्वोऽहनि वैतसेन पुंप्रजनेन त्रिस्त्रिवारम् । द्वित्रिचतुर्भ्यः स्तुच् । श्नथयः स्म अश्नथयः । कृत्वोर्थप्रयोग इति कालवाचिनोहःशब्दादधिकरणे षष्ठी । उत अपि च स्मेति पूरणे । अव्यत्यै सपत्नीभिः सह पर्यायेण पतिमागच्छति या साऽव्यती तस्यै मे मह्यं पृणासि पूरयसि । एवं बुद्ध्या हे पुरूरवस्ते केतं निकेतमन्वायमन्वगमम् । यदा तदा हे वीर त्वं मे तन्वः शरीरस्य राजा रञ्जक आसीः । इतः परमुपरमस्वेति भावः । व्यतयो देवा न सन्ति यस्यां स्थल्यां साऽव्यतिस्तस्यै मानुषसभायाम् । ङेङर्थादेशः । विद्यमानं केतं व्यतीं रवीविपदिति श्रुतिकृत्यवसरे विशेषेणाधिकत्वात्तु व्यतयो देवताः स्मृता इति कर्मनिर्णयभाष्योक्तेः । अथवाऽव्यत्यै शापहेतुपापापनोदार्थं व्यतीति पापमुद्दिष्टं तस्य पातो यतो भवेत् । व्यतीपातमिति व्यतीपातपदनिर्वचनपरपुराणवचने व्यतीति पापाभिधानमित्यभिधानात् । विशेषेणातिरत्ययो यस्याः सा न भवतीत्यव्यती तस्यै वा । जातिशब्दव्याकृत्यवसरे उपसर्गाश्चासन्निधाने ससाधनां क्रियामाहुः प्राचार्यः प्रान्ते वासीति ततोऽतिरत्ययवाचक इति तत्त्वनिर्णयटीकोक्तेः ॥ ५ ॥</p>
<p>अथ षष्ठी । पुरूरवो वचनम् ॥ या सुजूर्णिरिति । सुजूर्णिर्वेगवतीति यै तन्नाम्नी या श्रेणिर्या च सुम्न आधोहिनो वसवित्येतत्कर्मनिर्णयभाष्ये सुम्नं सुखमिति व्याख्यानात्सुम्ने सुखार्थमागता आपिर् या च हृदे हृदये भावे चक्षुस्तद्दर्शनी भावज्ञा नाम्ना चक्षुर् या च ग्रन्थिनी सन्दर्भं सन्दधती तदभिधा एवं पञ्चभिः सखीभिरेताभिः सह चरण्युश्चरणशीलोर्वशी ससार । ताश्च सख्योऽञ्जयः सालङ्कारा अरुणयोऽरुणवर्णा न सस्रुः प्रागिव न प्रापुः । व्यतिरेकं निदर्शनमाह ॥ धेनव इति । धेनवो नवप्रसवा गावो न इव । श्रिये श्रवणाय वत्सार्थं नुवन्ति शब्दं कुर्वन्ति । तथ नानवन्त नाशब्दयन् । यत्तु माधवोऽभ्यधात् । नकारः समुच्चये ताभिस्तिसृभिः सहाजगाम । द्वितीयव्याख्याने सुजवेति विशेष्यसमर्पकम् । प्रथमव्याख्यायां च ग्रन्थिनो सन्दर्भवती सोर्वशीति विशेष्यसमर्पकमिति । तच्चोभयथाऽपि तुच्छम् । भारतभारतीं नानुससार स इत्युपेक्ष्यः । तथा हि हरिवंशे ।</p>
<p>क्रीडन्तीमप्सरोभिश्च पञ्चभिः सह शोभनाम् ।</p>
<p>ऊर्वशीं ताः सखीः पञ्च प्राहैष पुरुषोत्तमः ॥</p>
<p>इत्यादि । समाविग्नास्ततः सर्वा इति प्राग्वदसरणे तथारणने च मानमिति मन्तव्यम् । राजा खिद्यतीति खेदेन वा समयोऽनया कृतो व्यतीतः कुतोऽत्र स्थेयमित्यनास्थया वा समात्यां समाविग्नतेति <strong>तात्पर्यम्</strong></p>
<p>॥६॥</p>
<p>अथ सप्तमी ॥ समस्मिन्निति ॥ ऊर्वशीवचनम् । अस्मिन्पुरूरवसि जायमाने वर्धमाने ग्ना अप्सरसोऽपि समासत सङ्गता अभवन् । उतापि च । र्इम् एनम् । एमाशुमाशव इत्यृग्भाष्ये ईमेवेति वचनादवधारणार्थ इकारस्तस्य स्वगूर्ता एवेत्यन्वयो वा । स्वगूर्ताः स्वयमेवागच्छन्त्यो नद्यस्तासामाश्रयभूता अवर्धन् अवर्धयन् । किञ्च हे पुरूरवो यद्यस्मात्त्वा त्वां महे महते रणाय रमणीयाय सङ्ग्रामाय दस्युहत्याय च देवा अवर्धन् ॥ ७ ॥</p>
<p>अथैलवाक्यानि त्रीणि । अथाष्टमी । तत्रादितो द्वाभ्यामूर्वशीमन्याभिः सह स्तौति । स च यदास्विति । यद्यदा सहायभूतः पुरूरवा अत्कं स्वरूपं रूपनामात्क इति । जहतीषु परित्यजन्तीष्वमानुषीषु देवतासु मानुषः सन्निषेवेऽभिमुखं गच्छति तदा ता अप्सरसो मन् मत्तोऽप अपसृत्य । उपसर्गा हि धातुसम्बन्धेन तदर्थबोधहेतवः । केवलास्तु ससाधनक्रियावचना भवन्तीत्यतो व्यतीन्विशेषेणाधिकानित्युक्तमिति कर्मनिर्णयटीकादावुक्तेरपापसृत्येति युक्तम् । अत्रसन् । त्रसतिरत्र गतिकर्मा । गच्छन्ति । पलायने निदर्शनं तरसन्ती भुज्युर्नेति । तरसन्नामा मृगस्तस्य स्त्री तरसन्ती । भुज्युस्तद्भोगसाधनीभूतेति । यथा व्याधाद्भीता द्रवति । किञ्च रथस्पृशो रथे बद्धा अश्वानस्ते यथा पलायन्ते तथैता इति ॥ ८ ॥</p>
<p>अथ नवमी । यदासु मर्त इति । यद्यदा आस्वमृतासु देवयोनिषु मर्तो मनुष्यः पुरूरवा निःस्पृक् निःशेषं स्पृशन् क्षोणीभिर्वाग्भिः क्रतुभिश्च न कर्मभिश्च सम्पृक्ते सम्पर्कं करोति । ता अप्सरस आतय आड्य इव विद्यमानाः स्वाः । शरातिरातिरादिश्चेत्यमरः । पक्षिविशेषा इव तन्वः शरीराणि न शुम्भत नाशोभयन् न प्रकाशयन्तीति । अश्वासोऽश्वा न इव । क्रीलयः क्रीडन्त्यो दन्दशाना दन्तैरोष्ठं दंशतः । यथा चापल्येन धावन्तः स्वस्वरूपं न प्रकाशयन्ति यन्तुस्तथैता इति व्यथया कथयति । अज्यतिभ्यां चेतीण् । दन्दशाना इत्यप्सरसःपक्षेऽप्यन्वेति ॥ ९ ॥</p>
<p>अथ दशमी । विद्युन्नेति । अनयोर्वशीं स्तौति । योर्वशी निष्पन्नतटित इव पतन्तीदविद्योद् द्योतते । अप्या अप इत्यन्तरिक्षनाम । तत्सम्बन्धिनी काम्या काम्यानि । अस्मदिष्टानि । भौमानि तु भरेदिति किं वक्तव्यमिति भावः । मे मह्यं भरन्ती धारयन्ती ददातीति यावत् । यदा गतायास्तस्याः सकाशादपः कर्मप्राप्तयो नर्य नरेभ्योऽत्र मानवेभ्यः परत्र नरेभ्यो विनाशशून्यत्वेन देवेभ्यो हितरूपः सुजातः कोमलकलेवरः पुत्रो जनिष्टोऽजनिष्ट । तदेयमूर्वशी मम दीर्घमायुरत्र पुत्रपौत्रादिपरम्परया परत्र नित्यायुर्मोक्षं च । प्रतिरत व्यतारीत् । प्रजामनुप्रजायसे नद्रुतेमर्त्यामृतमिति हि मन्त्रः । शश्वत्पुत्रेणेत्यारभ्यात्यायन्नधरन्तम इति ब्राह्मणम् ॥ १० ॥</p>
<p>अथैकादशी । इत्था गोपीथ्याय । निपातितः । गतम् । स्वार्थे ष्यञ् । वृद्ध्यभावश्छान्दसः । पालनाय । विशेषानुक्तेः सर्वरक्षणाय । यद्वा गोपीथेषु भवो व्यापारः स च रक्षणलक्षण इति तस्मै । दिगादिर्यत् । यविष्ठयेत्यादिष्विवाधिक्ये वा यः । गौर्भूमिस्तस्याः पीथ्यं पीथं पालनं तस्मा इत्यप्यालपन्ति । जज्ञिषे जातोऽसि पुत्ररूपेण । आत्मा वै पुत्रनामासीति श्रुतेः । आदरात्तदेवादीरयति । हे पुरूरवो मे ममोदरे ओजो वीर्यं तदत्र रेतो दधाथ निहितवान् । तव्द्याप्तं फलोपलम्भकमिति यावत् । अस्तु तथाऽपि न कथयेति कथयति । अहं विदुषी भविष्यज्ज्ञा सस्मिन्सर्वस्मिन् । राजस इतिवत्सर्वशब्दस्य सादेशः । समशब्दस्य वा सर्वनामसंज्ञातः स्माआदयः समशब्दमलकारलोपोदेति । अहन्नहनि त्वां चाशासं शिक्षितवत्यस्मि । त्वं मे मम वचनं नाशृृणोः । किञ्च त्वमभुक् अपालयिता प्रतिश्रुतमपारयन्निति यावत् । वदासि हये जाय इत्यादिकम् । वदेर्लेट्यडागमः । अत्र वाजसनेयकम् । ऊर्वशी अप्सराः पुरूरवसमैलं चकमे तं हविन्दमानोवाच त्रिः स्म माऽन्हो वैतसेन दण्डेन हतेत्यादि ॥ ११ ॥</p>
<p>अथ द्वादशी । कदा सूनुरिति । पुरूरवा वदति । कदा कस्मिन्काले सूनुर्जातस्तवोदरतः सन्पितरं मामिच्छादिच्छेत् । लोटि शपि इषुगमियमाञ्छ इति छादेशः । लोटो डाटावित्यडागमः । कदा वा विजानत् । पितरं मामधिगच्छन् चक्रन् क्रन्दमानो भ्रमन्वा । बालानां स्वभावोऽयम् । अश्रु न वर्तयद्वर्तयेच्च । किञ्च कः किं प्रकारः सन्मनसाऽसौ दम्पती जायापती त्वां मां चेति वियूयोद्विश्लेषयेत् । यु मिश्रणामिश्रणयोः । यौतेश्छान्दसः शपः श्लुः । तुजादित्वादभ्यासदीर्घः । अद्याधुना यद्यदाऽग्निर्ज्वलनवदुज्वलन्निति गर्भः श्वशुरेषु दीदयन्मत्पित्राद्युत्तमगतिप्रापकत्वाद्दीप्यते । दीदेति दीप्तिकर्मेति नैरुक्तो धातुः ॥ १२ ॥</p>
<p>अथ त्रयोदशी । ऊर्वशीवचः प्रतिब्रवाणीति । हे पुरूरवास्त्वां प्रतिब्रवाणि प्रतिवच्मि । तदपत्यमश्रुबाष्पं वर्तयते वर्तयिष्यति । आध्ये आध्याते सति शिवायै कल्याणे समुपस्थिते सति चक्रन्रुदन्नश्रु अश्रूणि विमुञ्च न क्रन्दन्न । आह्वानं कुर्वदिव तदपत्यं ते तुभ्यं प्रहिनव प्रहिणोमि । तन्नेतरदित्याह । यदिति । अस्मे अस्मासु ते त्वत्तो निहितं त्वमस्तं गृहं परेहि गच्छ । हे मूर मूढ । रलयोर्लडयोस्तथा वबर्योश्चैक्यवड्डुढ्योस्तत्त्वान्मूढेत्युक्तिः । मा मां न ह्यापो मा प्राप्नोषि । हिनवेत्यत्र हिनोतेश्छन्दसि लुङ्लङ्लिट इति भविष्यदर्थे लङिति पोमादेशो गुणः । अन्त्यलोपश्छान्दसः । बहुलवचनादडभावः । आप आप्लृव्याप्तौ लिटि तिङा तिङो भवन्ति थलोणलिति माधवोऽलीलिखद्यद्यपि नाचिन्तयद्विसर्गमार्गम् । अतः स्थलो णसादेशश्छान्दसः ॥ १३ ॥</p>
<p>अथ चतुर्दशी । पुरूरवाः सुदेवो ओति । त्वया सह क्रीडावानयं देहोऽद्यात्रैव प्रपतेदपततु । अथवाऽनावृदनावृतः सन् परमां परावतं दूरादपि दूरदेशं गन्तवै । तुमर्थे तवैन्प्रत्ययः । गन्तुं महाप्रस्थानं तु तनोत्वद्य । अथवा शक्तिवियुक्तश्चेद्यत्र कुत्रापि गन्तुं निऋतेः क्षमानामैतत् । पृथिव्या उपतस्थे । पृष्टे शयीत शयनं कुर्यात् । अथाथवा वृकाः श्वापदो रभसासो बुभुक्षा वेगवन्तोऽद्युर्भक्षयन्तु । एतेन गच्छसि चेत्कान्त पन्थानः सन्तु ते शिवाः । ममापि जन्म तत्रैव भूयाद्यत्र गतो भवानित्यादिवद्विना विनाशं नाशनं शुनामिति मरणमर्थितवान्पार्थिव इति व्यज्यते । मा मृथा इत्युत्तरमत एव सुलग्नम् । अत्र च वाजसनेयकम् । सुदेवो द्यो द्वा बध्नीत प्रवापते तदेनं वृका वा श्वानो वाऽद्युरिति हैव तदुवाचेति । श्रुतौ वृकपदं श्वाद्युपलक्षणमिति ज्ञायते । खेदेनेदमनुमोदनं मोदिनीनाथस्येति ज्ञेयम् ॥ १४ ॥</p>
<p>अथ पञ्चदशी । तमितरा तरुणी प्रत्युवाच । हे पुरूरवस्त्वं मा प्रतप्तः पत न । पतेर्लुङि लृदित्वात्पुषाद्युतेत्यादिना च्लेरङ् । पतः पुमिति पुम् । अथ मा मृथा मृतिं नाप्नुहि । म्रियतेर्लुङि थासि ह्रस्वादङ्गादिति सिचो लोपः । तथा त्वा त्वमशिवासोऽमङ्गला वृकासो वृको मोक्षन् उ मैव भक्षयन्तु । ओर्लुङि लुङ्वनोर्घाश्लिति घश्लादेशः । मन्त्रे घसेति चेर्लुक् । गमहनेत्युपधालोपः । शासिवसीत्यादिना षत्वम् । खरि चेति चर्त्वक्षत्वे । बाहुलकादडभावः । मया चेयमुपचारिता न मनःपूर्वमपचार आचरितः कुत इयं तत्याज मामिति न राजन्कुतुकी भव भवताऽपि न किञ्चिद्दुश्चरितमाचरितमस्मत्स्वभाव एवायमित्यावेदयति ॥ नवा इति । स्त्रैणानि स्त्रीकृतानि सख्यानि न वै सन्ति न फलोपलम्भकानि भवन्ति । अतो न सन्त्येव । तत्र हेतुमाह ॥ एतेति । एता एतानि सख्यानि सालावृकाणां हृदयाणि तानि यथा विस्रब्धान्वत्सादीन् त्वत्स्याम इति कामयन्ते तद्वत् । अत्र वाजसनेयकम् । मैतदामृथा नवै स्त्रैणं सख्यमस्ति पुनर्गृहा निहीति हैनं तदुवाचेति । इत्यष्टमपञ्चमे तृतीयो वर्गः ॥ १५ ॥</p>
<p>अथ षोडशी । यद्विरूपेति । यद्यदा विरूपा मानवतनुसम्पर्कात्पतिसम्मत्या विविधरूपेति वा । मनुष्येषु मर्त्येष्वचरं तदा रात्रीरेकोनषष्ठिवर्षे दिनरात्रीश्चतस्त्रः शरदश्चतुः संवत्सरी वाऽवसम् । सुखातिशयेन दिनातिशयेप्येवमुक्तिस्तथा विपरीते विपर्ययस्योक्तिश्च प्रथमतात्पर्ये । अहस्तु मासशब्दोक्तं यत्र चिन्तायुतं व्रजेत् । एवं संवत्सराद्यं च विपरीते विपर्यय इति नाममहोदधाविति । अन्यथा वर्षाण्येकोनषष्ठि त्विति भारते विरोधापत्तेः । अद्यापि जनाभाणकं बहुसंवत्सरवासेऽपि दिनचतुष्टयं वासः कृत इति । रात्रीरित्यत्यन्तसंयोगे द्वितीया । घृतस्य स्तोकं सकृदेकवारमह्नोऽश्ना तावदेव तेनैव स्तोकेनेदं सम्प्रति ततृषाणा अतितृप्ता चरामि इदं क्षेत्रादिकं चरामि । आज्यस्य प्राज्यत्वेऽपि स्तोकमित्युक्तिर्लोकदृष्टिबाधाबाधार्थम् ॥ १६ ॥</p>
<p>अथ सप्तदशी ॥ अन्तरिक्षप्राप्तमिति । स्वतेजसाऽन्तरिक्षं पुरयन्त्री वृषणाकक्ष्यप्रेतिवत् । प्रपूरण इति धातुः । तथा रजसो रञ्जकस्य मन्मनोहरस्मयोदकादेर्विमानीं निर्मात्रीमूर्वशीं वशिष्ठः समानां मध्ये वसतामतिशयेनातिशयिता वसिष्ठ इव ममतां स्त्रीममतामुचथ्यभार्यां समाधातुं कुशल इति वा । उपशिक्षामि शिक्षित्वा वशं नयामि । सुकृतस्य सुकर्मणो रातिर्दाता पुरूरवाश्च त्वा त्वामुपतिष्ठादुपतिष्ठन्मे हृदयं तप्यते । अतो निस्वेतेति राजोवाच । हृदयं हृद्यं सदमप्रतीत्यप्यर्थः ॥ १७ ॥</p>
<p>अथाष्टादशी । ऊर्वशीवाक्यम् । ऐल त्वा त्वामिमे देवा मृत्युबन्धस्तमाकाङ्क्षन्निति तद्बन्धुत्वम् । यथा र्इं यथैतद्भवसि भविष्यसि प्रजाः प्रकर्षेण जायमानास्त्वं ते सम्बन्धिनो यष्टव्यतया देवान्हविषा यजासि यजसि । स्वर्गे स्वर्ग एव त्वमपि मादयासेऽस्माभिः सहेत्याहुरित्यर्थः । अतो हित्वा त्वं मदभिलाषं सुखीभवेति पुरूरवसं प्रत्युवाचेति <strong>तात्पर्यम्</strong></p>
<p>। इत्यष्टमपञ्चमे चतुर्थो वर्गः ॥ १८ ॥</p>
<h3 id="छलर-32"><strong>छलारी</strong></h3>
<p>पुरुरवाः सरस्वत्यां तन्नामिकायां नद्यामुर्वशीं वीक्ष्य पञ्च तत्सखींश्च पश्यन्सूक्तं प्राह ॥ अहो जायेति । सूत्रोक्तप्रकारेणेत्यर्थः ॥ ३५ ॥</p>
<h1 id="अह-जय-तषठ-तषठ-घर-न-तयकतमरहस-"><strong>अहो जाये तिष्ठ तिष्ठ घोरे न त्यक्तुमर्हसि ।</strong></h1>
<h1 id="मनतर-अदयपयनरवतत-वचस-कणववह--३६-"><strong>मन्त्रा अद्याप्यनिर्वृत्ता वचांसि कृणवावहै ॥ ३६ ॥</strong></h1>
<h3 id="पदरतनवल-29"><strong>पदरत्नावली</strong></h3>
<p>किं तत्सूक्तमित्यतोऽर्थतस्तत् प्रतिगृह्णाति– अहो जाये तिष्ठेति ॥ ‘अहो जाये मनसा’ इत्यारभ्य हविषा यजाति स्वर्ग उ त्वमपि मादयासे’ इत्यन्तमुत्तरप्रत्युत्तरात्मकं सूक्तमुर्वशीवशीकरणाभिप्रायेण प्राहेत्यर्थः । ततश्चेदम् ऋग्वेदेऽष्टमाष्टकपञ्चमाध्याये प्रथमसूक्तम्– ‘हये जाये मनसा तिष्ठ घोरे वचांसि मिश्रा कृणवाव है नु । न नौ मन्त्रा अनुदितास एते मयस्करन् परतरे च नाहन्’ इति । हये अहो जाये मनसा तिष्ठ मनःपूर्वकं पूर्ववत् तिष्ठ, मां त्यक्तुं नार्हसीति शेषः । हे घोरे सुरतशौण्डे, अये परतरे अहन् अहनि उत्तरोत्तरदिवसे मयः सुखं करन् च न कुर्वन्त्येव । एते नौ आवयोः सुरतमन्त्रा करुणोक्तिपूर्वकाः, नु अद्याप्यनुदितासो ऽनिवृत्ता अपरिसमाप्ता इति यस्मादतो नैतदुचितमतो मिश्राणि सलापलक्षणानि वचांसि कृणवाव है करवावहै ॥ ३६ ॥</p>
<h3 id="सतयधरमय-34"><strong>सत्यधर्मीया</strong></h3>
<p>प्रायो मताभिप्रायः स्याच्छ्लोकोऽपि नेति नेति नो । श्रुत्यर्थः श्रुतिमात्रेणाथाऽति किञ्चिद्विविच्यते । ह ये अहो इति । तिष्ठ न त्यक्तुमर्हसीति मनसा तिष्ठेति सूचितादरप्रदर्शकम् । वञ्चसीति न वृता कथा इति प्रथयितुं मन्त्रा इति गुप्तभाषणानीत्यर्थः । वचांसि कृणवावहै इत्यनुवादः । अद्यप्यनिर्वृत्ताऽसमाप्ता इति स्वास्थां तच्छ्रवणे सूचयति । घोरे खेदकत्वान् मत्प्राणसङ्कट इत्यर्थः ॥ ३६ ॥</p>
<h3 id="छलर-33"><strong>छलारी</strong></h3>
<p>किं तत्सूक्तमित्यतोऽर्थतस्तत्प्रतिगृह्णाति ॥ अहो जाये तिष्ठेति । अहो जाये तिष्ठ मनःपूर्वकं पूर्ववत्तिष्ठ मां त्यक्तुं नार्हसि । तिष्ठ तिष्ठेत्यादराद्विरुक्तिः । हे घोरे सुरतशौण्डे । नौ मन्त्राः सुरतमन्त्रा अनिर्वृत्ता अथाऽपि अपरिसमाप्ता इत्यर्थः । वचांसि कृणवावहै करवावहै ॥ ३६ ॥</p>
<h1 id="सदवऽय-पततयतर-दव-दर-हतसतवय-"><strong>सुदेवोऽयं पतत्यत्र देवि दूरं हृतस्त्वया ।</strong></h1>
<h1 id="खदनतयन-वक-गधरसतवतपरसदसय-नसपदम--३७-"><strong>खादन्त्येन वृका गृध्रस्त्वत्प्रसादस्य नास्पदम् ॥ ३७ ॥</strong></h1>
<h3 id="पदरतनवल-30"><strong>पदरत्नावली</strong></h3>
<p>सारसङ्ग्रहाभिप्रायेण मध्ये काश्चनर्चो विहाय सुदेवोऽद्य प्रपतेदित्येतामृचमर्थत उदाहरति- सुदेव इति ॥ सुदेवो अद्य प्रपतेदनावृत् परावतं परमां गन्त वा उ । अधा शयीत निर्ऋतेरुपस्थेऽधैनं वृका रभसासो अद्युर् इति । हे देवि योऽहं परावतं परवन्तम्, दीर्घश्छान्दसः । दूरं देशं हृतस् त्वया सह परमां रतिं गन्तवै उ गन्तुमेव । तुमुन्नथें तवैन् प्रत्ययः । तस्य मे अयं सुदेवः समीचीनज्ञानलक्षणगतिसाधनं शरीरम् अत्र कुरुक्षेत्रे अस्यामवस्थायां वा प्रपतेत् प्रपतिष्यति । कुतः ? अनावृद् आधाररहितः । अथ पतनानन्तरं निर्ऋतेभूमेरुपस्थे पृष्ठे शयीत । अथ निर्जीवमेनं शरीरं रभसासः भक्षणसम्भ्रमाकुला वृका अद्युः खादन्ति । पतित्वा शयित्वाऽपि कथञ्चित् सप्राण चेद् वृका इन्द्रियाणि खादन्ति इति ॥ ३७ ॥</p>
<h3 id="सतयधरमय-35"><strong>सत्यधर्मीया</strong></h3>
<p>समयो न गमनीय एतदुपयोगिनीः काश्चिदृच इति फलिताभिलपनेन कमललपना तुष्टा तिष्ठेदिति मतिस्ता विहाय सुदेवोऽद्य प्रपतेदित्येतामृचमर्थतो राजा विराजयति ॥ सुदेव इति ॥ हे देवि लीलाशालिनि । अनेन मार्जारक्रीडामूषकप्राणसङ्कटाभाणकं ध्वन्यते । परावतमित्यवधिर्न निरूपित इति दूरमित्युक्तिः । हृत इत्यनेन पारवश्यं द्योतयति । त्वयेत्यनेन कारणान्तरं वा काकतालीयं वा वारयति । वृकास इत्युपलक्षणमिति गृध्रा इति सूचयति प्रायेण । त एव शवरुचयः ।</p>
<p>गोवर्धनसितच्छत्रदण्डवद्भासते च कः ।</p>
<p>गृध्रा इत्युत्तरं यस्य प्रश्नस्य तदिहोत्तरम् ॥</p>
<p>इति नीतिकारः । को गोवर्धनसितछत्रस्य दण्डवद्भासते शवभुजश्च क इति प्रश्नद्वयम् । तत्र केशवस्य श्रीकृष्णस्य भुज इत्येकम् । शवभुजः क इति द्वितीयस्य गृध्रा इति यस्य प्रश्नस्योत्तरं तदिह द्वितीयप्रश्न उत्तरमिति तदर्थः । तत्र हेतुः । त्वत्प्रसादस्य नास्पदमिति । आस्पदं प्रतिष्ठायामिति निपातितः शब्दः ॥ ३७ ॥</p>
<h3 id="छलर-34"><strong>छलारी</strong></h3>
<p>सारसङ्ग्रहेण मध्ये काश्चन ऋचो विहाय सुदेवो यं पतत्यत्रेत्येनाम् ऋचमर्थत उदाहरति ॥ सुदेव इति । हे देवि । सुदेवः क्रीडादिसाधनो मम देहः । अत्र कुरुक्षेत्रे पतति पतेत् । हे देवि । त्वयाऽयं देहो दूरं हृतो दूरेऽपहृतस्त्वत्प्रसादस्य नास्पदमनास्पदम् । एनं देहं वृकाः खादन्ति ॥३७॥</p>
<h1 id="ऊरवशयवच"><strong>ऊर्वश्युवाच—</strong></h1>
<h1 id="म-मथ-परषऽस-तव-म-सम-तवऽदयरवक-इम-"><strong>मा मृथा पुरुषोऽसि त्वं मा स्म त्वाऽद्युर्वृका इमे ।</strong></h1>
<h1 id="कवप-सखय-न-व-सतरण-वकण-हदय-यथ--३८-"><strong>क्वापि सख्यं न वै स्त्रीणां वृकाणां हृदयं यथा ॥ ३८ ॥</strong></h1>
<h3 id="पदरतनवल-31"><strong>पदरत्नावली</strong></h3>
<p>हये जायेति पुरूरवस वचनम्, अस्य ऊर्वश्या उत्तरम्- ‘किमेता वाचा कृणवा तवाहं प्राक्रमिषमुषसामग्रियेव । पुरूरवः पुनरस्तं परेहि दुरापना वात इवाहमस्मि’ इति । तव एता एतया वाचा फलानुपलम्भिकया किं कृणवे किं कुर्वः । किं निमित्तमिति तत्राह– अहमिति । अहमुषसामग्रियेव प्राक्रमिषमतिक्रम्यागतास्मि । यथा प्रथमोषसो ऽतिक्रान्तत्वात् पश्चात्तनानामुषसां योगो न घटते तथाऽऽवयोरपीत्यर्थः । तर्ह्यहं किं करोमीति तत्राह– पुरूरव इति । हे पुरूरवः पुनः पश्चाद् अस्तं गृहं परेहि परागच्छ । किमर्थं पश्चाद्गमनमिति तत्राह– दुरापनेति । यथा वातो वायुर्ग्रहीतुमशक्यस् तथाऽहमपि दुरापना दुर्ग्रहेत्यर्थः । इति मृदुवचनोत्तरेणायं गृहं न यातीत्यभिसन्धाय कठिणोत्तरेण निवर्तयिष्यामीति मत्वा पुरूरवो मा मृथा मा प्रतप्तो मा त्वा वृकासो अशिवास उक्षन् । न वै स्त्रैणानि सख्यानि सन्ति सालावृकाणां हृदयान्येता’ इत्येतदर्थम् उत्तरत्वेनोर्वशी वक्ति– मा मृथा इति । हे पुरूरवस् त्वं मा मृथा मरणं मा प्राप्नुहि । गूढाक्षेपं करोति– पुरुष इति । पुरुषत्वेन बलिष्ठत्वात् तव कामनिमित्तमरणं न युक्तम् । अबलायाश्चेदबलत्वेन कथञ्चित् सम्भावितं स्यादित्यर्थः । अनेनार्थतः मा प्रपप्त इत्येतद् विवृतं भवति । प्रपप्त इति पततेयङलुङन्तं रूपम् । कामपारवश्येन भृशं पतितो मा भूः । अभ्यासस्य दीर्घाभावश्छान्दसः । इमे अशिवासो ऽशिवा अशुद्धिहेतवो वृकासो वृकास् त्वा त्वां मोक्षन्, उक्षतिरत्र भक्षणार्थः, मा स्माऽद्युर्न लालाजलेन प्रोक्षयित्वा भक्षयेयुरित्यर्थः । स्त्रैणानि स्त्रीसम्बन्धीनि सख्यानि ददाति प्रतिगृह्णाति गुह्यमाख्याति पृच्छति । भुङ्क्ते भोजयते चैव षडि्वधं स्नेहलक्षणम्’ इति स्नेहलक्षणानि न वै सन्ति क्वापि सदातनानि न भवन्ति ॥ तत्र हेतुमाह– एतेति । मूलश्लोके यथेत्यनेन सालावृकाणामिति लुप्तोपममिति सूचयति । हृदयमिति । जातावेकवचनम् । यथा सालावृकाणां हृदयानि निर्दयानि, एता एतान्यपि स्त्रीणां हृदयानि तथेत्यर्थः ॥३८॥</p>
<h3 id="सतयधरमय-36"><strong>सत्यधर्मीया</strong></h3>
<p>पुरुषोऽसीति नाबलाबलाक्रिया युक्ता युक्तं स्तम्भनं तत्र त्वं शक्त इति सूचयति । इमे वृका रभसास इति सूचयितुमिम इत्युक्तिः । अद्युरिति उक्षन्नित्यदधातो रूपमिति निरूपयति । श्रुतौ पदं तु अशिवास उ इति क्षन्निति रूपं निरूपितमस्माभिः श्रुतिविवृत्यवसरेऽवसेयम् । प्रथमाष्टकषष्ठाध्यायतृतीयवर्गेऽक्षन्नमी मदं त र्ह्यवप्रिया अधूषतेति चोक्तेर्वृकासोऽपि त्वां मोक्षन् उक्षतिरत्र भक्षणार्थः । मास्माद्युर्न लालाजलेन प्रोक्षयित्वा भक्षयेयुरिति प्राचीनव्याकरणं दुरध्यापकमूर्ध्वध्वंसो भवतु तन्मुखश्रुतपदपाठादित इति ते निर्लिप्ता इति मन्तव्यम् । न भवत्येव वृकाणां तदादीनां यथा हृदयं निर्दयं तथैतासां हृदयमिति सख्यं सख्यं नेत्युक्तिः ॥३८॥</p>
<h3 id="छलर-35"><strong>छलारी</strong></h3>
<p>हे पुरूरवाः । त्वं मां मृथा म्रियस्व पुरुषोऽसि । अतो धैर्यमावहेति भावः । इमे वृकाः प्रसिद्धास्त्वां मा स्माद्युः । इदानीमुर्वशी पुरूरवसं प्रति हितमुपदिशति ॥ क्वापीति ॥ वृकाणां सालवृकाणां यथा हृदयं यथा कुटिलं तथा स्त्रीणामपि हृदयं कुटिलम् । अतः क्वापि सख्यं स्त्रीभिर्न कार्यमित्यर्थः ॥ ३८ ॥</p>
<h1 id="सतरय-हयकरण-करर-दरमरष-परयसहस-"><strong>स्त्रियो ह्यकरुणाः क्रूरा दुर्मर्षाः प्रियसाहसाः ।</strong></h1>
<h1 id="घननतयलपरथऽप-वसरबध-पत-भरतरमपयत--३९-"><strong>घ्नन्त्यल्पार्थेऽपि विस्रब्धं पतिं भ्रातरमप्युत ॥ ३९ ॥</strong></h1>
<h3 id="पदरतनवल-32"><strong>पदरत्नावली</strong></h3>
<p>एतेति सूक्तोक्तमेव विवृणोति– स्त्रिय इति । दुर्मर्षा अमर्षणशीलाः । प्रिये प्रेष्ठेऽपि साहस बलात्कारलक्षणं कर्म यासां तास्तथा । एतदेव विविच्य दर्शयति– घ्नन्तीति । अल्पार्थेऽपि अल्पप्रयोजनेऽपि । विस्रब्धं विश्वस्तम् ॥ ३९ ॥</p>
<h3 id="सतयधरमय-37"><strong>सत्यधर्मीया</strong></h3>
<p>कियद्भिः पदैस्तत्सम्पन्निरूपिता चेदपि नालमबलानामिति द्वाभ्यां श्लोकाभ्यां तदद्वन्द्वतामाह ॥ स्त्रिय इति ॥ अकरुणाः क्रूरा दुर्मुखाः । वैकल्पिको ङीबिति टाप् । प्रिये पत्यौ वा स्वेष्टविषये वा साहसं बलात्करो यासां ताः । साहसं तु बलात्कारे कृतकार्ये दमेऽपि चेति विश्वः । साहसो बलात्कार इति व्याख्या लेखकहस्तदोषतो वा विशेषानुशासनमूला वेति ज्ञेयम् । विश्रब्धं यं कञ्चन पतिमपि । उत भ्रातरं चेत्यन्वयः । अल्पार्थेऽपि प्रयोजनेऽपि घ्नन्ति नाशयन्ति ॥ ३९ ॥</p>
<h3 id="छलर-36"><strong>छलारी</strong></h3>
<p>एतदेव विवृणोऽति ॥ स्त्रिय इति ॥ दुर्मर्षा अमर्षणयुक्ताः प्रिये प्रेष्टा अपि महासाहसो यासां तांस्तथा । एतदेव विविच्य दर्शयति ॥ घ्नन्तीति ॥ विस्रब्धं विश्वस्तम् ॥ ३९ ॥</p>
<h1 id="वधयलकवसतरमभमजञषवतयनतसखयद-"><strong>विधायालीकविस्त्रम्भमज्ञेष्वत्यन्तसौख्यदाः ।</strong></h1>
<h1 id="नव-नवमभपसनतय-पशचलय-सवरवततय--४०-"><strong>नवं नवमभीप्सन्त्यः पुंश्चल्यः स्वैरवृत्तयः ॥ ४० ॥</strong></h1>
<h3 id="पदरतनवल-33"><strong>पदरत्नावली</strong></h3>
<p>अलीकविस्रम्भं कपटविश्वासं विधाय अज्ञेषु पुरुषेषु अत्यन्तसौख्यदा इव प्रतीयमाना नवं नवं पुरुषमभीप्सन्त्य इच्छन्त्यः । पुंश्चल्य इत्यस्य विवरणं स्वैरवृत्तय इति । घ्नन्तीति पूर्वेणान्वयः ॥ ४० ॥</p>
<h3 id="सतयधरमय-38"><strong>सत्यधर्मीया</strong></h3>
<p>इयं परिणीततरुणीनां दशा दशा याऽस्मदादीनामितोऽपि वैचित्र्यमित्याह ॥ विधायेति । अलीकविश्रम्भं मिथ्याविश्वासं विधायाज्ञेष्वतदर्हेष्वत्यन्तसौख्यदा रत्यात्यन्तिकसुखप्रदा नवं नवं पुरुषमभीप्सन्त्यः कामबाधात्कामयन्त्यः । नवं नवमित्यनेन न जातुचिज्जातिविवेकेप्सा तासामस्तीति ध्वन्यते । अत एव पुंश्चल्यः । यद्वा नवं नवं धनादिकमभीप्सन्त्यः पुंश्चल्यो धनिकपुंमात्रगामिन्यो भ्रातृपित्रादिभिरप्रत्तेऽन्नदौ ताः किं कुर्युरित्यत आह ॥ स्वैरीति ॥ न विद्यते वृत्तिर्जीविका यासां तास्तथा स्वैः स्वकीयैः प्रत्ते चिताय तद्रुरुच इति भावः । स्वैरवृत्तयो ये पुमांसस्तत्र नवनवमभीप्सन्त्य इति वा । व्यख्यानव्याख्येयभाव इत्यादिकं त्वच्छिन्नम् ॥ ४० ॥</p>
<h3 id="छलर-37"><strong>छलारी</strong></h3>
<p>अलीकविस्रंभं कपटविश्वासं विधायाज्ञेष्वत्यन्तसौख्यदा इव प्रतीयमाना नवं नवपुरुषमभीप्संत्य इच्छन्त्यः । पुंश्चल्य इत्यस्य विवरणं स्वैरवृत्तय इति । घ्नन्तीति पूर्वेणान्वयः ॥४०॥</p>
<p>संवत्सरान्तेऽपि भवानेकरात्रं मयेश्वर ।</p>
<h1 id="वतसयतयपतयन-च-त-भवषयनतयपरण-भ-"><strong>वत्स्यत्यपत्यानि च ते भविष्यन्त्यपराणि भोः ।</strong></h1>
<h1 id="अनतरवतनमपलकषय-दव-स-परयय-परम--४१-"><strong>अन्तर्वत्नीमुपालक्ष्य देवीं स प्रययौ पुरीम् ॥ ४१ ॥</strong></h1>
<h3 id="पदरतनवल-34"><strong>पदरत्नावली</strong></h3>
<p>अथ तमेवं सान्त्वयति– संवत्सरान्त इति । भो ईश्वर पते भवान् मया सहैकरात्रं वत्स्यति, सुरतलीलामनुभविष्यतीत्यर्थः । तथाऽपराण्यपत्यानि भविष्यन्ति । अपराणीति वचनाद् अन्तर्वत्नीं गर्भिणीमुपालक्ष्य ज्ञात्वा ॥ ४१ ॥</p>
<h3 id="सतयधरमय-39"><strong>सत्यधर्मीया</strong></h3>
<p>भो ईश्वर पते संवत्सरान्ते । अनेनेदानीमहमन्तर्वत्नीति द्योत्यते । एकरात्रं भवान्मया सह वत्स्यति । तेऽपराण्येतद्गर्भगार्भकेतराण्यपत्यानि च भविष्यन्ति ॥ ४१ ॥</p>
<h3 id="छलर-38"><strong>छलारी</strong></h3>
<p>तं सांत्वयति ॥ वत्सरान्त इति । भो ईश्वर पते । भवान्मया सहैकरात्रं वत्स्यति वासं करिष्यति । सुरतलीला मञ्जु भविष्यतीत्यर्थः । तथाऽपराण्यपत्यानि भविष्यन्ति । अपराणीति वचनादन्तर्वत्नीं गर्भिणीमुपालक्ष्य ज्ञात्वा ॥ ४१ ॥</p>
<h1 id="पनसततर-गतऽबदनत-ऊरवश-वरमतरम-"><strong>पुनस्तत्र गतोऽब्दान्ते ऊर्वशीं वीरमातरम् ।</strong></h1>
<h1 id="उपलभय-मद-यकत-समवस-तय-नशम--४२-"><strong>उपलभ्य मुदा युक्तः समुवास तया निशाम् ॥ ४२ ॥</strong></h1>
<h3 id="पदरतनवल-35"><strong>पदरत्नावली</strong></h3>
<p>समुवास सम्भोगलक्षणसुरतमनुभूतवान् ॥ ४२ ॥</p>
<h3 id="सतयधरमय-40"><strong>सत्यधर्मीया</strong></h3>
<p>तत्र प्लक्षतीर्थे वीरमातरं पुमपत्यजननीं तया सह ॥ ४२ ॥</p>
<h3 id="छलर-39"><strong>छलारी</strong></h3>
<p>तत्र कुरुक्षेत्रे वीरमातरं वक्ष्यमाणानामायुःश्रुतायुरित्यादिषट् पुत्राणां मातरमित्यर्थः । समुवास सम्भोगलक्षणसुरतमनुभूतवान् ॥ ४२ ॥</p>
<h1 id="अथनमरवश-परह-कपण-वरहतरम-"><strong>अथैनमुर्वशी प्राह कृपणं विरहातुरम् ।</strong></h1>
<h1 id="गनधरवनपधवमसतभय-दसयनत-ममत--४३-"><strong>गन्धर्वानुपधावेमांस्तुभ्यं दास्यन्ति मामिति ॥ ४३ ॥</strong></h1>
<h3 id="पदरतनवल-36"><strong>पदरत्नावली</strong></h3>
<p>उपधाव शरणं गच्छ । धावु गतिशुद्ध्योरिति धातोः । त्रिकरणशुद्ध्या स्तुतिं कुर्वित्यर्थः । इति त्वा देवा इम आहुरैल यथेमेतद्भवसि मृत्युबन्धुः । प्रजा ते देवान् हविषा यजाति स्वर्ग उ त्वमपि मादयासे’ इति ॥४३॥</p>
<h3 id="सतयधरमय-41"><strong>सत्यधर्मीया</strong></h3>
<p>अथ समयातिगमनानन्तरं विरहातुरं कृपणं दीनं पुरूरवसं प्रति प्राह । इमान् उरणहरणकृतस्तदादीन्यष्टव्यान्देवानुपधाव स्तुहि । ते च तुष्टा मां तुभ्यं दास्यन्त्यग्निस्थालीमग्निपात्रम् ॥ ४३ ॥</p>
<h3 id="छलर-40"><strong>छलारी</strong></h3>
<p>उपधाव शरणं गच्छ । धावुगतिशुध्योरिति धातोः । त्रिकरणशुद्ध्या स्तुतिं कुर्वित्यर्थः । मां दास्यन्ति मत्सालोक्यं दास्यन्तीत्यभिप्रायः । अत एवोर्वशीलोकमिति वक्ष्यति ॥४३॥</p>
<h1 id="तसय-ससतवतसतषट-अगनसथल-ददरनप-"><strong>तस्य संस्तुवतस्तुष्टा अग्निस्थालीं ददुर्नृप ।</strong></h1>
<h1 id="ऊरवश-मनयमनसत-नबधयत-चरन-वन--४४-"><strong>ऊर्वशीं मन्यमानस्तां नाबुध्यत चरन् वने ॥ ४४ ॥</strong></h1>
<h3 id="पदरतनवल-37"><strong>पदरत्नावली</strong></h3>
<p>अग्निस्थालीम् अग्निस्थापनयोग्यपात्रम् । अनेनाग्निना यज्ञं कृत्वोर्वशीं प्राप्स्यसीत्यभिप्रायेणाग्नियुक्तस्थालीं ददुः । स तु तां स्थालीमेवोर्वशीं मन्यमानः स्थाल्या युक्तो वने चरन्, नेयमुर्वशी किन्त्वग्निस्थालीत्यबुध्यत ॥ ४४ ॥</p>
<h3 id="सतयधरमय-42"><strong>सत्यधर्मीया</strong></h3>
<p>तामूर्वशीमेव मन्यमानः स्थालीयमिति वने चरन्नाबुध्यत न व्यजानात् ॥४४॥</p>
<h3 id="छलर-41"><strong>छलारी</strong></h3>
<p>अग्निस्थालीमग्निस्थापनयोग्यपात्रम् । अनेनाग्निना यज्ञं कृत्वोर्वशीं प्राप्स्यसीत्यभिप्रायेणाग्नियुक्तस्थालीं ददुः । स तु तां स्थालीमेवोर्वशीं मन्यमानः स्थाल्या युक्तो वने चरन् । नेयमुर्वशी किंत्वग्निस्थालीत्यबुध्यत ॥ ४४ ॥</p>
<h1 id="सथल-नयसय-वन-गतव-गहनधयषत-नश-"><strong>स्थालीं न्यस्य वने गत्वा गृहानध्युषितो निशि ।</strong></h1>
<h1 id="तरतय-समपरवततय-मनस-तरययवरतत--४५-"><strong>त्रेतायां सम्प्रवृत्तायां मनसि त्रय्यवर्तत ॥ ४५ ॥</strong></h1>
<h3 id="पदरतनवल-38"><strong>पदरत्नावली</strong></h3>
<p>स पुरूरवा अग्निस्थालीं वने न्यस्य निक्षिप्य निशि गृहान् गत्वा तां निशामध्युषितोऽभूत् । अथ परस्मिन् दिवसे त्रेतायां संप्रवृत्तायां त्रेतायुगारम्भसमये जाते सति ऊर्वशी चिन्तयतस्तस्य राज्ञो मनसि अग्न्याधानादिसाङ्गयज्ञप्रकाशकवेदत्रयं प्रकाशितमभूदित्यर्थः ॥ ४५ ॥</p>
<h3 id="सतयधरमय-43"><strong>सत्यधर्मीया</strong></h3>
<p>निशि वने स्थालीं न्यस्य गृहानध्युषितस्तत्रावात्सीदित्यर्थः । परस्मिन्दिने त्रेतायां युगे सम्प्रवृत्तायां युगारम्भतिथिः प्रवृत्तेत्यर्थः । ऊर्वशीं ध्यायतस्तस्य राज्ञो मनसि त्रयी । तात्कालिकतोकान्गृहीत्वा गतः सन् । यथोक्तं हरिवंशे– तानादाय कुमारांस्तु गमनायोपचक्रमे । सपुत्रस्तु गृहं ययावित्यादि । अग्न्याधानादिसाधनवेदत्रयमवर्तत प्रकाशितमभूत् ॥ ४५ ॥</p>
<h3 id="छलर-42"><strong>छलारी</strong></h3>
<p>सः पुरूरवाः । अग्निस्थालीं वने न्यस्य क्षिप्य निशि गृहान् गत्वा तां निशामध्युषितोऽभूत् । अथ परस्मिन्दिवसे । त्रेतायां सम्प्रवृत्तायां त्रेतायुगारम्भसमये जाते सति । उर्वशीं चिन्तयतस्तस्य राज्ञो मनस्यग्न्याधानादिसांगयज्ञप्रकाशकवेदत्रयं प्रकाशितमभूदित्यर्थः ॥ ४५ ॥</p>
<h1 id="सथलसथन-गतऽशवतथ-शमगरभ-वलकषय-स-"><strong>स्थालीस्थानं गतोऽश्वत्थं शमीगर्भं विलक्ष्य सः ।</strong></h1>
<h1 id="तन-दव-अरण-कतव-ऊरवशलककमयय--४६-"><strong>तेन द्वे अरणी कृत्वा ऊर्वशीलोककाम्यया ॥ ४६ ॥</strong></h1>
<h3 id="पदरतनवल-39"><strong>पदरत्नावली</strong></h3>
<p>तदर्थं विचार्याग्निस्थालीप्रदानाभिप्रायं ज्ञात्वा अग्निस्थलीस्थानं गतः, तत्र स पुरूरवाः शमीगर्भं शमीवृक्षेणाधिष्ठितमश्वत्थं विलक्ष्य विशेषतो दृष्ट्वा स्थाली शमी जाताऽग्निस्त्वश्वत्थो जात इति विज्ञाय शमीगर्भमश्वत्थं छित्वा तेन शमीगर्भाश्वत्थेन द्वे अरणी कृत्वा उत्तराधरारणिभेदेन निधाय । उर्वशीलोकप्राप्तीच्छया ॥ ४६ ॥</p>
<h3 id="सतयधरमय-44"><strong>सत्यधर्मीया</strong></h3>
<p>स्थालीस्थानं स्थाली यत्र स्थापिता तत्स्थानं शमीगर्भमश्वत्थमालक्ष्य शमी ह्यभूत्स्थाली वह्निस्त्वश्वत्थो जात इति विज्ञाय । तेन छिन्नेन शमीगर्भाश्वत्थेन द्वे अरणी कृत्वोर्वशी लोककाम्यया ॥ ४६ ॥</p>
<h3 id="छलर-43"><strong>छलारी</strong></h3>
<p>तदर्थं विचार्याग्निस्थालीप्रदानेऽभिप्रायं ज्ञात्वाऽग्निस्थालीस्थानं गतः । तत्र सः पुरूरवाः शमीगर्भं शमीवृक्षेणाधिष्ठितमश्वत्थं विलक्ष्य विशेषतो दृष्ट्वा स्थाली शमी जाताऽग्निस्त्वश्वत्थो जात इति विज्ञाय शमीगर्भमश्वत्थं छित्वा तेन शमीगर्भाश्वत्थेन द्वेऽरणी कृत्वोत्तराधरारणिभेदेन निधाय । अरणिं ममन्थेति शेषः ॥ ४६ ॥</p>
<h1 id="उरवश-मनतरत-धययननधररणमततरम-"><strong>उर्वशीं मन्त्रतो ध्यायन्नधरारणिमुत्तराम् ।</strong></h1>
<h1 id="आतमनमभयरमधय-यत-तत-परजनन-परभ--४७-"><strong>आत्मानमुभयोर्मध्ये यत् तत् प्रजननं प्रभुः ॥ ४७ ॥</strong></h1>
<h3 id="पदरतनवल-40"><strong>पदरत्नावली</strong></h3>
<p>मथनेऽनुसन्धानप्रकारमाह– उर्वशीमिति । ‘विद्यन्न या पतन्ती दविद्योद्भरन्ती मेम् अप्या काम्यानि । जनिष्टो अपो नर्यः सुजातः प्रोर्वशी तिरत दीर्घमायुः ।’ इति मन्त्राथत्वेनोर्वशीं ध्यायन्, उर्वशीमधरारणिमात्मानं पुरूरवनामकं स्वात्मानमुत्तरारणिं च चिन्तयन्, उभयोररण्योर्मध्ये यत् प्रजननं तच्च मनसा ध्यायन् अरणी, निर्ममन्थेति शेषः । प्रभुरित्यनेन सर्वध्यानादिसामर्थ्यं दर्शयति ॥ ४७ ॥</p>
<h3 id="सतयधरमय-45"><strong>सत्यधर्मीया</strong></h3>
<p>उर्वशीमन्त्रतो जनिष्टोऽपोतर्य इत्यादिमन्त्रतः । प्रकृत्यऽन्तःपादमव्ययपर इति जनिष्टोऽप इत्यत्र प्रकृतिभावः । अनेन सुदेवोऽद्येति व्याख्यातम् । अधरारणिमूर्वशीमात्मानमुत्तरामुपरितनीमरणिमुभयोः स्वस्योर्वश्याश्चेत्युभयोर्मध्ये तत्प्रजननं च मनसा ध्यायन्ममन्थेति शेषः । प्रभुरिति मन्त्रतन्त्राद्यप्रच्युतिसामर्थ्यं दर्शयति ॥ ४७ ॥</p>
<h3 id="छलर-44"><strong>छलारी</strong></h3>
<p>मथनेऽनुसन्धानप्रकारमाह ॥ उर्वशीमिति ॥ उर्वशीमधरारणिमात्मानं पुरूरवनामकं स्वात्मानमुत्तरारणिं च चिन्तयन् । उभयोररण्योर्मध्ये यत्प्रजननं प्रजननसाधनं सम्बन्धविशेषं तत्र मनसा ध्यायन् अरणिं ममन्थेति पूर्वेणान्वयः । प्रभुरित्यनेन सर्वध्यानादिसामर्थ्यं दर्शयति ॥ ४७ ॥</p>
<h1 id="तसय-नरमथनजजत-जतवद-वभवस-"><strong>तस्य निर्मथनाज्जातो जातवेदा विभावसुः ।</strong></h1>
<h1 id="तरयय-स-वदयय-रजञ-पतरतव-कलपतसतरवत--४८-"><strong>त्रय्या स विद्यया राज्ञा पुत्रत्वे कल्पितस्त्रिवृत् ॥ ४८ ॥</strong></h1>
<h3 id="पदरतनवल-41"><strong>पदरत्नावली</strong></h3>
<p>मथितमाह– तस्येति । तस्य राज्ञो निर्मथनाज्जातवेदा जात इति, तत्प्रभृति जातवेदा नामाऽग्नेरिति सूचितम् । स विभावसुरग्निस्त्रय्या विद्यया वेदत्रयसञ्जया प्रतिपाद्यो राज्ञा पुत्रत्वे कल्पित इत्यन्वयः । त्रिभिराहवनीयादिरूपैर्वर्तत इति त्रिवृत् । अध्यात्मविवक्षायाम् अकारोकारमकारसमाहारोङ्काररूपेण वर्तत इति त्रिवृत् ॥ ४८ ॥</p>
<h3 id="सतयधरमय-46"><strong>सत्यधर्मीया</strong></h3>
<p>तस्य तत्कर्तृकमथनात्तस्यारणिद्वन्द्वस्येति वा जातवेदा वाऽस्मीति । तृतीयपञ्चकषट्त्रिंशत्खण्डे । जातवेदस्यं शंसिति प्रजापतिः प्रजा असृजत ताः सृष्टाः पराच्य एवायं न व्यावर्तन्त ता अग्निना पर्यगच्छती अग्निमुपावर्तन्त तमेवाद्याप्युपावृताः सोऽब्रवीज्जाता वै प्रजा अनेनाविदमिति यदब्रवीज्जाता वै प्रजा अनेनाविदमिति तज्जातवेदस्यं समभवज्जातवेदसो जातवेदस्त्वं तथा विश्वरूपं करिणं जातवेदसमिति षट्प्रश्नटीकायां जातस्य सर्वस्य वेदितारं जातमिदं सर्वं चराचरं वेत्तीत्यादिना तन्निरुक्तिर्ज्ञेया । तद्ब्राह्मणखण्डखण्डखण्डस्यायमर्थः । जातवेदोदेवताकं सूक्तं जातवेदस्यं शंसतीति । प्रजापतिः प्रजा असृजतोत्पादयत् । ताः सृष्टाः प्रजाः पराच्यः पराङ्मुखा एवायन्नगच्छन् यदा न व्यावर्तन्त ता यत्रासते तत्रैवाग्निना पर्यगच्छत् । अग्निं प्राकाराकारं कृतवान् । ताः प्रजा अग्निमुपावर्तन्त तमेवाग्निमद्याप्युपावृतास्तदुल्लङ्घालवस्तन्मध्य एवावर्तन्त । स प्रजापतिर्जाता वै प्रजा अनेनाग्निनाऽविदमज्ञासिषम् । तस्यैवानुवादो यदब्रवीज्जाता वै प्रजा अनेन विदितमितीति हेतोस्तज्जातवेदस्यं तत्संज्ञमभवत् । प्रतिपाद्योऽग्निस्त्रिवृत्त्रिभिराहवनीयादित्रिरूपैर्वर्तत इति वा । त्रीण्येव रूपाणि वृणोतीति वा त्रिवृत्पुत्रत्वे कल्पितो नरकत्राणात्तत्वम् ॥ ४८ ॥</p>
<h3 id="छलर-45"><strong>छलारी</strong></h3>
<p>तस्य राज्ञो निर्मथनाज्जातवेदा अग्निर्जातः । स विभावसुरग्निस्त्रय्या विद्यया वेदत्रयसंज्ञया प्रतिपाद्य त्रिवृत् त्रिभिराहवनीयादिरूपैर्वर्तत इति त्रिवृत् । त्रिरूपः सन् । राज्ञा पुरूरवसा । पुत्रत्वे कल्पित इत्यन्वयः । पुण्यलोकप्रापकत्वात् ॥ ४८ ॥</p>
<h1 id="तनयजत-यजञश-भगवनतमधकषजम-"><strong>तेनायजत यज्ञेशं भगवन्तमधोक्षजम् ।</strong></h1>
<h1 id="उरवशलकमनवचछन-सरवदवमय-हरम--४९-"><strong>उर्वशीलोकमन्विच्छन् सर्वदेवमयं हरिम् ॥ ४९ ॥</strong></h1>
<h3 id="पदरतनवल-42"><strong>पदरत्नावली</strong></h3>
<p>तेन त्रिवृताऽग्निना । उर्वशीसालोक्यम् । सर्वदेवमयं सर्वदेवोत्तमम् ॥ ४९ ॥</p>
<h3 id="सतयधरमय-47"><strong>सत्यधर्मीया</strong></h3>
<p>तेन त्रिवृताऽग्निं यज्ञेशं भगवन्तमधोक्षजमूर्वशीलोकं तत्सालोक्यं सर्वदेवमयं हरिं सर्वसुपर्वप्रधानमयजत ॥ ४९ ॥</p>
<h3 id="छलर-46"><strong>छलारी</strong></h3>
<p>तेनाग्निनोर्वशीसालोक्यं सर्वदेवमयं सर्वदेवप्रधानम् ॥ ४९ ॥</p>
<h1 id="एक-एव-पर-वद-परणव-सरववङमय-"><strong>एक एव पुरा वेदः प्रणवः सर्ववाङ्मयः ।</strong></h1>
<h1 id="दव-नरयण-ननय-एकऽगनरवरण-एव-च--५०-"><strong>देवो नारायणो नान्य एकोऽग्निर्वर्ण एव च ॥ ५० ॥</strong></h1>
<h3 id="पदरतनवल-43"><strong>पदरत्नावली</strong></h3>
<p>पुरा कृतयुगे वेद एक एव मिश्रीभूत आसीत् । ‘अकारो वै सर्वा वाक्’ इति सर्ववाङ्मयः प्रणवोऽप्येकः ॥ ५० ॥</p>
<h3 id="सतयधरमय-48"><strong>सत्यधर्मीया</strong></h3>
<p>पुरा कृते वेद एक एव राशीभूतः । अकारो वा सर्वा वागिति वेदोऽकारात्मा वर्ततेति वा । सर्ववाङ्मयः प्रणवः । तद्यथा सर्वाणि पर्णानि शङ्कुना सन्तृण्णान्येवमोरेण सर्वा वाक्सन्तृण्णेति श्रुतेः । देवो देवता । गतम् । अग्निरप्येऽकोविभक्तः । वर्णो ब्राह्मणादिरेकः ॥ ५० ॥</p>
<h3 id="छलर-47"><strong>छलारी</strong></h3>
<p>त्रेतायुगे पुरूरवसः प्रकाशाद्वेदत्रयाभिव्यक्तिं वक्तुं कृतस्थितिं तावद्दर्शयति ॥ एक एवेति ॥ पुरा कृतयुगे एक एव वेदो मिश्रीभूत आसीत् । तस्य मूलवेद इत्याख्या । न ऋगादिनामानि । स वेदस्त्रेतायुगे त्रिधाऽभवत् । ततश्चतुर्धाऽभवत् । ते च वेदा ऋङ्निगदादिनामान उपवेदनामानश्च । द्वापरे तु भारतेन सह पञ्चधाऽभवन् । ते च ऋग्वेदयजुर्वेद इत्यादिनामानोऽवान्तरवेदनामानश्चेति । कलौ प्रायेणोत्सन्नाः । अत्राथर्वणभाष्यं प्रमाणम् । एको वेदः कृते ह्यासीत्त्रेतायां स त्रिधाऽभवत् । स एव पञ्चधा जातो द्वापरं प्राप्य वै युगम् । उत्सन्नः स कलिं प्राप्य वेदप्रायेण सर्वशः । नैव कृते सामादिनामानि तदा वेदस्य चाभवन्निति । वेदस्य मूलवेदादिनामकत्वे मूलवेदादुद्धृता उपवेदा उच्यन्ते । ततश्चावान्तरवेदा उद्धृता इति । ऋचः स ऋच उद्धृत्येति ऋग्भाष्यटीकावाक्यं प्रमाणमिति । ततश्च चतुर्धाऽभवदित्यत्र प्रागेव चतुर्धा विभक्तं वेदम् ऋङ्निगदादिरूपं वेदं व्यक्तीकृत्वेति तत्त्वप्रकाशिकावाक्यं प्रमाणामिति । सर्ववाङ्मयः सर्वासां वेदवाचां प्रधानभूतस्त्रिमात्रात्मप्रणवोऽपि ह्येक एव । न तु चतुर्मात्रप्रणवादिभेदभिन्नः । उक्तं चैकादशस्कन्धतात्पर्ये । प्रणवस्थानेकविधत्वं त्रिमात्रमादितः कृत्वा यावच्चानन्तमातृकाः । ‘प्रणवास्ते विभेदेनानन्ताः परिकीर्तिताः । एकमात्रोत्तराः सर्वे परं ब्रह्माभिधायका’ इति । एको नारायण एव देवतात्वेन पूज्यः । अन्ये ब्रह्माद्या मनुनामका न देवतया पूज्याः किन्तु विद्यात्वादिनैव पूज्याः । इदमप्युक्तमाथर्वणभाष्ये । ब्रह्मरुद्रेन्द्रपूर्वैस्तु नामभिः प्रोच्यते हरिः । देवतात्वेन चेज्यः स ब्रह्माद्या मनुनामकाः । वक्तृत्वेन पितृत्वेन कारित्वेनैव चादरात् । इज्यन्ते देवताः सर्वा न तु देवतया क्वचित् । अनन्ययाजिनस्ते तु तस्मात्कार्तयुगा जना इति । अग्निरप्येक एव । अग्निरिति प्रथमा सप्तम्यर्थे । सप्तसु प्रथमेति सूत्रात् । तथा च तस्मिन्काले एको हरिरेवाग्निः । अग्नौ । अग्निष्टोमादियज्ञेष्विति यावत् । ब्रह्मरुद्रेन्द्रादिनामभिरीज्य इति शेषः । न ब्रह्मादयः । न च कृतयुगे सर्वेषां ध्याननिष्ठत्वात्तत्र यज्ञादिकर्मसद्भावे प्रमाणाभाव इति वाच्यम् । अग्निष्टोमादिभिर्यज्ञैः सर्वदेवस्थितं हरिम् । यजन्ति तांश्च कारित्वाद्वसुस्तस्मात्तथाऽयजत् । पृथक् पृथक् च त्रेतायां यजन्ते देवतागणान् । यथा कृते तथा प्राज्ञास्त्रेतायां बहुधा तत इति । तथा पूज्यो यज्ञैः सोपचारैर्ध्येयो वेद्यश्च सर्वदेति । तथा । एवं वायोः पितरं विष्णुमेव यजन्ति देवैः सह ये कृते जनाः । तथा विष्णुं यजन्ते न तु कञ्चिदन्यमित्याथर्वणभाष्यादिस्थवर्णानामेव यज्ञादिकर्मसद्भावे प्रमाणत्वादिति । वर्णश्च समुदायैकवचनमेतत् । ब्राह्मणादिसमूहोऽपि ब्राह्मणादिसर्वजन इति यावत् । एक एव भगवन्निष्ठ एवाभूत् । कृते भागवताः सर्वे वेदाश्च पुरुषास्तथेत्युक्तेः । जनोऽखिलो विष्णुपरो बभूवेत्युक्तेश्च । न चेदं वचनं त्रेतायुगस्थजनपरमिति वाच्यम् । त्रेतायां वर्तमानायां कालः कृतसमोऽभवदित्युक्तेरित्युक्तम् ॥ ५० ॥</p>
<h1 id="पररवस-एवसत-तरय-तरतमख-नप-"><strong>पुरूरवस एवासीत् त्रयी त्रेतामुखे नृप ।</strong></h1>
<h1 id="अगनन-परजय-रज-लक-गनधरवमयवन--५१-"><strong>अग्निना प्रजया राजा लोकं गान्धर्वमेयिवान् ॥ ५१ ॥</strong></h1>
<p>इति श्रीमद्भागवते नवमस्कन्धे द्वादशोऽध्यायः ।</p>
<h3 id="पदरतनवल-44"><strong>पदरत्नावली</strong></h3>
<p>त्रयी त्रिप्रकारा । अत्राथर्वणभाष्यं मानम् ‘एको वेदः कृते ह्यासीत् त्रेतायां स त्रिधाऽभवत् । स एव पञ्चधा जातो द्वापरं प्राप्य वै युगम् । उत्सन्नः स कलिं प्राप्य वेदः प्रायेण सर्वशः । नैवम् ऋक्सामादिनामानि तदा वेदस्य चाभवन्’ इति । अग्निना प्रजया पुत्रत्वेन कल्पितेनामिना ॥ ५१ ॥</p>
<p>इति श्रीमद्भागवतटीकायां विजयध्वजतीर्थभिक्षुकृतायां नवमस्कन्धस्य द्वादशोऽध्यायः ॥</p>
<h3 id="सतयधरमय-49"><strong>सत्यधर्मीया</strong></h3>
<p>पुरूरवसः सकाशादेव त्रेतामुखे तद्युगारम्भे त्रयी प्रकारत्रयोपेता श्रुतिराहवनीयाद्याह्वयेन प्रकारत्रयोपेतेनाग्निना प्रजया कृतेन तत्त्वेन गान्धर्वं लोकमेयिवान् । अनन्तरं च यज्ञेशमधोक्षजं हरिमित्याद्युक्तेर्गान्धारयन्वर्तते यद्गन्धर्वस्तेन केशव इति वचनात्सम्पादितभगवज्ज्ञानो मुक्तिमगादित्यपि वक्ति ॥ लोकमिति ॥ लोकं प्रकाशं ज्ञानमिति यावत् । एयिवाननन्तरं गान्धर्वं भगवल्लोकं चैयिवान् । एको वेदः कृते ह्यासीत्त्रेतायां स त्रिधाऽभवत् । स एव पञ्चधा जातो द्वापरं प्राप्य वै युगम् । उत्सन्नः स कलिं प्राप्य वेदः प्रायेण सर्वशः । नैवम् ऋक्सामादिनामानि तदा वेदस्य चाभवन्नित्यथर्वणभाष्यम् । ऋचः स ऋच उद्धृत्य ऋग्वेदं कृतवान्विभुः । यजूंषि निगदाच्चैव तथा सामानि सामतः । ऋग्वेदो यजुर्वेदः सामवेदोऽथर्वण इत्यादेरेतन्नामानश्चत्वारो वेदा आविर्भूता मुख्यतो भगवतः । राजा त्ववान्तरव्यञ्जक इति मन्तव्यमिति केचित् । चतुर्धाऽभवदित्यत्र प्रागेव चतुर्धा विभक्तं वेदमृङ्निगदादिरूपं व्यक्तीकृत्येति तत्त्वप्रकाशिका । सर्ववाङ्मयः प्रणवोऽप्येकः । अनन्तरं त्र्याद्यात्मतया विभक्तः । अनन्तमात्रान्तमुदाहरन्ति यं त्रिमात्रपूर्वं प्रणवोच्चयं बुधा इति मध्वविजयः । त्रिमात्रमादितः कृत्वा यावच्चानन्तमात्रकाः । प्रणवास्ते विभेदेन ह्यनन्ताः परिकीर्तिताः । एकमात्रोत्तराः सर्वे परब्रह्माभिधायका इत्येकादशतात्पर्ये । तदा कृते नारायण एक एव देवो देवता चेतीज्यः । इतरे तु विद्याद्यनुबन्धेनार्हणीया न तु देवतात्वेन ब्रह्मरुद्रेन्द्रपूर्वैस्तु नामभिः प्रोच्यते हरिः । देवतात्वेन चेज्यः स ब्रह्माद्या मनुनामकाः । वक्तृत्वेन पितृत्वेन कारित्वेनैव चादरात् । इज्यन्ते देवताः सर्वा न तु देवतया क्वचित् । अनन्ययाजिनस्ते तु तस्मात्कार्तयुगाजना इत्यथर्वणभाष्यम् । एकोऽग्निरेकस्मिन्नग्नौ तन्नामभिरिज्यो हरिः । न च कृतयुगे कृतध्यानाः सर्वेऽपीति नेज्या यदा तदा किमिज्यो हरिरितरे सुरा इज्या इति चिन्ता तदनन्तरं हरिरेवेज्य इत्युत्तरं च सम्भवतस्तदेव कथमित्यत्राग्निष्टोमादिभिर्यज्ञैः सर्वदेवस्थितं हरिम् । यजन्ति तांश्च कारित्वाद्वसुस्तस्मात्तथाऽयजत् । पृथक् पृथक्च त्रेतायां यजन्ते देवतागणान् । यथा कृते तथा प्राज्ञस्त्रेतायां बहुधा तत इति । पूज्यो यज्ञैस्सोपचारैर्ध्येयो वन्द्यश्च सर्वदेति । एवं वायोः पितरं विष्णुमेव यजन्ति देवैः सह ये कृते जनाः । तथा विष्णुं यजन्ते न तु कञ्चिदन्यमित्याथर्वणभाष्यम् । मुक्ता अपि यजन्ति का कथा कातर्युगजनानामित्यत्र कृष्णो मुक्तैरिज्यते वीतमोहैरित्याद्याचार्यवचनं च । वर्णश्चैक एव ब्राह्मणादिवर्णो भगवन्निष्ठः । कृते भागवताः सर्वे वेदाश्च पुरुषास्तथेति । जनोऽखिलो विष्णुपरो बभूवेति च । न रामराज्यस्थत्रेतायुगीयजनपरमिति कथमेतत्परमित्यत्र त्रेतायां वर्तमानायां कालः कृतसमोऽभवदित्यादिकानि च मानानि कृतचर्यायामनुसन्धेयानि । इति कृतयुगस्थितिमुक्त्वा त्रेतायुगस्थितिं दर्शयति पुरूरवस इतीत्यवतारयन्ति ॥ ५१ ॥</p>
<p>इति श्रीसत्यधर्मयतिकृतायां भागवतटिप्पण्यां नवमस्कन्धे द्वादशोऽध्यायः ।</p>
<h3 id="छलर-48"><strong>छलारी</strong></h3>
<p>एवं कृतयुगस्थितिमुक्त्वा त्रेतायुगस्थितिं दर्शयति ॥ पुरूरवस इति ॥ मुखे त्रेतायुगोपक्रमकाले एकवेदस्त्रयी त्रित्वावच्छिन्नः । त्रिविध इत्यर्थः । पुरूरवसः सकाशात्ततश्चतुर्धाऽभवदित्यादि पूर्वोक्तरीत्या ज्ञातव्यम् । गन्धर्वप्रसादेन लब्धं लोकमुर्वशीलोकमग्निं प्रजया पुत्रत्वेन कल्पितोऽग्निना । एयिवान्प्राप्तः ॥ ५१ ॥</p>
<p><strong>इति श्रीछलारी शेषाचार्यकृतायां भागवतटिप्पण्यां नवमस्कन्धे द्वादशोऽध्यायः ।</strong></p>

  </div>
</article>


        

        



    <aside class="card border noPrint" id="section-tree-item-bhAgavatam_madhva-tAtparya-nirNayaH_sarva-prastutiH_09_navamaskandhaH_12_dvAdasho-dhyAyaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/09_navamaskandhaH/12_dvAdasho-dhyAyaH/">१२ द्वादशोऽध्यायः </a>
            <a data-toggle="collapse" href="#section-tree-item-body-bhAgavatam_madhva-tAtparya-nirNayaH_sarva-prastutiH_09_navamaskandhaH_12_dvAdasho-dhyAyaH_md" role="button" aria-expanded="false" aria-controls="section-tree-item-body-bhAgavatam_madhva-tAtparya-nirNayaH_sarva-prastutiH_09_navamaskandhaH_12_dvAdasho-dhyAyaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_madhva-tAtparya-nirNayaH_sarva-prastutiH_09_navamaskandhaH_12_dvAdasho-dhyAyaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १२ द्वादशोऽध्यायः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
