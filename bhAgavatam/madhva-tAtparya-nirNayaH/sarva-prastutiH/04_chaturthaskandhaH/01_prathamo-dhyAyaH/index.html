<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ०१ प्रथमोऽध्यायः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="०१ प्रथमोऽध्यायः">
  <meta property="og:description" content="मनोस्तु शतरूपायां तिस्रः कन्याश्च जज्ञिरे श्रीमद् भगवद्बादरायणप्रणीतम्
श्रीमद्भागवतम्
चतुर्थस्कन्धः
अथ प्रथमोऽध्यायः
ॐ नमो भगवते वासुदेवाय
मैत्रेय उवाच— मनोस्तु शतरूपायां तिस्रः कन्याश्च जज्ञिरे । आकूतिर्देवहूतिश्च प्रसूतिरिति विश्रुताः ॥ १ ॥ श्रीमद् आनन्दतीर्थभगवत्पादाचार्यविरचितः श्रीमद्भागवततात्पर्यनिर्णयः
॥ श्रीवेदव्यासाय नमः ॥
‘पुनःपुनः कथां प्राहुरभ्यासादुत्तमं फलम् ।
विज्ञापयितुकामास्तु विद्वांसस्तत्र तत्र तु’ ॥ इत्याग्नेये ॥ १ ॥
॥ हरिः ॐ ॥ श्रीमद्धनुमद्भीममध्वान्तर्गतरामकृष्णवेदव्यासात्मकलक्ष्मीहयग्रीवाय नमः ॥
श्रीमद्विजयध्वजतीर्थविरचिता पदरत्नावली
श्रीमध्ववल्लभश्रीहयग्रीवाय नमः
पदरत्नावली पशुपतिरपि प्रेक्षादक्षो यतोऽगमदुन्नतिं सकलजनतावन्द्यं स्थानं ध्रुवो यदनुग्रहात् ।
पृथुरथ महीदोहात् कीर्तिं शुभां समपीपलत्तमिममजितं वन्दारूणाममन्दमुदं नुमः ॥ १ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="०१ प्रथमोऽध्यायः">
  <meta itemprop="description" content="मनोस्तु शतरूपायां तिस्रः कन्याश्च जज्ञिरे श्रीमद् भगवद्बादरायणप्रणीतम्
श्रीमद्भागवतम्
चतुर्थस्कन्धः
अथ प्रथमोऽध्यायः
ॐ नमो भगवते वासुदेवाय
मैत्रेय उवाच— मनोस्तु शतरूपायां तिस्रः कन्याश्च जज्ञिरे । आकूतिर्देवहूतिश्च प्रसूतिरिति विश्रुताः ॥ १ ॥ श्रीमद् आनन्दतीर्थभगवत्पादाचार्यविरचितः श्रीमद्भागवततात्पर्यनिर्णयः
॥ श्रीवेदव्यासाय नमः ॥
‘पुनःपुनः कथां प्राहुरभ्यासादुत्तमं फलम् ।
विज्ञापयितुकामास्तु विद्वांसस्तत्र तत्र तु’ ॥ इत्याग्नेये ॥ १ ॥
॥ हरिः ॐ ॥ श्रीमद्धनुमद्भीममध्वान्तर्गतरामकृष्णवेदव्यासात्मकलक्ष्मीहयग्रीवाय नमः ॥
श्रीमद्विजयध्वजतीर्थविरचिता पदरत्नावली
श्रीमध्ववल्लभश्रीहयग्रीवाय नमः
पदरत्नावली पशुपतिरपि प्रेक्षादक्षो यतोऽगमदुन्नतिं सकलजनतावन्द्यं स्थानं ध्रुवो यदनुग्रहात् ।
पृथुरथ महीदोहात् कीर्तिं शुभां समपीपलत्तमिममजितं वन्दारूणाममन्दमुदं नुमः ॥ १ ॥">
  <meta itemprop="wordCount" content="4067">
  <meta name="twitter:card" content="summary">
  <meta name="twitter:title" content="०१ प्रथमोऽध्यायः">
  <meta name="twitter:description" content="मनोस्तु शतरूपायां तिस्रः कन्याश्च जज्ञिरे श्रीमद् भगवद्बादरायणप्रणीतम्
श्रीमद्भागवतम्
चतुर्थस्कन्धः
अथ प्रथमोऽध्यायः
ॐ नमो भगवते वासुदेवाय
मैत्रेय उवाच— मनोस्तु शतरूपायां तिस्रः कन्याश्च जज्ञिरे । आकूतिर्देवहूतिश्च प्रसूतिरिति विश्रुताः ॥ १ ॥ श्रीमद् आनन्दतीर्थभगवत्पादाचार्यविरचितः श्रीमद्भागवततात्पर्यनिर्णयः
॥ श्रीवेदव्यासाय नमः ॥
‘पुनःपुनः कथां प्राहुरभ्यासादुत्तमं फलम् ।
विज्ञापयितुकामास्तु विद्वांसस्तत्र तत्र तु’ ॥ इत्याग्नेये ॥ १ ॥
॥ हरिः ॐ ॥ श्रीमद्धनुमद्भीममध्वान्तर्गतरामकृष्णवेदव्यासात्मकलक्ष्मीहयग्रीवाय नमः ॥
श्रीमद्विजयध्वजतीर्थविरचिता पदरत्नावली
श्रीमध्ववल्लभश्रीहयग्रीवाय नमः
पदरत्नावली पशुपतिरपि प्रेक्षादक्षो यतोऽगमदुन्नतिं सकलजनतावन्द्यं स्थानं ध्रुवो यदनुग्रहात् ।
पृथुरथ महीदोहात् कीर्तिं शुभां समपीपलत्तमिममजितं वन्दारूणाममन्दमुदं नुमः ॥ १ ॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/madhva-tAtparya-nirNayaH\/sarva-prastutiH\/04_chaturthaskandhaH\/01_prathamo-dhyAyaH\/".replace(basePath, "/");
  pageVars.pageParams = {};
  pageVars.pageSource = "bhAgavatam\/madhva-tAtparya-nirNayaH\/sarva-prastutiH\/04_chaturthaskandhaH\/01_prathamo-dhyAyaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ०१ प्रथमोऽध्यायः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०१ प्रथमोऽध्यायः">०१ प्रथमोऽध्यायः</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="मनसत-शतरपय-तसर-कनयशच-जजञर">मनोस्तु शतरूपायां तिस्रः कन्याश्च जज्ञिरे</h2>
<p><strong>श्रीमद् भगवद्बादरायणप्रणीतम्</strong></p>
<p><strong>श्रीमद्भागवतम्</strong></p>
<p><strong>चतुर्थस्कन्धः</strong></p>
<p><strong>अथ प्रथमोऽध्यायः</strong></p>
<p><strong>ॐ नमो भगवते वासुदेवाय</strong></p>
<h1 id="मतरय-उवच"><strong>मैत्रेय उवाच—</strong></h1>
<h1 id="मनसत-शतरपय-तसर-कनयशच-जजञर-"><strong>मनोस्तु शतरूपायां तिस्रः कन्याश्च जज्ञिरे ।</strong></h1>
<h1 id="आकतरदवहतशच-परसतरत-वशरत--१-"><strong>आकूतिर्देवहूतिश्च प्रसूतिरिति विश्रुताः ॥ १ ॥</strong></h1>
<p>श्रीमद् आनन्दतीर्थभगवत्पादाचार्यविरचितः श्रीमद्भागवततात्पर्यनिर्णयः</p>
<p>॥ श्रीवेदव्यासाय नमः ॥</p>
<p>‘पुनःपुनः कथां प्राहुरभ्यासादुत्तमं फलम् ।</p>
<p>विज्ञापयितुकामास्तु विद्वांसस्तत्र तत्र तु’ ॥ इत्याग्नेये ॥ १ ॥</p>
<p>॥ हरिः ॐ ॥ श्रीमद्धनुमद्भीममध्वान्तर्गतरामकृष्णवेदव्यासात्मकलक्ष्मीहयग्रीवाय नमः ॥</p>
<p><strong>श्रीमद्विजयध्वजतीर्थविरचिता पदरत्नावली</strong></p>
<p><strong>श्रीमध्ववल्लभश्रीहयग्रीवाय नमः</strong></p>
<h3 id="पदरतनवल"><strong>पदरत्नावली</strong></h3>
<p>पशुपतिरपि प्रेक्षादक्षो यतोऽगमदुन्नतिं सकलजनतावन्द्यं स्थानं ध्रुवो यदनुग्रहात् ।</p>
<p>पृथुरथ महीदोहात् कीर्तिं शुभां समपीपलत्तमिममजितं वन्दारूणाममन्दमुदं नुमः ॥ १ ॥</p>
<p>अभिनवरविप्रद्योतालीविभासिवपुःश्रियं हरिहयहरब्रह्मश्लाध्यप्रभूतसदाशिषम् ।</p>
<p>कमलनयनस्वातन्त्र्येक्षादयादरसत्क्रियां शरणमनिशं विश्वस्यास्योदयां श्रियमीमहे ॥ २ ॥</p>
<p>तृतीयस्कन्धजलधेरुन्मग्नोऽहं कथञ्चन । चतुर्थस्कन्धसरसीमवगाढुं पुनर्यते ॥ ३ ॥</p>
<p>मानेतिहाससङ्घातैरच्युताङ्घ्रिसरोरुहे । आत्मप्रद्योतनी भक्तिः पुनश्च प्रतिपाद्यते ॥ ४ ॥</p>
<p>अत्रादौ हरौ निरतिशयप्रेमलक्षणभक्तिविधानाय पशुपतेर् दक्षाध्वरध्वंसलक्षणचरित्रं वक्तुं स्वायम्भुवमनुचरितमनुवदति– मनोस्त्विति ॥ ‘पुनः पुनः कथां प्राहुरभ्यासादुत्तमं फलम् । विज्ञापयितु-कामास्तु विद्वांसस्तत्र तत्र तु ॥’ इति वचनात् पुन उक्तकथानुवादो न दोषायेति ज्ञातव्यम् । विशेषवाचिना तुशब्देनापि फलाधिक्यं विशिनष्टि । द्वौ पुत्रौ चेति पुत्रानुवर्णनार्थश्चकारः ॥ १ ॥</p>
<p>**श्री यादवार्यविरचिता **</p>
<h3 id="भगवतपरकशक"><strong>भागवतप्रकाशिका</strong></h3>
<p>सत्यवत्यालवालोत्थं वेदशाखोपबृंहितम् ।</p>
<p>शुकादिद्विजसन्नादं व्यासकल्पद्रुमं भजे ॥ १ ॥</p>
<p>अत्र तिसॄणां कन्यानां जननादिकं पूर्वोक्तमेव कस्मादुच्यत इत्याशङ्कायां प्रमाणेनैव परिहरति ॥ पुनः पुनरिति । उत्तमं फलं भवतीति ज्ञापयितुकामाः । आद्यस्तुशब्दोऽवधारणेंऽत्यो ऽप्यर्थः । विद्वांस इत्यनेन सम्बध्यते । उक्तं पुनर्न वक्तव्यमिति जानन्तोऽपीत्यर्थः । मूले तुशब्दो मनोः स्वायंभुवादिविशेषसूचकः । द्वौ पुत्रौ चेत्युक्तसङ्ग्रहार्थश्चकारः ॥ १ ॥</p>
<h1 id="आकत-रचय-परददप-भरतमत-नप-"><strong>आकूतिं रुचये प्रादादपि भ्रातृमतीं नृपः ।</strong></h1>
<h1 id="पतरकधरममशरतय-शतरपनमदत--२-"><strong>पुत्रिकाधर्ममाश्रित्य शतरूपानुमोदितः ॥ २ ॥</strong></h1>
<h3 id="पदरतनवल-1"><strong>पदरत्नावली</strong></h3>
<p>भ्रातृमतीमप्याकूतिं पुत्रिकाधर्ममाश्रित्य रुचये प्रादादित्यन्वयः । अस्या यः पुत्रो भवेत् स मत्पुत्र एवेति प्रतिज्ञाय प्रदानं पुत्रिकापुत्रधर्मः । राज्यार्थं न पुत्राभावान्मनुना दौहित्रः पुत्रत्वेन वृतः किन्तु स साक्षाद् विष्णुरिति जानता तत्पितृत्वे ज्ञानातिशयवान् मुक्तौ सुखातिशयवान् स्यामिति । भ्रातृमतीत्यनेन पुत्रवत्त्वप्रतीतेः, प्रियव्रतोत्तानपादाविति वक्ष्यमाणत्वाच्च ॥ २ ॥</p>
<h3 id="परकशक"><strong>प्रकाशिका</strong></h3>
<p>भातृमतीमप्याकूतिं पुत्रिकाधर्ममाश्रित्य रुचये प्रादादित्यन्वयः । ‘‘अभ्रातृकां प्रदास्यामि तुभ्यं कन्यामलङ्कृताम् । अस्यां यो जायते पुत्रः स मे पुत्रो भवेदिति’’ प्रतिज्ञाय कन्याप्रदानं पुत्रिकाधर्मः । स कथमस्या भ्रातृमत्या युक्त इत्यत उक्तम् ॥ भ्रातृमतीमपीति । अपिशब्दो विरोधाभासालङ्कारार्थः । सत्यमयं धर्मोऽत्रायुक्त इति तथाऽपि यज्ञनामकभगवत्सदृशभ्रातृमत्वाभावादिमं धर्ममाश्रितवान्मनुरित्याशयः ॥ २ ॥</p>
<h1 id="परजपत-स-भगवन-रचसतसयमजजनत-"><strong>प्रजापतिः स भगवान् रुचिस्तस्यामजीजनत् ।</strong></h1>
<h1 id="मथन-बरहमवरचसव-परमण-समधन--३-"><strong>मिथुनं ब्रह्मवर्चस्वी परमेण समाधिना ॥ ३ ॥</strong></h1>
<h3 id="पदरतनवल-2"><strong>पदरत्नावली</strong></h3>
<p>प्रजापतिशब्दस्यानेकाभिधेयवृत्तित्वेन कोऽत्र विवक्षित इत्यत उक्तम्– रुचिरिति ॥ राजपुत्रीत्वेन परिचर्यादावहंकारसम्भवेन प्रेमाभावेन तत्त्यागसम्भवेनापत्यानुत्पत्त्या मनोराशा निष्फलाऽ-भूदिति लोकापवादः परिहृतोऽनेन, अत एव– भगवानिति ॥ ३ ॥</p>
<h3 id="परकशक-1"><strong>प्रकाशिका</strong></h3>
<p>मिथुनं पुरुषं स्त्रियं च । समाधिना हरिध्यानजनितपुण्यप्रभावेन ॥ ३ ॥</p>
<h1 id="यसतय-परष-सकषद-वषणरयजञसवरपधक१-"><strong>यस्तयोः पुरुषः साक्षाद् विष्णुर्यज्ञस्वरूपधृक्१ ।</strong></h1>
<h1 id="य-सतर-स-दकषण-भतरशभतऽनपयन--४-"><strong>या स्त्री सा दक्षिणा भूतेरंशभूताऽनपायिनी ॥ ४ ॥</strong></h1>
<h1 id="आननय-सवगह-पतरय-पतर-वततरचषम-"><strong>आनिन्ये स्वगृहं पुत्र्याः पुत्रं विततरोचिषम् ।</strong></h1>
<h1 id="सवयभव-मद-यकत-रचरजगरह-दकषणम--५-"><strong>स्वायंभुवो मुदा युक्तो रुचिर्जग्राह दक्षिणाम् ॥ ५ ॥</strong></h1>
<h3 id="पदरतनवल-3"><strong>पदरत्नावली</strong></h3>
<p>मिथुनं विवेचयति– यस्तयोरिति ॥ नाम्ना यज्ञ इति । स्वरूपधृक् औत्पत्तिक-सौन्दर्यधारी । यज्ञस्वरूपधृगित्येकं वा पदं, ‘यज्ञो विष्णुर्देवता’ इति श्रुतेः । अनेन विष्णुनामानं यजमानं व्यावर्तयति । भूतेर्लक्ष्म्याः । ‘भूतिः श्रीभस्मजन्मसु’ इत्यभिधानम् । अनपायिनी जन्ममरण-रहितेत्यनेनास्या अपि श्रीनारायणवदाविर्भाव एवेति ध्वनयति । स्वायम्भुवेन विवाहकाले यदुक्तं तत् सत्यं कर्तुं कार्यान्तरासक्त्या न विस्मृतं तेनेति भावेनाह– आनिन्य इति ॥ ४,५ ॥</p>
<h3 id="परकशक-2"><strong>प्रकाशिका</strong></h3>
<p>मिथुनं विवेचयति ॥ यस्तयोरिति । यज्ञस्वरूपधृक् । यज्ञनामकावतारधृक् । दक्षिणा नामतः । भूतेर्महालक्ष्म्याः । अनपायिन्यवियोगिनी यत इत्यर्थः ॥ ४,५ ॥</p>
<h1 id="त-कमयन-भगवनवह-यजष-पत-"><strong>तां कामयानां भगवानुवाह यजुषां पतिः ।</strong></h1>
<h1 id="तषटय-तषमपननऽजनयद-दवदशतमजन--६-"><strong>तुष्टायां तोषमापन्नोऽजनयद् द्वादशात्मजान् ॥ ६ ॥</strong></h1>
<h3 id="पदरतनवल-4"><strong>पदरत्नावली</strong></h3>
<p>यजुषां पतिः सकलवेदप्रतिपाद्यत्वेन तदनुसारिहेतुत्वेन तत्प्रवर्तकत्वेन वेदपति-रित्यर्थः । हरिणा यदर्थमवतीर्णं तत्प्रयोजनमाह– तुष्टायामिति ॥ तुष्टायां दक्षिणयाम् ॥ ६ ॥</p>
<h3 id="परकशक-3"><strong>प्रकाशिका</strong></h3>
<p>यजुषां यज्ञानां वेदानां वा पतिर्यज्ञनामा यज्ञभार्यात्वेन तुष्टायां दक्षिणायाम् ॥६॥</p>
<h1 id="तष-परतष-सनतष-भदर-शनतरडसपत-"><strong>तोषः प्रतोषः सन्तोषो भद्रः शान्तिरिडस्पतिः ।</strong></h1>
<h1 id="इनदर-कवरभव-सवह-सदव-रचन-दवषट--७-"><strong>इन्द्रः कविर्भुवः स्वाहः सुदेवो रोचनो द्विषट् ॥ ७ ॥</strong></h1>
<h3 id="पदरतनवल-5"><strong>पदरत्नावली</strong></h3>
<p>द्विषट् द्वादश ॥ ७ ॥</p>
<h3 id="परकशक-4"><strong>प्रकाशिका</strong></h3>
<p>द्विषट् द्वादश ॥ ७ ॥</p>
<h1 id="तषत-नम-त-दव-आसन-सवयमभवनतर-"><strong>तुषिता नाम ते देवा आसन् स्वायम्भुवान्तरे ।</strong></h1>
<h1 id="मरचमशर-ऋषय-यजञ-सरगणशवर--८-"><strong>मरीचिमिश्रा ऋषयो यज्ञः सुरगणेश्वरः ॥ ८ ॥</strong></h1>
<h3 id="पदरतनवल-6"><strong>पदरत्नावली</strong></h3>
<p>तोषादीनां समुदितं नामाह– तुषिता इति ॥ अदित्यामुत्पन्नत्वाद् यथा आदित्या नाम देवास्तथा तुष्टयामुत्पन्नत्वात् तुषितानाम देवाः । मरीचिमिश्रा मरीचिमुख्याः । सुरगणेश्वर इन्द्रः । यज्ञः स्वयमिन्द्रोऽभूत् ॥ ८ ॥</p>
<h3 id="परकशक-5"><strong>प्रकाशिका</strong></h3>
<p>‘‘मन्वन्तरं मनुर्देवा मनुपुत्राः सुरेश्वराः । ऋषयोंऽशावताराश्च हरेः षड्विध-मुच्यत’’ इति वचनादेतन्मन्वन्तरापेक्षितं षट्कं दर्शयति ॥ तुषिता इति श्लोकद्वयेन । तथा च स्वायम्भुवोमनुस्तुषितानामका देवाः । मरीचिप्रमुखाः सप्तर्षयः । यज्ञो हरेरंशावतारः । स एव सुरगणेश्वर इन्द्रः ॥ ८ ॥</p>
<h1 id="परयवरतततनपद-मनपतर-महजस-"><strong>प्रियव्रतोत्तानपादौ मनुपुत्रौ महौजसौ ।</strong></h1>
<h1 id="ततपतरपतरनपतणमनवतत-तदनतरम--९-"><strong>तत्पुत्रपौत्रनप्तॄणामनुवृत्तं तदन्तरम् ॥ ९ ॥</strong></h1>
<h3 id="पदरतनवल-7"><strong>पदरत्नावली</strong></h3>
<p>स्वायम्भुवमन्वन्तरं कैरनुवृत्तमिति तत्राह– प्रियव्रतेति ॥ नप्तारः पुत्रपौत्राः ॥ ९ ॥</p>
<h3 id="परकशक-6"><strong>प्रकाशिका</strong></h3>
<p>प्रियव्रतोत्तानपादौ मनुपुत्रौ । यज्ञस्य द्वैरूप्येण षट्कत्वमत्रोक्तमिति ज्ञातव्यम् । नप्तारः पौत्रपुत्रास्तेषां सकाशादनुवृत्तं प्रवृत्तम् । तदन्तरं स्वायम्भुवमन्वन्तरम् ॥ ९ ॥</p>
<h1 id="दवहतमदत-तत-करदमयतमज-मन-"><strong>देवहूतिमदात् तात कर्दमायात्मजां मनुः ।</strong></h1>
<h1 id="ततसमबनध-शरतपरय-भवत-गदत-मम--१०-"><strong>तत्सम्बन्धि श्रुतप्रायं भवता गदतो मम ॥ १० ॥</strong></h1>
<h1 id="दकषय-बरहमपतरय-परसत-भगवन-मन-"><strong>दक्षाय ब्रह्मपुत्राय प्रसूतिं भगवान् मनुः ।</strong></h1>
<h1 id="परयचछद-यतकत-सरगसतरलकय-वतत-महन--११-"><strong>प्रायच्छद् यत्कृतः सर्गस्त्रिलोक्यां विततो महान् ॥ ११ ॥</strong></h1>
<h3 id="पदरतनवल-8"><strong>पदरत्नावली</strong></h3>
<p>देवहूतिकथामनुवदति– देवहूतिमिति ॥ तत्सम्बन्धिचरितं श्रुतप्रायं प्राचुर्येण श्रुतं, किंचिदेवावशिष्टमस्तीत्यर्थः ॥ प्रसूतिं कस्मा अदादिति तत्राह– दक्षायेति ॥ १०,११ ॥</p>
<h3 id="परकशक-7"><strong>प्रकाशिका</strong></h3>
<p>श्रुतप्रायं बाहुल्येन श्रुतम् ॥ १०,११ ॥</p>
<h1 id="य-करदमसत-परकत-नव-बरहमरषपतनय-"><strong>याः कर्दमसुताः प्रोक्ता नव ब्रह्मर्षिपत्नयः ।</strong></h1>
<h1 id="तस-परसतपरसर-परचयमन-नबध-म--१२-"><strong>तासां प्रसूतिप्रसरं प्रोच्यमानं निबोध मे ॥ १२ ॥</strong></h1>
<h3 id="पदरतनवल-9"><strong>पदरत्नावली</strong></h3>
<p>एवमनूद्य वक्तव्यांशमाह– याः कर्दमेति ॥ पत्नयः पत्न््नयः । प्रसूतिप्रसरं प्रसूति-प्रपञ्चम् ॥ १२ ॥</p>
<h3 id="परकशक-8"><strong>प्रकाशिका</strong></h3>
<p>प्रायग्रहणकृत्यं दर्शयति ॥ याः कर्दमसुता इति । पत्नयः पत्न््नयः । प्रसूतिप्रसरं सन्तानविस्तृतिम् ॥ १२ ॥</p>
<h1 id="पतन-मरचसत-कल-सषव-करदमतमज-"><strong>पत्नी मरीचेस्तु कला सुषुवे कर्दमात्मजा ।</strong></h1>
<h1 id="कशयप-परणमन-च-ययरपरत-जगत--१३-"><strong>कश्यपं पूर्णिमानं च ययोरापूरितं जगत् ॥ १३ ॥</strong></h1>
<h3 id="पदरतनवल-10"><strong>पदरत्नावली</strong></h3>
<p>चन्द्रकलाव्यावृत्त्यर्थं कर्दमात्मजेति । ययोः सन्तत्या ॥ १३ ॥</p>
<h3 id="परकशक-9"><strong>प्रकाशिका</strong></h3>
<p>ययोः सन्तत्योः ॥ १३ ॥</p>
<h1 id="परणमऽसत-वरज-वशवग-च-परतप-"><strong>पूर्णिमाऽसूत विरजं विश्वगां च परंतप ।</strong></h1>
<h1 id="दवकलय-हर-पदशचद-यऽभत-सरद-दव--१४-"><strong>देवकुल्या हरेः पादशौचाद् याऽभूत् सरिद् दिवः ॥ १४ ॥</strong></h1>
<h3 id="पदरतनवल-11"><strong>पदरत्नावली</strong></h3>
<p>विश्वगां विशिनष्टि– देवकुल्येति ॥ दिवः सरित् स्वर्गनदी, देवकुल्या देवकुलप्रिया ॥ १४ ॥</p>
<h3 id="परकशक-10"><strong>प्रकाशिका</strong></h3>
<p>विश्वगां नाम कन्याम् । तां विशिनष्टि ॥ देवकुल्येति । देवकुलप्रिया । या रूपांतरेण दिवः सरिद् गङ्गाऽभूत्तामित्यर्थः ॥ १४ ॥</p>
<h1 id="अतर-पतननयनसय-तरन-जजञ-सयशस-सतन-"><strong>अत्रेः पत्न््नयनसूया त्रीन् जज्ञे सुयशसः सुतान् ।</strong></h1>
<h1 id="दतत-दरवसस-सममतमशबरहमसमभवन--१५-"><strong>दत्तं दुर्वाससं सोममात्मेशब्रह्मसम्भवान् ॥ १५ ॥</strong></h1>
<h3 id="पदरतनवल-12"><strong>पदरत्नावली</strong></h3>
<p>जज्ञे जनयामास । आत्मा विष्णुरीशो रुद्रः ब्रह्मा चतुर्मुखः । ब्रह्मणः सोमे विशेषावेश एव न तु पृथग् जननम् ॥ १५ ॥</p>
<h3 id="परकशक-11"><strong>प्रकाशिका</strong></h3>
<p>जज्ञे जनयामास । आत्मा विष्णुरीशो रुद्रो ब्रह्मा चतुर्मुख एतैः सम्भवः सहभावो येषां तान् । अत्र यद्यपि सोमस्यैव ब्रह्मणा सहभावो दत्तदूर्वाससोस्तु विष्णुरुद्र-स्वरूपत्वमेव तथाऽपि त्रिषु सहभाववचनं छत्रिन्यायेनेति ज्ञातव्यम् ॥ १५ ॥</p>
<h1 id="वदर-उवच-"><strong>विदुर उवाच —</strong></h1>
<h1 id="अतररगह-सरशरषठ-सथतयनततपततहतव-"><strong>अत्रेर्गृहे सुरश्रेष्ठाः स्थित्यन्तोत्पत्तिहेतवः ।</strong></h1>
<h1 id="कसवचचकरषव-जत-एतदखयह-म-गर--१६-"><strong>किंस्विच्चिकीर्षवो जाता एतदाख्याहि मे गुरो ॥ १६ ॥</strong></h1>
<h3 id="पदरतनवल-13"><strong>पदरत्नावली</strong></h3>
<p>विदुरः श्रुतदत्ताद्यवतारो विशेषजिज्ञासया पृच्छतीत्याह– अत्रेरिति ॥ गृहे भार्यायाम् । स्थित्यन्तोत्पत्तिहेतवः पालनसंहारसृष्टीनां कारणभूताः ॥ १६ ॥</p>
<h3 id="परकशक-12"><strong>प्रकाशिका</strong></h3>
<p>गृहे भार्यायां किंस्विच्चिकीर्षवो किं किं चिकीर्षवः ॥ १६ ॥</p>
<h1 id="मतरय-उवच-"><strong>मैत्रेय उवाच —</strong></h1>
<h1 id="बरहमण-चदत-सषटवतररबरहमवद-वर-"><strong>ब्रह्मणा चोदितः सृष्टावत्रिर्ब्रह्मविदां वरः ।</strong></h1>
<h1 id="सह-पतननय-यय-ऋकष-कलदर-तपस-सथत--१७-"><strong>सह पत्न्नया ययौ ऋक्षं कुलाद्रिं तपसि स्थितः ॥ १७ ॥</strong></h1>
<h3 id="पदरतनवल-14"><strong>पदरत्नावली</strong></h3>
<p>परमभागवतस्यात्रेः प्रियचिकीर्षैव प्रथमं प्रयोजनं, द्वितीयं योगप्रवर्तनाय अवतार इति भावेन मैत्रेयः प्रश्नं वक्तीत्याह– ब्रह्मणेति ॥ ऋक्षमृक्षनामानम् । किमर्थं यात इति तत्राह– तपसीति ॥ गत्वा तपसि स्थितोऽभूदित्यन्वयः ॥ १७ ॥</p>
<h3 id="परकशक-13"><strong>प्रकाशिका</strong></h3>
<p>ऋक्षम् ऋक्षनामकं, कुलाद्रिम् । तस्मिन्पर्वते तपसि स्थितोऽभूदित्यन्वयः ॥ १७ ॥</p>
<h1 id="तसमन-परसनसतबकपलशशककनन-"><strong>तस्मिन् प्रसूनस्तबकपलाशाशोककानने ।</strong></h1>
<h1 id="वरभ-सरवदभरदघषट-नरवनधयय-समनतत--१८-"><strong>वार्भिः स्रवद्भिरुद्घुष्टे निर्विन्ध्यायाः समन्ततः ॥ १८ ॥</strong></h1>
<h3 id="पदरतनवल-15"><strong>पदरत्नावली</strong></h3>
<p>तस्मिन् ऋक्षनामि्न प्रसूनानां स्तबको येषां ते प्रसूनस्तबकास्तेषां पलाशाशोकानां काननं यस्मिन् स तथा तस्मिन् । नाम्ना निर्विन्ध्याया नद्याः स्रवद्भिः स्यन्दमानैर्वार्भिर्जलैः समन्ततोऽप्युद्घुष्टे गर्जिते ॥ १८ ॥</p>
<h3 id="परकशक-14"><strong>प्रकाशिका</strong></h3>
<p>कथम्भूते तस्मिन् । प्रसूनानां स्तबका येषां तेषां पलाशाशोकानां काननानि वनानि च यस्मिन् । पुनः कथम्भूते । विन्ध्याया नद्याः स्रवद्भिर्वार्भिर्जलैः समन्तत उद्घुष्टे नादिते ॥ १८ ॥</p>
<h1 id="परणयमन-सयमय-मनरवरषशत-मन-"><strong>प्राणायामेन संयम्य मनोर्वर्षशतं मुनिः ।</strong></h1>
<h1 id="अतषठदकपदन-नरदवनदवऽनलभजन--१९-"><strong>अतिष्ठदेकपादेन निर्द्वन्द्वोऽनिलभोजनः ॥ १९ ॥</strong></h1>
<h3 id="पदरतनवल-16"><strong>पदरत्नावली</strong></h3>
<p>वर्षशतमिति द्वितीयया एकस्मिन् क्षणेऽपि पादद्वयेन नातिष्ठदिति द्योतयति ॥१९॥</p>
<h3 id="परकशक-15"><strong>प्रकाशिका</strong></h3>
<p>वर्षशतमिति अत्यन्तसंयोगे विहितद्वितीयाप्रयोगेनैकक्षणमपि पादद्वयेन नातिष्ठदिति सूचयति । निर्द्वन्द्वो निर्गतशीतोष्णादिव्यथः ॥ १९ ॥</p>
<h1 id="शरण-त-परपदयऽह-य-एव-जगदशवर-"><strong>शरणं तं प्रपद्येऽहं य एव जगदीश्वरः ।</strong></h1>
<h1 id="परजमतमसम-महय-परयचछतवत-चनतयन--२०-"><strong>प्रजामात्मसमां मह्यं प्रयच्छत्विति चिन्तयन् ॥ २० ॥</strong></h1>
<h1 id="तपयमन-तरभवन-परणयमधतगनन-"><strong>तप्यमानं त्रिभुवनं प्राणायामैधिताग्निना ।</strong></h1>
<h1 id="नरगतन-मनरमधन-समकषय-परभवसतरय--२१-"><strong>निर्गतेन मुनेर्मूध्नः समीक्ष्य प्रभवस्त्रयः ॥ २१ ॥</strong></h1>
<h3 id="पदरतनवल-17"><strong>पदरत्नावली</strong></h3>
<p>तपोविषयमाह– शरणमिति ॥ किं मनोगतं तवेति तत्राह– प्रजामिति</p>
<p>॥ २०,२१ ॥</p>
<h3 id="परकशक-16"><strong>प्रकाशिका</strong></h3>
<p>तपस उद्देश्यमाह ॥ शरणमिति ॥ २०,२१ ॥</p>
<h1 id="अपसरमनगनधरवसदधवदयधररग-"><strong>अप्सरोमुनिगन्धर्वसिद्धविद्याधरोरगैः ।</strong></h1>
<h1 id="वतयमनयशस-मदऽऽशरमपद-यय--२२-"><strong>वितायमानयशसो मुदाऽऽश्रमपदं ययुः ॥ २२ ॥</strong></h1>
<h3 id="पदरतनवल-18"><strong>पदरत्नावली</strong></h3>
<p>अत्रेस्तपोमाहात्म्यं तेन प्रसन्नानां त्रयाणां देवानां तदाश्रमागमनं च वक्ति– तप्यमानमिति ॥ अप्सरआदिभिर्वितायमानं प्रपञ्चीक्रियमाणं यशो येषां ते तथा ॥ २२ ॥</p>
<h3 id="परकशक-17"><strong>प्रकाशिका</strong></h3>
<p>वितायमानं विस्तार्यमाणं यशो येषां ते तथा ॥ २२ ॥</p>
<h1 id="ततपरदरभवसयगवदयततमन-मन-"><strong>तत्प्रादुर्भावसंयोगविद्योतितमना मुनिः ।</strong></h1>
<h1 id="उततषठननकपदन-ददश-वबधरषभन--२३-"><strong>उत्तिष्ठन्नेकपादेन ददृशे विबुधर्षभान् ॥ २३ ॥</strong></h1>
<h3 id="पदरतनवल-19"><strong>पदरत्नावली</strong></h3>
<p>तत्प्रादुर्भावस्तेषां प्रकाशस्तस्य संयोगः सम्बन्धस्तेन विद्योतितमतिप्रकाशितं मनो यस्य स तथा ॥ २३ ॥</p>
<h3 id="परकशक-18"><strong>प्रकाशिका</strong></h3>
<p>तेषां प्रादुर्भावः प्राकट्यम् । तस्य संयोगः सन्निधिस्तेन विद्योतितं मनो यस्य । उत्तिष्ठन् उत्कर्षतया तिष्ठन् ॥ २३ ॥</p>
<h1 id="परणमय-दणडवद-भमवपतसथऽरहणञजल-"><strong>प्रणम्य दण्डवद् भूमावुपतस्थेऽर्हणाञ्जलिः ।</strong></h1>
<h1 id="वषहससपरणसथन-सव-सवशचहनशच-चहनतन--२४-"><strong>वृषहंससुपर्णस्थान् स्वैः स्वैश्चिह्नैश्च चिह्नितान् ॥ २४ ॥</strong></h1>
<h3 id="पदरतनवल-20"><strong>पदरत्नावली</strong></h3>
<p>अर्हणमर्घ्यादिसाधनमञ्चलिश्च यस्य स तथा । शूलकमण्डलुचक्रादि– भिश्चिह्नितानङ्कितान् ॥ २४ ॥</p>
<h3 id="परकशक-19"><strong>प्रकाशिका</strong></h3>
<p>अर्हणं पुष्पादिकं पूजासाधनमञ्जलौ यस्य स तथा । उपतस्थे पूजयामास । स्वैः स्वैश्चिन्हैस्त्रिशूलकमण्डलुचक्रादिभिः ॥ २४ ॥</p>
<h1 id="कपवलकन-लसदवदननपलमभतन-"><strong>कृपावलोकेन लसद्वदनेनोपलम्भितान् ।</strong></h1>
<h1 id="तचछचष-परतहत-नमलय-मनरकषण--२५-"><strong>तच्छोचिषा प्रतिहते निमील्य मुनिरक्षिणी ॥ २५ ॥</strong></h1>
<h3 id="पदरतनवल-21"><strong>पदरत्नावली</strong></h3>
<p>कृपया प्रयुक्तेनावलोकितेन लसता वदनेनोपलम्भितानुपलक्षितान् । तच्छोचिषा तेषां वपुस्तेजसा प्रतिहते प्रतिबद्धदर्शनशक्तिनी ॥ २५ ॥</p>
<h3 id="परकशक-20"><strong>प्रकाशिका</strong></h3>
<p>उपलंभितान्ज्ञापितान् । तच्छोशिषा तेषां स्वरूपकांत्या ॥ २५ ॥</p>
<h1 id="चतसततपरवण-यञजननसतवत-सहतञजल-"><strong>चेतस्तत्प्रवणं युञ्जन्नस्तावीत् संहताञ्जलिः ।</strong></h1>
<h1 id="शलकषणय-सकतय-वच-सरवलकगरयस--२६-"><strong>श्लक्ष्णया सूक्तया वाचा सर्वलोकगरीयसः ॥ २६ ॥</strong></h1>
<h3 id="पदरतनवल-22"><strong>पदरत्नावली</strong></h3>
<p>तत्प्रवणं तेषु मग्नम् । संहताञ्जलिः । श्लक्ष्णया मधुरया । सूक्तया वैदिक्या ॥ २६ ॥</p>
<h3 id="परकशक-21"><strong>प्रकाशिका</strong></h3>
<p>संहताजलिर्बद्धांजलिः । श्लक्ष्णया मधुरया सूक्तया वैदिक्या ॥ २६ ॥</p>
<h1 id="अतररवच-"><strong>अत्रिरुवाच —</strong></h1>
<h1 id="वशवदभवसथतलयष-वभजयमन-"><strong>विश्वोद्भवस्थितिलयेषु विभज्यमानै-</strong></h1>
<h1 id="रमयगणरनगण-परगहतदह-"><strong>र्मायागुणैरनुगुणं प्रगृहीतदेहाः ।</strong></h1>
<h1 id="ह-बरहमवषणगरश-परणतऽसमयह-व-"><strong>हे ब्रह्मविष्णुगिरिशाः प्रणतोऽस्म्यहं व-</strong></h1>
<h1 id="सतभय-क-एव-भवत-म-इहपहत--२७-"><strong>स्तेभ्यः क एव भवतां म इहोपहूतः ॥ २७ ॥</strong></h1>
<h3 id="पदरतनवल-23"><strong>पदरत्नावली</strong></h3>
<p>कान् गुणानुपसंहृत्य तुष्टावेति तत्राह– विश्वेति ॥ विश्वस्योद्भवस्थितिलयेषु विभज्यमानैः पृथक् पृथक् क्रियमाणैर् मायायाः प्रकृतेर् गुणैः रजःसत्त्वतमस्संज्ञैर् अनुगुणं कार्यानुकूलं, सृष्टये रजोगुणप्रवर्तकत्वेन, रक्षणाय सत्त्वगुणप्रवर्तकत्वेन, संहाराय तमोगुणप्रवर्तकत्वेन, प्रगृहीतो देहो यैस्ते प्रगृहीतदेहाः स्वीकृतावताराः, हे ब्रह्मविष्णुगिरीशा अहं वः प्रणतोऽस्ति । ‘प्रजापते न त्वदेतान्यन्यो विश्वा जातानि परि ता बभूव’ ‘आस्य जानन्तो नाम चिद् विवक्तन महस्ते विष्णो सुमतिं भजामहे’ ‘इमा रुद्राय स्थिरधन्वने गिरः क्षिप्रेषवे देवाय स्वधाव्ने’ इत्यादि यूयं, तेभ्यो वो युष्मभ्यं भूयोभूयः प्रणतोऽस्मीत्यन्वयः । भक्तिरोमाश्लिष्टमना ब्रह्मस्थो रुद्रस्थः पृथक् स्थितः स्वयमपि विष्णुस्त्रिपुरुषसमाः प्रजाः प्रयच्छन्त्विति यः पूर्वसंकल्पस्तं विस्मरन्निवात्रिर् दुष्टमोहनार्थं विज्ञापयति– क एवेति ॥ भवतां मध्ये मयेह क एव स्वित् को नु उपहूत इत्यन्वयः ॥ २७ ॥</p>
<h3 id="परकशक-22"><strong>प्रकाशिका</strong></h3>
<p>विश्वोद्भवस्थितिलयेषु तदर्थं विभज्यमानैः पृथक्क्रियमाणैर्मायागुणैः प्रकृतिगुणैः सत्त्वादिभिः । अनुगुणं कार्यानुकूलम् । सृष्ट्यै रजोगुणप्रवर्तकतया स्थित्यै सत्त्वगुणप्रवर्तकतया लयाय तमोगुणप्रवर्तकतयेति यावत् । प्रगृहीतो देहो यैस्ते प्रगृहीतदेहाः । हे ब्रह्मविष्णुगिरिशाः । अहं तेभ्यो वो युष्मभ्यं प्रणतोऽस्मि । भवतां मध्ये कश्चिदेव त्रिरूपो विष्णुरेव मयेहोपहूतः । तत्र विष्णुनामकमेव भगवद्रूपं दृश्यते न ब्रह्मरुद्रनामकं विष्णुरूपद्वयम् । इमौ दृश्यमानौ ब्रह्मरुद्रौ विष्ण्वन्यावेव मया नाहूतौ कस्मादागतावित्याशयः ॥ २७ ॥</p>
<h1 id="एक-मयह-भगवन-वबधपरधन-"><strong>एको मयेह भगवान् विबुधप्रधान-</strong></h1>
<h1 id="शचततकत-परजननय-कथ-न-ययम-"><strong>श्चित्तीकृतः प्रजननाय कथं नु यूयम् ।</strong></h1>
<h1 id="अतरगतसतनभत-मनसऽप-दर"><strong>अत्रागतास्तनुभृतां मनसोऽपि दूरा</strong></h1>
<h1 id="बरत-परसदत-महनतवसमय-म--२८-"><strong>ब्रूत प्रसीदत महानतिविस्मयो मे ॥ २८ ॥</strong></h1>
<h3 id="पदरतनवल-24"><strong>पदरत्नावली</strong></h3>
<p>एतदेव विवृणोति– एको मयेति ॥ इह वने तपः कुर्वतो मया विवुधप्रधानः सर्वदेवोत्तमो ब्रह्मस्थो रुद्रस्थः स्वयं विष्णुरेको भगवानेव प्रजननाय पुत्रतयोत्पत्तये त्रिपुरुषसमानान् पुत्रान् मह्यं ददात्विति चित्तीकृतो ध्यात इत्येवं स्थिते तनुभृतां देहिनां मनसोऽपि दूरविषया यूयं कथन्न्वत्रागताः ? ततः सम्भाषणेन प्रसीदत । मे इहास्मिन्नर्थे एकस्मिन् ध्याते त्रयाणामागमनलक्षणे महान् विस्मय इति । ‘ब्रह्मस्थश्चैव रुद्रस्थः स्वयं चापि हरिः प्रभुः । प्रजां त्रिपुरुषसमां यच्छत्वित्य-त्रिरैच्छत । तस्मात् स ब्रह्मरुद्राभ्यां सह विष्णुर्जगत्पतिः । आगत्य तु त्रिमूर्त्यंशान् प्रादात् पुत्रान् जनार्दनः । भावित्वाच्चैव कार्यस्य लोकानां मोहनाय च ॥’ इति वचनात् ॥ २८ ॥</p>
<h3 id="परकशक-23"><strong>प्रकाशिका</strong></h3>
<p>एतदेव विवृणोति ॥ एको मयेति । इह वने मया विबुधप्रधानः सर्वदेवोत्तम-स्त्रिरूपो विष्णुरेव प्रजननाय पुत्रतयोत्पत्तये चित्तीकृतो ध्यातः । एवं स्थिते तनुभृतां प्राणिनां मनसोऽपि दूरा अविषया यूयं कथं न्विदानीमत्रागतास्त्रिरूपेण विष्णुनैवात्रागन्तव्यं तद्भिन्नयोर्ब्रह्मरुद्रयोरत्रागमनं किमर्थमित्याशयः । ब्रूत । अत्र कारणमिति शेषः ॥ २८ ॥</p>
<h1 id="मतरय-उवच--1"><strong>मैत्रेय उवाच —</strong></h1>
<h1 id="इत-तसय-वच-शरतव-तरयसत-वबधरषभ-"><strong>इति तस्य वचः श्रुत्वा त्रयस्ते विबुधर्षभाः ।</strong></h1>
<h1 id="परतयच-शलकषणय-वच-परहसनत-मन-परभ--२९-"><strong>प्रत्यूचुः श्लक्ष्णया वाचा प्रहसन्तो मुनिं प्रभो ॥ २९ ॥</strong></h1>
<h3 id="पदरतनवल-25"><strong>पदरत्नावली</strong></h3>
<p>लोकमोहनार्थमत्रिणा विकल्पितं न तु तत्त्वार्थेन तत्त्वं त्विदं कार्यस्य भावित्वात् सङ्कल्पोपेत्वाद् यथा सङ्कल्पस् तथा कार्यमपि भविष्यति, सङ्कल्पस्त्वेक एव, एतस्माज्झटिति प्रत्यवमर्शनेन तं जानन्तस् त्रिलोकमोहनार्थमुक्तविकल्पाभिप्रायं जानन्तस्तत्त्वगूहनं विज्ञाय प्रहसन्तस्त्रयो देवा आहुरित्याह– इतीति ॥ २९ ॥</p>
<h3 id="परकशक-24"><strong>प्रकाशिका</strong></h3>
<p>प्रहसन्त इति । ब्रह्मरुद्रनामकयोर्विष्णुरूपयोः पृथक् स्थितिर्नास्तीत्ययं न जानातीत्याशयेन प्रहसन्तः ॥ २९ ॥</p>
<h1 id="दव-ऊच-"><strong>देवा ऊचुः —</strong></h1>
<h1 id="यथ-कतसत-सङकलप-भवय-तनव-ननयथ-"><strong>यथा कृतस्ते सङ्कल्पो भाव्यं तेनैव नान्यथा ।</strong></h1>
<h1 id="ततसङकलपसय-त-बरहमन-यद-व-धययस-त-वयम--३०-"><strong>तत्सङ्कल्पस्य ते ब्रह्मन् यद् वै ध्यायसि ते वयम् ॥ ३० ॥</strong></h1>
<h2 id="ततपरयम"><strong>तात्पर्यम्</strong></h2>
<p><strong>‘ब्रह्मस्थश्चैव रुद्रस्थः स्वयं चापि हरिः प्रभुः । प्रजां त्रिपुरुषसमां यच्छत्वित्य-त्रिरैच्छत । तस्मात्स ब्रह्मरुद्राभ्यां सह विष्णुर्जगत्पतिः । आगत्य तु त्रिमूर्त्यंशान् पुत्रान्प्रादा-ज्जनार्दनः । भावित्वाच्चैव कार्यस्य लोकानां मोहनाय च’ ॥ इति ब्रह्मवैवर्ते । तत्स्थविष्ण्व-पेक्षया ते वयमिति ॥ ३० ॥</strong></p>
<h3 id="पदरतनवल-26"><strong>पदरत्नावली</strong></h3>
<p>कर्माप्रतीतेः किमाहुरिति तत्राह– यथेति ॥ तपश्चरता त्वया यथा सङ्कल्पः कृतस्तेन सङ्कल्पेन तथैव भाव्यम् । कर्तुमकर्तुमन्यथाकर्तुं समर्थानां भवतां मनीषितं मम दुरवगाहमिति तत्राह– नान्यथेति ॥ स चासौ सङ्कल्पस् तत्सङ्कल्पः, तत्सङ्कल्पस्यान्यथा भावो नैव, त्वत्सङ्कल्पानु-सारेणास्मत्सङ्कल्पोऽपि व्याख्यात इति भावेनाहुः– यद् वा इति ॥ ब्रह्मस्थो रुद्रस्थस्तथा विष्णुः स्वयं च त्रिपूरुषसमानान् पुत्रान् प्रयच्छत्विति यत्सङ्कल्पं ध्यायसि ते वयं ब्रह्मविष्णुरुद्रा इति त्रयस्तुभ्यं, पुत्रान् दास्याम इति सङ्कल्प्यात्रागता इति शेषः । निपातद्वयेन प्रमाणान्तरप्रसिद्धिं द्योतयति ॥ ३० ॥</p>
<h3 id="परकशक-25"><strong>प्रकाशिका</strong></h3>
<p>त्वया यथा कृतः सङ्कल्पस्तेन तथैव भाव्यं नान्यथा । यतः सङ्कल्पस्य ते सङ्कल्पोऽन्यथा नैव । तर्हि कथमेकस्मिन्ध्यायमाने त्रयाणामागमनमित्यत आह ॥ यद्वै ध्यायसि ते वयमिति । अत्र यज्जगदीश्वराख्यं तत्त्वं ध्यायसि ते वयमित्युक्त्या नास्माकं भेदोऽस्तीति दृश्यमानत्रिमूर्त्यैक्यमुच्यत इति प्रतीयतेऽतस्ते वयमित्येतत्सम्यग्व्याख्यातुमेकस्य ध्यानेन त्रयाणामागमनं किमर्थमुच्यत इत्याशङ्कां च परिहर्तुमादौ तावत्प्रमाणं पठति ॥ ब्रह्मस्थ इति । ब्रह्मस्थश्च रुद्रस्थश्च हरिरेवेति सम्बन्धः । न तस्य दृश्यमानब्रह्मरुद्राविति तदर्थः । अत्र रुद्रस्थश्चेति द्वितीयचशब्दान्वयः । स्वयं साक्षाद्धरिरपि । अनेन ब्रह्मरुद्रनामकयोर्हरिरूपयोर्विष्णुरूपवन्न पृथक्स्थितिरिति सूचयति । त्रिपुरुषसमां दृश्यमानत्रिपुरुषसमाम् । अनेन शरणं ते प्रपद्येऽहमित्येतदुक्ततात्पर्यम् । तथा च तत्र मूले आत्मसमामित्येतत्स्वसमं स्वदेहस्थानीयब्रह्मरुद्रसमं चेति व्याख्येयमित्याशयः । तस्माद्ब्रह्मरुद्रनामकयो-र्हरिरूपयोः पृथक् स्थित्यभावादधिष्ठानभूताभ्यां दृश्यमानब्रह्मरुद्राभ्यां सहेत्यर्थः । तत्त्यागेनागमना-सम्भवादिति भावः । तुशब्दस्त्रिमूर्तीनां दृश्यमानत्वरूपविशेषसूचकः । जनार्दनस्त्रिरूपो हरिः । सहागमने पुनर्निमित्तद्वयमाह ॥ भावित्वादिति । दृश्यमानत्रिमूर्तिसमपुत्रलक्षणकार्यस्य भावित्वा-दित्यर्थः ॥ मोहनायेति । सहागमने ते वयमित्युक्त्या दुष्टानां तदभेदस्यैवापाततः प्रतीतेरित्याशयः । एवं प्रमाणमुदाहृत्येदानीं ते वयमित्येतद्व्याख्याति ॥ तत्स्थेति । तत्स्थौ च विष्णुश्च तत्स्थविष्णवस्तेषा-मपेक्षया वयमिति बहुवचनम् । न तु दृश्यमानमूर्त्रित्रयापेक्षयेति मूलोऽर्थ इत्याशयः । तथा च यत्त्रिमूर्त्यात्मकं परमात्मतत्त्वं ध्यायसि ते ब्रह्मरुद्रविष्णुनामानो वयमागताः परन्तु विष्णुरूपवद्ब्रह्म-रुद्रनामकपरमात्मरूपद्वयं न पृथगवस्थितमतोऽधिष्ठानभूताभ्यां दृश्यमानब्रह्मरुद्राभ्यां सहैवागता इति मूलाभिप्रायो ज्ञातव्यः ॥ ३० ॥</p>
<h1 id="अथसमदशभतसत-आतमज-लकवशरत-"><strong>अथास्मदंशभूतास्ते आत्मजा लोकविश्रुताः ।</strong></h1>
<h1 id="भवतरऽङग-भदर-त-वतरषयनत-त-यश--३१-"><strong>भवितारोऽङ्ग भद्रं ते वितरिष्यन्ति ते यशः ॥ ३१ ॥</strong></h1>
<h3 id="पदरतनवल-27"><strong>पदरत्नावली</strong></h3>
<p>तर्हि प्रसन्नाश्चेत् प्रजा ददत इत्यत्रेर्जिह्वाग्रसञ्चलनावकाशमददाना आहुः– अथास्मदिति ॥ अथ ब्रह्मरुद्रस्थो विष्णुः स्वयमित्येते वयमित्युक्त्यनन्तरं व्यवहारान्तरं विरम्य ते तवात्मजा भवितारो भविष्यन्तीति वरं ददुरित्यर्थः । यद्वा यत एवं च संकल्प अथ तस्मादिति । लोके ते यशो विस्तृत्य तुभ्यं कल्याणं सुखं वितरिष्यन्तीत्यन्वयः ॥ ३१ ॥</p>
<h3 id="परकशक-26"><strong>प्रकाशिका</strong></h3>
<p>अथ तस्मात् । अंशेन देहान्तरोत्पत्तिः । अस्मदंशभूता इति । अत्रांशशब्दः स्वरूपांशपरो भिन्नांशपरश्चाभिप्रेतः । तथा च स्वरूपांशपर एको भिन्नांशभूतौ द्वावित्येवं त्रय आत्मजाः पुत्रा भवितारो भविष्यन्ति । ते पुत्रास्ते तव भद्रं यशो वितरिष्यन्ति विस्तारयिष्यन्ति ॥ ३१ ॥</p>
<h1 id="एव-कमवर-दतव-परतजगम-सरशवर-"><strong>एवं कामवरं दत्वा प्रतिजग्मुः सुरेश्वराः ।</strong></h1>
<h1 id="सभजतसतय-समयग-दमपतयरमषतसतत--३२-"><strong>सभाजितास्तयोः सम्यग् दम्पत्योर्मिषतोस्ततः ॥ ३२ ॥</strong></h1>
<h3 id="पदरतनवल-28"><strong>पदरत्नावली</strong></h3>
<p>किमन्यद् ददुरिति तत्राह– एवमिति ॥ कामवरं कामितपुत्रवरं, नान्यमिति शेषः । मिषतोः पश्यतोः सतोः । ततोऽत्रेराश्रमात् ॥ ३२ ॥</p>
<h3 id="परकशक-27"><strong>प्रकाशिका</strong></h3>
<p>मिषतोः पश्यतोः सतोस्ततोऽत्रेराश्रमात् ॥ ३२ ॥</p>
<h1 id="समऽभद-बरहमणऽशन-दतत-वषणसत-यगवत-"><strong>सोमोऽभूद् ब्रह्मणोंऽशेन दत्तो विष्णोस्तु योगवित् ।</strong></h1>
<h1 id="दरवस-शङकरसयश-नबधङगरस-परज--३३-"><strong>दुर्वासाः शङ्करस्यांशो निबोधाङ्गिरसः प्रजाः ॥ ३३ ॥</strong></h1>
<h2 id="ततपरयम-1"><strong>तात्पर्यम्</strong></h2>
<p><strong>‘ब्रह्मणो नावतारोऽस्ति सन्निधानं तु केवलम् । ऋते विष्णोरात्मनश्च तदंशोक्तिः प्रवेशतः ॥’ इति च । ‘सृष्टिभेदाद्विरूपं तु कथापञ्चोत्तरं शतम् । वैरूप्यमन्यद्विज्ञेयं तात्पर्यान्मोहनाय च ॥’ इति स्कान्दे । ‘ऋते तु पाण्डवकथां कार्ष्ण्यं रामायणं तथा । विष्णोर्ब्रह्मादिनां चैव क्रमाद्व्यत्यस्तशक्तिताम् । एतदापादकं चान्यदृते कल्पादिभेदतः । कथा-भेदस्तु विज्ञेयो मोहायैतेषु भिन्नते’ इति वाराहे ॥ ३३ ॥</strong></p>
<h3 id="पदरतनवल-29"><strong>पदरत्नावली</strong></h3>
<p>अंशेनेति तृतीयया सोमः साक्षाद् ब्रह्मणोंऽशो न भवति । किन्तु तेन विशेषेण सन्निहित एव । तथात्वे विष्णोरंशो दत्तः शङ्करस्यांशो दुर्वासा इतीव प्रयोगः स्यात् । ‘ब्रह्मणो नावतारोऽस्ति सन्निधानं तु केवलम् । ऋते विष्णोरात्मनस्तु तदंशोक्तिः प्रवेशतः ॥’ इति वचनाद् आत्मनो जीवस्य तदंशोक्तिर् विष्ण्वंशत्ववचनं प्रवेशत इति ज्ञेयमित्यर्थः । कथं तर्हि ब्रह्मसम्भवानिति प्रत्यक्षोक्तिरिति चेन्न । सृष्टिविशेषान् मानान्तरविरुद्धवदुक्तेः । तथा चोक्तं– सृष्टिभेदाद् विरूपं तु कथापञ्चोत्तरं शतम् । वैरूप्यमन्यद् विज्ञेयं तात्पर्यान्मोहनाय च इति । अत्र ग्रन्थे कथापञ्चोत्तरं शतं सृष्टिभेदाद् विरूपं विपरीतमिव, प्रतीयत इति शेषः । अन्यद् वैरूप्यं तात्पर्यज्ञानान्मोहानायोक्तमिति ज्ञेयमित्यर्थः । कल्पादिभेदादपि, कथाभेदो भवतीति इतोऽपि विरोधोऽपि । ऋते तु पाण्डवकथां कार्ष्ण्यं रामायणं तथा । विष्णोर्ब्र्रह्मादिता चैव क्रमाद् व्यत्यस्तशक्तिताम् । एतदापादकं चान्यद् ऋते कल्पादिभेदतः । कथाभेदस्तु विज्ञेयो मोहायैतेषु भिन्नता ॥ इति वचनात् । ‘‘विदि कृतौ’’ इति धातोर्योगविद् योगशस्त्रकृत्, अणिमादियोगज्ञो वा । बोधतेः शब्विकरणे पठितत्वात् परस्मैपदं, प्रजाः सन्ततीः ॥ ३३ ॥</p>
<h3 id="परकशक-28"><strong>प्रकाशिका</strong></h3>
<p>अस्मदंशभूता इत्युक्तम् । तत्र कः कस्यांशभूत इत्यपेक्षायामाह ॥ सोम इति । अत्र दत्तदूर्वाससोः साक्षाद्विष्णुरुद्रांशत्ववत्सोमस्यापि साक्षाद्ब्रह्मांशत्वमुच्यत इति भाति । अतोऽत्रांश-शब्दोक्तेरभिप्रायं प्रमाणेनैव दर्शयति ॥ ब्रह्मण इति । अवतारो अंशेन देहान्तरोत्पत्तिः । तुशब्दः किं त्वित्यर्थः । केवलं सन्निधानमावेशमात्रमस्तीति शेषः । नन्वेवं विराट्रूपेण चतुर्मुखरूपेण वाऽऽद्य-ब्रह्मणो विष्णोः सकाशात्तथांऽडाद्बहिर् गायत्री चैव सावित्री तथैव च सरस्वती । एवं त्रिरूपा प्रकृतिरेका सत्त्वादिभेदतः । तासु वीर्यं समुत्सृष्टं ब्रह्मणैकत्वमागतम् । स सूत्रात्मा समुद्दिष्टो वायुर्लोक-प्रणायकः । सूत्रात्मना महांश्चापि सहजातश्चतुर्मुखः ॥’’ इत्यादौ स्वात्मनश्च सकाशादवतरणमुच्यमानं विरुद्ध्येतेत्यत आह ॥ ऋत इति । विष्णोरात्मनः स्वात्मनश्च ऋते विष्णुं स्वात्मानं च विनाऽन्यस्माद्ब्रह्मणोऽवतारो नास्तीत्यर्थः । तर्हि कथं पुराणेषु सोमादेर्ब्रह्मांशत्वोक्तिरित्यत उक्तम् ॥ तदंशोक्तिरिति । सोमादेस्तदंशोक्तिरित्यर्थः । प्रवेशतः प्रवेशमावेशमपेक्ष्य । व्याख्येयेति शेषः । अतो न कुतोऽपि विरोध इति भावः । अत एव मूले सोमोऽभूद्ब्रह्मणोंऽशेनेति । दूर्वासाः शंकरस्यांश इति वैलक्षण्येनोक्तिरिति ध्येयम् । ननु यदि सोमस्य न ब्रह्मावतारत्वं किन्तु तदाविष्टत्वमेव तर्हि कथं मूले आत्मेशब्रह्मसम्भवानिति साक्षादवतारत्ववचनमित्याशंकायामेतादृशविरुद्धवचनव्याख्यानप्रकारं प्रमाणेनैव दर्शयति ॥ सृष्टिभेदादिति । सृष्टिविषयकथापञ्चोत्तरं शतं विरूपं यथास्थितविरुद्धवचनं चेत् । सृष्टिभेदात्सृष्टीनामवतारभेदविवक्षयैव योज्यम् । सृष्टिविषये कथापञ्चोत्तरं शतं विना यदन्यद्वैरूप्यं सिद्धान्तविरुद्धवचनजातं तद्दैत्यमोहनायोच्यत इति ज्ञेयम् । कुतोऽन्यत्र सिद्धान्ताविरुद्धेऽर्थे तस्य तात्पर्यादित्यर्थः । अन्यद्वैरूप्यं मोहनायेत्युक्तं तदन्यत्किमित्यपेक्षायां तद्विशिष्य दर्शयदुक्तार्थप्रतिपादकं प्रमाणान्तरं पठति ॥ ऋत इति । पाण्डवकथां पाण्डवचरित्रप्रतिपादकं वाक्यप्रबन्धम् । कार्ष्ण्यं कृष्ण-चरित्रप्रतिपादकम् । रामायणं रामचरित्रप्रतिपादकम् । विष्णोः सकाशाद्ब्रह्मादीनां क्रमाद्व्यत्यस्तशक्तितां तारतम्येन शक्त्यादिगुणवत्त्वप्रतिपादकं वचनजातमृते एतदापादकं तारम्यादिरूपसिद्धान्तोपपादकं चान्यद्वचनजातं तच्च ऋते यः कथाभेदः सृष्टिविषयः पञ्चोत्तरशतसंख्याकः सः कल्पादिभेदतः । आदिपदेन सन्निधानं गृह्यते । कल्पभेदमपेक्ष्य सन्निधानमपेक्ष्य च विज्ञेयः । एतेषु पाण्डवकथादिरूपेषु भिन्नता सिद्धान्तविरुद्धार्थप्रतीतिर्मोहायैवेत्यर्थः । तथा च पाण्डवकथामित्याद्यारभ्यान्यदित्यंतपूर्व-प्रमाणोक्तान्यच्छब्दार्थतयाऽत्र विवक्षितमिति दर्शितं भवति ॥ ततश्चायं श्लोकार्थः ॥ सोमो ब्रह्मणोंऽशेन सहाभूत् । तदाविष्टोऽभूदित्यर्थः । योगविद्योगशास्त्रवित् । दत्तो विष्णुरंश इत्यन्वयः । निबोध बुद्ध्यस्व</p>
<p>॥ ३३ ॥</p>
<h1 id="शरदध-तवङगरस-पतन-चतसरऽसत-कनयक-"><strong>श्रद्धा त्वङ्गिरसः पत्नी चतस्रोऽसूत कन्यकाः ।</strong></h1>
<h1 id="सनवल-कह-रक-चतरथयनमतसतथ--३४-"><strong>सिनीवाली कुहू राका चतुर्थ्यनुमतिस्तथा ॥ ३४ ॥</strong></h1>
<h3 id="पदरतनवल-30"><strong>पदरत्नावली</strong></h3>
<p>कन्यकानामान्याह– सिनीवालीति ॥ कृष्णचतुर्दश्यभिमानिनी सिनीवाली, तत्पञ्चदश्यभिमानीनी कुहूः, शुक्लचतुर्दश्यभिमानिनी अनुमतिः, तत्पञ्चदश्यभिमानिनी राका ॥ ३४ ॥</p>
<h3 id="परकशक-29"><strong>प्रकाशिका</strong></h3>
<p>कन्यकानामान्याह ॥ सिनीवालीति । कृष्ण चतुर्दश्यभिमानिनी सिनीवाली, तत्पञ्चदश्यभिमानिनी कुहूः । शुक्लचतुर्दश्यभिमानिन्यनुमतिस्तत्पञ्चदश्यभिमानिनी राका ॥ ३४ ॥</p>
<h1 id="ततपतरवपरवसत-खयत-सवरचषनतर-"><strong>तत्पुत्रावपरावास्तां ख्यातौ स्वारोचिषान्तरे ।</strong></h1>
<h1 id="उचथय-भगवन-सकषद-बरहमषठशच-बहसपत--३५-"><strong>उचथ्यो भगवान् साक्षाद् ब्रह्मिष्ठश्च बृहस्पतिः ॥ ३५ ॥</strong></h1>
<h3 id="पदरतनवल-31"><strong>पदरत्नावली</strong></h3>
<p>तत्पुत्रौ तस्याः श्रद्धायाः पुत्रौ । स्वारोचिषनाममनोः । पुत्रयोर्नामाह– उचथ्य इति ॥ उचितुं स्थापयितुमस्येत्युचथ्यः साक्षाद्धगवान् प्रत्यक्षपूज्यः । बृहत्या वाचः पालकत्वात् स्वामित्वाद् वा बृहस्पतिः, तद्बृहतोः करपत्योश्चोरदेवतयोः सुट्तलोपश्चेति सूत्रात् तकारलोपः सुडागमश्चेति ब्रह्मिष्ठः वैदिकतमः । ‘बृहस्पते न परः साम्नो विदुः’ इति श्रुतेः ॥ ३५ ॥</p>
<h3 id="परकशक-30"><strong>प्रकाशिका</strong></h3>
<p>स्वारोचिषस्य मनोरन्तरे । साक्षाद्भगवान्प्रत्यक्षपूज्यो मुख्यभगवदंशयुक्त इति वा । ब्रह्मिष्ठो वैदिकतमः ॥ ३५ ॥</p>
<h1 id="पलसतयऽजनयत-पतननयमगसतय-च-हवरभज-"><strong>पुलस्त्योऽजनयत् पत्न््नयामगस्त्यं च हविर्भुजि ।</strong></h1>
<h1 id="सऽनयजनमन-दभरऽगनरवशरवशच-महतप--३६-"><strong>सोऽन्यजन्मनि दभ्रोऽग्निर्विश्रवाश्च महातपाः ॥ ३६ ॥</strong></h1>
<h3 id="पदरतनवल-32"><strong>पदरत्नावली</strong></h3>
<p>त्यक्त्वागादगस्त्यः, ‘‘स्त्यै ष्ट्यै शब्दसन्धात’’ इत्यतः शब्दादिविषयजातं प्रति गतो न भवतीति वा । सोऽगस्त्योऽन्यजन्मनि अग्निषु दभ्रो नामाग्निः । दभ्रोऽग्निरल्पाग्निरित्यर्थेऽन्य-जन्मनीति विशेषणं व्यर्थम् । अत्र पूर्णाग्निः पूर्वत्राल्पाग्निरिति विवेकस्तु गवेषणीय इति ॥ ३६ ॥</p>
<h3 id="परकशक-31"><strong>प्रकाशिका</strong></h3>
<p>पुलस्त्यश्च हविर्भुजि पत्न््नयामित्यन्वयः । सोऽगस्त्यो दभ्रोऽग्निरग्निषु दभ्रनामकः कश्चिदग्निरित्यर्थः । विश्रवाश्च पुलस्त्यसुत इति शेषः ॥ ३६ ॥</p>
<h1 id="तसय-यकषपतरदव-कबरसतवडबलसत-"><strong>तस्य यक्षपतिर्देवः कुबेरस्त्विडिबिलासुतः ।</strong></h1>
<h1 id="रवण-कमभकरणशच-तथनयसय-वभषण--३७-"><strong>रावणः कुम्भकर्णश्च तथान्यस्यां विभीषणः ॥ ३७ ॥</strong></h1>
<h1 id="पलहसय-गतरभरय-तरनसत-सत-सतन-"><strong>पुलहस्य गतिर्भार्या त्रीनसूत सती सुतान् ।</strong></h1>
<h1 id="करमशरषठ-वरयस-सहषण-च-महमत--३८-"><strong>कर्मश्रेष्ठं वरीयांसं सहिष्णुं च महामते ॥ ३८ ॥</strong></h1>
<h3 id="पदरतनवल-33"><strong>पदरत्नावली</strong></h3>
<p>तस्य विश्रवसः । कोऽयं यक्षपतिरित्यत उक्तम्– देवः कुबेर इति ॥ ‘‘कुबि आच्छादन’’ इति धातोर्धनदानेन दारिद्र्यं कुम्बति आच्छादयतीति कुबेरः । अयमर्थः कस्मिंश्चि-द्यक्षेऽप्यतिव्याप्तः स्यादित्यत उक्तम्– इडिबिलासुत इति ॥ अन्यस्यां पत्न््नयाम् ॥ ३७ ॥</p>
<h3 id="परकशक-32"><strong>प्रकाशिका</strong></h3>
<p>तस्य विश्रवसोऽन्यस्यां केशिनीनामिकायां भार्यायां रावणादयस्त्रयो जाता इत्यर्थः</p>
<p>॥ ३७,३८ ॥</p>
<h1 id="करतरप-करय-भरय-वलखलयनसयत-"><strong>क्रतोरपि क्रिया भार्या वालखिल्यानसूयत ।</strong></h1>
<h1 id="ऋषन-षषठसहसरण-जवलत-बरहमतजस--३९-"><strong>ऋषीन् षष्ठिसहस्राणि ज्वलतो ब्रह्मतेजसा ॥ ३९ ॥</strong></h1>
<h1 id="ऊरजय-जजञर-पतर-वसषठसय-परनतप-"><strong>ऊर्जायां जज्ञिरे पुत्रा वसिष्ठस्य परन्तप ।</strong></h1>
<h1 id="चतरकतपरधनसत-सपत-बरहमरषयऽमल--४०-"><strong>चित्रकेतुप्रधानास्ते सप्त ब्रह्मर्षयोऽमलाः ॥ ४० ॥</strong></h1>
<h3 id="पदरतनवल-34"><strong>पदरत्नावली</strong></h3>
<p>वालखिल्या अल्पा येषां ते तथा सन्ततिविधुरा ऊर्ध्वरेतस इत्यर्थः । तान् । ब्रह्मतेजसा ब्रह्मनिमित्ततेजसा ॥ ३९ ॥</p>
<h3 id="परकशक-33"><strong>प्रकाशिका</strong></h3>
<p>ज्वलतः प्रकाशमानान् ॥ ३९,४० ॥</p>
<h1 id="चतरकत-सरचशच-वरज-मतर-एव-च-"><strong>चित्रकेतुः सुरोचिश्च विरजो मित्र एव च ।</strong></h1>
<h1 id="उलबण-वसभदयन-दयमन-शकतयदयऽपर--४१-"><strong>उल्बणो वसुभृद्यानो द्युमान् शक्त्यादयोऽपरे ॥ ४१ ॥</strong></h1>
<h1 id="शनतसतवथरवण-पतन-लभ-पतर-धतवरतम-"><strong>शान्तिस्त्वथर्वणः पत्नी लेभे पुत्रं धृतव्रतम् ।</strong></h1>
<h1 id="दधयञचमशवशरस-भगरवश-नबध-म--४२-"><strong>दध्यञ्चमश्वशिरसं भृगोर्वंशं निबोध मे ॥ ४२ ॥</strong></h1>
<h3 id="पदरतनवल-35"><strong>पदरत्नावली</strong></h3>
<p>अन्येषां नामान्यप्रसिद्धत्वात् किमिति नोक्तानीति शङ्का मा भूदित्याह– चित्रकेतुरिति ॥ अपरे सप्तभ्योऽन्ये । ते के ? शक्त्यादयः शक्तिमुनिप्रमुखाः ॥ ४१ ॥</p>
<h3 id="परकशक-34"><strong>प्रकाशिका</strong></h3>
<p>तानेवाह ॥ चित्रकेतुरिति । वसुभृद्याननामैकः । शक्तिमुन्यादयोऽपरेऽन्यस्याः पुत्राः ॥ ४१,४२ ॥</p>
<h1 id="भग-खयतय-महभग-पतननय-पतरनजजनत-"><strong>भृगुः ख्यात्यां महाभागः पत्न््नयां पुत्रानजीजनत् ।</strong></h1>
<h1 id="धतर-च-वधतर-शरय-च-भगवतपरयम--४३-"><strong>धातारं च विधातारं श्रियं च भगवत्प्रियाम् ॥ ४३ ॥</strong></h1>
<h3 id="परकशक-35"><strong>प्रकाशिका</strong></h3>
<p>ख्यात्यां पत्न्नयाम् ॥ ४३ ॥</p>
<h1 id="आयत-नयत-चव-सत-मरसतयरदत-"><strong>आयतिं नियतिं चैव सुते मेरुस्तयोरदात् ।</strong></h1>
<h1 id="तभय-तयरभवत-मकणड-परण-एव-च--४४-"><strong>ताभ्यां तयोरभवतां मृकण्डुः प्राण एव च ॥ ४४ ॥</strong></h1>
<h3 id="पदरतनवल-36"><strong>पदरत्नावली</strong></h3>
<p>तयोरायतिनियत्योः ॥ ४४ ॥</p>
<h3 id="परकशक-36"><strong>प्रकाशिका</strong></h3>
<p>तयोरायतिनियत्योः ॥ ४४ ॥</p>
<h1 id="मरकणडय-मकणडसत-परणद-वदशर-मन-"><strong>मार्कण्डेयो मृकण्डोस्तु प्राणाद् वेदशिरा मुनिः ।</strong></h1>
<h1 id="कवशच-भरगव-यसय-भगवनशन-सत--४५-"><strong>कविश्च भार्गवो यस्य भगवानुशना सुतः ॥ ४५ ॥</strong></h1>
<h3 id="पदरतनवल-37"><strong>पदरत्नावली</strong></h3>
<p>यस्य कवेः ॥ ४५ ॥</p>
<h3 id="परकशक-37"><strong>प्रकाशिका</strong></h3>
<p>यस्य कवेः ॥ ४५ ॥</p>
<h1 id="सरव-त-मनय-कषततरलकन-सरगरभवयन-"><strong>सर्वे ते मुनयः क्षत्तर्लोकान् सर्गैरभावयन् ।</strong></h1>
<h1 id="एष-करदमदहतरसतन-कथतसतव--४६-"><strong>एष कर्दमदौहित्रसंतानः कथितस्तव ॥ ४६ ॥</strong></h1>
<h3 id="पदरतनवल-38"><strong>पदरत्नावली</strong></h3>
<p>अभावयन् अवर्धयन् ॥ ४६ ॥</p>
<h3 id="परकशक-38"><strong>प्रकाशिका</strong></h3>
<p>अभावयन् अवर्धयन् ॥ ४६ ॥</p>
<h1 id="शणवत-शरदधधनसय-सदय-पपहर-पर-"><strong>शृण्वतः श्रद्धधानस्य सद्यः पापहरः परः ।</strong></h1>
<h1 id="परसत-मनव-दकष-उपयम-हयजतमज--४७-"><strong>प्रसूतिं मानवीं दक्ष उपयेमे ह्यजात्मजः ॥ ४७ ॥</strong></h1>
<h1 id="तसय-ससरज-दहत-षडशमललचन-"><strong>तस्यां ससर्ज दुहितॄः षोडशामललोचनाः ।</strong></h1>
<h1 id="तरयदशदद-धरमय-तथकमगनय-वभ--४८-"><strong>त्रयोदशादाद् धर्माय तथैकामग्नये विभुः ॥ ४८ ॥</strong></h1>
<h3 id="पदरतनवल-39"><strong>पदरत्नावली</strong></h3>
<p>कर्दमदौहित्रकथाश्रवणफलमाह– शृृण्वत इति ॥ अजात्मजो दक्षः ॥ ४७ ॥</p>
<h3 id="परकशक-39"><strong>प्रकाशिका</strong></h3>
<p>अजात्मजो ब्रह्मपुत्रो दक्षः ॥ ४७,४८ ॥</p>
<h1 id="पतभय-एक-यकतभय-भवयक-भवचछद-"><strong>पितृभ्य एकां युक्तेभ्यो भवायैकां भवच्छिदे ।</strong></h1>
<h1 id="शरदध-मतर-दय-शनतसतषट-पषट-करयननत--४९-"><strong>श्रद्धा मैत्री दया शान्तिस्तुष्टिः पुष्टिः क्रियोन्नतिः ॥ ४९ ॥</strong></h1>
<h1 id="बदधरमध-ततकष-हररमरतरधरमसय-पतनय-"><strong>बुद्धिर्मेधा तितिक्षा ह्रीर्मूर्तिर्धर्मस्य पत्नयः ।</strong></h1>
<h1 id="शरदधऽसत-शभ-मतर-परसदमभय-दय--५०-"><strong>श्रद्धाऽसूत शुभं मैत्री प्रसादमभयं दया ॥ ५० ॥</strong></h1>
<h1 id="शनत-सख-मद-तषट-समय-पषटरसयत-"><strong>शान्तिः सुखं मुदं तुष्टिः स्मयं पुष्टिरसूयत ।</strong></h1>
<h1 id="यग-करयननतरदरपपमरथ-बदधरसयत--५१-"><strong>योगं क्रियोन्नतिर्दर्प्पमर्थं बुद्धिरसूयत ॥ ५१ ॥</strong></h1>
<h3 id="पदरतनवल-40"><strong>पदरत्नावली</strong></h3>
<p>युक्तेभ्यो योगेभ्यो हरौ मनोयोगसहितेभ्य इति वा । भवच्छिदे ज्ञानोपदेशेन संसारनिर्मूलनाय ॥ तासां संततिं स्वनामानुगुणमाह– श्रद्धेत्यादिना ॥ ४९,५० ॥</p>
<h3 id="परकशक-40"><strong>प्रकाशिका</strong></h3>
<p>युक्तेभ्यो योगेभ्यः । हरौ मनोयोगयुक्तेभ्य इति वा ॥ ४९-५१ ॥</p>
<h1 id="मध-समत-ततकष-त-कषम-हर-परशरय-सतम-"><strong>मेधा स्मृतिं तितिक्षा तु क्षेमं ह्रीः प्रश्रयं सुतम् ।</strong></h1>
<h1 id="मरत-सरवगणतपतत-नरनरयणवष--५२-"><strong>मूर्तिः सर्वगुणोत्पत्ती नरनारायणावृषी ॥ ५२ ॥</strong></h1>
<h3 id="पदरतनवल-41"><strong>पदरत्नावली</strong></h3>
<p>शमादमादिसर्वगुणानामुत्पत्तिर्ययोस्तौ तथा ॥ ५२ ॥</p>
<h3 id="परकशक-41"><strong>प्रकाशिका</strong></h3>
<p>सर्वगुणोत्पत्ती शमदमादिसर्वगुणानामुत्पत्तिर्ययोस्तौ तथा ॥ ५२ ॥</p>
<h1 id="ययरजनमनयद-वशवमभयननदत-सनरवतम-"><strong>ययोर्जन्मन्यदो विश्वमभ्यनन्दत् सुनिर्वृतम् ।</strong></h1>
<h1 id="मनस-ककभ-वत-परसद-सरतऽगनय--५३-"><strong>मनांसि ककुभो वाताः प्रसेदुः सरितोऽग्नयः ॥ ५३ ॥</strong></h1>
<h1 id="दवयवदयनत-तरयण-पत-कसमवषटय-"><strong>दिव्यवाद्यन्त तूर्याणि पेतुः कुसुमवृष्टयः ।</strong></h1>
<h1 id="मनयसतषटवसतषट-चतरगनधरवकननर--५४-"><strong>मुनयस्तुष्टुवुस्तुष्टा चतुर्गन्धर्वकिन्नराः ॥ ५४ ॥</strong></h1>
<h3 id="परकशक-42"><strong>प्रकाशिका</strong></h3>
<p>सुनिर्वृतमानन्दपूर्णं सदभ्यनन्ददुच्चत्वं प्राप्तवत् ॥ ५३,५४ ॥</p>
<h1 id="नतयनत-सम-सतरय-दवय-आसत-परममङगलम-"><strong>नृत्यन्ति स्म स्त्रियो देव्य आसीत् परममङ्गलम् ।</strong></h1>
<h1 id="दव-बरहमदय-सरव-उपतसथरभषटव--५५-"><strong>देवा ब्रह्मादयः सर्वे उपतस्थुरभिष्टवैः ॥ ५५ ॥</strong></h1>
<h2 id="ततपरयम-2"><strong>तात्पर्यम्</strong></h2>
<p><strong>‘नरे विष्णुः समाविष्टः स्वयं नारायणो हरिः । अर्जुने च नरावेशः कृष्णो नारायणः स्वयम्’ ॥ इति तत्त्वविवेके ॥ ५५ ॥</strong></p>
<h3 id="पदरतनवल-42"><strong>पदरत्नावली</strong></h3>
<p>अभिष्टवैः स्तोत्रैः ॥ ५५ ॥</p>
<h3 id="परकशक-43"><strong>प्रकाशिका</strong></h3>
<p>उपतस्थुर्भेजुः । अभिष्टवैः स्तोत्रैः । अत्र नारायणस्येव नरस्यापि ब्रह्मादिदेवैः स्तुत्यत्वादिना साक्षाद्विष्ण्ववतारत्वं प्रतीयते । अतोऽत्र विवक्षिततात्पर्यं प्रमाणेनैवाह ॥ नरे विष्णुरिति । नारायणः स्वयं साक्षाद्धरिः । शेषावतारे नरे विष्णोरावेशमात्रमित्यर्थः । प्रसङ्गात् ‘‘ताविमौ वै भगवतो हरेरंशाविहागतौ । भारव्ययाय च भुवः कृष्णौ यदुकुरूद्वहौ ॥’’ इति वक्ष्यमाणश्लोकस्यापि तात्पर्यं द्वितीयार्धेनाह ॥ अर्जुने चेति । तथा चार्जुनस्येन्द्रांशत्वेऽपि तस्य हर्याविष्टनरावेशमपेक्ष्य ‘‘ताविमौ वै भगवतो हरेरंशाविहागतौ’’ इत्याद्युक्तिरुपपन्नेति भावः ॥ ५५ ॥</p>
<h1 id="दव-ऊच"><strong>देवा ऊचुः—</strong></h1>
<h1 id="य-मयय-वरचत-नजयतमनद"><strong>यो मायया विरचितं निजयात्मनीदं</strong></h1>
<h1 id="ख-रपभदमव-ततपरतचकषणय-"><strong>खे रूपभेदमिव तत्प्रतिचक्षणाय ।</strong></h1>
<h1 id="एतन-धरमसदन-ऋषमरतनऽदय"><strong>एतेन धर्मसदने ऋषिमूर्तिनाऽद्य</strong></h1>
<h1 id="परदशचकर-परषय-नम-परसम--५६-"><strong>प्रादुश्चकार पुरुषाय नमः परस्मै ॥ ५६ ॥</strong></h1>
<h2 id="ततपरयम-3"><strong>तात्पर्यम्</strong></h2>
<p><strong>खे रूपभेदो(वाय्वादिकः)ऽभ्रादिः । ‘यथाकाशस्थितो नित्यमि’त्यादि च । ‘यथाऽऽकाशे विमानादिरूपभेदः प्रतीयते । तथा हरौ जगदिदं तत्सामर्थ्यात्प्रतीयते ॥’ इति ब्राह्मे ॥ ५६ ॥</strong></p>
<h3 id="पदरतनवल-43"><strong>पदरत्नावली</strong></h3>
<p>यो विष्णुर्निजमायया स्वेच्छया । खे रूपभेदमिव यथा आकाशे वाय्वादिरूपभेद आकाशाधारतया प्रतीयते तथा आत्मनि स्वाधारतया विरचितमिदं विश्वम् । तत्प्रतिचक्षणाय तस्य जगतः स्वस्य चाधाराधेयभावज्ञापनाय अद्य धर्मसदने मूर्त्याख्यधर्मभार्यायाम्, एतेनास्मद्दृष्टिगोचरेण ऋषिमूर्तिना, ऋषिवेषधारिणी मूर्तिर्यस्य तत् तथा, तेन रूपेण । प्रादुश्चकार तस्मै परस्मै पुरुषाय नम इत्यन्वयः । ‘यथाऽऽकाशस्थितो नित्यं वायुः सर्वत्रगो महान्’ । यथाऽऽकाशे विमानादिरूपभेदः प्रतीयते । तथा हरौ जगदिदं तत्सामर्थ्यात् प्रतीयते’ इत्यादेः ॥ ५६ ॥</p>
<h3 id="परकशक-44"><strong>प्रकाशिका</strong></h3>
<p>स्तोत्रप्रकारं दर्शयति ॥ यो माययेति । यो विष्णुर्निजमाययेच्छया यस्मिन्नात्मनि खे गगने रूपभेदमिवेदं विश्वं विरचितं विविधरूपमाश्रितं तस्यात्मनः प्रतिचक्षणाय प्रकाशनायात्मानमद्य प्रादुश्चकार प्रकटितवान् । तस्मै परस्मै पुरुषाय नम इत्यन्वयः। कुत्र केन रूपेण प्रादुश्चकारेत्यत उक्तम् ॥ एतेनेत्यादिना । धर्मसदने मूर्त्याख्यधर्मभार्यायामेतेनास्मद्दृष्टिगोचरेण ऋषेर्मूर्तिराकारो यस्मिंस्तेन रूपेण । अत्र रूपभेदमित्येतदप्रतीत्या व्याख्याति ॥ ख इति । आदिशब्देन वायोर्विमानादेश्च ग्रहणम् । अभ्रादेर्गगनाश्रितत्वं प्रसिद्धमिति सूचनाय ख इत्यस्यानुवादः । आदिशब्दगृहीतवायोर्गगनाश्रितत्ववदिदं विष्ण्वाश्रितमित्यत्र प्रमाणं पठति ॥ यथेति । ‘‘यथाऽऽकाशस्थितो नित्यं वायुः सर्वत्रगो महान् । तथा सर्वाणि भूतानि मत्स्थानीत्युपधारय ॥’’ इति समग्रवाक्यग्रहणायादिशब्दः । विमानादेर्गगनाश्रितत्व-वज्जगतो भगवदाश्रितत्वमित्यत्र प्रमाणं पठति ॥ यथाऽऽकाश इति । अत्रादिशब्देनाभ्रादेर्ग्रहणम् । विमानाद्याकारादिरूपभेद इति वाऽर्थः । तस्मात्सामर्थ्यात्तदाश्रितमिति प्रतीयते । वियदादाविवेत्यर्थः । तथा च खे रूपाणां विमानाद्याकाराणां भेदो वैचित्र्यं यस्मिन्नभ्रादिके तदिवेति मूलं योज्यमिति भावः</p>
<p>॥ ५६ ॥</p>
<h1 id="सऽय-सथतवयतकरपशमय-सषटन-"><strong>सोऽयं स्थितिव्यतिकरोपशमाय सृष्टान् ।</strong></h1>
<h1 id="सततवन-न-सरगणननमयतततव-"><strong>सत्त्वेन नः सुरगणाननुमेयतत्त्वः ।</strong></h1>
<h1 id="दशयददभरकरणन-वलकनन"><strong>दृश्याददभ्रकरुणेन विलोकनेन</strong></h1>
<h1 id="यचछरनकतममल-कषपतऽरवनदम--५७-"><strong>यच्छ्रीनिकेतममलं क्षिपताऽरविन्दम् ॥ ५७ ॥</strong></h1>
<h3 id="पदरतनवल-44"><strong>पदरत्नावली</strong></h3>
<p>किमिदानीं विशेषाभीष्टमित्यतस्तत् प्रार्थयन्ते– सोऽयमिति ॥ यो भगवान् भक्ताभीष्टैकचिन्तामणिः सोऽयमवलोकनेन कटाक्षनिरीक्षणेन सुरगणान् नो दृश्यादवलोकयत्वित्यन्वयः । द्रष्टव्यत्वे स्वगुणान् लक्षयन्ति– स्थितीति ॥ स्थितिव्यतिकरोपशमाय स्थितिविध्नपरिहाराय सत्त्वेन गुणेन सृष्टान् । अस्माभिरपि न साकल्येन ज्ञातुं शक्यत इति भावेनाहुः– अनुमेयतत्त्व इति ॥ प्रत्यक्षागमानुगृहीतव्याप्तिकेन लिङ्गज्ञानेन ज्ञेयं तत्त्वमनारोपितज्ञानस्वरूपं यस्य स तथा । अवलोकनस्य विषये जने गुणार्पकगुणोऽस्ति चेत् प्रार्थनीयतामर्हति, तत् कथम् ? अत्राहुः– अदभ्रेति ॥ अदभ्रा अनल्पा पूर्णा करुणा यस्य तत् तथा, तेन । न केवलमनुग्रहगुणः किन्तु कान्तिगुणोऽप्यस्तीत्याहुः– क्षिपतेति ॥ अरविन्दं क्षिपता स्वकान्तिगुणेन पद्मकान्तिं निरस्यतेत्यर्थः । पद्मस्य कोऽयं माहात्म्यातिशय इति तत्राहुः– यच्छ्रीनिकेतमिति ॥ यदरविन्दं श्रियो निकेतं निवासस्थानम् । श्रियो निवासस्थानीयत्वे केनचिद् गुणेन भाव्यम्, स क इति तत्राहुः– अमलमिति ॥ ५७ ॥</p>
<h3 id="परकशक-45"><strong>प्रकाशिका</strong></h3>
<p>सोऽयं नोऽस्मान्सुरगणान् अदभ्राऽनल्पा करुणा यस्य स तथा तेन विलोकनेन नेत्रेण दृश्यात्पश्यतु । कथम्भूतेन । यच्छ्रीनिकेतममलमरविन्दम् । तत्क्षिपता तिरस्कुर्वता । कथं भूतः । अनुमेयं शास्त्रानुसार्यनुष्ठानगम्यं तत्त्वमनारोपितं रूपं यस्य । कथम्भूतानस्मान् । स्थितेर्जगन्मर्यादाया व्यतिकरोऽन्यथात्वं तस्योपशमाय परिहाराय सत्त्वेन गुणेन सृष्टान् ॥ ५७ ॥</p>
<h1 id="एव-सरगणसतत-भगवनतवभषटत-"><strong>एवं सुरगणैस्तात भगवन्तावभिष्टुतौ ।</strong></h1>
<h1 id="लबधवलकरययतररचत-गनधमदनम--५८-"><strong>लब्धावलोकैर्ययतुरर्चितौ गन्धमादनम् ॥ ५८ ॥</strong></h1>
<h3 id="पदरतनवल-45"><strong>पदरत्नावली</strong></h3>
<p>ततः किं भगवन्तावकार्ष्टामिति तत्राह– एवमिति ॥ ५८ ॥</p>
<h3 id="परकशक-46"><strong>प्रकाशिका</strong></h3>
<p>लब्धोऽवलोको यैः सुरगणैरभिष्टुतावर्चितौ सन्तौ ययतुः ॥ ५८ ॥</p>
<h1 id="तवम-व-भगवत-हररशवहगत-"><strong>ताविमौ वै भगवतो हरेरंशाविहागतौ ।</strong></h1>
<h1 id="भरवययय-च-भव-कषण-यदकरदवह--५९-"><strong>भारव्ययाय च भुवः कृष्णौ यदुकुरूद्वहौ ॥ ५९ ॥</strong></h1>
<h3 id="पदरतनवल-46"><strong>पदरत्नावली</strong></h3>
<p>तौ करतलामलकवज् ज्ञापयति– ताविमाविति ॥ यदूद्वहो यादवेश्वरः कृष्णः । कुरूद्वहोऽर्जुनः । अस्मिन्नरस्य विशेषावेशाद्धरेरंशत्वम् । न तु साक्षात् । तदुक्तम्– ‘नरे विष्णुः समाविष्टः स्वयं नारायणो हरिः । अर्जुने च नरावेशः कृष्णो नारायणः स्वयम् ॥’ इति ॥ ५९ ॥</p>
<h3 id="परकशक-47"><strong>प्रकाशिका</strong></h3>
<p>तौ कावित्यतस्तौ दर्शयति ॥ ताविमाविति । हरेरंशौ । अर्जुनो नराविष्टेन्द्रांशः । कृष्णस्तु साक्षादेव हरेरंश इति ज्ञेयम् । भुवो भारस्य व्ययाय नाशाय । चशब्दोऽवधारणे तेन स्वप्रयोजनान्तरं व्यावर्तयति । यदूद्वहः कृष्णः कूरुद्वहोऽर्जुनः । अर्जुनस्यापि कृष्णेति नाम प्रसिद्धमतोऽत्र कृष्णावित्युक्तम् ॥ ५९ ॥</p>
<h1 id="सवहभमननशचगनरतमजसतरनजजनत-"><strong>स्वाहाभिमानिनश्चाग्नेरात्मजांस्त्रीनजीजनत् ।</strong></h1>
<h1 id="पवक-पवमन-च-शच-च-हतभजनम--६०-"><strong>पावकं पवमानं च शुचिं च हुतभोजनम् ॥ ६० ॥</strong></h1>
<h3 id="पदरतनवल-47"><strong>पदरत्नावली</strong></h3>
<p>अग्न्यभिमानिनो देवान् । अग्नेः स्वाहानाम्नी । हुतभोजनमिति त्रयाणां विशेषणम्</p>
<p>॥ ६० ॥</p>
<h3 id="परकशक-48"><strong>प्रकाशिका</strong></h3>
<p>अग्नेर्जडाग्नेरभिमानिनः प्रधानाग्नेः सकाशात्स्वाहानाम्नी तस्य भार्या त्रीनग्नीन-जीजनत् । हुतभोजनमिति त्रयाणां विशेषणम् ॥ ६० ॥</p>
<h1 id="तभयऽगनय-समभवशचतवरशचच-पञच-च-"><strong>तेभ्योऽग्नयः समभवंश्चत्वारिंशच्च पञ्च च ।</strong></h1>
<h1 id="त-एवकनपञचशत-सक-पतपतमह--६१-"><strong>त एवैकोनपञ्चाशत् साकं पितृपितामहैः ॥ ६१ ॥</strong></h1>
<h3 id="पदरतनवल-48"><strong>पदरत्नावली</strong></h3>
<p>तेभ्यस्त्रिभ्यः, पितरः पावकादयः, पितामहः स्वाहापतिरग्निः ॥ ६१ ॥</p>
<h3 id="परकशक-49"><strong>प्रकाशिका</strong></h3>
<p>तेभ्यस् त्रीभ्यः पितरः पावकादयस्त्रयः पितामहः प्रधानाग्निरेकस्तैः साकं सह</p>
<p>॥ ६१ ॥</p>
<h1 id="वतनक-करमण-यननमभरबरहमवदभ-"><strong>वैतानिके कर्मणि यन्नामभिर्ब्रह्मवादिभिः ।</strong></h1>
<h1 id="आगनयय-इषटय-यजञ-नरपयनतऽगनयसत-त--६२-"><strong>आग्नेय्या इष्टयो यज्ञे निरूप्यन्तेऽग्नयस्तु ते ॥ ६२ ॥</strong></h1>
<h3 id="पदरतनवल-49"><strong>पदरत्नावली</strong></h3>
<p>वैतानिके कर्मणि यज्ञकर्मणि ब्रह्मवादिभिर्येषामग्नीनां नामभिराग्नेय्या अग्निदैवत्या इष्टयो निरूप्यन्ते तेऽग्नय एतादृशमहिमान इत्यर्थः ॥ ६२ ॥</p>
<h3 id="परकशक-50"><strong>प्रकाशिका</strong></h3>
<p>ननु किमेतैः कृत्यमित्यत आह ॥ वैतानिक इति । वैतानिके वैदिके कर्मणि यज्ञे येषां नामभिराग्नेय्या अग्निदेवताका इष्टयो निरूप्यन्ते क्रियन्ते त एतेऽग्नयोऽतो नैतेषां वैय्यर्थ्यमिति भावः</p>
<p>॥ ६२ ॥</p>
<h1 id="अगनषवतत-बरहषद-समय-पतर-आजयप-"><strong>अग्निष्वात्ता बर्हिषदः सोम्याः पितर आज्यपाः ।</strong></h1>
<h1 id="सगनयऽनगनयसतष-पतन-दकषयण-सवध--६३-"><strong>साग्नयोऽनग्नयस्तेषां पत्नी दाक्षायणी स्वधा ॥ ६३ ॥</strong></h1>
<h3 id="पदरतनवल-50"><strong>पदरत्नावली</strong></h3>
<p>तेषां जातिनामान्याह– अग्निष्वात्ता इति ॥ तेषामग्नीनाम् ॥ ६३ ॥</p>
<h3 id="परकशक-51"><strong>प्रकाशिका</strong></h3>
<p>पितृभ्य एकमित्युक्तं तत्र के पितर इत्यपेक्षायां तेषां जातिनामान्याह ॥ अग्निष्वात्ता इति । सौम्याः सोमपाः । येषामग्नौकरणमस्ति ते साग्नयः । तद्रहितास्त्वनग्नयः ॥ ६३ ॥</p>
<h1 id="तभय-दधर-कनय-दव-मन-वतरण-सवध-"><strong>तेभ्यो दधार कन्ये द्वे मेनां वैतरणीं स्वधा ।</strong></h1>
<h1 id="उभ-त-बरहमवदनय-जञनवजञनपरग--६४-"><strong>उभे ते ब्रह्मवादिन्यौ ज्ञानविज्ञानपारगे ॥ ६४ ॥</strong></h1>
<h1 id="भवसय-पतन-त-सत-भव-दवमनवरत-"><strong>भवस्य पत्नी तु सती भवं देवमनुव्रता ।</strong></h1>
<h1 id="आतमन-सदश-पतर-न-लभ-गणशलनम--६५-"><strong>आत्मनः सदृशं पुत्रं न लेभे गुणशालिनम् ॥ ६५ ॥</strong></h1>
<h3 id="पदरतनवल-51"><strong>पदरत्नावली</strong></h3>
<p>ब्रह्मवादिन्यौ वेदविचारविचक्षणे ॥ ६४ ॥</p>
<h3 id="परकशक-52"><strong>प्रकाशिका</strong></h3>
<p>गुणशीलत आत्मनः सदृशम् । देवमनुव्रताऽपि सती पुत्रं न लेभे ॥ ६४,६५ ॥</p>
<h1 id="पतरयपरतरप-सव-भवयनगस-रष-"><strong>पितर्यप्रतिरूपे स्वे भवायानागसे रुषा ।</strong></h1>
<h1 id="अपरढवतमनतमनमजहद-यगसयत--६६-"><strong>अप्रौढेवात्मनात्मानमजहाद् योगसंयुता ॥ ६६ ॥</strong></h1>
<p>॥ इति श्रीमद्भागवते चतुर्थस्कन्धे प्रथमोऽध्यायः ॥</p>
<h2 id="ततपरयम-4"><strong>तात्पर्यम्</strong></h2>
<p><strong>अप्रौढेव अस्वीकृतेव ॥ ६६ ॥</strong></p>
<p>॥ इति चतुर्थस्कन्धतात्पर्ये प्रथमोऽध्यायः ॥</p>
<h3 id="पदरतनवल-52"><strong>पदरत्नावली</strong></h3>
<p>भवपत्न्नयाः सत्याः कत्यपत्यानीत्याशङ्कां परिहरति– भवस्येति ॥ पितरि दक्षे अनागसे भवाय अप्रतिरूपेऽननुकूले विरोधिनि सति अप्तौढेवाऽस्वीकृतेव । योगसंयुता प्राणोत्क्रमण-निमित्तयोगनिरतात्मना मनसा आत्मानं हरिं ध्यायन्ती आत्मानं देहमजहाद् अत्याक्षीदित्यन्वयः ॥६६॥</p>
<p>॥ इति श्रीमद्भागवतटीकायां विजयध्वजतीर्थभिक्षुकृतायां</p>
<p>चतुर्थस्कन्धे प्रथमोऽध्यायः ॥</p>
<h3 id="परकशक-53"><strong>प्रकाशिका</strong></h3>
<p>तत्र हेतुः ॥ पितरीति । पितरि दक्षे । अनागसे भवाय प्रतिरूपेऽसदृशे विरोधिनि सतीति यावत् । अप्रौढेव योगसंयुता प्राणोत्क्रमणनिमित्तयोगयुक्ता । आत्मना स्वयमेवात्मानं देहमजहात् त्यक्तवती । अत्राप्रौढेवेत्यस्य प्रकृतोपयुक्तमर्थं दर्शयति ॥ अप्रौढेवेति । अस्वीकृतेव पाणिग्रहणमप्राप्तेव । अनेन प्रकर्षेणोढा स्वीकृतेति विग्रहं सूचयति । स्वीकृतकृत्यस्य पूर्णभोगादेरभावादिवशब्दः ॥ ६६ ॥</p>
<p>**॥ इति श्रीमद्वेदेशपूज्यपादशिष्येण यदुपतिना विरचितायां **</p>
<p><strong>श्रीमद्भागवतटिप्पण्यां चतुर्थस्कन्धे प्रथमोऽध्यायः ॥ ४-१ ॥</strong></p>

  </div>
</article>


        

        



    <aside class="card border noPrint" id="section-tree-item-bhAgavatam_madhva-tAtparya-nirNayaH_sarva-prastutiH_04_chaturthaskandhaH_01_prathamo-dhyAyaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/01_prathamo-dhyAyaH/">०१ प्रथमोऽध्यायः </a>
            <a data-toggle="collapse" href="#section-tree-item-body-bhAgavatam_madhva-tAtparya-nirNayaH_sarva-prastutiH_04_chaturthaskandhaH_01_prathamo-dhyAyaH_md" role="button" aria-expanded="false" aria-controls="section-tree-item-body-bhAgavatam_madhva-tAtparya-nirNayaH_sarva-prastutiH_04_chaturthaskandhaH_01_prathamo-dhyAyaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_madhva-tAtparya-nirNayaH_sarva-prastutiH_04_chaturthaskandhaH_01_prathamo-dhyAyaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०१ प्रथमोऽध्यायः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
