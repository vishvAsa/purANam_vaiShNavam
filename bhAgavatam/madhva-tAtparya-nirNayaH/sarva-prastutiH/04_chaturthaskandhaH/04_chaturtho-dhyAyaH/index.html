<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ०४ चतुर्थोऽध्यायः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="०४ चतुर्थोऽध्यायः">
  <meta property="og:description" content="एतावदुक्त्वा विरराम शङ्करः अथ चतुर्थोऽध्यायः
मैत्रेय उवाच— एतावदुक्त्वा विरराम शङ्करः पत्न््नयङ्गनाशं ह्युभयत्र चिन्तयन् । सुहृद्दिदृक्षुः परिशङ्किता भवान्नि- ष्क्रामती निर्विशती द्विधा च सा ॥ १ ॥ पदरत्नावली हरौ भक्तिविधानार्थं गुर्वादावापि भक्तिरवश्यं कर्तव्येत्यभिप्रेयतेऽस्मिन्नध्याये । तत्र देवीमेवं बाधकं ब्रुवन् शङ्करः किं चकारेति तत्राह– एतावदिति ॥ शं सुखं करे यस्य सः, शं करोतीति वा शङ्करः । उभयत्र प्रस्थापने निवारणे च पत्न््नया अङ्गनाशं शरीरनाशं हि यस्माद् विरराम । ततस्तु देवी किमकरोदिति तत्राह– सुहृद्दिदृक्षुरिति ॥ सा देवी सुहृद्दिदृक्षुः स्वधाम्नो निष्क्रामती भवात् परिशङ्किता स्वधाम निर्विशती चाभूदित्यन्वयः ॥ १ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="०४ चतुर्थोऽध्यायः">
  <meta itemprop="description" content="एतावदुक्त्वा विरराम शङ्करः अथ चतुर्थोऽध्यायः
मैत्रेय उवाच— एतावदुक्त्वा विरराम शङ्करः पत्न््नयङ्गनाशं ह्युभयत्र चिन्तयन् । सुहृद्दिदृक्षुः परिशङ्किता भवान्नि- ष्क्रामती निर्विशती द्विधा च सा ॥ १ ॥ पदरत्नावली हरौ भक्तिविधानार्थं गुर्वादावापि भक्तिरवश्यं कर्तव्येत्यभिप्रेयतेऽस्मिन्नध्याये । तत्र देवीमेवं बाधकं ब्रुवन् शङ्करः किं चकारेति तत्राह– एतावदिति ॥ शं सुखं करे यस्य सः, शं करोतीति वा शङ्करः । उभयत्र प्रस्थापने निवारणे च पत्न््नया अङ्गनाशं शरीरनाशं हि यस्माद् विरराम । ततस्तु देवी किमकरोदिति तत्राह– सुहृद्दिदृक्षुरिति ॥ सा देवी सुहृद्दिदृक्षुः स्वधाम्नो निष्क्रामती भवात् परिशङ्किता स्वधाम निर्विशती चाभूदित्यन्वयः ॥ १ ॥">
  <meta itemprop="wordCount" content="3050">
  <meta name="twitter:card" content="summary">
  <meta name="twitter:title" content="०४ चतुर्थोऽध्यायः">
  <meta name="twitter:description" content="एतावदुक्त्वा विरराम शङ्करः अथ चतुर्थोऽध्यायः
मैत्रेय उवाच— एतावदुक्त्वा विरराम शङ्करः पत्न््नयङ्गनाशं ह्युभयत्र चिन्तयन् । सुहृद्दिदृक्षुः परिशङ्किता भवान्नि- ष्क्रामती निर्विशती द्विधा च सा ॥ १ ॥ पदरत्नावली हरौ भक्तिविधानार्थं गुर्वादावापि भक्तिरवश्यं कर्तव्येत्यभिप्रेयतेऽस्मिन्नध्याये । तत्र देवीमेवं बाधकं ब्रुवन् शङ्करः किं चकारेति तत्राह– एतावदिति ॥ शं सुखं करे यस्य सः, शं करोतीति वा शङ्करः । उभयत्र प्रस्थापने निवारणे च पत्न््नया अङ्गनाशं शरीरनाशं हि यस्माद् विरराम । ततस्तु देवी किमकरोदिति तत्राह– सुहृद्दिदृक्षुरिति ॥ सा देवी सुहृद्दिदृक्षुः स्वधाम्नो निष्क्रामती भवात् परिशङ्किता स्वधाम निर्विशती चाभूदित्यन्वयः ॥ १ ॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/madhva-tAtparya-nirNayaH\/sarva-prastutiH\/04_chaturthaskandhaH\/04_chaturtho-dhyAyaH\/".replace(basePath, "/");
  pageVars.pageParams = {};
  pageVars.pageSource = "bhAgavatam\/madhva-tAtparya-nirNayaH\/sarva-prastutiH\/04_chaturthaskandhaH\/04_chaturtho-dhyAyaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ०४ चतुर्थोऽध्यायः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०४ चतुर्थोऽध्यायः">०४ चतुर्थोऽध्यायः</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="एतवदकतव-वररम-शङकर">एतावदुक्त्वा विरराम शङ्करः</h2>
<p><strong>अथ चतुर्थोऽध्यायः</strong></p>
<h1 id="मतरय-उवच"><strong>मैत्रेय उवाच—</strong></h1>
<h1 id="एतवदकतव-वररम-शङकर-1"><strong>एतावदुक्त्वा विरराम शङ्करः</strong></h1>
<h1 id="पतननयङगनश-हयभयतर-चनतयन-"><strong>पत्न््नयङ्गनाशं ह्युभयत्र चिन्तयन् ।</strong></h1>
<h1 id="सहदददकष-परशङकत-भवनन-"><strong>सुहृद्दिदृक्षुः परिशङ्किता भवान्नि-</strong></h1>
<h1 id="षकरमत-नरवशत-दवध-च-स--१-"><strong>ष्क्रामती निर्विशती द्विधा च सा ॥ १ ॥</strong></h1>
<h3 id="पदरतनवल"><strong>पदरत्नावली</strong></h3>
<p>हरौ भक्तिविधानार्थं गुर्वादावापि भक्तिरवश्यं कर्तव्येत्यभिप्रेयतेऽस्मिन्नध्याये । तत्र देवीमेवं बाधकं ब्रुवन् शङ्करः किं चकारेति तत्राह– एतावदिति ॥ शं सुखं करे यस्य सः, शं करोतीति वा शङ्करः । उभयत्र प्रस्थापने निवारणे च पत्न््नया अङ्गनाशं शरीरनाशं हि यस्माद् विरराम । ततस्तु देवी किमकरोदिति तत्राह– सुहृद्दिदृक्षुरिति ॥ सा देवी सुहृद्दिदृक्षुः स्वधाम्नो निष्क्रामती भवात् परिशङ्किता स्वधाम निर्विशती चाभूदित्यन्वयः ॥ १ ॥</p>
<h3 id="परकशक"><strong>प्रकाशिका</strong></h3>
<p>उभयत्रानुज्ञादाने बलान्निवारणे च । सुहृद्दिदृक्षुः स्वधाम्नो निष्क्रामतीति भवात्परि-शङ्किता स्वधाम पुनर्निर्विशतीति वाऽभूदित्यन्वयः ॥ १ ॥</p>
<h1 id="सहदददकषपरतघतदरमन"><strong>सुहृद्दिदृक्षाप्रतिघातदुर्मनाः</strong></h1>
<h1 id="सनहदरदनतयशरकलतवहवल-"><strong>स्नेहाद्रुदन्त्यश्रुकलातिविह्वला ।</strong></h1>
<h1 id="भव-भवनयपरतपरष-रष"><strong>भवं भवान्यप्रतिपूरुषं रुषा</strong></h1>
<h1 id="परधकषतवकषत-जतवपथ--२-"><strong>प्रधक्षतीवैक्षत जातवेपथुः ॥ २ ॥</strong></h1>
<h3 id="पदरतनवल-1"><strong>पदरत्नावली</strong></h3>
<p>अन्तःकरणवृत्तिभेदाद् द्विधा प्रवृत्तिमती भवानी किमकृतेत्याशङ्क्य तस्या भर्तुः कामजनकमन्त्रौषधैः स्त्रीस्वभावं वक्ति– सुहृद्दिदृक्षेति ॥ सुहृद्दिदृक्षायाः प्रतिघातो भङ्गस्तेन दुर्मना दुःखितमना अप्रतिपूरुषं प्रतिपक्षपुरुषरहितम् । अनेन कोपरोदनाभ्यां वशीकरणमन्त्राभ्यां शिवोऽभिमतानुमतिप्रदः स्यादिति भावो दर्शितः ॥ २ ॥</p>
<h3 id="परकशक-1"><strong>प्रकाशिका</strong></h3>
<p>सुहृदां दिदृक्षायाः प्रतिघातेन निवारणेन दुर्मनाः । अश्रूणां कलाभिर्लेशैरति-विह्वला व्याकुलाऽप्रतिपूरुषमिन्द्रादिषु स्वस्वसमपुरुषरहितं प्रधक्षतीव भस्मीकरिष्यतीव रुषा जातो वेपथुः कंपा यस्याः सा । अनेन स्त्रियः पुरुषवशीकरणसाधनाभ्यां कोपरोदनाभ्यां शिवो गमनेऽनुज्ञां दास्यतीति तस्या भावः सूचित इति ज्ञातव्यम् ॥ २ ॥</p>
<h1 id="तत-वनशवसय-सत-वहय-त"><strong>ततो विनिःश्वस्य सती विहाय तं</strong></h1>
<h1 id="शकन-रषण-च-दयत-हद-"><strong>शोकेन रोषेण च दूयता हृदा ।</strong></h1>
<h1 id="पतररगत-सतरणवमढधरगहन"><strong>पित्रोरगात् स्त्रैणविमूढधीर्गृहान्</strong></h1>
<h1 id="परमणऽऽतमन-यऽरधमरसत-परय--३-"><strong>प्रेम्णाऽऽत्मनो योऽर्धमरासत प्रियः ॥ ३ ॥</strong></h1>
<h3 id="पदरतनवल-2"><strong>पदरत्नावली</strong></h3>
<p>अनेनापि भावेन स्तिमितसमुद्रवत् स्थितं शिवं दृष्ट्वा तद्गमनप्रकारं वक्ति– तत इति ॥ दूयता तापवता सर्वेश्वर्या एवंभावः कथमित्यत उक्तम्– स्त्रैणेति ॥ स्त्रीणां स्वभावः स्त्रैणं, तेन विमूढा धीर्यस्याः सा तथा । अज्ञस्त्रियाः स्वभाव एवायं न तु देवस्त्रिया इति भावेनाह– प्रेम्णेति ॥ आत्मन इति पदं द्विरावर्तनीयं स्वस्य शरीरस्यार्धमरासत अदत्त । रासृ दान इति धातुः ॥ ३ ॥</p>
<h3 id="परकशक-2"><strong>प्रकाशिका</strong></h3>
<p>दूयता दुःखवता । कथंभूतम् । यः प्रीत्याऽऽत्मनः स्वस्यात्मनो देहस्यार्धं तस्यै अरासतादात् । आत्मन इति द्विरावर्तनीयम् । त्यागे हेतुः स्त्रीणां स्वभावः स्त्रैणं तेन विमूढा धीर्यस्याः सा ॥ ३ ॥</p>
<h1 id="तमनवगचछन-दरतवकरम-सत-"><strong>तामन्वगच्छन् द्रुतविक्रमां सती-</strong></h1>
<h1 id="मक-तरनतरनचर-सहसरश-"><strong>मेकां त्रिनेत्रानुचराः सहस्रशः ।</strong></h1>
<h1 id="सपरषदमखय-मणमनमददय"><strong>सपार्षदमुख्या मणिमन्मदादयः</strong></h1>
<h1 id="परवषनदरसतरसऽऽगतवयथ--४-"><strong>पुरोवृषेन्द्रास्तरसाऽऽगतव्यथाः ॥ ४ ॥</strong></h1>
<h3 id="पदरतनवल-3"><strong>पदरत्नावली</strong></h3>
<p>स्वशरीरार्धदो हरस्तस्या एकस्या गमनं कथमसहतेत्याशङ्क्य तद्भाव-विदामनुचराणां गमनप्रकारं वक्ति– तामन्विति ॥ द्रुतं विक्रमः पादविक्षेपो यस्याः सा तथा ताम् । केचनानुचरा अन्वगच्छन् न तु मुख्या इत्यत उक्तम्– मणिमन्मदादय इति ॥ पार्षदेषु मुख्यैः सह वर्तमानाः सपार्षदमुख्याः । आगतव्यथाः स्वस्ति स्यादस्वस्ति वेति प्राप्तमनोदुःखाः ॥ ४ ॥</p>
<h3 id="परकशक-3"><strong>प्रकाशिका</strong></h3>
<p>द्रुतविक्रमां द्रुतं शीघ्रं विक्रमः पादविक्षेपो यस्यास्ताम् । पार्षदमुख्यैः सह वर्तमानाः सपार्षदमुख्याः । मणिमान्मदश्चादिर्येषां ते । पुरः पुरतो वृषेंद्रो येषाम् । रुद्रातिक्रमणेन गमनादागतव्यथाः । गतव्यथा निर्भया इति वा ॥ ४ ॥</p>
<h1 id="त-सरकमणडकदरपणमबज"><strong>तां सारिकामण्डुकदर्पणाम्बुजैः</strong></h1>
<h1 id="शवततपतरवयजनसरगदभ-"><strong>श्वेतातपत्रव्यजनस्रगादिभिः ।</strong></h1>
<h1 id="गतयनरदनदभशङखवणभ-"><strong>गीतायनैर्दुन्दुभिशङ्खवेणुभि-</strong></h1>
<h1 id="रवषनदरमरपय-वलमबत१-यय--५-"><strong>र्वृषेन्द्रमारोप्य विलम्बिता१ ययुः ॥ ५ ॥</strong></h1>
<h3 id="पदरतनवल-4"><strong>पदरत्नावली</strong></h3>
<p>शीघ्रतरं गच्छन्त्या रुद्राण्याः पाशाकृष्टैरिव गच्छद्भिरनुचरैः किमभूदित्याशङ्क्य राज्ञीगमनवदन्वितयात्राऽभूदित्याह– तां सारिकेति ॥ सारिका क्रीडाशुकी । मण्डुकं जलक्रीडावाद्यम् । विलम्बिता यथा सम्भूय गमनं स्यात् तथा शनैश्चरन्तः । विटंकिता इति पाठे शृङ्गारिता इत्यर्थः ॥५॥</p>
<h3 id="परकशक-4"><strong>प्रकाशिका</strong></h3>
<p>सारिका क्रीडाशुकी मण्डुकं जलक्रीडावाद्यं गीतायनैर्गीताश्रयैः । विलम्बिता यथा सर्वेषां सम्भूय गमनं यथा तथा शनैश्चरन्तः । विटंकिता इति पाठे शोभिता इत्यर्थः ॥ ५ ॥</p>
<h1 id="आबरहमघषरजतयजञवशस-वपररषजषट-वबधशच-सरवश-"><strong>आब्रह्मघोषोर्जितयज्ञवैशसं विप्रर्षिजुष्टं विबुधैश्च सर्वशः ।</strong></h1>
<h1 id="मददरवयकञचनदरभचरमभरनसषटभणड-यजन-समवशत--६-"><strong>मृद्दार्वयःकाञ्चनदर्भचर्मभिर्निसृष्टभाण्डं यजनं समाविशत् ॥ ६ ॥</strong></h1>
<h3 id="पदरतनवल-5"><strong>पदरत्नावली</strong></h3>
<p>एवं भर्तृप्रेषितानुचरसूचितस्नेहात् शान्तमनस्कत्वेन पश्चान्नागता, किन्तु पुरत एव गत्वा सा यज्ञवाटमाविशदित्याह– आब्रह्मेति ॥ आ समन्ताद् ब्रह्मघोषेण वेदध्वनिना ब्रह्मलोकपर्यन्त-गामिना ध्वनिना वा ऊर्जितं संकुलं यज्ञार्थं वैशसं पशुसंज्ञपनं पशुहिंसनं यस्मिन् तत् तथा । मृच्च दारु च अयश्च काञ्चनं च दर्भाश्च चर्माणि च तैर्निसृष्टानि निर्मितानि भाण्डानि यस्मिंस्तत् तथा ॥ ६ ॥</p>
<h3 id="परकशक-5"><strong>प्रकाशिका</strong></h3>
<p>आसमन्ताद्ब्रह्मघोषेण वेदध्वनिनोर्जितम् । जुष्टं संकुलमिति यावत् । यज्ञार्थं वैशसं पशुविशसनं यस्मिंस्तत् । मृच्च दारुचायश्च काञ्चनं च दर्भाश्च चर्माणि च मृद्दार्वयः काञ्चनदर्भचर्माणि तैर्निसृष्टानि निर्मितानि भाण्डानि पात्राणि यस्मिंस्तत्तथा । यजनं यज्ञस्थानम् ॥ ६ ॥</p>
<h1 id="तमगत-ततर-न-कशचनदरयद"><strong>तामागतां तत्र न कश्चनाद्रियद्</strong></h1>
<h1 id="वमनत-यजञकत-भयजजन-"><strong>विमानितां यज्ञकृतो भयाज्जनः ।</strong></h1>
<h1 id="ऋत-सवसर-जनन-च-सदर"><strong>ऋते स्वसारो जननीं च सादराः</strong></h1>
<h1 id="परमशरकणठय-परससवजरमद--७-"><strong>प्रेमाश्रुकण्ठ्यः परिसस्वजुर्मुदा ॥ ७ ॥</strong></h1>
<h3 id="पदरतनवल-6"><strong>पदरत्नावली</strong></h3>
<p>तस्या अवज्ञाकरणप्रकारमाह– तामागतामिति ॥ यज्ञकृतो दक्षस्य । कश्चनेत्यस्य व्यावृत्तिमाह– ऋत इति ॥ स्वसारः स्वसृः । तत्स्नेहः कुतोऽवगत इति तत्राह– सादरा इति ॥ सानुरागाः ॥ ७ ॥</p>
<h3 id="परकशक-6"><strong>प्रकाशिका</strong></h3>
<p>नाद्रियन्नादृतवान् । यज्ञकृतो दक्षस्य भयात् । तत्र हेतुस्तेन विमानिताम् । स्वसॄर्जननीं च ऋते विना । तास्तु सादराः परिषस्वजुरालिङ्गितवत्यः । प्रेमाश्रुभिर्निरुद्धः कण्ठो यासाम्</p>
<p>॥ ७ ॥</p>
<h1 id="सनदरयसमपरशनसमरथवरतय"><strong>सौन्दर्यसम्प्रश्नसमर्थवार्तया</strong></h1>
<h1 id="मतर-च-मतषवसभशच-सदरम-"><strong>मात्रा च मातृष्वसृभिश्च सादरम् ।</strong></h1>
<h1 id="दतत-सपरय-वरमसन-च-स"><strong>दत्तां सपर्यां वरमासनं च सा</strong></h1>
<h1 id="नदतत-पतरऽपरतननदत-सत--८-"><strong>नादत्त पित्राऽप्रतिनन्दिता सती ॥ ८ ॥</strong></h1>
<h3 id="पदरतनवल-7"><strong>पदरत्नावली</strong></h3>
<p>सती प्रत्यालिङ्गनादिकं किं कृतवती ? नेति भावेनाह– सौन्दर्येति ॥ प्रधानावज्ञा दुःसहेति भावेनाह– पित्रेति ॥ अप्रतिनन्दिता अकृतमनःसन्तोषा ॥ ८ ॥</p>
<h3 id="परकशक-7"><strong>प्रकाशिका</strong></h3>
<p>सौन्दर्यमङ्गकौशल्यं तद्विषयको यः प्रश्नः । सौदर्येति पाठे सोदर्यविषयकोऽयं संप्रश्न इति व्याख्येयम् । तत्र समर्था योग्या या वार्ता तया सह सपर्यां सा सती नादत्त न गृहीतवती वार्तां च नाशृृणोदित्यर्थः । यतः पित्राऽप्रतिनिन्दिताऽनादृता ॥ ८ ॥</p>
<h1 id="अरदरभग-तमवकषय-चधवर"><strong>अरुद्रभागं तमवेक्ष्य चाध्वरं</strong></h1>
<h1 id="पतर-च-दव-कतहलन-वभ-"><strong>पित्रा च देवे कृतहेलनं विभौ ।</strong></h1>
<h1 id="अनदत-यजञसदसयधशवर"><strong>अनादृता यज्ञसदस्यधीश्वरी</strong></h1>
<h1 id="चकप-लकनव-धकषयत-रष--९-"><strong>चुकोप लोकानिव धक्ष्यती रुषा ॥ ९ ॥</strong></h1>
<h3 id="पदरतनवल-8"><strong>पदरत्नावली</strong></h3>
<p>ततः किमकरोदिति तत्राह– अरुद्रभागमिति ॥ न रुद्रस्य भागो यस्मिन् स तथा तम् । कृतहेलनं कृतावज्ञम् ॥ ९ ॥</p>
<h3 id="परकशक-8"><strong>प्रकाशिका</strong></h3>
<p>न विद्यते रुद्रस्य भागो यस्मिंस्तम् । देवे रुद्रे कृतहेलनमवज्ञानं चावेक्ष्य तदाज्ञाद्यकरणात्स्वयं चानादृता ॥ ९ ॥</p>
<h1 id="जगरह-समरषवपननय-गर"><strong>जगर्ह सामर्षविपन्नया गिरा</strong></h1>
<h1 id="शवदवष-धमपथशरमसमयम-"><strong>शिवद्विषं धूमपथश्रमस्मयम् ।</strong></h1>
<h1 id="सवतजस-भतगणन-समतथतन"><strong>स्वतेजसा भूतगणान् समुत्थितान्</strong></h1>
<h1 id="नगहय-दव-जगतऽभशणवत--१०-"><strong>निगृह्य देवी जगतोऽभिशृण्वतः ॥ १० ॥</strong></h1>
<h3 id="पदरतनवल-9"><strong>पदरत्नावली</strong></h3>
<p>अधीश्वर्या कुपितमित्यत्र किं लिङ्गम् ? अत्राह– जगर्हेति । अमर्षेण विपन्नया गद्गदभावं प्राप्तया । धूमपथः कर्ममार्गस् तद्विषये श्रमः शिक्षा स्मयो गर्वो यस्य स तथा तं कर्ममार्गेऽति-निष्णातमित्यर्थः । स्वतेजसा स्वप्रभावेन निगृह्य निवार्य ॥ १० ॥</p>
<h3 id="परकशक-9"><strong>प्रकाशिका</strong></h3>
<p>जगर्ह निन्दितवती । अमर्षेण कोपेन विपन्ना सम्यगव्यक्ता तया । गद्गदयेति यावत् । धूमपथः कर्ममार्गस्तद्विषये श्रमोऽभ्यासो यस्य स तथा तम् । स्वतेजसा स्वसामर्थ्येन कोपेन निगृह्य निवार्य ॥ १० ॥</p>
<h1 id="दवयवच-"><strong>देव्युवाच —</strong></h1>
<h1 id="न-यसय-लकऽसतयतशयन-परय-"><strong>न यस्य लोकेऽस्त्यतिशायनः प्रिय-</strong></h1>
<h1 id="सतथऽपरय-दहभत-परयतमन-"><strong>स्तथाऽप्रियो देहभृतां प्रियात्मनः ।</strong></h1>
<h1 id="तसमन-समसततमन-मकतवरक"><strong>तस्मिन् समस्तात्मनि मुक्तवैरके</strong></h1>
<h1 id="ऋत-भवनत-कतम-परतपक--११-"><strong>ऋते भवन्तं कतमः प्रतीपकः ॥ ११ ॥</strong></h1>
<h3 id="पदरतनवल-10"><strong>पदरत्नावली</strong></h3>
<p>स्त्रीत्वेऽपि प्रमाणवद्युक्त्या निनिन्देत्याह– न यस्येति ॥ लोके भुवने विद्यमानानां देहभृतां शरीरिणां प्रियात्मनो मनोऽभीष्टरूपस्य यस्य रुद्रस्य योग्यतातिरेकेणातिशायनः प्रियोऽति-प्रियस्तथा अप्रियो द्वेष्यश्च नास्ति । तस्मिन् रुद्रे भवन्तमृते पुरुषाणां कतमः पुरुषः प्रतीपकः, न कोऽपीत्यर्थः । प्रतीपाकरणे हेत्वन्तरं चाह– समस्तात्मनीति ॥ विष्ण्वादीन् षड् ऋते इन्द्रादि-समस्तस्वामिनि न हि कश्चिद् विरोध्य तिष्ठति । स्वाम्यपि वैरकृच्चेत् तस्मिन् द्वेषः सम्भावित इत्यत उक्तमेव हेतुं स्मारयति– मुक्तवैरक इति ॥ वैरेत्युपलक्षणम्, प्रेमापि । विमुक्तप्रिय इत्यर्थः ॥ ११ ॥</p>
<h3 id="परकशक-10"><strong>प्रकाशिका</strong></h3>
<p>निन्दामेवाह ॥ न यस्येति । लोके विद्यमानानां देहभृतां शरीरिणां प्रियात्मनोऽ-भीष्टरूपस्य रुद्रस्यातिशायनो योग्यतातिरेकेणातिशायनः प्रियो द्वेष्यश्च नास्ति तस्मिन्समस्तात्मनि सर्वमनोभिमानिनि भवन्तमृते कतमः पुरुषः प्रतीपको द्वेषी न कोऽपीत्यर्थः ॥ ११ ॥</p>
<h1 id="दषन-परष-ह-गणषवसधव"><strong>दोषान् परेषां हि गुणेष्वसाधवो</strong></h1>
<h1 id="गहणनत-कचनन-भवदश-दवज-"><strong>गृह्णन्ति केचिन्न भवादृशा द्विजाः ।</strong></h1>
<h1 id="गणशच-फलगन-बहलकरषणव"><strong>गुणांश्च फल्गून् बहुलीकरिष्णवो</strong></h1>
<h1 id="महततमसतषववदद-भवनघम--१२-"><strong>महत्तमास्तेष्वविदद् भवानघम् ॥ १२ ॥</strong></h1>
<h3 id="पदरतनवल-11"><strong>पदरत्नावली</strong></h3>
<p>तत्त्वतो भवानपि भवद्वेषं कर्तुं न योग्य इत्याह– दोषानिति ॥ केचिदसाधवो दुर्जनाः परेषामुत्तमानां गुणेषु दोषानेव गृह्णन्ति, न गुणान् । तदुक्तम् ‘दोषोऽप्येको यदि गुणगणे तत्र मुक्त्वा गुणौघान् दोषग्राही भवति हि खलः सल्लिकातुल्यधर्मा’ इति । भवादृशा महत्तमा द्विजाः फल्गून् अल्पान् गुणान् बहुलीकरिष्णवो न दोषान् गृह्णन्ति किन्तु गुणानेव । ‘दोषान् मुक्त्वा गुणमनुभवन् स्वल्पमप्येति तृप्तिं साधुर्लोके सलिलमिलितक्षीरपायीव हंसः’ इति । तत्रैवं शास्त्रे स्थिते महत्तमेषु गणितो भवान् भवद्वेषादघमविदद् लब्धवान् हि, अहो कष्टमिति शेषः । द्विजा इत्यनेन दक्षस्य शास्त्रविचारयोग्यतातिशयं सूचयति ॥ १२ ॥</p>
<h3 id="परकशक-11"><strong>प्रकाशिका</strong></h3>
<p>साधुस्वभावविरुद्धत्वादसाधुस्वभावत्वाच्च न त्वं साधुरित्याशयेन तदुभयस्वभावं दर्शयत्याह ॥ दोषानिति । केचिदसाधवो दुर्जनाः परेषामुत्तमानां गुणेषु सत्सु दोषानेव गृह्णन्ति । न गुणान् । भवादृशा महत्तमा द्विजाः फल्गूनल्पान्गुणान् बहुलीकरिष्णव एव न दोषान् गृह्णन्ति । तेषु महत्तमेषु गणितो भवान् गुणपूर्णे शिवेऽघमविदज्ज्ञातवान् । अतस्त्वं न साधुरित्याशयः ॥ १२ ॥</p>
<h1 id="नशचरयमतद-यदसतस-सरवद"><strong>नाश्चर्यमेतद् यदसत्सु सर्वदा</strong></h1>
<h1 id="महदवननद-कणपतमवदष-"><strong>महद्विनिन्दा कुणपात्मवादिषु ।</strong></h1>
<h1 id="सरषय-महपरषपदपसभ-"><strong>सेर्ष्या महापूरुषपादपांसुभि-</strong></h1>
<h1 id="रनरसततजसस-तदव-शभनम--१३-"><strong>र्निरस्ततेजस्सु तदेव शोभनम् ॥ १३ ॥</strong></h1>
<h3 id="पदरतनवल-12"><strong>पदरत्नावली</strong></h3>
<p>असतां योग्यो, महत्तमेष्वेकस्य तव, शिवद्वेषो ममाश्चर्यबुद्धिं जनयतीति भावेनाह– नाश्चर्यमिति ॥ कुणं कर्मफलं पिबतीति कुणपो देहः स एवात्मेति वादिनस्तेषु । असत्सु ईर्ष्यया सह वर्तमाना महतां विनिन्दाऽस्तीति यद् नैतदाश्चर्यं किन्तु तदेव महद्विनिन्दनमेव शोभन-मित्यन्वयः । कुणपात्मवादित्वं च विद्वज्जननिषेवाया अभावादित्याह– महापुरुषेति ॥ क्वचिद् विद्वज्जनसेवयाऽऽप्तशास्त्रज्ञानेन हि तत्त्वज्ञानं स्यात् । तद् द्वेषान्नास्ति । अतो युक्तं कुणपात्मवादित्वेन महद्विनिन्दनम् । भवान् नैतादृशोऽतो ममाश्चर्यबुद्धिरिति ॥ १३ ॥</p>
<h3 id="परकशक-12"><strong>प्रकाशिका</strong></h3>
<p>एवमसाधुत्वमुपपाद्य तत्र महद्विनिन्दनं युक्तमेवेत्याह ॥ नाश्चर्यमिति । कुणं कर्मफलं पिबतीति कुणपो देहः स एवात्मेति वादिनस्तेषु । ईर्ष्यया सह वर्तमानाः सेर्ष्या महतां विनिन्दाऽस्तीति यन्नैतदाश्चर्यं किन्तु तदेव महन्निन्दनमेव शोभनं तद्योग्यगतिसाधनम् । कथं भूतेष्व-सत्सु । महापूरुषपादपांसुभिर्निरस्ततेजस्सु । पांसुभिरित्यनन्तरमपि निन्दितैरिति शेषः । तथा च महापुरुषपादपांसवोऽपि निन्दितास्तेजो निरस्यन्ति तदा महापुरुषा निन्दिताश्चेत्किमु वाच्यमिति कैमुत्यमनेनोक्तमिति ज्ञातव्यम् ॥ १३ ॥</p>
<h1 id="यद-दवयकषर-नम-गररत-नण"><strong>यद् द्व्यक्षरं नाम गिरेरितं नृणां</strong></h1>
<h1 id="सकत-परसङगदघमश-हनत-तत-"><strong>सकृत् प्रसङ्गादघमाशु हन्ति तत् ।</strong></h1>
<h1 id="पवतरकरत-तमलङधयशसन"><strong>पवित्रकीर्तिं तमलङ्ध्यशासनं</strong></h1>
<h1 id="भवनह-दवषट-शव-शवतर--१४-"><strong>भवानहो द्वेष्टि शिवं शिवेतरः ॥ १४ ॥</strong></h1>
<h3 id="पदरतनवल-13"><strong>पदरत्नावली</strong></h3>
<p>महद्विनिन्दनं मया न कृतमिति वक्तुं न शक्यत इत्याह– यद् द्व्यक्षरमिति ॥ शिव इति द्वे अक्षरे यस्मिंस्तद् द्व्यक्षरम् । यस्य भगवतो यद् द्व्यक्षरं नाम तत् । सकृद् कथाप्रसङ्गाद् गिरा वागिन्द्रियेणेरितमुच्चरितं नृणामघम् अन्येन हन्तुमशक्यं दुःखम् । आशु हन्ति नाशयति । भवान् तं शिवं द्वेष्टि अहो । लुप्तक्रियायाशुचये मानिने भिन्नसेतव इत्यतो भवान् शिवेतरो लुप्तक्रियोऽशुचिः । शिवस्त्वशुचीनां पुंसामशुचिहेतुदुःखनाशनान् नित्यं शुचिरिति भावेनाह– पवित्रेति ॥ शिवनाम-कीर्तनादेकदा नष्टं दुःखं पुनर्न रोहतीति भावेनाह– अलङ्ध्येति ॥ न लङ्ख्यमन्यथाकर्तुमशक्यं तन्नामकीर्तनादुत्पन्नं शुभं प्रणष्टमशुभं चेति शासनं शास्त्रं यस्य स तथा तम् ॥ १४ ॥</p>
<h3 id="परकशक-13"><strong>प्रकाशिका</strong></h3>
<p>ननु रुद्रस्य महापुरुषत्वमेव कुतो येन तन्निन्दकोऽहं महापुरुषद्वेषी स्यामित्य-तस्तस्य महापुरुषत्वमुपपादयन्त्याह ॥ यद्व्यक्षरमिति द्वाभ्यां श्लोकाभ्याम् । यच्छिव इति द्वेऽक्षरे यस्मिंस्तद्व्यक्षरं नाम । तत्प्रसङ्गादन्यकथाप्रसङ्गात्सकृदेव गिरा वागिन्द्रियेणेरितमुच्चारितं नृणामघं पापमाशु हन्ति । अलङ्घ्यमन्यथाकर्तुमशक्यं शासनमाज्ञा यस्य तम् । भवान्द्वेष्टि । अतस्त्वं शिवेतरोऽ-शिवः । अनेन पापहरनामवाच्यत्वात्पवित्रकीर्तित्वादलंघ्यशासनत्वाच्च रुद्रो महापुरुष इत्युपपादितमिति ज्ञातव्यम् ॥ १४ ॥</p>
<h1 id="यतपदपदम-महत-मनऽलभ-"><strong>यत्पादपद्मं महतां मनोऽलिभि-</strong></h1>
<h1 id="रनषवत-बरहमरससवरथभ-"><strong>र्निषेवितं ब्रह्मरसासवार्थिभिः ।</strong></h1>
<h1 id="लकसय-यद-वरषत-चशषऽरथन"><strong>लोकस्य यद् वर्षति चाशिषोऽर्थिनः</strong></h1>
<h1 id="तसम-भवन-दरहयत-वशवबनधव--१५-"><strong>तस्मै भवान् द्रुह्यति विश्वबन्धवे ॥ १५ ॥</strong></h1>
<h2 id="ततपरयम"><strong>तात्पर्यम्</strong></h2>
<p><strong>ब्रह्मरसासवार्थिभिः शिष्याणां मनोऽलिभिः । ‘सनकादयो रुद्रशिष्या-स्तेषामन्ये तु योगिनः । ब्रह्मशिष्यस्तथा रुद्रो ब्रह्मा नारायणस्य चे’ति ब्राह्मे ॥ १५ ॥</strong></p>
<h3 id="पदरतनवल-14"><strong>पदरत्नावली</strong></h3>
<p>प्रेतावासेषु यो घोरैश्चिताभस्मकृतस्नान इत्यादेः श्लोकद्वयेनोत्तरं ध्वनयति– यत्पादपद्यमिति ॥ ब्रह्मरसः ब्रह्मज्ञानजन्य आनन्दः स एवासव इन्द्रियतृप्तिकरं मधु तस्यार्थना शीलं येषां ते तथोक्तास् तैर्महतां सनकादीनां मनांस्येवालयः भृङ्गास्तैर् यस्य पादपद्मं नितरां सेवितं यत् । तद् देवदत्तपादवन् निष्फलं नेत्याह– लोकस्येति ॥ आशिष अभ्युदयलक्षणाः । अनेन गुरुद्रोहित्वं तव प्राप्तमित्युक्तं भवति । ‘सनकादयो रुद्रशिष्यास्तेषामन्ये तु योगिनः । ब्रह्मशिष्यस्तथा रुद्रो ब्रह्मा नारायणस्य च’ इति विशेषवचनान् महतामित्यनेन सनकादयो गृह्यन्ते ॥ १५ ॥</p>
<h3 id="परकशक-14"><strong>प्रकाशिका</strong></h3>
<p>भक्तानामैहिकामुष्मिकसकलपुरुषार्थप्रदत्वाच्चायं महापुरुष इत्याशयेनाह ॥ यत्पाद-पद्ममिति । अत्र महतामित्यस्य ब्रह्मादीनामित्यर्थकत्वप्रतीतिं वारयन् ब्रह्मरसा-सवार्थिभिरित्यस्यान्वयं दर्शयति ॥ ब्रह्मरसेति । महतामित्यस्यार्थः ॥ शिष्याणामिति । ननु के ते रुद्रशिष्याः कुतश्च महतामित्यस्य संकोच इत्यपेक्षायामत्र प्रमाणं पठति ॥ सनकादय इति । रुद्रो ब्रह्मशिष्य इत्यनेन संकोचकरणमावश्यकमिति सूचयति ॥ ततश्चायं श्लोकार्थः ॥ यस्य रुद्रस्य पादपद्मं महतामितरयोगि-पूज्यानां रुद्रशिष्याणां सनकादीनां ब्रह्मरसासवार्थिभिर्ब्रह्मरसो ब्रह्मज्ञानजन्यानन्दः स एवासवो मकरंद इन्द्रियतृप्तिकरं मधु तदर्थिभिस्तस्यार्थनं शीलं येषां मनोलक्षणालिभिर्नितरां सेवितम् । अनेन मोक्ष-प्रदत्वमिति ज्ञातव्यम् । यच्चार्थिनः सकामस्य लोकस्याशिषो मनोरथान् । अत एव विश्वबन्धवे ॥१५॥</p>
<h1 id="क-व-शवखयमशव-न-वदसतवदनय"><strong>किं वा शिवाख्यमशिवं न विदुस्त्वदन्ये</strong></h1>
<h1 id="बरहमदयसतमवकरय-जट-शमशन-"><strong>ब्रह्मादयस्तमवकीर्य जटाः श्मशाने ।</strong></h1>
<h1 id="तनमलयभसमनकपलयवसतपशच-"><strong>तन्माल्यभस्मनृकपाल्यवसत्पिशाचै-</strong></h1>
<h1 id="रय-मरधभरदधत-तचचरणवसषटम--१६-"><strong>र्ये मूर्धभिर्दधति तच्चरणावसृष्टम् ॥ १६ ॥</strong></h1>
<h2 id="ततपरयम-1"><strong>तात्पर्यम्</strong></h2>
<p><strong>ब्रह्मादयो ब्रह्मपुत्राः । ‘सुपर्णशेषप्राणेशब्रह्मविष्णून् गिरं श्रियम्१ । ऋते नमति नो रुद्रं क एव पुरुषार्थभागि’ति गारुडे ॥ १६ ॥</strong></p>
<h3 id="पदरतनवल-15"><strong>पदरत्नावली</strong></h3>
<p>त्वदन्ये ब्रह्मा आदिः पिता येषां ते ब्रह्मादयः सनकादयः । यो रुद्रस् तन्माल्य-भस्मनृकपाली तस्मिन् श्मशाने विद्यमानप्रेतालङ्कारमालायोग्यास्थिभस्मनरकपालवान्, जटा अवकीर्य प्रसार्य पिशाचैः सह श्मशानेऽवसदिति तं शिवाख्यमशिवं विदुः किम् ? न विदुरेव । नित्यशुद्ध इत्येव विदुः । कुत इति तत्राह– ये मूर्धभिरिति ॥ ये सनकादयस् तच्चरणावसृष्टं रजआदिकं मूर्धभिर्दधति । अनेन शिवस्याशिवत्वे ज्ञानपूर्वकं तच्चरणरजोधारणासम्भवः, तत्करणाच्च नित्यशुद्ध इति तर्कः सूचितः । मूर्धभिर्दधतीत्यनेन पुरुषार्थापेक्षया पादपांसुधारणं न त्वन्यथेति ध्वनयति । तदुक्तम्– ‘सुपर्णशेषप्राणेशब्रह्मविष्णून् श्रियं गिरम् । ऋते नमति नो रुद्रं क एव पुषार्थभाग् ॥’ इति ॥ १६ ॥</p>
<h3 id="परकशक-15"><strong>प्रकाशिका</strong></h3>
<p>शिवापदेशो ह्यशिवः । ननु शिवश्चिताभस्मकृतस्नानः प्रेतावासेषु यो घोरै-रित्याद्युक्तरीत्याऽयमसाधुरेव किं न स्यादित्यतस्तदाक्षिपती पुनर्महत्त्वमुपपादयति ॥ किं वेति । अत्र ब्रह्मादय इत्यस्याबाधितमर्थं दर्शयति ॥ ब्रह्मादय इति । ब्रह्मपुत्राः सनकादयः । पुत्रा इत्यन्य-पदार्थदर्शनम् । विग्रहस्तु ब्रह्माऽऽदिः कारणं पिता येषामिति द्रष्टव्यः । ननु ब्रह्मपुत्राणां सनकादीनां तच्चरणावसृष्टनिर्माल्यधारणं न पुरुषार्थभाक्त्वेन किन्तु लोकसङ्ग्रहायेति किं न स्यादित्यतोऽत्र प्रमाणं पठति । सुपर्णेति । प्राणेशो मुख्यप्राणो गिरं सरस्वतीं भारतीं चेत्येतानेव ऋते कः पुरुषार्थभाक् नो नमति । सर्वोऽप्युमादिचेतनः पुरुषार्थभाक् नमतीत्युक्त्या न सनकादीनां नमनं लोकसङ्ग्रहायेत्युक्तं भवति ॥ ततश्चायं श्लोकार्थः ॥ ये त्वदन्ये ब्रह्मादयो ब्रह्माऽऽदिर्येषामिति विग्रहेण ब्रह्मपुत्राः सनकादयः । जटा अवकीर्य श्मशाने पिशाचैः सहावसद्वसति स्म । कथम्भूतः । तन्माल्यभस्मनृकपाली तस्मिन् श्मशाने विद्यमानप्रेतालङ्कारमालाभस्मानि नृकपालानि च भूषणत्वेनास्य सन्तीति स तथोक्तः । तमशिवं शिवाख्यं शिवापदेशं न विदुः किम् । ओमिति चेत्तत्राह । ये मूर्धभिस्तच्चरणारविंदविसृष्टं विगलितमाल्यं दधति धारयन्तीति । अनेन तथात्वे भक्तिपूर्वकतद्वन्दनं तेषां न स्यादिति तर्कः सूचित इति ज्ञातव्यम् । श्मशानभस्मधारणादिकं च हर्याज्ञया क्रियमाणं तस्य शुद्धिसंपादकमित्याशयः ॥१६॥</p>
<h1 id="करण-पधय-नरयद१-यदकलप-ईश"><strong>कर्णौ पिधाय निरयाद्१ यदकल्प ईशे</strong></h1>
<h1 id="धरमवतरयघणभरनभरसयमन-"><strong>धर्मावितर्यघृणिभिर्नृभिरस्यमाने ।</strong></h1>
<h1 id="छनदयत-परसहय-रशतमसत-परभशचत"><strong>छिन्द्यात् प्रसह्य रुशतीमसतां प्रभुश्चेत्</strong></h1>
<h1 id="जहवमसनप-तत-वसजत-स-धरम--१७-"><strong>जिह्वामसूनपि ततो विसृजेत् स धर्मः ॥ १७ ॥</strong></h1>
<h3 id="पदरतनवल-16"><strong>पदरत्नावली</strong></h3>
<p>सभायां धर्मसङ्कटे प्राप्ते सभ्यैः कर्तव्यधर्ममाह– कर्णाविति ॥ धर्मस्यावितरि ईशे स्वामिनि अघृणिभिर्दयागुणरहितैर् नृभिरस्यामानेऽधिक्षिप्यमाणे सति सभ्यो यद्यकल्पः शिक्षितुम-समर्थस्तर्हि स्वकर्णौ पिधाय निरियात् तस्माद् देशान्निर्गच्छेत् । प्रभुश्चेदसतां रुशतीं परुषभाषिणीं जिह्वां प्रसह्य छिन्द्यात् । तत्रोभयत्र प्रभुत्वासम्भवेऽसून् वा विसृजेत् । स धर्म इत्यन्वयः ॥ १७ ॥</p>
<h3 id="परकशक-16"><strong>प्रकाशिका</strong></h3>
<p>महद्विनिन्दने प्राप्ते तच्छ्रोतृभिः सज्जनैरनुष्ठेयं धर्मं दर्शयति ॥ कर्णाविति । धर्मावितरि धर्मरक्षके ईशे स्वामिनि । अघृणिभिः कृपाशून्यैर्नृभिरस्यमानेऽधिक्षिप्यमाणे सति श्रोता यद्यकल्पस्तच्छिक्षणाय न समर्थस्तर्हि स्वकर्णौ पिधायाच्छाद्य तस्माद्देशान्निरयान्निर्गच्छेत् । प्रभुश्चे-च्छक्तश्चेत् । असतां निन्दकानामुशतीं परुषभाषिणीं जिह्वां प्रसह्य छिन्द्यात् । उभयाभावे तत्रासून्प्राणा-न्विसृजेदिति यत् स धर्मः । अपिशब्दो दुस्त्यजानपीत्यर्थकः ॥ १७ ॥</p>
<h1 id="अतसतवतपननमद-कलवर"><strong>अतस्तवोत्पन्नमिदं कलेवरं</strong></h1>
<h1 id="न-धरयषय-शतकणठगरहण-"><strong>न धारयिष्ये शितिकण्ठगर्हिणः ।</strong></h1>
<h1 id="जगधसय-महदध-वशदधमनधस"><strong>जग्धस्य मोहाद्धि विशुद्धिमन्धसो</strong></h1>
<h1 id="जगपसतसयदधरण-परचकषत--१८-"><strong>जुगुप्सितस्योद्धरणं प्रचक्षते ॥ १८ ॥</strong></h1>
<h3 id="पदरतनवल-17"><strong>पदरत्नावली</strong></h3>
<p>अपिशब्देनेदमेव सम्भावितमिति ध्वनितं स्पष्टयति– अतस्तवेति ॥ तव वीर्यादुत्पन्नं शितिकण्ठगर्हिणो नीलकण्ठद्वेषिणः । अस्मिन्नर्थे न्यायमाह– जग्घस्येति ॥ जग्घस्य भुक्तस्यान्धसोऽन्नस्योद्धरणं वमनं प्रचक्षते वदन्ति, विद्वांस इति शेषः ॥ १८ ॥</p>
<h3 id="परकशक-17"><strong>प्रकाशिका</strong></h3>
<p>अतः शिवनिन्दाश्रवणवत्याः स्त्रियश्च ममान्यत्र गमनजिह्वाच्छेदनयोरसम्भवा-च्छितिकण्ठगर्हिणो नीलकण्ठनिन्दकस्य । तव वीर्यादुत्पन्नम् । अपवित्रशरीरमिति यावत् । प्रमादा-त्प्राप्तस्यापवित्रस्य त्यागं विना न स्वात्मनः शुद्धिरित्येतद्दृष्टान्तमुखेनोपपादयति ॥ जग्धस्येति । मोहादज्ञानाज्जग्धस्य भक्षितस्य जुगुप्सितस्यांधसोऽन्नस्योद्धरणं वमनमेव भक्षितुर्विशुद्धिं शुद्धिकरं प्रचक्षते विद्वांसः ॥ १८ ॥</p>
<h1 id="न-वदवदननवरतत-मत"><strong>न वेदवादाननुवर्तते मतिः</strong></h1>
<h1 id="सव-एव-लक-रमत-महमन-"><strong>स्व एव लोके रमतो महामुनेः ।</strong></h1>
<h1 id="यथ-गतरदवमनषयय-पथक"><strong>यथा गतिर्देवमनुष्ययोः पृथक्</strong></h1>
<h1 id="सव-एव-धरम-न-पर-कषपत-सथत--१९-"><strong>स्व एव धर्मे न परं क्षिपेत् स्थितः ॥ १९ ॥</strong></h1>
<h3 id="पदरतनवल-18"><strong>पदरत्नावली</strong></h3>
<p>ननु ममापराधमेव वदसि, श्वशुरत्वेन गुरुं मां दृष्ट्वाऽभ्युत्थानादिकमकुर्वतस्त-स्यापराधं किं न स्मरसीति तत्राह– न वेदवादानिति ॥ ज्ञानित्वेन स्वेच्छावृत्तिविधेर्महामुनेः सर्वज्ञतमस्य शिवस्य स्व एव लोके स्वविम्बभूते प्रकाशमाने हरौ रमतो रममाणस्य तद्दर्शनसुधापानेन नित्यतृप्तस्य मतिर् वेदवादान् वर्णाश्रमप्रयुक्तान् अभ्युत्थानादिवेदविधीन् नानुवर्तते नानुसरति लौकिकविलक्षणत्वात् । तत्र दृष्टान्तमाह– यथेति ॥ यथा देवमनुष्ययोर्गतिर्मार्गः पृथक् भिन्नः । तस्मात् स्व एव धर्मे स्वविहिते धर्मे स्थितः परमन्यं न क्षिपेन् न दूषयेत् । अतस्तवैवानर्गलोऽपराध इति भावः ॥ १९ ॥</p>
<h3 id="परकशक-18"><strong>प्रकाशिका</strong></h3>
<p>यदुक्तं लुप्तक्रियायेति तत्प्रत्याह ॥ नेति । स्वे स्वीये स्वबिंबभूते लोके प्रकाशमाने हरावेव रमतो रममाणस्य महामुनेर्महामननशीलस्य शिवस्य मतिर्बुद्धिर्वेदवादान्विधिनिषेधरूपान्नानु-वर्तते । तस्य लोकविलक्षणधर्माधिकारित्वात् । अत्र दृष्टान्तमाह ॥ यथेति । यथा देवमनुष्य-योर्गतिर्गमनप्रकारः पृथग्भिन्नः । उपसंहरति ॥ स्व एवेति । अतः स्वीय एव स्वधर्मे स्थितः पुमान् परं स्वयोग्यधर्मानुष्ठातारं न क्षिपेन्न दूषयेत् । त्वं प्रकृते वेदवादनिरतः कथं जीवन्मुक्तधर्मपरं हरं लुप्तक्रियायेति निन्दितवानिति भावः ॥ १९ ॥</p>
<h1 id="करम-परवतत-च-नवततमपयत-वद"><strong>कर्म प्रवृत्तं च निवृत्तमप्युत वेदे</strong></h1>
<h1 id="ववचयभयलङगमशरतम-"><strong>विविच्योभयलिङ्गमाश्रितम् ।</strong></h1>
<h1 id="वरध-तद-यगपदककरतर"><strong>विरोधि तद् यौगपदेककर्तरि</strong></h1>
<h1 id="दवय-यथऽऽबरहमण-करम-नरचछत--२०-"><strong>द्वयं यथाऽऽब्रह्मणि कर्म नर्च्छति ॥ २० ॥</strong></h1>
<h2 id="ततपरयम-2"><strong>तात्पर्यम्</strong></h2>
<p>आब्रह्मणि ब्रह्मग्ज्ञानिनि१ । २‘आब्रह्मस्थितधीर्जीवन्मुक्तश्चेत्यभिधीयते । यस्तस्य न निवृत्तं च प्रवृत्तं कर्म चेष्यते । यत्तु देवाः प्रकुर्वन्ति स महानियमः स्मृतः । स्वर्गाद्यर्थं प्रवृत्तं स्यान्निवृत्तं मुक्तये तु यत् । स महानियमो नाम कर्म यत्त्वाधिकारिकम् । महतो नियमाद्विष्णोः प्रीत्या मुक्तौ सुखोन्नतिः । केचिन्निवृत्तमित्याहुर्महानियममप्युत ।’ इति भविष्यत्पुराणे ॥ २० ॥</p>
<h3 id="पदरतनवल-19"><strong>पदरत्नावली</strong></h3>
<p>ननु ज्ञानिनः प्रवृत्तिकर्मासम्भवेऽपि निवृत्तिकर्म सम्भवतीति तत्राह– कर्मेति ॥ वेदे प्रवृत्तं निवृत्तमित्युभयलिङ्गमुभयविधलक्षणं कर्म विविच्याश्रितं प्रतिपादितम् । स्वर्गाद्यर्थं प्रवृत्तं स्यान्निवृत्तं मुक्तये तु यत्’ इति विवेकं कृत्वा कथितमित्यर्थः । ततः किम् ? तत्राह– विरोधीति ॥ तद् द्वयं यौगपद् युगपदेककालमेककर्तरि विरोधि प्रकाशतमसोरेकावस्थानवद् विरुद्धं स्यादित्यर्थः । ततश्च प्रकृते किम् ? तत्राह– तथेति ॥ द्वयमित्यनुवर्तते । यथा द्वयमेकस्मिन् कर्तरि विरुद्धत्वादुपरतं तथा आब्रह्मणि सम्यज्ज्ञानिनि जीवन्मुक्तेऽपि द्वयं कर्म नर्च्छति न प्राप्नोति । ‘‘आब्रह्मा स्थितधीर्जीव-न्मुक्तश्चेत्यभिधीयते । यस्तस्य न निवृत्तं च प्रवृत्तं कर्म चेष्यते ॥’ इति वचनात् । ब्रह्मण्यद्वितीये सद्वितीयकर्त्राश्रयं कर्म न घटत इत्यस्यानुपपत्तेरुक्त एवार्थः । नन्वबध्नन् पुरुषं पशुमित्यादिश्रुतेर्देवानामपि कर्म प्रतीते रुद्रस्यापि देवान्तर्भावात् तस्य कथं तदनर्हत्वमुच्यत इति चेदुच्यते । नास्माभिर्देवस्य कर्ममात्राभाव उच्यते । किन्तु विष्णोराज्ञया नियताधिकारिकं नियमनामकं कर्मास्त्येव, मुक्तौ सुखोद्रेकहेतुत्वात् । तदुक्तम्– ‘यत् तु देवाः प्रकुर्वन्ति स महानियमः स्मृतः । स महानियमो नाम कर्म यत् त्वाधिकारिकम् ॥ महतो नियमाद् विष्णोः प्रीत्या मुक्तौ सुखोन्नतिः । केचिन्निवृत्त-मित्याहुर्महानियममप्युत ॥’ इति । एतदपि उत वेदे विविच्येति ध्वनितम् । तस्मान् महानियमाख्य-कर्माधिकृतस्य स्थितप्रज्ञस्य त्वन्निन्दया गुणहीनत्वं नाशङ्कनीयम् । ‘यदि देवाश्च ऋष्याद्या निन्द्यन्ते यत्र कुत्रचित् । न तावता गुणैर्हीनाः स्थितप्रज्ञा हि ते मताः ॥ यथायोग्यं तु तात्पर्यं निन्दया अन्यदेव तु ॥’ इति वचनात् ॥ २० ॥</p>
<h3 id="परकशक-19"><strong>प्रकाशिका</strong></h3>
<p>एतदेव सम्यग्विशदयति ॥ कर्मेति । अत्र ब्रह्मणि कर्म न गच्छतीत्यसङ्गतः प्रतीयतेऽतोऽत्र विवक्षितं पदच्छेदमर्थं च दर्शयति ॥ आब्रह्मणीति । ब्रह्मज्ञानिनीत्यनेन आ सम्यग्विज्ञातं ब्रह्म येनेति मध्यमपदलोपी बहुव्रीहिरिति सूचयति । देव इति शेषः । अप्रतिपत्ति-विप्रतिपत्तिनिरासाय समग्रश्लोकतात्पर्यं प्रमाणेनैव दर्शयति ॥ आब्रह्मेति । अभिधीयते मुख्यया वृत्त्योच्यते । यो देव इति शेषः । तथा च देवेतरज्ञानिष्वाब्रह्मशब्दो न मुख्य इत्याशयः । ननु देवानामपि ‘‘यज्ञेन यज्ञमयजन्त देवा’’ इति वेदे कर्मोच्यत इत्यतस्तदुभयभिन्नं तृतीयमित्याह ॥ यत्त्विति । देवास्तु यत्कर्म कुर्वन्ति स महानियमो महानियमसंज्ञस्तृतीय इत्यर्थः । त्रयाणां कर्मणां लक्षणान्याह ॥ स्वर्गाद्यर्थमिति । स्वर्गादिकामनया क्रियमाणमित्यर्थः । कर्मेति शेषः । मुक्तये मुक्त्युद्देशेन क्रियमाणमित्यर्थः । तुशब्दोऽवधारणे । यत्त्वाधिकारिकमाधिकारिकदेवैः क्रियमाणम् । तत्र महानियमशब्दनिर्वचनं सूचयंस्तत्साध्यं फलं दर्शयति ॥ महत इति । महत इतरैः कर्तुमशक्यत्वा-न्नियमाद्विहिताचरणात् । तथा च महान् इतरैः कर्तुमशक्यो नियमो यस्मिन्निति निर्वचनं सूचयति । सुखोन्नतिर् मुक्तौ तारतम्योपेतसुखाभिव्यक्तिर्भवतीति शेषः । नन्वेवं देवानां निवृत्तकर्मकर्तृत्व-प्रसिद्धिविरोधः कथमित्यत उक्तम् ॥ केचिदिति । उतशब्दोऽवधारणे । निवृत्तमित्येवाहुरित्यन्वयः । अस्मिन्पक्षे ‘‘निष्कामं ज्ञानपूर्वं तु निवृत्त’’मिति स्मृत्युक्तं निवृत्तलक्षणं बोध्यम् । न तु मोक्षोद्देशेन क्रियमाणमिति ॥ ततश्चायं श्लोकार्थः ॥ अपि यद्यपि वेदे प्रवृत्तं निवृत्तमित्युभयलिङ्गमुभयविधलक्षणं कर्म । विविच्याश्रितं प्रतिपादितमिति ऋतं सत्यम् । ऋतं सत्यं यथा स्यात्तथाऽऽश्रितं प्रतिपादितमिति वा । स्वर्गादिमोक्षेतरकामनया क्रियमाणं कर्म प्रवृत्तं मुक्तीच्छया क्रियमाणं तु निवृत्तमिति । तथाऽपि यथा तद्वयं प्रवृत्तनिवृत्तरूपं द्वयं कर्म युगपद्भावो यौगपद्यं यौगपद्येनैकस्मिन्कर्तरि विरोध्यसम्भावितम् । किन्तु भिन्नाधिकारिकम् । एकाधिकारिणि नास्तीति यावत् । तथाऽऽब्रह्मणि आ सम्यग्विज्ञातं ब्रह्म येन स आब्रह्मा ब्रह्मज्ञानी देवस्तस्मिन्द्वयमुक्तलक्षणं प्रवृत्तं निवृत्तं च कर्म नर्च्छति न गच्छति । तस्य तदुभयभिन्नमहानियमाख्यैककर्माधिकारित्वात् । हरश्च देवोत्तमस्तत्रैवाधिकृतोऽतो लुप्तक्रियायेत्यादिकं त्वदीयनिन्दनादिकमज्ञानमूलकमित्याशयः ॥ २० ॥</p>
<h1 id="म-व-पदवय-पतरसमदसथत"><strong>मा वः पदव्यः पितरस्मदास्थिता</strong></h1>
<h1 id="य-यजञशलसनधमवरतमनम-"><strong>या यज्ञशालासनधूमवर्त्मनाम् ।</strong></h1>
<h1 id="कदननतपतरसभदभरडत"><strong>कदन्नतृप्तैरसुभृद्भिरीडिता</strong></h1>
<h1 id="अवयकतलङग-अवधतसवत--२१-"><strong>अव्यक्तलिङ्गा अवधूतसेविताः ॥ २१ ॥</strong></h1>
<h3 id="पदरतनवल-20"><strong>पदरत्नावली</strong></h3>
<p>अनन्तरातीतग्रन्थेन रुद्रदक्षयोः पृथङ्मार्गत्वं ध्वनितं कण्ठोक्तीकरोति– मा व इति ॥ हे पितरस्मदास्थिता अस्माभिराश्रिताः, अवधूतसेविताः सनकादियोगीन्द्रैरभ्यस्ताः, अव्यक्त-लिङ्गा अन्यैरज्ञातलक्षणा अर्चिरादिमार्गलक्षणा याः पदव्यस्ता वो युष्माकं मा नैव भवन्ति । यज्ञशालायामासनेन दीक्षालक्षणेन धूमवर्त्म धूमादिमार्गाे येषां ते तथोक्ताः, तेषां युष्माकं कदन्नतृप्तैः पशुमांसलक्षणेनान्नेन अलंबुद्धिं गतैरसुहृद्भिः पशुप्राणहारिभिः पुरुषैरीडिता या धूमादिलक्षणपदव्यस्ता अस्माकं नैवेति यदतः पृथङ् मार्गत्वात् त्वन्निन्दया न रुद्रस्य गुणहीनत्वम् । अतो न तस्य दूषणमुचितमिति भावः ॥ २१ ॥</p>
<h3 id="परकशक-20"><strong>प्रकाशिका</strong></h3>
<p>एवं वेदोक्तोभयकर्माधिकारो देवानामस्माकं नास्तीत्युक्त्वेदानीं भवतोऽस्मदधि-कृतकर्माधिकारो नास्तीत्याह ॥ मा व इति । हे पितः । अस्मदास्थिता अस्मदधिकृता अवधूतै-रेकान्तभक्तैः सेविता अव्यक्तलिङ्गा अन्यैरज्ञातलक्षणा याः पदव्यः कर्ममार्गास्ता वो युष्माकं मा नैव योग्याः । तर्हि कीदृश्यो योग्या इत्यत आह ॥ यज्ञशालेति । यज्ञशालायामासनेन दीक्षालक्षणेन धूमवर्त्मनां धूमादिमार्गो येषां ते तथोक्तास्तेषां वो युष्माकं कदन्नेन पशुमांसभक्षणेन तृप्तैरसुभृद्भिः प्राणिभिरीडिता यास्ता एव पदव्यो वो युष्माकं योग्याः । यद्यपि दक्षो देवस्तथाऽपि प्रारब्धकर्मवशा-त्प्रवृत्तकर्मनिष्ठ इत्यभिप्रायेणेदमिति ज्ञातव्यम् ॥ २१ ॥</p>
<h1 id="एतन-दहन-हर-कतगस"><strong>एतेन देहेन हरे कृतागसो</strong></h1>
<h1 id="दहदभवनलमल-कजनमन-"><strong>देहोद्भवेनालमलं कुजन्मना ।</strong></h1>
<h1 id="वरड-ममभत-कजनपरसङगत"><strong>व्रीडा ममाभूत् कुजनप्रसङ्गतः</strong></h1>
<h1 id="तजजनमधग-यनमहतमवदयकत--२२-"><strong>तज्जन्मधिग् यन्महतामवद्यकृत् ॥ २२ ॥</strong></h1>
<h3 id="पदरतनवल-21"><strong>पदरत्नावली</strong></h3>
<p>किं बहुनोक्तेनेति स्ववैराग्यमाश्रावयति– एतेनेति ॥ हरे रुद्रे कृतागसः कृतापराधस्य तव देहोद्भवेन देहाज्जातेन अत एव कुजन्मना लोके निन्दितोत्पत्तिना । कस्मादीदृशं वैराग्यं तवेत्यत आह– व्रीडेति ॥ कुत्सितश्चासौ जनश्च कुजनो भवादृशस्तस्य प्रसङ्गतो जन्यजनक-सम्बन्धकथालक्षणस्तस्मात् । कारणान्तरं चाह– तज्जन्मेति ॥ यन्महतामवद्यकृत् । मनोविप्रियकारि तज्जन्म धिक् निन्दितमित्यर्थः ॥ २२ ॥</p>
<h3 id="परकशक-21"><strong>प्रकाशिका</strong></h3>
<p>किं बहुनोक्तेनेमं देहं सर्वथा त्यज्याम्येवेत्याह ॥ एतेनेति द्वाभ्याम् । हरे रुद्रे कृतागसः कृतापराधस्य तव देहोद्भवेन देहाज्जातेन कुजन्मना कुत्सितोत्पत्तिना । एतेन देहेनालमलमिति द्विरुक्तिर्वैराग्योत्कर्षात् । कुत एवं तव वैराग्यमित्यत आह ॥ व्रीडेति । कुजनप्रसङ्गात् कुत्सितश्चासौ जनश्च कुजनो भवादृशस्तस्य प्रसङ्गतो जन्यजनकसम्बन्धकथालक्षणस्तस्मात् । निमित्तान्तरं चाह ॥ तज्जन्मेति । यन्महतामवद्यकृद्दुःखकारि तज्जन्म धिगित्यर्थः ॥ २२ ॥</p>
<h1 id="गतर-तवदय-भगवन-वषधवज"><strong>गोत्रं त्वदीयं भगवान् वृषध्वजो</strong></h1>
<h1 id="दकषयणतयह-यद-सदरमन-"><strong>दाक्षायणीत्याह यदा सुदुर्मनाः ।</strong></h1>
<h1 id="वयपतनरमसमतमश-तव-"><strong>व्यपेतनर्मस्मितमाशु ताव-</strong></h1>
<h1 id="दतसरकषय-एततकणप-तवदङगजम--२३-"><strong>दुत्स्रक्ष्य एतत्कुणपं त्वदङ्गजम् ॥ २३ ॥</strong></h1>
<h2 id="ततपरयम-3"><strong>तात्पर्यम्</strong></h2>
<p><strong>‘यदि देवाश्च ऋष्याद्या निन्द्यन्ते यत्र कुत्रचित् । न तावता गुणैर्हीनाः स्थितप्रज्ञा हि ते मताः । यथायोग्यं तु तात्पर्यं निन्दाया अन्यदेव तु’ ॥ इति गारुडे ॥ २३ ॥</strong></p>
<h3 id="पदरतनवल-22"><strong>पदरत्नावली</strong></h3>
<p>ततः किं फलितम् ? तत्राह– गोत्रमिति ॥ वृषध्वजो भगवान् दाक्षायणी दक्षपुत्रीति त्वदीयं गोत्रं त्वन्नाम्नोपेतं नामविशेषं यदा यावत् सुदुर्मनास्त्वन्नामस्मरणमात्रेण सुतरां निषण्णमनाः । अत एव, व्यपेतनर्मस्मितमिति क्रियाविशेषणं, अपगतनर्मवचनयुक्तमन्दहासो यथा भवति तथा मां प्रत्याह वक्ष्यति, हे तात तावत् ततः पूर्वमेव त्वदङ्गजं तव शरीरादुत्पन्नं कुणपं कुत्सितशरीरमुत्स्रक्ष्य इत्यन्वयः । वृषध्वजः स्नेहवशाद् यदा दाक्षायणीति त्वदीयं गोत्रमाह तावत् तदा आशु त्वदीयद्वेषस्मरणाद् व्यपेतनर्मस्मितं सुदुर्मना भवति । अत इतःपरं तथा मा भूदिति कुणपमुत्स्रक्ष्य इति वा । मम देहत्यागस्तृणत्यागतुल्य इति द्योतनायात्मनेपदप्रयोगः ॥ २३ ॥</p>
<p>॥ इति श्रीमद्भागवतटीकायां विजयध्वजतीर्थभिक्षुकृतायां</p>
<p>चतुर्थस्कन्धे चतुर्थोऽध्यायः ॥</p>
<h3 id="परकशक-22"><strong>प्रकाशिका</strong></h3>
<p>स्वजन्मनो महद्दुःखकारित्वं दर्शयंत्याह ॥ गोत्रमिति । भगवान्वृषध्वजो यदाह हे दाक्षायणीति त्वदीयं गोत्रं त्वत्सम्बन्धवाचकं नामाह गृह्णाति । तदा व्यपेतनर्मस्मितमपगतनर्मवचन-युक्तमन्दहासो यथा भवति सुदुर्मना अतिदुःखितचित्तो भवति । तत्तस्मादहं त्वदङ्गजं तव शरीरा-दुत्पन्नमेतत्कुणपं कुत्सितशरीरमुत्स्रक्ष्ये ॥ अस्मिन्प्रकरणे दक्षेण रुद्रनिन्दा कृता तथा सत्या दक्षनिन्दा नन्दीश्वरेण च भृग्वादिनिन्दाकृता ते चामोघवचनाः । अतो निन्द्यानां रुद्रादीनां गुणहानिः प्राप्तेत्यतोऽत्राभिप्रायं प्रमाणेनैव दर्शयति ॥ यदीति । आदिपदेन रुद्रपार्षदानां ग्रहणम् । यत्रकुत्र-चिद्ग्रन्थे । हि यस्मात्स्थितप्रज्ञाः क्लृप्तज्ञानादिमन्तः । तर्हि निन्दायाः क्व तात्पर्यमित्यत उक्तम् ॥ यथायोग्यमिति । तात्पर्यं कल्प्यमिति शेषः । निन्दाया दोषवचनस्यान्यदेव तु । आपाततः प्रतीतार्था-दिति शेषः । यत्रोत्तमेनाधमनिन्दा क्रियते तत्राधमशिक्षायामेव तात्पर्यम् । न प्रतीतार्थे । यत्र वाऽधमेन देवाद्युत्तमनिन्दा क्रियते तत्र निन्दारूपवचनस्य तदाविष्टासुरकर्तृत्वेनामोघत्वम् । अतो न तेन निन्द्यानां गुणहानिरित्यादिरूपतात्पर्यं यथायोग्यं कल्प्यमित्यर्थः ॥ २३ ॥</p>
<p>**॥ इति श्रीमद्वेदेशपूज्यपादशिष्येण यदुपतिना विरचितायां **</p>
<p><strong>श्रीमद्भागवतटिप्पण्यां चतुर्थस्कन्धे चतुर्थोऽध्यायः ॥ ४-४ ॥</strong></p>

  </div>
</article>


        

        



    <aside class="card border noPrint" id="section-tree-item-bhAgavatam_madhva-tAtparya-nirNayaH_sarva-prastutiH_04_chaturthaskandhaH_04_chaturtho-dhyAyaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/04_chaturtho-dhyAyaH/">०४ चतुर्थोऽध्यायः </a>
            <a data-toggle="collapse" href="#section-tree-item-body-bhAgavatam_madhva-tAtparya-nirNayaH_sarva-prastutiH_04_chaturthaskandhaH_04_chaturtho-dhyAyaH_md" role="button" aria-expanded="false" aria-controls="section-tree-item-body-bhAgavatam_madhva-tAtparya-nirNayaH_sarva-prastutiH_04_chaturthaskandhaH_04_chaturtho-dhyAyaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_madhva-tAtparya-nirNayaH_sarva-prastutiH_04_chaturthaskandhaH_04_chaturtho-dhyAyaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०४ चतुर्थोऽध्यायः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
