<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ०७ सप्तमोऽध्यायः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="०७ सप्तमोऽध्यायः">
  <meta property="og:description" content="अथ देवगणाः सर्वे रुद्रानीकैः पराजिताः अथ सप्तमोऽध्यायः
मैत्रेय उवाच— अथ देवगणाः सर्वे रुद्रानीकैः पराजिताः । शूलपट्टिशनिस्त्रिंशगदापरिघमुद्गरैः ॥ १ ॥ पदरत्नावली भगवदपरोक्षीकरणाय तत्प्रसादवत् स्वोत्तमभक्त्युत्कर्षतारतम्येन तदनुग्रहोऽप्यापाद्य इत्यभिप्रायो वर्ण्यतेऽस्मिन्नध्याये । तत्र सर्वभक्तोत्तममहादेवप्रसादापादनाय देवानां ब्रह्माणं प्राप्य स्व-संकटविज्ञापनप्रकारः कथ्यते– अथ देवगणा इत्यादिना ॥ रुद्रस्यानीकैः सैन्यैः पार्षदैरित्यर्थः ॥ १ ॥
प्रकाशिका अथ देवगणाः स्वयंभुवे न्यवेदयन्नित्यन्वयः । रुद्रस्यानीकैः सैन्यैः पार्षदैरित्यर्थः
॥ १ ॥
संच्छिन्नभिन्नसर्वाङ्गाः सर्त्विक्सभ्याः समाकुलाः । स्वयंभुवे नमस्कृत्य कार्त्स्न्येनैतन्न्यवेदयन् ॥ २ ॥ पदरत्नावली एतद् वृत्तम् ॥ २ ॥
प्रकाशिका शूलादिभिः सञ्छिन्नानि द्विधाकृतानि भिन्नानि विदारितानि भङ्गानि येषा-मृत्विग्भिः सभ्यैश्च सह वर्तमाना सर्त्विक्सभ्या एतद्वृत्तम् ॥ २ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="०७ सप्तमोऽध्यायः">
  <meta itemprop="description" content="अथ देवगणाः सर्वे रुद्रानीकैः पराजिताः अथ सप्तमोऽध्यायः
मैत्रेय उवाच— अथ देवगणाः सर्वे रुद्रानीकैः पराजिताः । शूलपट्टिशनिस्त्रिंशगदापरिघमुद्गरैः ॥ १ ॥ पदरत्नावली भगवदपरोक्षीकरणाय तत्प्रसादवत् स्वोत्तमभक्त्युत्कर्षतारतम्येन तदनुग्रहोऽप्यापाद्य इत्यभिप्रायो वर्ण्यतेऽस्मिन्नध्याये । तत्र सर्वभक्तोत्तममहादेवप्रसादापादनाय देवानां ब्रह्माणं प्राप्य स्व-संकटविज्ञापनप्रकारः कथ्यते– अथ देवगणा इत्यादिना ॥ रुद्रस्यानीकैः सैन्यैः पार्षदैरित्यर्थः ॥ १ ॥
प्रकाशिका अथ देवगणाः स्वयंभुवे न्यवेदयन्नित्यन्वयः । रुद्रस्यानीकैः सैन्यैः पार्षदैरित्यर्थः
॥ १ ॥
संच्छिन्नभिन्नसर्वाङ्गाः सर्त्विक्सभ्याः समाकुलाः । स्वयंभुवे नमस्कृत्य कार्त्स्न्येनैतन्न्यवेदयन् ॥ २ ॥ पदरत्नावली एतद् वृत्तम् ॥ २ ॥
प्रकाशिका शूलादिभिः सञ्छिन्नानि द्विधाकृतानि भिन्नानि विदारितानि भङ्गानि येषा-मृत्विग्भिः सभ्यैश्च सह वर्तमाना सर्त्विक्सभ्या एतद्वृत्तम् ॥ २ ॥">
  <meta itemprop="wordCount" content="4689">
  <meta name="twitter:card" content="summary">
  <meta name="twitter:title" content="०७ सप्तमोऽध्यायः">
  <meta name="twitter:description" content="अथ देवगणाः सर्वे रुद्रानीकैः पराजिताः अथ सप्तमोऽध्यायः
मैत्रेय उवाच— अथ देवगणाः सर्वे रुद्रानीकैः पराजिताः । शूलपट्टिशनिस्त्रिंशगदापरिघमुद्गरैः ॥ १ ॥ पदरत्नावली भगवदपरोक्षीकरणाय तत्प्रसादवत् स्वोत्तमभक्त्युत्कर्षतारतम्येन तदनुग्रहोऽप्यापाद्य इत्यभिप्रायो वर्ण्यतेऽस्मिन्नध्याये । तत्र सर्वभक्तोत्तममहादेवप्रसादापादनाय देवानां ब्रह्माणं प्राप्य स्व-संकटविज्ञापनप्रकारः कथ्यते– अथ देवगणा इत्यादिना ॥ रुद्रस्यानीकैः सैन्यैः पार्षदैरित्यर्थः ॥ १ ॥
प्रकाशिका अथ देवगणाः स्वयंभुवे न्यवेदयन्नित्यन्वयः । रुद्रस्यानीकैः सैन्यैः पार्षदैरित्यर्थः
॥ १ ॥
संच्छिन्नभिन्नसर्वाङ्गाः सर्त्विक्सभ्याः समाकुलाः । स्वयंभुवे नमस्कृत्य कार्त्स्न्येनैतन्न्यवेदयन् ॥ २ ॥ पदरत्नावली एतद् वृत्तम् ॥ २ ॥
प्रकाशिका शूलादिभिः सञ्छिन्नानि द्विधाकृतानि भिन्नानि विदारितानि भङ्गानि येषा-मृत्विग्भिः सभ्यैश्च सह वर्तमाना सर्त्विक्सभ्या एतद्वृत्तम् ॥ २ ॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/madhva-tAtparya-nirNayaH\/sarva-prastutiH\/04_chaturthaskandhaH\/07_saptamo-dhyAyaH\/".replace(basePath, "/");
  pageVars.pageParams = {};
  pageVars.pageSource = "bhAgavatam\/madhva-tAtparya-nirNayaH\/sarva-prastutiH\/04_chaturthaskandhaH\/07_saptamo-dhyAyaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ०७ सप्तमोऽध्यायः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०७ सप्तमोऽध्यायः">०७ सप्तमोऽध्यायः</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="अथ-दवगण-सरव-रदरनक-परजत">अथ देवगणाः सर्वे रुद्रानीकैः पराजिताः</h2>
<p><strong>अथ सप्तमोऽध्यायः</strong></p>
<h1 id="मतरय-उवच"><strong>मैत्रेय उवाच—</strong></h1>
<h1 id="अथ-दवगण-सरव-रदरनक-परजत-"><strong>अथ देवगणाः सर्वे रुद्रानीकैः पराजिताः ।</strong></h1>
<h1 id="शलपटटशनसतरशगदपरघमदगर--१-"><strong>शूलपट्टिशनिस्त्रिंशगदापरिघमुद्गरैः ॥ १ ॥</strong></h1>
<h3 id="पदरतनवल"><strong>पदरत्नावली</strong></h3>
<p>भगवदपरोक्षीकरणाय तत्प्रसादवत् स्वोत्तमभक्त्युत्कर्षतारतम्येन तदनुग्रहोऽप्यापाद्य इत्यभिप्रायो वर्ण्यतेऽस्मिन्नध्याये । तत्र सर्वभक्तोत्तममहादेवप्रसादापादनाय देवानां ब्रह्माणं प्राप्य स्व-संकटविज्ञापनप्रकारः कथ्यते– अथ देवगणा इत्यादिना ॥ रुद्रस्यानीकैः सैन्यैः पार्षदैरित्यर्थः ॥ १ ॥</p>
<h3 id="परकशक"><strong>प्रकाशिका</strong></h3>
<p>अथ देवगणाः स्वयंभुवे न्यवेदयन्नित्यन्वयः । रुद्रस्यानीकैः सैन्यैः पार्षदैरित्यर्थः</p>
<p>॥ १ ॥</p>
<h1 id="सचछननभननसरवङग-सरतवकसभय-समकल-"><strong>संच्छिन्नभिन्नसर्वाङ्गाः सर्त्विक्सभ्याः समाकुलाः ।</strong></h1>
<h1 id="सवयभव-नमसकतय-करतसनयनतननयवदयन--२-"><strong>स्वयंभुवे नमस्कृत्य कार्त्स्न्येनैतन्न्यवेदयन् ॥ २ ॥</strong></h1>
<h3 id="पदरतनवल-1"><strong>पदरत्नावली</strong></h3>
<p>एतद् वृत्तम् ॥ २ ॥</p>
<h3 id="परकशक-1"><strong>प्रकाशिका</strong></h3>
<p>शूलादिभिः सञ्छिन्नानि द्विधाकृतानि भिन्नानि विदारितानि भङ्गानि येषा-मृत्विग्भिः सभ्यैश्च सह वर्तमाना सर्त्विक्सभ्या एतद्वृत्तम् ॥ २ ॥</p>
<h1 id="उपलभय-परवतद-भगवनबजसमभव-"><strong>उपलभ्य पुरैवैतद् भगवानब्जसम्भवः ।</strong></h1>
<h1 id="नरयणशच-वशवतम-न-कसयधवरमयत--३-"><strong>नारायणश्च विश्वात्मा न कस्याध्वरमीयतुः ॥ ३ ॥</strong></h1>
<h2 id="ततपरयम"><strong>तात्पर्यम्</strong></h2>
<p><strong>त्रिमूर्तिगेन रूपेण नारायणो नाययौ ॥</strong></p>
<h3 id="पदरतनवल-2"><strong>पदरत्नावली</strong></h3>
<p>ननु विष्णुब्रह्मणोर्यज्ञागतेरावश्यकत्वेन तत्स्थितौ यज्ञविनाशो ब्रह्माणं गत्वा देवविज्ञापनं च कथं युक्तम् ? ‘अग्नावैष्णवपुरोडाशं निर्वपति’ ‘प्रजापते न त्वदेतान्यन्यः’ इत्यादि श्रुतेरित्यत आह– उपलभ्येति ॥ एतद् भाविकार्यं पुरैवोपलभ्य ज्ञात्वा अब्जसम्भवो ब्रह्मा विश्वात्मा विश्वान्तर्यामी त्रिमूर्तिगेन रूपेण नारायणश्च कस्य दक्षस्याध्वरं नेयतुर् न जग्मतुरित्यन्वयः । अतो विष्णुब्रह्मणोस्तत्रानवस्थानाद् यज्ञविनाशो, देवानां ब्रह्माणं गत्वा विज्ञापनं च युज्यत इति भावः ॥३॥</p>
<h3 id="परकशक-2"><strong>प्रकाशिका</strong></h3>
<p>एतद्भाविकार्यं पुरैवोपलभ्य ज्ञात्वाऽब्जसम्भवो ब्रह्मा नारायणश्च कस्य दक्षस्याध्वरं नेयतुर्न जग्मतुः । अत्र नारायणस्य दक्षाध्वरं प्रत्यगमनमुदाहृतब्राह्मवचनविरुद्धम् । तत्र धर्मसूनो-र्नारायणस्य दक्षाध्वरगतत्वस्योक्तत्वाद्यज्ञनाशो न सम्भवतीत्यतोऽत्र विवक्षिततात्पर्यं दर्शयति ॥ त्रिमूर्तिगेनेति । त्रिमूर्तिगेन रूपेण विष्णुनाम्ना । नारायणो मूलरूपी विश्वात्मा विश्वव्यापी विष्णुरूपी सन्निति व्याख्येयमिति भावः ॥ ३ ॥</p>
<h1 id="तदकरणय-वभ-परह-तजयस-कतगसम-"><strong>तदाकर्ण्य विभुः प्राह तेजीयसि कृतागसाम् ।</strong></h1>
<h1 id="कषमय-भयस-भयनन-परयण-बभषतम--४-"><strong>क्षेमाय भूयसे भूयान्न प्रायेण बुभूषताम् ॥ ४ ॥</strong></h1>
<h3 id="पदरतनवल-3"><strong>पदरत्नावली</strong></h3>
<p>विज्ञापितं संकटं श्रुत्वा ब्रह्मणा शिक्षाकरं वाक्यमवादीत्याह– तदेति ॥ तेजीयसि बलिष्ठे पुंसि । विष्णुवायू विना इत्यतः प्रायेणेत्युक्तम् ॥ ४ ॥</p>
<h3 id="परकशक-3"><strong>प्रकाशिका</strong></h3>
<p>विभुर्ब्रह्मा तेजीयसि वरिष्ठे पुरुषे कृतागसां कृतापराधानां प्राणिनाम् । तद् आगो भूयसे क्षेमाय मोक्षाय च न भूयात्प्रायेण । दुर्योधनादिव्यावृत्त्यर्थं प्रायेणेति । बुभूषतां मुमुक्षूणां तु नैव भूयादित्यर्थः ॥ ४ ॥</p>
<h1 id="अथप-यय-कतकलबष-भव-य-बरहष-भगभज-परद-"><strong>अथापि यूयं कृतकिल्बिषा भवे ये बर्हिषो भागभाजं परादुः ।</strong></h1>
<h1 id="परसदयधव-परशदधचतस-कषपरपरसद-परगहतङघरपदम--५-"><strong>प्रसादयध्वं परिशुद्धचेतसा क्षिप्रप्रसादं प्रगृहीताङ्घ्रिपद्माः ॥ ५ ॥</strong></h1>
<h3 id="पदरतनवल-4"><strong>पदरत्नावली</strong></h3>
<p>तर्हि तूष्णींभावोऽस्माकं किम् ? उपायान्तरं ज्ञापयसि ? इति तत्राह– अथापीति ॥ बर्हिषो यज्ञस्य भागं स्वविहितांशं भजतीति भाजभाक् तं पराकृत्यान्यस्मा अदुरित्यर्थः । अथ कृतापराधानामपि युष्माकं शिवप्रसादनमेवोपाय इत्युक्तं भवति । प्रसादने किं साधनमित्यत उक्तम्– परिशुद्धेति ॥ राहुग्रस्तचन्द्रमण्डलवच् चेतस एकस्मिन्नर्थे विकल्मषत्वं न स्यादिति परीत्युक्तम् । न केवलं चेतोनैर्मल्यमलं किन्तु कर्म चापेक्षितमित्याह– प्रगृहीतेति ॥ प्रगृहीते अङ्घ्रिपद्मे यैस्ते तथोक्ताः ॥ ५ ॥</p>
<h3 id="परकशक-4"><strong>प्रकाशिका</strong></h3>
<p>यूयं भवे यद्यपि कृतकिल्बिषाः । अथापि प्रसादयध्वं क्षमापयत । कथं कृत-किल्बिषा इत्यत उक्तं – ये भवन्तः बर्हिषो यज्ञस्य भागभाजं स्वविहितांशं भजन्तं परादुर्दूरादेव खण्डितवन्तः । प्रगृहीतांघ्रिपद्मास्तदीये पादपद्मे प्रगृह्येत्यर्थः ॥ ५ ॥</p>
<h1 id="आशसन-जवतमधवरसय-लक-सपल-कपत-न-यसमन-"><strong>आशासाना जीवितमध्वरस्य लोकः सपालः कुपिते न यस्मिन् ।</strong></h1>
<h1 id="तमश-दव-परयय-वहन-कषमपयधव-हद-वदध-दरकत--६-"><strong>तमाशु देवं प्रियया विहीनं क्षमापयध्वं हृदि विद्धं दुरुक्तैः ॥ ६ ॥</strong></h1>
<h3 id="पदरतनवल-5"><strong>पदरत्नावली</strong></h3>
<p>न केवलं कालान्तरभाविनः श्रेयसः साधनं तत्प्रसादनं किन्तु अद्यतनस्यापीति भावेनाह– आशासाना इति ॥ अध्वरस्य जीवनं पुनरनुसन्धानलक्षणं जीवनमाशासाना आकाङ्क्षमाणा यूयम् । दक्षदुर्वचनमेव न कारणमीश्वरकोपस्य । कारणान्तरमप्यस्तीति भावेनोक्तम्– प्रिययेति । न तत्कोपेन परमध्वरस्य विनाशोऽपि तु सपालस्य लोकस्यापीत्यतस्तदकरणाद् भवः प्रसादनेन क्षान्तो भवति क्षिप्रसादमेति तत्स्वभावादिति भावेनोक्तम्– लोक इति ॥ ६ ॥</p>
<h3 id="परकशक-5"><strong>प्रकाशिका</strong></h3>
<p>न केवलं यज्ञभागाप्रदानं तदीयकोपकारणं किन्तु निमित्तान्तरमप्यस्तीति वदन्प्रस्तुतयज्ञोज्जीवनाय तत्क्षमापनमावश्यकमित्याशयेन पुनस्तत्क्षमापनं विधत्ते ॥ आशासाना इति । अध्वरस्य जीवितं पुनःसंधानलक्षणजीवनमाशासाना यूयम् । किं तदीयकोपेनेत्यत उक्तम् ॥ लोक इति । यस्मिन् रुद्रे कुपिते सपाललोको न भवेन्नश्येद्भवतां तु का कथेत्याशयः । प्रियया विहीनमित्येकं कोपकारणम् । दुरुक्तैर्दक्षप्रोक्तैर्हृदि विद्धमित्यपरम् ॥ ६ ॥</p>
<h1 id="नह-न-यजञ-न-च-ययमनय-य-दहभज-मनयशच-तततवम-"><strong>नाहं न यज्ञो न च यूयमन्ये ये देहभाजो मुनयश्च तत्त्वम् ।</strong></h1>
<h1 id="वद-परमण-बलवरययरव-तसयतमतनतरसय-क-उदवधतसत--७-"><strong>विदुः प्रमाणं बलवीर्ययोर्वा तस्यात्मतन्त्रस्य क उद्विधित्सेत् ॥ ७ ॥</strong></h1>
<h2 id="ततपरयम-1"><strong>तात्पर्यम्</strong></h2>
<p><strong>यज्ञ इन्द्रः । ‘यज्ञो यज्ञपतिस्त्विन्द्रः पुरुहूतः पुरुष्टुत’ इत्यभिधानम् । तस्याऽत्मतन्त्रस्य । तस्य विष्णोर्मनोवशस्य । ‘नाहं नेन्द्रो१ न चैवान्ये यत्तत्त्वं न विदुः परम् । तस्य विष्णोर्वशे रुद्रो मम वायोरथापि वा । नान्यस्य कस्यचित्पुंसस्तस्येत्थं वः कुतः कृतम्’ । इति ब्रह्मवैवर्ते ॥ ७ ॥</strong></p>
<h3 id="पदरतनवल-6"><strong>पदरत्नावली</strong></h3>
<p>बुभूषुणा विष्णुद्वेषवत् तस्य हरेर्मनोऽनुसारितया वर्तमानस्य श्रीकण्ठस्य द्वेषः कर्तुं न योग्य इत्याशयेनाह– नाहमिति ॥ अहं ब्रह्मशर्मा यस्य विष्णोस्तत्वम् । बलवीर्ययोरित्युपलक्षणं ज्ञानादिगुणानां च प्रमाणं परिमाणं न वेद्मि, तथा यज्ञ इन्द्रोऽपि न वेत्ति, तथा यूयं न वित्थ, तथाऽन्ये प्रजापत्यादयो ये च देहभाजः शरीरिणो मुनयः सनकादयश्च न विदुरित्यन्वयः । तस्य विष्णोरात्मनो मनसस्तन्त्रस्य वशस्य रुद्रस्य कः पुमानपराधमुच्चैर् विधित्सेत् कर्तुमिच्छेत् ? न कोऽपि बुभूषुरित्यर्थः । यज्ञो यज्ञपत्यादयश्च न विदुरित्यन्वयः । ‘यज्ञो यज्ञपतिस्त्विन्द्रः पुरुहूतः पुरुष्टुतः’ इत्यभिधानादिन्द्र एवात्र यज्ञशब्दार्थः । ‘नाहं नेन्द्रो न चैवान्ये यत्तत्वं न विदुः परम् । तस्य विष्णोर्वशो रुद्रो मम वायोरथापि वा । नान्यस्य कस्यचित् पुंसस्तस्येत्थं वः कुतः कृतम् ॥’ इति वचनात्, स्मृति-समाख्यानाच्च न यज्ञो विष्णुः । मम वायोरथापि वेत्यनेनात्मनो ब्रह्मणो वायोश्च तन्त्रस्येत्ययमर्थोऽपि ध्वनित इति ज्ञायते । उदित्यनेन संसारनदीमुत्तर्तुकामैः शिवद्वेषो न कर्तव्य इति सूचयति । मोक्षस्य शिवाद्युपदिष्टज्ञानापेक्षितत्वात् । तदुक्तम्– ‘मुमुक्षवो ब्रह्मणश्च शिवादिन्द्रादिभिस्तथा । श्रुत्वा ज्ञानं परं गुह्यं मुच्यन्ते ब्रह्मणा सह ॥’ इति ॥ ७ ॥</p>
<h3 id="परकशक-6"><strong>प्रकाशिका</strong></h3>
<p>इतोऽपि शिवो मुमुक्षुभिर्नापराध्य इत्याह ॥ नाहमिति । अत्र यज्ञशब्दो विष्णुपर इति प्रतीतिवारणाय विवक्षितमर्थं दर्शयति ॥ यज्ञ इति । तत्राभिधानं पठति ॥ यज्ञ इति । इन्द्रो यज्ञादिशब्दैरुच्यत इत्यर्थः । ननु तथाऽप्यहं तस्य तत्त्वं न वेद्मीति ब्रह्मणा कथमुच्यत इत्यत आह ॥ तस्येति । तच्छब्दो न रुद्रपरः किन्तु विष्णुपर इत्यभिप्रेत्यात्मतन्त्रस्येत्यस्य प्रकृतोपयुक्तमर्थमाह ॥ तस्येति । रुद्रस्येत्यनेन तस्येति पदमावृत्त्य रुद्रपरत्वेनापि व्याख्येयमिति सूचयति । कुत इत्थं व्याख्येयमित्यतोऽत्र प्रमाणं पठति ॥ नाहमिति । तस्य विष्णोर्वशे रुद्र इत्यनेन तस्यात्मतन्त्रस्येत्ये-तदुक्ततात्पर्यम् । मम वायोरित्यनेनात्मशब्दो ब्रह्मवायुपरत्वेनापि व्याख्यात इति ज्ञातव्यम् । नान्यस्य कस्यचिदित्यनेनात्मतन्त्रस्येत्येतदनन्याधीनस्येत्यपि व्याख्येयमिति सूचयति । तस्येत्यनेन मूले तस्येत्ये-तदावर्तनीयमिति सूचयति । वो युष्माभिरित्थं यज्ञभागाप्रदानादिकम् ॥ ततश्चायं श्लोकार्थः ॥ तथा च यस्य विष्णोस्तत्त्वं यथास्थितस्वरूपं बलवीर्ययोः शरीरबलपराक्रमयोः । वाशब्दश्चशब्दार्थः । प्रमाणं मर्यादां चाहं न वेद्मि । यज्ञ इन्द्रोऽपि न वेद । युष्मदादयो न विदुः । तस्य विष्णोरात्मतन्त्रस्य मनोवशस्यात्मा ब्रह्मा वायुश्च तत्तन्त्रस्येति वा । आत्मतन्त्रस्य स्वतन्त्रस्योक्तान्विनाऽनन्याधीनस्य रुद्रस्य क उद्विधित्सेद् उद् उच्चमपराधं कर्तुमिच्छेत् । न कोऽपि । अतो युष्माभिः । कुत इत्थं कृतमिति शेषः ॥ ७ ॥</p>
<h1 id="स-इतथमदशय-सरनजसत-त-समनवत-पतभ-सपरजश-"><strong>स इत्थमादिश्य सुरानजस्तु तैः समन्वितः पितृभिः सप्रजेशैः ।</strong></h1>
<h1 id="यय-सवधषणयननलय-परदवष-कलसमदरपरवर-परय-परभ--८-"><strong>ययौ स्वधिष्ण्यान्निलयं पुरद्विषः कैलासमद्रिप्रवरं प्रियं प्रभोः ॥ ८ ॥</strong></h1>
<h3 id="पदरतनवल-7"><strong>पदरत्नावली</strong></h3>
<p>मया सह गतं चेदेतेषां देवानामेष शिवः क्षिप्रप्रसादो भविष्यतीति महादयालो-र्ब्रह्मणः कैलासं प्रति यात्रां वक्ति– स इत्थमिति ॥ अजो ब्रह्मा । पुरद्विषः प्रियम् । ‘कैलासो गिरिशो मृडः’इत्यभिधानात् तस्य निवास इति विग्रहे यथाविहिताण्प्रत्ययेन कैलास इति रूपं सिद्ध्यति ॥ ८ ॥</p>
<h3 id="परकशक-7"><strong>प्रकाशिका</strong></h3>
<p>अजो ब्रह्मा । पुरद्विषो रुद्रस्य ॥ ८ ॥</p>
<h1 id="जनमषधतपमनतरयगसदधरनरतर-"><strong>जन्मौषधतपोमन्त्रयोगसिद्धैर्नरेतरैः ।</strong></h1>
<h1 id="जषट-कननरगनधरवरपसरभरवत-सद--९-"><strong>जुष्टं किन्नरगन्धर्वैरप्सरोभिर्वृतं सदा ॥ ९ ॥</strong></h1>
<h3 id="पदरतनवल-8"><strong>पदरत्नावली</strong></h3>
<p>कण्टकगुल्मखण्डैरप्रवेशस्य गण्डशैलादिपाषाणैरनारोहस्याचलस्य किंमाहात्म्याद् रुद्रप्रियत्वमित्यतस्तं पर्वतं चतुर्दशभिः श्लोकैर्वर्णयति– जन्मेत्यादिना ॥ नरेतरैर्नरत्वजातिरहितैर् जन्मना विशिष्टकुलोत्पत्या, कृष्णचित्रकाद्यौषधेन, कृच्छ्रचान्द्रायणादितपसा, अष्टाङ्गलक्षणयोगेन, मृत्युञ्जयादि-मन्त्रेण, एतैः सिद्धैरमरत्वादिसिद्धिं गतैः । जुष्टमित्यनेन सुखसाधनत्वं ध्वनयति । नरेतरैः किन्नर-गन्धर्वैः, जुष्टमप्सरोभिर्वृतमिति वा ॥ ९ ॥</p>
<h3 id="परकशक-8"><strong>प्रकाशिका</strong></h3>
<p>कैलासं वर्णयति ॥ जन्मौषधिरित्यादिचतुर्दशभिः । जन्मना विशिष्टकुलोत्पत्त्या कृष्णचित्रकाद्यौषधेन, कृच्छ्रचान्द्रायणादितपसाऽष्टाङ्गयोगेन मृत्युंजयादिमन्त्रेण सिद्धैः सिद्धिं गतैः । नरेतरैर्मनुष्यजातिरहितैः ॥ ९ ॥</p>
<h1 id="ननमणमय-शङगरननधतवचतरत-"><strong>नानामणिमयैः शृृङ्गैर्नानाधातुविचित्रितैः ।</strong></h1>
<h1 id="ननदरमलतगलमरननमगगणवत--१०-"><strong>नानाद्रुमलतागुल्मैर्नानामृगगणावृतैः ॥ १० ॥</strong></h1>
<h3 id="पदरतनवल-9"><strong>पदरत्नावली</strong></h3>
<p>मनःशिलादिनानाविधधातुभिर्विचित्रितैश् चित्राकारं गमितैरिति शृङ्गविशेषणम् । नानामृगगणावृतैर् नानाद्रुमादिभिश्च वृतम् ॥ १० ॥</p>
<h3 id="परकशक-9"><strong>प्रकाशिका</strong></h3>
<p>शृृङ्गै रमणं रतिप्रदमित्युत्तरेणान्वयः । कथंभूतैः । नानाविधगैरिकादि-धातुभि-र्विचित्रितैः । नानाद्रुमलता गुल्मा येषु ॥ १० ॥</p>
<h1 id="ननऽमलपरसरवणरननकनदरसनभ-"><strong>नानाऽमलप्रस्रवणैर्नानाकन्दरसानुभिः ।</strong></h1>
<h1 id="रमण-वहरनतन-रमण-सदधयषतम--११-"><strong>रमणं विहरन्तीनां रमणैः सिद्धयोषिताम् ॥ ११ ॥</strong></h1>
<h3 id="पदरतनवल-10"><strong>पदरत्नावली</strong></h3>
<p>निर्झरः प्रस्रवोऽम्भसामिति हलः । जलस्य नानात्वं मरकतादिस्थलसम्पर्कात् । कर्दमराहित्येनामलत्वम् । न तु शौक्ल्येन । तथात्वे नानात्वं विरुद्धम् । कन्दरा गुहाः । सानूनि तटाकानि । रमणैः सह विहरन्तीनां सिद्धयोषितां रमणं रतिप्रदम् ॥ ११ ॥</p>
<h3 id="परकशक-10"><strong>प्रकाशिका</strong></h3>
<p>नानाऽमलानि प्रस्रवणानि येषु नानाकन्दराः सानवश्चोपशृृङ्गा येषु रमणैः सह विहरन्तीनां सिद्धयोषितां रमणम् ॥ ११ ॥</p>
<h1 id="मयरककभरत-मदनधलवमरचछतम-"><strong>मयूरकेकाभिरुतं मदान्धालिविमूर्च्छितम् ।</strong></h1>
<h1 id="पलवत-रकतकणठन-कजतशच-पततरणम--१२-"><strong>प्लावितै रक्तकण्ठानां कूजितैश्च पतत्रिणाम् ॥ १२ ॥</strong></h1>
<h3 id="पदरतनवल-11"><strong>पदरत्नावली</strong></h3>
<p>मयूरकेकाभिरुतं शब्दितम् । विमूर्छितं विविधं गीतम् । रक्तकण्ठानां कोकिलानां प्लावितैस् तारस्वरितैरन्येषां पतत्रिणां च कूजितै रुतैः ॥ १२ ॥</p>
<h3 id="परकशक-11"><strong>प्रकाशिका</strong></h3>
<p>मयूराणां केकाभिः स्वनैः रुतं शब्दितम् । मदान्धैरलिभिर्विमूर्छितं विविधरागव्याप्तं कृतम् । रक्तकण्ठानां कोकिलानां प्लावितैः प्लुतत्वं नीतैः स्वरैरन्यैश्च पतत्त्रिणां कूजितैः शब्दितम्</p>
<p>॥ १२ ॥</p>
<h1 id="आहवयनतमवदधसतरदवजन-कमदघरदरम-"><strong>आह्वयन्तमिवोद्धस्तैर्द्विजान् कामदुघैर्द्रुमैः ।</strong></h1>
<h1 id="वरजनतमव-मतङगरगणनतमव-नरझर१--१३-"><strong>व्रजन्तमिव मातङ्गैर्गृणन्तमिव निर्झरैः१ ॥ १३ ॥</strong></h1>
<h1 id="मनदर-परजतशच-सरलशचपशभतम-"><strong>मन्दारैः पारिजातैश्च सरलैश्चोपशोभितम् ।</strong></h1>
<h1 id="तमल-सलतलशच-कवदरसनरजन--१४-"><strong>तमालैः सालतालैश्च कोविदारासनार्जुनैः ॥ १४ ॥</strong></h1>
<h3 id="पदरतनवल-12"><strong>पदरत्नावली</strong></h3>
<p>किं च पक्षिग्राहकैः पुरुषैरुद्धस्तैरुद्वृत्तैर्द्विजैः करणैः कामं दुहद्भिर्द्रुमैराह्वयन्तमिव स्थितम् ॥ पारिजातैः पारिभद्रकैः, सरलैर्देवदारुभिः, सालतालैः सर्ज्जतृणराजैः, कोविदारैः काञ्चनारकैः, असनैः पिशङ्गपुष्पैः, अर्जुनैः ककुभैः ॥ १३,१४ ॥</p>
<h3 id="परकशक-12"><strong>प्रकाशिका</strong></h3>
<p>उद्धस्तैरुन्नतशाखैर्द्रुमैर्द्विजैः पक्षिभिराह्वयन्तमिव स्थितम् । लोके हस्तमुत्क्षिप्योच्चैः स्वरेणाव्हानमर्थिनः कुर्वन्ति । अद्रिश्चोपक्षिप्तहस्तस्थानीयैर्द्रुमैः पक्षिस्वनैश्च तथा लक्ष्यत इति भावः । व्रजद्भिर्मातंगैर्व्रजन्तमिव निर्झरैर्निर्झरध्वनिभिर्गृणन्तमिव भाषमाणमिव ॥ १३,१४ ॥</p>
<h1 id="चत-कदमबनपशच-नगपननगचमपक-"><strong>चूतैः कदम्बनीपैश्च नागपुन्नागचम्पकैः ।</strong></h1>
<h1 id="पटलशकबकल-कनद-करबकरप--१५-"><strong>पाटलाशोकबकुलैः कुन्दैः कुरबकैरपि ॥ १५ ॥</strong></h1>
<h3 id="पदरतनवल-13"><strong>पदरत्नावली</strong></h3>
<p>नागैर्नागकेसरैः, पुन्नागैः सुरवल्लभैः, कुरबकैस्तिलकैः ॥ १५ ॥</p>
<h3 id="परकशक-13"><strong>प्रकाशिका</strong></h3>
<p>कदम्बनीपयोरवान्तरभेदमाश्रित्य पृथगुक्तिः । यथा वेणुकीचकयोर्नीरन्ध्रत्व-सरन्ध्रत्वभेदेन पृथगुक्तिः । नागैर्नागकेसरैः पुन्नागैर्देववल्लभैः । कुरबकैस्तिलकैः ॥ १५ ॥</p>
<h1 id="सवरणशतपतरशच-वररणकजतभ-"><strong>सुवर्णशतपत्रैश्च वीररेणुकजातिभिः ।</strong></h1>
<h1 id="कबजकरमललकभशच-मधवभशच-मणडतम--१६-"><strong>कुब्जकैर्मल्लिकाभिश्च माधवीभिश्च मण्डितम् ॥ १६ ॥</strong></h1>
<h3 id="पदरतनवल-14"><strong>पदरत्नावली</strong></h3>
<p>सुवर्णः कुतमालः, वीरः करवीरम् । रेणुकं केतकी, कुब्जकैः कुङ्कुमतरुभिः, माधवी वासन्ती । अत्र संस्कृताधिकारित्वात् पर्यायान्तरमेव लिख्यते, नानात्वेनापभ्रंशानां तैर्बोधनं न शक्यते ॥ १६ ॥</p>
<h3 id="परकशक-14"><strong>प्रकाशिका</strong></h3>
<p>सुवर्णः कृतमालो वीरः करवीरं रेणुकं केतकी जातिपुष्पं मल्लिकाविशेषः । कुब्जकैः कुङ्कुमपुष्पैः । माधवीभिर्वासन्तीभिः ॥ १६ ॥</p>
<h1 id="पनसदमबरशवतथपलकषनयगरधहङगभ-"><strong>पनसोदुम्बराश्वत्थप्लक्षन्यग्रोधहिङ्गुभिः ।</strong></h1>
<h1 id="भरजरषधभ-पग-रजपगशच-जमबभ--१७-"><strong>भूर्जैरोषधिभिः पूगैः राजपूगैश्च जम्बुभिः ॥ १७ ॥</strong></h1>
<h3 id="पदरतनवल-15"><strong>पदरत्नावली</strong></h3>
<p>हिङ्गु रामठः, भूर्जैर्भूर्जपत्रैः, ओषधिभिर्जनवृक्षैः ॥ १७ ॥</p>
<h3 id="परकशक-15"><strong>प्रकाशिका</strong></h3>
<p>हिङ्गु रामठः । भूर्जैर्भूर्जपत्रैरोषधीभिर्जनवृक्षैः ॥ १७ ॥</p>
<h1 id="खरजरमरतकमरदय-परयलमधकङगद-"><strong>खर्जूराम्रातकाम्राद्यैः प्रियालमधुकेङ्गुदैः ।</strong></h1>
<h1 id="दरमजतभरनयशच-रजत-वणकचक--१८-"><strong>द्रुमजातिभिरन्यैश्च राजितं वेणुकीचकैः ॥ १८ ॥</strong></h1>
<h3 id="पदरतनवल-16"><strong>पदरत्नावली</strong></h3>
<p>काश्मरी कृष्णवृन्तिका, आम्रातको विडुलः, आम्रो जिह्वारसकरः, प्रियालो लवङ्गः, मधुको मधुकरसः, इङ्गुदः किङ्गुदकस् तापसतरुर्वा ॥ १८ ॥</p>
<h3 id="परकशक-16"><strong>प्रकाशिका</strong></h3>
<p>आम्रातको विडुलः । प्रियालो लवङ्गः । इङ्गुदस्तापसतरुः ॥ १८ ॥</p>
<h1 id="कमदतपलकहलरशतपतरवनरदधभ-"><strong>कुमुदोत्पलकह्लारशतपत्रवनर्द्धिभिः ।</strong></h1>
<h1 id="नलनष-कल-कजतखगवनदपशभतम--१९-"><strong>नलिनीषु कलं कूजत्खगवृन्दोपशोभितम् ॥ १९ ॥</strong></h1>
<h3 id="परकशक-17"><strong>प्रकाशिका</strong></h3>
<p>कुमुदादिसमृद्धिभिर्हेतुभूताभिर्नलिनीषु सरस्सु कलं मधुरं यथा भवति तथा । कूजन्ति यानि खगवृन्दानि पक्षिसमूहस्तैरुपशोभितम् ॥ १९ ॥</p>
<h1 id="मग-शखमग-करडरमगनदररऋकषशलयक-"><strong>मृगैः शाखामृगैः क्रोडैर्मृगेन्द्रैर्ऋक्षशल्यकैः ।</strong></h1>
<h1 id="गवय-शरभरवयघर-ररभरमहषदभ--२०-"><strong>गवयैः शरभैर्व्याघ्रै रुरुभिर्महिषादिभिः ॥ २० ॥</strong></h1>
<h3 id="पदरतनवल-17"><strong>पदरत्नावली</strong></h3>
<p>शाखामृगैर्वानरैः, क्रोडैर्वराहैः, ऋक्षैर्भल्लूकैः । शल्यकः कण्टकवराहः, गवया वनगावः, शरभोऽष्टापदः, रुरुर्हरिणेषु महान् ॥ २० ॥</p>
<h3 id="परकशक-18"><strong>प्रकाशिका</strong></h3>
<p>शाखामृगैर्वानरैः । ऋक्षैर्भल्लूकैः शल्यकः कण्टकवराहः । गवया वनगावः शरभोऽष्टपादो रुरुर्हरिणः ॥ २० ॥</p>
<h1 id="करणरणकपदशवसयरनरजषट-मगनभभ-"><strong>कर्णौर्णैकपदाश्वास्यैर्निर्जुष्टं मृगनाभिभिः ।</strong></h1>
<h1 id="कदलखणडसरदधनलनपलनशरयम--२१-"><strong>कदलीखण्डसंरुद्धनलिनीपुलिनश्रियम् ॥ २१ ॥</strong></h1>
<h3 id="पदरतनवल-18"><strong>पदरत्नावली</strong></h3>
<p>कर्णो गोकर्णः, कर्णविहीनो वा । ‘कर्णः कर्णविहीनः स्यादण्डस्तु च्छिन्न-पुच्छकः’ इति यादवः । कर्णाश्च और्णाश्च एकपादाश्चाश्वास्याश्च कर्णौर्णैकपदाश्वास्यास्तैः । और्णा-दयोऽपि मृगविशेषाः । मृगनाभिभिः कस्तूरिकामृगैः । कदलीखण्डेन संरुद्धस्य संवृतस्य नलिनीपुलिनस्य पद्माकरसिकतामयोच्चस्थलस्य श्रीर्यस्मिन् स तथा तम् ॥ २१ ॥</p>
<h3 id="परकशक-19"><strong>प्रकाशिका</strong></h3>
<p>कर्णः कर्णविहीनः ‘‘कर्णं कर्णविहीनः स्यादि’’त्यभिधानात् । और्णादयोऽपि मृगविशेषाः । कर्णाश्चौर्णाश्चैकपादाश्चाश्वास्याश्च कर्णौर्णैकपदाश्वास्यास्तैः । मृगनाभिभिः कस्तूरिका-मृगैः । कदलीषण्डैः संरुद्धान्यावृतानि नलिनीपुलिनानि पद्माकरसिकतामयोच्चस्थलानि तेषां श्रीर् यस्मिन्स तथा तम् ॥ २१ ॥</p>
<h1 id="परयसत-ननदय-सतय-सननपणयतमदय-"><strong>पर्यस्तं नन्दया सत्याः स्नानपुण्यतमोदया ।</strong></h1>
<h1 id="वलकय-भतशगर-वबध-वसमय-यय--२२-"><strong>विलोक्य भूतेशगिरिं विबुधा विस्मयं ययुः ॥ २२ ॥</strong></h1>
<h3 id="पदरतनवल-19"><strong>पदरत्नावली</strong></h3>
<p>नन्दया गङ्गाशाखया नद्या पर्यस्तं परिवृतम् । भूतेशगिरिं श्रीकैलासम् ॥ २२ ॥</p>
<h3 id="परकशक-20"><strong>प्रकाशिका</strong></h3>
<p>नन्दया तन्नाम्नया गङ्गाशाखया । पर्यस्तं परिवेष्टितम् । कथम्भूतया । सत्या भवान्याः स्नानेन पुण्यतममुदमुदकं यस्यां सा तथा तया । भूतेशगिरिं कैलासम् ॥ २२ ॥</p>
<h1 id="ददशसततर-त-रमयमलक-नम-व-परम-"><strong>ददृशुस्तत्र ते रम्यामलकां नाम वै पुरीम् ।</strong></h1>
<h1 id="वन-सगनधक-चप-ततर-तननम-पङकजम--२३-"><strong>वनं सौगन्धिकं चापि तत्र तन्नाम पङ्कजम् ॥ २३ ॥</strong></h1>
<h3 id="पदरतनवल-20"><strong>पदरत्नावली</strong></h3>
<p>तत्र कैलासे पुनः किं चित्रमपश्यन्निति तत्राह– ददृशुरिति ॥ तन्नाम सौगन्धिकं नाम ॥ २३ ॥</p>
<h3 id="परकशक-21"><strong>प्रकाशिका</strong></h3>
<p>तन्नाम सौगन्धिकं नाम ॥ २३ ॥</p>
<h1 id="ननद-चलकननद-च-सरत-बहयत-पर-"><strong>नन्दा चालकनन्दा च सरितौ बाह्यतः पुरः ।</strong></h1>
<h1 id="तरथपदपदमभजरजसऽतवपवन--२४-"><strong>तीर्थपादपदाम्भोजरजसाऽतीवपावने ॥ २४ ॥</strong></h1>
<h3 id="पदरतनवल-21"><strong>पदरत्नावली</strong></h3>
<p>अलकाया बाह्यतो बहिर्भागे । तीर्थपादः श्रीनारायणः । तत्पादपद्मरजसा मिश्रितत्वादतीवपावने शुद्धे ॥ २४ ॥</p>
<h3 id="परकशक-22"><strong>प्रकाशिका</strong></h3>
<p>पुरीं वर्णयन्ति ॥ नन्दा चेति चतुर्भिःश्लोकैः । सरितौ पुरः पुरादलकाया बाह्यतो भवतः । तीर्थपादो हरिः । तत्पादरजसा मिश्रितत्वादतीवपावने शुद्धे ॥ २४ ॥</p>
<h1 id="यय-सरसतरय-कषततरवरहय-सवधषणयत-"><strong>ययोः सुरस्त्रियः क्षत्तरवरुह्य स्वधिष्ण्यतः ।</strong></h1>
<h1 id="करडनत-पस-सञचनतय-वगहय-रतकरशत--२५-"><strong>क्रीडन्ति पुंसः सिञ्चन्त्यो विगाह्य रतिकर्शिताः ॥ २५ ॥</strong></h1>
<h3 id="पदरतनवल-22"><strong>पदरत्नावली</strong></h3>
<p>स्वधिष्ण्यतः स्वविमानात् ॥ २५ ॥</p>
<h3 id="परकशक-23"><strong>प्रकाशिका</strong></h3>
<p>ययोर्विगाह्य प्रविश्य क्रीडन्ति । स्वधिष्ण्यतः स्वविमानात् ॥ २५ ॥</p>
<h1 id="ययसततसननवभरषटकचकङकमपञजरम-"><strong>ययोस्तत्स्नानविभ्रष्टकुचकुङ्कुमपिञ्जरम् ।</strong></h1>
<h1 id="वतषऽप-पबनतयमभ-पययनत-गज-गज--२६-"><strong>वितृषोऽपि पिबन्त्यम्भः पाययन्तो गजा गजीः ॥ २६ ॥</strong></h1>
<h3 id="पदरतनवल-23"><strong>पदरत्नावली</strong></h3>
<p>तासां स्नानेन विभ्रष्टं सङ्क्रान्तं कुचकुङ्कुमं तेन पिञ्जरं पीतरक्तम् ॥ २६ ॥</p>
<h3 id="परकशक-24"><strong>प्रकाशिका</strong></h3>
<p>पयोऽम्भसो वितृषो विगततृषोऽपि गजाः पिबन्ति तत्र हेतुः ॥ तत्स्नानेति । तासां सुरस्त्रीणां स्नानेन विभ्रष्टं गलितं मलिनयुक्तकुचकुङ्कुमं तेन पिञ्जरं पीतवर्णम् । गजीः करिणीः ॥ २६ ॥</p>
<h1 id="तरहममहरतनवमनशतसङकलम-"><strong>तारहेममहारत्नविमानशतसङ्कुलाम् ।</strong></h1>
<h1 id="जषट-पणयजनसतररभयथ-ख-सतडदघनम--२७-"><strong>जुष्टां पुण्यजनस्त्रीर्भियथा खं सतडिद्घनम् ॥ २७ ॥</strong></h1>
<h3 id="पदरतनवल-24"><strong>पदरत्नावली</strong></h3>
<p>तारै रजतैर्मौक्तिकैर्वा, हेमभिः सुवर्णैर्महारत्नैर्माणिक्यादिभिरलङ्कृतानां विमानानां शतैः सङ्कुलां निबिडाम् । कथमिव स्थिताम् ? तडिता घनेन च सहवर्तमानं खम् आकाशं यथा तथा</p>
<p>॥ २७ ॥</p>
<h3 id="परकशक-25"><strong>प्रकाशिका</strong></h3>
<p>तारं रूप्यम् । तारादिमयविमानानां शतैः सङ्कुलां निबिडाम् । तटिद्भिः स्त्रीणां घनैर्विमानानां खेनपुर्याः साम्यं ज्ञातव्यम् ॥ २७ ॥</p>
<h1 id="हतव-यकषशवरपर-वन-सगनधक-च-तत-"><strong>हित्वा यक्षेश्वरपुरीं वनं सौगन्धिकं च तत् ।</strong></h1>
<h1 id="दरम-कमदघरहदय-चतरमलयफलचछद--२८-"><strong>द्रुमैः कामदुघैर्हृद्यं चित्रमाल्यफलच्छदैः ॥ २८ ॥</strong></h1>
<h3 id="पदरतनवल-25"><strong>पदरत्नावली</strong></h3>
<p>अलकान्तःप्रवेशे तद्वैचित्र्यदर्शनेन तत्स्थजनसल्लापेन कालक्षेपेण च्छिन्नदक्षदेहेन यज्ञानुसन्धानं दुष्करं स्यादिति धिया तां पुरीं तद् वनं च दृष्ट्वा हित्वा बहिरेवागच्छन्तस्ते देवा आराद् वटं ददृशुरित्यन्वयः । यक्षेश्वरपुरीं हित्वा तत्सौगन्धिकं च वनं दृष्ट्वा समीपे वटं ददृशुरिति वा । तद्वनं विशिनष्टि– द्रुमैरित्यादिना ॥ चित्राणि माल्यानि पुष्पाणि फलानि च्छदाः पत्राणि येषु ते तथा तैः</p>
<p>॥ २८ ॥</p>
<h3 id="परकशक-26"><strong>प्रकाशिका</strong></h3>
<p>यक्षेश्वरपुरीमलकां हित्वाऽतिक्रम्य तद्वनं च दृष्ट्वा । ते देवाः । आराद्दूराद्वटं ददृशुरिति वक्ष्यमाणेनान्वयः । तद्वनं विशिनष्टि ॥ द्रुमैरित्यादिना । चित्राणि माल्यानि पुष्पाणि फलानि छदाः पत्राणि येषु तैर्द्रुमैर्हृद्यं मनोहरम् ॥ २८ ॥</p>
<h1 id="रकतकणठखगनकसवरमणडतषटपदम-"><strong>रक्तकण्ठखगानीकस्वरमण्डितषट्पदम् ।</strong></h1>
<h1 id="कलहसकलपरषठखरदणडजलशयम--२९-"><strong>कलहंसकुलप्रेष्ठखरदण्डजलाशयम् ॥ २९ ॥</strong></h1>
<h3 id="पदरतनवल-26"><strong>पदरत्नावली</strong></h3>
<p>खरो दण्डो येषां तानि तथा । कलहंसकुलस्य प्रेष्ठानि प्रियतमानि खरदण्डानि पद्मानि येषु ते तथोक्ताः । ते च जलाशया जलाधाराः कासाराः । यस्मिंस्तत् तथोक्तम् ॥ २९ ॥</p>
<h3 id="परकशक-27"><strong>प्रकाशिका</strong></h3>
<p>रक्तकण्ठखगानामनीकस्य स्वरैर्मण्डिताः षट्पदो यस्मिंस्तत्तथा । कलहंसकुलस्य राजहंससमूहस्य प्रेष्ठानि प्रियतमानि खरदण्डानि पद्मानि येषु ते तथोक्तास्ते च जलाशया जलाधारा हृदा यस्मिन् ॥ २९ ॥</p>
<h1 id="वनकञजरसङघषटहरचनदनवयन-"><strong>वनकुञ्जरसङ्घृष्टहरिचन्दनवायुना ।</strong></h1>
<h1 id="अधपणयजनसतरण-महरनमथयनमन--३०-"><strong>अधिपुण्यजनस्त्रीणां मुहुरुन्मथयन्मनः ॥ ३० ॥</strong></h1>
<h3 id="पदरतनवल-27"><strong>पदरत्नावली</strong></h3>
<p>वनकुञ्चरैर्वनगजैः कण्डूतिनिरासार्थं संघृष्टानां निष्पिष्टानां हरिजन्दनानां रजोगन्धमिश्रवायुना अधिकपुण्यजनस्त्रीणाम् । मनो मुहुरुन्मथयद् विलोलयत् ॥ ३० ॥</p>
<h3 id="परकशक-28"><strong>प्रकाशिका</strong></h3>
<p>वनकुञ्जरैर्वनस्थकुञ्जरैः कण्डूतिनिरासार्थं सङ्घृष्टा ये हरिचन्दनद्रुमास्तत्सम्बन्धिना वायुना पुण्यजनस्त्रीणां मनोऽधि अधिकमुन्मथयद्विलोलयत् ॥ ३० ॥</p>
<h1 id="वडरयकतसपन-वपय-उतपलमलन-"><strong>वैडूर्यकृतसोपाना वाप्य उत्पलमालिनीः ।</strong></h1>
<h1 id="वयपत-कपरषरदषटव-त-आरद-ददशरवटम--३१-"><strong>व्याप्तं किंपुरुषैर्दृष्ट्वा त आराद् ददृशुर्वटम् ॥ ३१ ॥</strong></h1>
<h3 id="पदरतनवल-28"><strong>पदरत्नावली</strong></h3>
<p>उत्पलानां माला यासु विद्यन्त इत्युत्पलमालिनीरुत्पलमालिन्यः । वैडूर्यैः कृतानि सोपानानि कृत्रिमावतारस्थलानि यासु तास्तथा । एवंविधा वाप्यो यत्र सन्तीति शेषः । तत् किंपुरुषैर्विलासार्थं व्याप्तम् ॥ ३१ ॥</p>
<h3 id="परकशक-29"><strong>प्रकाशिका</strong></h3>
<p>उत्पलानां माला आसु सन्तीत्युत्पलमालिनीरुत्पलमालिन्यो वैडूर्यैः कृतानि सोपानानि यासु तास्तथा । एवंविधा वाप्यो यत्र सन्तीति शेषः । तत्किंपुरुषैर्विलासार्थं व्याप्तम् ॥३१॥</p>
<h1 id="स-यजनशततसध-पदनवटपयत-"><strong>स योजनशतोत्सेधः पादोनविटपायतः ।</strong></h1>
<h1 id="परयगगतमलचछय-नरनडसतपवरजत--३२-"><strong>पर्यग्गतामलच्छायो निर्नीडस्तापवर्जितः ॥ ३२ ॥</strong></h1>
<h3 id="पदरतनवल-29"><strong>पदरत्नावली</strong></h3>
<p>वटं विशिनष्टि– स योजनेति ॥ स वटो योजनानां शतमुत्सेध उन्नतिर्यस्य स तथोक्तः । चतुर्धा विभक्ता शतस्य पादश्चतुर्थांशः पञ्चविंशतिसङ्ख्या, तयोना रहिता सङ्ख्या पञ्चसप्ततिः, तावद्दीर्धैर्विटपैरायतो विस्तृतः । पर्यक् परितो गता कृता पूर्णा अमला च्छाया यस्य स तथा । निर्गतानि नीडानि पक्षिमन्दिराणि यस्मात् स तथा । तापवर्जितः शीतोष्णरहितः ॥ ३२ ॥</p>
<h3 id="परकशक-30"><strong>प्रकाशिका</strong></h3>
<p>वटं वर्णयति ॥ स इति । स वटो योजनानां शतमुच्छेद उन्नतिर्यस्य । पादोनैः पञ्चसप्ततियोजनप्रमाणैर्विटपैः शाखाभिरायतो विस्तृतः पर्यक् सर्वतो गता कृता पूर्णाऽमला छाया येन । निर्गतानि नीडानि पक्षिमन्दिराणि यस्मात् । तापवर्जितः शीतोष्णरहितः ॥ ३२ ॥</p>
<h1 id="तसमन-महयगमय-ममकषशरण-सर-"><strong>तस्मिन् महायोगमये मुमुक्षुशरणे सुराः ।</strong></h1>
<h1 id="ददश-शवमसन-तयकतमरषमवनतकम--३३-"><strong>ददृशुः शिवमासीनं त्यक्तामर्षमिवान्तकम् ॥ ३३ ॥</strong></h1>
<h2 id="ततपरयम-2"><strong>तात्पर्यम्</strong></h2>
<p><strong>‘मुमुक्षवो ब्रह्मणश्च शिवादिन्द्रादिभिस्तथा । श्रुत्वा ज्ञानं परं गुह्यं मुच्यन्ते ब्रह्मणा सहे’ति कौर्मे ॥ ३३ ॥</strong></p>
<h3 id="पदरतनवल-30"><strong>पदरत्नावली</strong></h3>
<p>सुरा महायोगमये अष्टैश्वर्यस्वरूपे मुमुक्षूणां शरणे निवासभूते तस्मिन् वटमूल आसीनं शिवं ददृशुरित्यन्वयः ॥ ३३ ॥</p>
<h3 id="परकशक-31"><strong>प्रकाशिका</strong></h3>
<p>महान्योगो येषां तन्मये तत्प्रचुरे । एतदेव विशदयति ॥ मुमुक्ष्विति । मुमुक्षूणां लिङ्गशरीरान् मोक्षमिच्छतां शरणे आश्रय इति । त्यक्तामर्षो योऽन्तकस्तद्वत्स्थितम् । अत्र शिवस्य मोक्षप्रदत्वे किं मानमित्यतस्तत्र प्रमाणं पठति ॥ मुमुक्षव इति । तथा चापरोक्षज्ञानार्थं१ ब्रह्मोपदेश-वच्छिवाद्युपदेशोऽपि मुमुक्षूणामावश्यकः । अतः शिवोऽपि मोक्षप्रद इत्यायातमित्याशयः ॥ ३३ ॥</p>
<h1 id="सननदनदभ-सदध-शनत-सशनतवगरहम-"><strong>सनन्दनादिभिः सिद्धैः शान्तैः संशान्तविग्रहम् ।</strong></h1>
<h1 id="उपसयमन-सखय-च-भरतर-गहयकरकषसम--३४-"><strong>उपास्यमानं सख्या च भर्त्रा गुह्यकरक्षसाम् ॥ ३४ ॥</strong></h1>
<h3 id="पदरतनवल-31"><strong>पदरत्नावली</strong></h3>
<p>सख्या वैश्रवणेन ॥ ३४ ॥</p>
<h3 id="परकशक-32"><strong>प्रकाशिका</strong></h3>
<p>सख्या वैश्रवणेन ॥ ३४ ॥</p>
<h1 id="वदयतपयगपथमसथत-तदधशवरम-"><strong>विद्यातपोयोगपथमास्थितं तदधीश्वरम् ।</strong></h1>
<h1 id="धययनत-वशवसहद-वतसलयललकमङगलम--३५-"><strong>ध्यायन्तं विश्वसुहृदं वात्सल्याल्लोकमङ्गलम् ॥ ३५ ॥</strong></h1>
<h3 id="पदरतनवल-32"><strong>पदरत्नावली</strong></h3>
<p>विद्या च तपश्च योगश्च ते तथा, तेषां पन्था मार्गस्तमास्थितमनुतिष्टन्तम्, तदधीश्वरं तेषां विद्यादीनामधीश्वरं विषयमुपदेष्टारं स्वामिनं च । लोकं मङ्गलयतीति लोकमङ्गलम् । विश्वस्य सुहृदमनिमित्तबन्धुं श्रीनारायणम् । वात्सल्याद् भक्त्युद्रेकाद् ध्यायन्तम् ॥ ३५ ॥</p>
<h3 id="परकशक-33"><strong>प्रकाशिका</strong></h3>
<p>विद्यातपोयोगानां पंथा मार्गस्तमास्थितमनुतिष्ठन्तम् । तदधीश्वरं तेषामुपदेष्टारं स्वामिनं च लोकानां मङ्गलं यस्मादत एव विश्वसुहृदं विश्वस्य सुहृदमनिमित्तबन्धुं हरिं वात्सल्या-द्भक्त्युद्रेकाद्ध्यायन्तम् ॥ ३५ ॥</p>
<h1 id="लङग-च-तपसभषट-भसमदणडजटजनम-"><strong>लिङ्गं च तापसाभीष्टं भस्मदण्डजटाजिनम् ।</strong></h1>
<h1 id="ओन-सनधयभररच-चनदरलख-च-वभरतम--३६-"><strong>ओन सन्ध्याभ्ररुचा चन्द्रलेखां च विभ्रतम् ॥ ३६ ॥</strong></h1>
<h3 id="पदरतनवल-33"><strong>पदरत्नावली</strong></h3>
<p>सन्ध्याभ्ररुचा गौर्यालिङ्गनेन संक्रान्ततत्कुचकुङ्कुमेन रक्तत्वात् स्वतो धवलत्वात् सन्ध्याकालभवमेघवर्णेनाङ्गेन, तापसाभीष्टं भस्म च दण्डश्च जटा चाजिनं च यस्मिन् तत् तथा तल्लिङ्गविशेषं, ‘लिङ्गं शेफसि वेषे च चिन्हे बुद्ध्यादिसंहतौ’ इति यादवः, चन्द्रस्य लेखां कलां च विभ्रतम् । भस्मोद्वर्तनेन नेत्राद्यवयवानां रक्तत्वाद् वा– सन्ध्याभ्ररुचेति ॥ ३६ ॥</p>
<h3 id="परकशक-34"><strong>प्रकाशिका</strong></h3>
<p>सन्ध्याभ्ररुचेषद्रक्तपाण्डुरवर्णेनांगेन भस्म च दण्डश्च जटा चाजिनं च यस्मिंस्तत्तथा भस्मादिरूपं तापसाभीष्टं लिङ्गं वेषं चन्द्रलेखां च चन्द्रकलां च बिभ्रतम् ॥ ३६ ॥</p>
<h1 id="उपवषट-दरभमयय-बसय-बरहम-सनतनम-"><strong>उपविष्टं दर्भमय्यां बृस्यां ब्रह्म सनातनम् ।</strong></h1>
<h1 id="नरदय-परवचनत-पचछत-शणवत-सतम--३७-"><strong>नारदाय प्रवोचन्तं पृच्छते शृृण्वतां सताम् ॥ ३७ ॥</strong></h1>
<h1 id="कतवर-दकषण-सवय-पदपदम-च-जनन-"><strong>कृत्वोरौ दक्षिणे सव्यं पादपद्मं च जानुनि ।</strong></h1>
<h1 id="बह-परकषठऽकषमलमसन-तरकमदरय--३८-"><strong>बाहुं प्रकोष्ठेऽक्षमालामासीनं तर्कमुद्रया ॥ ३८ ॥</strong></h1>
<h3 id="पदरतनवल-34"><strong>पदरत्नावली</strong></h3>
<p>बृस्यां यतियोग्यासने । यतीनामासनं बृसीति हलः । सनातनं नित्यं ब्रह्म वेदतत्वम् ॥ दक्षिणे ऊरौ सव्यं पादपद्मं कृत्वा, सव्ये जानुनि च सव्यबाहुं दक्षिणे जानुनि च दक्षिण-बाहुं कृत्वा । प्रकोष्ठे कराग्रेऽक्षमाला यस्य स तथा तम् । तर्कमुद्रया ज्ञानमुद्रया आसीनम् ॥३७,३८॥</p>
<h3 id="परकशक-35"><strong>प्रकाशिका</strong></h3>
<p>बृस्यां यतीनामासने । यतीनामासनं बृसीति हलः । सव्यं पादपद्मं दक्षिणे ऊरौ कृत्वा विन्यस्य सव्ये जानुनि बाहुं कृत्वा दक्षिणप्रकोष्टे मणिबन्धनस्थानेऽक्षमालां कृत्वा दक्षिणहस्त-कृतया तर्कमुद्रया ज्ञानमुद्रया युक्तमासीनमित्यर्थः ॥ ३८ ॥</p>
<h1 id="त-बरहमनरवणसमधमसथत-वयपशरत-गरश-यगककषयम-"><strong>तं ब्रह्मनिर्वाणसमाधिमास्थितं व्यपाश्रितं गिरिशं योगकक्ष्याम् ।</strong></h1>
<h1 id="सलकपल-मनय-मननमदय-मन-परञजलय-परणम--३९-"><strong>सलोकपाला मुनयो मनूनामाद्यं मनुं प्राञ्जलयः प्रणेमुः ॥ ३९ ॥</strong></h1>
<h3 id="पदरतनवल-35"><strong>पदरत्नावली</strong></h3>
<p>एवं विधं शिवं दृष्ट्वा किं चक्रुरिति तत्राह– तं ब्रह्मेति ॥ मनूनां मननशीला-नामुपासकानामाद्यं मनुं ब्रह्मविषये यो निर्वाणसमाधिः शरीराभिमानत्यागलक्षणा चित्तैकाग्रता, तादृशीमवस्थामाश्रितम् । योगकक्ष्यां योगपट्टिकाम् ॥ ३९ ॥</p>
<h3 id="परकशक-36"><strong>प्रकाशिका</strong></h3>
<p>ब्रह्मविषये निर्वाणं शरीराभिमानशून्यो यः समाधिश्चित्तैकाग्रतारूपस्तेन स्थितं युतम् । योगकक्ष्यां योगपट्टिकां वामजानुदृढीकरणाय व्यपाश्रितं विशेषेणाश्रितवन्तं मनूनां मनन-शीलानामाद्यं मुख्यं मनुं मननशीलम् ॥ ३९ ॥</p>
<h1 id="स-तपलभयगतमतमयन-सरसरशरभवनदतङघर-"><strong>स तूपलभ्यागतमात्मयोनिं सुरासुरेशैरभिवन्दिताङ्घ्रिः ।</strong></h1>
<h1 id="उतथय-चकर-शरसऽभवनदन-महततमऽरकसय-यथव-वषण--४०-"><strong>उत्थाय चक्रे शिरसाऽभिवन्दनं महत्तमोऽर्कस्य यथैव विष्णोः ॥ ४० ॥</strong></h1>
<h2 id="ततपरयम-3"><strong>तात्पर्यम्</strong></h2>
<p><strong>महत्तमस्तेजस्वितमोऽर्कस्य सकाशादपि । ‘तेजोऽर्थ उत्तमार्थे च पूज्यार्थे च प्रयुज्यते । महच्छब्दो महःशब्दो मान्यशब्दस्तथैव चे’ति शब्दनिर्णये ॥ ४० ॥</strong></p>
<h3 id="पदरतनवल-36"><strong>पदरत्नावली</strong></h3>
<p>सर्वेषु प्रणमत्सु सत्सु ब्रह्मा किमकार्षीदित्याशङ्क्य पितृत्वाद् गुणज्येष्ठत्वाद् गुरुत्वाद्धरेः प्रेष्ठत्वाच्चाभ्येत्य शिवशर्माऽहमभिवादयामीत्यभिवाद्य शिवो ब्रह्माणमनमदित्याह– स तूपलभ्येति ॥ शिरसेत्यनेनाष्टाङ्गविशिष्टं नतिं ध्वनयति । नतिं विशिनष्टि– यथेति ॥ यथा विष्णो-रष्टाङ्गविशिष्टत्वेन नमनं करोति तथेत्यर्थः । सर्ववन्द्यसूर्यादपि तेजिष्ठेन रुद्रेण प्रणतस्य विरिञ्चस्य माहात्म्यातिशयोऽस्तीति किं वक्तव्यमिति भावेन तं शिवं विशिनष्टि– महत्तम इति ॥ अर्कस्य सकाशादपि महत्तमस्तेजस्वितम इत्यर्थः । गुणगुणिनोरभेदाभिप्रायेणायं प्रयोगः । ‘तेजोऽर्थ उत्तमार्थे च पूज्यार्थे च प्रयुज्यते । महच्छब्दो महःशब्दो मान्यशब्दस्तथैव च’ इति वचनात् तेजोर्थो महच्छब्द इति सिद्धम् ॥ ४० ॥</p>
<h3 id="परकशक-37"><strong>प्रकाशिका</strong></h3>
<p>आत्मयोनिं स्वकारणमात्मा परमात्मा योनिः कारणं यस्येति वा । शिवमाहात्म्यं वक्तुमर्कस्य महत्तम इत्युक्तम् । तत्र महच्छब्दो यदि श्रैष्ठ्यवाची तर्ह्येकोत्तमत्वस्य बृहस्पत्यादि-साधारणत्वान्नैतच्छिवमाहात्म्यवाचकं स्यात् । अतोऽत्र विवक्षितं महच्छब्दार्थं दर्शयन् अपेक्षितमध्याहृत्य योजयति ॥ महत्तम इति । तथा च महच्छब्दो नात्र श्रैष्ट्यपरः किन्तु तेजस्विपरः । एवं चार्कादप्यति-शयेन तेजस्वीत्यर्थलाभाच्छिवमाहात्म्यमनेनोक्तं भवतीति ज्ञातव्यम् । महच्छब्दस्य तेजस्विवाचकत्वे प्रमाणं पठति ॥ तेजोऽर्थ इति । अत्र तेजःशब्दस्तेजस्विपरः । अग्रे उत्तमपूज्यरूपार्थयोर्धर्मिरूपयोरेवो-पपादनात् । अतः प्रकृतसङ्गतिरिति ज्ञातव्यम् । ततश्चार्कस्य सकाशादपि महत्तमोऽतिशयेन तेजस्वी रुद्रो यथा शिरसा विष्णोरभिवन्दनं भक्तिपूर्वकं साष्टाङ्गप्रणामं करोत्येवमेव चक्रे । इति मूलार्थ इति भावः । अनेनैवंविधेनापि शिवेन ब्रह्मा प्रणत इति तन्माहात्म्यातिशय उक्त इति ज्ञातव्यम् ॥ ४० ॥</p>
<h1 id="तथऽपर-सदधगण-महरषभरय-व-समनतदन-नललहतम-"><strong>तथाऽपरे सिद्धगणा महर्षिभिर्ये वै समन्तादनु नीललोहितम् ।</strong></h1>
<h1 id="नमसकत-परह-शशङकशखर-कतपरणम-परहसननवतमभ--४१-"><strong>नमस्कृतः प्राह शशाङ्कशेखरं कृतप्रणामं प्रहसन्निवात्मभूः ॥ ४१ ॥</strong></h1>
<h3 id="पदरतनवल-37"><strong>पदरत्नावली</strong></h3>
<p>तत्र ब्रह्मा स्वगुरुत्वमभिनयन् भवं वक्तीत्याह– तथेति ॥ तथा रुद्रस्य समन्तात् स्थिता अपरे ये सिद्धगणास् तैर्महर्षिभिः सह नीललोहितम् अनु नमस्कृतः प्रहसन्निवात्मभूर् ब्रह्मा आत्मने कृतप्रणामं शशाङ्कशेखरं प्राहेत्यन्वयः ॥ ४१ ॥</p>
<h3 id="परकशक-38"><strong>प्रकाशिका</strong></h3>
<p>महर्षिभिः सहिता ये वै नीललोहितमनुवर्तन्ते समन्तात्स्थिता अपरे सिद्ध-गणास्तेऽपि तथाऽभिवन्दनं चक्रुः । एवं सर्वैर् नमस्कृत आत्मभूर्ब्रह्मा शशाङ्कः शेखरे शिरोऽग्रभागे यस्य तं रुद्रं प्रत्याह ॥ ४१ ॥</p>
<h1 id="बरहमवच-"><strong>ब्रह्मोवाच —</strong></h1>
<h1 id="जन-तवमश-वशवसय-जगत-यनबजय-"><strong>जाने त्वामीश विश्वस्य जगतो योनिबीजयोः ।</strong></h1>
<h1 id="शकत-शवसय-च-पर-यत-तद-बरहम-नरनतरम--४२-"><strong>शक्तेः शिवस्य च परं यत् तद् ब्रह्म निरन्तरम् ॥ ४२ ॥</strong></h1>
<h2 id="ततपरयम-4"><strong>तात्पर्यम्</strong></h2>
<p>अन्तर्याम्यपेक्षया शक्तेः शिवस्य च परमिति । ‘क्रियन्ते स्तुतयोऽन्यत्र तदन्तर्याम्यपेक्षया । न जीवेषु गुणाः पूर्णा यथायोग्या हि तद्गता’ इति ब्राह्मे ॥ ४२ ॥</p>
<h3 id="पदरतनवल-38"><strong>पदरत्नावली</strong></h3>
<p>भक्तद्वेषमसहमानेन शिवान्तर्यामिणा हरिणा दक्षयज्ञविनाशनमकारीति ध्वनयन् तद्यज्ञसन्धिकामस्तस्मिन् तुष्टे शिवोऽपि तुष्टः स्यात् तस्य भक्तलक्षणत्वात् शिवस्यासम्भाव्यैर्गुणैः शिवान्तर्यामिणं नरसिंहं स्तौति– जाने त्वामिति ॥ हे ईश अखण्डैश्वर्य, विश्वस्याखिलस्य जगतो योनिबीजयोर्मातृस्थानीयायाः शक्तेः प्रकृतेरुमायाः, पितृस्थानीयस्य पुरुषशब्दवाच्यस्य शिवस्य च सकाशात्, यत् परमुत्तमं निरन्तरं स्वगतभेदरहितं शिवशक्त्योः स्थित्वा मातृत्वपितृत्वलक्षणशब्दप्रवृत्ति-निमित्तापादकं त्वां जान इत्यन्वयः ॥ ४२ ॥</p>
<h3 id="परकशक-39"><strong>प्रकाशिका</strong></h3>
<p>ब्रह्मा दक्षाध्वरध्वंसिनं शिवांतर्यामिणं महेश्वरनामानं हरिमपरोक्षीकृत्य स्तौति ॥ जाने त्वामिति । अत्रास्य शिवस्य स्तुतित्वे शिवं प्रति शिवस्य च परमिति वचनमनुपपन्नमतोऽत्र विवक्षितं तात्पर्यं दर्शयति ॥ अन्तर्याम्यपेक्षयेति । अन्तर्यामिहर्यपेक्षयेत्यर्थः । परमिति वचनमिति शेषः । अत्र शक्तेः परमित्यनुवादः शिवशक्त्योः स्वरूपयोरिति वक्ष्यमाणेऽभेदरूपप्रतीतार्थग्रहणे बाधकप्रदर्शनायेति ज्ञातव्यम् । अन्तर्यामिपरत्वं कुत इत्यतोऽत्र प्रमाणं पठति ॥ क्रियन्त इति । अन्यत्र रुद्रादौ विषये स्तुतय उत्कृष्टगुणवाचकाः । कुत इत्यत उक्तम् । न जीवेष्विति । गुणाः स्तुति-प्रतिपाद्याः पूर्णाः सम्यगुत्कृष्टाः । न सन्तीति शेषः । किं सर्वथा न जीवेषु तात्पर्यमित्यत उक्तम् ॥ यथायोग्या इति । तद्गता जीवगताः । स्तुतय इति वर्तते । हीति प्रमाणप्रसिद्धिं द्योतयति । तथा च ये गुणा जीवेष्वसम्भाव्यमानाः सर्वोत्कृष्टाः स्तुतिषूच्यन्ते । तत्र तदंतर्यामिमात्रपरत्वम् । यत्र जीवेषु सम्भाविता गुणा उच्यन्ते तत्रोभयपरत्वमिति भावः ॥ तथा चायमर्थः ॥ हे ईश । रुद्रान्तर्गत शक्तेरुमायाः शिवस्य चेत्यनयोर्विश्वस्य सर्वस्य जगतो योनिबीजयोर्मातापितृभूतयोः सकाशात्परमुत्तमं यद्ब्रह्म गुणपूर्णं निरन्तरं स्थानभेदेन भेदशून्यं तं त्वां जाने । प्रमाणैरपरोक्षतश्चेति शेषः ॥ ४२ ॥</p>
<h1 id="तवमव-भगवननतचछवशकतय-सवरपय-"><strong>त्वमेव भगवन्नेतच्छिवशक्त्योः स्वरूपयोः ।</strong></h1>
<h1 id="वशव-सजस-पसयतस-करडयरणपद१-यथ--४३-"><strong>विश्वं सृजसि पास्यत्सि क्रीडयोर्णपदो१ यथा ॥ ४३ ॥</strong></h1>
<h2 id="ततपरयम-5"><strong>तात्पर्यम्</strong></h2>
<p><strong>‘तद्वशत्वात्स्वरूपं तु विष्णोः सर्वमुदीर्यते । स्वरूपं स च सर्व(स्य)त्र बिम्बत्वादेव तूच्यते । साक्षात्स्वरूपं मत्स्याद्या विष्णोर्नान्ये कथञ्चन । तस्मादन्यगता दोषा न तस्मिन्पुरुषोत्तमे’ इति तत्त्वनिर्णये ॥ ४३ ॥</strong></p>
<h3 id="पदरतनवल-39"><strong>पदरत्नावली</strong></h3>
<p>शिवशक्त्योर्याेनिबीजत्वमौपचारिकं मुख्यं तु तदन्तर्यामिणो हरेरेवेत्यभिप्रेत्याह– त्वमेवेति ॥ क्रीडयोर्णपद ऊर्णनाभिर्यथा सृजति तन्मध्ये क्रीडते च तां हरति तथा त्वं प्रतिमावत् स्वरूपयोः साक्षादरूपयोः शिवशक्त्योः स्थित्वा ताभ्यां करणभूताभ्यां भगवंस्त्वमेवैतद् विश्वं सृजसि पासि रक्षस्यत्सि संहरसीत्यन्वयः । प्रसिद्धं परित्यज्याप्रसिद्धान्तर्यामिकल्पनायां किं कारणमित्यत उक्तम्– शक्तेः शिवस्य च परमिति ॥ न हि शिवशक्त्योः परः शिव इति वक्तुं युक्तम्, प्रतीति-विरोधात् । तर्हि त्वमित्यादिप्रयोगप्रतीतेः का गतिरिति चेन्न अन्तर्याम्यपेक्षया चरितार्थत्वात् । तदुक्तम्– ‘क्रियन्ते स्तुतयोऽन्यत्र तदन्तर्याम्यपेक्षया । न जीवेषु गुणाः पूर्णा यथाय•ेग्या हि तद्गताः ॥’ इति । ‘तद्वशत्वात् स्वरूपं तु विष्णोः सर्वमुदीर्यते । स्वरूपं स च सर्वस्य बिम्बत्वादेव तूच्यते ॥ साक्षात्स्वरूपं मत्स्याद्या विष्णोर्नान्ये कथंचन । तस्मादन्यगता दोषा न तस्मिन् पुरुषोत्तमे ॥’ इति वचनात् शिवादीनामस्वरूपत्वं मत्स्यादीनां साक्षात्स्वरूपत्वं च सिद्धं नापलपनीयमिति भावः ॥ ४३ ॥</p>
<h3 id="परकशक-40"><strong>प्रकाशिका</strong></h3>
<p>कुतो मम परब्रह्मत्वमित्यतस्तल्लक्षणत्वादित्याह ॥ त्वमेवेति । त्वमेवैतत्सर्वं ब्रह्मादिचेतनस्वरूपं स्वरूपयोः शिवशक्त्योर्द्वारभूतयोः सकाशाद्विश्वं सृजसि पासि रक्षस्यत्सि संहरसीत्यन्वयः । ऊर्णपद ऊर्णनाभिर्यथोर्णां सृजति तन्मध्ये क्रीडति तामत्ति च तथेत्यर्थः । अत्र शिवशक्त्योः स्वरूपयोरित्यनेन हरिस्वरूपत्वं तयोरुच्यत इति भाति । तथा त्वमेवेतदिति तत्तच्छब्द-वाच्यसर्वस्वरूपत्वं तच्च शक्तेः शिवस्य च परमित्यनेन प्रमाणान्तरेण च विरुद्धं सर्वभिन्ने हरौ सर्वगतदोषप्रसक्तिश्चेत्यतोऽत्र विवक्षिततात्पर्यं प्रमाणेनैव दर्शयति ॥ तद्वशत्वादिति । सर्वं ब्रह्मशिवादिकं विष्णोः स्वरूपमित्युदीर्यते श्रुत्यादौ । कुतः । तुशब्दोऽवधारणे । तद्वशत्वादेव । ‘‘यदधीना यस्य सत्ता तत्तदित्येव भण्यत’’ इति वचनादिति भावः । स च विष्णुरपि सर्वस्य ब्रह्मरुद्रादेः स्वरूपमिति चोच्यते । तत्र हेतुः ॥ बिम्बत्वादेवेति । बिम्बे च प्रतिबिम्बैक्यव्यवहार आदित्यं वारिस्थं नैक्षतेत्यादि-स्मृतिषु प्रसिद्धः । तर्हि साक्षात्स्वरूपं कुत्र ज्ञेयमित्यपेक्षायामाह ॥ साक्षात्स्वरूपमिति । अन्ये ब्रह्मरुद्राद्यास्तस्मात्साक्षात्स्वरूपत्वस्याभावात् । न तस्मिन्प्रसज्यंत इति शेषः । तथा च त्वमेतद्ब्रह्मादि-चेतनबिम्बभूतः स्वरूपयोः स्वाधीनयोः शिवशक्त्योर्द्वारभूतयोरिति मूलार्थ इति भावः ॥ ४३ ॥</p>
<h1 id="तवमव-धरमरथदघऽभपततय-दकषण-सतरण-वसरजतधवर-"><strong>त्वमेव धर्मार्थदुघाऽभिपत्तये दक्षेण सूत्रेण विसर्जिताध्वरः ।</strong></h1>
<h1 id="तवयव-लकऽवसतशच-सतव-यन-बरहमण-शरददधत-धतवरत--४४-"><strong>त्वयैव लोकेऽवसिताश्च सेतवो यान् ब्राह्मणाः श्रद्दधते धृतव्रताः ॥ ४४ ॥</strong></h1>
<h2 id="ततपरयम-6"><strong>तात्पर्यम्</strong></h2>
<p><strong>अभिपत्तये प्रतीकाराय । सूत्रेण दोषसूचकेन ॥ ४४ ॥</strong></p>
<h3 id="पदरतनवल-40"><strong>पदरत्नावली</strong></h3>
<p>दक्षयज्ञविनाशनं तदन्तर्यामिणा हरिणा कृतमिति प्रमाणेन ध्वनितं स्फुटयति– त्वमेवेति ॥ त्वमेव नान्यो धर्मार्थौ दोग्धीति धर्मार्थधुक् तेन दक्षेण हेतुना विसर्जिताध्वरः विनाशित-यज्ञः, भवसीति शेषः । सोऽपि गुण एवाभूदित्याशयेनाह– अभिपत्तय इति ॥ तस्य दोषस्याभिपत्तये प्रतीकाराय परिहाराय । पाणिं मर्कटलोचन इत्यादिदोषसूचकेन दक्षेण यो यज्ञ उपक्रान्तस्तं त्वद्भक्त-त्वेऽपि त्वद्भक्तद्वेषित्वात् तद्दोषपरिहाराय भक्तवत्सलस्त्वमेव नाशितवानित्यर्थः । दक्षोऽपि त्वद्भक्तश्चेत् तद्यागविनाशं किमकार्षीरित्यत आह– त्वयैवेति ॥ तत्तत्कर्मसु यानि यानि व्रतानि त्वया विहितानि तानि धारयन्तो ये ब्राह्मणा वेदशास्त्रपारगास्ते यान् सेतून् श्रद्दधते, मद्भक्तोऽपि स्वोत्तमभक्तद्वेषादिकं न कुर्यादित्यादिलक्षणा धर्मसेतवो लोके वेदे च त्वयैवावसिता निश्चित्य निर्णीता इत्यर्थः ॥ ४४ ॥</p>
<h3 id="परकशक-41"><strong>प्रकाशिका</strong></h3>
<p>दक्षयज्ञनाशनं दक्षानुग्रहायैव त्वया कृतमित्याशयेनाह ॥ त्वमेवेति । अत्राभिपत्तये सूत्रेणेति पदद्वयस्य प्रकृतोपयुक्तमर्थं क्रमेणाह ॥ अभिपत्तय इत्यादिना । प्रतीकाराय तदीयगर्व-परिहाराय । तदनुग्रहायेति यावत् । सूत्रशब्दस्य सूचकाद्यर्थत्वेऽपि दोषेत्यस्य योग्यतया लाभः । ततश्चायं श्लोकार्थः ॥ धर्ममर्थं च दोग्धीति धर्मार्थधुक् तेन धर्मार्थदुघा । मोक्षेतरपुरुषार्थासक्तेनेति यावत् । सूत्रेण स्वयज्ञभागाप्रदानादिरूपदोषसूचकेन । तत्कर्त्रेति यावत् । हेतुगर्भविशेषणमिदम् । दक्षेण विसर्जिता-ध्वरस्त्याजिताध्वरो भवसि । दक्षेण स्वापराधरूपदोषस्य कृतत्वात्तदीययज्ञनाशनं त्वया कृतमित्यर्थः । किमर्थमित्यत उक्तम् ॥ अभिपत्तय इति । दक्षो हि स्वभक्तः । तस्य स्वापराधे प्राप्ते तदीययज्ञनाशादिकं तद्गर्वपरिहाराय पुनः स्वस्मिन् भक्त्युत्पादनाय च त्वया कृतमिति भावः । कुत एवं भक्तशिक्षा कार्येत्यत उक्तम् । त्वयैवेति । भक्तैः स्वोत्तमद्रोहादिकं नकार्यमित्येवंरूपा धर्मसेतवस्ते त्वयैवावसिता निश्चित्य निर्णिताः । चशब्दो यस्मादित्यर्थे । कथम्भूताः सेतवः । यान् ब्राह्मणा ब्रह्मज्ञानिनः श्रद्दधते श्रद्धयाऽनुतिष्ठन्ति ॥ ४४ ॥</p>
<h1 id="तव-करमण-मङगल-मङगलन-करतस-लक-तनष-सवय-फलम-"><strong>त्वं कर्मणां मङ्गल मङ्गलानां कर्तासि लोके तनुषे स्वयं फलम् ।</strong></h1>
<h1 id="अमङगलन-च-तमसरमलबण-वपरयय-कनचदव-कसयचत--४५-"><strong>अमङ्गलानां च तमिस्रमुल्बणं विपर्ययः केनचिदेव कस्यचित् ॥ ४५ ॥</strong></h1>
<h3 id="पदरतनवल-41"><strong>पदरत्नावली</strong></h3>
<p>एवकारेण मन्वादिषु स्थित्वा वर्णाश्रमादिसंहितां विधत्स इति ध्वनितं स्पष्टयति– त्वं कर्मणामिति ॥ ‘मगेरलच्’, अगिवगिमगिरगिलगि गत्यर्था मगेरलच् प्रत्ययो भवति संज्ञाविषये नुमागमः । चकारः स्वरार्थः । तेन मङ्गलमिति रूपम् । तस्य संबुद्धिर् हे मङ्गलेति । हे मङ्गल विष्णो त्वं जीवलोके स्थित्वा मङ्गलानां पुण्यानाममङ्गलानामशुभानां च कर्मणां कर्तासि । स्वयमन्यानपेक्षितस् तेषामुभयेषां कर्मणां फलं स्वर्गादिकमुल्बणं तमिस्रं नरकादिकं तनुषे स्वस्वयोग्यतानुसारेण विस्तृत्य ददासीत्यान्वयः । ननु नायं नियमो द्रढीयान् विपर्ययदर्शनादित्यत आह– विपर्यय इति ॥ केनाचिद् भक्तद्वेषादिहेतुना कस्यचिदेव धर्मादेः फलविपर्ययः । न तु सर्वस्येत्यज्ञानां धर्मसूक्ष्मज्ञानं दुर्लभमिति भावः ॥ ४५ ॥</p>
<h3 id="परकशक-42"><strong>प्रकाशिका</strong></h3>
<p>न केवलं त्वमपराधकारिणां शिक्षकः किन्तु सर्वप्राणिषु स्थित्वा त्वमेव योग्यतानुसारेण कर्मकारयिता फलदाता चेत्याह ॥ त्वं कर्मणामिति । हे मङ्गल विष्णो । लोके प्राणिनां देहे स्थित्वा मङ्गलानां पुण्यानाममङ्गलानां च पापानां कर्मणां कर्ता कारयिताऽसि । तेषां फलं स्वर्गादिरूपमुल्बणं नरकादिरूपं तमिस्रं तमोरूपं च स्वयमेवान्यानपेक्षया तनुषे तत्तद्योग्यतानुसारेण विस्तृत्य ददासीत्यर्थः । ननु नायं नियमः विपर्ययस्यापि दर्शनादित्यत उक्तम् ॥ विपर्यय इति । व्यत्यास इत्यर्थः । केनचिदेव स्वोत्तमापराधादिना हेतुना कस्यचिद्धर्मादेः फलविपर्ययो न तु सर्वस्येत्यज्ञानां धर्मसूक्ष्मज्ञानं दुर्लभमिति भावः ॥ ४५ ॥</p>
<h1 id="न-व-सत-तवचचरणरपततमन-भतष-सरवषवभपशयत-तव-"><strong>न वै सतां त्वच्चरणार्पितात्मनां भूतेषु सर्वेष्वभिपश्यतां तव ।</strong></h1>
<h1 id="भतन-चतमनयपथग-ददकषत-परयण-रषऽभभवद-यथ-पश--४६-"><strong>भूतानि चात्मन्यपृथग् दिदृक्षतां प्रायेण रोषोऽभिभवेद् यथा पशोः ॥ ४६ ॥</strong></h1>
<h2 id="ततपरयम-7"><strong>तात्पर्यम्</strong></h2>
<p><strong>तव त्वाम् । ‘चतुर्षु षष्ठी’ति सूत्रात् ॥ ‘विष्ण्वधीना जगत्सत्ता प्रतीतिश्चेष्टितं गतिः । इति यन्नियतं१ ज्ञानमपृथग्दर्शनं स्मृतम् । मिथ्याज्ञानं पृथग्ज्ञानमिति वेदविदो विदुः । यथैवार्थस्तथा ज्ञानमपृथग्दृष्टिरुच्यते’ इति गारुडे ॥ ४६ ॥</strong></p>
<h3 id="पदरतनवल-42"><strong>पदरत्नावली</strong></h3>
<p>नन्वेवं तर्हि ब्रह्मणा हरौ रोषलक्षणदोषारोपः कृत इत्यागतमित्याशङ्क्य त्वद्भक्तानामप्यनुचितो रोषो नास्ति, किमुत तवेति भावेनाह– न वा इति ॥ त्वच्चरणार्पितात्मनां सर्वेषु भूतेष्वपि स्थितं तव त्वां पश्यताम् आत्मन्याधारतया भूतानि च पश्यतामेव अपृथग्दिदृक्षतां यथार्थ-ज्ञानेच्छूनां सतां प्रायेण तथा रोषो नाभिभवेद् यथा पशोरज्ञानिनोऽभिभवेदित्यन्वयः । अनेन रोषविषयेषु रोषः कर्तव्यो नान्यत्रातो न हरौ दोषारोपो ब्रह्मणा कृत इत्युक्तं भवति । चतुर्षु षष्ठीति सूत्राद् द्वितीयादिचतुर्षु षष्ठी वर्तत इति विधानात् तवेत्यस्य द्वितीयार्थो युज्यते । ‘विष्ण्वधीना जगत्सत्ता प्रतीतिश्चेष्टितं गतिः । इति यन्निश्चितं ज्ञानमपृथग्दर्शनं स्मृतम् ॥ मिथ्याज्ञानं पृथग्ज्ञानमिति वेदविदो विदुः । यथैवार्थस्तथा ज्ञानमपृथग्दृष्टिरुच्यते ॥’ इति वचनाद् अपृथग्दर्शनं नाभेदज्ञानं किन्तु यथावस्तुविज्ञानमिति ज्ञायते ॥ ४६ ॥</p>
<h3 id="परकशक-43"><strong>प्रकाशिका</strong></h3>
<p>नन्वभिपत्तय इत्यनेन दक्षाध्वरध्वंसनं दक्षानुग्रहहेतुरिति सूचितम् । तदयुक्तम् । तद्विषयकरोषस्यैव तत्र हेतुत्वसम्भवादित्याशङ्कायां रोषो हरौ न सम्भावित इति कैमुत्येनाह ॥ न वा इति । अत्र तवेति षष्ठ्या अन्वयाभावमालोच्य द्वितीयार्थतया व्याख्याति ॥ तवेति । एवं च त्वामभिपश्यतामित्यन्वयोपपत्तिरिति भावः । षष्ठ्या द्वितीयार्थत्वे नियामकं महाव्याकरणसूत्रं पठति ॥ चतुर्ष्विति । द्वितीयादिचतुर्षु विभक्त्यर्थेषु षष्ठी भवतीति सूत्रार्थः । अपृथग्दिदृक्षतामित्येतदभिन्नतया द्रष्टुमिच्छतामित्यन्यथाप्रतीतिवारणाय प्रमाणेनैव व्याख्याति ॥ विष्ण्वधीनेति । चेष्टितं प्रयत्नो गतिर्गमनादिरूपम् । तथा च जगतः सत्ताप्रतीत्यादिकं पृथक् हरिं विना स्वत एव भवतीति दर्शनं पृथग्दर्शनम् । हरिणैव भवति न पृथगिति दर्शनमपृथग्दर्शनमित्यर्थः। एवमुत्तरश्लोकेषु पृथग्धिय इत्येतद्भिन्नज्ञानिन इत्यन्यथाप्रतीतिवारणायोदाहृतप्रमाणशेषेणैव व्याख्याति ॥ मिथ्याज्ञानमिति । ननु पृथग्ज्ञानशब्देन कथं मिथ्याज्ञानलाभ इत्यतस्तदुपपादयति ॥ यथैवेति । यत इति शेषः । अर्थो यथा येन प्रकारेणोपेतस्तथैव तेन प्रकारेण ज्ञानं नान्येन प्रकारेणेत्यर्थः । तथा च पृथगर्थे विद्यमानं प्रकारं विहाय यदन्येन प्रकारेण ज्ञानं तन्मिथ्याज्ञानमेवेति लभ्यत इति भावः ॥ ततश्चायं श्लोकार्थः ॥ त्वच्चरणार्पितात्मनां सर्वेषु भूतेषु स्थितं तव त्वामभिपश्यतां भूतानि चात्मनि परमात्मविषये अपृथग्दिदृक्षतां परमात्मनैव प्राप्तसत्तादिकानि न पृथगित्येवं द्रष्टुमिच्छतामित्यर्थः । सतां, प्रायेण तथा रोषो नाभिभवेद्यथापशोर पशुं यथाऽभिभवेत् । तदा त्वां नाभिभवेदिति किं वाच्यमिति भावः ॥ ४६ ॥</p>
<h1 id="पथगधय-करमदश-दरशय-परदयनरपतहदरजऽनशम-"><strong>पृथग्धियः कर्मदृशो दुराशयाः परोदयेनार्पितहृद्रुजोऽनिशम् ।</strong></h1>
<h1 id="परन-दरकतरवतदनतयरतदसतन-म-वधरदव-भवन-पथगवधन--४७-"><strong>परान् दुरुक्तैर्वितुदन्त्यरुंतुदास्तान् मा वधीर्देव भवान् पृथग्विधान् ॥ ४७ ॥</strong></h1>
<h3 id="पदरतनवल-43"><strong>पदरत्नावली</strong></h3>
<p>हननयोग्यापराधपुरुषविषये यो रोषः स कथं महतोऽपि नाभिभवेदित्याशङ्क्य सत्यं स्वदोषेण हन्यमानान् नावधीरिति प्रार्थयामह इति ज्ञापयति– पृथग्दृश इति ॥ ये पृथग्दृक्त्वादि-दोषाकरा दुरुक्तैः परान् वितुदन्ति हे देव भवान् तान् मा वधीरित्यन्वयः । पृथग्विधान् भिन्नप्रकारान् ज्ञानिलोकविलक्षणानित्यर्थः ॥ ४७ ॥</p>
<h3 id="परकशक-44"><strong>प्रकाशिका</strong></h3>
<p>ननु ये मिथ्याज्ञानिनो हननयोग्यापराधास्तेषु रोषादिकं युक्तमेवेत्याशङ्क्य सत्यं स्वदोषेणैव हतेषु तेषु रोषस्तत्कार्र्य हननं च व्यर्थमेवेत्याशयेनाह ॥ पृथग्धिय इति । मिथ्याज्ञानिन इत्यर्थः । कर्मदृशः कर्मैव महापुरुषार्थप्रदमिति जानतः । परोदयेन परेषां सम्पदाताऽर्पिता हृदि रुग्येषाम् । अरुन्तुदा मर्मभेत्तारो ये दुरुक्तैः परान्वितुदन्ति उपद्रवन्ति । हे देव । भवान् तान्मा वधीरित्यन्वयः । स्वदोषेणैव तेषां हतत्वादिति भावः । पृथग्विधान्ज्ञानविलक्षणान् ॥ ४७ ॥</p>
<h1 id="यऽसमन-यद-पषकरनभमयय-दरलङधयय-सपषटधय-पथगदश-"><strong>येऽस्मिन् यदा पुष्करनाभमायया दुर्लङ्ध्यया स्पृष्टधियः पृथग्दृशः ।</strong></h1>
<h1 id="करवनत-ततर-हयनकमपय-कप-न-सधव-दवबलतकत-कथम--४८-"><strong>कुर्वन्ति तत्र ह्यनुकम्पया कृपां न साधवो दैवबलात्कृताः कथम् ॥ ४८ ॥</strong></h1>
<h2 id="ततपरयम-8"><strong>तात्पर्यम्</strong></h2>
<p><strong>यदा यस्मात् । ‘हृदयस्य द्रवीभावस्त्वनुकम्पेति कथ्यते । उपकारं कर्तुमिच्छा कृपेत्याहुर्मनीषिणः’ इति शब्दनिर्णये ॥ ४८ ॥</strong></p>
<h3 id="पदरतनवल-44"><strong>पदरत्नावली</strong></h3>
<p>यद्यपि ब्रह्मविज्ञापनेन प्रसन्नस्य रुद्रान्तर्यामिणो हरेः क्षान्त्या रुद्रोऽपि क्षान्तो भवति । तथाऽपि रुद्रोऽपि पृथग्वाच्य इति धियाऽधुना दक्षाय कोपो न कर्तव्य इति रुद्रं वक्ति– येऽस्मिन्निति ॥ अस्मिन् लोके ये दक्षविधा जना दुर्लङ्घ्या पुष्करनाभस्य मायया बन्धकशक्त्या स्पृष्टधियो अथ एव पृथग्दृशोऽस्मिन् जने द्वेषादिकं कुर्वन्तीति यदा यस्मात् तस्मात् तत्र तेषु जनेषु भवादृशाः साधवोऽनुकम्पया हृदयद्रवीभावेन कृपां क्षमालक्षणोपकारं कर्तुमिच्छां कथं न कुर्वन्ती-त्यन्वयः । ‘हृदयस्य द्रवीभावस्त्वनुकम्पेति कथ्यते । उपकारं कर्तुमिच्छा कृपेत्याहुर्मनीषिणः’ ॥ तेऽपि साधुष्वेव केचित् कुत एवं कुर्वन्तीति तत्राह– दैवेति ॥ तादृग्विधपूर्वकर्मप्रबोधकस्य देवस्य हरेर्बन्धक-शक्तिबलात् तथा कृता इति हेतुगर्भविशेषणम् । हिशब्देन योग्यताविशेषं कथयति ॥ ४८ ॥</p>
<h3 id="परकशक-45"><strong>प्रकाशिका</strong></h3>
<p>इदानीं रुद्रं प्रत्येव दक्षेऽनुग्रहः कार्य इति वक्ति ॥ येऽस्मिन्निति द्वाभ्याम् । अत्र यदाशब्दस्य कालवाचित्वेऽन्वयाभावमालोच्य हेत्वर्थमाह ॥ यदेति । यदाशब्दश्च कालार्थे हेत्वर्थे चापि भण्यत इति वचनादिति भावः । अनुकंपाकृपाशब्दयोरपौनरुक्त्याय अर्थभेदं प्रमाणेनैवाह ॥ हृदय-स्येति । अनेनास्मिन् लोके ये दक्षादयः सन्तो यदा यस्मात्पुष्करनाभस्य पद्मनाभस्य मायया बन्धक-शक्त्या स्पृष्टधियोऽत एव पृथग्दृशो ऽहमेव कर्तेत्यादिमिथ्याज्ञानिनस् तत्र तेषु दैवबलात्कृतास् तदीय-कर्मप्रेरकेणेश्वरेण प्रेरिता भवादृशाः साधवोऽनुकम्पया हृदयस्य द्रवीभावेन कृपाम् उपकारं कर्तुमिच्छां कथं न कुर्वन्ति कुर्वन्त्येवेत्यर्थः ॥ ४८ ॥</p>
<h1 id="भवन-ह-पस-परमसय-मयय-दरनतयऽसपषटमत-समसतदक-"><strong>भवान् हि पुंसः परमस्य मायया दुरन्तयाऽस्पृष्टमतिः समस्तदृक् ।</strong></h1>
<h1 id="तय-हततमसवनकरमचतससवनगरह-करतमहरहत-परभ--४९-"><strong>तया हतात्मस्वनुकर्मचेतस्स्वनुग्रहं कर्तुमिहार्हति प्रभो ॥ ४९ ॥</strong></h1>
<h2 id="ततपरयम-9"><strong>तात्पर्यम्</strong></h2>
<p><strong>मायया विष्ण्वधीनया बन्धकशक्त्या । ‘विष्णुमाया हरेरिच्छा बन्धशक्तिश्च तद्वशा । सर्वत्रगा हरेरिच्छा बन्धशक्तिर्ज्ञवर्जिता’ इति शब्दनिर्णये ॥ ४९ ॥</strong></p>
<h3 id="पदरतनवल-45"><strong>पदरत्नावली</strong></h3>
<p>‘विष्णुमाया हरेरिच्छा बन्धशक्तिश्च तद्वशा । सर्वत्रगा हरेरिच्छा बन्धशक्ति-र्ज्ञवर्जिता’ ॥ इति वचनाद् भवान् सर्वज्ञत्वेन बन्धशक्तिस्पर्शाभावात् तेष्वेको न स्यात् । अतोऽस्मिन्न-ज्ञानिजनेऽनुग्रहं कर्तुमर्हतीत्याह– भवान् हीति ॥ हिशब्दो हेत्वर्थः । तया बन्धकशक्त्या हतात्मसु नष्टबुद्धिगुणेषु । अत एवानुकर्मचेतस्सु हिंसालक्षणकर्मानुविष्टचित्तेषु, दक्षादिष्विति शेषः । अस्पृष्टमतिः ॥</p>
<h3 id="परकशक-46"><strong>प्रकाशिका</strong></h3>
<p>अहमपि हरेर्बंधकशक्त्या स्पृष्टमतिश्चेत्कथं तेष्वनुग्रहं कुर्यामित्यतस्त्वं न तादृशः सर्वज्ञत्वादित्याह ॥ भवान्हीति । अत्र माययेच्छयाऽस्पृष्टमतिरिति भगवदिच्छासम्बन्धोऽपि शिवे नास्तीति भाति । अतोऽत्र विवक्षितं मायाशब्दार्थमाह ॥ माययेति । ननु तर्हि बन्धकशक्तेः कथं परमस्य पुंस इति षष्ठ्या भगवत्सम्बन्ध उच्यत इत्यत उक्तम् ॥ विष्ण्वधीनयेति । तथा च स्वस्वामिभावरूप एव सम्बन्धः षष्ठ्यर्थो न विषयविषयिभाव इत्यर्थः । बन्धकशक्तिर्मायाशब्दवाच्या विष्ण्वधीना इत्यत्र तथा विष्ण्विच्छारूपया विष्णुमायया हरः स्पृष्टो न तदीयबन्धकशक्त्येत्यत्र हिशब्दसूचितं प्रमाणं दर्शयति ॥ विष्णुमायेति । तद्वशा विष्ण्वधीना । सर्वत्रगा सर्वविषया । ज्ञवर्जिता सर्वज्ञान्विहायान्यविषयेत्यर्थः ॥ ततश्चायं श्लोकार्थः ॥ परमस्य पुंसो हरेरधीनतया दुरन्तया दुःसाध्यया मायया बन्धकशक्त्या हतात्मसु स्पृष्टबुद्धिष्वत एवानुकर्मचेतस्सु कर्मानुसारिचेतस्सु दक्षादिषु साधुष्विहाधिकार्यनधिकारिवर्गे ॥ ४९ ॥</p>
<h1 id="करवधवरसयदधरण-हतसय-भ-तवयऽसमपतसय-मन-परजपत-"><strong>कुर्वध्वरस्योद्धरणं हतस्य भो त्वयाऽसमाप्तस्य मनोः प्रजापतेः ।</strong></h1>
<h1 id="न-यतर-भग-तव-भगन-दद-कसपरधन-यन-मख-ननयत--५०-"><strong>न यत्र भागं तव भागिनो ददुः कुस्पर्धिनो येन मखो निनीयते ॥ ५० ॥</strong></h1>
<h1 id="जवतद-यजमनऽय-परपदयतकषण-भग-"><strong>जीवताद् यजमानोऽयं प्रपद्येताक्षिणी भगः ।</strong></h1>
<h1 id="भग-शमशरण-रहनत-पषण-दनतशच-परववत--५१-"><strong>भृगोः श्मश्रूणि रोहन्तु पूष्णो दन्ताश्च पूर्ववत् ॥ ५१ ॥</strong></h1>
<h3 id="पदरतनवल-46"><strong>पदरत्नावली</strong></h3>
<p>स्वबोधनेन अन्तर्यामिहरिप्रसादेन च प्रसादाभिमुखं रुद्रं प्रत्येतादृशोऽनुग्रहः कार्य इति वक्ति– कुर्वध्वरस्येति ॥ हतस्य, त्वया कृतान्तरायेणेति शेषः । अत एवासमाप्तस्य, अकृताव-भृथस्नानादिनेति शेषः । मनोर्दक्षस्य । कोऽयमध्वर इति तत्राह– न यत्रेति ॥ येन त्वया मखो नि न्यग्भावेन नीचत्वेन नीयते तस्य भागिनो यज्ञभागार्हस्य तव कुत्सिता स्पर्धा एषामस्तीति कुस्पर्धिन ऋत्विजो देवा यत्र यज्ञे भागं विहितहविर्भागं न ददुः, तस्याध्वरस्य । यद्वा येन यज्ञभागयोग्येन त्वया मखो नि निकामं नीयते तस्य भागिनो देवा भागं यत्र न ददुस्तस्येति । निन्यग्भावनिकामयोरिति यादवः ॥ यजमानसद्भावे यागोद्धारः सम्भवति तस्य मया हतत्वात् कथं नष्टाक्षाद्यवयवादीनां स्वभाग-निरीक्षणम् ? कथं चायुधाश्मभिर्भग्नगात्राणामृत्विजां होमङ्गत्वमित्याशङ्क्य त्वदनुग्रहसुधासमुद्रमग्नाः सर्वे संपन्ना भवन्तीत्याह– जीवतादित्यादिना ॥ ५०, ५१ ॥</p>
<h3 id="परकशक-47"><strong>प्रकाशिका</strong></h3>
<p>एवं सामान्यत उक्त्वेदानीं प्रकृतमाह ॥ कुर्वध्वरस्येति त्रिभिः । उद्धरण-मुज्जीवनम् । समापनमिति यावत् । त्वया तस्य हतस्य विघि्नतस्यात एवासमाप्तस्य मनोर्ज्ञानिनः प्रजा-पतेर्दक्षस्य । यत्राध्वरे भागिनो भागार्हस्यापि तव भागं न ददुः । यतः कुत्सिता स्पर्धैषामस्तीति कुस्पर्धिनो देवादयः । भागार्हत्वमाह ॥ येनेति । येन त्वया मखो निनीयते नितरां नीयते । फलं प्राप्यत इति यावत् ॥ ५०,५१ ॥</p>
<h1 id="दवन-भगनगतरणमतवज-चयधषमभ-"><strong>देवानां भग्नगात्राणामृत्विजां चायुधाष्मभिः ।</strong></h1>
<h1 id="भवतऽनगहतनमश-मनय-तवनतरम--५२-"><strong>भवताऽनुगृहीतानामाशु मन्यो त्वनातुरम् ॥ ५२ ॥</strong></h1>
<h3 id="पदरतनवल-47"><strong>पदरत्नावली</strong></h3>
<p>अनातुरमारोग्यम् ॥ ५२ ॥</p>
<h3 id="परकशक-48"><strong>प्रकाशिका</strong></h3>
<p>हे मन्यो । अनातुरमारोग्यमाश्वस्तु ॥ ५२ ॥</p>
<h1 id="एष-त-रदर-भगऽसत-यदचछषटऽधवरसय-व-"><strong>एष ते रुद्र भागोऽस्तु यदुच्छिष्टोऽध्वरस्य वै ।</strong></h1>
<h1 id="यजञसत-रदर-भगन-कलपतमदय-यजञहन--५३-"><strong>यज्ञस्ते रुद्र भागेन कल्पतामद्य यज्ञहन् ॥ ५३ ॥</strong></h1>
<h3 id="पदरतनवल-48"><strong>पदरत्नावली</strong></h3>
<p>सर्वं निरवद्यं स्याद् यदि मम भागोऽस्ति चेदित्याशङ्क्य तवायमनुशोको मा भूदित्याह– एष त इति ॥ उच्छिष्टः स्विष्टकृद्भागः । ‘यदग्नये स्विष्टकृते समवद्यति भागधेयेनैव तद्रुद्रं समर्द्धयति सकृत् सकृदवद्यति सकृदिव हि रुद्र उत्तरार्धादवद्यत्येषा वै रुद्रस्य दिक् स्वायामेव दिशि रुद्रं निरवद्यते’ इति श्रुतेः ॥ ५३ ॥</p>
<p>॥ इति श्रीमद्भागवतटीकायां विजयध्वजतीर्थभिक्षुकृतायां चतुर्थस्कन्धे सप्तमोऽध्यायः ॥</p>
<h3 id="परकशक-49"><strong>प्रकाशिका</strong></h3>
<p>भागश्च तवास्त्वित्याह ॥ एष इति । हे रुद्र । यद्योऽध्वरस्योच्छिष्टः । यज्ञे कृतावशिष्टः । वा इति श्रौतप्रसिद्धिं दर्शयति । हे रुद्र । ते भागेनाद्य यज्ञः कल्प्यतां संपद्यताम् ॥ ५३ ॥</p>
<p>**॥ इति श्रीमद्वेदेशपूज्यपादशिष्येण यदुपतिना विरचितायां **</p>
<p><strong>श्रीमद्भागवतटिप्पण्यां चतुर्थस्कन्धे सप्तमोऽध्यायः ॥ ४-७ ॥</strong></p>

  </div>
</article>


        

        



    <aside class="card border noPrint" id="section-tree-item-bhAgavatam_madhva-tAtparya-nirNayaH_sarva-prastutiH_04_chaturthaskandhaH_07_saptamo-dhyAyaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/07_saptamo-dhyAyaH/">०७ सप्तमोऽध्यायः </a>
            <a data-toggle="collapse" href="#section-tree-item-body-bhAgavatam_madhva-tAtparya-nirNayaH_sarva-prastutiH_04_chaturthaskandhaH_07_saptamo-dhyAyaH_md" role="button" aria-expanded="false" aria-controls="section-tree-item-body-bhAgavatam_madhva-tAtparya-nirNayaH_sarva-prastutiH_04_chaturthaskandhaH_07_saptamo-dhyAyaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_madhva-tAtparya-nirNayaH_sarva-prastutiH_04_chaturthaskandhaH_07_saptamo-dhyAyaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०७ सप्तमोऽध्यायः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
