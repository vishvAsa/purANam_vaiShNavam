<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | २१ एकविंशोऽध्यायः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="२१ एकविंशोऽध्यायः">
  <meta property="og:description" content="मौक्तिकैः कुसुमस्रग्भिर्दुकूलैः स्वर्णतोरणैः अथैकविंशोऽध्यायः
मैत्रेय उवाच– मौक्तिकैः कुसुमस्रग्भिर्दुकूलैः स्वर्णतोरणैः । महासुरभिभिर्धूपैर्मण्डितं तत्र तत्र वै ॥ १ ॥ पदरत्नावली देवादीन् विना हरेर्ब्राह्मणाः सन्निधानपात्रमित्येतत् प्रतिपाद्यतेऽस्मिन्नध्याये । तत्रानन्तरातीताध्याये पृथुः पुरं ययावित्युक्तम् । तत्पुरं वर्णयति– मौक्तिकैरित्यादिना ॥ १ ॥
प्रकाशिका तत्पुरं वर्णयति ॥ मौक्तिकैरिति त्रिभिः ॥ १ ॥
चन्दनागुरुतोयार्द्ररथ्याचत्वरमार्गवत् । पुष्पाक्षतफलैस्तोयैर्लाजैरर्चिभिरर्चितम् ॥ २ ॥ पदरत्नावली पिष्टचन्दनागुरुमिश्रतोयैरार्द्रा रथ्याचत्वरमार्गा यस्मिंस्तत् तथोक्तम् । गोमयतोयैः । अर्चिभिर्दीपज्वालाभिः ॥ २ ॥
प्रकाशिका चन्दनागुरुयुक्ततोयैरार्द्रा रथ्या चत्वरमार्गा अस्मिन्सन्तीति तत्तथोक्तम् । तोयैः शुद्धोदकैः । अर्चिभिर्दीपज्वालाभिरर्चितमलङ्कृतम् ॥ २ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="२१ एकविंशोऽध्यायः">
  <meta itemprop="description" content="मौक्तिकैः कुसुमस्रग्भिर्दुकूलैः स्वर्णतोरणैः अथैकविंशोऽध्यायः
मैत्रेय उवाच– मौक्तिकैः कुसुमस्रग्भिर्दुकूलैः स्वर्णतोरणैः । महासुरभिभिर्धूपैर्मण्डितं तत्र तत्र वै ॥ १ ॥ पदरत्नावली देवादीन् विना हरेर्ब्राह्मणाः सन्निधानपात्रमित्येतत् प्रतिपाद्यतेऽस्मिन्नध्याये । तत्रानन्तरातीताध्याये पृथुः पुरं ययावित्युक्तम् । तत्पुरं वर्णयति– मौक्तिकैरित्यादिना ॥ १ ॥
प्रकाशिका तत्पुरं वर्णयति ॥ मौक्तिकैरिति त्रिभिः ॥ १ ॥
चन्दनागुरुतोयार्द्ररथ्याचत्वरमार्गवत् । पुष्पाक्षतफलैस्तोयैर्लाजैरर्चिभिरर्चितम् ॥ २ ॥ पदरत्नावली पिष्टचन्दनागुरुमिश्रतोयैरार्द्रा रथ्याचत्वरमार्गा यस्मिंस्तत् तथोक्तम् । गोमयतोयैः । अर्चिभिर्दीपज्वालाभिः ॥ २ ॥
प्रकाशिका चन्दनागुरुयुक्ततोयैरार्द्रा रथ्या चत्वरमार्गा अस्मिन्सन्तीति तत्तथोक्तम् । तोयैः शुद्धोदकैः । अर्चिभिर्दीपज्वालाभिरर्चितमलङ्कृतम् ॥ २ ॥">
  <meta itemprop="wordCount" content="4660">
  <meta name="twitter:card" content="summary">
  <meta name="twitter:title" content="२१ एकविंशोऽध्यायः">
  <meta name="twitter:description" content="मौक्तिकैः कुसुमस्रग्भिर्दुकूलैः स्वर्णतोरणैः अथैकविंशोऽध्यायः
मैत्रेय उवाच– मौक्तिकैः कुसुमस्रग्भिर्दुकूलैः स्वर्णतोरणैः । महासुरभिभिर्धूपैर्मण्डितं तत्र तत्र वै ॥ १ ॥ पदरत्नावली देवादीन् विना हरेर्ब्राह्मणाः सन्निधानपात्रमित्येतत् प्रतिपाद्यतेऽस्मिन्नध्याये । तत्रानन्तरातीताध्याये पृथुः पुरं ययावित्युक्तम् । तत्पुरं वर्णयति– मौक्तिकैरित्यादिना ॥ १ ॥
प्रकाशिका तत्पुरं वर्णयति ॥ मौक्तिकैरिति त्रिभिः ॥ १ ॥
चन्दनागुरुतोयार्द्ररथ्याचत्वरमार्गवत् । पुष्पाक्षतफलैस्तोयैर्लाजैरर्चिभिरर्चितम् ॥ २ ॥ पदरत्नावली पिष्टचन्दनागुरुमिश्रतोयैरार्द्रा रथ्याचत्वरमार्गा यस्मिंस्तत् तथोक्तम् । गोमयतोयैः । अर्चिभिर्दीपज्वालाभिः ॥ २ ॥
प्रकाशिका चन्दनागुरुयुक्ततोयैरार्द्रा रथ्या चत्वरमार्गा अस्मिन्सन्तीति तत्तथोक्तम् । तोयैः शुद्धोदकैः । अर्चिभिर्दीपज्वालाभिरर्चितमलङ्कृतम् ॥ २ ॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/madhva-tAtparya-nirNayaH\/sarva-prastutiH\/04_chaturthaskandhaH\/21_ekaviMsho-dhyAyaH\/".replace(basePath, "/");
  pageVars.pageParams = {};
  pageVars.pageSource = "bhAgavatam\/madhva-tAtparya-nirNayaH\/sarva-prastutiH\/04_chaturthaskandhaH\/21_ekaviMsho-dhyAyaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> २१ एकविंशोऽध्यायः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="२१ एकविंशोऽध्यायः">२१ एकविंशोऽध्यायः</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="मकतक-कसमसरगभरदकल-सवरणतरण">मौक्तिकैः कुसुमस्रग्भिर्दुकूलैः स्वर्णतोरणैः</h2>
<p><strong>अथैकविंशोऽध्यायः</strong></p>
<h1 id="मतरय-उवच"><strong>मैत्रेय उवाच–</strong></h1>
<h1 id="मकतक-कसमसरगभरदकल-सवरणतरण-"><strong>मौक्तिकैः कुसुमस्रग्भिर्दुकूलैः स्वर्णतोरणैः ।</strong></h1>
<h1 id="महसरभभरधपरमणडत-ततर-ततर-व--१-"><strong>महासुरभिभिर्धूपैर्मण्डितं तत्र तत्र वै ॥ १ ॥</strong></h1>
<h3 id="पदरतनवल"><strong>पदरत्नावली</strong></h3>
<p>देवादीन् विना हरेर्ब्राह्मणाः सन्निधानपात्रमित्येतत् प्रतिपाद्यतेऽस्मिन्नध्याये । तत्रानन्तरातीताध्याये पृथुः पुरं ययावित्युक्तम् । तत्पुरं वर्णयति– मौक्तिकैरित्यादिना ॥ १ ॥</p>
<h3 id="परकशक"><strong>प्रकाशिका</strong></h3>
<p>तत्पुरं वर्णयति ॥ मौक्तिकैरिति त्रिभिः ॥ १ ॥</p>
<h1 id="चनदनगरतयरदररथयचतवरमरगवत-"><strong>चन्दनागुरुतोयार्द्ररथ्याचत्वरमार्गवत् ।</strong></h1>
<h1 id="पषपकषतफलसतयरलजररचभररचतम--२-"><strong>पुष्पाक्षतफलैस्तोयैर्लाजैरर्चिभिरर्चितम् ॥ २ ॥</strong></h1>
<h3 id="पदरतनवल-1"><strong>पदरत्नावली</strong></h3>
<p>पिष्टचन्दनागुरुमिश्रतोयैरार्द्रा रथ्याचत्वरमार्गा यस्मिंस्तत् तथोक्तम् । गोमयतोयैः । अर्चिभिर्दीपज्वालाभिः ॥ २ ॥</p>
<h3 id="परकशक-1"><strong>प्रकाशिका</strong></h3>
<p>चन्दनागुरुयुक्ततोयैरार्द्रा रथ्या चत्वरमार्गा अस्मिन्सन्तीति तत्तथोक्तम् । तोयैः शुद्धोदकैः । अर्चिभिर्दीपज्वालाभिरर्चितमलङ्कृतम् ॥ २ ॥</p>
<h1 id="सवत-कदलसतमभ-पगपत-परषकतम-"><strong>संवृतैः कदलीस्तम्भैः पूगपोतैः परिष्कृतम् ।</strong></h1>
<h1 id="तरपललवमलभ-सरवत-समलकतम--३-"><strong>तरुपल्लवमालाभिः सर्वतः समलंकृतम् ॥ ३ ॥</strong></h1>
<h3 id="पदरतनवल-2"><strong>पदरत्नावली</strong></h3>
<p>पूगपोतैः क्रमुकपुष्पैः । परिष्कृतमलंकृतम् ॥ ३ ॥</p>
<h3 id="परकशक-2"><strong>प्रकाशिका</strong></h3>
<p>पूगपोतैः क्रमुकाङ्कुरैः परिष्कृतमलङ्कृतम् ॥ ३ ॥</p>
<h1 id="परजसत-दपबलभ-समभतशषमङगल-"><strong>प्रजास्तं दीपबलिभिः सम्भृताशेषमङ्गलैः ।</strong></h1>
<h1 id="अभयरमषटकनयशच-मषटकणडलमणडत--४-"><strong>अभीयुर्मृष्टकन्याश्च मृष्टकुण्डलमण्डिताः ॥ ४ ॥</strong></h1>
<h3 id="पदरतनवल-3"><strong>पदरत्नावली</strong></h3>
<p>सम्भृतानि संपादितानि अशेषाणि मङ्गलानि दध्यादीनि तैश्च युक्ताः । मृज संशुद्धाविति धातुः ॥ ४ ॥</p>
<h3 id="परकशक-3"><strong>प्रकाशिका</strong></h3>
<p>सम्भृतानि संपादितान्यशेषाणि मङ्गलानि दध्यादीनि तैश्च सहाभीयुः । मृष्टाः शुद्धाः ॥ ४ ॥</p>
<h1 id="शङखदनदभघषण-बरहमघषण-चरतवजम-"><strong>शङ्खदुन्दुभिघोषेण ब्रह्मघोषेण चर्त्विजाम् ।</strong></h1>
<h1 id="ववश-भवन-भय-सतयमन-गतसमय--५-"><strong>विवेश भवनं भूयः स्तूयमानो गतस्मयः ॥ ५ ॥</strong></h1>
<h3 id="पदरतनवल-4"><strong>पदरत्नावली</strong></h3>
<p>भूयः पुरप्रवेशानन्तरम् । गतस्मयो गर्वरहितः ॥ ५ ॥</p>
<h3 id="परकशक-4"><strong>प्रकाशिका</strong></h3>
<p>भूयः पुरप्रवेशानन्तरं गतस्मयो गर्वरहितः ॥ ५ ॥</p>
<h1 id="पजत-पजयमस-ततर-ततर-महयश-"><strong>पूजितः पूजयामास तत्र तत्र महायशाः ।</strong></h1>
<h1 id="परन-जनपदसतसतन-परत-परयवरपरद--६-"><strong>पौरान् जानपदांस्तांस्तान् प्रीतः प्रियवरप्रदः ॥ ६ ॥</strong></h1>
<h3 id="पदरतनवल-5"><strong>पदरत्नावली</strong></h3>
<p>प्रियानभीष्टान् वरान् प्रददातीति प्रियवरप्रदः ॥ ६ ॥</p>
<h3 id="परकशक-5"><strong>प्रकाशिका</strong></h3>
<p>प्रियानभीष्टान्वरान्ददातीति प्रियवरप्रदः ॥ ६ ॥</p>
<h1 id="स-एवमदनयनवदयचषटत-करमण-भयस-महनमहततम-"><strong>स एवमादीन्यनवद्यचेष्टितः कर्माणि भूयांसि महन्महत्तमः ।</strong></h1>
<h1 id="करवन-शशसवनमणडल-यश-सफत-नधयररह-पर-पदम--७-"><strong>कुर्वन् शशासावनिमण्डलं यशः स्फीतं निधायारुरुहे परं पदम् ॥ ७ ॥</strong></h1>
<h3 id="पदरतनवल-6"><strong>पदरत्नावली</strong></h3>
<p>प्रश्नमङ्कुरयन्नुपसंहरति– स एवमिति ॥ भूयांसि महान्ति । स्फीतं पुष्टम् । लोके निधाय ॥ ७ ॥</p>
<h3 id="परकशक-6"><strong>प्रकाशिका</strong></h3>
<p>स्फीतं पुष्टम् । निधाय । लोक इति शेषः ॥ ७ ॥</p>
<h1 id="सत-उवच"><strong>सूत उवाच–</strong></h1>
<h1 id="शरतवऽऽदरजसय-यश-वजमभत-गणरशषरगणवतसभजतम-"><strong>श्रुत्वाऽऽदिराजस्य यशो विजृम्भितं गुणैरशेषैर्गुणवत्सभाजितम् ।</strong></h1>
<h1 id="कषतत-महभगवत-सदसपत-कशरव-परह-गर-समरचयन--८-"><strong>क्षत्ता महाभागवतः सदस्पते कौशारविं प्राह गुरुं समर्चयन् ॥ ८ ॥</strong></h1>
<h3 id="पदरतनवल-7"><strong>पदरत्नावली</strong></h3>
<p>गुणवद्भिः पुरुषैः सभाजितम् ॥ ८ ॥</p>
<h3 id="परकशक-7"><strong>प्रकाशिका</strong></h3>
<p>अशेषैर्गुणैर्विजृंभितमूर्जितं गुणवद्भिः पुरुषैः सभाजितं सत्कृतं गृणन्तम् । हे सदसस्पते राजन् ॥ ८ ॥</p>
<h1 id="वदर-उवच"><strong>विदुर उवाच–</strong></h1>
<h1 id="सऽभषकत-पथरवपररलबधशषसररहण-"><strong>सोऽभिषिक्तः पुथुर्विप्रैर्लब्धाशेषसुरार्हणः ।</strong></h1>
<h1 id="बभरचच-वषणव-तज-बहवरयभय-ददह-गम--९-"><strong>बिभ्रच्च वैष्णवं तेजो बाह्वोर्याभ्यां दुदोह गाम् ॥ ९ ॥</strong></h1>
<h3 id="पदरतनवल-8"><strong>पदरत्नावली</strong></h3>
<p>किमाहेति तत्राह– सोऽभिषिक्त इति ॥ स पृथुर्यत् कर्माकरोत् तन्मे वद इत्यन्वयः । लब्धान्यशेषैः सुरैः कृतान्यर्हणानि येन स तथोक्तः ॥ ९ ॥</p>
<h3 id="परकशक-8"><strong>प्रकाशिका</strong></h3>
<p>लब्धान्यशेषसुरैः कृतान्यर्हणानि येन स तथा । याभ्यां दुदोह तयोर्बाह्वोर्वैष्णवं तेजो विभ्रद्यः सोऽभिषिक्तः ॥ ९ ॥</p>
<h1 id="क-नवसय-करत-न-शणतयभजञ-यदवकरमचछषटमशषभप-"><strong>को न्वस्य कीर्तिं न शृणोत्यभिज्ञो यद्विक्रमोच्छिष्टमशेषभूपाः ।</strong></h1>
<h1 id="लक-सपल-उपजवनत-कममदयप-तनम-वद-करम-शदधम--१०-"><strong>लोकाः सपाला उपजीवन्ति काममद्यापि तन्मे वद कर्म शुद्धम् ॥ १० ॥</strong></h1>
<h2 id="ततपरयम"><strong>तात्पर्यम्</strong></h2>
<p><strong>‘देवेभ्य ऋषयो भूपाश्चोच्यन्ते शक्तिमत्तया । क्वचित्क्वचिन्मोहनार्थं कादा-चित्काच्च हेतुतः ॥’ इति नारदीये ॥ १० ॥</strong></p>
<h3 id="पदरतनवल-9"><strong>पदरत्नावली</strong></h3>
<p>वक्तव्यत्वे गुणमाह– को न्वस्येति ॥ ‘देवेभ्य ऋषयो भूपाश्चोच्यन्ते शक्ति-मत्तया । क्वचित्क्वचित्तु मोहार्थं कादाचित्कात् तु हेतुतः ॥’ इति वचनाद् युक्तं सपाला इति ॥ १० ॥</p>
<h3 id="परकशक-9"><strong>प्रकाशिका</strong></h3>
<p>अस्य कीर्तिं को न शृृणोतीत्यन्वयः । यस्य विक्रमः पृथिवीदोहने तस्योच्छिष्ठ-मुच्छिष्ठतुल्यं कामं स्वाभीष्टम् । तत्तस्मात्तस्य कर्म पुनर्वद । अत्र सपाला जीवन्तीत्यस्य योग्यं तात्पर्यं प्रमाणेनैव दर्शयति ॥ देवेभ्य इति । कादाचित्काद्धर्यावेशरूपात् । तथा च सपाला इति वचन-मसुरजनमोहनाय वा पृथौ हर्यावेशमपेक्ष्य वा प्रवृत्तमतो न विरोध । इति भावः ॥ १० ॥</p>
<h1 id="मतरय-उवच-1"><strong>मैत्रेय उवाच–</strong></h1>
<h1 id="गङगयमनयरनदयरनतर-कषतरमवसन-"><strong>गङ्गायमुनयोर्नद्योरन्तरा क्षेत्रमावसन् ।</strong></h1>
<h1 id="आरबधनव-बभज-भगन-पणयजहसय--११-"><strong>आरब्धानेव बुभुजे भोगान् पुण्यजिहासया ॥ ११ ॥</strong></h1>
<h3 id="पदरतनवल-10"><strong>पदरत्नावली</strong></h3>
<p>श्रद्धावतः श्रोतुं यस्मिञ्छ्रद्धा विदुषा तदेव वक्तव्यमिति भावयन् मैत्रेयस् तत्रोत्तरत्वेन तत्कथामाह– गङ्गेति ॥ यावद्भिर्भोगैर्देहस्थितिः स्यात् तानेव नाधिकानित्येवकारार्थः । तानपि पुण्यजिहासया पुण्यक्षयाभिप्रायेण न सुखार्थम् ॥ ११ ॥</p>
<h3 id="परकशक-10"><strong>प्रकाशिका</strong></h3>
<p>आरब्धानेव प्रारब्धकर्मप्राप्तानेव । न संचितप्राप्तानित्येवकारार्थः । तानपि पुण्यजिहासया पुण्यक्षपणेच्छयैव न सुखार्थम् ॥ ११ ॥</p>
<h1 id="सरवतरसखलतदश-सपतदवपकदणडधक-"><strong>सर्वत्रास्खलितादेशः सप्तद्वीपैकदण्डधृक् ।</strong></h1>
<h1 id="अनयतर-बरहमणकलदनयतरचयतगतरत--१२-"><strong>अन्यत्र ब्राह्मणकुलादन्यत्राच्युतगोत्रतः ॥ १२ ॥</strong></h1>
<h3 id="पदरतनवल-11"><strong>पदरत्नावली</strong></h3>
<p>सर्वत्रेत्युक्तं सङ्कोचयति– अन्यत्रेति ॥ अच्युतगोत्रतो वैष्णवकुलात् । ‘गोत्रं नामि्न कुले खलम्’ इति यादवः ॥ १२ ॥</p>
<h3 id="परकशक-11"><strong>प्रकाशिका</strong></h3>
<p>अस्खलितोऽप्रतिहत आदेश आज्ञा यस्य । सप्तद्वीपेष्वेक एव दण्डं धरतीति स तथा । सर्वत्रेत्यस्यापवादमाह ॥ अन्यत्रेति । अच्युतस्य गोत्रं नाम जाप्यं येषां वैष्णवानां तेभ्यश्चान्यत्र</p>
<p>॥ १२ ॥</p>
<h1 id="एकदऽऽसनमहसतरदकष-ततर-दवकसम-"><strong>एकदाऽऽसीन्महासत्रदीक्षा तत्र दिवौकसाम् ।</strong></h1>
<h1 id="समज-बरहमरषण-च-दवरषण-च-सततम--१३-"><strong>समाजो ब्रह्मर्षीणां च देवर्षीणां च सत्तम ॥ १३ ॥</strong></h1>
<h3 id="पदरतनवल-12"><strong>पदरत्नावली</strong></h3>
<p>ज्ञानिनः प्रारब्धकर्मभोगस्य नियतत्वेन सिद्धत्वान्नैतद्वर्णनमत्रापेक्षितमन्यत् किञ्चिच्छ्राव्यमस्ति चेद् वक्तव्यमिति तत्राह– एकदेति ॥ ‘यज्ञभेदे सदादाने सत्रमाच्छादने वने’ इत्यभिधानाद् दीक्षेति विशेषणाद् दीक्षा यज्ञ इत्यर्थः । समाजः संमेलनम् ॥ १३ ॥</p>
<h3 id="परकशक-12"><strong>प्रकाशिका</strong></h3>
<p>समाजो मेलनम् ॥ १३ ॥</p>
<h1 id="तसमननरहतस-सरवष-सवरचतष-यथरहत-"><strong>तस्मिन्नर्हत्सु सर्वेषु स्वर्चितेषु यथार्हतः ।</strong></h1>
<h1 id="उतथत-स-सदमधय-तरणमडरडव--१४-"><strong>उत्थितः स सदोमध्ये ताराणामुडुराडिव ॥ १४ ॥</strong></h1>
<h3 id="पदरतनवल-13"><strong>पदरत्नावली</strong></h3>
<p>दानार्थं भोजनार्थं वा मिथो निरीक्षणार्थं चेतस्ततः संगच्छन्ते जनाः किमत्र चोद्यमिति तत्राह– तस्मिन्निति ॥ तस्मिन् समाजे अर्हत्सु संमान्येषु । ‘अर्हतौ जिनसंमान्यौ’ इति यादवः । उडुराट् चन्द्रः । स राजा समन्ततश्चतुर्दिशमुपविष्टानैक्षतेति षष्ठश्लोकेनान्वयो वेदितव्यः</p>
<p>॥ १४ ॥</p>
<h3 id="परकशक-13"><strong>प्रकाशिका</strong></h3>
<p>अर्हत्सु पूज्येषु । उत्थितः सन् । उडुराट् चन्द्रः । स राजा समन्ततश्चतुर्दिक्षु । उपविष्टानैक्षतेत्युत्तरेणान्वयः ॥ १४ ॥</p>
<h1 id="परश-पनयतभज-गर-कञजरणकषण-"><strong>प्रांशुः पीनायतभुजो गौरः कञ्जारुणेक्षणः ।</strong></h1>
<h1 id="सनस-समख-समय-पनस-सदवजसमत--१५-"><strong>सुनासः सुमुखः सौम्यः पीनांसः सुद्विजस्मितः ॥ १५ ॥</strong></h1>
<h3 id="पदरतनवल-14"><strong>पदरत्नावली</strong></h3>
<p>कथम्भूत इति तल्लक्षणं वक्ति– प्रांशुरित्यादिना ॥ गौरो निर्मलः । यद्वा ‘गौरोऽरुणे सिते पीते’ इति वचनाद् गौरशब्दाक्षिप्तवर्णविशेषविशिष्टत्वं वक्ति– कञ्जारुणेक्षणेत्यादिना ॥ सौम्यः सुन्दरः विप्रपियो वा । सोमयोग्यो वा । द्विजा दन्ताः ॥ १५ ॥</p>
<h3 id="परकशक-14"><strong>प्रकाशिका</strong></h3>
<p>प्रांशुरुन्नतः पीनावायतौ भुजौ यस्य । शोभना द्विजा दन्ताः स्मितं च यस्य । गौरो निर्मलः ॥ १५ ॥</p>
<h1 id="वयढवकष-बहचछरणरवलवलगतरदर-"><strong>व्यूढवक्षा बृहच्छ्रोणिर्वलीवल्गुतरोदरः ।</strong></h1>
<h1 id="आवरतनभरजसव-कञचनररदगरवक--१६-"><strong>आवर्तनाभिरोजस्वी काञ्चनोरुरुदग्रवाक् ॥ १६ ॥</strong></h1>
<h3 id="पदरतनवल-15"><strong>पदरत्नावली</strong></h3>
<p>व्यूढवक्षा उन्नतवक्षाः । वलीभी रेखाभिर् अतिशयेन वल्गु सुन्दरमुदरं यस्य स तथा । उदग्रवागुन्नतवाक् ॥ १६ ॥</p>
<h3 id="परकशक-15"><strong>प्रकाशिका</strong></h3>
<p>व्यूढं विस्तीर्णं वक्षो यस्य वलीभी रेखाभिरतिशयेन वल्गु सुन्दरमुदरं यस्यावर्त-वन्निम्ननाभिर्यस्य काञ्चनवदुज्वलावुरू यस्य सः । उदग्रवागुन्नतवाक् । उदग्रपादिति पाठे उदग्रौ उन्नतौ पादौ यस्येत्यर्थः ॥ १६ ॥</p>
<h1 id="सकषमवकरसतसनगधमरधज-कमबकनधर-"><strong>सूक्ष्मवक्रासितस्निग्धमूर्धजः कम्बुकन्धरः ।</strong></h1>
<h1 id="महधन-दकलगयर-परधयपधय-च--१७-"><strong>महाधने दुकूलाग्य्रे परिधायोपधाय च ॥ १७ ॥</strong></h1>
<h3 id="पदरतनवल-16"><strong>पदरत्नावली</strong></h3>
<p>सूक्ष्माश्च वक्राश्चासिता नीलाश्च स्निग्धाश्च मूर्धजाः केशा यस्य स तथा । कम्बुवत् त्रिरेखाङ्कितवृत्तशङ्खवत् कन्धरो यस्य स तथा । उपधायोत्तरीकृत्य ॥ १७ ॥</p>
<h3 id="परकशक-16"><strong>प्रकाशिका</strong></h3>
<p>सूक्ष्माश्च ते वक्राश्चासिता नीलाश्च स्निग्धाश्च मूर्धजाः केशा यस्य । कम्बुवत्त्रि-रेखाङ्कितशङ्खवत्कन्धरो यस्य स तथा । उपधायोत्तरीकृत्य ॥ १७ ॥</p>
<h1 id="वयञजतशषगतरशररनयम-नयसतभषण-"><strong>व्यञ्जिताशेषगात्रश्रीर्नियमे न्यस्तभूषणः ।</strong></h1>
<h1 id="कषणजनधर-शरमन-कशपण-कतचत--१८-"><strong>कृष्णाजिनधरः श्रीमान् कुशपाणिः कृतोचितः ॥ १८ ॥</strong></h1>
<h3 id="पदरतनवल-17"><strong>पदरत्नावली</strong></h3>
<p>नियमे यज्ञनियमविषये ॥ १८ ॥</p>
<h3 id="परकशक-17"><strong>प्रकाशिका</strong></h3>
<p>नियमे यज्ञनियमविषये न्यस्तानि त्यक्तानि भूषणानि येन सः । अत एव तैरना-वृतत्वाद्व्यञ्जिताशेषगात्रेषु श्रीः स्वाभाविकी शोभा येन । कृतान्युचितानि कर्माणि येन ॥ १८ ॥</p>
<h1 id="शशरसनगधतरकषस-तनकषत-समनतत-"><strong>शिशिरस्निग्धताराक्षस् तानैक्षत समन्ततः ।</strong></h1>
<h1 id="ऊचवनदमरवश-सदसयन-हरषयननव-"><strong>ऊचिवानिदमुर्वीशः सदस्यान् हर्षयन्निव ।</strong></h1>
<h1 id="चरचतरपद-शलकषण-हदय-गढमवकलवम--१९-"><strong>चारुचित्रपदं श्लक्ष्णं हृद्यं गूढमविक्लवम् ॥ १९ ॥</strong></h1>
<h3 id="पदरतनवल-18"><strong>पदरत्नावली</strong></h3>
<p>किमर्थं निरीक्षणमित्यविदुषां चित्तव्याकुलतां परिहरति– ऊचिवानिति ॥ चित्राणि पदानि यस्मिंस्तत् तथा । श्लक्ष्णं मधुरम् । हृद्यं हृदयप्रियम् । गूढमर्थतो गम्भीरम् । अविक्लवमकातरमस्खलितमिति यावत्, वचनमिति शेषः ॥ १९ ॥</p>
<h3 id="परकशक-18"><strong>प्रकाशिका</strong></h3>
<p>शिशिरे सन्तापहरे स्निग्धे च तारे कनीनिके ययोस्तेऽक्षिणी यस्य । चारुणि चित्राणि पदानि यस्मिंस्तत्तथा । श्लक्ष्णं मधुरम् । हृद्यं हृदयप्रियम् । गूढमर्थतो गम्भीरमविक्लवमकातरम् । अस्खलितमिति यावत् । वचनमिति शेषः ॥ १९ ॥</p>
<h1 id="पथरवच"><strong>पृथुरुवाच–</strong></h1>
<h1 id="सभय-शणत-भदर-व-सधव-य-इहगत-"><strong>सभ्याः शृणुत भद्रं वः साधवो य इहागताः ।</strong></h1>
<h1 id="सतस-जजञसभरधरममवदय-सवमनषतम--२०-"><strong>सत्सु जिज्ञासुभिर्धर्ममावेद्यं स्वमनीषितम् ॥ २० ॥</strong></h1>
<h3 id="पदरतनवल-19"><strong>पदरत्नावली</strong></h3>
<p>किमनेन चित्तव्याकुलता परिहृतेति तत्राह– सभ्या इति ॥ वो भद्रमस्त्वित्युक्तं प्रथमं चित्तव्याकुलता परिहारायेति ज्ञातव्यम् । धर्मं जिज्ञासुभिर्ज्ञातुकामैः पुरुषैः स्वमनीषितं सत्सु योग्येष्वावेद्यम् ॥ २० ॥</p>
<h3 id="परकशक-19"><strong>प्रकाशिका</strong></h3>
<p>वक्तव्यवचने औद्धत्यपरिहाराय स्वविनयं दर्शयति ॥ धर्ममिति । धर्मं जिज्ञासुभिर्ज्ञातुकामैः पुरुषैः स्वमनीषितं सत्सुयोग्येष्वावेद्यं वक्तव्यं वक्ष्यमाणवाक्यैर्धर्मजिज्ञासैव क्रियते न युष्मान्प्रति धर्मवचनमिति भावः ॥ २० ॥</p>
<h1 id="अह-दणडधर-धतर-परजनमह-यजत-"><strong>अहं दण्डधरो धात्रा प्रजानामिह योजितः ।</strong></h1>
<h1 id="रकषत-वततदसतष-सतष-सथपत-पथक--२१-"><strong>रक्षिता वृत्तिदस्तेषु सेतुषु स्थापिता पृथक् ॥ २१ ॥</strong></h1>
<h3 id="पदरतनवल-20"><strong>पदरत्नावली</strong></h3>
<p>किं तत् स्वमनीषितमित्यत उक्तम्– अहमिति ॥ ‘दण्डोऽस्त्री शासने राज्ञां हिंसायां लकुटे गुडे’ इत्यभिधानात् तत्तद्योग्येषु तं तं दण्डं धारयतीति दण्डधरः । धात्रा हरिणा । धातृशब्दार्थं लक्षयति– रक्षितेत्यादिना ॥ स्थापिता स्थापयिता ॥ २१ ॥</p>
<h3 id="परकशक-20"><strong>प्रकाशिका</strong></h3>
<p>स्वमनीषितमेवाह ॥ अहमिति । दण्डधरः शिक्षकोऽहं धात्रा हरिणा प्रजापालनादौ योजितः । पृथक् सेतुषु स्थापिता स्थापयिता ॥ २१ ॥</p>
<h1 id="तसय-म-तदनषठनद-यदहरबरहमवदन-"><strong>तस्य मे तदनुष्ठानाद् यदाहुर्ब्रह्मवादिनः ।</strong></h1>
<h1 id="लक-सय-कमसदह-यसय-तषयत-दषटदक--२२-"><strong>लोकाः स्युः कामसंदोहा यस्य तुष्यति दिष्टदृक् ॥ २२ ॥</strong></h1>
<h3 id="पदरतनवल-21"><strong>पदरत्नावली</strong></h3>
<p>तस्य मे कामान् संदुहन्तीति कामसंदोहाः, कर्मण्यण्प्रत्ययः कामानां संदोहा येष्विति वा, लोकाः स्युरिति ब्रह्मवादिन आहुरिति यद् यस्मात् तस्मादेतत्फलमन्वीक्ष्याहं धात्रेह प्रजापालनादौ योजित इत्यन्वयः । तदनुध्यानात् तस्य प्रजापालनस्यानुष्ठानादित्यनुवादः । श्रीनारायणप्रसादेन भाविनो लोकाः कथं प्रजापालनेन स्युरिति तत्राह– यस्येति ॥ २२ ॥</p>
<h3 id="परकशक-21"><strong>प्रकाशिका</strong></h3>
<p>एवं प्रजाशिक्षणेन तव किं फलमित्यपेक्षायामाह ॥ तस्य म इति । दिष्टदृक्कर्मसाक्षी हरिः । यस्य प्रजारक्षणेन तुष्यति । तस्य ब्रह्मवादिनो वेदवादिनो यद्यान् लोकानाहुः । तदनुष्ठाना-त्प्रजारक्षणकरणात्ते लोका मे स्युः । कथंभूताः । कामानां सम्यग्दोहः प्रपूरणं येषु ॥ २२ ॥</p>
<h1 id="य-उदधरत-कर-रज-परज-धरमषवशकषयन-"><strong>य उद्धरेत् करं राजा प्रजा धर्मेष्वशिक्षयन् ।</strong></h1>
<h1 id="परजन-शमल-भङकत-भग-च-सव-जहत-स--२३-"><strong>प्रजानां शमलं भुङ्क्ते भागं च स्वं जहाति सः ॥ २३ ॥</strong></h1>
<h3 id="पदरतनवल-22"><strong>पदरत्नावली</strong></h3>
<p>व्यतिरेकमाह– य उद्धरेदिति ॥ भागं षष्ठांशं पुण्यम् ॥ २३ ॥</p>
<h3 id="परकशक-22"><strong>प्रकाशिका</strong></h3>
<p>अन्यथा बाधकमप्याह ॥ य उद्धरेदिति । भागं षष्ठांशं पुण्यम् ॥ २३ ॥</p>
<h1 id="तत-परज-भरतपणडरथ-सवरथमपयनसयव-"><strong>तत् प्रजा भर्तृपिण्डार्थं स्वार्थमप्यनसूयवः ।</strong></h1>
<h1 id="करतधकषजधय१सतरह-मऽनगरह-कत--२४-"><strong>कुरुताधोक्षजधिय१स्तर्हि मेऽनुग्रहः कृतः ॥ २४ ॥</strong></h1>
<h3 id="पदरतनवल-23"><strong>पदरत्नावली</strong></h3>
<p>इदानीं प्रजाः प्रत्याह– तत् प्रजेति ॥ यस्मात् प्रजानामरक्षणे प्रत्यवायो भवति तत् तस्मात् हे प्रजा यद्यनसूयवो यूयम् अधोक्षजे हरौ धियं कुरुत तर्हि नोऽनुग्रहः कृतो भवेदित्यन्वयः । तवानेन किम् ? तत्राह– भर्तृपिण्डार्थमिति ॥ भर्तुर्मम षष्ठांशलक्षणसुकृताख्यप्रयोजनाय । न केवलं मम, युष्माकमप्यस्ति प्रयोजनमित्याह– स्वार्थमिति ॥ २४ ॥</p>
<h3 id="परकशक-23"><strong>प्रकाशिका</strong></h3>
<p>तत् तस्मात् प्रजाशिक्षणेन मम परलोकसद्भावात् । हे प्रजाः । यद्यनसूयवो यूयं भर्तृपिण्डार्थं भर्तुर्मम षष्ठांशरूपभागलाभाय । स्वार्थमेवाधोक्षजधियः सन्तः स्वोचितकर्माणि कुरुत । तर्हि मेऽनुग्रहः कृतो भवेदित्यर्थः ॥ २४ ॥</p>
<h1 id="यय-तदनमदधव-पतदवरषयऽमल-"><strong>यूयं तदनुमोदध्वं पितृदेवर्षयोऽमलाः ।</strong></h1>
<h1 id="करत-शसतरनजञतसतलय-यत-परतय-तत-फलम--२५-"><strong>कर्तुः शास्तुरनुज्ञातुस्तुल्यं यत् प्रेत्य तत् फलम् ॥ २५ ॥</strong></h1>
<h3 id="पदरतनवल-24"><strong>पदरत्नावली</strong></h3>
<p>सभ्यानुद्दिश्याह– यूयमिति ॥ तेन किमस्माकं फलमित्यत उक्तम्– अनुज्ञातु-रिति ॥ अनुज्ञात्रादीनां शास्त्रेषु यत् फलमुक्तं तत् तदनुसारि फलं स्यादित्यभिप्रायेण तुल्यमित्युक्तम् । न तु कर्त्रनुज्ञात्रोस्तुल्यफलत्वं स्यात् । अन्यथा कृतहान्यादिदोषापत्तिरिति ॥ २५ ॥</p>
<h3 id="परकशक-24"><strong>प्रकाशिका</strong></h3>
<p>सभ्यानुद्दिश्याह ॥ यूयमिति । हे पितृदेवर्षयः । तन्मयोपदिष्टम् । अनुमोदनेन किमस्माकं फलमित्यत उक्तम् ॥ अनुज्ञातुरिति । कर्तुर्यत्प्रेत्य फलं तच्छास्तुः शिक्षयितुरनुज्ञातु-रनुमोदितुश्च तुल्यं स्वयोग्यतासदृशम् । तदनुसारेणेति यावत् । भवतीत्यर्थः ॥ २५ ॥</p>
<h1 id="असत-यजञपतरनम-कषचदह-सततम-"><strong>अस्ति यज्ञपतिर्नाम केषांचिदिह सत्तमाः ।</strong></h1>
<h1 id="इहमतर-च-लकषयनत-जयतसनवतय-कवचद-भव--२६-"><strong>इहामुत्र च लक्ष्यन्ते ज्योत्स्नावत्यः क्वचिद् भुवः ॥ २६ ॥</strong></h1>
<h2 id="ततपरयम-1"><strong>तात्पर्यम्</strong></h2>
<p><strong>‘प्रकाशवद्भुवो देवा मानुषाश्चापि केचन ।’ इति वाराहे ॥ २६ ॥</strong></p>
<h3 id="पदरतनवल-25"><strong>पदरत्नावली</strong></h3>
<p>ननु यद्यधोक्षजसद्भावे प्रमाणं स्यात् तर्हि तद्धियं कुरुतेति विधातुं युक्तम् । तदेव कुत इति तत्राह– अस्तीति ॥ यद् दृष्टं तदेव सद् यददृष्टं तदेवासदिति वादिनोऽपेक्ष्य केषाञ्चि-दित्युक्तम् । केषाञ्चिद् व्यासादीनां महात्मनां पक्षे यज्ञपतिर्नाम विष्णुरस्तीत्यन्वयः । ‘‘यज्ञो यज्ञपतिर्यज्वे’’त्यादि स्मृतेः । श्रीनारायणस्य प्रसादेन प्राप्या लोकास्तेन नियता देवताश्च सन्तीत्ये-तदेकोक्त्याह– इहेति ॥ इह मनुष्यलोके तच्छरिरे च । अमुत्र स्वर्गादौ । ज्योत्स्नावत्यः प्रकाशभूयिष्ठा</p>
<p>भुवः स्थानविशेषा इन्द्रियादिप्रेरकत्वेन भवनाद् भुवो देवताश्च दृश्यन्ते । प्रमाणत इति शेषः । ‘प्रकाश-वद्भुवो देवा मानुषाश्चापि केचन’ इति वचनात् । दुर्लभत्वात् क्वचिदित्युक्तम् । इहेत्यनेन बिलस्वर्गं लक्षयति । सुखहेतुत्वेन चन्द्रिकया तुल्यरत्नप्रकाशेन प्रकाशितत्वात्– ज्योस्नावत्य इति ॥ २६ ॥</p>
<h3 id="परकशक-25"><strong>प्रकाशिका</strong></h3>
<p>ननु जीवव्यतिरिक्तेश्वर एव नास्तीति त्वत्पित्रा वेनेन मतं प्रवर्तितमतः कथमधोक्षजधिय इत्युक्तमित्याशङ्कायां जीवव्यतिरिक्तेश्वरसद्भावे प्रमाणं दर्शयति ॥ अस्तीति । यज्ञपतिर्यज्ञादिकर्मफलदाता विष्णुरस्तीति नाम प्रसिद्धम् । इह लोके केषाञ्चिद्व्यासादीनाम् । मत इति शेषः । हे सत्तमा अतिशयेन सन्तः । तत्र प्रमाणं दर्शयितुमुक्तम् ॥ ज्योत्स्नेति । तत्र ज्योत्स्नावत्यो भुव इत्यस्य प्रकृतसंगतमर्थं प्रमाणेनैव दर्शयति ॥ प्रकाशवदिति । चापिशब्दौ परस्परसमुच्चये । देवाश्च केचन मानुषा अपीति । तथा चेह भूलोके क्वचित्प्रदेशेऽमुत्र स्वर्गादौ च ज्योत्स्नावत्यः प्रकाशवत्यो भुवो योग्यतानुसारेण पूर्णाः सर्वे देवाः केचन मानुषाश्च लक्ष्यन्ते । शास्त्रेण प्रत्यक्षेण चेति शेषः । ततश्च ज्योत्स्नावत्वादिरूपफलदाता विष्णुः स्वीकार्यो ऽन्यथेतरेषामविद्यमानं ज्योत्स्नावत्त्वादिकं तेषामेव कुतोऽत एतादृशफलान्यथाऽनुपपत्तिरेवेश्वरे मानमिति भावः ॥ २६ ॥</p>
<h1 id="मनरततनपदसय-धरवसयप-महपत-"><strong>मनोरुत्तानपादस्य ध्रुवस्यापि महीपतेः ।</strong></h1>
<h1 id="परयवरतसय-रजरषरङगसयसमतपत-पत--२७-"><strong>प्रियव्रतस्य राजर्षेरङ्गस्यास्मत्पितुः पितुः ॥ २७ ॥</strong></h1>
<h3 id="पदरतनवल-26"><strong>पदरत्नावली</strong></h3>
<p>केषांचिदिति सूचितांस्तान्नामतो निर्दिशति– मनोरिति ॥ अस्मत्पितुर्वेनस्य पितुः ॥ २७ ॥</p>
<h3 id="परकशक-26"><strong>प्रकाशिका</strong></h3>
<p>तानेव ज्योत्स्नावद्भूशब्दवाच्यान् लेशतो दर्शयति ॥ मनोरिति । स्वायम्भुव-स्येत्यर्थः ॥ २७ ॥</p>
<h1 id="ईदशनमथनयषमजसय-च-भवसय-च-"><strong>ईदृशानामथान्येषामजस्य च भवस्य च ।</strong></h1>
<h1 id="परहलदसय-बलशचप-कतयमसत-गदभत--२८-"><strong>प्रह्लादस्य बलेश्चापि कृत्यमस्ति गदाभृतः ॥ २८ ॥</strong></h1>
<h3 id="पदरतनवल-27"><strong>पदरत्नावली</strong></h3>
<p>अजस्य ब्रह्मणः । गदाभृतो हरेः । कृत्यं पूजालक्षणं कार्यमस्ति ॥ २८ ॥</p>
<h3 id="परकशक-27"><strong>प्रकाशिका</strong></h3>
<p>अजस्य ब्रह्मणो भवस्य रुद्रस्य । इदं पदद्वयमशेषदेवोपलक्षकम् । गदाभृतो विष्णोः सकाशात्कृत्यं ज्योत्स्नावत्त्वादिकमस्ति ॥ २८ ॥</p>
<h1 id="रजयसवरगपवरगण-परयणकतमहतत-"><strong>राज्यस्वर्गापवर्गाणां प्रायेणैकात्महेतुता ।</strong></h1>
<h1 id="दहतरदनत-मतय-शचयन-धरमवमहतन--२९-"><strong>दौहित्रादीनृते मृत्योः शोच्यान् धर्मविमोहितान् ॥ २९ ॥</strong></h1>
<h2 id="ततपरयम-2"><strong>तात्पर्यम्</strong></h2>
<p><strong>‘एकात्मा हरिरुद्दिष्टः प्रधानत्वात्समस्ततः ।’ इति च ॥ प्राय इत्यवधारणा-क्षेपः । प्रायःपदं स्यात्प्राचुर्ये चाक्षेपात्मावधारणे । अर्थतोऽवधृतिः क्षेपो मुखाक्षेपोऽव-धारणम्’ ॥ इति च ॥ २९ ॥</strong></p>
<h3 id="पदरतनवल-28"><strong>पदरत्नावली</strong></h3>
<p>स्वर्गादेरन्याधीनतया तत्प्राप्त्यर्थं तदुपादानस्यैव कर्तव्यत्वेन तत्र किं गदाभृतः कृत्येनेति तत्राह– राज्येति ॥ प्रायेणान्याधीनत्वमन्तरेणैवैकात्मनः समस्तात् प्रधानस्य हरेर्हेतुता कारणत्वम् । ‘एकात्मा हरिरुद्दिष्ठः प्रधानत्वात् समस्ततः’ इति वचनात् । ‘ज्ञानादेव स्वर्गो ज्ञानादेवापवर्गः’ इति श्रुतेः । स्वर्गादिप्राप्त्यर्थमपि श्रीनारायणस्य पूजा ज्ञानजनित्री कार्येत्याशयः । ननु प्रायःशब्दस्य प्राचुर्यार्थावधारणार्थत्वे निषिध्यावशिष्टाल्पनिषेधः कथं क्रियत इति चेन्न । तस्याव-धारणाक्षेपे प्रयोगदर्शनात् । तदुक्तम्– ‘प्रायः पदं स्यात् प्राचुर्ये चाक्षेपात्मावधारणे । अर्थतोऽवधृतिः क्षेपो मुखाक्षेपोऽवधारणम् ॥’ इति । एकश्चेतनो जीव एव राज्यादेः कारणमधिकृतत्वादिति चेन्न । विपक्षाविरोधाद् अनाम्नायत्वाच्च । ‘एकात्मा हरिरुद्दिष्टः प्रधानत्वात् समस्ततः’ इति एतत्समाख्यान-स्मृतिविरोधाच्च । केषांचिदित्यनेन केषांचिन्नास्तीत्युक्तम् । नास्तिकानाह– दौहित्रादीनिति ॥ मृत्योर्दौहित्रो दुहितुः पुत्रो वेनः ॥ २९ ॥</p>
<h3 id="परकशक-28"><strong>प्रकाशिका</strong></h3>
<p>ननु देवादीनामुक्तफलं प्रधानकर्मादिनैव भविष्यतीत्यपेक्षायामाह ॥ राज्येति । अत्रैकात्मेत्यस्य प्रकृतसङ्गतमर्थं प्रमाणेनैव दर्शयति ॥ एकात्मेति । सर्वजगत्प्रधानत्वादेकात्मशब्देन हरिरुच्यत इत्यर्थः । प्राय इत्यस्यापि प्राचुर्यार्थत्वे कदाचिद्धेतुत्वाभावोऽस्तीति प्रतीयतेऽतोऽत्र योग्यमर्थं दर्शयति ॥ प्राय इति । प्राय इति पदं बाहुल्यार्थाक्षेपावधारणयोर्मध्ये यदाक्षेपरूपमवधारणं तद्वाचकमित्यर्थः । अत्र प्रमाणं पठति ॥ प्रायः पदमिति । आक्षेपात्मेति विशेषेणव्यावर्त्यमवधारणान्तरं दर्शयन्नाक्षेपरूपावधारणस्वरूपमाह ॥ अर्थत इति । अर्थाद्यत्रावधृतिरवधारणमन्ययोगव्यवच्छेदो बोध्यते तदवधारणमाक्षेप इत्युच्यत इत्यर्थः । यथाऽस्मिन् ग्रामेऽयं पण्डित इति वचनेनार्थादन्यो न पण्डित इति ज्ञायते । मुखेत्यविभक्तिको निर्देशः । तथा च मुखादवधारणवाचकात् । एवशब्दाद्यदवधारणमुक्तरूपं साक्षात्प्रतीयते तदवधारणमाक्षेपरूपमित्यर्थः । इदं च पार्थ एव धनुर्धर इत्यादौ प्रसिद्धम् । तथा च प्रायःपदं साक्षादेवकारवाच्येऽन्ययोगव्यवच्छेदरूपा आक्षेपात्मकावधारणे वर्तते । तद्व्यावृत्त्यर्थ-मवधारणाक्षेप इत्युक्तं भवति । ततश्च राज्यादीनां प्रायेणान्याधीनत्वमन्तरेणैकात्मनः समस्तात्प्रधानस्य हरेर्हेतुता कारणत्वमस्ति । प्रधानकालकर्मादीनामस्वतन्त्राणां न तथा हेतुतेत्याशयः ॥ पूर्वं केषाञ्चि-दित्युक्त्याऽन्येषां नास्तीति सूचितम् । तानन्यान्दर्शयति ॥ दौहित्रादीनिति । मृत्योर्दौहित्रो वेनः । आदिशब्देन मणिमदादयो ग्राह्याः । तानृते केषाञ्चित्ज्ञानिनां मते हरिरस्तीत्यन्वयः ॥ २९ ॥</p>
<h1 id="यतपदसवभरचसतपसवनमशषजनमपचत-मल-धय-"><strong>यत्पादसेवाभिरुचिस्तपस्विनामशेषजन्मोपचितं मलं धियः ।</strong></h1>
<h1 id="सदय-कषणतयनवहमधत-सत-यथ-पदङगषठवनसत-सरत--३०-"><strong>सद्यः क्षिणोत्यन्वहमेधती सती यथा पदाङ्गुष्ठविनिःसृता सरित् ॥ ३० ॥</strong></h1>
<h3 id="पदरतनवल-29"><strong>पदरत्नावली</strong></h3>
<p>यज्ञपतिस्तु राज्यादेर्हेतुर्येन विधिना फलसिद्धिः स्यात् तं प्रकारमुपदिशेत्यत आह– यत्पादेति । अत्र गङ्गादृष्टान्तो बुद्ध्यवतारार्थम् । न तु गङ्गाकृष्णपादसेवयोः फलसाम्याभि-प्रायेण । कृष्णपादसेवा साक्षाज्ज्ञानसाध्यप्रसादसाधनम् । गङ्गासेवा तु शुद्धान्तःकरणस्य भगव-त्सेवामुत्पाद्य तत्साधनमिति परम्परयोपसङ्गच्छते ॥ ३० ॥</p>
<h3 id="परकशक-29"><strong>प्रकाशिका</strong></h3>
<p>एवं सर्वजगदुत्तमं हरिं प्रसाध्येदानीं तद्भजनं विधातुमादौ श्लोकद्वयेन क्रमेण जायमानं भजनफलं तावदाह ॥ यत्पादेति ॥ ३० ॥</p>
<h1 id="वनरधतशषमनमल-पमनसङगवजञनवशषवरयवन-"><strong>विनिर्धुताशेषमनोमलः पुमानसङ्गविज्ञानविशेषवीर्यवान् ।</strong></h1>
<h1 id="यदङघरमल-कतकतन-पनरन-ससत-कलशवह-परपदयत--३१-"><strong>यदङ्घ्रिमूले कृतकेतनः पुनर्न संसृतिं क्लेशवहां प्रपद्यते ॥ ३१ ॥</strong></h1>
<h3 id="पदरतनवल-30"><strong>पदरत्नावली</strong></h3>
<p>नष्टमनोमलस्य किमात्यन्तिकफलम् ? अत्राह– विनिर्धुतेति ॥ निरस्तमनो-दोषस्य पुंसो विषयासङ्गलक्षणवैराग्याज्जाताया भक्तेर्विज्ञानं भवति । तदेव विशेषवीर्यमस्यास्तीति असङ्गविज्ञानविशेषवीर्यवान् । यस्याङ्घ्रिमूले कृताश्रयो विज्ञानात् पूर्वं यथा संसारफलमाप्नोति तथा नाप्नोतीत्यस्मिन्नर्थे पुनरिति । संसारक्लेशप्रतिपत्तिमपि नाप्नोति किं पुनस्तत्प्राप्तिरित्यतः प्रपद्यत इति</p>
<p>॥ ३१ ॥</p>
<h3 id="परकशक-30"><strong>प्रकाशिका</strong></h3>
<p>असङ्गो वैराग्यं विज्ञानविशेषोऽपरोक्षज्ञानं तल्लक्षणवीर्यवान् । यस्याङ्घ्रिमूले वैकुण्ठे कृतकेतनः कृताश्रयःसन् ॥ ३१ ॥</p>
<h1 id="तमव-यय-भजततमवततभरमनवचकयगण-सवकरमभ-"><strong>तमेव यूयं भजतात्मवृत्तिभिर्मनोवचःकायगुणैः स्वकर्मभिः ।</strong></h1>
<h1 id="अमयन-कमदघङघरपङकज-यथधकरवसतरथसदधय--३२-"><strong>अमायिनः कामदुघाङ्घ्रिपङ्कजं यथाधिकारावसितार्थसिद्धये ॥ ३२ ॥</strong></h1>
<h3 id="पदरतनवल-31"><strong>पदरत्नावली</strong></h3>
<p>एतत्सेवाफलमुक्त्वा तदुपस्तिं विधत्ते– तमेवेति ॥ फलस्यानुभवसिद्धत्वादन्य-योगव्यवच्छेदार्थम् एवशब्दः । भजतैवेत्ययोगव्यवच्छेदो वा । आत्मनि हरावेव वृत्तिर्वर्तनं येषां ते तथा तैः । अयमेव मनआदीनां गुणः यद् विष्णुविषयत्वेन चरणम् । स्वकर्मभिः स्वस्य विहिताश्रमादि-कर्मभिः । उक्तमेतत्सर्वमप्रयोजकं व्याजिन इत्यत उक्तम्– अमायिन इति ॥ फलपूर्वविधाने क्षिप्रप्रवृत्तिर्भवतीति भावेनोक्तम्– कामदुघेति ॥ इदमेव दर्शनन्नित्थम्भावमाह– यथेति ॥ ‘अथात आनन्दस्य मीमांसा भवति’ इत्यादिश्रुतौ मनुष्योत्तममारभ्य ब्रह्मपर्यन्तं योऽयमधिकारो योग्यतालक्षण-स्तस्मिन्नवसिता निर्णीता अर्थसिद्धिरानन्दप्राप्तिर्या तदर्थमित्यर्थः । अर्थः मोक्षः । ‘अर्थः स्याद् विषये मोक्षे शब्दवाच्ये प्रयोजने’ इति यादवः ॥ ३२ ॥</p>
<h3 id="परकशक-31"><strong>प्रकाशिका</strong></h3>
<p>एवं रुच्युत्पादनाय फलमुक्त्वेदानीं तद्भजनं विधत्ते ॥ तमेवेति । एतादृश-फलप्रदमेव । आत्मवृत्तिभिः परमात्मनिष्ठैः । तद्विषयकैरिति यावत् । मनोवचःकायगुणैर्ध्यानस्तुति-परिचर्यारूपैः । कार्यैः स्वविहितकर्मभिश्च । अमायिनो निष्कपटाः सन्तः । उक्तमेव फलं विशदयति ॥ यथेति । अधिकारो योग्यता । यथाधिकारं योग्यतामनतिक्रम्यावसिता निश्चिताऽर्थसिद्धिरानन्दप्राप्तिस्तस्यै</p>
<p>॥ ३२ ॥</p>
<h1 id="असवहनकगणधवर-सत-पथगवधरदरवयगणकरयकतभ-"><strong>असाविहानेकगुणाध्वरैः सता पृथग्विधैर्द्रव्यगुणक्रियोक्तिभिः ।</strong></h1>
<h1 id="समपदयतऽरथशयलङगनमभरवशदधवजञनघनसवरपत--३३-"><strong>सम्पद्यतेऽर्थाशयलिङ्गनामभिर्विशुद्धविज्ञानघनस्वरूपतः ॥ ३३ ॥</strong></h1>
<h2 id="ततपरयम-3"><strong>तात्पर्यम्</strong></h2>
<p><strong>सम्पद्यते प्राप्यते ॥ ३३ ॥</strong></p>
<h3 id="पदरतनवल-32"><strong>पदरत्नावली</strong></h3>
<p>स्वकर्मभिरित्युक्तकर्मकरणप्रकारमाह– असाविति ॥ ‘आत्मा वा इदमेक एवाऽग्र आसीत्’ इत्यादिश्रुतिसिद्धो योऽसौ श्रीनारायण इह जीवराशौ सता पुंसाऽनुष्ठितैरनेकगुणाध्वरैः सम्पद्यते प्राप्यत इत्यन्वयः । ते च अधिकारभेदाद् बहव इत्याशयेनाह– पृथगिति ॥ षोडशादि-भेदभिन्नैः । अनेकगुणत्वं व्यनक्ति– द्रव्येति ॥ द्रव्यं पुरोडाशादिकल्पोक्तगुणविशिष्टम् । ‘द्रव्यं गुणानामाधारः’ इति यादवः । गुणो विशिष्टमातापितृजन्यत्वादि क्रिया, ऋत्विग्व्यापारः, इन्द्रायाग्नय इत्याद्युक्तयो येषु ते तथा तैः । अर्थेषु यजमानेषु आशयोऽन्तःकरणं येषां ते देवा अर्थाशयास्तेषां लिङ्गानि वज्रधरत्वादीनीन्द्रादिनामानि च येषु ते तथा तैः । यद्वा अर्थाश्रयत्वं मुक्ताश्रयत्वं चक्रधरादि-लिङ्गं नारायणादिनाम च येषु ते तथा तैः । कथं प्राप्यते ? विशुद्धविज्ञानघनस्वरूपतः, एवं ज्ञानेन प्राप्य इत्यर्थः । अनेन कर्मणा शुद्धान्तःकरणाज्जातं ज्ञानं संसारनिवर्तकमित्युक्त्या ‘कर्मणैव हि संसिद्धिमास्थिता जनकादयः’ इत्यादेर्गतिरुक्तेति ज्ञायते ॥ ३३ ॥</p>
<h3 id="परकशक-32"><strong>प्रकाशिका</strong></h3>
<p>स्वकर्मभिरित्युक्तकर्माणि दर्शयंस्तत्साध्यं फलं विवृणोति ॥ असाविति । इह कर्मभूमावसौ यः पूर्वोक्तः परमात्मा सतामधिकारिणामनेकगुणा येषां तैरध्वरैः संपाद्यत इत्यन्वयः । अनेकगुणानेवाह ॥ द्रव्येति । द्रव्यं पुरोडाशादि गुणो वसन्तकालादिः क्रिया ऋत्विग्व्यापारा उक्तयो मन्त्रास्ताभिः । अर्थाः स्वर्गादिरूपाणि प्रयोजनान्याशयः संकल्पो लिङ्गान्यश्वमेधादिचिह्नानि नामान्यश्वमेधादीनि तैश्च पृथग्विधैः परस्परविलक्षणैरित्यध्वराणां विशेषणम् । किं कृत्वा । विशुद्ध-विज्ञानघनं निर्मलविशेषज्ञाननिबिडं भगवत्स्वरूपं विज्ञाय । अत्र संपद्यत इत्यस्य ज्ञायत इति व्याख्यान-निरासायार्थमाह ॥ संपद्यत इति । मुक्तैः प्राप्यत इत्यर्थः । ततश्च नानाविधैर्यज्ञैः स्वान्तर्यामिणो हरेर्ज्ञानं संपाद्य भगवत्प्राप्तिरूपां मुक्तिं प्राप्नोतीत्याशयः ॥ ३३ ॥</p>
<h1 id="परधनकलशयकरमसङगरह-शररशष-परतपदय-चतन-"><strong>प्रधानकालाशयकर्मसङ्ग्रहः शरीरशेषं प्रतिपद्य चेतनः ।</strong></h1>
<h1 id="करयफलतवन-वभरवभवयत-यथऽनल-दरष-तदगणतमक--३४-"><strong>क्रियाफलत्वेन विभुर्विभाव्यते यथाऽनलो दारुषु तद्गुणात्मकः ॥ ३४ ॥</strong></h1>
<h2 id="ततपरयम-4"><strong>तात्पर्यम्</strong></h2>
<p><strong>प्रधानादीन् गृहीत्वा जीवं प्राप्य पुण्यकर्मभिर्ज्ञायते । यथा गुणवदिन्धनेऽग्नि-र्मथनादिना ॥ ३४ ॥</strong></p>
<h3 id="पदरतनवल-33"><strong>पदरत्नावली</strong></h3>
<p>कर्मसाधनज्ञानेन ज्ञायत इत्युक्तं, तत्र विशिष्टतया ज्ञानं मुक्तिसाधनं स्यादिति तं प्रकारं ब्रूते– प्रधानेति ॥ प्रधानं प्रकृतिः, कालः फलपाचकः, आशयोऽन्तःकरणं, कर्म जीवादृष्ट-मेतानि संगृह्णातीति प्रधानकालाशयकर्मसंग्रहः । त्यक्तेषु सर्वेषु शरीरमेव शिष्यते यस्य स शरीरशेषो जीवस्तं प्रतिपद्य प्राप्य चेतनो ज्ञानशक्तिमान्, नित्याविलुप्तज्ञान इत्यर्थः । विभुः श्रीनारायणोऽयं क्रियाफलत्वेन कर्मफलदातृत्वेन पुण्यकर्मभिः पुरुषैर्विभाव्यते ज्ञायत इत्यन्वयः । ‘फलमत उपपत्तेः’ इति सूत्राद्धरेः कर्मफलदातृत्वं सिद्धम् । अत्र दृष्टान्तमाह– यथेति ॥ यथाऽनलोऽग्निस्तस्य दारुणो गुणं स्थौल्यादिकमादत्ते । दारुस्थौल्याद्यनुसारेण स्वयं च स्थौल्यादिमान् भवतीति तद्गुणात्मकः विध्युक्त-गुणवत्सु दारुषु अग्निर्मथनादिनाऽभिव्यक्तो ज्ञायते तथा प्रधानादिशब्दाभिधेयलक्ष्म्यादिभिः परिवृतो जीवान्तर्गतो जीवपरिमाणगुणानुकारी तदनुष्ठितकर्मफलदातृत्वेन गुरुशिष्यव्याख्यानश्रवणमथनेनाभि-व्यक्तो हरिर्ज्ञायत इति भावः । प्रधानादीनां हर्यधीनत्वं तद्भिन्नत्वं च दर्शयितुं तद्ग्रहणम् । देहस्थत्वेऽपि तद्गुणसंपृक्ता(क्तत्वा)भावदर्शनाय दार्वनलनिदर्शनम् । किं चानेन देहदोषदारणसामर्थ्यं जगद्भक्षणेऽप्य-लम्बुद्धिराहित्यं सूचयितुं दार्वनलपदमुपात्तमिति ज्ञापयति ॥ ३४ ॥</p>
<h3 id="परकशक-33"><strong>प्रकाशिका</strong></h3>
<p>पूर्वं ज्योत्स्नावत्त्वादिरूपकर्मफलवैचित्र्यान्यथाऽनुपपत्त्या तद्धेतुत्वेन हरिरेव ज्ञायते न प्रधानादीत्युक्तं तदेव विशदयति ॥ प्रधानेति । अप्रतिपत्तिविप्रतिपत्तिनिरासायैतच्छ्लोकतात्पर्यं दर्शयति ॥ प्रधानादीनिति । गृहीत्वेत्यनेन संगृह्णातीति सङ्ग्रह इति व्युत्पत्तिं सूचयति । शरीरशेष-मित्यस्यार्थः जीवमिति । प्रतिपद्येत्यस्यार्थः प्राप्येति । क्रियाफलत्वेनेत्यस्यार्थः पुण्यकर्मभिरिति । उपलक्षणमेतत् । पुण्यापुण्यकर्मफलैरित्यर्थः । विभाव्यत इत्यस्यार्थः ज्ञायत इति । विचारेण दातृतयेति शेषः । तद्गुणात्मक इति वचनानुसारेण दारुष्वित्यस्य गुणवदिन्धन इति व्याख्यानं कृतम् । दार्ष्टान्तिके हरिव्यञ्जको विचार उक्तः । तत्स्थानीयं दृष्टान्तेऽग्निव्यञ्जकं किमित्यपेक्षायामध्याहार्यं दर्शयति ॥ मथनादिनेति । आदिपदेन सूर्यकान्तादिमणिसम्बन्धसङ्ग्रहः ॥ ततश्चायं श्लोकार्थः ॥ प्रधानं प्रकृतिः कालः फलपाचक आशयोऽन्तःकरणं कर्मादृष्टान्तानि सङ्गृह्णातीति सङ्ग्रहः । एतानि गृहीत्वेति यावत् । अनेन प्रधानादीनामस्वातन्त्र्यमुक्तमिति ज्ञातव्यम् । युक्तेषु सर्वेषु शरीरमेव शिष्यत इति शेषमङ्गं यस्य सः । शरीरशेषो जीवस्तं प्रतिपद्य प्राप्य । अनेन शरीरयुक्तं जीवं प्राप्य तत्तच्छरीरगुणभूतपरिमाणवान् भवतीत्यर्थ उक्तो भवति । चेतनः सर्वज्ञः । क्रियाफलत्वेन क्रियाणामदृष्टानां फलं यस्मात्स तथा तस्य भावस्तत्त्वं तेन रूपेण कर्मफलदातृत्वेन पुण्यकर्मभिः पुरुषैर्विभाव्यते विचारेण ज्ञायते । प्रधानादीनामिव नास्यास्वातन्त्र्यमिति प्रदर्शनाय विभुः समर्थ इत्युक्तम् । शरीरान्तर्गतस्य शरीरगुणपरिमाणवत्त्वे कर्मफलविचाररूपमथनेन ज्ञेयत्वे च दृष्टान्तमाह ॥ यथेति । यथा दारुष्वश्वत्थादिकाष्ठेषु विद्यमानोऽनलो मथनादिना तद्गुणात्मकः काष्ठगुणस्थौल्यादि-सदृशस्थौल्यादिमान्ज्ञायते तथैवेति ॥ ३४ ॥</p>
<h1 id="अह-बतम-वतरनतयनगरह-हर-गर-यजञभजमधशवरम-"><strong>अहो बतामी वितरन्त्यनुग्रहं हरिं गुरुं यज्ञभुजामधीश्वरम् ।</strong></h1>
<h1 id="सवधरमयगन-यजनत-ममक-नरनतर-कषणतल-धतवरत--३५-"><strong>स्वधर्मयोगेन यजन्ति मामका निरन्तरं क्षोणितले धृतव्रताः ॥ ३५ ॥</strong></h1>
<h3 id="पदरतनवल-34"><strong>पदरत्नावली</strong></h3>
<p>गुरुशिष्यव्याख्यानादिमथनेन हरिरभिव्यक्तो भवतीत्युक्तम् । तत्र गुरवः शिष्याश्च श्रीनारायणमुखोत्पन्नत्वाद् व्याख्यानादेर्मुख्यव्यापारत्वेनात एव मुख्यत्वेन सात्त्विकत्वेन गुरुत्वेन च स्वत एव व्याख्यानादौ प्रवृत्तिसम्भवाज्जलस्यन्दनवद् ब्राह्मणा एवेत्यभिप्रेत्याधुना तानभिष्टौति– अहो बतेति ॥ अमीत्यनेन हरेर्मुखजातत्वं परामृशति । बतेति चित्तं द्रवीकरोति । अहो इति सभ्यानुन्मुखीकरोति । इष्टदेवतात्वेन गुरुत्वेन स्वविहितकर्मफलदातृत्वेन श्रीनारायण एव पूज्य इत्यतो विशेषणत्रयम् । ‘एष मे सर्वधर्माणां धर्मोऽधिकतमो मतः । यद् भक्त्या पुण्डरीकाक्षं स्तवैरर्चेन्नरः सदा ॥’ इति वचनात् । स्वधर्मयोगो भक्तियोगस्तेन यजन्ति पूजयन्ति । भगवद्भक्तत्वेन स्वचेतःप्रीति-जनकत्वान्मामका इत्युक्तम् । कृष्याद्यन्यव्यापारराहित्यप्रकटनाय निरन्तरमिति । एतत्सूचनाय धृतव्रता इति । सत्रादिकर्मसु दीक्षितानामन्यव्यापाराभावस्तथाऽत्रापीति । कर्मणां फलाधिक्यद्योतनाय क्षोणितले पतनदुःखक्षयहेतुत्वात् प्रतिष्ठाहेतुत्वाच्च क्षोणितल इति । क्षिणु क्षये, तल प्रतिष्ठायामिति धातुः ॥३५॥</p>
<h3 id="परकशक-34"><strong>प्रकाशिका</strong></h3>
<p>तदेवं भगवद्भजनेऽप्रवृत्तान्प्रवृत्तियुक्तान्कृत्वा तत्र स्वत एव प्रवृत्तानां प्रवृत्तिमभि-नन्दनेन दृढयति ॥ अहो इति । वितरन्ति कुर्वन्ति । तेन मम षष्ठांशपुण्यलाभादिति भावः । इज्यत्वोप-पादनाय गुरुमित्यादिविशेषणद्वयम् । स्वधर्मयोगेन स्वधर्मलक्षणोपायेन मामका मत्प्रजाः ॥ ३५ ॥</p>
<h1 id="म-जत-तज-परभवनमहरदधभसततकषय-तपस-वदयय-च-"><strong>मा जातु तेजः प्रभवेन्महर्द्धिभिस्तितिक्षया तपसा विद्यया च ।</strong></h1>
<h1 id="ददपयमनऽजतदवतन-कल-सवय-रजकल-दवजनमन१--३६-"><strong>देदीप्यमानेऽजितदेवतानां कुले स्वयं राजकुले द्विजन्मना१ ॥ ३६ ॥</strong></h1>
<h3 id="पदरतनवल-35"><strong>पदरत्नावली</strong></h3>
<p>स्ववंश्यानां राज्ञां शिक्षामाह– मा जात्विति ॥ राजकुले विद्यमानाभिर्मह-र्द्धिभिः समुत्थितं तेजः प्रभावलक्षणम् । अजितः श्रीनारायणो देवता येषां ते तथा तेषाम् । तिति-क्षादिना देदीप्यमाने द्विजानां कुले जातु कदाचिदपि मा प्रभवेत् कुलक्षये समर्थं न भवेत् ॥ ३६ ॥</p>
<h3 id="परकशक-35"><strong>प्रकाशिका</strong></h3>
<p>एवं सामान्यतः प्रजाः शिक्षयित्वेदानीं राज्ञ एव शिक्षयति ॥ मा जात्विति । राजकुले विद्यमानाभिर्महर्द्धिभिः समुत्थितं यत्प्राप्तं तेजः सामर्थ्यं तदजितो भगवान्देवता येषां तेषां द्विजन्मनां कुले विषये जातु कदाचिदपि मा प्रभवेत्तदनिष्टकरणाय समर्थं न भवेदित्यर्थः । कथम्भूते । तितिक्षादिभिर्देदीप्यमाने । अनेन स्वानिष्टकर्तृनाशने तस्य सामर्थ्यमस्तीति ज्ञातव्यम् ॥ ३६ ॥</p>
<h1 id="बरहमणयदव-परष-परतन-नतय-हररयचचरणभवनदनत-"><strong>ब्रह्मण्यदेवः पुरुषः पुरातनो नित्यं हरिर्यच्चरणाभिवन्दनात् ।</strong></h1>
<h1 id="अवप-लकषममनपयन-यश-जगतपवतर-च-महततमगरण--३७-"><strong>अवाप लक्ष्मीमनपायिनीं यशो जगत्पवित्रं च महत्तमाग्रणीः ॥ ३७ ॥</strong></h1>
<h2 id="ततपरयम-5"><strong>तात्पर्यम्</strong></h2>
<p><strong>हरिरिन्द्रो यच्चरणाभिवन्दनादनपायिनीं लक्ष्मीमाप । सोऽपि विष्णुर्ब्राह्मण-प्रियः । ‘यत्प्रसादेन देवेन्द्रो वेदोदितयशा अभूत् । सोऽपि विष्णुरमेयात्मा सदा ब्राह्मणवत्सलः’ इति हरिवंशेषु ॥ ३७ ॥</strong></p>
<h3 id="पदरतनवल-36"><strong>पदरत्नावली</strong></h3>
<p>न केवलं ब्रह्मकुलं नाभिभवनीयं किन्तु तत्र भक्तिरपि कर्तव्येत्यत्र कैमुत्यन्यायमाह– ब्रह्मण्यदेव इति ॥ ‘अर्कमर्कटमण्डूकविष्णुवासववायवः । तुरङ्गसिंहशीतांशुयमाश्च हरयो दश ॥’ इति निगदाद्धरिरिन्द्रो यस्य श्रीनारायणस्य चरणाभिवन्दनादनपायिनीं लक्ष्मीमवाप जगत्पवित्रं यशश्चावाप सोऽपि पुरातनः पुरुषो ब्रह्मण्यदेवो ब्राह्मणप्रियश्च देवः क्रीडादिगुण-युक्तश्चेत्यन्वयः । ब्राह्मणप्रियत्वं क्रीडामात्रमिति दर्शयितुं देव इति पदम् । अत एव महत्तमाग्रणी-रित्युक्तम् । महतामिन्द्रादीनां सकाशादुत्तमा ब्रह्मादयस्तेषामप्यग्रणीः श्रेष्ठस्तस्मात् क्रीडामात्रमिदम् । अत एवानुपपत्त्या हरिशब्देनेन्द्र एव गृहीतः । ‘यत्प्रसादेन देवेन्द्रो वेदोदितयशा अभूत् । सोऽपि विष्णुरमेयात्मा सदा ब्राह्मणवत्सलः ॥’ इति स्मृतेश्च प्रतीतार्थपरित्यागो युक्तः । अजितदेवताना-मित्युक्तिविरोधाच्च ॥ ३७ ॥</p>
<h3 id="परकशक-36"><strong>प्रकाशिका</strong></h3>
<p>न केवलं ब्रह्मकुलानिष्टं न कार्यमिति । किन्तु तत्र भक्तिरपि कार्येति कैमुत्येनाह ॥ ब्रह्मण्यदेव इति । अत्र हरिर्नारायणो येषां ब्राह्मणानां चरणाभिवन्दनादनपायिनीं लक्ष्मीं यशश्चावापेत्य-न्यथाप्रतीतिवारणायाबाधितां योजनां दर्शयति ॥ हरिरिन्द्र इति । ‘‘अर्कमर्कटमण्डूकविष्णुवासव-वायवः । तुरङ्गसिंहशीतांशुयमाश्च हरयो दश’’ ॥ इति वचनादिति भावः । अनपायिनीं बहुकाल-स्थायिनीं लक्ष्मीं संपदम् । यच्छब्दस्य तच्छब्दसापेक्षत्वात्स इत्युक्तम् । पुरातनः पुरुष इत्यस्य व्याख्यानं विष्णुरिति । ब्रह्मण्येत्यस्यार्थः ब्राह्मणप्रिय इति । उक्तैव योजनेत्यत्र नियामकं समाख्याप्रमाणं पठति ॥ यत्प्रसादेनेति । अनेन यच्चरणाभिवन्दनादित्येतदुक्तार्थम् । हरिरित्यस्यार्थकथनं देवेन्द्र इति । जगत्पवित्रमित्यस्यार्थः वेदोदितेति । सोऽपीत्यनेन मूलेऽपिशब्दोऽध्याहार्य इति सूचयति । महत्तमाग्रणीरित्यस्य तात्पर्यम् अमेयात्मेति । नित्यं ब्रह्मण्यदेव इत्यस्य व्याख्यानं सदा ब्राह्मणेति ॥ ततश्चायमर्थः ॥ हरिरिन्द्रो नित्यं यस्य चरणाभिवन्दनादनपायिनीं बहुकालस्थायिनीं लक्ष्मीं संपदं जगत्पवित्रकरं यशश्चावाप । स महत्तमाग्रणीर्महतामिन्द्रादीनां सकाशादुत्तमा ब्रह्मादयस्तेषामग्रणीः श्रेष्ठः पुरातनः पुरुषो विष्णुरपि नित्यं ब्रह्मण्यदेवो ब्राह्मणवत्सलः क्रीडादिगुणयुक्तश्च । ब्राह्मणवत्सलत्वं क्रीडामात्रमिति द्योतयितुं देव इत्युक्तम् । अनेनेतरै राजादिभिर्ब्राह्मणवत्सलैर्भाव्यमिति किं वाच्यमिति वाक्यशेषः ॥ ३७ ॥</p>
<h1 id="यतसवयऽशषगणशरय-सवरट-वपरपरयसतषयत-कममशवर-"><strong>यत्सेवयाऽशेषगुणाश्रयः स्वराट् विप्रप्रियस्तुष्यति काममीश्वरः ।</strong></h1>
<h1 id="तदव-तदधरमपररवनत-सरवतमन-बरहमकल-नषवयतम--३८-"><strong>तदेव तद्धर्मपरैर्विनीतैः सर्वात्मना ब्रह्मकुलं निषेव्यताम् ॥ ३८ ॥</strong></h1>
<h3 id="पदरतनवल-37"><strong>पदरत्नावली</strong></h3>
<p>अस्तु विष्णुर्द्विजप्रियस् ततः प्रकृते किमित्याशङ्क्य विष्णुभक्तिमवमृश्य ब्राह्मणसेवा कार्येत्याह– यत्सेवयेति ॥ अपवर्गावाप्तौ श्रीलक्ष्मीकान्तप्रसाद एवापेक्षणीयोऽतः क्षितिदेव-प्रीत्या किमित्यतो वा– यत्सेवयेति ॥ भगवत्प्रसादोत्पत्तौ विप्रसेवा द्वारमित्यर्थः । स्वराट् स्वतन्त्रः । यतो विष्णुप्रसादो भवति तस्माद् ब्राह्मणकुलं निषेव्यतामित्युपसंहरति– तदेवेति ॥ तद्धर्मपरैर्विष्णुधर्मपरैः</p>
<p>॥ ३८ ॥</p>
<h3 id="परकशक-37"><strong>प्रकाशिका</strong></h3>
<p>क्षत्रियाणां ब्राह्मणकुलसेवया विष्णुप्रीतिजनकत्वात्तदवश्यं तैः सेव्यमित्याह ॥ यत्सेवयेति । स्वराट् स्वतन्त्र ईश्वरः ब्रह्मकुलस्य सेवया कामं यथा स्यात्तथा तुष्यति । कुत इत्यत उक्तम् ॥ यद् यतः विप्रप्रिय इति । तदेव ब्राह्मणकुलमेव तद्धर्मपरैर्विष्णुप्रीतिकरधर्मानुष्ठानपरैः । सर्वात्मना सर्वप्रकारेण ॥ ३८ ॥</p>
<h1 id="पमललभतपयतवलमतमन-परसदतऽतयनतशम-सवत-सवयम-"><strong>पुमाल्लभेताप्यतिवेलमात्मनः प्रसादतोऽत्यन्तशमं स्वतः स्वयम् ।</strong></h1>
<h1 id="यननतयसमबनधनषवय-तत-पर-कमतरसत-सख-हवरभजम--३९-"><strong>यन्नित्यसम्बन्धनिषेवया ततः परं किमत्रास्ति सुखं हविर्भुजाम् ॥ ३९ ॥</strong></h1>
<h2 id="ततपरयम-6"><strong>तात्पर्यम्</strong></h2>
<p><strong>तस्मान्मोक्षसुखात्परं हविर्भुजां देवानामप्यत्र संसारेऽस्ति किम् ? ॥ ३९ ॥</strong></p>
<h3 id="पदरतनवल-38"><strong>पदरत्नावली</strong></h3>
<p>ब्राह्मणसेवाप्रसन्नश्रीनारायणप्रसादान्मौक्तिकपरमानन्दोऽपि भवतीत्याह– पुमानिति ॥ यस्य हरेर्नित्यसंबन्धो येषां ते यन्नित्यसंबन्धा द्विजास्तेषां निषेवया सेवालक्षणसङ्गतः पुमानतिवेलं क्षिप्रं तस्यात्मनो हरेः प्रसादतोऽत्यन्तशमं भगवन्निष्ठाजन्यमुक्तिसुखं लभेत ततस्तस्मा-न्मोक्षसुखात् परमन्यत् सुखं हविर्भुजामप्यत्र संसारेऽस्ति किम् ? नास्त्येव । हविर्भुजो देवताः । किंविशिष्टम् ? स्वयं स्वरूपभूतम् । अस्वरूपमपि स्वरूपवन्नोपचरितमित्याह– स्वत इति ॥ महत्सेवां द्वारमाहुर्विमुक्तेः’’ इति महत्सेवाया अपि मुक्तिसाधनत्वं सिद्धम् । यद्वा यन्नित्यसंबन्धानां सतां निषेवया पुमानात्मनो मनसः प्रसादतोऽत्यन्तशममतिशयितभगवन्निष्ठां लभेत ततः श्रीनारायणनिष्ठायाः स्वतोऽकृत्रिमं स्वयं स्वरूपसुखं लभेत । तत इत्युत्तरत्रापि संबध्यते । शेषं पूर्ववत् ॥ ३९ ॥</p>
<h3 id="परकशक-38"><strong>प्रकाशिका</strong></h3>
<p>ननु विष्णुप्रीत्याऽपि किं प्रयोजनमित्यपेक्षायां स्वस्वरूपसुखानुभवरूपमोक्षलाभ इत्याशयेनाह ॥ पुमानिति । अतिवेलं शीघ्रमात्मनः परमात्मनः प्रसादादत्यन्तशमं केवलसुखानुभव-रूपमोक्षं लभेत । अपिशब्दस्योत्तरार्धेनान्वयः । देहेन्द्रियाद्यभावत्कथं तत्र सुखानुभव इत्यत उक्तम् ॥ स्वयं स्वरूपभूतमिति । अस्वरूपमपि स्वरूपत्वेनोपचर्यत इति नेत्याह ॥ स्वत इति । वस्तुत इत्यर्थः। यस्य ब्रह्मकुलस्य नित्यसम्बन्धेन निषेवया लभेत । तद्ब्रह्मकुलं निषेव्यतामिति पूर्वेणान्वयः । ननु मोक्षसुखलाभेनापि किमित्यपेक्षायां न तस्मादन्यः पुरुषार्थोऽस्तीत्याह ॥ तत इति । अत्र तत इत्यस्य परामर्शं दर्शयन्किमत्र हविर्भुजामिति पदं प्रकृतसङ्गततया व्याख्याति ॥ तस्मादिति । तत इत्यस्यार्थस् तस्मादिति । मोक्षसुखादत्यन्तशममित्यत्र प्रकृतात्परमुत्तमं देवानामपीत्यनेनापिशब्दस्यात्र सम्बन्ध इत्युक्तं भवति । अस्ति किं नास्त्येवेत्यर्थः । अतोऽत्राल्पाधिकारिणां मोक्षसुखमेव परमप्रयोजनं न तेन संपाद्यमन्यदस्तीति भावः ॥ ३९ ॥</p>
<h1 id="अशनतयननत-खल-तततवकवद-शरदधहत-यनमख-इजयनमभ१-"><strong>अश्नात्यनन्तः खलु तत्त्वकोविदैः श्रद्धाहुतं यन्मुख इज्यनामभिः१ ।</strong></h1>
<h1 id="न-व-तथ-चतनय-बहषकत-हतशन-परमहसयवरयग--४०-"><strong>न वै तथा चेतनया बहिष्कृते हुताशने पारमहंस्यवर्यगुः ॥ ४० ॥</strong></h1>
<h2 id="ततपरयम-7"><strong>तात्पर्यम्</strong></h2>
<p><strong>पारमहंस्यवर्या गावो यस्य ॥ ४० ॥</strong></p>
<h3 id="पदरतनवल-39"><strong>पदरत्नावली</strong></h3>
<p>इतोऽपि ब्रह्मकुलसेवा कर्तव्येत्याह– अश्नातीति ॥ भगवत्तत्वकोविदैः पुरुषैरीड्यस्य हरेर्नामभिर्यन्मुखे श्रद्धया हुतमनन्तो यथाऽश्नाति तथा चेतनया बहिष्कृते जडे हुताशने हुतं नाश्नातीत्यन्वयः । अनन्त इत्यनेन न कवलमात्रं फलं, किन्त्वनन्तमेवेति ध्वनयति । अनुनयार्थः खलुशब्दः । वा इत्यनेन नाहं तथाऽद्मीति प्रसिद्धिं स्मारयति । ब्राह्मणेष्वपि यतिमुखाशनेन हरेर्विशेष-तस्तृप्तिरित्यभिपे्रत्याह– पारमहंस्येति ॥ पारमहंस्यैः परमहंसाश्रमस्थैर्वर्या वरणीया गावो यस्य स पारमहंस्यवर्यगुः । त एव तद्वचनाभिप्रायं विदित्वा श्रद्धयाऽनुष्ठातार इत्यर्थः । यद्वा परमहंसविषया वर्या मनोहरा गावो यस्य स तथा । यतीनधिकं स्तौतीति । तेषामेव तत्त्वज्ञानाधिक्यादित्यर्थः । चित्रगु-शब्दवदयं शब्दः ॥ ४० ॥</p>
<h3 id="परकशक-39"><strong>प्रकाशिका</strong></h3>
<p>इतो ब्रह्मकुलसेवा हरिप्रीतिजनिकेत्याशयेनाह ॥ अश्नातीति । अनन्तपदमशनेन प्रीतोऽनन्तफलप्रद इति सूचनाय । तत्त्वकोविदैः पुरुषैर्ब्राह्मणेषु विशेषेण हरिः संनिहित इति तत्वं जानद्भिः पुरुषैर्यस्य ब्रह्मकुलस्य मुखे श्रद्धया हुतं दत्तमन्नादिकं यथाऽनन्तोऽश्नाति तदशनेन प्रीतोऽनन्तफलदो भवति । तथा हुताशने वह्नाविज्यानां देवानां नामभिरिन्द्राय स्वाहेत्यादिमन्त्रैः श्रद्धया हुतं हविरादिकं नाश्नाति । तस्य नीचत्वोपपादनाय चेतनया बहिष्कृतेऽचेतन इत्युक्तम् । तद्ब्रह्मकुलमिति पूर्वेणान्वयः । ब्राह्मणानामुत्तमाधिष्ठानत्वमुपपादयितुं पारमहंस्यवर्यगुरित्यनन्तविशेषणमुक्तम् । तदप्रतीत्या व्याख्याति ॥ पारमहंस्येति । तथा च पारमहंस्येत्यत्र स्वार्थे ष्यञ् प्रत्ययः । परमहंसैर्वर्या वरणीया विचार्या गावो वेदादिरूपा वाचः प्रतिपादिका यस्य स तथेति मूलार्थ उक्त इति ज्ञातव्यम् । हरिप्रतिपादकवेदादिविचारशीलत्वाद्ब्राह्मणरूपमधिष्ठानमुत्तममित्याशयः । ब्राह्मणेति वक्तव्ये पारमहंस्येति वचनं ब्राह्मणेष्वपि परमहंसानामुत्तमत्वज्ञापनाय ॥ ४० ॥</p>
<h1 id="यद-बरहम-नतय-वरज-सनतन-शरदधतपमङगलमनसयम-"><strong>यद् ब्रह्म नित्यं विरजं सनातनं श्रद्धातपोमङ्गलमौनसंयमैः ।</strong></h1>
<h1 id="समधन-बभरदहरथसदधय-यतरदमदरश-इववभसत--४१-"><strong>समाधिना बिभ्रदिहार्थसिद्धये यत्रेदमादर्श इवावभासते ॥ ४१ ॥</strong></h1>
<h3 id="पदरतनवल-40"><strong>पदरत्नावली</strong></h3>
<p>नन्वग्नित आधिक्ये चेतनावत्वं प्रयोजकं चेदवैदिकानामाराधनपात्रत्वं स्यादित्याशङ्क्य ब्रह्मकुलस्य वैशिष्ट्यमाह– यद् ब्रह्मेति ॥ अत्र यावद् ब्रह्म विष्ठितं तावती वागिति श्रुतिर् वेदस्य परब्रह्मणश्च लक्षणसाम्याद् द्वयमप्येकोक्त्या वक्ति । यद् ब्राह्मणकुलं नित्यत्वादिगुणविशिष्टं ब्रह्म वेदं हरेस्तत्त्वं च बिभ्रद् बिभर्ति । तद्धारणे सामर्थ्यं वक्ति– श्रद्धेति ॥ आचारहीनं न पुनन्ति वेदा इति वचनम् । मङ्गलं पुण्यम् । संयमो दमः । समाधिरेकाग्रता । किमर्थमित्यत उक्तम्– अर्थसिद्धय इति ॥ पुरुषार्थोपयोगीतरज्ञानप्रयासोऽपि न कार्य इत्याह– यत्रेति ॥ यत्र ब्रह्मणि श्रीनारायणे इदं जगदादर्शे दर्पण इवावभासते । वेदे चेदं पुरुषार्थचतुष्टयं ज्ञायते । यद्वा यत्र ब्रह्मकुले इदमुक्तं ब्रह्मद्वयं दर्पण इवावभाति ॥ ४१ ॥</p>
<h3 id="परकशक-40"><strong>प्रकाशिका</strong></h3>
<p>न केवलं परमहंसा एवोत्तमाः किन्तु हरिध्यानपरास्तदपरोक्षज्ञानवन्तश्च सर्वेऽ-पीत्याह ॥ यद्ब्रह्मेति । यद्ब्रह्मकुलम् । ब्रह्म गुणपूर्णं नित्यं बिभ्रद्बिभर्ति । तद्ब्रह्मकुलमिति पूर्वेणान्वयः । कथम्भूतं ब्रह्म । विरजं पारतन्त्र्यादिदोषदूरं सनातनं सर्वदैकप्रकारम् । पशुरपि बिभर्तीत्यत उक्तम् ॥ समाधिनेति । अप्रयत्नध्यानेनेत्यर्थः । तत्र कारणमाह ॥ श्रद्धातप इत्यादि । मङ्गलं विहिताचरणं निषिद्धवर्जनं च । प्रशस्ताचरणं नित्यमप्रशस्तस्य वर्जनम् । एतद्धि मङ्गलं प्रोक्तमृषिभिस्तत्त्वदर्शिभिरिति वचनात् । मौनं व्यर्थवचनक्रियासंत्यागः । संयम इन्द्रियनियमनम् । एतैर्जातेन समाधिना । अर्थस्य मोक्षस्य सिद्धये प्राप्त्यै । यत्र समाधौ सतीदं ब्रह्म आदर्शे दर्पणे इव चित्तेऽवभासतेऽपरोक्षतया ज्ञायत इत्यर्थः । तेन समाधिना विभ्रदित्यन्वयः ॥ ४१ ॥</p>
<h1 id="तषमह-पदसरजरणमरय-वहयधकरट-आय-"><strong>तेषामहं पादसरोजरेणुमार्या वहेयाधिकिरीट आयुः ।</strong></h1>
<h1 id="य-नतयद-बभरत-आशपप-नशयतयम-सरवगण-भजनत--४२-"><strong>यं नित्यदा बिभ्रत आशुपापं नश्यत्यमुं सर्वगुणा भजन्ति ॥ ४२ ॥</strong></h1>
<h3 id="पदरतनवल-41"><strong>पदरत्नावली</strong></h3>
<p>एवं ब्रह्मकुलमभिष्टूयात्मक्रियोपदेशतस्तत्सेवा यावदायुः कर्तव्येति विधत्ते– तेषामिति ॥ हे आर्यास् तत्त्वज्ञानोत्पत्तौ प्रथमसाधनं पापप्रणाशः । सोऽप्यनेन स्यादित्याशयेनाह– यं नित्यदेति ॥ उत्तरफलमाह– अमुमिति ॥ अमुं पुरुषम् ॥ ४२ ॥</p>
<h3 id="परकशक-41"><strong>प्रकाशिका</strong></h3>
<p>एवं ब्रह्मकुलं प्रशस्य तन्निषेवणं राजादिभिः कार्यमित्युक्त्वेदानीं राज्ञो मम तत्पादसेवा यावज्जीवं स्यादित्याशयेनाह ॥ तेषामिति । तेषां ब्राह्मणानाम् । हे आर्याः । आयुर्याव-ज्जीवम् । अधिकिरीटं मुकुटस्योपरि । वहेयेति प्रार्थनायां लिङ् । यं रेणुम् । अमुं यावज्जीवं ब्राह्मणसेवकं भजन्ति प्राप्नुवन्ति ॥ ४२ ॥</p>
<h1 id="गणलय-शलधन-कतजञ-शरदधशरय-सवणत१-न-सपद-"><strong>गुणालयं शीलधनं कृतज्ञं श्रद्धाश्रयं संवृणते१ नु संपदः ।</strong></h1>
<h1 id="परसदत-बरहमकल-गव-च-जनरदन-सनचरशच-महयम--४३-"><strong>प्रसीदतां ब्रह्मकुलं गवां च जनार्दनः सानुचरश्च मह्यम् ॥ ४३ ॥</strong></h1>
<h3 id="पदरतनवल-42"><strong>पदरत्नावली</strong></h3>
<p>एतदेव विशिनष्टि– गुणालयमिति ॥ संपदो गुणालयत्वादिविशिष्टं पुरुषमनु-संवृणत इत्यन्वयः । संवृणुत इति पाठे संवृण्वत इति व्याख्येयम् । यं नित्यसम्बन्धनिषेवयेत्यादौ स्तुतो जनार्दनः पारमहंस्यवर्यगुरित्यनेन ध्वनिता गावश्च ब्रह्मकुलं च प्रसीदत्वित्युपसंहरति– प्रसीदतामिति ॥ ब्रह्मकुलसेवावद् गोकुलसेवा ब्रह्मादिपरिवृतश्रीजनार्दनसेवा च यथाशास्त्रविहितं मुमुक्षुणा कर्तव्येत्यतो (इति वाऽऽह इति स्यात् ।) वाह– प्रसीदतामिति ॥ ४३ ॥</p>
<h3 id="परकशक-42"><strong>प्रकाशिका</strong></h3>
<p>तेनापि किमित्यत आह ॥ गुणालयमिति । गुणालयत्वादिविशिष्टं संपदः संवृणत इत्यन्वयः । संवृणुत इति पाठे संवृण्वत इति व्याख्येयम् । उक्तमुपसंहरति ॥ प्रसीदतामिति । तस्मादिति शेषः । गवां च कुलमित्यनेन गोकुलमपि निषेव्यतामिति पूर्वेण ग्राह्यमिति सूचयति । अथवा । गवां वेदादिवाचां कुलमित्यर्थः । पारमहंस्यवर्यगुरिति तासां प्रकृतत्वात् । महत्तमाग्रणीरिति सानुचरो जनार्दनश्च प्रकृत इत्यवधेयम् ॥ ४३ ॥</p>
<h1 id="मतरय-उवच-2"><strong>मैत्रय उवाच–</strong></h1>
<h1 id="इत-बरवण-नपत-पतदवदवजतय-"><strong>इति ब्रुवाणं नृपतिं पितृदेवद्विजातयः ।</strong></h1>
<h1 id="तषटवरहषटमनस-सधवदन-सधव--४४-"><strong>तुष्टुवुर्हृष्टमनसः साधुवादेन साधवः ॥ ४४ ॥</strong></h1>
<h3 id="पदरतनवल-43"><strong>पदरत्नावली</strong></h3>
<p>इदानीं मैत्रेयः पृथूक्तावविप्रतिपत्तिः सर्वस्याभूदिति वक्ति– इतीति ॥ साधुवादेन निर्दोषवाक्येन ॥ ४४ ॥</p>
<h3 id="परकशक-43"><strong>प्रकाशिका</strong></h3>
<p>साधुवादेन निर्दोषवाक्येन ॥ ४४ ॥</p>
<h1 id="पतरण-जयत-लक-इत-सतयवत-शरत-"><strong>पुत्रेण जयते लोक इति सत्यवती श्रुतिः ।</strong></h1>
<h1 id="बरहमदणडहत-पप-यद-वनऽतयतरत-तम--४५-"><strong>ब्रह्मदण्डहतः पापो यद् वेनोऽत्यतरत् तमः ॥ ४५ ॥</strong></h1>
<h2 id="ततपरयम-8"><strong>तात्पर्यम्</strong></h2>
<p><strong>‘वेनस्थो राजसो जीवः पृथुना स्वर्गतिं गतः । स्वयं तु तम एवाप सात्विकः पृथुतामगात्’ ॥ इति ब्रह्माण्डे ॥ ४५ ॥</strong></p>
<h3 id="पदरतनवल-44"><strong>पदरत्नावली</strong></h3>
<p>सूचितं स्पष्टयति– पुत्रेणेति ॥ ‘सोऽयं मनुष्यलोकः पुत्रेण जय्यः’ इत्यादिकं श्रौतमपि दृष्टचरमित्याहुरित्याह– ब्रह्मदण्डेति ॥ ‘शश्वत् पुत्रेण पितरोऽत्यायन् बहुलं तमः’ इति श्रुतिरत्र प्रमाणम् । पापस्य वेनस्य तमस्तरणं सत्यं चेत् सर्वेऽपि मुक्तिप्राप्तियोग्या इत्यायातं न तु नारकी कोऽपीति चेन्न । वेनशब्दस्य तामसराजससात्विकभेदेनाभिधेयत्रित्वस्य प्रामाणिकत्वात् । ‘वेनस्थो राजसो जीवः पृथुना स्वर्गतिं गतः । स्वयं तु तम एवाप सात्विकः पृथुतामगात् ॥’ इति स्मृतेः । तथा च वाक्ययोजना– ब्रह्मदण्डहतो विप्रशापहतः पापो दैत्यो नाम्ना वेनस्तमो ऽतरदिति यत् तत् प्रशंसामात्रं न तु सत्यम् । सत्यं तु सर्वस्मादत्यधिकं दुःखोदर्कं तम अत्यतरदगच्छत् । तृ प्लवनतरणयोरिति धातोः । प्लु गताविति च । ‘अतिः स्यादधिकार्थोक्तौ प्रशंसायामतिक्रमे’ इत्यभि-धानात् । यत्तामसो (यस्तामसः) वेनः सर्वदुःखकरो दैत्यः सोऽत्यतरत् सुखभोगलोकमतिक्रम्यागच्छत्, अन्धंतम इति शेषः । ब्राह्मणानां विप्राणां दण्डो राजयोग्यशिक्षा तया हतो गतः ‘दण्डोऽस्त्री शासने राज्ञाम्’ इति यादवः । हन हिंसागत्योरिति धातोः । रजोगुणपानं पातीति वा पापो राजसो वेनस्तमोऽत्यतरत् तमोऽतिक्रम्य स्वर्गतिं गतः । पृथुगुणेनेति शेषः । यदतरत् तर्तुमशक्यं, तमोगुण इति शेषः । तदतिक्रम्य वर्तमानं सत्त्वं वेत्तीति ज्ञानांशो वेनो ऽति अधिकार्थं भक्त्यादिगुणविस्ताराभिधेयं पृथुत्वमतरदाप्नोदिति । पापान् पाति रक्षतीति पिबति संहरतीति वा पापः ब्रह्म वेदः । तदुक्तो दण्डो हिंसा यस्य पशोः स ब्रह्मदण्डः । तं पशुं हन्तीति नान्यमविहितमिति ब्रह्मदण्डहतः । दण्डो हिंसायां लगुडे गुड इति च ॥ ४५ ॥</p>
<h3 id="परकशक-44"><strong>प्रकाशिका</strong></h3>
<p>साधुवादमेवाह ॥ पुत्रेणेति षड्भिः । जयते प्राप्नोति । यस्मात्पापो वेनो ब्रह्मदण्ड-हतो ब्राह्मणशापेन दग्धोऽपि तमो नित्यमनित्यं च नरकमत्यतरदतिक्रम्यागच्छत् । स्वर्गमिति शेषः । तस्मात् श्रुतिः । शश्वत्पुत्रेण पितरोऽत्यायन् बहुलं तम इति श्रुतिः । सत्यवती सत्यार्थवतीति सम्बन्धः । अत्र ‘‘भगवन्निन्दया वेनो द्विजैस्तमसि पातितः’’ इति वचनात्कथं वेनस्य स्वर्गप्राप्तिरुच्यत इत्याशङ्कां ‘‘त्र्यंशो वेनः समुद्दिष्टः’’ इति प्रमाणोदाहरणेन पूर्वं परिहृतामपि पुनः प्रमाणान्तरेण परिहरति ॥ वेनस्थ इति । वेनस्थो वेनदेहे प्रविष्टः राजसः पृथुना स्वर्गतिं गतः । स्वयमतितामसस्तम एव नित्यनरकमेव । सात्त्विको जीवो वेनस्थ इति वर्तते । तुशब्दश्चशब्दार्थः । तेन तामसो वेनस्थो जीवो निषादतामगादिति लभ्यते । अतो न कोऽपि विरोध इति भावः ॥ ४५ ॥</p>
<h1 id="हरणयकशपशचप-भगवनननदय-तम-"><strong>हिरण्यकशिपुश्चापि भगवन्निन्दया तमः ।</strong></h1>
<h1 id="ववकषरतयगत-सन-परहलदसयनभवत--४६-"><strong>विविक्षुरत्यगात् सूनोः प्रह्लादस्यानुभावतः ॥ ४६ ॥</strong></h1>
<h3 id="पदरतनवल-45"><strong>पदरत्नावली</strong></h3>
<p>हिरण्यकशिपुरपि सनकादिशप्तो जयः श्रीहरिपार्षदस्तस्य तमोऽतिगमनं युक्तम् अन्यस्य तदाविष्टस्यासुरस्य तमोऽतिगमनमौपचारिकमर्थवादवत् ॥ ४६ ॥</p>
<h3 id="परकशक-45"><strong>प्रकाशिका</strong></h3>
<p>श्रुतेः सत्यार्थत्वे ज्ञापकान्तरमप्याह ॥ हिरण्यकशिपुरिति । यस्मादिति वर्तते । तमोविविक्षुरपि प्रवेशसम्भावनाविषयोऽपि तमोऽतिक्रम्यागात् । ऊर्ध्वलोकमिति शेषः । तस्मादपि श्रुतिः सत्यवतीत्यन्वयः ॥ ४६ ॥</p>
<h1 id="वरवरय-पत-पथवय-सम-सञजव-शशवत-"><strong>वीरवर्य पितः पृथ्व्याः समः सञ्जीव शाश्वतीः ।</strong></h1>
<h1 id="यसयदशयचयत-भकत-सरवलककभरतर--४७-"><strong>यस्येदृश्यच्युते भक्तिः सर्वलोकैकभर्तरि ॥ ४७ ॥</strong></h1>
<h3 id="पदरतनवल-46"><strong>पदरत्नावली</strong></h3>
<p>एवं तृप्ताः सर्वे स्वमनोगतं विज्ञापयन्ति– वीरवर्येति ॥ हे पृथ्व्याः पितः । पातृत्वात् पितृत्वम् । ननु त्वयैव नाथेनेत्युत्तरश्लोके पृथावपि भक्तेः कर्तव्यत्वं प्रतीयते । अतः कथं भगवत्येव भक्तिः कर्तव्येति चेदुच्यते । तत्र पृथुस्थपरमेश्वरमपेक्ष्यैवकारेणान्ययोगव्यवच्छेदः क्रियते । यो ब्रह्मक्षत्रमाविश्येत्युत्तरत्र पृथुस्थत्वप्रतीतेः ॥ ४७ ॥</p>
<h3 id="परकशक-46"><strong>प्रकाशिका</strong></h3>
<p>हे पृथ्व्याः पितः ॥ ४७ ॥</p>
<h1 id="अह-वय-हयदय-पवतरकरत-तवयव-नथन-मकनदनथ-"><strong>अहो वयं ह्यद्य पवित्रकीर्ते त्वयैव नाथेन मुकुन्दनाथाः ।</strong></h1>
<h1 id="यदततमशलकतमसय-वषणरबरहमणयदवसय-कथ-वयनङकष१--४८-"><strong>यदुत्तमश्लोकतमस्य विष्णोर्ब्रह्मण्यदेवस्य कथां व्यनङ्क्षि१ ॥ ४८ ॥</strong></h1>
<h2 id="ततपरयम-9"><strong>तात्पर्यम्</strong></h2>
<p><strong>अहो वयमित्यादि तत्स्थपरमेश्वरापेक्षया । ‘यो ब्रह्मक्षत्रमाविश्ये’ति वचनात् ॥</strong></p>
<h3 id="पदरतनवल-47"><strong>पदरत्नावली</strong></h3>
<p>मुकुन्दो नाथो येषां ते तथा । अनेनाप्युक्तशङ्का पर्यहारि । व्यनक्षि अस्माभिरपृष्टामपि कथां व्यक्तां करोषि ॥ ४८ ॥</p>
<h3 id="परकशक-47"><strong>प्रकाशिका</strong></h3>
<p>मुकुन्दनाथाः स्मः । अत्र पृथोर्मुकुन्दाभेदप्रतीतिवारणाय विवक्षितं तात्पर्यं दर्शयति ॥ अहो वयमित्यादीति । आदिपदेनाध्यायसमाप्तिपर्यन्तस्य ग्रहणम् । पृथुस्थपरमेश्वरापेक्षया । योज्यमिति शेषः । कुत इत्यतोऽत्रोत्तरवाक्यं साधकं पठति ॥ यो ब्रह्मक्षत्रमिति । तथा च हे पवित्र-कीर्ते पृथ्वाविष्टराजराजरूपहरे । त्वयैव नाथेनेत्यादिरूपा योजना द्रष्टव्या । व्यनङ्क्षि व्यक्तां करोषि</p>
<p>॥ ४८ ॥</p>
<h1 id="२नतयनतकमद-नथ-तव-जवयनशसनम-"><strong>२नात्यन्तिकमिदं नाथ तव जीव्यानुशासनम् ।</strong></h1>
<h1 id="परजनरग-महत-परकत-करणतमनम--४९-"><strong>प्रजानुरागो महतां प्रकृतिः करुणात्मनाम् ॥ ४९ ॥</strong></h1>
<h3 id="पदरतनवल-48"><strong>पदरत्नावली</strong></h3>
<p>तव भृत्यानामस्माकमनुशासनं नैकान्तनियतमित्याह– नात्यन्तिकमिति ॥४९॥</p>
<h3 id="परकशक-48"><strong>प्रकाशिका</strong></h3>
<p>तवाजीव्यानां भृत्यानाम् आ अनुशासनं नात्यन्तिकं नात्यन्तमपूर्वं नाश्चर्यकर-मित्यर्थः । अत एव क्वचिन्नात्यद्भुतमित्यपि पाठः । प्रकृतिः स्वभावः ॥ ४९ ॥</p>
<h1 id="अदय-नसतमस-परसतवयपसदत-परभ-"><strong>अद्य नस्तमसः पारस्त्वयोपासादितः प्रभो ।</strong></h1>
<h1 id="भरमयत-नषटदषटन-करमभरदवसजञत--५०-"><strong>भ्राम्यतां नष्टदृष्टीनां कर्मभिर्दैवसंज्ञितैः ॥ ५० ॥</strong></h1>
<h3 id="पदरतनवल-49"><strong>पदरत्नावली</strong></h3>
<p>उपासादितः प्रापितः । भ्राम्यतामेकत्रावस्थानमलभमानानाम् ॥ ५० ॥</p>
<h3 id="परकशक-49"><strong>प्रकाशिका</strong></h3>
<p>उपासादितः प्रापितः । कर्मभिरदृष्टैर्भ्राम्यतामेकत्रानवस्थितानाम् । दैवं भ्रामकमिति ग्रन्थान्तरविरोधपरिहारायोक्तं देवसंज्ञितैरिति । तथा च तत्र दैवशब्देनादृष्टमेव ग्राह्यमिति भावः ॥५०॥</p>
<h1 id="नम-ववदधसतवय-परषय-महयस-"><strong>नमो विवृद्धसत्वाय पुरुषाय महीयसे ।</strong></h1>
<h1 id="य-बरहम-कषतरमवशय-बभरतद-सवतजस--५१-"><strong>यो ब्रह्म क्षत्रमाविश्य बिभर्तीदं स्वतेजसा ॥ ५१ ॥</strong></h1>
<h3 id="पदरतनवल-50"><strong>पदरत्नावली</strong></h3>
<p>अहो वयमित्यत्रान्तर्याम्यपेक्षयेत्युक्तम् । तत् तत्र ज्ञानमेषां सिद्धमिति भावेन तत्सिद्धान्तं प्रकटयति– नम इति ॥ यो विष्णुः क्षत्रं राजकुलोत्पन्नं पृथुमाविश्येदं ब्रह्म ब्राह्मणकुलं बिभर्तित्यन्वयः ॥ ५१ ॥</p>
<p>॥ इति श्रीमद्भागवतटीकायां विजयध्वजतीर्थभिक्षुकृतायां</p>
<p>चतुर्थस्कन्धे एकविंशोऽध्यायः ॥</p>
<h3 id="परकशक-50"><strong>प्रकाशिका</strong></h3>
<p>यो विष्णुः क्षत्रं क्षत्रियं पृथुमाविश्येदं ब्रह्म ब्रह्मकुलं स्वतेजसा बिभर्ति तस्मा इति साधुवादेन तुष्टुवुरित्यन्वयः ॥ ५१ ॥</p>
<p>**॥ इति श्रीमद्वेदेशपूज्यपादशिष्येण यदुपतिना विरचितायां **</p>
<p><strong>श्रीमद्भागवतटिप्पण्यां चतुर्थस्कन्धे एकविंशोऽध्यायः ॥ ४-२१ ॥</strong></p>

  </div>
</article>


        

        



    <aside class="card border noPrint" id="section-tree-item-bhAgavatam_madhva-tAtparya-nirNayaH_sarva-prastutiH_04_chaturthaskandhaH_21_ekaviMsho-dhyAyaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/21_ekaviMsho-dhyAyaH/">२१ एकविंशोऽध्यायः </a>
            <a data-toggle="collapse" href="#section-tree-item-body-bhAgavatam_madhva-tAtparya-nirNayaH_sarva-prastutiH_04_chaturthaskandhaH_21_ekaviMsho-dhyAyaH_md" role="button" aria-expanded="false" aria-controls="section-tree-item-body-bhAgavatam_madhva-tAtparya-nirNayaH_sarva-prastutiH_04_chaturthaskandhaH_21_ekaviMsho-dhyAyaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_madhva-tAtparya-nirNayaH_sarva-prastutiH_04_chaturthaskandhaH_21_ekaviMsho-dhyAyaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: २१ एकविंशोऽध्यायः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
