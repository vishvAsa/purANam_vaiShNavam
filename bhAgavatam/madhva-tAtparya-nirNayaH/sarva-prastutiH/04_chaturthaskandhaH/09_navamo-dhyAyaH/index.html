<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ०९ नवमोऽध्यायः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="०९ नवमोऽध्यायः">
  <meta property="og:description" content="सनकाद्या नारदश्च ऋभुर्हंसोऽरुणिर्यतिः अथ नवमोऽध्यायः
मैत्रेय उवाच– सनकाद्या नारदश्च ऋभुर्हंसोऽरुणिर्यतिः । नैते गृहान् ब्रह्मसुता ह्यवसन्नूर्ध्वरेतसः ॥ १ ॥ पदरत्नावली संसारविरक्तस्य पुंसः श्रीनारायणश्रीपादपद्ममूलमेव शरणमिति निरूपयत्यस्मि-न्नध्याये । तत्र परमभागवतस्य ध्रुवस्य चरितमनुवर्णयितुं हेयत्वेनाधर्मवंशानुचरितमाह– सनकाद्या इति ॥ गृहान् नावसन् गृहस्थाश्रमं नाभजन्नित्यर्थः । ऊर्ध्वरेतस इत्यनेन संन्यासाश्रमं सूचयति ॥ १ ॥
प्रकाशिका एवं मनुकन्यासन्ताननिरूपणेनैव ब्रह्मपुत्राणां मरीच्यादीनां सन्ततिर्वर्णिता । इदानीमवशिष्टब्रह्मसुतानां स्थितिमाह ॥ सनकाद्या इति । नावसन्नाश्रिताः । ऊर्ध्वरेतसः परमहंसाः । संन्यासिन इति यावत् । आसन्निति शेषः । अतस्तेषां सन्ततिर्न जातेत्याशयः ॥ १ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="०९ नवमोऽध्यायः">
  <meta itemprop="description" content="सनकाद्या नारदश्च ऋभुर्हंसोऽरुणिर्यतिः अथ नवमोऽध्यायः
मैत्रेय उवाच– सनकाद्या नारदश्च ऋभुर्हंसोऽरुणिर्यतिः । नैते गृहान् ब्रह्मसुता ह्यवसन्नूर्ध्वरेतसः ॥ १ ॥ पदरत्नावली संसारविरक्तस्य पुंसः श्रीनारायणश्रीपादपद्ममूलमेव शरणमिति निरूपयत्यस्मि-न्नध्याये । तत्र परमभागवतस्य ध्रुवस्य चरितमनुवर्णयितुं हेयत्वेनाधर्मवंशानुचरितमाह– सनकाद्या इति ॥ गृहान् नावसन् गृहस्थाश्रमं नाभजन्नित्यर्थः । ऊर्ध्वरेतस इत्यनेन संन्यासाश्रमं सूचयति ॥ १ ॥
प्रकाशिका एवं मनुकन्यासन्ताननिरूपणेनैव ब्रह्मपुत्राणां मरीच्यादीनां सन्ततिर्वर्णिता । इदानीमवशिष्टब्रह्मसुतानां स्थितिमाह ॥ सनकाद्या इति । नावसन्नाश्रिताः । ऊर्ध्वरेतसः परमहंसाः । संन्यासिन इति यावत् । आसन्निति शेषः । अतस्तेषां सन्ततिर्न जातेत्याशयः ॥ १ ॥">
  <meta itemprop="wordCount" content="5266">
  <meta name="twitter:card" content="summary">
  <meta name="twitter:title" content="०९ नवमोऽध्यायः">
  <meta name="twitter:description" content="सनकाद्या नारदश्च ऋभुर्हंसोऽरुणिर्यतिः अथ नवमोऽध्यायः
मैत्रेय उवाच– सनकाद्या नारदश्च ऋभुर्हंसोऽरुणिर्यतिः । नैते गृहान् ब्रह्मसुता ह्यवसन्नूर्ध्वरेतसः ॥ १ ॥ पदरत्नावली संसारविरक्तस्य पुंसः श्रीनारायणश्रीपादपद्ममूलमेव शरणमिति निरूपयत्यस्मि-न्नध्याये । तत्र परमभागवतस्य ध्रुवस्य चरितमनुवर्णयितुं हेयत्वेनाधर्मवंशानुचरितमाह– सनकाद्या इति ॥ गृहान् नावसन् गृहस्थाश्रमं नाभजन्नित्यर्थः । ऊर्ध्वरेतस इत्यनेन संन्यासाश्रमं सूचयति ॥ १ ॥
प्रकाशिका एवं मनुकन्यासन्ताननिरूपणेनैव ब्रह्मपुत्राणां मरीच्यादीनां सन्ततिर्वर्णिता । इदानीमवशिष्टब्रह्मसुतानां स्थितिमाह ॥ सनकाद्या इति । नावसन्नाश्रिताः । ऊर्ध्वरेतसः परमहंसाः । संन्यासिन इति यावत् । आसन्निति शेषः । अतस्तेषां सन्ततिर्न जातेत्याशयः ॥ १ ॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/madhva-tAtparya-nirNayaH\/sarva-prastutiH\/04_chaturthaskandhaH\/09_navamo-dhyAyaH\/".replace(basePath, "/");
  pageVars.pageParams = {};
  pageVars.pageSource = "bhAgavatam\/madhva-tAtparya-nirNayaH\/sarva-prastutiH\/04_chaturthaskandhaH\/09_navamo-dhyAyaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ०९ नवमोऽध्यायः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०९ नवमोऽध्यायः">०९ नवमोऽध्यायः</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="सनकदय-नरदशच-ऋभरहसऽरणरयत">सनकाद्या नारदश्च ऋभुर्हंसोऽरुणिर्यतिः</h2>
<p><strong>अथ नवमोऽध्यायः</strong></p>
<h1 id="मतरय-उवच"><strong>मैत्रेय उवाच–</strong></h1>
<h1 id="सनकदय-नरदशच-ऋभरहसऽरणरयत-"><strong>सनकाद्या नारदश्च ऋभुर्हंसोऽरुणिर्यतिः ।</strong></h1>
<h1 id="नत-गहन-बरहमसत-हयवसननरधवरतस--१-"><strong>नैते गृहान् ब्रह्मसुता ह्यवसन्नूर्ध्वरेतसः ॥ १ ॥</strong></h1>
<h3 id="पदरतनवल"><strong>पदरत्नावली</strong></h3>
<p>संसारविरक्तस्य पुंसः श्रीनारायणश्रीपादपद्ममूलमेव शरणमिति निरूपयत्यस्मि-न्नध्याये । तत्र परमभागवतस्य ध्रुवस्य चरितमनुवर्णयितुं हेयत्वेनाधर्मवंशानुचरितमाह– सनकाद्या इति ॥ गृहान् नावसन् गृहस्थाश्रमं नाभजन्नित्यर्थः । ऊर्ध्वरेतस इत्यनेन संन्यासाश्रमं सूचयति ॥ १ ॥</p>
<h3 id="परकशक"><strong>प्रकाशिका</strong></h3>
<p>एवं मनुकन्यासन्ताननिरूपणेनैव ब्रह्मपुत्राणां मरीच्यादीनां सन्ततिर्वर्णिता । इदानीमवशिष्टब्रह्मसुतानां स्थितिमाह ॥ सनकाद्या इति । नावसन्नाश्रिताः । ऊर्ध्वरेतसः परमहंसाः । संन्यासिन इति यावत् । आसन्निति शेषः । अतस्तेषां सन्ततिर्न जातेत्याशयः ॥ १ ॥</p>
<h1 id="मषऽधरमसय-भरयऽऽसद-दमभ-मय-च-शतरहन-"><strong>मृषाऽधर्मस्य भार्याऽऽसीद् दम्भं मायां च शत्रुहन् ।</strong></h1>
<h1 id="असत-मथन-ततत-नरऋतरजगहऽपरज--२-"><strong>असूत मिथुनं तत्तु निर्ऋतिर्जगृहेऽप्रजः ॥ २ ॥</strong></h1>
<h3 id="पदरतनवल-1"><strong>पदरत्नावली</strong></h3>
<p>अप्रजः सन्ततिरहितः ॥ २ ॥</p>
<h3 id="परकशक-1"><strong>प्रकाशिका</strong></h3>
<p>अधर्मोऽपि ब्रह्मपुत्रस्तस्य वंशमाह ॥ मृषेति चतुर्भिः । दम्भोऽविद्यमानमहत्त्व-प्रदर्शनम् । माया कापट्यम् । अत्र मृषादिशब्दा अभिमानिचेतनपराः । अप्रजः पुत्ररहितः ॥ २ ॥</p>
<h1 id="तय-समभवललभ-नकतशच-महमत-"><strong>तयोः समभवल्लोभो निकृतिश्च महामते ।</strong></h1>
<h1 id="तभय-करधशच-हस-च-दरकतशच-तय-कल--३-"><strong>ताभ्यां क्रोधश्च हिंसा च दुरुक्तिश्च तयोः कलिः ॥ ३ ॥</strong></h1>
<h3 id="परकशक-2"><strong>प्रकाशिका</strong></h3>
<p>निकृतिः शठता ॥ ३ ॥</p>
<h1 id="दरकत-कलरधतत-भय-मतय-च-सततम-"><strong>दुरुक्तौ कलिराधत्त भयं मृत्युं च सत्तम ।</strong></h1>
<h1 id="तयशच-मथन-जजञ-यतन-नरयसतथ--४-"><strong>तयोश्च मिथुनं जज्ञे यातना निरयस्तथा ॥ ४ ॥</strong></h1>
<h3 id="परकशक-3"><strong>प्रकाशिका</strong></h3>
<p>भयमृत्युशब्दवाच्ययोरन्यतरस्य स्त्रीत्वं ज्ञातव्यम् । यातना तीव्रवेदना ॥ ४ ॥</p>
<h1 id="एत-हयधरमवकषसय-वश-ससतहतव-"><strong>एते ह्यधर्मवृक्षस्य वंशाः संसृतिहेतवः ।</strong></h1>
<h1 id="शरयसकम-न-सवत-नतरमशरमततम--५-"><strong>श्रेयस्कामो न सेवेत नितरामाश्रमोत्तमी ॥ ५ ॥</strong></h1>
<h3 id="पदरतनवल-2"><strong>पदरत्नावली</strong></h3>
<p>अत्र मायादयः स्त्रियोऽन्ये पुमांसः । संसारहेतवो हि यस्मात् तस्माच्छ्रेयस्काम एतान् न सेवतेत्यन्वयः । आश्रमोत्तमी सन्न्यासी ॥ ५ ॥</p>
<h3 id="परकशक-4"><strong>प्रकाशिका</strong></h3>
<p>न सेवेताभिमन्यमानान् मृषादीनिति शेषः । आश्रमोत्तमी सन्न्यासी ॥ ५ ॥</p>
<h1 id="सङगरहण-मय-खयत-ऽनसरगसतवनघ-"><strong>सङ्ग्रहेण मया ख्यातो ऽनुसर्गस्तवानघ ।</strong></h1>
<h1 id="तरशरतवतत-पमन-पणय-वधनतयतमन-मलम--६-"><strong>त्रिःश्रुत्वैतत् पुमान् पुण्यं विधुनोत्यात्मनो मलम् ॥ ६ ॥</strong></h1>
<h3 id="पदरतनवल-3"><strong>पदरत्नावली</strong></h3>
<p>मया ख्यातो ऽनुसर्ग इत्यत (इत्यत्र) सन्ध्यभावः सङ्ग्रहोक्त्याल्पत्वं न ज्ञातव्यम्, महानयम्, ग्रन्थबहुलत्वात्, लोके दृश्यमानत्वाच्चेति प्रदर्शनार्थ इति ज्ञातव्यम् । अस्यानु-सर्गस्य श्रवणफलमाह– त्रिः श्रुत्वेति ॥ आत्मनो मनसो मलं विधुनोति निरस्यति ॥ ६ ॥</p>
<h3 id="परकशक-5"><strong>प्रकाशिका</strong></h3>
<p>ख्यात अनुसर्ग इत्यत्र सन्ध्यभावश्छान्दसः । पुण्यं पुण्यकरम् । आत्मनो मनसो मलं रागादिकं धुनोति निरस्यति ॥ ६ ॥</p>
<h1 id="अथत-करतय-वश-पणयकरत-करदवह-"><strong>अथातः कीर्तये वंशं पुण्यकीर्तेः कुरूद्वह ।</strong></h1>
<h1 id="सवयभवसयप-मनरहररशशजनमन--७-"><strong>स्वायंभुवस्यापि मनोर्हरेरंशांशजन्मनः ॥ ७ ॥</strong></h1>
<h2 id="ततपरयम"><strong>तात्पर्यम्</strong></h2>
<p><strong>‘आविष्टा हरिणा जीवा ब्रह्मा दक्षो मनुः पृथुः । शक्राद्या ऋषयश्चैव मत्स्य-व्यासादयो हरिः ॥’ इति ब्रह्मवैवर्ते ॥ ७ ॥</strong></p>
<h3 id="पदरतनवल-4"><strong>पदरत्नावली</strong></h3>
<p>वक्तव्यायाः कथायाः समाप्तत्वादतः परं किं वक्तव्यमिति तत्राह– अथात इति ॥ अथेत्यनेन पूर्वस्माद् वक्ष्यमाणस्यार्थस्य मङ्गलत्वं वक्ति । यतोऽधर्मादिकं हेयमत उपादेयं कथयामीति– अत इति ॥ अपिशब्देन वंशस्यानल्पत्वं श्रुतिस्मृतिभ्यां सम्भावितत्वमाह– हरेरिति ॥ हरेरंशांशेन विशेषावेशेन सहितं जन्म यस्य स तथा तस्य । ‘आविष्टा हरिणा जीवा ब्रह्मा दक्षो मनुः पृथुः । शक्रद्या ऋषयश्चैव मत्स्यव्यासादयो हरिः ॥’ इति ॥ ७ ॥</p>
<h3 id="परकशक-6"><strong>प्रकाशिका</strong></h3>
<p>अतः प्रयोजनसद्भावात् । मनोर्वंशं मनुपुत्रवंशम् । कथम्भूतस्य मनोः । हरेरंशांश-जन्मनः । अत्र स्वायंभुवस्य मनोर्मत्स्यादिवत्साक्षाद्धरेरंशत्वमुच्यत इति प्रतीतिवारणाय तात्पर्यं प्रमाणेनैव दर्शयति ॥ आविष्टा इति । ब्रह्माद्या देवा ऋषयश्च एते जीवा हरिणाविष्टा एव न तु साक्षादंशाः । मत्स्यव्यासादयो हरिर्हरेः साक्षादंशा इत्यर्थः । तथा च हरेर्ब्रह्माण्डान्तर्गतस्य पुरुष-नामकस्य योंऽशः श्वेतद्वीपगतस्तदंशेन राजराजेश्वराख्येन युक्तं जन्म यस्य स तथोक्तस्तस्येति मूलं व्याख्येयमिति भावः ॥ ७ ॥</p>
<h1 id="परयवरतततनपद-शतरपपत-सत-"><strong>प्रियव्रतोत्तानपादौ शतरूपापतेः सुतौ ।</strong></h1>
<h1 id="वसदवसय-कलय-रकषय-जगत-सथत--८-"><strong>वासुदेवस्य कलया रक्षायां जगतः स्थितौ ॥ ८ ॥</strong></h1>
<h2 id="ततपरयम-1"><strong>तात्पर्यम्</strong></h2>
<p><strong>‘प्रियव्रतोत्तानपादप्रमुखेषु हरिः स्वयम् । आविष्टः सर्वभूतेषु ऋषभाद्याः स्वयं हरिः’ ॥ इति हरिवंशेषु ॥ ८ ॥</strong></p>
<h3 id="पदरतनवल-5"><strong>पदरत्नावली</strong></h3>
<p>प्रियव्रतोत्तानपदोर्मनुपुत्रत्वेन पूर्वमुक्तयोः पुनरत्रोक्तिर्वंशस्य आदित्वज्ञापनाय । अनुवदति– प्रियव्रतेति । राजराजाख्यकलया सन्निहितौ तदुक्तम्– ‘‘प्रियव्रतोत्रानपादप्रमुखेषु हरिः स्वयम् । आविष्टः सर्वभूतेषु ऋषभाद्याः स्वयं हरिः’’ इति ॥ ८ ॥</p>
<h3 id="परकशक-7"><strong>प्रकाशिका</strong></h3>
<p>वासुदेवस्य कला स्वरूपांशस् तया जगतो रक्षायां स्थिताविति प्रतीतिवारणाय विवक्षितं तात्पर्यं प्रमाणेनैवाह ॥ प्रियव्रतेति । सर्वभूतेषु पुण्यश्लोकराजसु स्वयं राजराजाख्यस्वांशेन । उक्तस्यापवादमाह ॥ ऋषभाद्या इति । तापसमन्वादिसंग्रहायाद्यपदम् । स्वयं हरिः साक्षाद्धरेरंशा इत्यर्थः । तथा च वासुदेवस्य कलया राजराजेश्वराख्येनांशेनाविष्टाविति मूलं व्याख्येयमिति भावः ॥८॥</p>
<h1 id="जय-उततनपदसय-सनत-सरचसतय-"><strong>जाये उत्तानपादस्य सुनीतिः सुरुचिस्तयोः ।</strong></h1>
<h1 id="सरच-परयस-पतयरनतर-यतसत-धरव--९-"><strong>सुरुचिः प्रेयसी पत्युर्नेतरा यत्सुतो ध्रुवः ॥ ९ ॥</strong></h1>
<h3 id="पदरतनवल-6"><strong>पदरत्नावली</strong></h3>
<p>प्रियव्रतोत्तानदयोर्मध्ये प्रियव्रतविक्रमस्य प्रथमं वक्तव्यत्वे सत्युत्तानपादपुत्रस्य ध्रुवस्यातिरमणीयत्वेन विरक्तिभक्तिजनकत्वेन श्रोतुः श्रद्धाजनकत्वेन भगवदुपास्तौ क्षिप्रप्रवृत्तिजनकत्वे-नाऽऽश्चर्यबुद्धिजनकत्वेन च प्रथमं तच्चरितं वक्तुमुपक्रमते– जायेति ॥ यस्याः सुनीतेः सुतः ॥ ९ ॥</p>
<h3 id="परकशक-8"><strong>प्रकाशिका</strong></h3>
<p>प्रियव्रतवंशस्य बहुत्वात्सूचीकटाहन्यायेनोत्तानपादवंशं निरूपयितुमाह ॥ जायेति । सुनीतिः सुरुचिश्च जाये । तयोर्मध्ये यस्याः सुनीतेः सुतो ध्रुवः ॥ ९ ॥</p>
<h1 id="एकद-सरच-पतरमङकमरपय-ललयन-"><strong>एकदा सुरुचेः पुत्रमङ्कमारोप्य लालयन् ।</strong></h1>
<h1 id="उततम-नररकषनत-धरव-रजऽभयननदत--१०-"><strong>उत्तमं नारुरुक्षन्तं ध्रुवं राजाऽभ्यनन्दत ॥ १० ॥</strong></h1>
<h3 id="पदरतनवल-7"><strong>पदरत्नावली</strong></h3>
<p>सुनीतिः कथं पत्युः प्रेष्ठा नाभूदिति ज्ञायत इति तं प्रकारं वक्ति– एकदेति ॥ नाम्नोत्तमम् । आरुरुक्षन्तमङ्कमारोढुकामम् ॥ १० ॥</p>
<h3 id="परकशक-9"><strong>प्रकाशिका</strong></h3>
<p>इतः परं पञ्चभिरध्यायैर्ध्रुवचरितमाह ॥ एकदेति । उत्तममुत्तमसंज्ञं सुरुच्याः पुत्रं लालयन् । आरुरुक्षन्तमंकमारोढुमिच्छन्तं नाभ्यनन्दत ॥ १० ॥</p>
<h1 id="तथ-चकरषमण-त-सपतननयसतनय-धरवम-"><strong>तथा चिकीर्षमाणं तं सपत्न््नयास्तनयं ध्रुवम् ।</strong></h1>
<h1 id="सरच-शणवत-रजञ-सरषयमहतगरवत--११-"><strong>सुरुचिः शृृण्वतो राज्ञः सेर्ष्यमाहातिगर्विता ॥ ११ ॥</strong></h1>
<h3 id="पदरतनवल-8"><strong>पदरत्नावली</strong></h3>
<p>तथाचिकीर्षमाणम् अङ्कमारोर् मिच्छन्तम् । सपत्न््नयाः सुनीतेः । सेर्ष्यमिति क्रियाविशेषणम् ॥ ११ ॥</p>
<h3 id="परकशक-10"><strong>प्रकाशिका</strong></h3>
<p>तथा चिकीर्षमाणमंकमारोढुमिच्छन्तं सपत्न््नयाः सुनीतेः पुत्रम् । सेर्ष्यमिति क्रियाविशेषणम् ॥ ११ ॥</p>
<h1 id="न-वतस-नपतरधषणय-भवनरढमरहत-"><strong>न वत्स नृपतेर्धिष्ण्यं भवानारोढुमर्हति ।</strong></h1>
<h1 id="न-गहत-मय-यत-तव-ककषवप-नपतमज--१२-"><strong>न गृहीतो मया यत् त्वं कुक्षावपि नृपात्मज ॥ १२ ॥</strong></h1>
<h1 id="बलऽस-बत-नतमनमनयसतरगरभसमभतम-"><strong>बालोऽसि बत नात्मानमन्यस्त्रीगर्भसम्भृतम् ।</strong></h1>
<h1 id="नन-वद-भवन-यसय-दरलभऽरथ-मनरथ--१३-"><strong>नूनं वेद भवान् यस्य दुर्लभेऽर्थे मनोरथः ॥ १३ ॥</strong></h1>
<h3 id="पदरतनवल-9"><strong>पदरत्नावली</strong></h3>
<p>धिष्ण्यं सिंहासनम् । अनर्हत्वे निमित्तमाह– न गृहीत इति ॥ नेदमाश्चर्य-मित्याह– बाल इति ॥ ततः किमिति तत्राह– नात्मानमिति ॥ स्वायोग्यमिच्छन् पततीति भावेनाह– यस्येति ॥ यस्य तव ॥ १२,१३ ॥</p>
<h3 id="परकशक-11"><strong>प्रकाशिका</strong></h3>
<p>गर्वोक्तिमेवाह ॥ नेति त्रिभिः । नृपतेर्धिष्ण्यं सिंहासनम् ॥ १२,१३ ॥</p>
<h1 id="तपसऽऽरधय-परष-तसयवनगरहण-म-"><strong>तपसाऽऽराध्य पुरुषं तस्यैवानुग्रहेण मे ।</strong></h1>
<h1 id="गरभ-तव-सधयऽऽतमन-यदचछस-नपसनम--१४-"><strong>गर्भे त्वं साधयाऽऽत्मानं यदीच्छसि नृपासनम् ॥ १४ ॥</strong></h1>
<h3 id="पदरतनवल-10"><strong>पदरत्नावली</strong></h3>
<p>तर्हि त्वत्पुत्रभावित्वे किं कर्तव्यम् ? अत्राह– तपसेति ॥ पुरुषं विष्णुम् ॥ १४ ॥</p>
<h3 id="परकशक-12"><strong>प्रकाशिका</strong></h3>
<p>पुरुषमीश्वरम् । सिंहासनयोग्यपुत्रसम्पादके मे गर्भे आत्मानं देहं साधय सम्पादय</p>
<p>॥ १४ ॥</p>
<h1 id="मतरय-उवच-1"><strong>मैत्रेय उवाच–</strong></h1>
<h1 id="मत-सपतननय-सदरकतवदध"><strong>मातुः सपत्न््नयाः सुदुरुक्तिविद्धः</strong></h1>
<h1 id="शवसन-रष-दणडहत-यथऽह-"><strong>श्वसन् रुषा दण्डहतो यथाऽहिः ।</strong></h1>
<h1 id="हतव-मषनत-पतर-सननवच"><strong>हित्वा मिषन्तं पितरं सन्नवाचं</strong></h1>
<h1 id="जगम-मत-स-रदन-सकशम--१५-"><strong>जगाम मातुः स रुदन् सकाशम् ॥ १५ ॥</strong></h1>
<h3 id="पदरतनवल-11"><strong>पदरत्नावली</strong></h3>
<p>ध्रुवः सपत्न््नयाः सुरुच्या वाक्यं श्रुत्वा किमकार्षीदिति तत्राह– मातुरिति ॥ मिषन्तं पश्यन्तम्, सन्नवाचं तूष्णींभूतम् । आमिषं हित्वा मातुरिव स्थितस्य बिलस्य सकाशमहिरिवेति वा ॥ १५ ॥</p>
<h3 id="परकशक-13"><strong>प्रकाशिका</strong></h3>
<p>मिषन्तं पश्यन्तम् । सन्नवाचं तूष्णींभूतम् ॥ १५ ॥</p>
<h1 id="त-नशवसनत-सफरतधरषठ"><strong>तं निःश्वसन्तं स्फुरिताधरोष्ठं</strong></h1>
<h1 id="सनतरतसङगमदहय-बलम-"><strong>सुनीतिरुत्सङ्गमुदूह्य बालम् ।</strong></h1>
<h1 id="नशमय-तत-१पतरमखननतनत"><strong>निशम्य तत् १पुत्रमुखान्नितान्तं</strong></h1>
<h1 id="स-ववयथ-यद-गदत-सपतननय--१६-"><strong>सा विव्यथे यद् गदितं सपत्न््नया ॥ १६ ॥</strong></h1>
<h3 id="पदरतनवल-12"><strong>पदरत्नावली</strong></h3>
<p>अस्यामवस्थायां सुनीत्या किमकारीति तत्राह– तं निःश्वसन्तमिति ॥ १६ ॥</p>
<h3 id="परकशक-14"><strong>प्रकाशिका</strong></h3>
<p>उदूह्यारोप्य । सपत्न््नया यद्गदितं तत्पुत्रमुखान्निशम्य ॥ १६ ॥</p>
<h1 id="सतसजय-धरय-वललप-शकदवगनन-दवलतव-बल-"><strong>सोत्सृज्य धैर्यं विललाप शोकदावाग्निना दावलतेव बाला ।</strong></h1>
<h1 id="वकय-सपतननय-समरत-सरजशरय-दश-बषपकलमवह--१७-"><strong>वाक्यं सपत्न््नयाः स्मरती सरोजश्रिया दृशा बाष्पकलामुवाह ॥ १७ ॥</strong></h1>
<h3 id="पदरतनवल-13"><strong>पदरत्नावली</strong></h3>
<p>धातोरनेकार्थत्वात् कीदृशी व्यथा तयाऽकारीति तत्राह– सोत्सृज्येति । विलापस्योदरताडनाऽविनाभूतत्वेन तत्पूर्वकं तया परिदेवितमित्यर्थः । शोकदावाग्निना शोकाख्य-वनवह्निना, दह्यमानेति शेषः । दावलता वनवल्ली । बाष्पकलां नेत्रजलधाराम् ॥ १७ ॥</p>
<h3 id="परकशक-15"><strong>प्रकाशिका</strong></h3>
<p>शोक एव दावाग्निस्तेन शोकाख्यवनवह्निना । दह्यमानेति शेषः । दावलतेव वनलतेव स्थिता सा बाला विललाप विलापं चकार । बाष्पकलां नेत्रजलधाराम् ॥ १७ ॥</p>
<h1 id="दरघ-शवसनत-वजनसय-परम"><strong>दीर्घं श्वसन्ती वृजिनस्य पारम्</strong></h1>
<h1 id="अपशयत-बलकमह-बल-"><strong>अपश्यती बालकमाह बाला ।</strong></h1>
<h1 id="मऽमङगल-तत-परष-मसथ"><strong>माऽमङ्गलं तात परेषु मंस्था</strong></h1>
<h1 id="भङकत-जन-यत-परदखदसतत--१८-"><strong>भुङ्क्ते जनो यत् परदुःखदस्तत् ॥ १८ ॥</strong></h1>
<h3 id="पदरतनवल-14"><strong>पदरत्नावली</strong></h3>
<p>वृत्त्या सस्यभक्षणवद् राज्ञा कृतावज्ञानस्यापरिहार्यत्वात् सम्प्राप्तदुःखस्यावसान-मचक्षाणा, आत्मनो निर्दुष्टमनस्कत्वं दर्शयन्ती बालं शिक्षयतीत्याह– दीर्घं श्वसन्तीति ॥ परदुःखदो जनस्तद् दुःखं स्वयं भुङ्क्ते इति यद् यस्मात् तस्मात् परेष्वमङ्गलं मा मंस्था न निरूपयेत्यन्वयः</p>
<p>॥ १८ ॥</p>
<h3 id="परकशक-16"><strong>प्रकाशिका</strong></h3>
<p>वृजिनस्य दुःखस्य पारमवसानम् । परेषु वैरिष्वभद्रममङ्गलं मा मंस्था न निरूपय । यद्यस्मात्परदुःखदो यः स तु तद्दुःखं भुङ्क्ते ॥ १८ ॥</p>
<h1 id="सतय-सरचयऽभहत-भवन-म"><strong>सत्यं सुरुच्याऽभिहितं भवान् मे</strong></h1>
<h1 id="यद-दरभगय-उदर-गहत-"><strong>यद् दुर्भगाया उदरे गृहीतः ।</strong></h1>
<h1 id="सतनयन-वदधशच-वलजजत-य"><strong>स्तन्येन वृद्धश्च विलज्जते यां</strong></h1>
<h1 id="भरयत-व-वढमडसपतरमम--१९-"><strong>भार्येति वा वोढुमिडस्पतिर्माम् ॥ १९ ॥</strong></h1>
<h3 id="पदरतनवल-15"><strong>पदरत्नावली</strong></h3>
<p>परेण द्वेषादुक्तमपि गुणग्राहिणः स्वात्मनः पथ्यमेव भवतीति भावेनाह– सत्यमिति ॥ चार्थो वाशब्दः । इडस्पतिः राजा । यां मां भार्येति च वोढुं वक्तुं विलज्जते, भवांस्तस्या दुर्भगाया दुःखहेत्वदृष्टाया मे उदरे गृहीतोऽत एव स्तन्येनैव वृद्धो न पितृदत्तरसायनेनेति यस्मात् तस्मात् सुरुच्या तपसाऽऽराध्येति यदभिहितं तत् सत्यमित्यन्वयः ॥ १९ ॥</p>
<h3 id="परकशक-17"><strong>प्रकाशिका</strong></h3>
<p>दुर्भगत्वमेवाह ॥ विलज्जत इति । इडस्पतिर्भूपतिर्यां मां च भार्येति वोढुं स्वीकर्तुं विलज्जते । वाशब्दश्चार्थे । (वाशब्दाद्दासीत्यपि) भवान् तस्या दुर्भगाया दुःखहेत्वदृष्टाया मे मयोदरे गृहीतः यद् यस्मात् । चशब्दोऽवधारणे । अत एव स्तन्येनैव वृद्धः । न तु पितृदत्तरसायनादिना । तस्मात ‘‘बालोऽसि । नात्मानमन्यस्त्रीगर्भसम्भवम्’’ इति यत्सुरुच्याभिहितं तत्सत्यम् ॥ १९ ॥</p>
<h1 id="आतषठ-तत-तत-वमतसरसतवमकत-१सवमतरऽप-यदवयलकम-"><strong>आतिष्ठ तत् तात विमत्सरस्त्वमुक्तं १स्वमात्राऽपि यदव्यलीकम् ।</strong></h1>
<h1 id="आरधयधकषजपदपदम-यदचछसऽधयसनमततम-यथ--२०-"><strong>आराधयाधोक्षजपादपद्मं यदीच्छसेऽध्यासनमुत्तमो यथा ॥ २० ॥</strong></h1>
<h3 id="पदरतनवल-16"><strong>पदरत्नावली</strong></h3>
<p>एतदेव विवृणोति– आतिष्ठेति ॥ मत्पुत्र उत्तमो यथा यद्यध्यासनमिच्छसे आत्मनो हितमाकाङ्क्षसि तर्ह्यधोक्षजपादपद्मामाराधयेति यत् सुमात्रा सुरुच्या कथितं तदव्यलीकं कर्तु-मातिष्ठ । तप इति शेषः ॥ २० ॥</p>
<h3 id="परकशक-18"><strong>प्रकाशिका</strong></h3>
<p>वैरिभिरुक्तमपि हितवदेवावश्यं ग्राह्यमित्याशयेनाह ॥ आतिष्ठेति । स्वमात्रा पितृ-भार्यात्वेन मातृसमाना मातुःसपत्नी तयाऽपि यदुक्तं तदातिष्ठ कुरु । कुतः । यद् यस्मात् । अव्यलीकं सत्यं प्रियं वा । किं तयोक्तं यन्मया कर्तव्यमित्यतस्तपसाऽऽराध्य पुरुषमिति तयोक्तमर्थतोऽनुवदति ॥ आराधयेति । मत्पुत्र उत्तमो यथा तथाऽत्मनोऽध्यासनं यदीच्छसे तर्ह्यधोक्षजपादपद्ममाराधयेति यदुक्तं तदातिष्ठेत्यन्वयः ॥ २० ॥</p>
<h1 id="यतपदपदम-परचरय-वशववभवनयततगणभपतत-"><strong>यत्पादपद्मं परिचर्य विश्वविभावनायात्तगुणाभिपत्तेः ।</strong></h1>
<h1 id="अजऽधयतषठत-खल-परमषठय-पद-जततम-शवसनभवनदयम१--२१-"><strong>अजोऽध्यतिष्ठत् खलु पारमेष्ठ्यं पदं जितात्मा श्वसनाभिवन्द्यम्१ ॥ २१ ॥</strong></h1>
<h3 id="पदरतनवल-17"><strong>पदरत्नावली</strong></h3>
<p>केनचित् श्रीनारायणश्रीचरणपरिचर्याफलं निरुपममवाप्तं चेत् तर्हि श्रोतुस् तत्र क्षिप्रं प्रवृत्तिर्भवतीति तत्राह– यत्पादेति ॥ परिचर्य परिपूज्य विश्वविभावनाय विश्वस्य विविध-सृष्ट्यर्थमात्तगुणाभिपत्तेर् अङ्गीकृतसार्वज्ञादिगुणप्राप्तिहेतोरजो ब्रह्मा । जितात्मा वशीकृतमनाः । श्वसनस्य वायोरपि विभागराहित्येन गन्तुं योग्यं वन्द्यम् ॥ २१ ॥</p>
<h3 id="परकशक-19"><strong>प्रकाशिका</strong></h3>
<p>ध्रुवस्य रुच्युत्पादनाय पुराकल्परूपमर्थवादमाह ॥ यत्पादपद्ममिति द्वाभ्याम् । यद् यस्य । परिचर्य परिपूज्य विश्वस्य विभावनाय सृष्ट्याद्यर्थमात्तगुणाभिपत्तेः स्वीकृतसत्त्वादिगुण-सम्बन्धस्य । अजो ब्रह्मा जितात्मा वशीकृतमनाः । श्वसनेन मुख्यवायुनाऽभिवन्द्यम् । वायो-र्ब्रह्मसमत्वेऽपि पदप्रयुक्तमभिवन्दनमिदमिति ज्ञातव्यम् । जितात्मश्वसनाभिवन्द्यमिति पाठे जित आत्मा मनः प्राणश्च यैस्ते तथा तैरभिवन्द्यमिति व्याख्येयम् ॥ २१ ॥</p>
<h1 id="तथ-मनरव-भगवन-पतमह-यमकभकतय-परदकषणरमख-"><strong>तथा मनुर्वो भगवान् पितामहो यमेकभक्त्या पुरुदक्षिणैर्मखैः ।</strong></h1>
<h1 id="इषटवऽभपद-दरवपमनयत-भम-सख-दवयमथपवरगयम--२२-"><strong>इष्ट्वाऽभिपेदे दुरवापमन्यतो भौमं सुखं दिव्यमथापवर्ग्यम् ॥ २२ ॥</strong></h1>
<h3 id="पदरतनवल-18"><strong>पदरत्नावली</strong></h3>
<p>चतुर्मुखस्य भगवत्पुत्रत्वेन तत्प्रसादयोग्यतया तस्य तादृशैश्वर्यावाप्तिर्युक्ता । अस्मत्पूर्वजेन केनाप्तं येन श्रद्धयाऽस्माकमपि तत्र झटिति प्रवृत्तिः स्यात् ? अतस्तदनुभावयेति तत्राह– तथेति ॥ अन्यतो भक्त्यादिव्यतिरिक्तसाधनेनान्याभ्यो देवताभ्यो वा । भौमं मन्वन्तराधिपत्यं दिव्यं स्वर्गसंबन्धि आपवर्ग्यं कैवल्यसम्बन्धि । अथेत्यनेन देहत्यागानन्तरमेवापवर्गसुखावाप्तिर्न जन्मान्तरं प्राप्येत्याह ॥ २२ ॥</p>
<h3 id="परकशक-20"><strong>प्रकाशिका</strong></h3>
<p>अन्यतोऽन्यैः ॥ २२ ॥</p>
<h1 id="तमव-वतसशरय-भतयवतसल-ममकषभरमगयपदबजपदधतम-"><strong>तमेव वत्साश्रय भृत्यवत्सलं मुमुक्षुभिर्मृग्यपदाब्जपद्धतिम् ।</strong></h1>
<h1 id="अननयभव-नजधरमभवत-मनसयवसथपय-भजसव-परषम--२३-"><strong>अनन्यभावे निजधर्मभाविते मनस्यवस्थाप्य भजस्व पूरुषम् ॥ २३ ॥</strong></h1>
<h3 id="पदरतनवल-19"><strong>पदरत्नावली</strong></h3>
<p>किं बहुनोक्तेन, सारं वक्ष्यामीत्याह– तमेवेति ॥ यत्किञ्चिद्दोषदृष्ट्या विमुखो न स्यादित्यत उक्तम्– भृत्येति ॥ न केवलं विषयलोलैरेवाराध्यम्, किन्तु संसारमोक्षेच्छुभिरपीति भावे-नोक्तम्– मुमुक्षुभिरिति ॥ अत्र प्रधानसाधनमिदमिति ध्वनयति– अनन्यभाव इति ॥ अनन्यो भावो विषयो यस्य स तथा तस्मिन् । तस्य भक्तिसाधनत्वं ध्वनयति– निजधर्मेति ॥ यमनियमादयो निजधर्मास्तैर्भाविते कृततत्स्वात्मभावे ॥ २३ ॥</p>
<h3 id="परकशक-21"><strong>प्रकाशिका</strong></h3>
<p>मृग्या पदाब्जयोः पद्धतिर्मार्गो यस्य तम् । अनन्यभावे अन्यभक्तिरहिते निजधर्मा यमादयस्तैर्भाविते शोधिते । निर्मल इति यावत् ॥ २३ ॥</p>
<h1 id="ननय-तत-पदमपलशलचनद-दखचछद-त-मगयम-कञचन-"><strong>नान्यं ततः पद्मपलाशलोचनाद् दुःखच्छिदं ते मृगयामि कञ्चन ।</strong></h1>
<h1 id="य-मगयत-हसतगहतपदमय-शरयतररङग-वमगयमणय--२४-"><strong>यो मृग्यते हस्तगृहीतपद्मया श्रियेतरैरङ्ग विमृग्यमाणया ॥ २४ ॥</strong></h1>
<h3 id="पदरतनवल-20"><strong>पदरत्नावली</strong></h3>
<p>कुतोऽयमेवापेक्षिताशेषपुरुषार्थावाप्ताविति नियमोऽन्यः किं न स्यादिति तत्राह– नान्यं तत इति ॥ यो युष्माकं कुलदेवता लक्ष्मीकान्तस्ततस् तस्मात् पद्मपलाशलोचनात् । अनेनाकाश-वन्नीरूपस्योपासनं न संगच्छत इति चोद्यं परिहृतम् । त्वया नान्विष्योक्तं, विचारिते कश्चित् स्यादित्यत उक्तम्– मृगयामीति ॥ लक्ष्मीतत्त्वं स्यादिति तत्राह– य इति ॥ श्रीत्वं भारत्यादावप्यस्तीत्यत उक्तम्– इतरैरिति ॥ इतरैर्ब्रह्मादिभिः सेव्याऽपि संपल्लक्षणा श्रीः किं न स्यादित्यत उक्तम्– हस्तेति ॥ अनेन श्रीः प्रिया मूर्तिमती साक्षाल्लक्ष्मीरिति ज्ञायते । मृग्यत इत्यनेन हरेर्गुणतः स्वरूपतश्चोत्तमत्वं ध्वनयति । विमृग्यमाणयेत्यनेन श्रीकटाक्षमोक्षस्य दुःसाधनत्वमाह ॥ २४ ॥</p>
<h3 id="परकशक-22"><strong>प्रकाशिका</strong></h3>
<p>कुतोऽयमेव भजनीय इत्यत आह ॥ नान्यमिति । यो युष्माकं कुलदेवता लक्ष्मीकान्तस्तस्मात् । श्रीरेव तादृशी किं न स्यादित्यत उक्तम् ॥ य इति । नवनवविशेषोपलंभे पूजार्थं हस्तगृहीतपद्मयेत्यर्थः । अङ्ग हे ध्रुव । इतरैर्ब्रह्मादिभिर्ज्ञानभक्त्यादिवृद्ध्यर्थं विशेषेण मृग्यमाणया । तथा च सर्वोत्तमश्रीस्वामित्वादयमेव भजनीय इति भावः ॥ २४ ॥</p>
<h1 id="मतरय-उवच-2"><strong>मैत्रेय उवाच–</strong></h1>
<h1 id="एव-सजलपत-मतरकरणयरथगम-वच-"><strong>एवं संजल्पितं मातुराकर्ण्यार्थागमं वचः ।</strong></h1>
<h1 id="सननयमयतमनऽऽतमन-नशचकरम-पत-परत--२५-"><strong>सन्नियम्यात्मनाऽऽत्मानं निश्चक्राम पितुः पुरात् ॥ २५ ॥</strong></h1>
<h3 id="पदरतनवल-21"><strong>पदरत्नावली</strong></h3>
<p>बालत्वाद् रोषतोषयोः क्षणकालीनत्वेन समत्वान् मातृवचः श्रुत्वाऽपि गृह एवावस्थानं, हृदि सन्निधाय तत्समर्थनाय ततो निर्गमनं वा युक्तमिति, ध्रुवेण द्वयोर्मध्ये किमकारीत्यान्तरीं शङ्कां परिहर्तुमाह– एवमिति ॥ अर्थस्याभिप्रेतस्यागमः प्राप्तिर्यस्मात् तत् तथा तदा आत्मानं मनः, आत्मना धैर्यगुणेन ॥ २५ ॥</p>
<h3 id="परकशक-23"><strong>प्रकाशिका</strong></h3>
<p>सञ्जल्पितं सम्यगुक्तं मातुर्मात्रा । अर्थस्य पुरुषार्थस्यागमः प्राप्तिर्यस्माद् आत्मना धैर्येणात्मानं मनः सन्नियम्य विषयेभ्यो निवृत्त्य ॥ २५ ॥</p>
<h1 id="नरदसतदपकरणय-जञतव-चसय-चकरषतम-"><strong>नारदस्तदुपाकर्ण्य ज्ञात्वा चास्य चिकीर्षितम् ।</strong></h1>
<h1 id="सपषटव-मरधनयघघनन-पणन-परह-वसमत--२६-"><strong>स्पृष्ट्वा मूर्धन्यघघ्नेन पाणिना प्राह विस्मितः ॥ २६ ॥</strong></h1>
<h3 id="पदरतनवल-22"><strong>पदरत्नावली</strong></h3>
<p>ध्रुवो नाम महात्मेति द्योतयंस्तस्य स्वाभीष्टसिद्धिलक्षणं नारदसंवादं वक्ति– नारदेति ॥ उपाकर्ण्येत्यनेन नारदस्य दूरश्रवणशक्तिर्योगीन्द्रत्वात् स्वाभाविकीति सूचयति । सर्वप्राणि-चित्तविषयं ज्ञानं वा योगसिद्धमिति । स्पृष्ट्वेत्यादिना गुरुप्रसादं ध्वनयति । अघघ्नेन सर्वदुरित-विनाशकेनेति पित्रादिद्वेषनिमित्तदोषनाशं सूचयति ॥ २६ ॥</p>
<h3 id="परकशक-24"><strong>प्रकाशिका</strong></h3>
<p>उपाकर्ण्येत्यनेन नारदस्य योगीन्द्रत्वाद्दूरश्रवणे शक्तिरस्तीति सूचयति । स्पृष्टेत्यनेन समग्रानुग्रहम् ॥ २६ ॥</p>
<h1 id="अह-तज-कषतरयण-मनभङगममषयतम-"><strong>अहो तेजः क्षत्रियाणां मानभङ्गममृष्यताम् ।</strong></h1>
<h1 id="बलऽपयय-हद-धतत-यत-समतरसदवच--२७-"><strong>बालोऽप्ययं हृदा धत्ते यत् समातुरसद्वचः ॥ २७ ॥</strong></h1>
<h3 id="पदरतनवल-23"><strong>पदरत्नावली</strong></h3>
<p>विस्मित इत्युक्तमभिनयति– अहो इति ॥ तेजःधैर्यलक्षणम् । अमृष्यताम-सहमानानाम् । समातुः समानमातुः सुरुच्याः ॥ २७ ॥</p>
<h3 id="परकशक-25"><strong>प्रकाशिका</strong></h3>
<p>विस्मित इत्युक्तम् । विस्मयमेवाभिनयेनाह ॥ अहो इति । तेजो धैर्यलक्षणं प्रभावो वा । अमृश्यतामसहमानानाम् ॥ २७ ॥</p>
<h1 id="नरद-उवच"><strong>नारद उवाच–</strong></h1>
<h1 id="कव-यतयक-भवन-वतस-हतव-सवगहमदधमत-"><strong>क्व यात्येको भवान् वत्स हित्वा स्वगृहमृद्धिमत् ।</strong></h1>
<h1 id="लकषय-तवऽवमतयङग-सनतपत-सवजनतथय--२८-"><strong>लक्षये त्वाऽवमत्याङ्ग सन्तप्तं स्वजनोत्थया ॥ २८ ॥</strong></h1>
<h3 id="पदरतनवल-24"><strong>पदरत्नावली</strong></h3>
<p>किं प्राहेति तत्राह– क्व यातीति ॥ लक्षये लक्षणवृत्त्या जानामि ॥ २८ ॥</p>
<h3 id="परकशक-26"><strong>प्रकाशिका</strong></h3>
<p>लक्षये लक्षणवृत्त्या जानामि ॥ २८ ॥</p>
<h1 id="धरव-उवच"><strong>ध्रुव उवाच–</strong></h1>
<h1 id="क-न-त-धयनजतन-दषट-व-यगरधस-"><strong>किं न ते ध्यानजातेन दृष्टं वा योगराधसा ।</strong></h1>
<h1 id="नतसह-सरचरवच-समधत-मनकषतम--२९-"><strong>नोत्सहे सुरुचेर्वाचा समाधातुं मनःक्षतम् ॥ २९ ॥</strong></h1>
<h1 id="नरद-उवच-1"><strong>नारद उवाच–</strong></h1>
<h1 id="नधनऽपयवमन-त-सनमन-चप-पतरक-"><strong>नाधुनाऽप्यवमानं ते सन्मानं चापि पुत्रक ।</strong></h1>
<h1 id="लकषयम-कमरसय-सकतसय-करडनदष--३०-"><strong>लक्षयामः कुमारस्य सक्तस्य क्रीडनादिषु ॥ ३० ॥</strong></h1>
<h3 id="पदरतनवल-25"><strong>पदरत्नावली</strong></h3>
<p>अत्र ध्रुवेण किमुत्तरं दत्तमिति तत्राह– किं न त इति ॥ ध्यानेन ज्ञानं लक्षयति कार्यकारणसम्बन्धात् । ते त्वया ध्यानजातेन योगराधसा, अष्टाङ्गयोगजनितदूरदर्शनशक्तिलक्षणसामर्थ्येन वा किं न दृष्टम्, ? सर्वं दृष्टमेव, तथापि वक्ष्यामीति शेषः । किं तदिति तत्राह– नोत्सह इति ॥ नारदेनापि किं प्रत्युत्तरमुक्तम् ? तत्राह– नाधुनेति ॥ २९,३० ॥</p>
<h3 id="परकशक-27"><strong>प्रकाशिका</strong></h3>
<p>योगराधसा योगसामर्थ्येन न दृष्टं किं सर्वं दृष्टमेव । तथाऽपि । वक्ष्यामीति शेषः। तदेव वचनं दर्शयति ॥ नोत्सह इति । नोत्सहे न शक्तोऽस्मि । वाचा जातमिति शेषः ॥ २९,३० ॥</p>
<h1 id="वकलप-वदयमनऽप-न-हयसतषहतव-"><strong>विकल्पे विद्यमानेऽपि न ह्यसंतोषहेतवः ।</strong></h1>
<h1 id="पस-महमत-भनन-यललक-नजकरमभ--३१-"><strong>पुंसो मोहमृते भिन्ना यल्लोका निजकर्मभिः ॥ ३१ ॥</strong></h1>
<h2 id="ततपरयम-2"><strong>तात्पर्यम्</strong></h2>
<p><strong>विविधकल्पने विद्यमानेऽपि परिणततया ॥ ३१ ॥</strong></p>
<h3 id="पदरतनवल-26"><strong>पदरत्नावली</strong></h3>
<p>ननु क्रीडनादिषु सक्तस्य बालस्य न युक्तम् । अन्यस्य विवेकिनः कथमित्या-शङ्क्य नितरामीदृशस्य सन्तोषहेतुत्वमिति बोधयति– विकल्प इति ॥ विकल्पे शत्रुमित्रादिविविधकल्पने विद्यमानेऽपि पुंसो मोहमृते भ्रममन्तरेणासंतोषहेतवो मनःखेदजनका न सन्ति । कुतः ? लोका जना भिन्नाः स्वानुष्ठितैर्निजकर्मभिरुत्तमाधममध्यमभेदेन नानाविधा इति यस्मात् ॥ ३१ ॥</p>
<h3 id="परकशक-28"><strong>प्रकाशिका</strong></h3>
<p>ननु नाहं लौकिककुमार इत्यतो विवेकिनोऽपि विमर्शे सति वैरिदुर्वचो न दुःख-हेतुरित्याह ॥ विकल्प इति । अत्र विकल्पे मानापमानविवेके सत्यपि लोका भिन्ना न सन्ति किन्तु मोहकल्पिता एवेत्यर्थपरत्वप्रतीतिनिरासाय विकल्प इत्यस्यार्थमाह ॥ विविधकल्पन इति । अत्र मोहकल्पित्वस्याऽभिप्रेतत्ववर्णने विद्यमान इत्यनेनाविरोध इति दर्शनाय विद्यमानेऽपीत्यस्यानुवादः । विविधकल्पने शत्रुमित्रादिभावेन कल्पने परमार्थतो विद्यमानेऽपीत्यर्थः । कल्पशब्दो नात्र भ्रमरूप-ज्ञानपरः किन्तु जननपर इत्याशयेनाह ॥ परिणततयेति । प्रकृतेरिति शेषः । क्वचित्तथैव पाठः । तथा च विकल्पे प्रकृतिपरिणामवशाच्छत्रुमित्रभावेन जनने विद्यमानेऽपि पुंसो मोहमृतेऽयं मम स्वभावत एव शत्रुरिदं मित्रमिदममित्रमिति भ्रममन्तरेणासन्तोषहेतवो दुःखजनका न हि । इदमुपलक्षणम् । सुखजनकाश्चेत्यपि ग्राह्यम् । विवेकिनोऽप्युक्तरूपमिथ्याज्ञानमेव सुखदुःखजनकं न शत्र्वादितयोत्पन्ना लोका इति जानन्तीत्यर्थः । अयं शत्रुरित्यादिज्ञानस्य मोहत्वमेव कुत इत्यत उक्तम् ॥ यल्लोका इति । यद्यस्माल्लोकाः । निजकर्मभिरदृष्टप्रेरकेश्वरोत्पादितप्रकृतिपरिणामवशाद्भिन्नाः शत्र्वादितयोत्पन्ना न तु सज्जीवेषु स्वभावतः शत्रुभावः । नापि दुर्जीवेषु स्वभावतः मित्रभावः । अतस्तेषूक्तरूपं ज्ञानं मोहरूप-मेव । ततश्चेतादृशपरिणामजनकेश्वरस्वातन्त्र्यविमर्शनेन मोहमपाकृत्य मनसि खेदः परिहार्य इत्याशयः</p>
<p>॥ ३१ ॥</p>
<h1 id="परतषयत-ततसतत-तवनमतरण-परष-"><strong>परितुष्येत् ततस्तात तावन्मात्रेण पूरुषः ।</strong></h1>
<h1 id="दवपसदत-यवद-वकषयशवरगत-बध--३२-"><strong>दैवोपसादितं यावद् वीक्ष्येश्वरगतिं बुधः ॥ ३२ ॥</strong></h1>
<h3 id="पदरतनवल-27"><strong>पदरत्नावली</strong></h3>
<p>तत ईश्वरगतिं बुधो विद्वान् यावद् दैवोपासादितं वीक्ष्य तावन्मात्रेण परितुष्ये-दित्यन्वयः । ईश्वरगतिं वीक्ष्य यावद् दैवोपसादितं तावन्मात्रेणेति वा । अनेन सुरुच्या दुर्वचस्तव संतापकारणं न भवतीत्युक्तं भवति ॥ ३२ ॥</p>
<h3 id="परकशक-29"><strong>प्रकाशिका</strong></h3>
<p>नन्वेवमध्यासनप्राप्त्यभावे कथं मम जीवनमित्यत आह ॥ परितुष्येदिति ॥ ततः कर्मप्रेरकेश्वरस्य स्वातन्त्र्याद् ईश्वरगतिम् अदृष्टप्रेरकेश्वरस्य स्वातन्त्र्यं वीक्ष्य सम्यग्विचार्य बुधो विद्वान्याव-द्दैवोपसादितम् अदृष्टप्रेरकेश्वरेण दत्तं तावन्मात्रेण अन्नादिना परितुष्येदलम्बुद्धिं प्राप्नुयात् । अधिकाकांक्षा न कार्येत्याशयः ॥ ३२ ॥</p>
<h1 id="अथ-मतरपदषटन-यगनवररतसस-"><strong>अथ मात्रोपदिष्टेन योगेनावरुरुत्ससि ।</strong></h1>
<h1 id="यतपरसदत-स-व-पस-दररधय-गत-मम--३३-"><strong>यत्प्रसादात् स वै पुंसां दुराराध्यो गतो मम ॥ ३३ ॥</strong></h1>
<h3 id="पदरतनवल-28"><strong>पदरत्नावली</strong></h3>
<p>हरेः प्रसादजनके तपसि स्थितां बुद्धिं दृढां विधातुं बाधकमभिधत्ते– अथेति ॥ अथ यदि मात्रोपदिष्टेन योगेनोपायेन यस्य हरेः प्रसादाद् यं हरिमवरुरुत्ससि अनुग्रहोन्मुखी-कर्तुमिच्छसि, तर्ह्यपि स हरिर्मम पुंसां दुराराध्यो मतः । कुतस्तत्प्रसादावाप्तिः ? कुतस्तरां फल-प्राप्तिरित्यर्थः । वा इत्यनेन स्वानुभवसिद्धमिति दर्शयति ॥ ३३ ॥</p>
<h3 id="परकशक-30"><strong>प्रकाशिका</strong></h3>
<p>अध्यासनार्थं यत्नोऽपि तव न सुकर इत्याह ॥ अथेति । अथ यदि मात्रोपदिष्टेन योगेनोपायेन । अध्यासनमिति शेषः । यत्प्रसादाद् यस्य हरेः प्रसादात् ॥ ३३ ॥</p>
<h1 id="मनय-पदव-यसय-नसङगनरजनमभ-"><strong>मुनयः पदवीं यस्य निःसङ्गेनोरुजन्मभिः ।</strong></h1>
<h1 id="न-वदरमगयनतऽप-तवरयगसमधन--३४-"><strong>न विदुर्मृगयन्तोऽपि तीव्रयोगसमाधिना ॥ ३४ ॥</strong></h1>
<h3 id="पदरतनवल-29"><strong>पदरत्नावली</strong></h3>
<p>मुनयोऽपि यन्मार्गं समाराध्य न जानन्ति बालकस्त्वं किमुतेत्याह– मुनय इति</p>
<p>॥ ३४ ॥</p>
<h3 id="परकशक-31"><strong>प्रकाशिका</strong></h3>
<p>दुराराध्यत्वमेवोपपादयति ॥ मुनय इति । पदवीं मार्गम् । निःसङ्गेन तीव्रभक्ति-योगयुक्तेन समाधिना मृग्यन्तोऽपि यस्य पदं न विदुः स देवो दुराराध्य इत्यन्वयः ॥ ३४ ॥</p>
<h1 id="अत-नवरततमष-नरबनधसतव-नषफल-"><strong>अतो निवर्ततामेष निर्बन्धस्तव निष्फलः ।</strong></h1>
<h1 id="यतषयत-भवन-कल-शरयस-समपसथत--३५-"><strong>यतिष्यति भवान् काले श्रेयसे समुपस्थिते ॥ ३५ ॥</strong></h1>
<h3 id="पदरतनवल-30"><strong>पदरत्नावली</strong></h3>
<p>ततः किं ? तत्राह– अत इति ॥ तर्हि निःश्रेयसाय प्रयतमानस्य पुंसो जन्मनो निरर्थकत्वमित्याशङ्क्या नायं कालः, किन्तु कालान्तर इत्याह– यतिष्यतीति ॥ काले वार्धके ॥३५॥</p>
<h3 id="परकशक-32"><strong>प्रकाशिका</strong></h3>
<p>तर्हि श्रेयसोऽर्थं प्रयतमानस्य मम जन्मनो वैय्यर्थ्यमित्यतो नायं काल इत्याह ॥ यतिष्यतीति । श्रेयसे निःश्रेयसाय काले वार्धके सम्यगुपस्थिते प्राप्ते सति ॥ ३५ ॥</p>
<h1 id="यसय-यददववहत-स-तन-सखदखय-"><strong>यस्य यद्देवविहितं स तेन सुखदुःखयोः ।</strong></h1>
<h1 id="आतमन-तषयन-दह-तमस-परमचछत--३६-"><strong>आत्मानं तोषयन् देही तमसः पारमृच्छति ॥ ३६ ॥</strong></h1>
<h3 id="पदरतनवल-31"><strong>पदरत्नावली</strong></h3>
<p>सुखदुःखयोर्मध्ये यत् सुखं दुःखं वा यस्य दैवेन विहितं स देही तयोरेकेन तेनात्मानं तोषयंस्तमसः पारमज्ञानस्यान्तं मोक्षमृच्छति गच्छतीत्यन्वयः ॥ ३६ ॥</p>
<h3 id="परकशक-33"><strong>प्रकाशिका</strong></h3>
<p>तावत्पर्यन्तमपि नाधिकाकांक्षा कार्येत्याशयेनेदानीमनुष्ठेयं मोक्षसाधनमुपदिशति ॥ यस्येति द्वाभ्याम् । सुखदुःखयोर्मध्ये यत्सुखं यद्दुःखं वा यस्य दैवेन विहितं दत्तं स देही तयोरन्यतरे-णात्मानं तोषयंस्तत्कृतोच्चनीचतामनापादयंस्तमसोऽज्ञानस्य पारमन्तं मोक्षम् ऋच्छति गच्छति ॥ ३६ ॥</p>
<h1 id="गणधकनमद-लपसदनकरश-गणधमत-"><strong>गुणाधिकान्मुदं लिप्सेदनुक्रोशं गुणाधमात् ।</strong></h1>
<h1 id="मतर-समनदनवचछनन-तपरभभयत--३७-"><strong>मैत्रीं समानादन्विच्छेन्न तापैरभिभूयते ॥ ३७ ॥</strong></h1>
<h3 id="पदरतनवल-32"><strong>पदरत्नावली</strong></h3>
<p>मनोदुःखाभावे उपायान्तरमाह– गुणाधिकादिति ॥ शमदमादिगुणाधिकात् । पुरुषादिति प्रत्येकं सम्बध्यते । अनुक्रोशं दयाम् । मैत्रीं सौहार्दम् । तापैर्मनःखेदकरैर्भावैः ॥ ३७ ॥</p>
<h3 id="परकशक-34"><strong>प्रकाशिका</strong></h3>
<p>गुणाधिकात् । पुरुषादिति शेषः । ल्यब्लोपनिमित्ता एताः पञ्चम्यः । गुणाधिकं पुरुषं प्राप्येत्यादिरूपयोजना द्रष्टव्या । मुदं प्रीतिं लिप्सेत्कुर्यात् । नासूयामित्यर्थः । अनुक्रोशं कृपां न तिरस्कारम् । मैत्रीं सौहार्दम् । न तु स्पर्धाम् । तापैर्मनः खेदकैर्भावैः । तथा च मोक्षमार्गमनुतिष्ठता त्वयाऽऽदृष्टप्रेरकेश्वरनिष्ठारूपे शमे संपादिते दुर्वचनादिजनितपरितापादिनाऽभिभवस्तव न भविष्यतीति भावः ॥ ३७ ॥</p>
<h1 id="धरव-उवच-1"><strong>ध्रुव उवाच–</strong></h1>
<h1 id="सऽय-शम-भगवत-सखदखहततमनम-"><strong>सोऽयं शमो भगवता सुखदुःखहतात्मनाम् ।</strong></h1>
<h1 id="दरशत-कपय-पस-दरदरशऽसमदवधसत-य--३८-"><strong>दर्शितः कृपया पुंसां दुर्दर्शोऽस्मद्विधैस्तु यः ॥ ३८ ॥</strong></h1>
<h1 id="अथप-मऽवनतसय-कषतर-घरमपयष-"><strong>अथापि मेऽविनीतस्य क्षात्रं घोरमुपेयुषः ।</strong></h1>
<h1 id="सरचय-दरवचबणरन-भनन-शरयत-हद--३९-"><strong>सुरुच्या दुर्वचोबाणैर्न भिन्ने श्रयते हृदि ॥ ३९ ॥</strong></h1>
<h3 id="पदरतनवल-33"><strong>पदरत्नावली</strong></h3>
<p>नारदेनैवं बोधितोऽपि ध्रुवस्तं मार्गं प्रशस्य स्वहार्दं विज्ञापयति– सोऽयमिति ॥ योऽस्मद्विधैर्दुर्दर्शः शास्त्रदृष्ट्या ज्ञातुमशक्यः सोऽयं शमो भगवन्निष्ठालक्षणो भगवता सुखदुःखाभ्यां हतात्मनां पीडितमनसां पुंसां कृपया दर्शितो यद्यपि ॥ अथापि तथापि । अविनीतस्य । कुतः ? क्षात्रं घोरं धर्ममुपेयुषो गच्छतो मे सुरुच्या दुर्वचोबाणैर्भिन्ने हृदि स शमो न श्रयते स्थितिं न लभत इत्यन्वयः</p>
<p>॥ ३८,३९ ॥</p>
<h3 id="परकशक-35"><strong>प्रकाशिका</strong></h3>
<p>योऽस्माद्विधैर्दुर्दर्शः शास्त्रदृष्ट्या ज्ञातुमशक्यः सोऽयं शमो भगवन्निष्ठालक्षणो भगवता सुखदुःखाभ्यां हतात्मनां पीडितमनसां पुंसां कृपया दर्शितो यद्यपि । अथाऽपि स शमो मे मम सुरुच्या दुर्वचोबाणैर्भिन्ने हृदि न श्रयते न स्थितिं लभते । कथम्भूतस्य मे । क्षात्रं क्षत्रस्य सम्बन्धि घोरं धर्ममुपेयुषः प्राप्तवतोऽत एवाविनीतस्यार्येष्वनम्रस्य ॥ ३८,३९ ॥</p>
<h1 id="पद-तरभवनतकषट-जगष-सधवरतम-म-"><strong>पदं त्रिभुवनोत्कृष्टं जिगीषोः साधुवर्त्म मे ।</strong></h1>
<h1 id="बरहयसमतपतभरबरहयनननयरपयनधषठतम--४०-"><strong>ब्रूह्यस्मत्पितृभिर्ब्रह्यन्नन्यैरप्यनधिष्ठितम् ॥ ४० ॥</strong></h1>
<h3 id="पदरतनवल-34"><strong>पदरत्नावली</strong></h3>
<p>तर्हि तवाकाङ्क्षायाः कियानवधिरिति तत्राह– पदमिति ॥ अनेन राजसिंहा-नस्यानित्यत्वेन न तपःसाध्यत्वेनाकाङ्क्षयत्वमिति सूचितम् । अस्मत्पितृभिरित्यादिनोत्तमस्य मनोरथे-नाप्यनवाप्यमित्यसूचि ॥ ४० ॥</p>
<h3 id="परकशक-36"><strong>प्रकाशिका</strong></h3>
<p>तर्हि किं त्वया कार्यमित्यपेक्षायामाह ॥ पदमिति । अन्यैरप्यनधिष्ठितमत एव त्रिभुवने उत्कृष्टं पदं स्थानं जिगीषोर्जेतुं प्राप्तुमिच्छोर्मे साधुवर्त्म समीचीनं मार्गं ब्रूहि । अनेनाध्या-सनप्राप्तिमात्रं न मदीयप्रयत्नफलमिति सूचयति ॥ ४० ॥</p>
<h1 id="नन-भवन-भगवत-यऽङगज-परमषठन-"><strong>नूनं भवान् भगवतो योऽङ्गजः परमेष्ठिनः ।</strong></h1>
<h1 id="१वतदननटत-वण-हतरथ-जगतऽरकवत--४१-"><strong>१वितुदन्नटते वीणां हितार्थं जगतोऽर्कवत् ॥ ४१ ॥</strong></h1>
<h3 id="पदरतनवल-35"><strong>पदरत्नावली</strong></h3>
<p>भवान् लोकहितार्थाटनत्वान् मदभीष्टमुपदिशतीत्याशयेनाह– नूनमिति ॥ ४१ ॥</p>
<h3 id="परकशक-37"><strong>प्रकाशिका</strong></h3>
<p>वीणां वितुदन्वादयन् । अनेनाटतस्तव श्रमो नास्तीति सूचयति । तथा च त्वदटनस्य जगद्धितार्थत्वान्ममापि जगदंतस्थत्वाद्ब्रूहीत्याशयः ॥ ४१ ॥</p>
<h1 id="मतरय-उवच-3"><strong>मैत्रेय उवाच–</strong></h1>
<h1 id="इतयदहतमकरणय-भगवन-नरदसतद-"><strong>इत्युदाहृतमाकर्ण्य भगवान् नारदस्तदा ।</strong></h1>
<h1 id="परत-परतयह-त-बल-तदवकयमनकमपय--४२-"><strong>प्रीतः प्रत्याह तं बालं तद्वाक्यमनुकम्पया ॥ ४२ ॥</strong></h1>
<h3 id="पदरतनवल-36"><strong>पदरत्नावली</strong></h3>
<p>यादृच्छिकगतित्वात् तदुक्तमाकर्ण्य स्मित्वा योगित्वेनादृश्यशक्तिमत्वात् तूष्णीं गतमुत किमप्युक्तमिति तत्राह– इतीति ॥ तद्वाक्यं प्रति प्रीतः ॥ ४२ ॥</p>
<h3 id="परकशक-38"><strong>प्रकाशिका</strong></h3>
<p>तद्वाक्यं प्रति प्रीतः ॥ ४२ ॥</p>
<h1 id="नरद-उवच-2"><strong>नारद उवाच–</strong></h1>
<h1 id="जननयऽभहत-पनथ-स-व-नशरयससय-त-"><strong>जनन्याऽभिहितः पन्थाः स वै निःश्रेयसस्य ते ।</strong></h1>
<h1 id="भगवन-वसदवसत-भज-ततपरवणतमन--४३-"><strong>भगवान् वासुदेवस्तं भज तत्प्रवणात्मना ॥ ४३ ॥</strong></h1>
<h3 id="पदरतनवल-37"><strong>पदरत्नावली</strong></h3>
<p>प्राक् स्वोक्तमेव दृढीकर्तुमुक्तमन्यद् वा, सम्भवादुभयोरिति तत्राह– जनन्येति ॥ वा इत्येवार्थः । यो जनन्याऽभिहितः पन्थाः स एव ते निःश्रेयसस्य स्यान्नान्य इत्यन्वयः । कोऽसा-विति तत्राह– भगवानिति ॥ यो हरेर्विग्रहेषु वासुदेवनामा भगवांस्तं प्रवणात्मना भजेत्यन्वयः ॥४३॥</p>
<h3 id="परकशक-39"><strong>प्रकाशिका</strong></h3>
<p>‘‘तमेव वत्साश्रय भक्तवत्सलम्’’ इत्यादि यो जनन्याऽभिहितः पन्थाः स वै स एव ते तव निःश्रेयसस्याभिप्रेतार्थस्य सिद्धये । स्यादिति शेषः । ननु जनन्या हरिभजनं कार्यमित्येवोक्तं न तु तद्रूपविशेषभजनमतो मदभीष्टप्रदं भगवद्रूपं किं यन्मया भजनीयमित्यपेक्षायामाह ॥ भगवानिति । वासुदेवो वासुदेवरूपो यस्तं तत्प्रवणात्मना तन्निष्ठमनसा भज इत्यन्वयः ॥ ४३ ॥</p>
<h1 id="धरमरथकममकषखय-य-इचछचछरय-आतमन-"><strong>धर्मार्थकाममोक्षाख्यं य इच्छेच्छ्रेय आत्मनः ।</strong></h1>
<h1 id="एकमव-हरसततर-करण-पदसवनम--४४-"><strong>एकमेव हरेस्तत्र कारणं पादसेवनम् ॥ ४४ ॥</strong></h1>
<h3 id="पदरतनवल-38"><strong>पदरत्नावली</strong></h3>
<p>अस्मिन्नर्थेऽन्यः किं न स्यादिति तत्राह– धर्मार्थेति ॥ कारणमितरव्यावर्तकं साधनम् ॥ ४४ ॥</p>
<h3 id="परकशक-40"><strong>प्रकाशिका</strong></h3>
<p>स वै निःश्रेयसस्येत्युक्तमुपपादयति ॥ धर्मेति । कारणमितरव्यावर्तकसाधनम् ॥</p>
<h1 id="तत-तत-गचछ-भदर-त-यमनयसतट-शच-"><strong>तत् तात गच्छ भद्रं ते यमुनायास्तटं शुचि ।</strong></h1>
<h1 id="पणय-मधवन-यतर-सननधय-नतयद-हर--४५-"><strong>पुण्यं मधुवनं यत्र सान्निध्यं नित्यदा हरेः ॥ ४५ ॥</strong></h1>
<h3 id="पदरतनवल-39"><strong>पदरत्नावली</strong></h3>
<p>अभीष्टसिद्धिसाधनं क्षेत्रं चोपदिशति– तत् तातेति ॥ यस्माद्धरेरेव प्रधान-साधनत्वं तत् तस्मान्मधोः पूर्णानन्दस्य हरेर् वनं भजनं यस्माद् भवति तन्मधुवनम् । नाम्ना सूचितमर्थं प्रकाशयति– यत्रेति ॥ ४५ ॥</p>
<h3 id="परकशक-41"><strong>प्रकाशिका</strong></h3>
<p>तद्भजनाय क्षेत्रमुपदिशति ॥ तत्तातेति । तत्तस्माद्धरिपादसेवनस्यैव सकल-पुरुषार्थहेतुत्वात् । मधोः पूर्णानन्दस्य हरेर्वननं भजनं यस्माद्भवति तन्मधुवनम् ॥ ४५ ॥</p>
<h1 id="सनतवनसवन-तसमन-कलनदय-सलल-शव-"><strong>स्नात्वानुसवनं तस्मिन् कालिन्द्या सलिले शिवे ।</strong></h1>
<h1 id="कतवचतन-नवसननतमन-कलपतसन--४६-"><strong>कृत्वोचितानि निवसन्नात्मनः कल्पितासने ॥ ४६ ॥</strong></h1>
<h3 id="पदरतनवल-40"><strong>पदरत्नावली</strong></h3>
<p>तत्र किं कर्तव्यमिति तत्राह– स्नात्वेति ॥ उचितानि तर्पणादीनि ॥ ४६ ॥</p>
<h3 id="परकशक-42"><strong>प्रकाशिका</strong></h3>
<p>अनुसवनं त्रिषवणमात्मन उचितानि संध्याद्यभावेऽपि स्वयोग्यानि नमस्कारादीनि । कल्पितासनः । कुशादिभिरिति शेषः ॥ ४६ ॥</p>
<h1 id="परणयमन-तरवत-परणनदरयमनमलम-"><strong>प्राणायामेन त्रिवृता प्राणेन्द्रियमनोमलम् ।</strong></h1>
<h1 id="शनरवयदसयभधययनमनस-गरण-गरम--४७-"><strong>शनैर्व्युदस्याभिध्यायेन्मनसा गुरुणां गुरुम् ॥ ४७ ॥</strong></h1>
<h3 id="पदरतनवल-41"><strong>पदरत्नावली</strong></h3>
<p>त्रिवृता रेचकादित्रित्वसंख्योपेतेन, यद्वा य र व इति त्र्यक्षरयुक्तेन, यद्वा प्रणव-युक्तेन प्राणानामवशत्वमिन्द्रियाणां विषयाभिमुखत्वं मनसोऽनवस्थितित्वमिति मलत्रयम् । गुरुणां गुरुमुपदेष्टारम् ॥ ४७ ॥</p>
<h3 id="परकशक-43"><strong>प्रकाशिका</strong></h3>
<p>त्रिवृता त्रीन् रेचकादीन्वृणोतीति त्रिवृत् । तेन प्राणानामवशत्वरूपमिन्द्रियाणां विषयगमनरूपं मनश्चांचल्यरूपं मलं व्युदस्य निरस्य गुरुणां गुरुं हरिम् । ह्रस्वश्छान्दसः, अनेनादौ गुरुपरंपरा स्मर्तव्येति सूचयति ॥ ४७ ॥</p>
<h1 id="परसदभमख-शशवतपरसननवदनकषणम-"><strong>प्रसादाभिमुखं शश्वत्प्रसन्नवदनेक्षणम् ।</strong></h1>
<h1 id="सनस-सभरव-चरकपल-सनदर-हरम--४८-"><strong>सुनासं सुभ्रुवं चारुकपोलं सुन्दरं हरिम् ॥ ४८ ॥</strong></h1>
<h3 id="पदरतनवल-42"><strong>पदरत्नावली</strong></h3>
<p>पुरुषायुषशतेनाप्रसन्नतादिगुणवांश्चेत् किमनेनेत्यतोऽश्रद्धा न कर्तव्येति ध्येय-स्वरूपमुपदिशति– प्रसादाभिमुखमित्यादिना ॥ ४८ ॥</p>
<h3 id="परकशक-44"><strong>प्रकाशिका</strong></h3>
<p>पुरुषायुषशतेनाप्रसन्नतादिगुणवांश्चेत्किमनेनेत्यतोऽश्रद्धा न कर्तव्येति ध्येय-स्वरूपमुपदिशति ॥ प्रसादाभिमुखमित्यादिना ॥ ४८ ॥</p>
<h1 id="तरण-रमणयङगमरणबजकषणधरम-"><strong>तरुणं रमणीयाङ्गमरुणाब्जेक्षणाधरम् ।</strong></h1>
<h1 id="परयतशरयण-कषण-शरणय-करणरणवम--४९-"><strong>प्रयताश्रयणं कृष्णं शरण्यं करुणार्णवम् ॥ ४९ ॥</strong></h1>
<h3 id="पदरतनवल-43"><strong>पदरत्नावली</strong></h3>
<p>अरुणत्वलक्षणज्ञापनाय पुनरीक्षणम् । क्वचिद्धरिं पीतवर्णं क्वचित् कृष्णम् ॥४९॥</p>
<h3 id="परकशक-45"><strong>प्रकाशिका</strong></h3>
<p>अरुणत्वलक्षणज्ञापनाय पुनरीक्षणमुक्तम् ॥ ४९ ॥</p>
<h1 id="शरवतसङक-घनशयम-परष-वनमलनम-"><strong>श्रीवत्साङ्कं घनश्यामं पुरुषं वनमालिनम् ।</strong></h1>
<h1 id="शङखचकरगदपदमरभवयकतचतरभजम--५०-"><strong>शङ्खचक्रगदापद्मैरभिव्यक्तचतुर्भुजम् ॥ ५० ॥</strong></h1>
<h3 id="पदरतनवल-44"><strong>पदरत्नावली</strong></h3>
<p>क्वचिद् घनश्यामं नीलम् । पुरुषलक्षणसामग्रीग्रहणाय पुरुषग्रहणम् ॥ ५० ॥</p>
<h3 id="परकशक-46"><strong>प्रकाशिका</strong></h3>
<p>घनवच्छ््यामं नीलम् । पुरुषं पूर्णषड्गुणम् ॥ ५० ॥</p>
<h1 id="करटन-कणडलन-कयरवलयनवतम-"><strong>किरीटिनं कुण्डलिनं केयूरवलयान्वितम् ।</strong></h1>
<h1 id="कसतभभरणगरव-पतकशयवससम--५१-"><strong>कौस्तुभाभरणग्रीवं पीतकौशेयवाससम् ॥ ५१ ॥</strong></h1>
<h3 id="परकशक-47"><strong>प्रकाशिका</strong></h3>
<p>कौस्तुभस्याभरणभूता ग्रीवा यस्य तम् ॥ ५१ ॥</p>
<h1 id="कञचकलपपरयसत-लसतकञचननपरम-"><strong>काञ्चीकलापपर्यस्तं लसत्काञ्चननूपुरम् ।</strong></h1>
<h1 id="दरशनयतम-शनत-मननयनवरधनम--५२-"><strong>दर्शनीयतमं शान्तं मनोनयनवर्धनम् ॥ ५२ ॥</strong></h1>
<h3 id="पदरतनवल-45"><strong>पदरत्नावली</strong></h3>
<p>‘कलापो भूषणे बर्हे’ इति वचनात् काञ्चीकलापेन पर्यस्तं संवेष्टितम् ॥ ५२ ॥</p>
<h3 id="परकशक-48"><strong>प्रकाशिका</strong></h3>
<p>काञ्चीकलापेन पर्यस्तं परिवेष्टितम् ॥ ५२ ॥</p>
<h1 id="पदभय-नखमणशरणय-वलसदभय-समरचतम-"><strong>पद्भ्यां नखमणिश्रेण्या विलसद्भ्यां समर्चताम् ।</strong></h1>
<h1 id="हतपदमकरणकधषणयमकरमयतमनयवसथतम--५३-"><strong>हृत्पद्मकर्णिकाधिष्ण्यमाक्रम्यात्मन्यवस्थितम् ॥ ५३ ॥</strong></h1>
<h3 id="पदरतनवल-46"><strong>पदरत्नावली</strong></h3>
<p>नखमणिश्रेण्या विलसद्भ्यां पादाभ्यां समर्चतां भक्तानामात्मनि मध्यदेहे हृदयपद्मकर्णिकाधिष्ण्यमाक्रम्यावस्थितम् ॥ ५३ ॥</p>
<h3 id="परकशक-49"><strong>प्रकाशिका</strong></h3>
<p>नखमणिश्रेण्या विलसद्भ्यां पद्भ्यां समर्चतां भक्तानामात्मनि देहे हृत्पद्म-कर्णिकाधिष्ण्यमाक्रम्यावस्थितम् ॥ ५३ ॥</p>
<h1 id="समयमनमभधययत-सनरगवलकनम-"><strong>स्मयमानमभिध्यायेत् सानुरागावलोकनम् ।</strong></h1>
<h1 id="नयमनकभतन-मनस-वरदरषभम--५४-"><strong>नियमेनैकभूतेन मनसा वरदर्षभम् ॥ ५४ ॥</strong></h1>
<h2 id="ततपरयम-3"><strong>तात्पर्यम्</strong></h2>
<p><strong>एकस्मिन्नेव भूतेन ॥ ५४ ॥</strong></p>
<h3 id="पदरतनवल-47"><strong>पदरत्नावली</strong></h3>
<p>मनसैवंविधं भगवतो रूपं ध्यायेदित्यन्वयः । किंविशिष्टेन मनसा ? नियमेन परिणततया अभ्यस्ततया प्राप्तपरिपाकत्वेनैकस्मिन् ध्येये वस्तुनि भूतेन बाह्यविषयाभिनिवेशरहितेन</p>
<p>॥ ५४ ॥</p>
<h3 id="परकशक-50"><strong>प्रकाशिका</strong></h3>
<p>भूतेन मनसा । नियमेनैकभूतेनेत्यस्य प्रकृतसङ्गतमर्थं दर्शयति ॥ एकस्मिन्नेवेति । तथा च नियमेनाव्यभिचारेणैकस्मिन्नेव ध्येयवस्तुनि भूतेन स्थितेन । सदा बाह्यविषयाभिनिवेशरहितेनेति यावदिति मूलार्थ इति भावः ॥ ५४ ॥</p>
<h1 id="एव-भगवत-रप-सभदर-धययत-मन-"><strong>एवं भगवतो रूपं सुभद्रं ध्यायतो मनः ।</strong></h1>
<h1 id="नरवततय-परय-तरण-परण-समपनन-न-नवरतत--५५-"><strong>निर्वृत्त्या परया तूर्णं (पूर्णं) सम्पन्नं न निवर्तते ॥ ५५ ॥</strong></h1>
<h3 id="पदरतनवल-48"><strong>पदरत्नावली</strong></h3>
<p>निर्वृत्त्योद्रिक्तानन्देन संपन्नं पूर्णं, ध्येयादितरत्र न निवर्तते न गच्छति ॥ ५५ ॥</p>
<h3 id="परकशक-51"><strong>प्रकाशिका</strong></h3>
<p>निर्वृत्या परमानन्देन तूर्णं शीघ्रं संपन्नं सद् ध्येयादितरत्र न निवर्तते न गच्छति</p>
<p>॥ ५५ ॥</p>
<h1 id="जपयशच१-परम-गहय-शरयत-म-नपतमज-"><strong>जाप्यश्च१ परमो गुह्यः श्रूयतां मे नृपात्मज ।</strong></h1>
<h1 id="य-सपतरतर-परपठन-पमन-पशयत-खचरन--५६-"><strong>यं सप्तरात्रं प्रपठन् पुमान् पश्यति खेचरान् ॥ ५६ ॥</strong></h1>
<h3 id="पदरतनवल-49"><strong>पदरत्नावली</strong></h3>
<p>जप्यो मन्त्रः ॥ ५६ ॥</p>
<h3 id="परकशक-52"><strong>प्रकाशिका</strong></h3>
<p>जाप्यो मन्त्रः ॥ ५६ ॥</p>
<h1 id="ओ-नम-भगवत-वसदवय"><strong>ओं नमो भगवते वासुदेवाय</strong></h1>
<h1 id="मनतरणनन-दवसय-करयद-दरवयमय-बध-"><strong>मन्त्रेणानेन देवस्य कुर्याद् द्रव्यमयीं बुधः ।</strong></h1>
<h1 id="सपरय-ववधरदरवयरदशकलवभगवत--५७-"><strong>सपर्यां विविधैर्द्रव्यैर्देशकालविभागवित् ॥ ५७ ॥</strong></h1>
<h3 id="पदरतनवल-50"><strong>पदरत्नावली</strong></h3>
<p>द्रव्यमयीं द्रव्यप्रधानाम् । ‘अर्चा पूजा सपर्या स्यात्’ इत्यभिधानम् ॥ ५७ ॥</p>
<h3 id="परकशक-53"><strong>प्रकाशिका</strong></h3>
<p>द्रव्यमयीं शिलादिनिर्मितां प्रतिमाम् । द्वितीया सप्तम्यर्थे । तस्यां देवस्य वासुदेवस्य सपर्यां कुर्यादित्यन्वयः ॥ ५७ ॥</p>
<h1 id="सलल-शचभरमलयरवनयरमलफलदभ-"><strong>सलिलैः शुचिभिर्माल्यैर्वन्यैर्मूलफलादिभिः ।</strong></h1>
<h1 id="शसतङकर-कशशचरचत-तलसय-परयय-परभम--५८-"><strong>शस्ताङ्कुरैः कुशैश्चार्चेत् तुलस्या प्रियया प्रभुम् ॥ ५८ ॥</strong></h1>
<h3 id="पदरतनवल-51"><strong>पदरत्नावली</strong></h3>
<p>द्रव्याण्याह– सलिलैरिति ॥ वन्यैर्वनभवैः ॥ ५८ ॥</p>
<h3 id="परकशक-54"><strong>प्रकाशिका</strong></h3>
<p>द्रव्याण्येवाह– सलिलैरिति ॥ वन्यैर्वनभवैः ॥ ५८ ॥</p>
<h1 id="लबधव-दरवयमयमरच-कषतयमबवदष-चरचयत-"><strong>लब्ध्वा द्रव्यमयीमर्चां क्षित्यम्ब्वादिषु चार्चयेत् ।</strong></h1>
<h1 id="आहततम-मन-शनत-यतवङ-मतवनयभक--५९-"><strong>आहृतात्मा मुनिः शान्तो यतवाङ् मितवन्यभुक् ॥ ५९ ॥</strong></h1>
<h3 id="पदरतनवल-52"><strong>पदरत्नावली</strong></h3>
<p>द्रव्यमयीमर्चां शिलादिप्रतिमाम् । ‘अर्चा तु प्रतिमा प्रोक्ता’ इत्यभिधानम् । क्षितौ स्थण्डिले, आदिशब्दादादित्यमण्डलेऽग्नौ वा । आहृतात्मा विषयेभ्य आकृष्य वशीकृतमनाः । मितं नियतादर्धं फलमूलादिवन्यं भुङ्क्त इति मितवन्यभुक् ॥ ५९ ॥</p>
<h3 id="परकशक-55"><strong>प्रकाशिका</strong></h3>
<p>द्रव्यमयीमर्चां शिलादिप्रतिमां लब्ध्वा संपाद्य । क्षितौ स्थण्डिले । आदि-शब्दादादित्यमण्डले हृदये वा । शास्त्रे क्षित्यंब्वादिषु यदचर्नं विहितं तद्द्रव्यमयीमर्चां लब्ध्वा स्थितस्यैव न त्वादितो मनसस्तत्रानवस्थानादिति ज्ञातव्यम् । आहृतात्मा विषयेभ्य आकृष्य वशीकृतमनः मितं नियतादर्धं फलमूलादि वन्यं भुंक्त इति मितवन्यभुक् ॥ ५९ ॥</p>
<h1 id="सवचछवतरचरत-रचत१-नजमयय-"><strong>स्वेच्छावतारचरितै रचितं१ निजमायया ।</strong></h1>
<h1 id="करषयतयततमशलकसतन-धययद-हदयङगमन--६०-"><strong>करिष्यत्युत्तमश्लोकस्तान् ध्यायेद् हृदयङ्गमान् ॥ ६० ॥</strong></h1>
<h3 id="पदरतनवल-53"><strong>पदरत्नावली</strong></h3>
<p>निजमायया स्वरूपभूतमहिम्ना स्वेच्छया कृतावतारस्तस्य चरितैः कंसवधादि-लक्षणैश्चरितं गुणसमूहं हृदयङ्गमान् । अन्यान् विभुर्विक्रमान् करिष्यति । तान् ध्यायेदित्यन्वयः ॥६०॥</p>
<h3 id="परकशक-56"><strong>प्रकाशिका</strong></h3>
<p>स्वेच्छावतारचरितैः स्वेच्छया गृहीता येऽवतारा मत्स्यादयस्तेषां चरितैः कंस-वधादिलक्षणै रचितं व्यक्तीकृतम् । ईश्वरत्वोपपादकगुणसमूहमिति शेषः । निजमायया स्वरूपसामर्थ्ये-नोत्तमश्लोको रामकृष्णादिरूपो यान्हृदयङ्गमान्पराक्रमान्करिष्यति तांश्च ध्यायेदित्यन्वयः ॥ ६० ॥</p>
<h1 id="परचरय-भगवत-यवत-परवकलपत-"><strong>परिचर्या भगवतो यावतीः पूर्वकल्पिताः ।</strong></h1>
<h1 id="त-मनतरहदयनव-परयजयनमनतरमरतय--६१-"><strong>ता मन्त्रहृदयेनैव प्रयुज्यान्मन्त्रमूर्तये ॥ ६१ ॥</strong></h1>
<h2 id="ततपरयम-4"><strong>तात्पर्यम्</strong></h2>
<p><strong>मन्त्रहृदयेन मन्त्रेण च नमःशब्देन च ॥ ६१ ॥</strong></p>
<h3 id="पदरतनवल-54"><strong>पदरत्नावली</strong></h3>
<p>परिचर्यादि संक्षिप्य तत्करणप्रकारं वक्ति– परिचर्या इति ॥ यावती यावत्यः पूर्वाचार्यैः कल्पितास्ता मन्त्रहृदयेन मन्त्रेण नमःशब्देन च, ओं नमो भगवते वासुदेवायेत्यनेन मन्त्रमूर्तये मन्त्राक्षरप्रतिपाद्यवासुदेवाय प्रयुञ्ज्यात् कल्पयेदित्यन्वयः ॥ ६१ ॥</p>
<h3 id="परकशक-57"><strong>प्रकाशिका</strong></h3>
<p>परिचर्याः पूजासाधनानि यावतीर्यावत्यः पूर्वकल्पिताः पूर्वाचार्यैर्विहिताः । पूर्व-सेविता इति पाठे पूर्वाचार्यैः सेवनं कारिताः समर्पिता इति यावदिति व्याख्येयम् । मन्त्रहृदये-नेत्यस्यार्थाप्रतीतेस्तदर्थमाह ॥ मन्त्रहृदयेनेति । हृदयशब्दस्य मन्त्रशास्त्रे नमःशब्दवाच्यतया प्रसिद्धत्वा-द्धृदयेनेत्यस्य नमःशब्देनेति व्याख्यानमित्यवगन्तव्यम् । तथा च मन्त्रश्च हृदयं च मन्त्रहृदयं तेनेत्यर्थः । सर्वो द्वन्द्वो विभाषयैकवद्भवतीत्येकवद्भावः । मन्त्रहृदयेन मन्त्रेण नमःशब्देन ॐ नमो भगवते वासुदेवायेति द्वादशाक्षरमन्त्रमुच्चार्य पश्चान्नम इत्युक्त्वा पूजासाधनं गन्धादिकं दद्यादित्यर्थः । दानसमये स्वधादिशब्दवन्नमःशब्दप्रयोगस्यापि प्रसिद्धत्वादित्याशयः । मन्त्रमूर्तये मन्त्रप्रतिपाद्यविग्रहाय ॥ ६१ ॥</p>
<h1 id="एव-कयन-मनस-वचस-च-मनगत-"><strong>एवं कायेन मनसा वचसा च मनोगतः ।</strong></h1>
<h1 id="परचरयमण-भगवन-भकतमतपरचरयय--६२-"><strong>परिचर्यमाणो भगवान् भक्तिमत्परिचर्यया ॥ ६२ ॥</strong></h1>
<h1 id="पसममयन-समयग-भजत-भववरधन-"><strong>पुंसाममायिनां सम्यग् भजतां भाववर्धनः ।</strong></h1>
<h1 id="शरय-दशतयभमत-यद-धरमदष-दहनम--६३-"><strong>श्रेयो दिशत्यभिमतं यद् धर्मादिषु देहिनाम् ॥ ६३ ॥</strong></h1>
<h3 id="पदरतनवल-55"><strong>पदरत्नावली</strong></h3>
<p>एवंविधोपासनाफलमाह– एवमिति ॥ भक्तिमन्तः सन्तः । तेषां परिचर्यया शुश्रूषया देहिनां धर्मादिषु यदभिमतं श्रेयस् तद् दिशतीत्यन्वयः ॥ ६२,६३ ॥</p>
<h3 id="परकशक-58"><strong>प्रकाशिका</strong></h3>
<p>भक्तिमन्तः सन्तस्तेषां परिचर्यया शुश्रूषया ॥ भाववर्धनो भक्तिवृद्धिकरः । देहिनां धर्मादिषु यच्छ्रेयोऽभिमतं तद्दिशति ॥ ६२,६३ ॥</p>
<h1 id="वरकतशचनदरयरत-भकतयगन-भयस-"><strong>विरक्तश्चेन्द्रियरतौ भक्तियोगेन भूयसा ।</strong></h1>
<h1 id="तननरनतरभवन-भजतदध-वमकतय--६४-"><strong>तन्निरन्तरभावेन भजेताद्धा विमुक्तये ॥ ६४ ॥</strong></h1>
<h1 id="मतरय-उवच-4"><strong>मैत्रेय उवाच–</strong></h1>
<h1 id="इतयकतसत-परकरमय-परणमय-च-नपरभक-"><strong>इत्युक्तस्तं परिक्रम्य प्रणम्य च नृपार्भकः ।</strong></h1>
<h1 id="यय-मधवन-पणय-हरशचरणचरचतम--६५-"><strong>ययौ मधुवनं पुण्यं हरेश्चरणचर्चितम् ॥ ६५ ॥</strong></h1>
<h3 id="पदरतनवल-56"><strong>पदरत्नावली</strong></h3>
<p>सर्वस्मात् साधनाद् विरक्तिभक्ती मुक्तिसाधने इत्याशयेनाह– विरक्तश्चेति ॥ तयोरवश्यं कर्तव्यत्वे चशब्दः । इन्द्रियरतोै विषयभोगे विरक्तः ॥ उत्तरकथाप्रसङ्गमाह– इत्युक्त इति</p>
<p>॥ ६४,६५ ॥</p>
<h3 id="परकशक-59"><strong>प्रकाशिका</strong></h3>
<p>इन्द्रियरतौ विषयभोगे विरक्तः ॥ ६४,६५ ॥</p>
<h1 id="तपवन-गत-तसमन-परवषटऽनतपर-मन-"><strong>तपोवनं गते तस्मिन् प्रविष्टोऽन्तःपुरं मुनिः ।</strong></h1>
<h1 id="अरहतऽरहणय-रजञ-सखसन-उवच-तम--६६-"><strong>अर्हितोऽर्हणया राज्ञा सुखासीन उवाच तम् ॥ ६६ ॥</strong></h1>
<h3 id="पदरतनवल-57"><strong>पदरत्नावली</strong></h3>
<p>नन्वस्त्वियं कथा । पुनर्नारदः कुत्रायासीद् । अत्राह– तपोवनमिति ॥ अर्हणया पूजासाधनेनार्हितः पूजितः ॥ ६६ ॥</p>
<h3 id="परकशक-60"><strong>प्रकाशिका</strong></h3>
<p>अर्हणया पूजासाधनेन ॥ ६६ ॥</p>
<h1 id="नरद-उवच-3"><strong>नारद उवाच–</strong></h1>
<h1 id="रजन-क-धययस-दरघ-मखन-परशषयत-"><strong>राजन् किं ध्यायसे दीर्घं मुखेन परिशुष्यता ।</strong></h1>
<h1 id="क-व-न-रषयत-कम-धरम-वरथन-सयत--६७-"><strong>किं वा न रिष्यते कामो धर्मो वार्थेन संयुतः ॥ ६७ ॥</strong></h1>
<h3 id="पदरतनवल-58"><strong>पदरत्नावली</strong></h3>
<p>न रिष्यते न हिंस्यते ॥ ६७ ॥</p>
<h3 id="परकशक-61"><strong>प्रकाशिका</strong></h3>
<p>किं वा न रिष्यते न हिंस्यते । न नश्यतीति यावत् सवितर्कप्रश्नः ॥ ६७ ॥</p>
<h1 id="रजवच"><strong>राजोवाच–</strong></h1>
<h1 id="सत-म-बलक-बरहमन-सतरणनकरणतमन-"><strong>सुतो मे बालको ब्रह्मन् स्त्रैणेनाकरुणात्मना ।</strong></h1>
<h1 id="नरवसत-पञचवरष-सह-मतर-महन-कव--६८-"><strong>निर्वासितः पञ्चवर्षः सह मात्रा महान् कविः ॥ ६८ ॥</strong></h1>
<h3 id="पदरतनवल-59"><strong>पदरत्नावली</strong></h3>
<p>नारदेन पृष्टो राजोत्तरमाह– सुतो म इति ॥ निर्वासितः निष्कासितः ।
कविरित्यनेन ज्ञानित्वं द्योतयति ॥ ६८ ॥</p>
<h3 id="परकशक-62"><strong>प्रकाशिका</strong></h3>
<p>निर्वासितो विवासितः । कविरित्यनेन ज्ञानित्वं द्योतयति । मात्रा सहेत्युक्तिस् तस्या अप्यनादृतत्वाभिप्रायेण ॥ ६८ ॥</p>
<h1 id="अपयनथ-वन-बरहमन-म-खदनतयरभक-वक-"><strong>अप्यनाथं वने ब्रह्मन् मा खादन्त्यर्भकं वृकाः ।</strong></h1>
<h1 id="शरनत-शयन-कषधत-परमलनमखमबजम--६९-"><strong>श्रान्तं शयानं क्षुधितं परिम्लानमुखाम्बुजम् ॥ ६९ ॥</strong></h1>
<h1 id="अह-म-बत-दरतमय-सतरजतसयपधरय-"><strong>अहो मे बत दौरात्म्यं स्त्रीजितस्योपधारय ।</strong></h1>
<h1 id="यऽङक-परमणऽऽररकषनत-नभयननदमसततम--७०-"><strong>योऽङ्कं प्रेम्णाऽऽरुरुक्षन्तं नाभ्यनन्दमसत्तमः ॥ ७० ॥</strong></h1>
<h3 id="पदरतनवल-60"><strong>पदरत्नावली</strong></h3>
<p>यतोऽसौ सिंहासनपदादत्युत्तमपदं साधयामीति निरूप्य मात्रादीन् विहाय पुरान्निरगमदित्येवमनुमिमानोऽपि राजा तद्गतं दुःखमुद्गलयति– अप्यनाथमिति ॥ एवमनुतप्य स्वदौ-रात्म्यं मुनिमपि सम्बोधयति– अहो इति ॥ त्वया किमकारीति तत्राह– योऽङ्कमिति ॥ ६९,७० ॥</p>
<h3 id="परकशक-63"><strong>प्रकाशिका</strong></h3>
<p>मा खादन्ति न खादन्ति किं नु ॥ ६९,७० ॥</p>
<h1 id="नरद-उवच-4"><strong>नारद उवाच–</strong></h1>
<h1 id="म-म-शच-सवतनय-दवगपत-वशपत-"><strong>मा मा शुचः स्वतनयं देवगुप्तं विशांपते ।</strong></h1>
<h1 id="ततपरभवमवजञय-परवङकत-यदयश-जगत--७१-"><strong>तत्प्रभावमविज्ञाय प्रावृङ्क्ते यद्यशो जगत् ॥ ७१ ॥</strong></h1>
<h3 id="पदरतनवल-61"><strong>पदरत्नावली</strong></h3>
<p>प्रवक्ता नारदस्तु मदाज्ञाभिमानस्य गतत्वाद् हरिरेव रक्षक इति कृत्वा पुत्रं तं माऽनुतपेत्याह– मा मेति ॥ ततोऽप्यनुतापो न गच्छतीत्यत अज्ञानमूलोऽसावित्याह– तत्प्रभावमिति ॥ प्रावृङ्क्ते व्याप्नोति ॥ ७१ ॥</p>
<h3 id="परकशक-64"><strong>प्रकाशिका</strong></h3>
<p>यस्य यशो जगत्प्रावृंक्ते व्याप्नोति ॥ ७१ ॥</p>
<h1 id="सदषकर-करम-कतव-लकपलरप-परभ-"><strong>सुदुष्करं कर्म कृत्वा लोकपालैरपि प्रभुः ।</strong></h1>
<h1 id="एष-एषयतयचरत-यश-वपलयसतव--७२-"><strong>एष एष्यत्यचिरतो यशो विपुलयंस्तव ॥ ७२ ॥</strong></h1>
<h2 id="ततपरयम-5"><strong>तात्पर्यम्</strong></h2>
<p><strong>तस्यैव योग्यत्वाल्लोकपालानां दुष्करम् । ‘नाशक्यं देवतानां तु यदन्यैः शङ्कितं क्वचित् । शक्ता अपि न कुर्वन्ति यदन्यविहितं बुधाः’ ॥ इति ब्राह्मे ॥ ७२ ॥</strong></p>
<h3 id="पदरतनवल-62"><strong>पदरत्नावली</strong></h3>
<p>अस्मन्निमित्तवैराग्येण गतः पुत्रो न पुनरेष्यतीति खेदो मा भूदित्याह– सुदुष्कर-मिति ॥ तत् कर्म तस्य ध्रुवस्यैव योग्यत्वाद् लोकपालानां दुष्करम्, न तु तेषामशक्यत्वात् ‘नाशक्यं देवतानां तु यदन्यैः शङ्कितं क्वचित् । शक्ता अपि न कुर्वन्ति यदन्यविहितं बुधाः ॥’ इति वचनादपिपदेन सूचितात् ॥ ७२ ॥</p>
<h3 id="परकशक-65"><strong>प्रकाशिका</strong></h3>
<p>लोकपालैरपि दुष्करं कर्म कृत्वेत्युक्त्या देवानां ध्रुवकृतकर्मण्यशक्तिरिति भात्यतोऽत्र विवक्षितमभिप्रायमाह ॥ तस्यैवेति । योग्यत्वाद्विहितत्वात् । तथा च ध्रुवकृतकर्मणि देवानां शक्तिसद्भावेऽपि देवास्तन्न कुर्वन्ति तान्प्रति तस्याविहितत्वात् । अविहितकरणे च प्रत्यवायप्रसङ्गात् । अतो लोकपालानां दुष्करमिति वचनं सम्भवतीत्यर्थः । अत्र प्रमाणसंवादमाह ॥ नाशक्यमिति । तुशब्दोऽवधारणे । नैवेति सम्बन्धः । अन्यैः शकितमन्येषां शक्यम् अन्यविहितमन्यान्प्रति विहितम् । मूले विपुलयन्विस्तारयन् ॥ ७२ ॥</p>
<h1 id="मतरय-उवच-5"><strong>मैत्रेय उवाच–</strong></h1>
<h1 id="इत-दवरषण-परकत-वसरभय-जगतपत-"><strong>इति देवर्षिणा प्रोक्तं विस्रभ्य जगतीपतिः ।</strong></h1>
<h1 id="रजयलकषममनदतय-पतरमवनवचनतयत--७३-"><strong>राज्यलक्ष्मीमनादृत्य पुत्रमेवान्वचिन्तयत् ॥ ७३ ॥</strong></h1>
<h3 id="पदरतनवल-63"><strong>पदरत्नावली</strong></h3>
<p>एवं विस्रब्धस्यापि राज्ञोऽनुतापपरम्परामाह– इतीति ॥ अनेन संसारस्य दुस्तरत्वमसूचि ॥ ७३ ॥</p>
<h3 id="परकशक-66"><strong>प्रकाशिका</strong></h3>
<p>विस्रभ्य विश्वस्य ॥ ७३ ॥</p>
<h1 id="ततरभषकत-परयतसतमपषय-वभवरम-"><strong>तत्राभिषिक्तः प्रयतस्तामुपोष्य विभावरीम् ।</strong></h1>
<h1 id="समहत-परयचरद-दषटयऽऽदशन१-परषम--७४-"><strong>समाहितः पर्यचरद् दृष्ट्याऽऽदेशेन१ पूरुषम् ॥ ७४ ॥</strong></h1>
<h2 id="ततपरयम-6"><strong>तात्पर्यम्</strong></h2>
<p><strong>दृष्ट्या निरूपणया । आदेशेन उपदेशेन ॥ ७४ ॥</strong></p>
<h3 id="पदरतनवल-64"><strong>पदरत्नावली</strong></h3>
<p>ध्रुवो मधुवनं प्राप्य किमकार्षीद् ? अत्राह– तत्रेति ॥ आदेशेनोपदेशेन नारदोक्तमार्गेण कृतया दृष्ट्या निरूपणया पुरुषं वासुदेवं पर्यचरदित्यन्वयः ॥ ७४ ॥</p>
<h3 id="परकशक-67"><strong>प्रकाशिका</strong></h3>
<p>ध्रुवो मधुवनं प्राप्य किमकरोदित्यपेक्षायामाह ॥ तत्रेति । अभिषिक्तः स्नातः । यस्यां प्राप्तस्ताम् । पर्यचरत् सेवितवान् । दृष्ट्याऽऽदेशेनेत्यस्याप्रतीत्या प्रकृतोपयुक्तमर्थमाह ॥ दृष्ट्येति । अनेन दृश्यतेऽनयेति दृष्टिरिति निरूपणा दृष्टिशब्दार्थ उक्तो भवति । भावार्थे प्रत्यय इत्याशये-नोपदेशेनेत्युक्तिः । तथा च दृष्ट्या शमादिनिरूपणया सहितेनादेशेन मन्त्राद्युपदेशेन तदनुसारेणेति मूलं व्याख्येयमिति भावः । दिष्ट्या दिष्टेनेति क्वचित्पाठः । तत्र दिष्ट्या योग्यतया दिष्टेनोपदिष्टेन प्रकारेणेति मूलार्थ इति ज्ञातव्यम् ॥ ७४ ॥</p>
<h1 id="तररतरनत-तररतरनत-कपतथबदरशन-"><strong>त्रिरात्रान्ते त्रिरात्रान्ते कपित्थबदराशनः ।</strong></h1>
<h1 id="आतमवततयनसरण-मस-ननयऽरचयन-हरम--७५-"><strong>आत्मवृत्त्यनुसारेण मासं निन्येऽर्चयन् हरिम् ॥ ७५ ॥</strong></h1>
<h1 id="दवतय-च-तथ-मस-षषठ-षषठऽरभक-दन-"><strong>द्वितीयं च तथा मासं षष्ठे षष्ठेऽर्भको दिने ।</strong></h1>
<h1 id="तणपरणदभ-शरण-कतननऽभयरचयद-वभम--७६-"><strong>तृणपर्णादिभिः शीर्णैः कृतान्नोऽभ्यर्चयद् विभुम् ॥ ७६ ॥</strong></h1>
<h3 id="पदरतनवल-65"><strong>पदरत्नावली</strong></h3>
<p>तस्य तप आतिष्ठमानस्याशनप्रकारमाह– त्रिरात्रान्त इति ॥ कपित्थबदरयोः फलमशनं यस्य तथोक्तः । फलभुगशननियतिं कथयति– आत्मवृत्तीति ॥ यावद् आत्मनः शरीरस्य वृत्तिस्तदनुसारेण ॥ ७५ ॥</p>
<h3 id="परकशक-68"><strong>प्रकाशिका</strong></h3>
<p>तस्य देहधारणप्रकारमाह ॥ त्रिरात्रान्ते इति । कपित्थानि बदराणि चाशनं यस्य । अनशननियतिं कथयति ॥ आत्मवृत्तीति । यावताऽत्मनः शरीरस्य वृत्तिः स्थितिस्तदनु-सारेणेत्यर्थः ॥ ७५,७६ ॥</p>
<h1 id="ततय-चनयनमस-नवम-नवमऽहन-"><strong>तृतीयं चानयन्मासं नवमे नवमेऽहनि ।</strong></h1>
<h1 id="अबभकष-उततमशलकमपधवत-समधन--७७-"><strong>अब्भक्ष उत्तमश्लोकमुपाधावत् समाधिना ॥ ७७ ॥</strong></h1>
<h3 id="पदरतनवल-66"><strong>पदरत्नावली</strong></h3>
<p>उपाधावद् उपास्त ॥ ७७ ॥</p>
<h3 id="परकशक-69"><strong>प्रकाशिका</strong></h3>
<p>उपधावद्ध्यातवान् । समाधिना चित्तैकाग्य्रेण ॥ ७७ ॥</p>
<h1 id="चतरथमप-व-मस-दवदश-दवदशऽहन-"><strong>चतुर्थमपि वै मासं द्वादशे द्वादशेऽहनि ।</strong></h1>
<h1 id="वयभकष-जतशवस-धययन-दवमपरयत--७८-"><strong>वायुभक्षो जितश्वासो ध्यायन् देवमपारयत् ॥ ७८ ॥</strong></h1>
<h3 id="पदरतनवल-67"><strong>पदरत्नावली</strong></h3>
<p>अपारयदतिक्रान्तवान् ॥ ७८ ॥</p>
<h3 id="परकशक-70"><strong>प्रकाशिका</strong></h3>
<p>अपारयदतिक्रान्तवान् ॥ ७८ ॥</p>
<h1 id="पञचम-मसयनपरपत-जतशवस-नपतमज-"><strong>पञ्चमे मास्यनुप्राप्ते जितश्वासो नृपात्मजः ।</strong></h1>
<h1 id="धययन-बरहम-पदकन-तसथ-सथणरवचल--७९-"><strong>ध्यायन् ब्रह्म पदैकेन तस्थौ स्थाणुरिवाचलः ॥ ७९ ॥</strong></h1>
<h3 id="पदरतनवल-68"><strong>पदरत्नावली</strong></h3>
<p>अचलः स्थिरः ॥ ७९ ॥</p>
<h3 id="परकशक-71"><strong>प्रकाशिका</strong></h3>
<p>अचलः स्थिरः ॥ ७९ ॥</p>
<h1 id="दवशचकरसतपवघन-तरसयनत-सवमयय-"><strong>देवाश्चक्रुस्तपोविघ्नं त्रासयन्तः स्वमायया ।</strong></h1>
<h1 id="सरपभसहकषमणडसतन-नपशयत-पर-गत--८०-"><strong>सर्पेभसिंहकूष्माण्डैस्तान् नापश्यत् परं गतः ॥ ८० ॥</strong></h1>
<h2 id="ततपरयम-7"><strong>तात्पर्यम्</strong></h2>
<p><strong>‘यत्र देवैः कृते विघ्ने खण्डितो न पुमान् भवेत् । तत्र तद्यशसे विघ्नं कुर्युर्न तु विघातने । यत्र खण्डितता तत्र खण्डनायैव केवलम् । सत्यकामा यतो देवास्ते चित्ताद्यभि-मानिनः । अतो विमोहनायैव प्राप्नुयुस्ते पराजयम् । तेषामशक्तितोक्तिश्च विमोहाय सुर-द्विषाम्’ ॥ इति ब्रह्माण्डे ॥ ८० ॥</strong></p>
<h3 id="पदरतनवल-69"><strong>पदरत्नावली</strong></h3>
<p>देवा ध्रुवस्य यशोविस्तृत्यर्थं तत्तपोविघ्नं चक्रुरित्याह– देवा इति ॥ स्वस्वसिद्ध-मायया इन्द्रजालेन । कूष्माण्डाः पिशाचविशेषाः । तान् नापश्यदित्यनेन ध्रुवस्य देवेभ्योऽधिक-शक्तिमत्वं नाभिप्रेतम् । किन्तु परमभागवतत्वेन यशोविस्तृत्यै विघ्नकरणं, न तु तत्तपः खण्डनाय । तदुक्तम्– ‘यत्र देवैः कृते विघ्ने खण्डितो न पुमान् भवेत् । तत्र तद्यशसे विघ्नं कुर्युर्न तु विघातने ॥ यत्र खण्डितता तत्र खण्डनायैव केवलम् । सत्यकामा यतो देवास्ते चित्ताद्यभिमानिनः ॥ अतो विमोहनायैव प्राप्नुयुस्ते पराजयम् । तेषामशक्तितोक्तिश्च विमोहाय सुरद्विषाम् ॥’ इति ॥ ८० ॥</p>
<h3 id="परकशक-72"><strong>प्रकाशिका</strong></h3>
<p>स्वमायया स्वसामर्थ्येन कल्पितैः सर्पादिभिः कूष्माण्डाः पिशाचविशेषाः । तान्नापश्यत् । यतः परं परमात्मानं मनसा गतस्तद्ध्यानपर इत्यर्थः । अत्र ध्रुवे देवानां प्रयत्नस्य वैयर्थ्योक्त्या तेषामसत्यकामत्वमशक्तिश्चोच्यते इत्यतोऽत्र विवक्षितं तात्पर्यं प्रमाणेनैवाह ॥ यत्रेति । खण्डितः खण्डिततपा विघातने तपोविघाताय न तु नैव खण्डितता । तपस इति शेषः । केवलमत्यन्तं खण्डनायैव विघ्नं कुर्युः । कुतः सत्यकामत्वमित्यत उक्तम् ॥ त इति । पराजयमशक्तताम् । तथा च देवा हरिभक्तस्य ध्रुवस्य यशसे विघ्नकरानुत्पाद्य स्वयमेव परिहृतवन्तो न त्वशक्ताः । मूले तथा प्रतीतिश्चासुरमोहनायेत्याशयः ॥ ८० ॥</p>
<h1 id="सरवत-मन-आकषय-हद-भतनदरयशरयम-"><strong>सर्वतो मन आकृष्य हृदि भूतेन्द्रियाश्रयम् ।</strong></h1>
<h1 id="धययन-भगवत-रप-नदरकषत-कञचनपरम--८१-"><strong>ध्यायन् भगवतो रूपं नाद्राक्षीत् किञ्चनापरम् ॥ ८१ ॥</strong></h1>
<h2 id="ततपरयम-8"><strong>तात्पर्यम्</strong></h2>
<p><strong>भूतेन्द्रियाश्रयं भगवद्रूपम् ॥ ८१ ॥</strong></p>
<h3 id="पदरतनवल-70"><strong>पदरत्नावली</strong></h3>
<p>आकाशादिभूतानां तदुत्पन्नानां प्राणिनां चेन्द्रियाणामाश्रयं भगवतो रूपं ध्यायन् न अपरं जगत् किञ्चनाल्पमस्वतन्त्रमद्राक्षीत् स्वतन्त्रं नाद्राक्षीदित्यन्वयः ॥ ८१ ॥</p>
<h3 id="परकशक-73"><strong>प्रकाशिका</strong></h3>
<p>भूतेन्द्रियाश्रयमित्यस्य मन इत्यनेनान्वयभ्रान्तिपरिहारायान्वयं दर्शयति ॥ भूतेति</p>
<p>॥ ८१ ॥</p>
<h1 id="आधर-महददन-परधनपरषशवरम-"><strong>आधारं महदादीनां प्रधानपुरुषेश्वरम् ।</strong></h1>
<h1 id="बरहम-धरयमणसय-त-तरय-लकशचकमपर--८२-"><strong>ब्रह्म धारयमाणस्य तु त्रयो लोकाश्चकम्पिरे ॥ ८२ ॥</strong></h1>
<h3 id="पदरतनवल-71"><strong>पदरत्नावली</strong></h3>
<p>एकाग्रमनसा तस्य वासुदेवं ध्यायतः सत इदमेकमाश्चर्यमभूदित्याह– आधारमिति</p>
<p>॥ ८२ ॥</p>
<h3 id="परकशक-74"><strong>प्रकाशिका</strong></h3>
<p>धारयमाणस्य सतश्चकंपिरे कंपिताः । तत्तेजः सोढुं न समर्था जाता इत्याशयः</p>
<p>॥ ८२ ॥</p>
<h1 id="यदकपदन-स-परथवरभकसतसथ-तदङगषठनपडत-मह-"><strong>यदैकपादेन स पार्थिवार्भकस्तस्थौ तदङ्गुष्ठनिपीडिता मही ।</strong></h1>
<h1 id="ननम-ततररधमभनदरधषठत-तरव-सवयतरत-पद-पद--८३-"><strong>ननाम तत्रार्धमिभेन्द्रधिष्ठिता तरीव सव्येतरतः पदे पदे ॥ ८३ ॥</strong></h1>
<h3 id="पदरतनवल-72"><strong>पदरत्नावली</strong></h3>
<p>सर्वाधारं ब्रह्म धारयमाणे ध्रुवे स्थिरत्वेन भाव्यम् । तत्र तस्मिन् भागे तयोर्मध्ये इभेन्द्रेण गजेन गरिम्णाऽधिष्ठिता तरीव । यथा नौर्नता भवति तथा । तदेव विशिनष्ठि– सव्येतरत इति ॥ सव्येतरयोर्वामदक्षिणयोः पादयोः पदे पदे नुन्ना नता भवति ॥ ८३ ॥</p>
<h3 id="परकशक-75"><strong>प्रकाशिका</strong></h3>
<p>तस्याङ्गुष्ठेन पीडिता सती मही तत्र तदाऽर्धमर्धयोरन्यतरभागेन ननाम । इभेन्द्रेण गजश्रेष्ठेनाधिष्ठिता तरी र्नौर्यथा पदे पदे सव्यतो दक्षिणतश्च नमति तद्वत् ॥ ८३ ॥</p>
<h1 id="तसमननभधययत-वशवमतमन"><strong>तस्मिन्नभिध्यायति विश्वमात्मनो</strong></h1>
<h1 id="दवर-नरधयसमननयय-धय-"><strong>द्वारं निरुध्यासुमनन्यया धिया ।</strong></h1>
<h1 id="लक-नरचछवसनपडत-भश"><strong>लोका निरुच्छ्वासनिपीडिता भृशं</strong></h1>
<h1 id="सलकपल-शरण-ययरहरम--८४-"><strong>सलोकपालाः शरणं ययुर्हरिम् ॥ ८४ ॥</strong></h1>
<h2 id="ततपरयम-9"><strong>तात्पर्यम्</strong></h2>
<p><strong>विश्वं भगवन्तम् । आत्मनो द्वारं सर्वजीवोत्पत्त्यादिद्वारम् । लोकानामेव निरुच्छ्वासः लोकपालास्तदर्थमेव शरणं ययुः । ‘ध्यातुर्ध्रुवस्य कीर्त्यर्थं हरिणा सह देवताः । लोकोच्छ्वासं निरुध्याथ श्वासार्थं च हरिं ययुः । अन्यप्रवृत्तयस्तेभ्यो न तेषामन्यतः क्वचित् । स्वोत्तमेभ्यस्तु देवेभ्यस्तेषां स्युः १स्वप्रवृत्तयः ॥’ इति तत्त्वनिर्णये ॥ ८४ ॥</strong></p>
<h3 id="पदरतनवल-73"><strong>पदरत्नावली</strong></h3>
<p>न केवलं चलनमेव लोकानामभूत् किन्तु श्वासोच्छ्वासयोः प्रवृत्तिस्तभ्भेन मरणाधिकक्लेशोऽभूदित्याह– तस्मिन्निति ॥ तस्मिन् ध्रुवेऽनन्यया ध्येयैकविषयतां गतया धिया श्वासप्रवृत्तिकारणमसुं प्राणं निरुध्य कुम्भकीकृत्य आत्मनो जीवराशेरुत्पत्त्यादेर्द्वारं कारणं विश्वं विष्णुमभितः परित इन्द्रियाभिमानिदेवैः सह ध्यायति सति, निरुच्छासेन निरुद्धप्राणवृत्त्या निपीडिताः सलोकपाला लोका हरिं शरणं ययुरित्यन्वयः । अत्र भृशमित्यनेन क्षिप्रवाचिना लोकानामेव निरुच्छ्वासो न लोकपालानां देवतानामन्यप्रवृत्तिहेतूनां स्वोत्तमानुग्रहेण स्वावरानधीनप्रवृत्तीनाम् । तास्तु लोकश्वासार्थं कृपालवो हरिं शरणं ययुरिति ध्वनयति । उक्तं च ‘ध्यातुर् ध्रुवस्य कीर्त्यर्थं हरिणा सह देवताः । लोकोच्छ्वासं निरुध्याथ श्वासार्थं च हरिं ययुः ॥ अन्यप्रवृत्तयस्तेभ्यो न तेषामन्यतः क्वचित् । स्वोत्तमेभ्यस्तु देवेभ्यस्तेषां स्युश्च प्रवृत्तयः ॥’ इति ॥ ८४ ॥</p>
<h3 id="परकशक-76"><strong>प्रकाशिका</strong></h3>
<p>अन्यदप्याश्चर्यं जातमित्याह ॥ तस्मिन्निति । अत्र विश्वमित्यस्य योग्यमर्थं दर्शयति ॥ विश्वमिति । विश्वं विष्णुरिति तन्नामसु पाठादित्याशयः । आत्मनो द्वारमित्यस्य आत्मनः सकाशादनन्यया धियाऽऽत्माभेददृष्ट्याऽसुं प्राणं तद्वारं निरुद्ध्येति व्याख्याननिरासाय योग्यमर्थं दर्शयति ॥ आत्मन इति । समुदायापेक्षयैकवचनम् । उत्पत्त्यादीति योग्यतालब्धमिति ज्ञातव्यम् । सलोकपाला लोका निरुच्छ्वासनिपीडिता इत्युक्त्या लोकपालानामपि निरुच्छ्वासनिपीडितत्वं प्रतीयतेऽतोऽत्र विवक्षितं तात्पर्यं दर्शयति ॥ लोकानामेवेति । तर्हि लोकपालानां लोकैः सह हरिं प्रति गमनं किमर्थमित्यतस्तत्प्रयोजनमाह ॥ लोकपाला इति । तदर्थमेवेत्यत्रार्थशब्द आवर्तनीयः । आद्यो निवृत्तिवचनः । तथा च तदर्थार्थमेव तन्निवृत्त्यर्थमेवेत्यर्थः । ध्रुवेण हरिध्याने कृते लोकपालानां श्वासनिरोधः किमर्थं जात इत्याशङ्कापरिहारायोक्तार्थस्थापनाय च प्रमाणं पठति ॥ ध्यातुरिति । परिवारतयेति शेषः । ननु ध्रुवयत्नेनैव लोकपालानामपि श्वासनिरोधः किं न स्यादित्यत आह ॥ अन्यप्रवृत्तय इति । अन्यप्रवृत्तयः ध्रुवादिप्रवृत्तयः । तेभ्यः देवेभ्यो भवन्तीति प्रमाणप्रसिद्धा इति शेषः । तेषां देवानामन्यतः प्रवृत्तिर्नास्ति । ननु अन्यतस्तेषां प्रवृत्त्यभावेऽधमानां देवानां प्रवृत्तयो ब्रह्मादि-स्वोत्तमाधीना इति प्रमाणप्रसिद्धिविरोध इत्यत आह ॥ स्वोत्तमेभ्य इति । तुशब्दोऽवधारणे । स्युरेवेति सम्बन्धः । तथा चान्यतो नीचतो नेति व्याख्येयमिति भावः ॥ ततश्चायं श्लोकार्थः ॥ तस्मिन्ध्रुवेऽनन्यया अन्याविषयकया धिया श्वासप्रवृत्तिकारणमसुं प्राणं निरुद्ध्य कुम्भकीकृत्यात्मनो जीवराशेरुत्पत्त्यादेर्द्वारं कारणं विश्वं भगवन्तमभि अभितः परितः स्थितैर् देवैरिन्द्रियाभिमानिभिः सह ध्यायति सति ध्रुवस्य कीर्त्यर्थं देवैर्लोकानां श्वासनिरोधे कृते सतीति पूरणीयम् । लोका निरुच्छ्वासनिपीडिता निरुद्ध-प्राणवृत्त्या निपीडिताः सन्तो लोकपालान् शरणं ययुः । अथ तेषां श्वासदाने सामर्थ्याभावात्सलोकपाला लोका हरिं शरणं रक्षितारं ययुः ॥ ८४ ॥</p>
<h1 id="दव-ऊच"><strong>देवा ऊचुः–</strong></h1>
<h1 id="नव-वदम-भगवन-परणरध-चरचरसयखलसतवधमन-"><strong>नैवं विदामो भगवन् प्राणरोधं चराचरस्याखिलसत्वधाम्नः ।</strong></h1>
<h1 id="वधह-तनन-वजनद-वमकष-परपत-वय-तव-शरण-शरणयम--८५-"><strong>विधेहि तन्नो वृजिनाद् विमोक्षं प्राप्ता वयं त्वां शरणं शरण्यम् ॥ ८५ ॥</strong></h1>
<h2 id="ततपरयम-10"><strong>तात्पर्यम्</strong></h2>
<p><strong>अखिलसत्वसमूहस्य । ‘तेजः शक्तिः समूहश्च गृहं धामेति कथ्यते’ इति तत्त्वनिर्णये ॥ ८५ ॥</strong></p>
<h3 id="पदरतनवल-74"><strong>पदरत्नावली</strong></h3>
<p>किमर्थं शरणं गता इति तत्राह– नैवमिति ॥ अखिलानां सत्वानां प्राणिनां धाम समूहो यत्र तत् तथोक्तं तस्य । ‘तेजः शक्तिः समूहश्च गृहं धामेति कथ्यते’ इत्यभिधानात् । वृजिनाद् दुःखात् ॥ ८५ ॥</p>
<h3 id="परकशक-77"><strong>प्रकाशिका</strong></h3>
<p>अखिलसत्त्वधाम्न इत्यत्र धामशब्दस्य प्रकृतसङ्गतमर्थं दर्शयति ॥ अखिल-सत्त्वसमूहस्येति । तथा च धामशब्दः समूहपर इत्याशयः । अत्र प्रमाणं दर्शयति ॥ तेज इति । धामेतिशब्देन तेजआदिकं कथ्यत इत्यर्थः ॥ ततश्चायं श्लोकार्थः ॥ हे भगवन् । वयं चराचर-लक्षणस्याखिलसत्त्वधाम्नः सर्वप्राणिसमूहस्य एवं प्राणविरोधं कदाचिदपि न विदामो विद्मः । तत्तस्माद्वृजिनाच्छ्वासनिरोधजनितदुःखात् ॥ ८५ ॥</p>
<h1 id="शरभगवनवच"><strong>श्रीभगवानुवाच–</strong></h1>
<h1 id="म-भषट-बल-तपस-दरतययननवरतयषय-परतयत-सवधम-"><strong>मा भैष्ट बालं तपसो दुरत्ययान्निवर्तयिष्ये प्रतियात स्वधाम ।</strong></h1>
<h1 id="यत-ह-व-परणनरध-आसदततनपदरमय-सङगततम--८६-"><strong>यतो हि वः प्राणनिरोध आसीदौत्तानपादिर्मयि सङ्गतात्मा ॥ ८६ ॥</strong></h1>
<h3 id="पदरतनवल-75"><strong>पदरत्नावली</strong></h3>
<p>हरेश् चरणं गतानां देवानां भयव्यावर्तकप्रतिवचनप्रकारमाह– मा भैष्टेति ॥ यतो यस्माद् वो युष्माकं सकाशात् प्राप्तप्रवृत्तीनां, लोकानां प्राणनिरोध आसीत् तं तपसो निवर्तयिष्य इत्यन्वयः । कोऽसाविति तत्राह– औत्तानापादिरिति ॥ मयि सम्यग् गत आत्मा मनो यस्य स तथा । ध्रुव इत्युक्ते कस्य पुत्रः किं जातिरयमिति शङ्का स्यादित्यत औत्तानपादिरिति ॥ ८६ ॥</p>
<p>॥ इति श्रीमद्भागवतटीकायां विजयध्वजतीर्थभिक्षुकृतायां चतुर्थस्कन्धे नवमोऽध्यायः ॥</p>
<h3 id="परकशक-78"><strong>प्रकाशिका</strong></h3>
<p>कोऽसौ बाल इत्यपेक्षायामाह ॥ यत इति । यतो बालात् । मयि सम्यग्गत आत्मा मनो यस्य स तथा ॥ ८६ ॥</p>
<p>**॥ इति श्रीमद्वेदेशपूज्यपादशिष्येण यदुपतिना विरचितायां **</p>
<p><strong>श्रीमद्भागवतटिप्पण्यां चतुर्थस्कन्धे नवमोऽध्यायः ॥ ४-९ ॥</strong></p>

  </div>
</article>


        

        



    <aside class="card border noPrint" id="section-tree-item-bhAgavatam_madhva-tAtparya-nirNayaH_sarva-prastutiH_04_chaturthaskandhaH_09_navamo-dhyAyaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/sarva-prastutiH/04_chaturthaskandhaH/09_navamo-dhyAyaH/">०९ नवमोऽध्यायः </a>
            <a data-toggle="collapse" href="#section-tree-item-body-bhAgavatam_madhva-tAtparya-nirNayaH_sarva-prastutiH_04_chaturthaskandhaH_09_navamo-dhyAyaH_md" role="button" aria-expanded="false" aria-controls="section-tree-item-body-bhAgavatam_madhva-tAtparya-nirNayaH_sarva-prastutiH_04_chaturthaskandhaH_09_navamo-dhyAyaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_madhva-tAtparya-nirNayaH_sarva-prastutiH_04_chaturthaskandhaH_09_navamo-dhyAyaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०९ नवमोऽध्यायः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
