<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ०१</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/madhva-tAtparya-nirNayaH/mUlam/01/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/madhva-tAtparya-nirNayaH/mUlam/01/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/01/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="०१">
  <meta property="og:description" content="प्रथमोऽध्यायः जन्माद्यस्य यतोऽन्वायादितरतश्चार्थेष्वभिज्ञः स्वराट्
तेने ब्रह्म हृदा य आदिकवये मुह्यन्ति यं सूरयः ।
तेजोवारिमृदां यथा विनिमयो यत्र त्रिसर्गो मृषा
धाम्ना स्वेन सदा निरस्तकुहकं सत्यं परं धीमहि ॥ १ ॥
श्रीमद्भागवततात्पर्यनिर्णयः
सृष्टिस्थित्यप्ययेहानियतिदृशितमोबन्धमोक्षाश्च यस्माद्
अस्य श्रीब्रह्मरुद्रप्रभृतिसुरनरद्व्यीशशत्र्वात्मकस्य ।
विष्णोर्व्यस्ताः समस्ताः सकलगुणनिधिः सर्वदोषव्यपेतः
पूर्णानन्दोऽव्ययो यो गुरुरपि परमः चिन्तये तं महान्तम् ॥
जन्माद्यस्येत्यादि । तं परं धीमहि । अन्वयात् ।
‘यतो वा इमानि’‘इत्यादिश्रुतिस्मृतिभ्यः । इतरतः तर्कतः । चेतनाद्धि पित्रादेः पुत्रादिरुत्पद्यते । अभिज्ञः सर्वज्ञः । अतो युज्यते ।
‘यं कामये तं तमुग्रं कृणोमि’’">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="०१">
  <meta itemprop="description" content="प्रथमोऽध्यायः जन्माद्यस्य यतोऽन्वायादितरतश्चार्थेष्वभिज्ञः स्वराट्
तेने ब्रह्म हृदा य आदिकवये मुह्यन्ति यं सूरयः ।
तेजोवारिमृदां यथा विनिमयो यत्र त्रिसर्गो मृषा
धाम्ना स्वेन सदा निरस्तकुहकं सत्यं परं धीमहि ॥ १ ॥
श्रीमद्भागवततात्पर्यनिर्णयः
सृष्टिस्थित्यप्ययेहानियतिदृशितमोबन्धमोक्षाश्च यस्माद्
अस्य श्रीब्रह्मरुद्रप्रभृतिसुरनरद्व्यीशशत्र्वात्मकस्य ।
विष्णोर्व्यस्ताः समस्ताः सकलगुणनिधिः सर्वदोषव्यपेतः
पूर्णानन्दोऽव्ययो यो गुरुरपि परमः चिन्तये तं महान्तम् ॥
जन्माद्यस्येत्यादि । तं परं धीमहि । अन्वयात् ।
‘यतो वा इमानि’‘इत्यादिश्रुतिस्मृतिभ्यः । इतरतः तर्कतः । चेतनाद्धि पित्रादेः पुत्रादिरुत्पद्यते । अभिज्ञः सर्वज्ञः । अतो युज्यते ।
‘यं कामये तं तमुग्रं कृणोमि’’">
  <meta itemprop="wordCount" content="5750">
  <meta name="twitter:card" content="summary">
  <meta name="twitter:title" content="०१">
  <meta name="twitter:description" content="प्रथमोऽध्यायः जन्माद्यस्य यतोऽन्वायादितरतश्चार्थेष्वभिज्ञः स्वराट्
तेने ब्रह्म हृदा य आदिकवये मुह्यन्ति यं सूरयः ।
तेजोवारिमृदां यथा विनिमयो यत्र त्रिसर्गो मृषा
धाम्ना स्वेन सदा निरस्तकुहकं सत्यं परं धीमहि ॥ १ ॥
श्रीमद्भागवततात्पर्यनिर्णयः
सृष्टिस्थित्यप्ययेहानियतिदृशितमोबन्धमोक्षाश्च यस्माद्
अस्य श्रीब्रह्मरुद्रप्रभृतिसुरनरद्व्यीशशत्र्वात्मकस्य ।
विष्णोर्व्यस्ताः समस्ताः सकलगुणनिधिः सर्वदोषव्यपेतः
पूर्णानन्दोऽव्ययो यो गुरुरपि परमः चिन्तये तं महान्तम् ॥
जन्माद्यस्येत्यादि । तं परं धीमहि । अन्वयात् ।
‘यतो वा इमानि’‘इत्यादिश्रुतिस्मृतिभ्यः । इतरतः तर्कतः । चेतनाद्धि पित्रादेः पुत्रादिरुत्पद्यते । अभिज्ञः सर्वज्ञः । अतो युज्यते ।
‘यं कामये तं तमुग्रं कृणोमि’’">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/madhva-tAtparya-nirNayaH\/mUlam\/01\/".replace(basePath, "/");
  pageVars.pageParams = {};
  pageVars.pageSource = "bhAgavatam\/madhva-tAtparya-nirNayaH\/mUlam\/01.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/01/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/01/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/01/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/01/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/01/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/01/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/01/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/01/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/01/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/01/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/01/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/01/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/01/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/01/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/01/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/01/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/01/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/01/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/01/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/01/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/01/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/01/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/01/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/01/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/01/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/01/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/01/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/01/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/01/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/01/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/01/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/01/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/01/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/01/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/01/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/01/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/01/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/01/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/01/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/01/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/01/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/01/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/01/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/01/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/01/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ०१</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०१">०१</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/madhva-tAtparya-nirNayaH/mUlam/01.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="परथमऽधयय">प्रथमोऽध्यायः</h2>
<p>जन्माद्यस्य यतोऽन्वायादितरतश्चार्थेष्वभिज्ञः स्वराट्</p>
<p>तेने ब्रह्म हृदा य आदिकवये मुह्यन्ति यं सूरयः ।<br>
तेजोवारिमृदां यथा विनिमयो यत्र त्रिसर्गो मृषा</p>
<p>धाम्ना स्वेन सदा निरस्तकुहकं सत्यं परं धीमहि ॥ १ ॥</p>
<p>श्रीमद्भागवततात्पर्यनिर्णयः</p>
<p>सृष्टिस्थित्यप्ययेहानियतिदृशितमोबन्धमोक्षाश्च यस्माद्</p>
<p>अस्य श्रीब्रह्मरुद्रप्रभृतिसुरनरद्व्यीशशत्र्वात्मकस्य ।<br>
विष्णोर्व्यस्ताः समस्ताः सकलगुणनिधिः सर्वदोषव्यपेतः</p>
<p>पूर्णानन्दोऽव्ययो यो गुरुरपि परमः चिन्तये तं महान्तम् ॥</p>
<p>जन्माद्यस्येत्यादि । तं परं धीमहि । अन्वयात् ।<br>
&lsquo;यतो वा इमानि&rsquo;&lsquo;इत्यादिश्रुतिस्मृतिभ्यः । इतरतः तर्कतः । चेतनाद्धि पित्रादेः पुत्रादिरुत्पद्यते । अभिज्ञः सर्वज्ञः । अतो युज्यते ।<br>
&lsquo;यं कामये तं तमुग्रं कृणोमि&rsquo;&rsquo;</p>
<p>&lsquo;मम योनिः&rsquo;&lsquo;इत्यन्येषां तदपेक्षत्वात् । न चान्यापेक्षोऽसौ । स्वराट् । कुतः? तेने ब्रह्म हृदा य आदिकवये । स हि</p>
<p>&lsquo;विश्वा जातानि परिता बभूव&rsquo;&rsquo;। नान्यः । हृदा स्नेहेन ।<br>
&lsquo;यो ब्रह्माणं विदधाति पूर्वम्&rsquo;&lsquo;इति च । स्वात्मत एव हि तस्य बुद्धिप्रकाशः । नच प्रसादं विना ज्ञातुं शक्यः । मुह्यन्ति यं सूरयः । न चातृप्तः प्रवर्तते । किन्तु मृषा वृथैव ।<br>
&lsquo;भित्वा मृषाश्रुः&rsquo;&lsquo;इतिवत् ।<br>
&lsquo;देवस्यैषः स्वभावोऽयम्&rsquo;&lsquo;इति च ।<br>
यत्रेति विशेषणान्नान्यत्र । स्वविषय एव वृथा । जीवेश्वरजडानां सर्गस्त्रिसर्गः । एकस्य तेजसो बहुत्ववदीश्वरसर्गः । वारिनिमित्तप्रतिबिम्बवज्जीवसर्गः । मृदो घटादिवदव्यक्ताज्जडसर्गः ।<br>
नच मायामयी सृष्टिः । धाम्ना स्वेन सदा निरस्तकुहकम् । तद्धाम्ना श्रियो निरस्तकुहकत्वं मुक्तानां च । नच मुक्तवत्पूर्वं बन्धभाक्त्वम् । सदा निरस्तकुहकत्वात् । सत्यं निर्दुःखनित्यनिरतिशयानन्दानुभवरूपम् । परं सम्पूर्णगुणम् । परत्वसाधकं जन्मादीत्यादि ।<br>
तन्त्रभागवते च–</p>
<p>&lsquo;सृष्टिस्थित्यप्ययेहादेः श्रुतिस्मृतिसमन्वयात् ।<br>
युक्तितश्चेत्तृपूर्वादेः श्रीब्रह्मभवपूर्विणः ॥</p>
<p>सुरगन्धर्वमनुजपितृदैत्यात्मनः पृथक् ।<br>
कर्ता विष्णुरजो नित्यः सर्वज्ञत्वान्न चापरः ॥</p>
<p>अनन्याधिपतिश्चासौ गरीयान् ब्रह्मणो यतः ।<br>
तत्प्रसादमृते तस्य नान्यो वेत्तास्ति कश्चन ॥</p>
<p>तेजसो रूपवद्रूपं बहुधा कुरुते हरिः ।<br>
वारिस्थतेजःप्रतिमा जीवास्तस्माद् विनिर्गताः ॥</p>
<p>कुलालेन मृदा यद्वन्निर्मीयन्ते घटादयः ।<br>
विष्णुनैवं प्रकृत्यैव निर्म्यते जगदीदृशम् ॥</p>
<p>एष त्रिसर्गो विष्णोस्तु वृथा लोकस्य चावृथा ।<br>
इन्द्रजालविधां सृष्टिं मन्यन्ते ज्ञानर्दुर्बलाः ॥</p>
<p>नित्यं निरस्तेन्द्रजाले स्वत एव कथं भवेत् ।<br>
अक्षमाः सत्यसृष्टौ हि मायासृष्टिं वितन्वते ॥</p>
<p>अनन्ताचिन्त्यविभवः कथं तामीहते हरिः ।<br>
निर्दुःखपूर्णानन्दत्वाद्यमाहुः सत्यमच्युतम् ॥</p>
<p>निर्दोषगुणपूर्णत्वात् परं चाहुर्जनार्दनम् ।<br>
एवंविधानुभावो यः स कथं निन्दितं सृजेत् ॥</p>
<p>स्वप्नादिकं परो देवः प्राणादिस्थस्तनोत्यसौ ।<br>
केवलस्य परस्यास्य मायासृष्टिर्न युज्यते ॥</p>
<p>तस्माद् बाधायुताः सर्वे स्वप्नाद्या ये त्वकेवलाः ।<br>
इदं न बाध्यते सर्वं जगत्केवलजं यतः ॥</p>
<p>मोक्षवत् केवलस्यास्य शक्त्या सम्यग्विजृम्भितम् ।<br>
एतद्रहस्यं परमं ब्रह्मसूत्रपदोदितम् ॥</p>
<p>ये त्वेवं न विजानन्ति ते हि यान्त्यधरं तमः ।<br>
ये त्वेतदभ्यसूयन्तो नानुतिष्ठन्ति मे मतम् ॥</p>
<p>सर्वज्ञानविमूढांस्तान् विद्धि नष्टानचेतसः ।<br>
ये त्वेतदनुतिष्ठन्ति पारम्पर्यागतं मम ॥</p>
<p>ते यान्ति परमं स्थानं ममैवोदितमञ्जसा&rsquo;&rsquo;॥ इत्यादि ।<br>
&lsquo;वैधर्म्याच्च न स्वप्नादिवत्&rsquo;&lsquo;इति च ।<br>
&lsquo;प्रघान्वस्य महतो महानि सत्या सत्यस्य करणानि वोचम्&rsquo;&lsquo;इत्यादि ।<br>
ब्रह्मसूत्रमहाभारतगायत्रीवेदसम्बन्धश्चायं ग्रन्थः ।<br>
उक्तं च गारुडे–</p>
<p>&lsquo;अर्थोऽयं ब्रह्मसूत्राणां भारतार्थविनिर्णयः ।<br>
गायत्रीभाष्यरूपोऽसौ वेदार्थपरिबृंहितः ॥</p>
<p>पुराणानां साररूपः साक्षाद्भगवतोदितः ।<br>
द्वादशस्कन्धसंयुक्तः शतविच्छेदसंयुतः ॥</p>
<p>ग्रन्थोऽष्टादशसाहस्रः श्रीमद्भागवताभिधः&rsquo;&rsquo;। इति ॥ १ ॥</p>
<p>धर्मः प्रेज्झितकैतवोऽत्र परमो निर्मत्सराणां सतां</p>
<p>वेद्यं वास्तवमत्र वस्तु शिवदं तापत्रयोन्मूलनम् ।<br>
श्रीमद्भागवते महामुनिकृते किं वा परैरीश्वरः</p>
<p>सद्यो हृद्यवरुध्यतेऽत्र कृतिभिः शुश्रूषुभिस्तत्क्षणात् ॥ २ ॥</p>
<p>अधिकारिविषयफलान्युच्यन्ते धर्म इति । प्रोज्झितकैतवः फलानपेक्षया । ईश्वरार्पणेन परमः ।<br>
&lsquo;तितिक्षवः कारुणिकाः सुहृदः सर्वदेहिनाम् ।<br>
अजातशत्रवः शान्ताः साधवः साधुभूषणाः ॥</p>
<p>मय्यनन्येन भावेन भक्तिं कुर्वन्ति ये दृढाम्&rsquo;&rsquo;। इत्यादि सतां लक्षणम् ।<br>
सतां च मात्सर्यमर्जुनस्य एकलव्य इव कुत्रचिद् दृश्यते । तद्वर्जनीय-मुत्तमेषु ज्ञानार्थिना ।<br>
महासंहितायां च–</p>
<p>&lsquo;उत्तमे स्वात्मनो नित्यं मात्सर्यं परिवर्जयेत् ।<br>
कुरुते यत्र मात्सर्यं तत्तत् तस्य विहीयते&rsquo;&rsquo;। इति ।<br>
नित्यनिरस्तदोषपूर्णगुणं वास्तवम् ।<br>
नित्यसंहितायां च–</p>
<p>&lsquo;निरस्ताखिलदोषं यदानन्दादिमहागुणम् ।<br>
सर्वदा परमं ब्रह्म तस्माद्वास्तवमीयते&rsquo;&rsquo;॥ इति ।<br>
वस्तु अप्रतिहतं नित्यम् च ।<br>
स्कान्दे च–</p>
<p>&lsquo;वसनाद् वासनाद्वस्तु नित्याप्रतिहतं यतः ।<br>
वासनेदं यतस्तुन्नमतस्तद् ब्रह्म शब्द्यते&rsquo;&rsquo;॥ इति ।<br>
किं वा परैः अर्थकामादिकथनैः ?</p>
<p>गारुडे च–</p>
<p>&lsquo;धर्मार्थकाममोक्षाणामेकमेव पदं यतः ।<br>
अवरोधो हृदीशस्य पृथग्वक्ष्ये न तानहम्&rsquo;&rsquo;। इति ।<br>
सद्यःशब्दः आपेक्षिक इति तत्क्षणादिति । नचासम्पूर्णाधिकारिणां तत्क्षणा-दवरुध्यत इति सद्यःशब्दः । अधिकारिविषयफलानां स्मरणात् फलाधिक्यं भवति ।<br>
वामने च–</p>
<p>&lsquo;अधिकारं फलं चैव प्रतिपाद्यं च वस्तु यत् ।<br>
स्मृत्वा प्रारभतो ग्रन्थं करोतीशो महत्फलम्&rsquo;&rsquo;। इति ॥ २ ॥</p>
<p>निगमकल्पतरोर्गलितं फलं</p>
<p>शुकमुखादमृतद्रवसंयुतम् ।<br>
पिबत भागवतं रसमालयं</p>
<p>मुहुरहो रसिका भुवि भावुकाः ॥ ३ ॥</p>
<p>ज्ञातफलस्यापि प्रशंसाविधिभ्यां क्षिप्रप्रवृत्तिर्भवतीति प्रशस्य विधत्ते । निगमकल्पतरोरिति । भगवता गलितम् । शुकेन द्रवीकृतम् ।<br>
उक्तं च ब्रह्माण्डे-</p>
<p>&lsquo;धर्मपुष्पस्त्वर्थपत्रः कामपल्लवसंयुतः ।<br>
महामोक्षफलो वृक्षो वेदोऽयं समुदीरितः ॥</p>
<p>शातितानि फलानीह कृष्णद्वैपायनेन तु ।<br>
भारताख्यानि यानीह तथा भागवतं भुवि ॥</p>
<p>आर्द्रीकृतानि तानीह शुकप्रभृतिभिर्जनैः ।<br>
ख्यापयद्भिर्गुरुप्रोक्तान् वेदार्थान् ग्रन्थनिष्ठितान् ॥</p>
<p>कानिचित् दर्शयामास वृक्षस्याग्रे फलानि तु ।<br>
व्याचक्षमाणो वेदार्थं भगवान् लोकपूजितः ॥</p>
<p>एतेषामथ तेषां वा रसान् पिबत सज्जनाः ।<br>
आमोक्षान्महती तृप्तिरहो मे पश्यतो भवेत्&rsquo;&rsquo;॥ इति ॥ ३ ॥</p>
<p>नैमिषेऽनिमिषक्षेत्रे ऋषयः शौनकादयः</p>
<p>सत्रं स्वर्गाय लोकाय सहस्त्रसममासत ॥ ४ ॥</p>
<p>प्रकारान्तरेण पुरुषार्थशङ्कानिवृत्त्यर्थमाख्यायिका ।<br>
पाद्मे च–</p>
<p>&lsquo;आख्यायिकाः प्रदर्श्यन्ते सर्ववेदेषु सर्वशः ।<br>
द्योतयन्त्यस्तु महतां तात्पर्यं तत्र तत्र ह ॥</p>
<p>अलाभः पुरुषार्थस्य प्रोक्तमर्थमृते त्विति ।<br>
द्योतनाय महाराज श्रद्धावृद्ध्यर्थमेव च&rsquo;&rsquo;॥ इति ॥ ४ ॥</p>
<p>यानि वेदविदां श्रेष्ठो भगवान् बादरायणः ।<br>
अन्ये च मुनयः सूत परावरविदो विदुः ॥ ७ ॥</p>
<p>वेत्थ त्वं सौम्य तत्सर्वं तत्त्वतस्तदनुग्रहात् ।<br>
ब्रूयुः स्निग्धस्य शिष्यस्य गुरवो गुह्यमप्युत ॥ ८ ॥</p>
<p>यानि भगवज्ज्ञातान्यन्यैरप्यृषिभिः ज्ञायन्ते तानि वेत्थ ।<br>
उक्तं हि ब्रह्माण्डे</p>
<p>&lsquo;द्वैपायनेन यद्बुद्धं ब्रह्माद्यैस्तन्न बुध्यते ।<br>
सर्वबुद्धं स वै वेद तद्बुद्धं नान्यगोचरम्&rsquo;&lsquo;इति ॥ ७-८ ॥</p>
<p>आपन्नः संसृतिं घोरां यन्नाम विवशो गृणन् ।<br>
ततः सद्यो विमुच्येत यं बिभेति स्वयं भवः ॥ १४ ॥</p>
<p>विवशः बह्वभ्यासात् ।<br>
उक्तं च ब्रह्मवैवर्ते–</p>
<p>&lsquo;शारीराद् वाचिकाभ्यासो वाचिकान्मानसो भवेत् ।<br>
मानसाद् विवशान्मुच्येन्नान्यथा मुक्तिरिष्यते&rsquo;&rsquo;। इति ॥ १४ ॥</p>
<p>अथाऽख्याहि हरेर्धीमन्नवतारकथाः शुभाः ।<br>
लीला विदधतः स्वैरमीश्वरस्यात्ममायया ॥ १८ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये प्रथमस्कन्धे प्रथमोध्यायः ॥</p>
<p>आत्ममायया स्वरूपभूतेच्छया ।<br>
&lsquo;महामायेत्यविद्येति नियतिर्मोहिनीति च ।<br>
प्रकृतिर्वासनेत्येव तवेच्छाऽनन्त कथ्यते&rsquo;&rsquo;। इति स्कान्दे ॥</p>
<p>विष्णुसंहितायां च–</p>
<p>&lsquo;इच्छाशक्तिर्ज्ञानशक्तिः क्रियाशक्तिरिति त्रिधा ।<br>
शक्तिशक्तिमतोश्चापि न भेदः कश्चनेष्यते&rsquo;&rsquo;॥ इति ॥ १८ ॥</p>
<h2 id="दवतयऽधयय">द्वितीयोऽध्यायः</h2>
<p>सूत उवाच–</p>
<p>यं प्रव्रजन्तमनुपेतमपेतकृत्यं</p>
<p>द्वैपायनो विरहकातर आजुहाव ।<br>
पुत्रेति तन्मयतया तरवोऽपि नेदु-</p>
<p>स्तं सर्वभूतहृदयं मुनिमानतोऽस्मि ॥ २ ॥</p>
<p>अनुपेतं देहादिभिः । अनभिमानात् । अकातरः कातरवददर्शयत् ।<br>
उक्तं च स्कान्दे–</p>
<p>&lsquo;नित्यतृप्तः परानन्दो योऽव्ययः परमेश्वरः ।<br>
यस्य पुत्रफलं नैव यज्जातं जगदीदृशम् ॥</p>
<p>यदधीनश्रियोऽपाङ्गाद् ब्रह्मरुद्रादिसंस्थितिः ।<br>
स पुत्रार्थं तपस्तेपे व्यासो रुद्रस्य चेश्वरः ॥</p>
<p>कातर्यं दर्शयामास वियोगे लौकिकं हरिः ।<br>
कुतः कातरता तस्य नित्यानन्दमहोदधेः&rsquo;&rsquo;॥ इति ॥</p>
<p>&lsquo;ईशन्नपि हि लोकस्य सर्वस्य जगतो हरिः ।<br>
कर्माणि कुरुते विष्णुः कीनाश इव दुर्बलः&rsquo;&rsquo;। इति चोद्योगे ॥</p>
<p>&lsquo;देवत्वे देववच्चेष्टा मानुषत्वे च मानुषी&rsquo;&lsquo;इति विष्णुधर्मे ।<br>
सर्वभूतहृदयम् अहङ्कारात्मकत्वात् ।<br>
&lsquo;अहङ्कारात्मको रुद्रः शुको द्वैपायनात्मजः&rsquo;&rsquo;। इति स्कान्दे ॥ २ ॥</p>
<p>यः स्वानुभावमखिलश्रुतिसारमेक-</p>
<p>मध्यात्मदीपमतितीर्षतां तमोऽन्धम् ।<br>
संसारिणां करुणयाऽऽह पुराणगुह्यं</p>
<p>तं व्याससूनुमुपयामि गुरुं मुनीनाम् ॥ ३ ॥</p>
<p>स्वानुभावं ब्रह्म ॥ ३ ॥</p>
<p>वदन्ति तत्तत्वविदस्तत्वं यज्ज्ञानमद्वयम् ।<br>
ब्रह्मेति परमात्मेति भगवानिति शब्द्यते ॥ ११ ॥</p>
<p>अद्वयं असमाधिकम् । तथा च भाल्लवेयश्रुतिः–</p>
<p>&lsquo;स पुरुषः सोऽद्वय इति । न ह्येनमभि कश्चन । न ह्येनमपि कश्चनेति&rsquo;&lsquo;इति ।<br>
&lsquo;सोऽद्वयः पुरुषस्तस्मान्न समो नाधिको ह्यतः&rsquo;&rsquo;। इति महासंहितायाम् ।<br>
तत्त्वशब्दार्थस्तत्रैवोक्तः–</p>
<p>&lsquo;अतीतानागते काले यत्तादृशमुदीर्यते ।<br>
कुतश्चिदन्यथा नेयात् तत्तत्त्वं तत्त्वतो विदुः&rsquo;&rsquo;॥ इति ॥ ११ ॥</p>
<p>सत्तामात्रं तु यत्किञ्चित्सदसच्चाविशेषणम् ।<br>
उभाभ्यां भाष्यते साक्षाद्भगवान् केवलः स्मृतः ॥ १२ ॥</p>
<p>सत्तामात्रम् आनन्दमात्रम् ।<br>
तथा च पैङ्गिश्रुतिः–</p>
<p>&lsquo;अथ कस्मादुच्यते सत्तेति । नन्दति नन्दयति चेति&rsquo;&rsquo;। इति ।<br>
न कार्यकारणविषयविशेषितवैषयिकज्ञानम् । केवलमेव तज्ज्ञानम् । स्रष्टृत्वादिभिः कार्यकारणविशेषितं च ।<br>
तन्त्रभागवते च–</p>
<p>&lsquo;विषयापेक्षि न ज्ञानं विषयैश्च विशेषितम् ।<br>
यत्तदानन्दमात्रं च तद् ब्रह्मेत्यवधार्यताम्&rsquo;&rsquo;। इति ।<br>
यत्किञ्चित् अलोकसिद्धम् ॥ १२ ॥</p>
<p>तच्छ्रद्दधाना मुनयो ज्ञानवैराग्ययुक्तया ।<br>
पश्यन्त्यात्मनि चात्मानं भक्त्या श्रुतिगृहीतया ॥ १३ ॥</p>
<p>यस्मात् परमात्मैव तत्त्वं तस्मात् तमेव पश्यन्ति मुनयः ॥ १३ ॥</p>
<p>भिद्यते हृदयग्रन्थिः छिद्यन्ते सर्वसंशयाः ।<br>
क्षीयन्ते चास्य कर्माणि दृष्ट एवात्मनीश्वरे ॥ २२ ॥</p>
<p>आत्मनीश्वर इति न जीवैक्यमुच्यते । परेषामपि ब्रह्मादीनां यतोऽवरत्वं स परावरः ।<br>
&lsquo;भेददृष्ट्याभिमानेन&rsquo;&lsquo;इति च कापिलेये ।<br>
&lsquo;ब्रह्म प्रधानमुपयान्त्य-गताभिमानाः&rsquo;&lsquo;इति च ।<br>
&lsquo;विद्याऽऽत्मनि भिदाबोधः&rsquo;&rsquo;</p>
<p>&lsquo;यत्र हि द्वैतमिव भवति&rsquo;&rsquo;।<br>
&lsquo;अन्यमीशमस्य महिमानमिति&rsquo;&rsquo;।<br>
&lsquo;अनश्नन्नन्यो अभिचाकशीति&rsquo;&rsquo;।<br>
&lsquo;छायातपौ ब्रह्मविदो वदन्ति&rsquo;&rsquo;।<br>
&lsquo;एको बहूनां यो विदधाति कामान्&rsquo;&rsquo;।<br>
&lsquo;सत्यः सो अस्य महिमा गृणे शवो यज्ञेषु विप्रराज्ये&rsquo;&rsquo;।<br>
&lsquo;सत्यमेनमनु विश्वे मदन्ति रातिं देवस्य गृणतो मघोनः&rsquo;&rsquo;।<br>
&lsquo;यत्र पूर्वे साध्याः सन्ति देवाः&rsquo;&rsquo;।<br>
&lsquo;शृण्वे वीर उग्रमुग्रं दमायन्&rsquo;&lsquo;इत्यादि च ।<br>
&lsquo;मग्नस्य हि परेऽज्ञाने किं न दुःखतरं भवेत् ।<br>
बहवः पुरुषाः ब्रह्मन्नुताहो एक एव तु ।<br>
नैतदिच्छन्ति पुरुषमेकं कुरुकुलोद्वह&rsquo;&rsquo;। इत्यादि मोक्षधर्मे ॥</p>
<p>&lsquo;भेददृष्ट्याभिमानेन पश्यन्तो यान्ति तत्पदम्&quot;– इति वायुप्रोक्ते ।<br>
&lsquo;अनुपपत्तेस्तु न शारीरः&quot;,</p>
<p>&lsquo;भेदव्यपेशाच्च&quot;,</p>
<p>&lsquo;शारीरश्चोभयेऽपि हि भेदेनैनम-धीयते&quot;,</p>
<p>&lsquo;पृथगुपदेशात्&rsquo;&lsquo;इत्यादि च ।<br>
सत्यत्वं च भेदस्योक्तं भाल्लवेयश्रुतौ–</p>
<p>&lsquo;स्थाणुर्होच्चक्राम स प्रजापतिमुवाच । कोऽसि के स्म कः स इति । स होवाच योऽस्मि ये स्थ यः स इति । अथ हैनमुपाक्रोशत् । सत्यं भिदा सत्यं भिदा सत्यं भिदेति । मैवारुवण्यो मैवारुवण्यो मैवारुवण्य इति&rsquo;&lsquo;इति ।<br>
&lsquo;सत्यमेनम्&rsquo;&lsquo;&lsquo;सत्यः सो अस्य&rsquo;&lsquo;इति चोक्तम् ।<br>
महासंहितायां च–</p>
<p>&lsquo;त्रिविधं जीवसङ्घं च परमात्मानमव्ययम् ।<br>
तेषां भेदं च ये सत्यं विदुर्मोहविवर्जिताः ॥</p>
<p>ते यान्ति परमं स्थानं विष्णोरेवाचलं ध्रुवम् ।<br>
जीवेश्वरभिदां भ्रान्तिं केचिदाहुरपण्डिताः ॥</p>
<p>अनारतं तमो यान्ति परमात्मविनिन्दनात् ।<br>
पराधीनश्च बद्धश्च स्वल्पज्ञानसुखेहितः ॥</p>
<p>अल्पशक्तिः सदोषश्च जीवात्माऽनीदृशः परः ।<br>
वदता तु तयोरैक्यं किं तेनादुष्कृतं कृतम् ॥</p>
<p>अन्तर्याम्यैक्यवाचीनि वचनानीह यानि तु ।<br>
तानि दृष्ट्वा भ्रमन्तीह दुरात्मानोऽल्पचेतसः ॥</p>
<p>अस्यास्मि त्वमहं स्वात्मेत्यभिधागोचरो यतः ।<br>
सर्वान्तरत्वात् पुरुषस्त्वन्तर्यामी नियामयन् ॥</p>
<p>अतो भ्रमन्ति वचनैरासुरा मोहतत्परैः ।<br>
तन्मोहने परा प्रीतिर्देवानां परमस्य च ॥</p>
<p>अतो महान्धकारेषु पतन्त्यज्ञानमोहिताः&rsquo;&rsquo;। इत्यादि ॥ २२ ॥</p>
<p>सत्त्वं रजस्तम इति प्रकृतेर्गुणास्तै-</p>
<p>र्युक्तः परः पुरुष एव इहास्य धत्ते ।<br>
स्थित्यादये हरिविरिञ्चहरेति सञ्ज्ञाः</p>
<p>श्रेयांसि तत्र खलु सत्त्वतनौ नृणां स्युः ॥ २४ ॥</p>
<p>विष्णोरेव त्रिसञ्ज्ञाः । वामनपुराणे च–</p>
<p>&lsquo;ब्रह्मविष्ण्वीशरूपाणि त्रीणि विष्णोर्महात्मनः ।<br>
ब्रह्मणि ब्रह्मरूपः स शिवरूपी शिवे स्थितः ॥</p>
<p>पृथगेव स्थितो देवो विष्णुरूपी जनार्दनः&rsquo;&rsquo;। इति ।<br>
त्रयोऽपि गुणा विष्ण्वाश्रयाः । तथाऽपि सत्त्वतनौ जीवे श्रेयांसि स्युः ॥ २४ ॥</p>
<p>पार्थिवाद्दारुणो धूमस्तस्मादग्निस्त्रयीमयः ।<br>
तमसस्तु रजस्तस्मात् सत्त्वं यद् ब्रह्मदर्शनम् ॥ २५ ॥</p>
<p>मेघरूपत्वात् धूम उत्तमः ॥ २५ ॥</p>
<p>भेजिरे मुनयोऽथाग्रे भगवन्तमधोक्षजम् ।<br>
सत्वं विशुद्धं क्षेमाय कल्पते नेतराविह ॥ २६ ॥</p>
<p>सात्त्विकानां वासुदेवे भक्तिरुत्पद्यते ॥ २६ ॥</p>
<p>रजस्तमःप्रकृतयः समशीलान् भजन्ति वै ।<br>
पितृभूतप्रजेशादीन् श्रियैश्वर्यप्रजेप्सवः ॥ २८ ॥</p>
<p>भूतेशप्रजेशादीन् ॥ २८ ॥</p>
<p>स एवेदं ससर्जाग्रे भगवानात्ममायया ।<br>
सदसद्रूपया चासौ गुणमय्याऽगुणो विभुः ॥ ३१ ॥</p>
<p>आत्ममायया स्वेच्छया । सदसद्रूपया प्रकृत्या च ॥ ३१ ॥</p>
<p>तया विलसितेष्वेषु गुणेषु गुणवानिव ।<br>
अन्तःप्रविष्ट आभाति विज्ञानेन विजृम्भितः ॥ ३२ ॥</p>
<p>तया सदसद्रूपया । विज्ञानेन विजृम्भितः विज्ञानेन सम्पूर्णः ॥ ३२ ॥</p>
<p>असौ गुणमयैर्भावैर्भूतसूक्ष्मेन्द्रियात्मभिः ।<br>
स्वनिर्मितेषु निर्विष्टो भुङ्क्ते भूतेषु तद्गुणान् ॥ ३४ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये प्रथमस्कन्धे द्वितीयोऽध्यायः ॥</p>
<p>तद्गुणान् एव भुङ्क्ते न दोषान् ।<br>
&lsquo;सर्वत्र सारभुग् देवो नासारं स कदाचन&rsquo;&lsquo;इति वामनपुराणे ।<br>
&lsquo;अनश्नन्&rsquo;&lsquo;इत्यशुभापेक्षया परवशत्वापेक्षया क्ऌप्त्यपेक्षया च ।<br>
&lsquo;अक्ऌप्त्या च स्वतन्त्रत्वादशुभस्य च वर्जनात् ।<br>
अभोक्ता शुभभोक्तृत्वाद् भोक्तेत्येव च तं विदुः ॥</p>
<p>अन्यूनानधिकत्वाच्च पूर्णस्वानन्दभोजनात् ।<br>
विरागाच्च परस्यास्य भोक्तृत्वप्रतिषेधनम्&rsquo;&rsquo;। इति स्कान्दे ॥ ३४ ॥</p>
<h2 id="ततयऽधयय">तृतीयोऽध्यायः</h2>
<p>सूत उवाच–</p>
<p>जगृहे पौरुषं रूपं भगवान् महदादिभिः ।<br>
सम्भूतं षोडशकलमादौ लोकसिसृक्षया ॥ १ ॥</p>
<p>व्यक्त्यपेक्षया जगृह इति । तथा हि तन्त्रभागवते–</p>
<p>&lsquo;ओयमनुपादेयं यद्रूपं नित्यमव्ययम् ।<br>
स एवापेक्ष्य रूपाणां व्यक्तिमेव जनार्दनः ॥</p>
<p>अगृह्णाद् व्यसृजच्चेति कृष्णरामादिकां तनुम् ।<br>
पठ्यते भगवानीशो मूढबुद्धिव्यपेक्षया ॥</p>
<p>तमसा ह्युपगूढस्य यत्तमःपानमीशितुः ।<br>
एतत्पुरुषरूपस्य ग्रहणं समुदीर्यते ॥</p>
<p>कृष्णरामादिरूपाणां लोकव्यक्तिमपेक्षया&rsquo;&rsquo;। इति ॥</p>
<p>महदादिभिः सम्भूतं अन्तर्गतमहदादि । न महदादिशरीरम् । &lsquo;यस्मिन्नेताः षोडशकलाः प्रभवन्ति&rsquo;&lsquo;इति हि श्रुतिः ।<br>
&lsquo;यत्किञ्चिदिह लोकेऽस्मिन् देहबद्धं विशांपते ।<br>
सर्वं पञ्चभिराविष्टं भूतैरीश्वरबुद्धिजैः ॥</p>
<p>ईश्वरो हि जगत्स्रष्टा प्रभुर्नारायणो विराट् ।<br>
भूतान्तरात्मा विज्ञेयः सगुणो निर्गुणोऽपि च ।<br>
भूतप्रलयमव्यक्तं शुश्रूषुर्नृपसत्तम&rsquo;&rsquo;। इति मोक्षधर्मे ।<br>
&lsquo;नाऽसीदहो न रात्रिरासीन्नासदासीत् तन्महद्वपुस्तदा</p>
<p>अभवद्विश्वरूपं सा विश्वरूपस्य रजनी&rsquo;&lsquo;इति भाल्लवेयश्रुतिः ।<br>
&lsquo;न तस्य प्राकृता मूर्तिर्मांसमेदोऽस्थिसम्भवा ।<br>
न योगित्वादीश्वरत्वात् सत्यरूपोऽच्युतो विभुः&rsquo;&rsquo;। इति वाराहे ।<br>
&lsquo;सर्वे नित्याः शाश्वताश्च देहास्तस्य परात्मनः ।<br>
हानोपादानरहिता नैव प्रकृतिजाः क्वचित् ॥</p>
<p>परमानन्दसन्दोहा ज्ञानमात्राश्च सर्वतः ।<br>
सर्वे सर्वगुणैः पूर्णाः सर्वे भेदविवर्जिताः ॥</p>
<p>अन्यूनानधिकाश्चैव गुणैः सर्वैश्च सर्वतः ।<br>
देहिदेहभिदा चात्र नेश्वरे विद्यते क्वचित् ॥</p>
<p>तत्स्वीकारादिशब्दस्तु हस्तस्वीकारवत् स्मृतः ।<br>
वैलक्षण्यान्न वा तत्र ज्ञानमात्रार्थमीरितम् ॥</p>
<p>केवलैश्वर्यसंयोगादीश्वरः प्रकृतेः परः ॥</p>
<p>जातो गतस्त्विदं रूपं तदित्यादि व्यवह्रियते&rsquo;&rsquo;। इति महावाराहे ।<br>
&lsquo;एकमेवाद्वितीयं&rsquo;&lsquo;&lsquo;नेह नानास्ति किञ्चन&rsquo;&lsquo;&lsquo;एवं धर्मान् पृथक् पश्यन्&rsquo;&rsquo;</p>
<p>इत्यादि च ।<br>
तस्यैवास्थूलत्वाद्यैश्वर्ययोगात् ।<br>
तथा च कौर्मे–</p>
<p>&lsquo;अस्थूलश्चानणुश्चैव स्थूलोऽणुश्चैव सर्वतः ।<br>
अवर्णः सर्वतः प्रोक्तः श्यामो रक्तान्तलोचनः ॥</p>
<p>ऐश्वर्ययोगाद्भगवान् विरुद्धार्थोऽभिधीयते ।<br>
तथाऽपि दोषाः परमे नैवाऽहार्याः कथञ्चन ॥</p>
<p>गुणा विरुद्धा अपि तु समाहार्याश्च सर्वतः ।&lsquo;&lsquo;इति ।<br>
विष्णुधर्मोत्तरे च–</p>
<p>&lsquo;गुणाः सर्वेऽपि युज्यन्ते ह्यैश्वर्यात् पुरुषोत्तमे ।<br>
दोषाः कथञ्चिन्नैवात्र युज्यन्ते परमो हि सः ॥</p>
<p>गुणदोषौ माययैव केचिदाहुरपण्डिताः ।<br>
न तत्र माया मायी वा तदीयौ तौ कुतो ह्यतः ॥</p>
<p>तस्मान्न मायया सर्वं सर्वमैश्वर्यसम्भवम् ।<br>
अमायो हीश्वरो यस्मात् तस्मात् तं परमं विदुः&rsquo;&rsquo;॥ इति ॥ १ ॥</p>
<p>यस्यावयवसंस्थानैः कल्पितो लोकविस्तरः ।<br>
तद्वै भगवतो रूपं विशुद्धं सत्त्वमूर्जितम् ॥ ३ ॥</p>
<p>यस्यावयवसंस्थानैः । &lsquo;नाभ्या आसीदन्तरिक्षम्&rsquo;&lsquo;इत्यादि । सत्त्वं साधुगुणवत्त्वं ज्ञानबलरूपं वा ।<br>
&lsquo;बलज्ञानसमाहारः सत्त्वमित्यभिधीयते&rsquo;&lsquo;इति मात्स्ये ॥ ३ ॥</p>
<p>एतन्नानावताराणां निधानं बीजमव्ययम् ।<br>
यस्यांशांशेन सृज्यन्ते देवतिर्यङ्नरादयः ॥ ५ ॥</p>
<p>निधानं अत्रैकीभवन्त्यन्त इति । अंशांशेन सामर्थ्यैकदेशेन ।<br>
ब्राह्मे च– &lsquo;यच्छक्त्यैकांशसम्भूतं जगदेतच्चराचरम्&rsquo;&lsquo;इति ॥ ५ ॥</p>
<p>स एव प्रथमं देवः कौमारं सर्गमास्थितः ।<br>
चचार दुश्चरं ब्रह्मा ब्रह्मचर्यमखण्डितम् ॥ ६ ॥</p>
<p>&lsquo;कुमारो नाम भगवान् स्वयं स्वस्मादजायत ।<br>
दिदेश ब्रह्मणे ब्रह्म ब्रह्मचर्ये स्थितो विभुः ॥</p>
<p>यस्मात् सनत्कुमारश्च ब्रह्मचर्यमपालयत् ।<br>
यः स्थाणोः स्थाणुतां प्रादाद् भगवानव्ययो हरिः&rsquo;&rsquo;। इति ब्राह्मे ॥ ६ ॥</p>
<p>तृतीयमृषिसर्गं वै देवर्षित्वमुपेत्य सः ।<br>
तन्त्रं सात्वतमाचष्ट नैष्कर्म्यं कर्मणां यतः ॥ ८ ॥</p>
<p>&lsquo;अवतारस्तृतीयोऽस्य देवर्षिः प्रथितो दिवि ।<br>
महिदासस्त्वैतरेयो यस्तन्त्रं नारदेऽवदत्&rsquo;&rsquo;। इति च ॥ ८ ॥</p>
<p>तुर्यं धर्मकलासर्गे नरनारायणावृषी ।<br>
भूत्वाऽऽत्मोपशमोपेतमकरोद्दुश्चरं तमः ॥ ९ ॥</p>
<p>धर्मकलासर्गः धर्मे स्वांशावतारः । लोकदृष्ट्याऽऽत्मशमोपेतम् ॥ ९ ॥</p>
<p>पञ्चमः कपिलो नाम सिद्धेशः कालविप्लुतम् ।<br>
प्रोवाचाऽऽसुरये साङ्ख्यं तत्त्वग्रामविनिर्णयम् ॥ १० ॥</p>
<p>तन्त्रं साङ्ख्यं वेदानुसारि ।<br>
पाद्मे च–</p>
<p>&lsquo;कपिलो वासुदेवाख्यस्तन्त्रं साङ्ख्यं जगाद ह ।<br>
ब्रह्मादिभ्यश्च देवेभ्यो भृग्वादिभ्यस्तथैव च ॥</p>
<p>तथैवाऽऽसुरये सर्ववेदार्थैरुपबृंहितम् ।<br>
सर्ववेदविरुद्धं च कपिलोऽन्यो जगाद ह ॥</p>
<p>साङ्ख्यमाऽऽसुरयेऽन्यस्मै कुतर्कपरिबृंहितम्&rsquo;&rsquo;। इति ॥ १० ॥</p>
<p>षष्ठमत्रेरपत्यत्वं वृतः प्राप्तोऽनसूयया ।<br>
आन्वीक्षिकीमलर्काय प्रह्लादादिभ्य ऊचिवान् ॥ ११ ॥</p>
<p>आन्वीक्षिकीं तत्त्वविद्याम्–</p>
<p>&lsquo;आन्वीक्षिकी कुतर्काख्या तथैवाऽऽन्वीक्षिकी परा&rsquo;&lsquo;इति मात्स्ये ॥ ११ ॥</p>
<p>ऋषिभिर्याचितो भेजे नवमं पार्थिवं वपुः ।<br>
दुग्धवानोेषधीर्विप्रास्तेनायं च उशत्तमः ॥ १४ ॥</p>
<p>पृथुशरीराविष्टरूपम्–</p>
<p>&lsquo;आविवेश पृथुं देवः शङ्खी चक्री चतुर्भुजः&rsquo;&lsquo;इति पाद्मे ।<br>
उश इच्छायाम् । सत्यकामः ॥ १४ ॥</p>
<p>ततः सप्तदशे जातः सत्यवत्यां पराशरात् ।<br>
चक्रे वेदतरोः शाखा दृष्ट्वा पुंसोऽल्पमेधसः ॥ २१ ॥</p>
<p>रामात् पूर्वमप्यस्ति व्यासावतारः–</p>
<p>&lsquo;तृतीयं युगमारभ्य व्यासो बहुषु जज्ञिवान्&rsquo;&lsquo;इति कौर्मे ॥ २१ ॥</p>
<p>एकोनविंशे विंशतिमे वृष्णिषु प्राप्य जन्मनी ।<br>
रामकृष्णाविति भुवो भगवानहरद्भरम् ॥ २३ ॥</p>
<p>आवेशो बलभद्रे ।<br>
&lsquo;शङ्खचक्रभृदीशेशः श्वेतवर्णो महाभुजः ।<br>
आविष्टः श्वेतकेशात्मा शेषांशं रोहिणीसुतम्&rsquo;&rsquo;।<br>
इति महावाराहे ॥ २३ ॥</p>
<p>ततः कलौ सम्प्रवृत्ते सम्मोहाय सुरद्विषाम् ।<br>
बुद्धो नाम्ना जिनसुतः कीकटेषु भविष्यति ॥ २४ ॥</p>
<p>&lsquo;मोहनार्थं दानवानां बालरूपं पथि स्थितम् ।<br>
पुत्रं तं कल्पयामास मूढबुद्धिर्जिनः स्वयम् ॥</p>
<p>ततः सम्मोहयामास जिनाद्यानसुरांशकान् ।<br>
भगवान् वाग्भिरुग्राभिरहिंसावाचिभिर्हरिः&rsquo;&rsquo;॥ इति ब्रह्माण्डे ॥ २४ ॥</p>
<p>अवतारा ह्यसङ्ख्येया हरेः सत्वनिधेर्द्विजाः ।<br>
यथा विदासिनः कुल्याः सरसः स्युः सहस्रशः ॥ २६ ॥</p>
<p>विदासिनः उन्नतात् भिन्नाद् वा । &lsquo;त्रिविधाः पुरुषा लोके नीचमध्य-विदासिनः&rsquo;&lsquo;इति ब्राह्मे ।<br>
&lsquo;चतुर्धा वर्णरूपेण जगदेतद् विदासितम्&rsquo;&lsquo;इति च ॥ २६ ॥</p>
<p>एते स्वांशकलाः पुंसः कृष्णस्तु भगवान् स्वयम् ।<br>
इन्द्रारिव्याकुलं लोकं मृडयन्ति युगे युगे ॥ २८ ॥</p>
<p>एते प्रोक्तावताराः । मूलरूपी कृष्णः स्वयमेव ।<br>
&lsquo;जीवास्तत्प्रतिबिम्बांशा वराहाद्याः स्वयं हरिः ।<br>
दृश्यते बहुधा विष्णुरैश्वर्यादेक एव तु&rsquo;&rsquo;। इति ब्रह्मवैवर्ते ॥ २८ ॥</p>
<p>एतद्रूपं भगवतो ह्यरूपस्य चिदात्मनः ।<br>
मायागुणैर्विरचितं महदादिभिरात्मनि ॥ ३० ॥</p>
<p>एतत् जडरूपम् ।<br>
&lsquo;नारायणवराहाद्याः परमं रूपमीशितुः ।<br>
जैवं तु प्रतिबिम्बाख्यं जडमारोपितं हरेः ॥</p>
<p>एवं हि त्रिविधं तस्य रूपं विष्णोर्महात्मनः&rsquo;&rsquo;। इति पाद्मे ॥ ३० ॥</p>
<p>यथा नभसि मेघौघा रेणुर्वा पार्थिवोऽनिले ।<br>
एवं द्रष्टरि दृश्यत्वमारोपितमबुद्धिभिः ॥ ३१ ॥</p>
<p>दृश्यत्वं जडरूपत्वम् ।<br>
&lsquo;अविज्ञाय परं देहमानन्दात्मानमव्ययम् ।<br>
आरोपयन्ति जनिमत् पञ्चभूतात्मकं जडम्&rsquo;&rsquo;। इति स्कान्दे ॥ ३१ ॥</p>
<p>अतः परं यदव्यक्तमव्यूढगुणबृंहितम् ।<br>
अदृष्टाश्रुतवस्तुत्वात् स जीवो यः पुनर्भवः ॥ ३२ ॥</p>
<p>अतः परं जडेश्वररूपयोः परम् । अव्यूढगुणबृंहितंं अनादिकाले कदाचिदप्य-नपगतसत्वादिगुणबृंहितम् । अदृष्टाश्रुतवस्तुत्वात् पुनर्भवः ॥ ३२ ॥</p>
<p>यत्रेमे सदसद्रूपे प्रतिषिद्धे स्वसंविदा ।<br>
अविद्ययाऽऽत्मनि कृते इति तद्ब्रह्मदर्शनम् ॥ ३३ ॥</p>
<p>अविद्यया जीवे कृते परमेश्वरे प्रतिषिद्धे इति ब्रह्मदर्शनम् ॥ ३३ ॥</p>
<p>यद्येषोपरता देवी माया वैशारदी मतिः ।<br>
सम्पन्न एवेति विदुर्महिमि्न स्वे महीयते ॥ ३४ ॥</p>
<p>विशारदः परमेश्वरः । तन्मतिः माया । यदा नैनं शोचयामीत्युपरता तदा सम्पन्न एव ॥ ३४ ॥</p>
<p>एवं जन्मानि कर्माणि ह्यकर्तुरजनस्य च । वर्णयन्ति स्म कवयो वेदगुह्यानि हृत्पतेः ॥ ३५ ॥</p>
<p>&lsquo;अप्रयत्नात् स्वतन्त्रत्वात् फलानां च विवर्जनात् ।<br>
क्रियायाश्च स्वरूपत्वादकर्तेति च तं विदुः ॥</p>
<p>कर्तृत्वं भ्रान्तिजं प्राहुरतत्तत्त्वविदो जनाः ।<br>
ऐश्वर्यजं तु कर्तृत्वं सम्यक् तत्तत्त्ववेदिनः&rsquo;&rsquo;। इति पाद्मे ३५ ॥</p>
<p>इदं भागवतं नाम पुराणं ब्रह्मसम्मितम् ।<br>
उत्तमश्लोकचरितं चकार भगवानृषिः ॥ ४० ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये प्रथमस्कन्धे तृतीयोध्यायः ॥</p>
<p>&lsquo;धर्मः कं शरणं गतः&rsquo;&lsquo;इत्यस्य तमेव व्यासरूपिणमिति परिहार उच्यते– &lsquo;इदं भागवतम्&rsquo;&lsquo;इत्यादिना ॥ ४० ॥</p>
<h2 id="चतरथऽधयय">चतुर्थोऽध्यायः</h2>
<p>तस्य पुत्रो महायोगी समदृक् निर्विकल्पकः ।<br>
एकान्तगतिरुन्निद्रो गूढो मूढ इवेयते ॥ ४ ॥</p>
<p>निर्विकल्पकः । मदीयं तदीयमिति भेदमपहाय सर्वमीश्वराधीनमिति विज्ञाय स्थितः ।<br>
&lsquo;साम्यमीश्वररूपेषु सर्वत्र तदधीनताम् ।<br>
पश्यति ज्ञानसम्पत्त्या विनिद्रो यः स योगवित्&rsquo;&rsquo;। इति ब्राह्मे ॥ ४ ॥</p>
<p>सूत उवाच—</p>
<p>द्वापरे समनुप्राप्ते तृतीये युगपर्यये ।<br>
जातः पराशराद्योगी वासव्यां कलया हरेः ॥ १३ ॥</p>
<p>तृतीये द्वापरे युगे पर्यवसानं प्राप्ते सति ॥ १३ ॥</p>
<p>दुर्भगांश्च जनान् वीक्ष्य मुनिर्दिव्येन चक्षुसा ।<br>
सर्ववर्णाश्रमाणां यद् दध्यौ चिरममोघदृक् ॥ १७ ॥</p>
<p>नित्यज्ञानस्य चिद्दृष्टिर्लोकदृष्ट्यपेक्षया–</p>
<p>&lsquo;सर्वज्ञोऽप्यज्ञवद्देवः सर्वशक्तिरशक्तवत् ।<br>
प्रत्यापयति लोकानामज्ञानं मोहनाय च&rsquo;&rsquo;। इति कौर्मे ॥ १७ ॥</p>
<p>स्त्रीशूद्रब्रह्मबन्धूनां त्रयी न श्रुतिगोचरा ।<br>
कर्मश्रेयसि मूढानां श्रेय एवं भवेदिह ।<br>
इति भारतमाख्यानं कृपया मुनिना कृतम् ॥ २४ ॥</p>
<p>&lsquo;भारतं ब्राह्मणादीनां वेदार्थपरिवित्तये ।<br>
त एव वेदास्त्वन्येषां नर्ते तत्कस्यचित् सुखम्&rsquo;&rsquo;। इति स्कान्दे ॥२४॥</p>
<p>एवं प्रवृत्तस्य सदा भूतानां श्रेयसि द्विजाः ।<br>
सर्वात्मकेनाऽपि यदा नातुष्यद् हृदयं ततः ॥ २५ ॥</p>
<p>नातिप्रसन्नहृदयः सरस्वत्यास्तटे शुचौ ।<br>
वितर्कयन् विविक्तस्थ इदं चोवाच धर्मवित् ॥ २६ ॥</p>
<p>अतोषोऽनलम्बुद्धिः ।<br>
&lsquo;श्रुत्वा कथां न तुष्यामि हरेरद्भुतकर्मणः&rsquo;&lsquo;इति मात्स्ये ।<br>
अप्रसादश्च स एव ।<br>
&lsquo;कः प्रसन्नो भवेद् दिव्यां कथां शृण्वन् हरेः पराम्&rsquo;&lsquo;इति च ॥२५,२६॥</p>
<p>धृतव्रतेन हि मया छन्दांसि गुरवोऽग्नयः ।<br>
मानिता निर्व्यलीकेन गृहीतं चानुशासनम् ॥ २७ ॥</p>
<p>आचारापेक्षया धृतव्रतत्वादिपरिपूर्णस्य ॥ २७ ॥</p>
<p>अथापि बत मे दैह्यो ह्यात्मा चैवाऽत्मना विभुः ।<br>
असम्पन्न इवाऽभाति ब्रह्मवर्चस्विसत्तमः ॥ २९ ॥</p>
<p>दैह्यः देहरूपः । आत्मना विभुः स्वत एव व्याप्तः ।<br>
&lsquo;तस्य सर्वावतारेषु न विशेषोऽस्ति कश्चन ।<br>
देहदेहिविभेदश्च न परे विद्यते क्वचित् ॥</p>
<p>सर्वेऽवतारा व्याप्ताश्च सर्वे सूक्ष्माश्च तत्त्वतः ।<br>
ऐश्वर्ययोगाद् भगवान् क्रीडत्येवं जनार्दनः&rsquo;&rsquo;॥ इति महासंहितायाम् ।<br>
अवतारप्रयोजनासम्पत्त्याऽसम्पन्न इव । ब्रह्मवर्चसयुक्तानामुत्तमः ॥२९॥</p>
<p>किं वा भागवता धर्मा न प्रायेण निरूपिताः ।<br>
प्रियाः परमहंसानां त एव ह्यच्युतप्रियाः ॥ ३० ॥</p>
<p>पुनरपेक्षितत्वान्न प्रायेण निरूपिताः ।<br>
&lsquo;यथा तु भारते देवो न तथाऽन्येषु केषुचित् ।<br>
उच्यते न तथाऽपीशं जानन्त्यज्ञा जनार्दनम्&rsquo;&rsquo;। इति स्कान्दे ॥ ३० ॥</p>
<p>तस्यैवं खिन्नमात्मानं मन्यमानस्य खिद्यतः ।<br>
कृष्णस्य नारदोऽभ्यागादाश्रमं प्रागुदाहृतम् ॥ ३१ ॥</p>
<p>खेदोऽनलम्बुद्धिः ।<br>
&lsquo;अतुष्टिरप्रसादश्च खेदोऽतृप्तिस्तथैव च ।<br>
अनलत्वं वदन्त्येते सर्वे पर्यायवाचकाः&rsquo;&rsquo;। इति ब्राह्मे ।<br>
मन्यमानस्य स्वेच्छया ॥ ३१ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये प्रथमस्कन्धे चतुर्थोऽध्यायः ॥</p>
<h2 id="पञचमऽधयय">पञ्चमोऽध्यायः</h2>
<p>नारद उवाच—</p>
<p>पाराशर्य महाभाग भवतः कच्चिदात्मना ।<br>
परितुष्यति शारीर आत्मा मानस एव वा ॥ २ ॥</p>
<p>शारीरमानसयोरभेदादुभयथाऽपि युज्यते । स्वतन्त्रत्वादात्मनैव ह्यलम्बुद्धिः ॥ २ ॥</p>
<p>जिज्ञासितमधीतं च ब्रह्म यत्तत् सनातनम् ।<br>
तथाऽपि शोचस्यात्मानमकृतार्थ इव प्रभो ॥ ४ ॥</p>
<p>शोचसि प्रकाशयसि ।<br>
&lsquo;अजस्रेण शोचिषा शोशुचानः&rsquo;&lsquo;इति श्रुतिः ॥ ४ ॥</p>
<p>व्यास उवाच—</p>
<p>अस्त्येव मे सर्वमिदं त्वयोक्तं, तथाऽपि नात्मा परितुष्यते मे ।<br>
तत्मूलमव्यक्तमगाधबोधं, पृच्छामहे त्वाऽऽत्मभवात्मभूतम् ॥ ५ ॥</p>
<p>&lsquo;ज्ञानशक्तिस्वरूपोऽपि ह्यज्ञाशक्तं वदेद्धरिः ।<br>
अज्ञानां मोहनायेशस्तेन मुह्यन्ति मोहिताः&rsquo;&rsquo;। इति पाद्मे ॥ ५ ॥</p>
<p>यथा धर्मादयो ह्यर्था मुनिवर्यानुवर्णिताः ।<br>
न तथा वासुदेवस्य महिमा ह्यनुवर्णितः ॥ ९ ॥</p>
<p>धर्मादीनामल्पकथनेन पूर्तिः । न वासुदेवमहिम्नोऽतिकथितस्यापि ॥ ९ ॥</p>
<p>न यद्वचश्चित्रपदं हरेर्यशो</p>
<p>जगत्पवित्रं न गृणीत कर्हिचित् ।<br>
तद्वायसं तीर्थमुशन्ति मानसा</p>
<p>न यत्र हंसा न्यपतन् मिमङ्क्षया ॥ १० ॥</p>
<p>वायसं तीर्थं वयोमात्रानुजीवि शास्त्रम् ॥ १० ॥</p>
<p>नैष्कर्म्यमप्यच्युतभाववर्जितं</p>
<p>न शोभते ज्ञानमलं निरञ्जनम् ।<br>
कुतः पुनः शश्वदभद्रमीश्वरे</p>
<p>न चार्षितं कर्म यदप्यकारणम् ॥ १२ ॥</p>
<p>परोक्षज्ञानं न शोभते । अपरोक्षज्ञानं न भक्त्या विनोत्पद्यते ।<br>
&lsquo;यस्य देवे परा भक्तिः&rsquo;&rsquo;</p>
<p>&lsquo;यमेवैष वृणुते तेन लभ्यः&rsquo;&lsquo;&lsquo;यद्वासुदेवशरणा विदुरञ्जसैव&rsquo;&lsquo;इत्यादेः ॥ १२ ॥</p>
<p>अतो महाभाग भवानमोघदृक्</p>
<p>शुचिश्रवाः सत्यरतो धृतव्रतः ।<br>
उरुक्रमस्याखिलबन्धमुक्तये</p>
<p>समाधिनाऽनुस्मर यद्विचेष्टितम् ॥ १३ ॥</p>
<p>शुचिश्रवाः विष्णुः । समाधिना समाधिभाषया । स्मरणं ग्रन्थकृतिः ।<br>
&lsquo;स्मरन्ति च&rsquo;&lsquo;इत्यादेः ॥ १३ ॥</p>
<p>जुगुस्पिसं धर्मकृतेऽनुशासनं</p>
<p>स्वभावरक्तस्य महान् व्यतिक्रमः ।<br>
यद्वाक्यतो धर्म इतीतरस्थितो</p>
<p>न मन्यते तस्य निवारणं जनः ॥ १५ ॥</p>
<p>प्रवृत्तिधर्मकृते ॥ १५ ॥</p>
<p>विचक्षणोऽस्यार्हति वेदितुं विभो-</p>
<p>रनन्तपारस्य निवृत्तितः सुखम् ।<br>
प्रवर्तमानस्य गुणैरनात्मन-</p>
<p>स्ततो भवान् दर्शय चेष्टितं विभोः ॥ १६ ॥</p>
<p>अनन्तपारस्य विभोः सकाशाद् यत् सुखम् ॥ १६ ॥</p>
<p>इदं हि विश्वं भगवानिवेतरो</p>
<p>यतो जगत्स्थाननिरोधसम्भवः ।<br>
तद्धि स्वयं वेद भवांस्तथापि</p>
<p>प्रादेशमात्रं भवतः प्रदर्शितम् ॥ २० ॥</p>
<p>इतरोऽपि भगवान् विश्वमिव । स्वातन्त्र्यात् ॥ २० ॥</p>
<p>तस्मिंस्तदा लब्धरुचेर्महामते</p>
<p>प्रियश्रवस्यस्खलिता मतिर्मम ।<br>
ययाऽहमेतत् सदसत् स्वमायया</p>
<p>पश्ये मयि ब्रह्मणि कल्पितं परे ॥ २७ ॥</p>
<p>मयि स्थिते ब्रह्मणि । स्थीयतामत्रेतीश्वरेच्छया कल्पितम् ॥ २७ ॥</p>
<p>त्वमप्यदभ्रश्रुत विश्रुतं विभोः</p>
<p>समाप्यते येन विदां बुभुत्सितम् ।<br>
प्रख्याहि दुःखैर्मुहुरर्दितात्मनां</p>
<p>सङ्क्लेशनिर्वाणमुशन्ति नान्यथा ॥ ४० ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये प्रथमस्कन्धे पञ्चमोऽध्यायः ॥</p>
<p>त्वमीश्वरोऽपि ॥ ४० ॥</p>
<h2 id="षषटऽधयय">षष्टोऽध्यायः</h2>
<p>स्फीतान् जनपदान् तत्र पुरग्रामव्रजाकरान् ।<br>
खेटान् पट्टनवाटीश्च वनान्युपवनानि च ॥ ११ ॥</p>
<p>&lsquo;मृगयाजीविनां खेटो वाटी पुष्पोपजीविनाम् ।<br>
ग्रामो बहुजनाकीर्णो राजराजाश्रयं पुरम् ॥</p>
<p>जलस्थलायतिस्फीतं पट्टनं कीर्त्यते बुधैः&rsquo;&rsquo;। इति स्कान्दे ॥ ११ ॥</p>
<p>प्रेमातिभारनिर्भिन्नपुलकाङ्गोऽतिनिर्वृतः ।<br>
आनन्दसंप्लवे लीनो नापश्यमुभयं मुने ॥ २१ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये प्रथमस्कन्धे षष्ठोऽध्यायः ॥</p>
<p>उभयं द्वितीयं नापश्यं तमेवापश्यम् ॥ २१ ॥</p>
<h2 id="सपतमऽधयय">सप्तमोऽध्यायः</h2>
<p>सूत उवाच—</p>
<p>ब्रह्मनद्याः सरस्वत्याः आश्रमः पश्चिमे तटे ।<br>
शम्याप्रास इति प्रोक्त ऋषीणां सत्रवर्धनः ॥ २ ॥</p>
<p>शम्यां प्रास्य तत्र शालां कृत्वा यत्र यज्ञः क्रियते स शम्याप्रासः ॥२॥</p>
<p>भक्तियोगेन मनसि सम्यक् प्रणिहितेऽमले ।<br>
अपश्यत् पुरुषं पूर्णं मायां च तदपाश्रयाम् ॥ ४ ॥</p>
<p>भक्तियोगेन सम्यक् प्रणिहिते लोकानां मनसि ॥ ४ ॥</p>
<p>भर्तुः प्रियं द्रौणिरिति स्म पश्यन्</p>
<p>कृष्णासुतानां स्वपतां शिरांसि ।<br>
अपाहरद्विप्रियमेतदस्य</p>
<p>जुगुप्सितं कर्म विगर्हयन्ती ॥ १४ ॥</p>
<p>माता शिशूनां निधनं सुतानां</p>
<p>निशम्य घोरं परितप्यमाना ।<br>
तदाऽरुदद् बाष्पकलाकुलाक्षी</p>
<p>तां सान्त्वयन्नाह किरीटमाली ॥ १५ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये प्रथमस्कन्धे सप्तमोऽध्यायः ॥</p>
<p>स्वात्मन एव विप्रियं न भर्तुः । प्रयोजनाभावाद् विप्रियमिव च अस्य प्रियमिति हि प्रस्वापोक्तम् ॥</p>
<p>स्वप्नोऽयम्–</p>
<p>&lsquo;पार्थानुयातमात्मानं द्रौणिः स्वप्ने ददर्श ह ।<br>
बन्धनं चाऽत्मनस्तत्र द्रौपद्या चैव मोक्षणम् ॥ इति स्कान्दे ।<br>
तस्मान्नैषीकविरोधः ॥ १४-१५ ॥</p>
<h2 id="अषटमऽधयय">अष्टमोऽध्यायः</h2>
<p>तथा परमहंसानां मुनीनाममलात्मनाम् ।<br>
भक्तियोगविधानार्थं कथं पश्येमहि स्त्रियः ॥ २३ ॥</p>
<p>भक्तियोगविधानविषयम् ॥ २३ ॥</p>
<p>विपदः सन्तु नः शश्वत् तत्र तत्र जगत्पते ।<br>
भवतो दर्शनं यत्स्यादपुनर्भवदर्शनम् ॥ २८ ॥</p>
<p>अपुनर्भवं दर्शयति ॥ २८ ॥</p>
<p>मन्ये त्वां कालमीशानं अनादिनिधनं परम् ।<br>
समं चरन्तं सर्वत्र भूतानां यन्मिथः कलिः ॥ ३१ ॥</p>
<p>तत्तद्योग्यतया समत्वम् ॥ ३१ ॥</p>
<p>ते वयं नामरूपाभ्यां यदुभिः सह पाण्डवाः ।<br>
भवतो दर्शनं यर्हि हृषीकाणामिवेशितुः ॥ ४१ ॥</p>
<p>यर्हि भवतो दर्शनं तदा यदूनामस्माकं च नामरूपे ॥ ४१ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये प्रथमस्कन्धे अष्टमोऽध्यायः ॥</p>
<h2 id="नवमऽधयय">नवमोऽध्यायः</h2>
<p>नैनो राज्ञः प्रजाभर्तुः धर्मो युद्धे वधो द्विषाम् ।<br>
इति मे न तु बोधाय कल्पते शाश्वतं वचः ॥ ५ ॥</p>
<p>&lsquo;यः पदातिं हन्ति स भवति चातुर्मास्ययाजी यः सादिनं सोऽग्निष्टोमस्य यो हन्ति गजरथौ सोऽश्वमेधराजसूयाभ्याम्&rsquo;&lsquo;इत्यादि शाश्वतं वचः ॥ ५ ॥</p>
<p>शितविशिखहतो विशीर्णदंसः क्षतजपरिप्लुत आततायिनो मे ।<br>
प्रसभमभिससार मद्वधार्थं स भवतु मे भगवान् मुदे मुकुन्दः ॥ ४५ ॥</p>
<p>&lsquo;असङ्गश्चाव्यथोऽभेद्योऽनिग्राह्योऽशोष्य एव च ।<br>
विद्धोऽसृगञ्चितो बद्ध इति विष्णुः प्रदृश्यते ॥</p>
<p>असुरान् मोहयन् देवः क्रीडयैव सुरेष्वपि ।<br>
मानुषान् मध्यया दृष्ट्या न मुक्तेषु कथञ्चन&rsquo;&rsquo;। इति स्कान्दे ॥ ४५ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये प्रथमस्कन्धे नवमोध्यायः ॥</p>
<h2 id="दशमऽधयय">दशमोऽध्यायः</h2>
<p>निशम्य भीष्मोक्तमथाच्युतोदितं</p>
<p>प्रवृत्तिविज्ञानविधूतविभ्रमः।<br>
शशास गामिन्द्र इवाजिताश्रयः</p>
<p>प्रणिध्युपात्तामनुजानुवर्तितः ॥ ४ ॥</p>
<p>&lsquo;अमात्या मन्त्रिणो दूताः श्रेणयश्च पुरोहिताः ।<br>
पुरं जनपदं चेति सप्त प्रणिधयः स्मृताः&rsquo;&rsquo;। इति ब्राह्मे ॥ ४ ॥</p>
<p>अश्रूयन्ताऽशिषः सत्यास्तत्र तत्र द्विजेरिताः ।<br>
नानुरूपाऽनुरूपाश्च निर्गुणस्य गुणात्मनः ॥ २० ॥</p>
<p>&lsquo;पालनानुग्रहजयान् गौणेऽण्डे संस्थितो हरिः ।<br>
करोत्यसौ बहिःसंस्थो न करोतीव निर्गुणः&rsquo;&rsquo;। इति पाद्मे ॥</p>
<p>अतो नानुरूपानुरूपाश्च ॥ २० ॥</p>
<p>स्त्रिय ऊचुः—</p>
<p>स वै किलायं पुरुषः पुरातनो</p>
<p>य एक आसीदविशेष आत्मनि ।<br>
अग्रे गुणेभ्यो जगदात्मनीश्वरे</p>
<p>निमीलितात्मा निशि सुप्तशक्तिषु ॥ २२ ॥</p>
<p>सत्वादिशक्तिषु ॥ २२ ॥</p>
<p>स एव भूयो निजवीर्यचोदितां</p>
<p>स्वजीवमायां प्रकृतिं सिसृक्षतीम् ।<br>
अनामरूपात्मनि रूपनामनी</p>
<p>विधित्समानोऽनुससार शास्तिकृत् ॥ २३ ॥</p>
<p>&lsquo;श्रीर्भूर्दुर्गेति या भिन्ना जीवमाया महात्मनः ।<br>
आत्ममाया तदिच्छा स्याद् गुणमाया जडात्मिका&rsquo;&rsquo;।<br>
इति महासंहितायाम् ॥</p>
<p>&lsquo;अप्रसिद्धेस्तद्गुणानामनामाऽसौ प्रकीर्तितः ।<br>
अप्राकृतत्वात् रूपस्याप्यरूपोऽसावुदीर्यते&rsquo;&rsquo;। इति वासुदेवाध्यात्मे ॥२३॥</p>
<p>यदा ह्यधर्मेण तमोऽधिका नृपाः</p>
<p>जीवन्ति तत्रैष हि सात्वतः किल ।<br>
धर्मं भगं सत्यमृतं दयां यशो</p>
<p>भवाय रूपाणि दधद्युगे युगे ॥ २६ ॥</p>
<p>सात्त्विकानामनुग्राहकः ।<br>
&lsquo;अगुणोऽपि परो देवो ह्यनुगृह्णाति सात्त्विकान् ।<br>
देवांस्तु मानवान् मध्यानुपेक्ष्य क्लेश्यतेऽसुरान्&rsquo;&rsquo;। इति ब्रह्मदर्शने ।<br>
&lsquo;सात्त्वतः सात्त्विकस्नेहात् सत्त्वो ह्यानन्दरूपतः&rsquo;&lsquo;इति ब्रह्मवैवर्ते ।<br>
&lsquo;धारकत्वाद्धर्मरूपो ह्यैश्वर्यादेर्भगो ह्यसौ ।<br>
सत्य आनन्दरूपत्वादृतो ज्ञानस्वरूपतः ॥</p>
<p>यशो ह्यलं प्रसिद्धत्वाद् दया हि करुणाकरः&rsquo;&rsquo;। इति तन्त्रभागवते ।<br>
एवंविधगुणस्वरूपाणि रूपाणि दधद् युगे युगे ॥ २६ ॥</p>
<p>एताः पुरा स्त्रीत्वमवाप्तये समं</p>
<p>निरस्तशोकं बत साधु कुर्वते ।<br>
यासां गृहात्पुष्करलोचनः पतिः</p>
<p>न जात्वपैत्याकृतिभिः हृदि स्पृशन् ॥ ३१ ॥</p>
<p>&lsquo;अग्निपुत्रा महात्मानस्तपसा स्त्रीत्वमापिरे ।<br>
भर्तारं च जगद्योनिं वासुदेवमजं विभुम्&rsquo;&rsquo;। इति महाकौर्मे ॥ ३१ ॥</p>
<p>अजातशत्रुः पृतनां गोपीथाय मधुद्विषः ।<br>
परेभ्यः शङ्कितः स्नेहात् प्रायुङ्क्त चतुरङ्गिणीम् ॥ ३३ ॥</p>
<p>स्नेहमात्रात् ॥ ३३ ॥</p>
<p>तत्र तत्र च तत्रत्यैर्हरिः प्रत्युद्यतार्हणः ।<br>
सायं भेजे दिशं पश्चाद्गविष्ठो गां गतस्तदा ॥ ३७ ॥</p>
<p>गविष्ठ आदित्यः ।<br>
&lsquo;असौ वाव गविष्ठोऽप्सूदेत्यप्स्वस्तमेति&rsquo;&lsquo;इति माध्यन्दिनायनश्रुतिः ॥ ३७ ॥</p>
<p>यर्ह्यम्बुजाक्षाञ्चति माधवो भवान्</p>
<p>कुरून् मधून् वाऽथ सुहृद्दिदृक्षया ।<br>
तत्राब्दकोटिप्रतिमः क्षणो भवेद्</p>
<p>रविं विनाऽक्ष्णामिव नस्तवाच्युत ॥ ४६ ॥</p>
<p>कुरूणां मधूनां च नः ॥ ४६ ॥</p>
<p>यत्तदीशनमीशस्य प्रकृतिस्थोऽपि तद्गुणैः ।<br>
न युज्यते सदाऽऽत्मस्थैर्यथा बुद्धिस्तदाश्रया ॥ ७५ ॥</p>
<p>तदाश्रया बुद्धिः । तज्ज्ञानिनामपि प्रकृतिस्थानां न तत्सङ्गः । किमु तस्येति व्यत्यासदृष्टान्तः ।<br>
&lsquo;व्यत्यासोऽनन्वयश्चैव प्रसिद्धोऽभूत एव च ।<br>
सर्वसंहारिकश्चेति दृष्टान्तः पञ्चधा स्मृतः&rsquo;&rsquo;। इति ब्राह्मे ॥ ७५ ॥</p>
<p>तं मेनिरे खला मूढाः स्त्रैणं चानुव्रतं हरेः ।<br>
अप्रमाणविदो भर्तुरीश्वरं मतयो यथा ॥ ७६ ॥</p>
<p>मतयो यथा यथामति मेनिरे ॥ ७६ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये प्रथमस्कन्धे दशमोऽध्यायः ॥</p>
<h2 id="एकदशऽधयय">एकादशोऽध्यायः</h2>
<p>ब्राह्मणा ऊचुः—</p>
<p>पार्थ प्रजाविता साक्षादिक्ष्वाकुरिव मानवः ।<br>
ब्रह्मण्यः सत्यसन्धश्च रामो दाशरर्थियथा ॥ १९ ॥</p>
<p>रामो दाशरथिर्यथा । अधिकदृष्टान्तः ।<br>
&lsquo;ऊर्णनाभ्यादिको विष्णोर्विष्णुर्विष्णोस्तथैव च ।<br>
विष्णुर्जीवस्य दृष्टान्त ऊनसाम्याधिकः क्रमात्&rsquo;&rsquo;॥ इति ब्राह्मे ॥ १९ ॥</p>
<p>स राजपुत्रो ववृधे आशु शुक्ल इवोडुपः ।<br>
आपूर्यमाणः पितृभिः काष्ठाभिरिव सोऽन्वहम् ॥ ३१ ॥</p>
<p>&lsquo;पूरयन्ति दिशः सोमं देवा गावः सरस्वती&rsquo;&lsquo;इति गारुडे ॥ ३१ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये प्रथमस्कन्धे एकादशोऽध्यायः ॥</p>
<h2 id="दवदशऽधयय">द्वादशोऽध्यायः</h2>
<p>प्रत्युज्जग्मुः प्रहर्षेण प्राणांस्तन्व इवाऽगतान् ।<br>
अभिसङ्गम्य विधिवत्परिष्वङ्गाभिवन्दनैः ॥ ५ ॥</p>
<p>&lsquo;तत्प्राणे प्रपन्न उदतिष्ठत्&rsquo;&lsquo;इति श्रुतिः ॥ ५ ॥</p>
<p>इत्युक्तो धर्मराजेन सर्वं तत्समवर्णयत् ।<br>
यथानुभूतं भ्रमता विना यदुकुलक्षयम् ॥ १२ ॥</p>
<p>यदुकुलक्षयं एष्यत् ।<br>
&lsquo;शापं श्रुत्वा ब्राह्मणानामुद्धवः खिन्नमानसः ।<br>
उदासीनं तथा कृष्णमिव सुप्रीतमेव च ॥</p>
<p>नशिष्यमाणं स्वकुलं स्वर्यियासुं च केशवम् ।<br>
ज्ञात्वा पप्रच्छ भगवत्स्वरूपं तमुपह्वरे ॥</p>
<p>मैत्रेयोऽपि तदैवाऽगाद् जिज्ञासुस्तत्त्वमुत्तमम् ।<br>
तयोरदात् स भगवान् ज्ञानं निर्मलमञ्जसा ॥</p>
<p>षडि्वंशद्वत्सरात् पूर्वं स्वर्गतेः पुरुषोत्तमः ।<br>
प्रेषयामास च हरिरुद्धवं बदरीमनु ॥</p>
<p>कलापग्रामिणां वक्तुमेतत् तत्त्वमशेषतः ।<br>
विदुरं तीर्थयात्रास्थमन्तराले स उद्धवः ॥</p>
<p>दृष्ट्वा नशिष्यमाणं च कुलं जिगमिषुं हरिम् ।<br>
कथयित्वा बदर्यां च कलापग्रामवासिनाम् ॥</p>
<p>प्रोच्य तत्त्वमशेषेण वासुदेवमुखोद्गतम् ।<br>
षडि्वंशद्वर्षगमने पुनरागतिमात्मनः ॥</p>
<p>तेषामुक्त्वा पुनः कृष्णसन्निधौ विचचार ह ।<br>
मैत्रेयो विदुरायैतदूचिवान् कृष्णचोदितः ॥</p>
<p>विदुरः पाण्डवानां च विना यदुविनाशनम् ।<br>
षडि्वंशद्वर्षतः पूर्वं ज्ञात्वाऽप्यप्रियमेव तत् ॥</p>
<p>नावोचद् विदुरो धीमांस्तस्मान्नाप्रियमावदेत्&rsquo;&rsquo;। इति पाद्मे ॥</p>
<p>&lsquo;तावच्छशास क्षितिमेकचक्रामेकातपत्रामजितेन पार्थः&rsquo;&rsquo;। इति चोपरि ।<br>
&lsquo;विदुरं चागतं पुनः&rsquo;&rsquo;। इति च ।<br>
भारते चैकविंशद्वर्षात् पूर्वं विदुरस्य युधिष्ठिरभाव उक्तः ॥ १२ ॥</p>
<p>अबिभ्रदर्यमा दण्डं यथाघमघकारिषु ।<br>
यावद्बभार शूद्रत्वं शापाद्वर्षशतं यमः ॥ १५ ॥</p>
<p>योऽर्यमा दण्डमबिभ्रत् स वर्षशतं यावच्छूद्रत्वं बभार ।<br>
&lsquo;न देवानां न दैवीनां सामस्त्येन जनिर्भुवि ।<br>
अंशांशेनैव जायन्ते सर्वे त्वाजानजादयः&rsquo;&rsquo;॥ १५ ॥</p>
<p>प्रतिक्रिया न यस्येह कुतश्चित् कर्हिचित् प्रभो ।<br>
स एष भगवान् कालः सर्वेषां नः समागतः ॥ २० ॥</p>
<p>&lsquo;संहर्ता भगवान् विष्णुः काल इत्यभिधीयते ।<br>
अथवा गुणसर्वस्वं कालशब्दो व्यनक्ति हि&rsquo;&rsquo;। इति हि स्कान्दे ॥२०॥</p>
<p>अथोदीचीं दिशं यातु स्वैरज्ञातगतिर्भवान् ।<br>
इतोऽर्वाक्प्रायशः कालः पुंसां गुणविकर्षणः ॥ २८ ॥</p>
<p>स्वैरज्ञातगतिः विविक्तगतिः ॥ २८ ॥</p>
<p>अजातशत्रुः कृतमैत्रो हुताग्निर्विप्रान्नत्वा तिलगोवस्त्ररुग्मैः ।<br>
गृहान्प्रविष्टो गुरुवन्दनाय न चापश्यत्पितरौ सौबलीं च ॥३१॥</p>
<p>पितरौ कुन्तीधृतराष्ट्रौ । न चापश्यत् । तस्य मनसि तेषां विपद्भावो बभूव । अन्यथा महाभारतविरोधात् ।<br>
स्कान्दे च–</p>
<p>&lsquo;भीमसन्तर्जितो राज्ञस्त्वनुज्ञां प्राप्य यत्नतः ।<br>
धृतराष्ट्रो वने वासमकरोद् वत्सरत्रयम् ॥</p>
<p>विदुरस्तद्दिदृक्षार्थमागतेषु वनं पुरात् ।<br>
पाण्डवेषु तु राजानं प्रविश्यैकत्वमागतः ॥</p>
<p>ततो दावाग्निना दग्धं धृतराष्ट्रं च सौबलीम् ।<br>
श्रुत्वा कुन्तीं च चिन्तां ते प्रापुः पाण्डुसुतास्तदा&rsquo;&rsquo;॥</p>
<p>&lsquo;तांस्तदा नारदो विद्वान् शमयामास धर्मवित् ।<br>
उक्त्वोत्तमां गतिं तेषां निष्ठां तात्कालिकीं तथा&rsquo;&rsquo;। इत्यादि ॥ ३१ ॥</p>
<p>तत्र सञ्जयमासीनं पप्रच्छोद्विग्नमानसः ।<br>
गावद्गणे क्व नस्तातो वृद्धो हीनश्च नेत्रयोः ।<br>
अम्बा वा हतपुत्राऽऽर्ता पितृव्यः क्व गतः सुहृत् ॥ ३२ ॥</p>
<p>ब्रह्माण्डे च–</p>
<p>&lsquo;धृतराष्ट्रे मृते सूतः सञ्जयः पाण्डुसूनवे ।<br>
गतिं शशंस कुन्त्याश्च गान्धारीधृतराष्ट्रयोः&rsquo;&rsquo;॥ इत्यादि ॥।<br>
पितृव्योऽपि धृतराष्ट्र एव । द्विरुक्तिस्तात्पर्यार्था ।<br>
&lsquo;यत्राधिकं तत्परता बहुवारमपि ध्रुवम् ।<br>
तद्वदन्ति महाप्राज्ञा लोकवेदानुसारतः&rsquo;&rsquo;। इति ब्रह्मवैवर्ते ॥ ३२ ॥</p>
<p>पितर्युपरते पाण्डौ सर्वान्नः सुहृदः शिशून् ।<br>
अरक्षतां व्यसनतः पितृव्यौ क्व गतावितः ॥ ३४ ॥</p>
<p>पितृव्यौ गान्धारीधृतराष्ट्रौ ॥ ३४ ॥</p>
<p>सञ्जय उवाच—</p>
<p>अहं च व्यंसितो राजन् पित्रोर्वः कुलनन्दन ।<br>
न वेद साध्व्या गान्धार्या मुषितोऽस्मि महात्मभिः ॥ ३७ ॥</p>
<p>मुषितोऽस्मि इति प्रलापः ॥ ३७ ॥</p>
<p>युधिष्ठिर उवाच—</p>
<p>नाहं वेद गतिं पित्रोर्भगवान् क्वगतावितः ।<br>
अम्बा वा हतपुत्राऽऽर्ता क्व गता च तपस्विनी ।<br>
कर्णधार इवापारे सीदतां पारदर्शनः ॥ ४० ॥</p>
<p>क्व गतावित्यदृष्टापेक्षया ॥ ४० ॥</p>
<p>यन्मन्यसे ध्रुवं लोकमध्रुवं चाथवोभयम् ।<br>
सर्वथा हि न शोच्यास्ते स्नेहादन्यत्र मोहजात् ॥ ४४ ॥</p>
<p>अपरिहार्यत्वादशोच्याः ॥ ४४ ॥</p>
<p>धृतराष्ट्रः सह भ्रात्रा गान्धार्या च स्वभार्यया ।<br>
दक्षिणेन हिमवता ऋषीणामाश्रमं गतः ॥ ५१ ॥</p>
<p>गमनकाले सह भ्रात्रा ॥ ५१ ॥</p>
<p>स्नात्वा त्रिषवणं तस्मिन् हुत्वा चाग्नीन् यथाविधि ।<br>
अब्भक्ष उपशान्तात्मा स आस्तेऽ)विगतेक्षणः ॥ ५३ ॥</p>
<p>आस्त इत्याद्यतीतार्थे ।<br>
&lsquo;स एष तर्ह्यध्यास्त आसनं पार्थिवोचितम्&rsquo;&lsquo;इत्यादिवत् ।<br>
&lsquo;सुप्तिङ्उपग्रहलिङ्गनराणां कालहलच्स्वरकर्तृयङां च ।<br>
व्यत्ययमिच्छति शास्त्रकृदेषां सोऽपि च सिद्ध्यति बाहुलकेन&rsquo;&rsquo;।<br>
इति महाव्याकरणे ।<br>
&lsquo;व्यासादयो वर्तमानमतीतानागते तथा ।<br>
व्यत्यस्यापि वदन्त्यद्धा मोहनार्थं दुरात्मनाम् ॥</p>
<p>पौर्वापर्यं यतो नैव सदैव परिवर्तनात् ।<br>
अतश्च व्यत्ययादेतद्वदन्ति ज्ञानचक्षुषः&rsquo;&rsquo;। इति ब्राह्मे ॥ ५३ ॥</p>
<p>विज्ञानात्मनि संयोज्य क्षेत्रज्ञे प्रविलाप्य तम् ।<br>
ब्रह्मण्यात्मानमाधारे घटाम्बरमिवाम्बरे ॥ ५५ ॥</p>
<p>&lsquo;विज्ञानात्मा विरिञ्चोऽयं यस्तस्मिंल्लीयते जगत् ।<br>
यादांसि सागरे यद्वत् स क्षेत्रज्ञे जनार्दने ॥</p>
<p>हृदिस्थे च स च व्याप्ते स्वात्मन्येकीभवत्युत ।<br>
प्रलयौ भेदवन्तौ तु पूर्वोक्तौ ब्रह्मकृष्णयोः ॥</p>
<p>अन्तस्थस्य बहिष्ठे तु तस्य तस्मिन्नभेदतः&rsquo;&rsquo;॥ इति ब्रह्मवैवर्ते ।<br>
काले तस्य तत्र लयो भविष्यतीति ध्यानमात्रं विलापनम् ।<br>
&lsquo;अविद्यमानमपि यो ध्यायेतैवं विनिश्चितः ।<br>
उच्यते तस्य कर्तेति तथैव मुनयोऽमलाः ।<br>
जगद्विलापयामासुरित्युच्यन्तेऽथ तत्स्मृतेः ।<br>
नच तत्स्मृतिमात्रेण लयो भवति निश्चितम्&rsquo;&rsquo;। इति हि नारदीये ।<br>
&lsquo;स्वरूपं जायमानं च आकाशं च घटे द्विधा ।<br>
स्वरूपं जायमाने तु घटे निर्भेदमेव हि ॥</p>
<p>भिन्नवद् व्यवहारस्य समर्थं तल्लये च तत् ।<br>
तद्वदेवावतारेषु देहस्थश्च हरिः स्वयम् ॥</p>
<p>भिन्नवद् व्यवहाराय शक्तो लीने जगत्यपि ।<br>
स एव पूर्ववज्ज्ञेयो निर्विशेषेण केशवः ॥</p>
<p>जायमानं घटे जाते जायते तल्लये तु न ।<br>
तस्माद्भिन्नं महाकाशादेवं जीवोऽपि कीर्तितः ॥</p>
<p>उपाधेश्चैव नित्यत्वान्नैव जीवो विनश्यति ।<br>
स्वरूपत्वादुपाधेश्च न भिन्नोपाधिकल्पनम् ॥</p>
<p>न चाभिन्नत्वमीशेन चिन्मात्रत्वं च युज्यते&rsquo;&rsquo;। इति ब्रह्मतर्के ॥ ५५ ॥</p>
<p>ध्वस्तमायागुणोद्रेको निरुद्धकरणाशयः ।<br>
निवर्तिताखिलाहार आस्ते स्थाणुरिवाधुना॥ ५६ ॥</p>
<p>&lsquo;त्रिगुणात्मिका तथा ज्ञानं विष्णुशक्तिस्तथैव च ।<br>
मायाशब्देन भण्यन्ते शब्दतत्त्वार्थवेदिभिः&rsquo;&rsquo;। इति नाममहोदधौ ॥</p>
<p>अत्र सत्वादयो मायागुणाः ॥ ५६ ॥</p>
<p>स वा अद्यतनाद् राजा परतः पञ्चमेऽहनि ।<br>
कलेवरं हास्यति ह तच्च भस्मीभविष्यति ॥ ५७ ॥</p>
<p>&lsquo;परावरे तथैवाऽरादुभयार्थाभिधायिनः&rsquo;&lsquo;इति च ॥ ५७ ॥</p>
<p>विदुरस्तु तदाश्चर्यं निशाम्य कुरुनन्दन ।<br>
हर्षशोकयुतस्तस्माद् गन्ता तीर्थनिषेवकः ॥ ५९ ॥</p>
<p>एतत्सर्वं पूर्वमेव ज्ञात्वा तस्मादेव कारणात् विदुरस्तीर्थानि ययौ ॥ ५९ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये प्रथमस्कन्धे द्वादशोऽध्यायः ॥</p>
<h2 id="तरयदशऽधयय">त्रयोदशोऽध्यायः</h2>
<p>व्यतीताः कतिचिन् मासास्तदा तु शतशो नृपः ।<br>
ददर्श घोररूपाणि निमित्तानि भृगूद्वह ॥ २ ॥</p>
<p>मासशब्देनाहान्युच्यन्ते । तथाहि महाभारते–</p>
<p>&lsquo;अहस्तु मासशब्दोक्तं यत्र चिन्तायुतं व्रजेत् ।<br>
एवं संवत्सराद्यं च विपरीते विपर्ययः&rsquo;&rsquo;। इति नाममहोदधौ ॥ २ ॥</p>
<p>अपि देवर्षिणाऽऽदिष्टः स कालः प्रत्युपस्थितः ।<br>
यदाऽऽत्मनोऽङ्गमाक्रीडं भगवानुत्सिसृक्षति ॥ ८ ॥</p>
<p>अङ्गं पृथिवीम् ।<br>
&lsquo;यदा त्यागादिरुच्येत पृथिव्याद्यङ्गकल्पना ।<br>
तदा ज्ञेया न हि स्वाङ्गं कदाचिद् विष्णुरुत्सृजेत्&rsquo;&rsquo;। इति ब्रह्मतर्के ॥८॥</p>
<p>मृत्युदूतः कपोतोऽग्नावुलूकः कम्पयन्मनः ।<br>
प्रत्युलूकश्च हुङ्कारैरनिद्रौ शून्यमिच्छतः ॥ १४ ॥</p>
<p>अग्नौ पदं करोति ।<br>
&lsquo;यदुलूको वदति मोघमेतद् यत् कपोतः पदमग्नौ कृणोति&rsquo;&lsquo;इति हि श्रुतिः ॥ १४ ॥</p>
<p>भगवानपि गोविन्दो ब्रह्मण्यो भक्तवत्सलः ।<br>
कच्चित्पुरे सुधर्मायां सुखमास्ते सुहृद्वृतः ॥ ३४ ॥</p>
<p>यथाऽन्येषां सुखं भविष्यति तथा । नित्यसुखत्वाद्धरेः ।<br>
&lsquo;अत्युत्तमानां कुशलप्रश्नो लोकसुखेच्छया ।<br>
नित्यदाऽऽप्तसुखत्वात्तु न तेषां युज्यते क्वचित्&rsquo;&rsquo;। इति नारदीये ॥३४॥</p>
<p>कच्चित्तेऽनामयं तात भ्रष्टतेजा विभासि मे ।<br>
अलब्धमानोऽवज्ञातः किं वा तात चिरोषितः ॥ ३९ ॥</p>
<p>पूर्वं चिरोषितः ॥ ३९ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये प्रथमस्कन्धे त्रयोदशोऽध्यायः ॥</p>
<h2 id="चतरदशऽधयय">चतुर्दशोऽध्यायः</h2>
<p>पत्न््नयास्तवापि मखक्लृप्तमहाभिषेक-</p>
<p>श्लाघिष्ठचारुकबरं कितवैः सभायाम् ।<br>
स्पृष्टं विकीर्य पदयोः पतिताश्रुमुख्यो</p>
<p>यैस्तत्स्त्रियो न्यकृत तत् सविमुक्तकेश्यः ॥ १० ॥</p>
<p>यत् पादयोः पतिताश्रुप्रधानो यैः कबरं स्पृष्टं तत्स्त्रियः तत्पदयोः पतितत्वादेव । सविमुक्तकेश्यो न्यकृत ॥ १० ॥</p>
<p>तद्वै धनुस्त इषवः स रथो हयास्ते</p>
<p>सोऽहं रथी नृपतयो यत आमनन्ति ।<br>
सर्वं क्षणेन तदभूदसदीशरिक्तं</p>
<p>भस्मन् हुतं कुहकराद्धमिवोप्तमूषे ॥ २१ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये प्रथमस्कन्धे चतुर्दशोऽध्यायः ॥</p>
<p>स रथो हयास्ते । तादृशा इत्यर्थः । त इषव इतिवत् ।<br>
&lsquo;सदृशे वा प्रधाने वा कारणे वा तदित्ययम् ।<br>
शब्दः सङ्घटते भेदे विद्यमानेऽपि तत्त्वतः&rsquo;&rsquo;। इति ब्रह्मतर्के ।<br>
तद्रथहयानां दाहोक्तेः ॥ २१ ॥</p>
<h2 id="पञचदशऽधयय">पञ्चदशोऽध्यायः</h2>
<p>सूत उवाच—</p>
<p>वासुदेवाङ्घ्र्यभिध्यानपरिबृंहितरंहसा ।<br>
भक्त्या निर्मथिताशेषकषायधिषणोऽर्जुनः ॥ १ ॥</p>
<p>ज्ञानिनां प्रारब्धस्यैव निर्मथनं योग्यस्यैव ।<br>
&lsquo;महता कारणेनैव प्रारब्धान्यपि कानिचित् ।<br>
कर्माणि क्षयमायान्ति ब्रह्मदृष्टिमतः क्वचित्&rsquo;&rsquo;। इति भविष्यत्पर्वणि ।<br>
तेषामपि काम्यकर्मफलदृष्टेश्च ॥ १ ॥</p>
<p>गीतं भगवता ज्ञानं यत्तत्सङ्ग्राममूर्धनि ।<br>
कालकर्मतमोरुद्धं पुनरध्यगमद्विभुः ॥ २ ॥</p>
<p>तम आदिरोधश्च प्रारब्धकर्मणैव ।<br>
&lsquo;ज्ञानादिव्यक्तिरव्यक्तिः सुखदुःखादिकं तथा ।<br>
सुदृष्टब्रह्मतत्त्वानां भवत्यारब्धकर्मणा । इति ब्रह्मवैवर्ते ॥ २ ॥</p>
<p>विशोको ब्रह्मसम्पत्या सञ्छिन्नद्वैतसंशयः ।<br>
लीनप्रकृतिनैर्गुण्यादलिङ्गत्वादसम्भवः ॥ ३ ॥</p>
<p>ब्रह्मसम्पत्तिरवगतिः ।<br>
&lsquo;भगवन्तं विनाऽन्यत्र प्रवृत्त्यादिप्रकाशनम् ।<br>
प्रारब्धकर्मणैव स्यात् कदाचिज्ज्ञानिनामपि ।<br>
तां द्वैतदृष्टिं मे देव छिन्धि ज्ञानवरासिना&rsquo;&rsquo;। इति ब्राह्मे ।<br>
तदेव सञ्छिन्नद्वैतसंशयत्वम् । लीनप्रकृतित्वं नैर्गुण्यं च लीनप्रकृतिनैर्गुण्यम् । तस्मादसूक्ष्मशरीरत्वाद् अनारब्धकर्ममूलत्वात् असम्भवः पुनरुत्पत्तिवर्जितः । ज्ञानोदयकाल एवैवंभूतः सन् पुनरध्यगच्छत् ।<br>
&lsquo;प्रकृतिं स्वात्मसंश्लिष्टां गुणान् सत्वादिकानपि ।<br>
कर्माणि सूक्ष्मदेहं च जायमाना हरेर्दृशिः ॥</p>
<p>दहेदथापि सन्दग्धेन्धनवत् तत्पुनः पुनः ।<br>
यावदारब्धकर्म स्यादाविर्वाऽपि तिरोव्रजेत्&rsquo;&rsquo;। इति ब्रह्मतर्के ॥ ३ ॥</p>
<p>स्वराट् पौत्रं विनीतं तमात्मनोऽनवमं गुणैः ।<br>
तोयनीव्याः पतिं भूमेरभ्यषिञ्चद्गजाह्वये ॥ ७ ॥</p>
<p>पौत्रत्वे योग्यत्वमनवमत्वम् ।<br>
&lsquo;इन्द्राद्युत्तमताऽन्येषां समता वा स्वके कुले ।<br>
उत्तमत्वमुपास्त्यादियोग्यता वा निगद्यते&rsquo;&rsquo;। इति च ब्रह्मतर्के ॥ ७ ॥</p>
<p>वाचं जुहाव मनसि तत्प्राण इतरे परम् ।<br>
धृत्या ह्यपानं सोत्सर्गं तत्परत्वे ह्यजोहवीत् ॥ १० ॥</p>
<p>त्रित्वे हुत्वाऽथ पञ्चत्वं तच्चैकत्वेऽजुहोन्मुनिः ।<br>
सर्वमात्मन्यजुहवीद्ब्रह्मण्यात्मानमव्यये ॥ ११ ॥</p>
<p>प्राणमपाने । तं व्याने । समानोदानौ तेषु । तांश्च मूलप्राणे । आत्मा हृदिस्थो विष्णुः । ब्रह्म सर्वगतम् ।<br>
&lsquo;उमा वागात्मिका रुद्राज्जाता सा मनआत्मनः ।<br>
प्राणाह्वयात् स वायोश्च सोऽपानादात्मरूपतः ॥</p>
<p>स्वरूपादेव स व्यानादुदानो व्यानतस्तथा ।<br>
तस्मात् समानो व्यानाच्चाप्यपानः प्राण एव च ॥</p>
<p>अपानात् तिसृभिश्चापि समानोदानयोर्जनिः ।<br>
त्रयाणामथ पञ्चानामनाद्वा प्राणतो भवः ॥</p>
<p>एकस्यैव स्वरूपाणि प्राणस्यैतानि पञ्च च ।<br>
स च प्राणो हरेर्जातो हृदिस्थादात्मनो मतः ॥</p>
<p>स आत्मा ब्रह्मणो जातो विश्वरूपाज्जनार्दनात् ।<br>
एतेषां ब्रह्मपर्यन्तं विलयोत्पत्तिचिन्तनम् ॥</p>
<p>ब्रह्मयज्ञ इति प्रोक्तः सर्वसंसारमोचकः&rsquo;&rsquo;। इति नारायणाध्यात्मे ।<br>
&lsquo;अस्यास्मिन् विलयो भावीत्येवं विज्ञानमाहुतिः ।<br>
नतु तत्कालविलयस्त्वन्यो वा तस्य दर्शनात्&rsquo;&rsquo;।<br>
इति ब्रह्मतर्के ॥ १०-११ ॥</p>
<p>उदीचीं प्रविवेशाऽशां गतपूर्वां महात्मभिः ।<br>
हृदि ब्रह्म ध्यायन् नाऽवर्तेत गतो यतः ॥ १३ ॥</p>
<p>नाऽवर्तेत वीरगतिं गतः ॥ १३ ॥</p>
<p>ते साधुकृतसर्वार्थाः ज्ञात्वाऽऽत्यन्तिकमात्मनः ।<br>
मनसा धारयामासुर्वैकुण्ठचरणाम्बुजम् ॥ १५ ॥</p>
<p>आत्मनः स्वरूपम् आत्यन्तिकं ज्ञात्वा ॥ १५ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये प्रथमस्कन्धे पञ्चदशोऽध्यायः ॥</p>
<h2 id="षडशऽधयय">षोडशोऽध्यायः</h2>
<p>शौनक उवाच—</p>
<p>कस्य हेतोर्निजग्राह कलिं दिग्विजये नृपः ।<br>
नृदेवचिह्नधृक् शूद्रः कोऽसौ गां यः पदाऽहनत् ॥ ५ ॥</p>
<p>कोऽसौ इत्याक्षेपः । कलिम् इत्युक्तत्वात् ॥ ५ ॥</p>
<p>तत्कथ्यतां महाभाग यदि विष्णुकथाश्रयम् ।<br>
अथ वाऽस्य पदाम्भोजमकरन्दलिहां सताम् ॥ ६ ॥</p>
<p>अथ इति पक्षान्तरे । वा यदि ॥ ६ ॥</p>
<p>किमन्यैरसदालापैरायुषो यदसद्व्ययः ।<br>
क्षुद्रायुषां नृणामङ्ग मर्त्यानां मृतिच्छताम् ॥ ७ ॥</p>
<p>अन्यथा चेदायुषोऽसद्व्ययः इत्यर्थः ।<br>
&lsquo;यद्यर्थे च विकल्पार्थे वाशब्दः समुदीर्यते&rsquo;&lsquo;इति नाममहोदधौ ॥ ७ ॥</p>
<p>एतदर्थं हि भगवान् आहूतः परमर्षिभिः ।<br>
अहो नृलोके पीयेत हरिलीलामृतं वचः ॥ ९ ॥</p>
<p>एतदर्थं हि मृत्युरुपहूतः । अहो नृलोके पीयेत इति ॥ ९ ॥</p>
<p>सारथ्यपार्षदसेवनसख्यदौत्य-</p>
<p>वीरासनानुगमनस्तवनप्रणामैः ।<br>
स्निग्धेषु पाण्डुषु जगत्प्रणतस्य विष्णोः</p>
<p>भक्तिं करोति नृपतिश्चरणारविन्दे ॥ १७ ॥</p>
<p>स्निग्धेषु पाण्डुषु विष्णोः सारथ्यादिभिर्विशेषतो भक्तिं करोति ॥ १७ ॥</p>
<p>धरोवाच—</p>
<p>सत्यं शौचं दया दानं त्यागः सन्तोष आर्जवम् ।<br>
शमो दमः तपः साम्यं तितिक्षोपरतिः श्रुतम् ॥ २७ ॥</p>
<p>ज्ञानं विरक्तिरैश्वर्यं शौर्यं तेजो धृतिः स्मृतिः ।<br>
स्वातन्त्र्यं कौशलं कान्तिः सौभगं मार्दवं क्षमा ॥ २८ ॥</p>
<p>त्यागो मिथ्याभिमानवर्जनम् ।<br>
&lsquo;मिथ्याभिमानविरतिस्त्याग इत्यभिधीयते&rsquo;&lsquo;इति नारायणाध्यात्मे ॥</p>
<p>एकान्ततः शुभभागित्वं सौभाग्यम् ।<br>
&lsquo;शुभैकभागी सुभगो दुर्भगस्तद्विपर्ययः&rsquo;&lsquo;इति गीताकल्पे ।<br>
&lsquo;शमः प्रियादिबुद्ध्युज्झा क्षमा क्रोधाद्यनुत्थितिः ।<br>
महाविरोधकर्तुश्च सहनं तु तितिक्षणम्&rsquo;&rsquo;॥ इति पाद्मे ।<br>
&lsquo;स्वयं सर्वस्य कर्तृत्वात् कुतस्तस्य प्रियाप्रिये&rsquo;&lsquo;इति च पाद्मे ।<br>
&lsquo;प्रियमेव यतः सर्वमप्रियं नास्ति कुत्रचित् ।<br>
स्वयमेव यतः कर्ता शान्तोऽतो हरिरीश्वरः&rsquo;&rsquo;। इति ब्रह्मतर्के ॥ २७,२८ ॥</p>
<p>प्रागल्भ्यं प्रश्रयः शीलं सह ओजो बलं भगः ।<br>
गाम्भीर्यं स्थैर्यमास्तिक्यं कीर्तिर्मानोऽनहङ्कृतिः ॥ २९ ॥</p>
<p>मानः परेषाम् ॥ २९ ॥</p>
<p>इमे चान्ये च भगवन्नित्या यत्र महागुणाः ।<br>
प्रार्थ्या महत्वमिच्छद्भिः न च यान्ति स्म कर्हिचित् ॥३०॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये प्रथमस्कन्धे षोडशोऽध्यायः ॥</p>
<p>&lsquo;गुणैः स्वरूपभूतैस्तु गुण्यसौ हरिरीश्वरः ।<br>
न विष्णोर्न च मुक्तानां कोऽपि भिन्नो गुणो मतः&rsquo;&rsquo;॥ इति ब्रह्मतर्के ।</p>
<h2 id="सपतदशऽधयय">सप्तदशोऽध्यायः</h2>
<p>वृषं मृणालधवलं मेहन्तमिव बिभ्यतम् ।<br>
वेपमानं पदैकेन सीदन्तं शूद्रपीडितम् ॥ २ ॥</p>
<p>बिभ्यतमिव मेहन्तम् ॥ २ ॥</p>
<p>धर्मं ब्रवीषि धर्मज्ञ धर्मोऽसि वृषरूपधृक् ।<br>
यदधर्मकृतः स्थानं सूचकस्यापि तद्भवेत् ॥ २१ ॥</p>
<p>अथवा देवमायाया नूनं गतिरगोचरा ।<br>
चेतसो वचसश्चापि भूतानामिति निश्चयः ॥ २२ ॥</p>
<p>असतां सूचकस्य न दोषः तथाऽपि सतां न सूचनीयमिति दर्शयितुम् । ज्ञातुं शक्यत्वाच्च राज्ञः ।<br>
&lsquo;यद्यधर्मः कृतः सद्भिर्न स वाच्यः कथञ्चन ।<br>
असत्कृतमधर्मं तु वदन् धर्ममवाप्नुयात्&rsquo;&rsquo;। इति व्यासस्मृतौ ।<br>
तस्य गोचरत्वेऽपि भूतानामगोचरेति ज्ञापयितुं वा ॥ २१,२२ ॥</p>
<p>न वर्तितव्यं तदधर्मबन्धो धर्मेण सत्येन च वर्तितव्ये ।<br>
ब्रह्मावर्ते यत्र यजन्ति यज्ञैः यज्ञेश्वरं ब्रह्मवितानयज्ञाः ॥३२ ॥</p>
<p>ब्रह्मयज्ञाः वितानयज्ञाश्च ॥ ३२ ॥</p>
<p>यस्मिन् हरिर्भगवानिज्यमान इष्टात्ममूर्तिर्यजतां शं तनोति ।<br>
कामानमोघान् स्थिरजङ्गमानां अन्तर्बहिर्वायुरिवेश आत्मा ॥ ३३ ॥</p>
<p>इष्टात्ममूर्तिः इच्छातनुः ॥ ३३ ॥</p>
<p>अथैतानि न सेवेत बुभूषु पुरुषः क्वचित् ।<br>
विशेषतो धर्मशीलो राजा लोकपतिर्गुरुः ॥ ४० ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये प्रथमस्कन्धे सप्तदशोऽध्यायः ॥</p>
<p>विहितातिरेकेण न सेवेत ॥ ४० ॥</p>
<h2 id="अषटदशऽधयय">अष्टादशोऽध्यायः</h2>
<p>उत्सृज्य सर्वतः सङ्गं विज्ञानार्जितसंस्थितिः ।<br>
वैयासकेर्जहौ शिष्यो गङ्गायां स्वकलेवरम् ॥ ३ ॥</p>
<p>&lsquo;विज्ञानमात्मयोग्यं स्याज्ज्ञानं साधारणं स्मृतम्&rsquo;&lsquo;इति भागवततन्त्रे ॥३॥</p>
<p>तुलयाम लवेनापि न स्वर्गं नापुनर्भवम् ।<br>
भगवत्सङ्गिसङ्गस्य मर्त्यानां किमुताऽशिषः ॥ १३ ॥</p>
<p>&lsquo;सम्यक्स्वरूपस्याव्यक्तिरभावो जननस्य च ।<br>
अल्पयत्नात् ततो वृद्धिहेतोः सत्सङ्गतिर्वरा&rsquo;&rsquo;॥ इति वायुप्रोक्ते ॥ १३ ॥</p>
<p>कुतः पुनर्गृणतो नाम तस्य महत्तमैकान्तपरायणस्य ।<br>
योऽनन्तशक्तिर्भगवाननन्तो महद्गुणत्वाद्यमनन्तमाहुः ॥ १९ ॥</p>
<p>अनन्तः कालतो देशतश्च ॥ १९ ॥</p>
<p>यत्रानुरक्ताः सहसैव धीराः व्यपोह्य देहादिषु सङ्गमूढम् ।<br>
व्रजन्ति तत्पारमहंस्यसत्यं यस्मिन्नहिंसोपरमश्च धर्मः ॥ २२ ॥</p>
<p>परमहंसाश्रमप्राप्यं सत्यं ब्रह्म ॥ २२ ॥</p>
<p>प्रतिरुद्धेन्द्रियप्राणमनोबुद्धिमुपारतम् ।<br>
स्थानत्रयात्परं प्राप्तं ब्रह्मभूतमविक्रियम् ॥ २६ ॥</p>
<p>&lsquo;स्वतो मनःस्थितिर्विष्णौ ब्रह्मभाव उदाहृतः&rsquo;&lsquo;इति ब्रह्माण्डे ॥ २६ ॥</p>
<p>अभूतपूर्वः सहसा क्षुत्तृड्भ्यामर्दितात्मनः ।<br>
ब्राह्मणं प्रत्यभूद्ब्रह्मन् मत्सरो मन्युरेव च ॥ २९ ॥</p>
<p>&lsquo;अप्रीतिर्मद्वशो नायमिति मत्सर ईरितः&rsquo;&lsquo;इति नाममहोदधौ ॥ २९ ॥</p>
<p>इत्युक्त्वा रोषताम्राक्षः वयस्यान् ऋषिबालकान् ।<br>
कौशिक्यप उपस्पृश्य वाग्वज्रं विससर्ज ह ॥ ३६ ॥</p>
<p>कौशिकी कुशपाणिः ॥ ३६ ॥</p>
<p>अरक्ष्यमाणे नरदेवनामि्न</p>
<p>रथाङ्गपाणावयमङ्ग लोकः ।<br>
तदा हि चोरप्रचुरो विनङ्क्ष-</p>
<p>त्यरक्ष्यमाणो विवरूथवत् क्षणात् ॥ ४३ ॥</p>
<p>&lsquo;सेना वरूथिनी प्रोक्ता वरूथो गुप्तिरुच्यते&rsquo;&lsquo;इत्यभिधानम् ॥ ४३ ॥</p>
<p>तदद्य नः पापमुपैत्यनन्वयं</p>
<p>यन्नष्टनाथस्य पशोर्विलुम्पकाः ।<br>
परस्परं घ्नन्ति शपन्ति वृञ्जते</p>
<p>पशून् स्त्रियोऽर्थान् पुरुदस्यवो जनाः ॥ ४४ ॥</p>
<p>&lsquo;विड्राष्ट्रं पशुरुत्सेको भ्रमरश्चेति कथ्यते&rsquo;&lsquo;इति च ॥ ४४ ॥</p>
<p>साधवः प्रायशो लोके परैर्द्वन्द्वेषु योजिताः ।<br>
न व्यथन्ति न हृष्यन्ति यत आत्माऽ)गुणाश्रयः ॥ ५० ॥</p>
<p>स्वकृतो गुणः स्वस्यैव यतः ॥ ५० ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये प्रथमस्कन्धे अष्टादशोऽध्यायः ॥</p>
<h2 id="एकनवशऽधयय">एकोनविंशोऽध्यायः</h2>
<p>इति स्म राजा व्यवसाययुक्तः</p>
<p>प्राचीनमूलेषुु कुशेषु धीरः ।<br>
उदङ्मुखो दक्षिणकूल आस्ते</p>
<p>समुद्रपत्न््नयाः स्वसुते न्यस्तभारः ॥ १७ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीमद्भागवततात्पर्यनिर्णये प्रथमस्कन्धे एकोनविंशोऽध्यायः ॥</p>
<p>गङ्गायामुदक एव किञ्चिद्दक्षिणभागे प्रासादे । तथाहि महाभारते ॥ १७ ॥</p>
<h2 id="वशऽधयय">विंशोऽध्यायः</h2>
<p>श्यामं सदाऽऽपीच्यवयोङ्गलक्ष्म्या</p>
<p>स्त्रीणां मनोज्ञं रुचिरस्मितेन ।<br>
प्रत्युत्थिता मुनयश्चाऽसनेभ्यः</p>
<p>तल्लक्षणज्ञा अपि गूढवर्चसम् ॥ ४ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये प्रथमस्कन्धे विंशोऽध्यायः ॥</p>
<p>॥ प्रथमः स्कन्धः समाप्तः ॥</p>
<p>&lsquo;कैशोरयौवनाभ्यन्तः काल आपीच्यमुच्यते&rsquo;&lsquo;इत्यभिधानात् ॥ ४ ॥</p>

  </div>
</article>


        

        



    <aside class="card border noPrint" id="section-tree-item-bhAgavatam_madhva-tAtparya-nirNayaH_mUlam_01_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/01/">०१ </a>
            <a data-toggle="collapse" href="#section-tree-item-body-bhAgavatam_madhva-tAtparya-nirNayaH_mUlam_01_md" role="button" aria-expanded="false" aria-controls="section-tree-item-body-bhAgavatam_madhva-tAtparya-nirNayaH_mUlam_01_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_madhva-tAtparya-nirNayaH_mUlam_01_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०१</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
