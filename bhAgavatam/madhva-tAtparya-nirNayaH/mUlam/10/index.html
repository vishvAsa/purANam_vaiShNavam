<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | १०</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/madhva-tAtparya-nirNayaH/mUlam/10/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/madhva-tAtparya-nirNayaH/mUlam/10/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/10/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="१०">
  <meta property="og:description" content="प्रथमोऽध्यायः स्वप्ने यथा पश्यति देहमीदृशं
मनोरथेनाभिनिविष्टचेतनः ।
दृष्टश्रुताभ्यां मनसाऽनुचिन्तयन्
प्रपद्यते तत् किमपि ह्यपस्मृतिः ॥ ४१ ॥
स्वप्ने यथा दृष्टश्रुतस्मृत्यनुसारि देहं प्राप्नोति । अपस्मृतिर्मृतः । पूर्वदेह-स्मरणाभावात् । अनभिमानतः ॥ ४१ ॥
यतो यतो धावति दैवचोदितं
मनो विकारात्मकमात्मपञ्चसु ।
गुणेषु मायारचितेषु देह्यसौ
प्रपद्यमानः सह तेन जायते ॥ ४२ ॥
यतो यतः । यत्र यत्र मनो धावत्यात्मपञ्चानां मध्ये तत्र तत्र तेन दैवेन सह जायते गुणानुबद्धः सन् ।
‘दैवगान्धर्वपित्र्येषु मानुषेष्वासुरेषु च ।
यत्र यत्र मनो याति तत्र तत्रोपजायते ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="१०">
  <meta itemprop="description" content="प्रथमोऽध्यायः स्वप्ने यथा पश्यति देहमीदृशं
मनोरथेनाभिनिविष्टचेतनः ।
दृष्टश्रुताभ्यां मनसाऽनुचिन्तयन्
प्रपद्यते तत् किमपि ह्यपस्मृतिः ॥ ४१ ॥
स्वप्ने यथा दृष्टश्रुतस्मृत्यनुसारि देहं प्राप्नोति । अपस्मृतिर्मृतः । पूर्वदेह-स्मरणाभावात् । अनभिमानतः ॥ ४१ ॥
यतो यतो धावति दैवचोदितं
मनो विकारात्मकमात्मपञ्चसु ।
गुणेषु मायारचितेषु देह्यसौ
प्रपद्यमानः सह तेन जायते ॥ ४२ ॥
यतो यतः । यत्र यत्र मनो धावत्यात्मपञ्चानां मध्ये तत्र तत्र तेन दैवेन सह जायते गुणानुबद्धः सन् ।
‘दैवगान्धर्वपित्र्येषु मानुषेष्वासुरेषु च ।
यत्र यत्र मनो याति तत्र तत्रोपजायते ॥">
  <meta itemprop="wordCount" content="8970">
  <meta name="twitter:card" content="summary">
  <meta name="twitter:title" content="१०">
  <meta name="twitter:description" content="प्रथमोऽध्यायः स्वप्ने यथा पश्यति देहमीदृशं
मनोरथेनाभिनिविष्टचेतनः ।
दृष्टश्रुताभ्यां मनसाऽनुचिन्तयन्
प्रपद्यते तत् किमपि ह्यपस्मृतिः ॥ ४१ ॥
स्वप्ने यथा दृष्टश्रुतस्मृत्यनुसारि देहं प्राप्नोति । अपस्मृतिर्मृतः । पूर्वदेह-स्मरणाभावात् । अनभिमानतः ॥ ४१ ॥
यतो यतो धावति दैवचोदितं
मनो विकारात्मकमात्मपञ्चसु ।
गुणेषु मायारचितेषु देह्यसौ
प्रपद्यमानः सह तेन जायते ॥ ४२ ॥
यतो यतः । यत्र यत्र मनो धावत्यात्मपञ्चानां मध्ये तत्र तत्र तेन दैवेन सह जायते गुणानुबद्धः सन् ।
‘दैवगान्धर्वपित्र्येषु मानुषेष्वासुरेषु च ।
यत्र यत्र मनो याति तत्र तत्रोपजायते ॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/madhva-tAtparya-nirNayaH\/mUlam\/10\/".replace(basePath, "/");
  pageVars.pageParams = {};
  pageVars.pageSource = "bhAgavatam\/madhva-tAtparya-nirNayaH\/mUlam\/10.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/10/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/10/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/10/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/10/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/10/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/10/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/10/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/10/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/10/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/10/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/10/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/10/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/10/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/10/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/10/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/10/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/10/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/10/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/10/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/10/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/10/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/10/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/10/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/10/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/10/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/10/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/10/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/10/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/10/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/10/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/10/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/10/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/10/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/10/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/10/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/10/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/10/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/10/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/10/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/10/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/10/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/10/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/10/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/10/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/10/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> १०</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१०">१०</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/madhva-tAtparya-nirNayaH/mUlam/10.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="परथमऽधयय">प्रथमोऽध्यायः</h2>
<p>स्वप्ने यथा पश्यति देहमीदृशं</p>
<p>मनोरथेनाभिनिविष्टचेतनः ।<br>
दृष्टश्रुताभ्यां मनसाऽनुचिन्तयन्</p>
<p>प्रपद्यते तत् किमपि ह्यपस्मृतिः ॥ ४१ ॥</p>
<p>स्वप्ने यथा दृष्टश्रुतस्मृत्यनुसारि देहं प्राप्नोति । अपस्मृतिर्मृतः । पूर्वदेह-स्मरणाभावात् । अनभिमानतः ॥ ४१ ॥</p>
<p>यतो यतो धावति दैवचोदितं</p>
<p>मनो विकारात्मकमात्मपञ्चसु ।<br>
गुणेषु मायारचितेषु देह्यसौ</p>
<p>प्रपद्यमानः सह तेन जायते ॥ ४२ ॥</p>
<p>यतो यतः । यत्र यत्र मनो धावत्यात्मपञ्चानां मध्ये तत्र तत्र तेन दैवेन सह जायते गुणानुबद्धः सन् ।<br>
&lsquo;दैवगान्धर्वपित्र्येषु मानुषेष्वासुरेषु च ।<br>
यत्र यत्र मनो याति तत्र तत्रोपजायते ॥</p>
<p>स्वगुणस्यानुसारेण सत्वादिविनिबन्धनः&rsquo;&rsquo;॥ इति गारुडे ।<br>
&lsquo;देवादित्वं योग्यतया तत्सकाशस्त्वनुस्मृतेः ।<br>
श्वेतद्वीपादि तत्रापि योग्यतामप्यपेक्ष्य तु ॥</p>
<p>विष्णोः स्थानं विनाऽन्यत्र वायुशक्रादिनामपि ।<br>
त्रैलोक्यदेशभेदेषु योग्यता न त्वपेक्षिता&rsquo;&rsquo;॥ इति नारदीये ॥ ४२ ॥</p>
<p>ज्योतिर्यथैवोदकपार्थिवेष्वदः</p>
<p>समीरवेगानुगतं विभाव्यते ।<br>
एवं स्वमायारचितेष्वसौ पुमान्</p>
<p>गुणेषु रागानुगतो विमुह्यति ॥ ४३ ॥</p>
<p>तस्मान्न कस्यचिद् द्रोहमाचरेत् स तथाविधः ।<br>
आत्मनः क्षेममन्विच्छन् द्रोग्धुर्वै परतो भयम् ॥ ४४ ॥</p>
<p>विभाव्यते विविधं भाव्यते । स्वमायारचितेषु विष्णुमायारचितेषु । रागानुगतः पुमान् जीवो विविधं मुह्यति ।<br>
&lsquo;यथैवोदशरावेषु सूर्यादिः प्रतिबिम्बितः ।<br>
वायुना चलितो भाति छिन्नभिन्नादिरूपवान् ॥</p>
<p>एवं विष्ण्विच्छया जातगुणेषु प्रतिबिम्बितः ।<br>
छिन्नो भिन्नो मृतोऽस्मीति बहुधा प्रतिपद्यते ॥</p>
<p>तदेव च दृढीभूत उदके निःशरावके ।<br>
छेदभेदादि नाप्नोति निश्चलं प्रतिबिम्बितम् ॥</p>
<p>एवं गुणैर्विमुक्तस्तु जीवो नाप्नोति दुःखिताम् ।<br>
शराववद्गुणाः प्रोक्ता अज्ञानं तु द्रवत्ववत् ॥</p>
<p>दृढीभूतोदवज्जीवस्तज्ज्ञानं प्रतिबिम्बवत् ।<br>
नित्यान्तःकरणं चैव प्रतिबिम्बश्च तद्गतः ॥</p>
<p>द्वयमेव विमुक्तस्य न किञ्चिज्जडमिष्यते ।<br>
सूर्यकान्तादिवत्तस्य स्वरूपं द्वयमप्युत ॥</p>
<p>तस्मान्न हन्तुं शक्योऽसौ केनचिज्जीव आत्मवान् ।<br>
तस्मात्स्वजीवनार्थाय न परद्रोहमाचरेत् ॥</p>
<p>हन्यते चाज्ञभावेन परेषां द्रोहमाचरन्&rsquo;&rsquo;॥ इति तन्त्रभागवते ॥</p>
<p>&lsquo;परः स्वो हरिरुद्दाम इति नामचतुष्टयम् ।<br>
विष्णोर्गुह्यं तु यो वेद सर्वपापैः प्रमुच्यते&rsquo;&rsquo;॥ इति प्रकाशिकायाम् ॥</p>
<p>&lsquo;स्वतन्त्रत्वात्सुखत्वाच्च स्वनामा विष्णुरुच्यते&rsquo;&lsquo;इति पाद्मे ॥ ४३,४४ ॥</p>
<p>अग्नेर्यथा दारुवियोगयोगयो-</p>
<p>रदृष्टतोऽन्यन्न निमित्तमस्ति ।<br>
एवं हि जन्तोरपि दुर्विभाव्यः</p>
<p>शरीरसंयोगवियोगहेतुः ॥ ५१ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये दशमस्कन्धे प्रथमोऽध्यायः ॥</p>
<p>कुण्डादिस्थाग्नेर्दारुयोगादौ स्वतः प्रवृत्त्यभावात् ।<br>
&lsquo;यथा कुण्डस्थितस्याग्नेर्दैवाद्दारूपसंनमेत् ।<br>
देहयोगो वियोगश्च तथा दैवान्न चान्यथा&rsquo;&rsquo;॥ इति वामने ॥ ५१ ॥</p>
<h2 id="ततयऽधयय">तृतीयोऽध्यायः</h2>
<p>भगवानपि विश्वात्मा भक्तानामभयङ्करः ।<br>
आविवेशांशभागेन मन आनकदुन्दुभेः ॥ १७ ॥</p>
<p>ततो जगन्मङ्गलमच्युतांशं</p>
<p>समाहितं शूरसुतेन देवी ।<br>
दधार सर्वात्मकमात्मभूतं</p>
<p>काष्ठा यथाऽऽनन्दकरं नभस्तः ॥ १९ ॥</p>
<p>&lsquo;आविश्य पितरं विष्णुः स्वरूपेणैव मातरम् ।<br>
विडम्बनार्थं लोकस्य निर्जनिश्चाप्यथाविशत् ।<br>
आनन्दमात्रदेहेन जातवत्सम्प्रदृश्यते&rsquo;&rsquo;। इति च ॥ १७,१९ ॥</p>
<p>ब्रह्मभवावूचतुः– सत्यव्रतं सत्यपरं त्रिसत्यं सत्यस्य योनिं निहितं च सत्ये । सत्यस्य सत्यमुत सत्यनेत्रं सत्यात्मकं त्वां शरणं प्रपन्नाः ॥ २७ ॥</p>
<p>&lsquo;सच्छब्द उत्तमं ब्रूयादानन्दं तीति वै वदेत् ।<br>
येति ज्ञानं समुद्दिष्टं पूर्णानन्ददृशिस्ततः ॥</p>
<p>सत्यशब्दोदितं तादृग्रूपं नित्यं यतो हरेः ।<br>
सत्यव्रतस्ततो विष्णुः सद्भूतत्रयमुच्यते ॥</p>
<p>त्यं तदन्यत्समुद्दिष्टं तत्परत्वात्तु तत्परः ।<br>
वेदमुख्यार्थरूपत्वात्त्रिसत्यो भगवान् हरिः ॥</p>
<p>सत्यस्य चोत्तमानन्दज्ञानदातृत्वतः सदा ।<br>
सत्यस्य सत्यो भगवान्सत्यस्थो जगति स्थितः ॥</p>
<p>जगन्नेतृत्वतः सत्यनेता विष्णुः प्रकीर्तितः ।<br>
अत्तृत्वाच्च तदादानात्सत्यात्मा चोच्यते विभुः&rsquo;&lsquo;इति तन्त्रभागवते ॥</p>
<p>एकायनोऽसौ द्विफलस्त्रिमूल-</p>
<p>श्चतूरसः पञ्चशिफः षडात्मा ।<br>
सप्तत्वगष्टविटपो नवाक्षो</p>
<p>दशच्छदी द्विखगो ह्यादिवृक्षः ॥ २८ ॥</p>
<p>त्वमेक एवास्य सतः प्रसूतिः</p>
<p>स्थानं निधानं त्वमनुग्रहश्च ।<br>
त्वन्मायया संवृतचेतसस्त्वां</p>
<p>पश्यन्ति नाना न विपश्चितो ये ॥ २९ ॥</p>
<p>&lsquo;जगद्वृक्षाश्रया ह्येषा प्रकृतिस्तु गुणत्रयम् ।<br>
मूलं मात्राः शिफास्तस्य उत्पित्सुत्वादिकास्तथा ॥</p>
<p>षट्प्रकारास्तु विटपा देवगन्धर्वदानवाः ।<br>
राक्षसाश्च पिशाचाश्च तिर्यङ्मानुषतस्थुषः ॥</p>
<p>इन्द्रियाण्यस्य पत्राणि द्वारो द्वारो नव स्मृताः ।<br>
प्रवृत्तं च निवृत्तं च फलद्वयमुदीरितम् ॥</p>
<p>धर्मादयस्त्वत्र रसा मोक्ष एकफलस्य तु ।<br>
प्रवृत्ताश्च निवृत्ताश्च पक्षिणो द्विविधा मताः ॥</p>
<p>कारणस्य सदा सत्वात्प्रवाहेण च सन्नसौ ।<br>
न कदाचिन्न भूतोऽसौ न चैव न भविष्यति ॥</p>
<p>स्वतो वा परतो वापि सन्नतोऽसौ जगत्तरुः ।<br>
अस्य स्वर्गादिकृद्विष्णुः सदानन्दैकरूपकः ॥&lsquo;&lsquo;इति च ॥ २८-२९ ॥</p>
<p>बिभर्षि रूपाण्यवबोध आत्मन् क्षेमाय लोकस्य चराचरस्य । सत्वोपपन्नानि सुखावहानि सतामभद्राणि मुहुः खलानाम् ॥ ३० ॥</p>
<p>त्वय्यम्बुजाक्षाखिलसत्त्वधामि्न</p>
<p>समाधिनाऽऽवेशितचेतसो ये ।<br>
त्वत्पादपोतेन महत्कृतेन</p>
<p>कुर्वन्ति गोवत्सपदं भवाब्धिम् ॥ ३१ ॥</p>
<p>&lsquo;सदा सर्वगुणाढ्यत्वात्सत्ववान् हरिरुच्यते ।<br>
न तु सत्वगुणात्मत्वाद्यत स्त्रिगुणवर्जितः&rsquo;&rsquo;॥ इति नारदीये ॥ ३०,३१ ॥</p>
<p>स्वयं समुत्तीर्य सुदुस्तरं द्युमन्</p>
<p>भवार्णवं भीममदभ्रसौहृदाः ।<br>
भवत्पदाम्भोरुहनावमत्र ते</p>
<p>निधाय याताः सदनुग्रहो भवान् ॥ ३२ ॥</p>
<p>&lsquo;भगवत्पादपोतोऽसौ नान्यपोतसमो भवेत् ।<br>
सन्निधायैव शिष्येषु तदेव प्राप्नुयुर्यतः&rsquo;&rsquo;॥ इति वामने ॥</p>
<p>&lsquo;भगवत्पादनौकाया नेयं नौकोपमा भवेत् ।<br>
तया तीर्त्वा तु तामेव प्राप्य तिष्ठन्ति तत्र यत्&rsquo;&rsquo;॥ इति ब्राह्मे ॥</p>
<p>अतस्तामेव याताः ॥ ३२ ॥</p>
<p>सत्त्वं विशुद्धं श्रयते भवान् स्थितौ</p>
<p>शरीरिणां श्रेयउपायनं वपुः ।<br>
वेदक्रियायोगतपःसमाधिभि-</p>
<p>स्तवार्हणं येन जनः समीहते ॥ ३५ ॥</p>
<p>&lsquo;विशुद्धसत्वब्रह्मादेः शरीरे संस्थितो हरिः ।<br>
तेषामादेशमार्गेण वेदाद्यैरर्चयन्ति तम्&rsquo;&rsquo;॥ इति भागवततन्त्रे ॥३५॥</p>
<p>सत्त्वं न चेद् धातरिदं निजं भवेद्</p>
<p>विज्ञानमज्ञानभिदापमार्जनम् ।<br>
गुणप्रकाशैरनुमीयते भवान्</p>
<p>प्रकाशते यस्य च येन वाऽगुणः ॥ ३६ ॥</p>
<p>&lsquo;सत्वं ब्रह्मादिदेहाख्यं ज्ञानरूपं तमोनुदम् ।<br>
यदि न स्यात्तदा सत्वप्रकाशानुमितो विभुः ॥</p>
<p>यदि न स्यात्परो विष्णुः कथं विद्वज्जना अमुम् ।<br>
अर्चयन्तीति तत्त्वस्य जिज्ञासुभिरधोक्षजः ॥</p>
<p>कथं ज्ञायेत कस्यापि निर्गुणत्वात्परो विभुः&rsquo;&rsquo;॥ इति तन्त्रभागवते ॥</p>
<p>न नामरूपे गुणजन्मकर्मभिः</p>
<p>निरूपितव्ये तव तस्य साक्षिणः ।<br>
मनोवचोभ्यामनुमेयवर्त्मनो</p>
<p>देवक्रियायाः प्रतियन्त्यथापि हि ॥ ३७ ॥</p>
<p>&lsquo;लोकसिद्धार्थनाम्नः स राहित्यान्नामवर्जितः ।<br>
अरूपोऽप्राकृतत्वाच्च सत्वाभावात्तथाऽगुणः ॥</p>
<p>अकर्माऽक्लिष्टकारित्वान्नित्यत्वादज एव च ।<br>
अलौकिकार्थसन्नाम्नामनन्तत्वाज्जनार्दनः ॥</p>
<p>अनन्तनामा परमः सुसुखज्ञानरूपवान् ।<br>
तानि चास्य सुदिव्यानि सुगन्धीनि सुभान्ति च ॥</p>
<p>शुभलक्षणपूर्णानि सुवर्णानि महान्ति च ।<br>
यदतोऽनन्तरूपोऽसौ पूर्णानन्दादिभोजनात् ॥</p>
<p>बलैश्वर्यसुवीर्यादिपूर्णासङ्ख्यगुणत्वतः ।<br>
अनन्तगुण एवासौ ते चाभिन्ना गुणा हरेः ॥</p>
<p>परस्परमभिन्नाश्च सर्वधर्माश्च तद्गताः ।<br>
अभिन्नानि च रूपाणि सर्वाणि जगदीशितुः ॥</p>
<p>प्राकृतस्य तु नामादेरीक्षिता पुरुषोत्तमः ।<br>
अनामादिवचोभिस्तु स एषोऽर्थोऽनुमीयते ॥</p>
<p>अनामत्वादि चान्यच्च ज्ञानिनां मनसेङ्ग्यते ।<br>
तेनैव चोह्य एषोऽर्थस्तस्माज्ज्ञेय इति प्रभुः&rsquo;&rsquo;॥ इति ब्रह्मतर्के ॥</p>
<p>देवक्रियायाः प्रतियन्ति भगवत्प्रेरणादेव जानन्ति ।<br>
&lsquo;नामरूपादि विष्णोस्तु न शक्यं ज्ञातुमञ्जसा ।<br>
तथापि तत्प्रसादेन जानन्ति परमर्षयः&rsquo;&rsquo;॥ इति पाद्मे ॥ ३७ ॥</p>
<p>शृण्वन् गृणन् संस्मरयंश्च चिन्तयन्</p>
<p>नामानि रूपाणि च मङ्गलानि ते ।<br>
क्रियासु यस्त्वच्चरणारविन्दयो-</p>
<p>राविष्टचित्तो न भवाय कल्प्यते ॥ ३८ ॥</p>
<p>यस्मान्नामरूपादयः सन्ति तस्माच्छृण्वन् गृणन् । क्रियासु क्रियमाणासु प्रेरकत्वेन पूज्यत्वेन च ।<br>
&lsquo;सर्वक्रियासु कर्तृत्वपूज्यत्वेन जनार्दनम् ।<br>
यो वेत्ति नैति संसारं तत्प्रसादान्न संशयः&rsquo;&rsquo;॥ इति क्रियायोगे ॥ ३८ ॥</p>
<p>दिष्ट्या हरेऽस्या भवतः पदो भुवो</p>
<p>भारोऽपनीतस्तव जन्मनेशितुः ।<br>
दिष्ट्याऽङ्कितां त्वत्पदकैः सुशोभनै-</p>
<p>र्द्रक्ष्याम गां द्यां च तवानुकम्पिताम् ॥ ३९ ॥</p>
<p>&lsquo;खं नाभिश्चरणौ क्षितिः&rsquo;&lsquo;इति भवतः पदो भुवः ।<br>
&lsquo;पदाद्याश्रयणाद्विष्णोः पृथिव्यादि पदादिकम् ।<br>
तज्जत्वाद्वाथ सादृश्याद्यथानुर्भूमिगं पदम्&rsquo;&rsquo;॥ इति ब्रह्मतर्के ॥ ३९ ॥</p>
<p>न तेऽभवस्येश भवस्य कारणं</p>
<p>विना विनोदं बत तर्कयामहे ।<br>
भवो निरोधः स्थितिरप्यविद्ययाऽऽ-</p>
<p>कृता यतस्त्वय्यभवाश्रयात्मनि ॥ ४० ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये दशमस्कन्धे तृतीयोऽध्यायः ॥</p>
<p>&lsquo;अज्ञानादेव मन्यन्ते विष्णोर्जनिमृती नराः ।<br>
स्थितिरूपस्य चान्यस्मात्स्थितिं मोक्षाश्रयस्य हि ॥</p>
<p>स्वेच्छया हि जनिं भङ्गं स्थितिं चासौ करोत्यजः ।<br>
सर्वस्य जगतो यस्मात्तज्जन्मादिः कुतो भवेत्&rsquo;&rsquo;॥ इति च ॥ ४० ॥</p>
<h2 id="चतरथऽधयय">चतुर्थोऽध्यायः</h2>
<p>स एव स्वप्रकृत्येदं सृष्ट्वाऽग्रे त्रिगुणात्मकम् ।<br>
तदनु त्वं ह्यप्रविष्टः प्रविष्टः इव भाव्यसे ॥ १५ ॥</p>
<p>&lsquo;बहिश्च विद्यमानत्वादप्रविष्टो जगद्धरिः ।<br>
प्रविष्टवच्च तत्रैव पूर्णरूपत्वतो विभुः ॥</p>
<p>अप्रवेशः प्रवेशश्च प्रविष्टोपमता तथा ।<br>
बहिरन्तर्गतस्य स्यादित्याहुः शब्दवेदिनः&rsquo;&rsquo;॥ इति च ॥ १५ ॥</p>
<p>य एतेऽविकृता भावाः सप्त ते विकृतैः सह ।<br>
नानावीर्याः पृथग्भूता विराजं शयनं तव ॥ १६ ॥</p>
<p>सन्निपत्य समुत्पाद्य दृश्यन्तेऽनुगता इव । प्रागेव विद्यमानत्वान्न तेषामिह सम्भवः ॥ १७ ॥</p>
<p>&lsquo;महदादिस्त्वविकृत ईषद्विकृतरूपतः&rsquo;&rsquo;। इति च ॥</p>
<p>अनुगता इव प्रविष्टा इव । पूर्वोक्तवद्बहिरपि विद्यमानत्वात् । अन्तश्च देवतानामविभक्तशक्तित्वात्पूर्वोत्पन्नत्वात्तत्त्वानामण्डप्रवेशमात्रम् । व्यक्तिविशेषादुत्पत्तिरित्युपचर्यते । अण्डजो ब्रह्मेत्यादि ।<br>
&lsquo;महद्रूपादिना ब्रह्मा देवाश्चैव प्रजज्ञिरे ।<br>
अण्डे त्वेषामभिव्यक्तिर्जनिरित्यभिधीयते&rsquo;&rsquo;॥ इति च ॥ १६,१७ ॥</p>
<p>एवं भवान् बुद्ध्यनुमेयलक्षणो</p>
<p>ग्राह्यैर्गुणैः सन्नपि तद्गुणाग्रहः ।<br>
अनावृतत्वाद् बहिरन्तरं न ते</p>
<p>सर्वस्य सर्वात्मन आत्मवस्तुनः ॥ १८ ॥</p>
<p>ग्राह्यगुणविषयबुध्द्यनुमेयलक्षणः । ग्राह्यगुणेष्वस्वातन्त्र्यात्तज्ज्ञापकोऽ- न्योऽस्तीति ज्ञायते ।<br>
&lsquo;ज्ञाताऽपि सर्वभावानां ज्ञायते ज्ञानलिङ्गतः ।<br>
जिघृक्षोर्ग्रहणाभावादस्वातन्त्र्यप्रतीतितः ॥</p>
<p>सर्वत्राव्यवधानेन द्रष्टृत्वात्सर्ववस्तुनः ।<br>
आन्तरं बाह्यमित्येव विशेषो नास्ति कश्चन ॥&lsquo;&lsquo;इति तन्त्रभागवते ।<br>
जीवस्य ग्रहणशक्तिरपि तस्येत्यपिशब्दः । एवं शरीरमुत्पाद्य ज्ञायसे । सर्वस्य सम्पूर्णस्य ।<br>
&lsquo;सर्वः सम्पूर्णसामर्थ्यात्सर्वात्मा सर्वभक्षणात् ।<br>
अनन्याश्रयतश्चात्मवस्तुत्वमभिधीयते&rsquo;&rsquo;॥ इति च ।<br>
आत्मन्येव वासादात्मवस्तु ॥ १८ ॥</p>
<p>यदात्मनो दृश्यगुणेषु सन्निधे-</p>
<p>र्व्यवस्यसेऽस्वव्यतिरेकतोऽबुधैः ।<br>
विनाऽनुवादं न च तन्मनीषितं</p>
<p>सम्यग् वचो व्यक्तमुपाददत्पुमान् ॥ १९ ॥</p>
<p>परमात्मनोऽपि शरीरे सन्निधानादेवाबुधैरस्वव्यतिरेकतो ज्ञायसे । यथानुकूल- वादं वेदवचनं विना प्रवर्तमानं न तन्मनीषितम् । सम्यक् ।<br>
&lsquo;अभी३दमेकमेको अस्मि निष्पाभीद्वा किमु त्रयः करन्ति ।<br>
खलेन पर्षान्प्रतिहन्मि भूरि किं मा निन्दन्ति शत्रवोऽनिन्द्राः&rsquo;&rsquo;॥</p>
<p>इति जीवेशयोर्भेदे व्यक्तं वचः परः पुमानुपाददे ।<br>
&lsquo;प्रविष्टत्वाच्छरीरेषु जीव एवेति दुर्धियः ।<br>
मन्यन्ते परमात्मानं न तन्मतमनुव्रजेत् ॥</p>
<p>वेदवादविरोधित्वादनुयाता तमो विशेत् ।<br>
यतः पर्यङ्कशयन आह विष्णुः सनातनः ॥</p>
<p>इदं जगत्सर्वमथेदृशानि भूरीणि वा मामभियान्ति सङ्ख्ये ।<br>
धान्यानि यद्वत्खलगानि मर्त्याः सञ्चूर्णयिष्याम्यहमेक एव&rsquo;&rsquo;॥ इति ब्रह्माण्डे ।<br>
चेति फलतोऽपि तमो यान्तीति ।<br>
&lsquo;ऐकात्म्यज्ञानतो यान्ति तमो भेदात्परं पदम् ।<br>
स्वातन्त्र्यपारतन्त्र्यादिज्ञानं भेददृशिर्भवेत्&rsquo;&rsquo;॥ इति ब्रह्मवैवर्ते ॥ १९ ॥</p>
<p>त्वत्तोऽस्य जन्मस्थितिसंयमान् विभो</p>
<p>वदन्त्यनीहादगुणादविक्रियात् ।<br>
त्वयीश्वरे ब्रह्मणि नो विरुध्यते</p>
<p>तदाश्रयत्वादुपचर्यसे गुणैः ॥ २० ॥</p>
<p>&lsquo;अनीहोऽक्लिष्टकारित्वात्तथाऽविकृत एव सन् ।<br>
सर्वं करोति तद्युक्तमैश्वर्यात्पूर्णशक्तितः&rsquo;&rsquo;॥ इति ब्राह्मे ।<br>
अगुणश्चेत्कथं गुणैः सृष्ट्यादिकृदिति तदाश्रयत्वात् ।<br>
&lsquo;अगुणोऽगुणदेहत्वात्सगुणो गुणधारणात् ।<br>
ऐश्वर्यादिगुणत्वाद्वा वासुदेव इतीर्यते&rsquo;&lsquo;इत्याग्नेये ॥ २० ॥</p>
<p>सत्त्वं त्रिलोकस्थितये स्वमायया</p>
<p>बिभर्षि शुक्लं खलु वर्णमात्मनः ।<br>
सर्गाय रक्तं रजसोपबृंहितं</p>
<p>कृष्णं च वर्णं तमसा जनात्यये ॥ २१ ॥</p>
<p>&lsquo;जगतां वर्धयन्सत्वं यदा रक्षति केशवः ।<br>
हयग्रीवादिरूपेण शुक्लवर्णस्तदा विभुः ॥</p>
<p>वर्धयंस्तु रजो येन जगदुत्पादयेद्धरिः ।<br>
तद्रक्तं जामदग््य्रादिरूपं येन विनाशयेत् ॥</p>
<p>वर्धयंस्तु तमो लोके तत्कृष्णं यादवादिकम् ।<br>
सर्वत्र सर्वं कुरुते विशेषस्तत्र कीर्तितः ॥</p>
<p>ज्ञानदानादिना रक्षा महतां सम्प्रकीर्तिता ।<br>
रागदानेन महतां सृष्टिः सृष्टिरुदीर्यते ॥</p>
<p>असतां तु तनोर्वृद्धिं कुर्वन्पातयते यदा ।<br>
सतां विवर्धनार्थाय कृष्णरूपी तदा हरिः ॥</p>
<p>ज्ञानाद्युत्पत्तिकृच्चापि रूपं रक्तं विभोः स्मृतम् ।<br>
तमोविनाशकमपि कृष्णं विष्णोरुदाहृतम् ॥</p>
<p>आचार्यादिषु रागार्थे शुद्धसत्वात्मकं रजः ।<br>
यतो व्यपेक्षितं नाशे तमसोऽपि ततः परम् ॥</p>
<p>तमो द्वेषात्मकं शुद्धं सत्वात्मकमुदीर्यते ।<br>
एवं सृतिगतानां तु रागाद्या न गुणोद्भवाः ॥</p>
<p>शुद्धज्ञानात्मकाः सर्वे मुक्तानां नात्र संशयः ।<br>
सर्वत्र सर्वकृच्चापि हयग्रीवादिरूपकः ॥</p>
<p>ज्ञानादिरक्षको विष्णुर्जामदग्न््यादिरूपवान् ।<br>
ज्ञानाद्युत्पादको नित्यं कृष्णादिर्दोषनाशकः ॥</p>
<p>एकरूपोऽपि भगवान्बहुरूप इवेयते ।<br>
अचिन्त्यैश्वर्यरूपत्वात्पूर्णानन्दैकरूपकः ॥&lsquo;&lsquo;इति ब्रह्मतर्के ।<br>
&lsquo;स्वेच्छया तु गुणान्विष्णुर्नानारूपान्करोत्यजः ।<br>
गुणानामाश्रयत्वात्तु भवेत्स गुणबृंहितः&rsquo;&rsquo;॥ इति तन्त्रभागवते ॥ २१ ॥</p>
<p>त्वमस्य लोकस्य विभो रिरक्षिषु-</p>
<p>र्गृहेऽवतीर्णोऽसि ममाखिलेश्वर ।<br>
राजन्यसंज्ञासुरकोटियूथपै-</p>
<p>र्निर्व्यूह्यमानां निहनिष्यसे चमूम् ॥ २२ ॥</p>
<p>&lsquo;सतां सुखविवृद्ध्यर्थमसतां पीडनं हरेः ।<br>
यावच्चासुरदुःखं स्यात्तावद्देवसुखं भवेत् ॥</p>
<p>तत्रापि तारतम्येन ब्रह्मणोऽभ्यधिकं सुखम् ।<br>
यावत्क्षीणं तमस्तावत्प्रकाशस्य तु वर्धनम् ॥</p>
<p>सर्वस्माच्च कलेः पीडा ब्रह्मणोऽभ्यधिकं सुखम् ।<br>
तस्मात्सतां रक्षणाय सर्वकर्म हरेः स्मृतम्&rsquo;&rsquo;॥ इति ब्रह्मतर्के ॥२२॥</p>
<p>देवक्युवाच– रूपं यत् तत् प्राहुरव्यक्तमाद्यं ब्रह्म ज्योतिर्निर्गुणं निर्विकारम् । सत्तामात्रं निर्विशेषं निरीहं स त्वं साक्षाद् विष्णुरध्यात्मदीपम् ॥ २५ ॥</p>
<p>&lsquo;सर्वाशुभविनिर्मुक्तगुणमात्रो यतो हरिः ।<br>
सत्तामात्रमतः प्राहुर्निर्विशेषोऽखिलोत्तमः ।<br>
अनादरान्निरीहश्च सेहः सर्वकृती यतः&rsquo;&rsquo;॥ इति तन्त्रभागवते ॥</p>
<p>यस्य तद्रूपं सत्वम् । &lsquo;सप्तसु प्रथमा&rsquo;&rsquo;॥ इति सूत्रात् ॥ २५ ॥</p>
<p>नष्टे लोके द्विपरार्धावसाने</p>
<p>महाभूतेष्वादिभूतं गतेषु ।<br>
व्यक्तेऽव्यक्तं कालवेगेन याते</p>
<p>भवानेकः शिष्यतेऽशेषसंज्ञः ॥ २६ ॥</p>
<p>अशेषसंज्ञः सर्वनामा ॥ २६ ॥</p>
<p>योऽयं कालस्तस्य तेऽव्यक्तबन्धो</p>
<p>चेष्टामाहुश्चेष्टते येन विश्वम् ।<br>
निमेषादिर्वत्सरान्तो महीयां-</p>
<p>स्तं त्वेशानं क्षेमधाम प्रपद्ये ॥ २७ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये दशमस्कन्धे चतुर्थोऽध्यायः ॥</p>
<p>चेष्टते अनेनेति चेष्टा ॥ २७ ॥</p>
<h2 id="पञचमऽधयय">पञ्चमोऽध्यायः</h2>
<p>मा शोचेथां महाभागावात्मजान् स्वकृतं भुजः ।<br>
जन्तवो न सदैकत्र दैवाधीनाः सहासते ॥ १८ ॥</p>
<p>पूतनाकंसनरकशिशुपालादिषु द्विधा ।<br>
जीवाः सन्तस्त्वसन्तश्च तत्र बन्ध्वादिरूपिणः ॥</p>
<p>विष्णोः सन्त इति ज्ञेया असन्तः शत्रुरूपिणः ।<br>
शुभजीवप्रकाशेन कदाचिच्छुभबुद्धयः ॥</p>
<p>विपर्ययेऽन्यथा च स्युः शुभास्तत्र हरिं ययुः ।<br>
असुराश्च तमो घोरं यदि तत्रैव मध्यमाः । ।<br>
मध्यमां गतिमेवापुरेकदेहगता अपि ॥ इति गारुडे ॥ १८ ॥</p>
<p>भुवि भौमानि भूतानि यथाऽऽयान्त्यपयान्ति च ।<br>
नायमात्मा तथैतेषु विपर्येति यथैव भूः ॥ १९ ॥</p>
<p>यतोऽनेकविधोऽभेदो यत आत्मविपर्ययः । देहयोगवियोगश्च संसृतिर्न निवर्तते ॥ २० ॥</p>
<p>तस्माद् भद्रे स्वतनयान् मया व्यापादितानपि । माऽनुशोच यतः सर्वः स्वकृतं विन्दतेऽवशः ॥ २१ ॥</p>
<p>अयमात्मा परमात्मा ॥</p>
<p>यतः परमात्मनो नैकविधमैक्यं, विपरीतज्ञानेन यतश्च संसृतिर्न निवर्तते । स एव न विपर्येति । पुत्रादिकं तु विपर्येति ॥ तस्मात्तस्मिन्नेव स्थितिं कृत्वा माऽनुशोच ॥</p>
<p>&lsquo;अहं ब्रह्मास्मि देवोऽस्मि नास्मि केवलमानुषः ।<br>
जातोऽस्मि वर्धे धनवान्म्रिय इत्यादिका सदा ॥</p>
<p>देहादिषु च देवेषु परे ब्रह्मणि चाभिदा ।<br>
मोहाद्यन्मायया नित्यं दृश्यतेऽधममध्यमे ॥</p>
<p>स ईशो न विपर्येति सर्वेशत्वात्कदाचन ।<br>
पुत्रादिकं विपर्येति पित्रादिश्च यतो भवेत्&rsquo;&rsquo;॥ इति ब्राह्मे ॥</p>
<p>&lsquo;तल्लक्षणैर्विहीनः सन्ब्रह्मदेवोऽस्मि चेति तु ।<br>
असुराः प्रतिपद्यन्ते जन्मादीन्मानुषा जनाः&rsquo;&rsquo;॥ इति च ॥</p>
<p>&lsquo;परं ब्रह्मण एकस्य ब्रह्मास्मीति विचिन्तनम् ।<br>
परब्रह्मेति रामादिलक्षणैरवधारयेत् ॥</p>
<p>देवोऽस्मीति च देवानां तच्च ज्ञेयं स्वलक्षणैः ।<br>
मर्त्यानां मानुषोऽस्मीति प्रतिपत्तिर्विधीयते ॥</p>
<p>अन्यथाप्रतिपत्त्या तु तमो यान्ति विनिश्चयात् ।<br>
अन्यथा प्रतिपद्यन्ते आसुरा नियतं जनाः ॥</p>
<p>घोरं तमश्च ते यान्ति तथा ज्ञानात्परं सुराः&rsquo;&rsquo;॥ इति च ॥१९-२१॥</p>
<p>एवमेतन्महाराज यथा वदसि देहिनाम् ।<br>
अज्ञानप्रभवा हन्ति स्वपरेति भिदा यतः ॥ २६ ॥</p>
<p>देहिनामज्ञानप्रभवा यातनाः स्वपरेति भिदा हन्ति ।<br>
&lsquo;देवोऽहं मानुषो वेति विशेषं तत्र चापि तु ।<br>
तथैव परमात्मानं विशेषं ब्रह्मजीवयोः ॥</p>
<p>सम्यग्भेदेन यः पश्येत्स हन्त्यज्ञानसम्भवाः ।<br>
यातनाः परमात्मानं तत्प्रसादाच्च गच्छति&rsquo;&rsquo;॥ इति ब्रह्माण्डे ॥ २६ ॥</p>
<p>शोकहर्षभयद्वेषलोभमोहमदान्विताः ।<br>
मिथो घ्नन्तो न पश्यन्ति भावैर्भावान् पृथग्दृशः ॥ २७ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये दशमस्कन्धे पञ्चमोऽध्यायः ॥</p>
<p>&lsquo;भगवद्दर्शनाद्यस्य विरोधाद्दर्शनं पृथक् ।<br>
पृथग्दृष्टिः स विज्ञेयो न तु सद्भेददर्शनः&rsquo;&rsquo;॥ इति च भविष्यत्पुराणे ॥</p>
<p>&lsquo;स्वरूपभेदो हि परजीवयोर्जीवगो मिथः ।<br>
परस्परेण वस्तूनां विशेषः शास्त्रदर्शितः ॥</p>
<p>सद्भेदोऽयं समुद्दिष्टस्त्वसद्भेदं च मे शृृणु ।<br>
स्वरूपाणां गुणानां च विष्णोर्भेदः परस्परात् ॥</p>
<p>सर्वस्याविष्णुतन्त्रत्वं शत्रुमित्रादिभेदिता ।<br>
यच्चान्यच्छास्त्रविद्विष्टमसद्भेदः स ईरितः ॥</p>
<p>सद्भेददर्शनान्मोक्षस्त्वसद्भेदात्तमो व्रजेत् ।<br>
सद्भेदादर्शनाच्चैव तमो मोक्षस्तथेतरात्&rsquo;&rsquo;॥ इति च ॥ २७ ॥</p>
<h2 id="एकदशऽधयय">एकादशोऽध्यायः</h2>
<p>यक्षावूचतुः - कृष्ण कृष्ण महायोगिन् त्वमाद्यः पुरुषः परः । व्यक्ताव्यक्तमिदं विश्वं रूपं ते ब्राह्मणा विदुः ॥ ३० ॥</p>
<p>&lsquo;रूप्यत्वात्तु जगद्रूपं विष्णोः साक्षात्सुखात्मकम् ।<br>
नित्यपूर्णं समुद्दिष्टं स्वरूपं परमात्मनः&rsquo;&rsquo;॥ इति वामने ॥ ३० ॥</p>
<p>त्वमेकः सर्वभूतानां देह आत्मेन्द्रियेश्वरः ।<br>
त्वमेव कालो भगवान् विष्णुरव्यय ईश्वरः ॥ ३१ ॥</p>
<p>देहे । &lsquo;विष्णुः सर्वगुणोद्रेकात्काल इत्यभिधीयते&rsquo;&rsquo;॥ इति च ॥ ३१ ॥</p>
<p>त्वं महान् प्रकृतिः सूक्ष्मा रजस्सत्त्वतमोमयी ।<br>
त्वमेव पुरुषोऽध्यक्षः सर्वक्षेत्रविकारवित् ॥ ३२ ॥</p>
<p>&lsquo;प्रकृत्यादेस्तद्वशत्वात्प्रकृत्यादिरुदीर्यते ।<br>
यथा राजा भृत्यकृतात्स्वयं कर्तेत्युदीर्यते ॥</p>
<p>यथा देहं स्वतन्त्रत्वात्स्वयमित्याहुरञ्जसा&rsquo;&rsquo;॥ इति पाद्मे ॥ ३२ ॥</p>
<p>गृह्यमाणस्त्वमग्राह्यो विकारैः प्राकृतैर्गुणैः ।<br>
को न्विहार्हति विज्ञातुं प्राक् सिद्धं गुणसंस्थितेः ॥ ३३ ॥</p>
<p>स्वात्मना गृह्यमाणः ॥ ३३ ॥</p>
<p>तस्मै तुभ्यं भगवते वासुदेवाय वेधसे ।<br>
आत्मद्योतैर्गुणैश्छन्नमहिम्ने ब्रह्मणे नमः ॥ ३४ ॥</p>
<p>यस्यावतारा ज्ञायन्ते शरीरेष्वशरीरिणः । तैस्तैरतुल्यातिशयैस्तिर्यग्योनिष्वसङ्गतैः ॥ ३५ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये दशमस्कन्धे एकादशोऽध्यायः ॥</p>
<p>&lsquo;छन्नोऽन्येषां न तु स्वस्य भगवान्पुरुषोत्तमः ।<br>
तस्यावतारा देहस्था ओहस्था इति द्विधा ॥</p>
<p>अन्तर्याम्यादिरूपाणि देहस्थानि विदो विदुः ।<br>
मत्स्यकूर्मादिरूपाणि न देहस्थानि हृत्पतेः ॥</p>
<p>अन्यातुल्यैरतिशयैर्मनसो नियमादिभिः ।<br>
ज्ञायन्ते तानि रूपाणि नित्यपूर्णानि सर्वशः&rsquo;&rsquo;॥ इति महाकौर्मे ॥ ३५ ॥</p>
<h2 id="चतरदशऽधयय">चतुर्दशोऽध्यायः</h2>
<p>अनुग्रहोऽयं भवता कृतो हि नो</p>
<p>दण्डोऽसतां ते खलु कल्मषापहः ।<br>
यद् दन्दशूकत्वममुष्य देहिनः</p>
<p>क्रोधोऽपि तेऽनुग्रह एव सम्मतः ॥ ३४ ॥</p>
<p>&lsquo;दण्डोऽपि भगवच्चीर्णो ममैषोऽनुग्रहः स्मृतः ।<br>
इति भक्त्या चिन्तयतां शुभकारी भवत्यलम् ।<br>
तत्रापि कुर्वतां द्वेषं तमः प्राप्त्यै तथा भवेत्&rsquo;&rsquo;॥ इति च ॥ ३४ ॥</p>
<p>न नाकपृष्ठं न च पारमेष्ठ्यं</p>
<p>न सार्वभौमं न रसाधिपत्यम् ।<br>
न योगसिद्धीरपुनर्भवं वा</p>
<p>वाञ्छन्ति त्वत्पादरजःप्रपन्नाः ॥ ३७ ॥</p>
<p>&lsquo;अपुनर्भवमात्रात्तु हरिसामीप्यमुत्तमम् ।<br>
तत्रापि स्पर्शयोग्यत्वं यथा वेदविदो विदुः&rsquo;&rsquo;॥ इति पाद्मे ॥ ३७ ॥</p>
<p>नमस्तुभ्यं भगवते पुरुषाय महात्मने ।<br>
भूतावासाय भूताय पराय परमात्मने ॥ ३९ ॥</p>
<p>भूताय सर्वदा विद्यमानाय ॥ ३९ ॥</p>
<p>ज्ञानविज्ञाननिधये ब्रह्मणेऽनन्तशक्तये ।<br>
अगुणायाविकाराय नमस्तेऽप्राकृताय च ॥ ४० ॥</p>
<p>अप्राकृताय ॥ ४० ॥</p>
<p>कालाय कालनाभाय कालावयवसाक्षिणे ।<br>
विश्वाय तदुपद्रष्टे्रे तत्कर्त्रे विश्वहेतवे ॥ ४१ ॥</p>
<p>कालनाभाय कालाश्रयाय ।<br>
&lsquo;विश्वस्य तदधीनत्वाद्विश्वं विष्णुरुदीर्यते ।<br>
मूलहेतुत्वतो हेतुः कर्ता प्रातिस्विकं कृतेः&rsquo;&rsquo;॥ इत्याग्नेये ॥ ४१ ॥</p>
<p>नमो गुणप्रदीपाय गुणात्मस्थोदयाय च ।<br>
गुणप्रत्युपलक्ष्याय गुणद्रष्टे्र स्वसंविदे ॥ ४६ ॥</p>
<p>गुणप्रदीपाय गुणज्ञापकाय । गुणात्मस्थोदयाय गुणात्मिका प्रकृतिः तस्यां स्थित उदयस्वरूपो हरिः ॥ ४६ ॥</p>
<p>परावरगतिज्ञाय सर्वाध्यक्षाय ते नमः ।<br>
अविश्वाय च विश्वाय तद्द्रष्ट्रे विश्वहेतवे ॥ ४८ ॥</p>
<p>अविश्वाय जीवेभ्योऽन्यस्मै ।<br>
&lsquo;शरीरेषु प्रविष्टत्वाद्विश्वो जीव उदीर्यते ।<br>
जीवस्य तदधीनत्वाद्विश्वो विष्णुरिति स्मृतः ।<br>
तस्योत्पत्त्यादिहेतुत्वाद्विश्वहेतुश्च कीर्त्यते&rsquo;&rsquo;॥ इति मात्स्ये ॥ ४८ ॥</p>
<p>त्वं ह्यस्य जन्मस्थितिसंयमान् विभो</p>
<p>गुणैरनीहोऽकृतकालशक्तिधृक् ।<br>
तस्मात् स्वभावात् प्रतिबोधयस्व नः</p>
<p>समीक्षयाऽमोघविहार ईहसे ॥ ४९ ॥</p>
<p>&lsquo;हरेः स्वरूपशक्तिर्या कालशक्तिरुदीर्यते ।<br>
सदा सर्वगुणात्मत्वाद्दुर्गा वाप्यवरा ततः ॥</p>
<p>सर्वसंहारकारित्वाद्वायुः सर्वस्य जीवनात् ।<br>
कालाभिमानिनावेतौ दुर्गा वायुश्च कीर्तितातौ&rsquo;&rsquo;॥ इति प्रकाशंहितायाम् ॥ ४९ ॥</p>
<p>तस्यैव तेऽमूस्तनवस्त्रिलोक्यां</p>
<p>शान्ता अशान्ता उत मूढयोनयः ।<br>
शान्ताः प्रियास्ते ह्यधुनाऽवितुः सतां</p>
<p>स्थातुश्च ते कर्मपरीप्सयेहतः ॥ ५० ॥</p>
<p>&lsquo;अन्तःप्रियं बहिश्चेति द्विधा प्रियमुदाहृतम् ।<br>
अन्तःप्रिया हरेः सन्तः सर्वं चापि बहिः प्रियम् ॥</p>
<p>असन्तश्चापि संहार ईषदन्तःप्रिया इव ।<br>
तदपेक्षया तथा सन्तो विशेषान्तःप्रिया स्थिता&rsquo;&rsquo;॥ इति षाड्गुण्ये ।<br>
&lsquo;सुखान्तं प्राप्नुयुर्यस्माद्देवाः शान्ता उदाहृताः ।<br>
अशान्ता मानुषाः प्रोक्ता विमूढा आसुरा मताः ॥&ldquo;इति प्रकाशसंहितायाम् ।<br>
कर्मपरीप्सया कर्मप्रवर्तनार्थम् । सर्वशरीरेषु स्थातुः । ईहतः प्राणस्य सकाशात् । प्राणसकाशाद्धि कर्म प्रवर्तनमिच्छति भगवान् ।<br>
&lsquo;वायोः सकाशाज्जगतः प्रवृत्तिं कारयत्यजः ।<br>
प्राणप्राणमतः प्राहुर्विष्णुं वायोरपि प्रभुम्&rsquo;&rsquo;॥ इति च ॥ ५० ॥</p>
<p>त्वया सृष्टमिदं विश्वं धातुर्गुणविसर्जनम् ।<br>
नानास्वभाववीर्यौजोयोनिबीजाशयाकृति ॥ ५७ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये दशमस्कन्धे चतुर्दशोऽध्यायः ॥</p>
<p>धातुर्गुणविसर्जनम् । हिरण्यगर्भसकाशाद्गुणभूता सृष्टिरस्य जगतः । प्राधान्येन विष्णोरेव ।<br>
&lsquo;विष्णुः प्रधानतः स्रष्टा गुणस्रष्टा चतुर्मुखः&rsquo;&rsquo;। इति नारदीये ॥५७॥</p>
<h2 id="पञचदशऽधयय">पञ्चदशोऽध्यायः</h2>
<p>अत्र प्रविश्य गरुडो यदि मत्स्यान् स खादति ।<br>
सद्यः प्राणैर्वियुज्येत सत्यमेतद् ब्रवीम्यहम् ॥ ११ ॥</p>
<p>तत् कालियः परं वेद नान्यः कश्चित् स लेलिहा ।<br>
अवात्सीद् गरुडाद् भीतः कृष्णेन च विवासितः ॥ १२ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये दशमस्कन्धे पञ्चदशोऽध्यायः ॥</p>
<p>&lsquo;विष्णुना विष्णुभक्तैश्च ब्रह्मशापोऽनुवर्त्यते ।<br>
ब्राह्मणानामपीडायै बलिभिः क्षत्रियादिभिः ॥</p>
<p>विष्णोश्च विष्णुभक्तानां शापाद् व्यैति तपोऽखिलम् ।<br>
तथापि चासुरावेशाच्छपेयुर्हरिमप्यहो ॥</p>
<p>अतस्तु सौभरेः शापं नात्यवर्तत्खगेश्वरः ।<br>
अन्यथा तूत्तमानां हि नाधमैः शाप इष्यते ॥</p>
<p>वरोऽपि दत्तस्त्वधिकैर्नाधमाधिक्यकारणम् ।<br>
विष्णोरपि वरस्तस्मान्नाधिक्यं सम्प्रयच्छति ॥</p>
<p>क्रमशः श्रीविरिञ्चादेः कथञ्चित्केनचित्क्वचित् ॥</p>
<p>न च दद्याद्धरिस्तादृग्दद्याद्वा बाह्यमेव तु&rsquo;&rsquo;॥ इति ब्रह्माण्डे ॥ ११ ॥</p>
<h2 id="षडशऽधयय">षोडशोऽध्यायः</h2>
<p>उवाह कृष्णो भगवान् श्रीदामानं पराजितः ।<br>
वृषभं भद्रसेनस्तु प्रलम्बो रोहिणीसुतम् ॥ २३ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये दशमस्कन्धे षोडशोऽध्यायः ॥</p>
<p>श्रीदामा कृष्णमुवाह । हरिवंशादिवचनात् ।<br>
&lsquo;बहुमानविरोधे तु व्यत्यासः शब्दतोऽर्थतः ।<br>
कार्योऽनिरुक्तदेवानां गुणसिध्द्यै न चान्यथा ॥</p>
<p>विष्णुर्ब्रह्मा तथा वायुरनिरुक्ताः प्रकीर्तिताः ।<br>
तत्पत्न््नयश्चेतरगुणा व्यत्यस्यास्तेष्वसंशयः&rsquo;&rsquo;॥ इति ब्रह्मतर्के ॥ २३ ॥</p>
<h2 id="एकनवशऽधयय">एकोनविंशोऽध्यायः</h2>
<p>इति वेणुरवं राजन् सर्वभूतमनोहरम् ।<br>
श्रुत्वा व्रजस्त्रियः सर्वा वर्णयन्त्योऽभिरेमिरे ॥ ७ ॥</p>
<p>गोप्यः किमाचरदयं कुशलं स्म वेणुः दामोदराधरसुधासरसाग््य्रगेयम् । भुङ्क्ते स्वयं यदवशिष्टरसौघमार्गे हृष्टत्वचोऽश्रु मुमुचुस्तरवः सदर्भाः ॥ १० ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये दशमस्कन्धे एकोनविंशोऽध्यायः ॥</p>
<p>&lsquo;श्रीदेवी वेणुमाविश्य रेमे कृष्णमुखाम्बुजे ।<br>
पपौ च तद्गतं गीतं सुरा इतरभाण्डगाः&rsquo;&rsquo;॥ इति तन्त्रभागवते ॥७॥</p>
<h2 id="दववशऽधयय">द्वाविंशोऽध्यायः</h2>
<p>अस्ति चेदीश्वरः कश्चित् फलरूपः स कर्मणः ।<br>
कर्तारं भजते सोऽपि न ह्यकर्तुः प्रभुर्हि सः ॥ १४ ॥</p>
<p>फलरूपः स कर्मण इत्याद्यवान्तरेश्वरविषयम् ॥ १४ ॥</p>
<p>किमिन्द्रेणेह भूतानां स्वस्वकर्मानुवर्तिनाम् ।<br>
अनीशेनान्यथाकर्तुं स्वभावविहितं नृणाम् ॥ १५ ॥</p>
<p>स्वभावतन्त्रो हि जनः स्वभावमनुवर्तते । स्वभावस्थमिदं सर्वं सदेवासुरमानुषम् ॥ १६ ॥</p>
<p>देहानुच्चावचान् जन्तुः प्राप्योत्सृजति कर्मणा ।<br>
शत्रुर्मित्रमुदासीनः कर्मैव गुरुरीश्वरः ॥ १७ ॥</p>
<p>तस्मात् सुपूजयेत् कर्म स्वभावस्थः स्वकर्मकृत् ।<br>
अञ्जसा येन वर्तेत तदेवास्य हि दैवतम् ॥ १८ ॥</p>
<p>सत्त्वं रजस्तम इति स्थित्युत्पत्त्यन्तहेतवः ।<br>
रजसोत्पद्यते विश्वमन्योन्यं विविधं जगत् ॥ २१ ॥</p>
<p>रजसा चोदिता मेघा वर्षन्त्यम्बूनि सर्वतः ।<br>
प्रजास्तैरेव सिध्द्यन्ति महेन्द्रः किं करिष्यति ॥ २२ ॥</p>
<p>तस्माद् गवां ब्राह्मणानामद्रेश्चारभ्यतां मखः ।<br>
य इन्द्रयागसम्भारास्तैरयं साध्यतां मखः ॥ २५ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये दशमस्कन्धे द्वाविंशोऽध्यायः ॥</p>
<p>&lsquo;स्वभावे कर्मणि च यः सत्वादिषु गुणेषु च ।<br>
स्थितो विष्णुः सर्वकर्ता पृथक्संस्थश्च सर्वगः ॥</p>
<p>गुणकर्मस्वभावादिशब्दवाच्यश्च केशवः ।<br>
तेन जातं फलं यस्मात्कर्मणः फलमीर्यते ॥</p>
<p>न चासौ कर्मफलवान्नास्य किञ्चिन्न शक्यते ।<br>
तदन्यावान्तरेशानां तद्वशत्वं यतः सदा ॥</p>
<p>कर्मणः फलरूपत्वमतस्तेषामुदीर्यते ।<br>
नान्यकर्मवशत्वं तु तेषां विष्णुं विना क्वचित् ॥</p>
<p>स च ब्राह्मणगिर्यादिनामा विष्णुरजः परः ।<br>
एतस्मात्कारणात्कृष्णः शक्रस्य विमदाय तु ॥</p>
<p>गिर्यादिस्थितमात्मानं पूजयामास बल्लवैः ॥ १५-२५ ॥</p>
<h2 id="तरयवशऽधयय">त्रयोविंशोऽध्यायः</h2>
<p>वाचालं मानिनं मत्तमज्ञं पण्डितमानिनम् ।<br>
कृष्णं मर्त्यमुपाश्रित्य गोपा मे चक्रुरप्रियम् ॥ ५ ॥</p>
<p>॥ इति श्रीभागवततात्पर्यनिर्णये दशमस्कन्धे त्रयोविंशोऽध्यायः ॥</p>
<p>&lsquo;अत्यल्पस्त्वसुरावेशो देवानां च भविष्यति ।<br>
प्राणमेकं विनाऽसौ हि आखणाश्मसमः स्मृतः ॥</p>
<p>तस्मिन्नप्यसुरावेशे गते प्रकृतिरेव तु&rsquo;&rsquo;॥ इति तन्त्रभागवते ॥ ५ ॥</p>
<h2 id="पञचवशऽधयय">पञ्चविंशोऽध्यायः</h2>
<p>इन्द्र उवाच– विशुद्धसत्त्वं तव धाम शान्तं तपोमयं ध्वस्तरजस्तमस्कम् । मायामयोऽयं गुणसम्प्रवाहो न विद्यते तेऽग्रहणानुबन्धः ॥ ४ ॥</p>
<p>विशुद्धसत्वं विगतशुद्धसत्वम् । यस्मात्त्रिगुणसम्बन्धस्त्वयि न विद्यते । यत्राग्रहणमनुबद्धम् । तपोमयं ज्ञानात्मकम् ॥ ४ ॥</p>
<p>कुतो नु तद्धेतव ईश मन्युलोभादयो येऽबुधलिङ्गभावाः ।<br>
अथापि दण्डं भगवान् बिभर्ति धर्मस्य गुप्त्यै खलनिग्रहाय ॥ ५ ॥</p>
<p>पुनर्गुणसंप्रवाहस्य कारणत्वात्तद्धेतवः ॥ ५ ॥</p>
<p>पिता गुरुस्त्वं जगतामधीशो</p>
<p>दुरत्ययः काल उपात्तदण्डः ।<br>
हिताय चेच्छातनुभिः समीहसे</p>
<p>मानं विधुन्वन् जगदीशमानिनाम् ॥ ६ ॥</p>
<p>येऽस्मद्विधाः स्युर्जगदीशमानिन- स्त्वां वीक्ष्य कालेऽभयमाशु तं मदम् । हित्वाऽऽर्यमार्गं प्रभजन्त्यपस्मया- ईहा खलानामपि तेऽनुशासनम् ॥ ७ ॥</p>
<p>&lsquo;असतां च सतां चैव हरिरेवानुशासकः ।<br>
सतां तु श्रेयसे सैव ह्यनुशास्तिर्भविष्यति ॥</p>
<p>असतां विपरीताय लङ्घयित्वाऽनुशासनम्&rsquo;&rsquo;॥ इत्याग्नेये ॥ ६-७ ॥</p>
<p>स्वच्छन्दोपात्तदेहाय विशुद्धज्ञानमूर्तये ।<br>
सर्वस्मै सर्वबीजाय सर्वभूतात्मने नमः ॥ ११ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये दशमस्कन्धे पञ्चविंशोऽध्यायः ॥</p>
<p>&lsquo;आवेशो वसुदेवादौ देहादानं हरेः स्मृतम् ।<br>
देहादानं तदन्येषां जन्मेति कवयो विदुः ।<br>
तथाप्यसुरमोहाय ग्रन्थेषु बहुधैव तु&rsquo;&rsquo;॥ इति पाद्मे ॥ ११ ॥</p>
<h2 id="सपतवशऽधयय">सप्तविंशोऽध्यायः</h2>
<p>दुस्सहप्रेष्ठविरहतीव्रतापधुताशुभाः ।<br>
ध्यानप्राप्ताच्युताश्लेषनिर्वृत्या क्षीणमङ्गलाः ॥ १० ॥</p>
<p>तमेव परमात्मानं जारबुद्ध्याऽपि सङ्गताः ।<br>
जहुर्गुणमयं देहं सद्यः प्रक्षीणबन्धनाः ॥ ११ ॥</p>
<p>राजोवाच– कृष्णं विदुः परं कान्तं न तु ब्रह्मतया मुने । गुणप्रवाहोपरमस्तासां गुणधियां कथम् ॥ १२ ॥</p>
<p>श्रीशुक उवाच– उक्तं पुरस्तादेेतत्ते चैद्यः सिद्धिं यथा गतः । द्विषन्नपि हृषीकेशं किमुताधोक्षजप्रियाः ॥ १३ ॥</p>
<p>नृणां निःश्रेयसार्थाय व्यक्तिर्भगवतो नृप ।<br>
अव्यक्तस्याप्रमेयस्य निर्गुणस्य गुणात्मनः ॥ १४ ॥</p>
<p>कामं क्रोधं भयं स्नेहं मैत्रीं सौहृदमेव च ।<br>
नित्यं हरौ विदधतो यान्ति तन्मयतां हि ते ॥ १५ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये दशमस्कन्धे सप्तविंशोऽध्यायः ॥</p>
<p>&lsquo;कृष्णकामास्तदा गोप्यस्त्यक्त्वा देहं दिवं गताः ।<br>
सम्यक्कृष्णं परं ब्रह्म ज्ञात्वा कालात्परं ययुः ।<br>
पूर्वं च ज्ञानसंयुक्तास्तत्रापि प्रायशस्तथा ॥</p>
<p>अतस्तासां परं ब्रह्म गतिरासीन्न कामतः ।<br>
न तु ज्ञानमृते मोक्षो नान्यः पन्थेति हि श्रुतिः ॥</p>
<p>कामयुक्ता तदा भक्तिर्ज्ञानं चातो विमुक्तिगाः ।<br>
अतो मोक्षेऽपि तासां च कामो भक्त्याऽनुवर्तते ॥</p>
<p>अतोदकत्वेन सदा द्वेषिणामधरं तमः ।<br>
मुक्तिशब्दोदितं चैद्यप्रभृतौ द्वेषभागिनः ॥</p>
<p>भक्तिभागी पृथङ्मुक्तिमगाद्विष्णुप्रसादतः ।<br>
कामस्त्वशुभकृच्चापि भक्त्या विष्णोः प्रसादकृत् ॥</p>
<p>द्वेषिजीवयुतं चापि भक्तं विष्णुर्विमोचयेत् ।<br>
अहोऽतिकरुणा विष्णोः शिशुपालस्य मोक्षणात्&rsquo;&rsquo;॥ इति स्कान्दे ॥</p>
<p>जगत्प्रपितामहे जारबुद्धिर्न युक्ता तथापि ॥</p>
<p>ब्रह्मतया न सम्यक् ।<br>
&lsquo;प्रेष्ठो भवांस्तनुभृतां सुहृदन्तरात्मा&rsquo;&rsquo;।<br>
&lsquo;रमाया दत्तक्षणम्&rsquo;&lsquo;इत्यादिवचनात् ॥</p>
<p>कामिनः कामित्वं क्रोधिनः क्रोधित्वमेव सर्वदा भवतीति तन्मयता ।<br>
&lsquo;विमुक्तावपि कामिन्यो विष्णुकामा व्रजस्त्रियः ।<br>
द्वेषिणश्च हरौ नित्यं द्वेषेण तमसि स्थिताः&rsquo;&rsquo;॥ इति च ।<br>
&lsquo;भक्त्या हि नित्यकामित्वं न तु मुक्तिं विना भवेत् ।<br>
अतः कामितया वाऽपि मुक्तिर्भक्तिमतां हरौ ॥</p>
<p>स्नेहभक्ताः सदा देवाः कामित्वेनाप्सरस्त्रियः ।<br>
काश्चित्काश्चिन्न कामेन भक्त्या केवलयैव तु ॥</p>
<p>मोक्षमायान्ति नान्येन भक्तिं योग्यां विना क्वचित्&rsquo;&rsquo;॥ इति पाद्मे ।<br>
&lsquo;भक्त्या वा कामभक्त्या वा मोक्षो नान्येन केनचित् ।<br>
कामभक्त्याऽप्सरस्त्रीणामन्येषां नैव कामतः ॥</p>
<p>उपास्यः श्वशुरत्वेन देवस्त्रीणां जनार्दनः ।<br>
जारत्वेनाप्सरस्त्रीणां कासांचिदिति योग्यता ॥</p>
<p>योग्योपासां विना नैव मोक्षः कस्यापि सेत्स्यति ।<br>
अयोग्योपासनाकर्तुरनर्थश्च भविष्यति ॥</p>
<p>तस्मात्तु योग्यतां ज्ञात्वा हरेः कार्यमुपासनम्&rsquo;&rsquo;॥ इति भद्रिकायाम् ।<br>
&lsquo;पतित्वेन श्रियोपास्यो ब्रह्मणा मे पितेति च ।<br>
पितामहतयाऽन्येषां त्रिदशानां जनार्दनः ॥</p>
<p>प्रपितामहो मे भगवानिति सर्वजनस्य तु ।<br>
गुरुः श्रीब्रह्मणोर्विष्णुः सुराणां च गुरोर्गुरुः ॥</p>
<p>मूलभूतो गुरुः सर्वजनानां पुरुषोत्तमः ।<br>
गुरुर्ब्रह्माऽस्य जगतो दैवं विष्णुः सनातनः ॥</p>
<p>इत्येवोपासनं कार्यं नान्यथा तु कथञ्चन&rsquo;&rsquo;॥ इति वाराहे ॥१०-१५॥</p>
<h2 id="तरयसतरशऽधयय">त्रयस्त्रिंशोऽध्यायः</h2>
<p>मदविघूर्णितलोचन ईषन् मानदः स्वसुहृदां वनमाली । बदरपाण्डुवदनो मृदुगण्डं मण्डयन् कनककुण्डललक्ष्म्या ॥ २४ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये दशमस्कन्धे त्रयस्त्रिंशोऽध्यायः ॥</p>
<p>&lsquo;मानवो बदरः सिंधुः शशिनस्तु त्रिनामकम् ।<br>
यो वेद मुच्यते रोगैर्विष्णुनाम्नेव संसृतेः&rsquo;&rsquo;॥ इति स्कान्दे ॥</p>
<h2 id="तरशऽधयय">त्रिंशोऽध्यायः</h2>
<p>त्वामीश्वरं स्वाश्रयमात्ममायया विनिर्मिताशेषविशेषकल्पनम् । क्रीडार्थमाद्यन्तमनुष्यविग्रहं नतोऽस्मि धुर्यं यदुवृष्णिसात्त्वताम् ॥ २४ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये दशमस्कन्धे पञ्चत्रिंशोऽध्यायः ॥</p>
<p>&lsquo;आदिनो राक्षसाः प्रोक्तास्तदन्तत्वाज्जनार्दनः ।<br>
आद्यन्त इति विज्ञेयः परेशो ब्रह्मणीशनात्&rsquo;&rsquo;॥ इति ब्राह्मे ॥ २४ ॥</p>
<h2 id="षटतरशऽधयय">षट्त्रिंशोऽध्यायः</h2>
<p>य ईक्षिताऽहंरहितोऽप्यसत्सतोः स्वतेजसाऽपास्ततमोभिदाभ्रमः । स्वमाययाऽऽत्मन् रचितेषु तत् सन् प्राणादिभिर्जन्तुषु भाति चित्रधा ॥ ११ ॥</p>
<p>तत्सन् तथैव सन् ॥ ११ ॥</p>
<p>यस्याखिलामीवहभिः सुमङ्गलै- र्वाचो विमिश्रा गुणकर्मजन्मभिः । प्राणन्ति शुम्भन्ति पुनन्ति वै जगद् यास्तद्विरक्ताः स्युरशोभना मताः ॥ १२ ॥</p>
<p>शुम्भन्ति शोभयन्ति ।<br>
&lsquo;शुम्भनं शोभनं शुम्भं शुभपर्यायवाचकाः&rsquo;&rsquo;। इत्यभिधानम् ॥ १२ ॥</p>
<p>प्रधानपुरुषावाद्यौ जगद्धेतू जगत्पती ।<br>
अवतीर्णौ जगत्यर्थे स्वांशेन बलकेशवौ ॥ ३० ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये दशमस्कन्धे षट्त्रिंशोऽध्यायः ॥</p>
<p>&lsquo;वैन्यपार्थबलेशादावाविष्टं पुरुषोत्तमम् ।<br>
अपेक्ष्य तद्गुणाः सर्वे तज्जीवानामभाविनः ॥</p>
<p>अप्युच्यन्ते पुराणेषु विशेषात्सन्निधिर्यतः&rsquo;&rsquo;। इति माहात्म्ये ॥ ३० ॥</p>
<h2 id="अषटतरशऽधयय">अष्टत्रिंशोऽध्यायः</h2>
<p>भूस्तोयमग्निः पवनः खमादि- र्महानजादिर्मन इन्द्रियाणि । सर्वेन्द्रियार्था विबुधाश्च सर्वे ये हेतवस्ते जगतोऽङ्गभूताः ॥ ३ ॥</p>
<p>तवाङ्गेभ्यो भूताः ॥ ३ ॥</p>
<p>नैते स्वरूपं विदुरात्मनस्ते अजादयोऽन्यात्मतया गृहीताः । अजोऽनुबद्धः स गुणैरजाया गुणात् परं वेद न ते स्वरूपम् ॥ ४ ॥</p>
<p>अन्यात्मतया गृहीताः । मत्तोऽन्ये जीवात्मानः एत इति भगवता गृहीताः ।<br>
&lsquo;अहं परो हि मद्भिन्ना जीवात्मानोऽल्पबुद्धयः ।<br>
मद्वशाः सर्व एवेति ब्रह्मादीन्मन्यते हरिः&rsquo;&rsquo;॥ इति स्कान्दे ॥</p>
<p>&lsquo;यथा हरिः स्वमात्मानं वेद तद्वद्रमापि न ।<br>
ब्रह्मा च कुत एवान्ये विदन्त्येव तथापि तु&rsquo;&rsquo;॥ इति माहात्म्ये ॥४॥</p>
<p>त्वां योगिनो यजन्त्यद्धा महापुरुषमीश्वरम् ।<br>
साध्यात्मं साधिभूतं च साधिदैवं च साधवः ॥ ५ ॥</p>
<p>&lsquo;स्थितो ब्रह्मादिदेवेषु खादिभूतेषु चेश्वरः ।<br>
आत्मशब्दोदितनरेष्वपि यस्माज्जनार्दनः ॥</p>
<p>साध्यात्मः साधिभूतश्च साधिदैवेति चोच्यते&rsquo;&rsquo;॥ इति अध्यात्मे ॥५॥</p>
<p>त्रय्या च विद्यया केचित् त्वां वै वैतानिका द्विजाः ।<br>
यजन्ते विततैर्यज्ञैर्नानारूपामराख्यया ॥ ६ ॥</p>
<p>&lsquo;सर्वदेवेष्वपि हरिः सर्वदेवनियामकः ।<br>
नामवान् सर्वदेवानां सर्वपूजां तथाऽत्त्यसौ&rsquo;&rsquo;॥ इति च ॥ ६ ॥</p>
<p>तुभ्यं नमस्तेऽस्त्वविषक्तदृष्टये सर्वात्मने सर्वधियां च साक्षिणे । गुणप्रवाहोऽयमविद्ययाऽसकृत् प्रवर्तते देवनृतिर्यगात्मसु ॥ १३ ॥</p>
<p>अविद्यया भगवदिच्छया ॥ १३ ॥</p>
<p>अग्निर्मुखं तेऽवनिरङ्घ्रिरीक्षणं सूर्यो नभो नाभिरथो दिशः श्रुतिः । द्यौः कं सुरेन्द्रास्तव बाहवोऽर्णवः कुक्षिर्मरुत् प्राणबलं प्रकल्पितम् ॥ १४ ॥</p>
<p>रोमाणि वृक्षौषधयः शिरोरुहा मेघाः परस्यास्थिनखानि तेऽद्रयः । निमेषणं रात्र्यहनी प्रजापति- र्मेढ्रं तु वृष्टिस्तव वीर्यमिष्यते ॥ १५ ॥</p>
<p>त्वय्यव्ययात्मन् पुरुषे प्रकल्पिता लोकाः सपाला बहुजीवसङ्कुलाः । यथा जले सञ्जिहते जलौकसोऽ- प्युदुम्बरे वा मशका मनोमये ॥ १६ ॥</p>
<p>त्वयैव प्रकल्पिताः ।<br>
&lsquo;विष्णोरङ्गसमुद्भूता विष्णोरङ्गानि देवताः ।<br>
उच्यन्ते सर्ववेदेषु स्वरूपात् भेदिनोऽपि तु&rsquo;&rsquo;॥ इति च ॥१४-१६॥</p>
<p>यानि यानीह रूपाणि क्रीडनार्थं विभर्षि हि ।<br>
तैरामृष्टशुचो लोका मुदा गायन्ति ते यशः ॥ १७ ॥</p>
<p>&lsquo;भृतामेव विभर्तीशो ह्यवतारतनुं सदा ।<br>
विभर्तीत्युच्यतेऽथापि मोहाय व्यक्त्यपेक्षया&rsquo;&rsquo;॥</p>
<p>इति तत्त्वनिर्णये ॥ १७ ॥</p>
<p>नमस्ते वासुदेवाय नमः सङ्कर्षणाय च ।<br>
प्रद्युम्नायानिरुद्धाय सात्वतां पतये नमः ॥ २२ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये दशमस्कन्धे अष्टत्रिंशोऽध्यायः ॥</p>
<p>&lsquo;प्रद्युम्ने चानिरुद्धे च बलदेवे च केशवः ।<br>
सन्निधानं विशेषेण करोति जगतां पतिः ।<br>
तत्र कृष्णः स्वयं विष्णुः परमानन्दलक्षणः ।<br>
पाराशर्यश्च भगवान्स्वयमेव जनार्दनः&rsquo;&rsquo;॥ इति च ॥</p>
<p>&lsquo;तत्तद्गतस्यैव हरेस्तत्तन्नामानि चाञ्जसा ।<br>
औपचारिकनामानि तदन्येषामिति स्थितिः&rsquo;&rsquo;॥ इति शब्दनिर्णये ॥ २२ ॥</p>
<h2 id="तरचतवरशऽधयय">त्रिचत्वारिंशोऽध्यायः</h2>
<p>श्रीशुक उवाच– पितरावुपलब्धार्थौ विदित्वा पुरुषोत्तमः । मा भूदिति निजां मायां ततान जनमोहिनीम् ॥ १ ॥</p>
<p>उवाच पितरावेत्य साग्रजः सात्वतर्षभः । प्रश्रयावनतः प्रीणन्नम्ब तातेति सादरम् ॥ २ ॥॥</p>
<p>नास्मत्तो युवयोस्तात नित्योत्कण्ठितयोरपि ।<br>
बाल्यपौगण्डकैशोराः पुत्राभ्यामगमन् क्वचित् ॥ ३ ॥</p>
<p>न लब्धो दैवहतयोर्वासो नौ भवदन्तिके ।<br>
ये बालाः पितृगेहस्था विन्दन्ते लालिता मुदम् ॥ ४ ॥(भा.मू</p>
<p>सर्वार्थसम्भवो देहो जनितः पोषितो यतः ।<br>
न तयोर्याति निर्वेशं पित्रोर्मर्त्यः शतायुषा ॥ ५ ॥</p>
<p>यस्तयोरात्मजः कल्प आत्मना च धनेन च ।<br>
वृत्तिं न दद्यात् तं प्रेत्य स्वमांसं खादयन्ति हि ॥ ६ ॥</p>
<p>मातरं पितरं वृद्धं भार्यां साध्वीं सुतं शिशुम् ।<br>
गुरुं विप्रं प्रपन्नं च कल्पोऽबिभ्रच्छ्वसन् मृतः ॥ ७ ॥</p>
<p>तन्नावकल्पयोः कंसान्नित्यमुद्विग्नचेतसोः ।<br>
मोघमेते व्यतिक्रान्ता दिवसा वामनर्चतोः ॥ ८ ॥</p>
<p>तत् क्षन्तुमर्हथस्तात मातर्नौ परतन्त्रयोः ।<br>
अकुर्वतोर्वां शुश्रूषां क्लिष्टयोर्दुर्हृदोर्भृशम् ॥ ९ ॥</p>
<p>मयि भृत्य उपासीने भवतो विबुधादयः ।<br>
बलिं हरन्त्यवनताः किमुतान्ये नराधिपाः ॥ १४ ॥</p>
<p>॥ इति श्रीभागवततात्पर्यनिर्णये दशमस्कन्धे त्रिचत्वारिंशोऽध्यायः ॥</p>
<p>&lsquo;सर्वोत्तमोऽपि भगवान् गुणाभावं जनार्दनः ।<br>
दर्शयेद्वसुदेवादेरात्मनो जीवतामपि ॥</p>
<p>अज्ञाशक्त्यादिभावस्तु कुतस्तस्याखिलेशितुः ।<br>
कुतो दोषा सर्वगुणपूर्णस्यानन्दवारिधेः&rsquo;&rsquo;॥ इति वामने ॥१-९,१४॥</p>
<h2 id="दवपञचशऽधयय">द्विपञ्चाशोऽध्यायः</h2>
<p>फलमूलकृताहारं वृतं शिष्यशतैर्मुनिम् ।<br>
दृष्ट्वा परमसन्तुष्टौ रामकृष्णौ जगत्पती ॥ २० ॥</p>
<p>प्रणामं चक्रतुर्वीरौ यथान्यायमतन्द्रितौ ।<br>
इदं चोवाच भगवान् कृष्णस्तं मुनिपुङ्गवम् ॥ २१ ॥</p>
<p>नमस्ते भार्गव श्रीमन् जामदग्न्य तपोधन ।<br>
रामकृष्णौ स्मृतावावां क्वचित् ते श्रवणं गतौ ॥ २२ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये दशमस्कन्धे द्विपञ्चाशोऽध्यायः ॥</p>
<p>&lsquo;सर्वावताराभिन्नोऽपि समशक्तिरपि स्वयम् ।<br>
पूज्यपूजकनीचोच्चं मोहनाय दुरात्मनाम् ॥</p>
<p>अखण्डैकरसो विष्णुर्दर्शयेत्तत्र तत्र हि ॥&lsquo;&lsquo;इति षाड्गुण्ये ॥२०-२२॥</p>
<h2 id="तरपञचशऽधयय">त्रिपञ्चाशोऽध्यायः</h2>
<p>एतस्मिन्नेव काले तु क्षीरोदे सागरोत्तमे ।<br>
निवासे देवदेवस्य शङ्खचक्रगदाभृतः ॥ ७ ॥</p>
<p>उपासीनो महाबाहुः श्रीमान् वैरोचनो बलिः ।<br>
जहार देवदेवस्य किरीटं रत्नचित्रितम् ॥ ८ ॥</p>
<p>इन्द्रनीलसहस्राढ्यं गोमेदकशताचितम् ।<br>
पद्मरागमहानीलमुक्ताफलविराजितम् ॥ ९ ॥</p>
<p>पुष्यरागप्रवालाढ्यं दिव्यकाञ्चननिर्मितम् ।<br>
हृतं दानववीरेण विदित्वा पुरपालकः । तमन्वधावत् त्वरितं वैनतेयो विहङ्गराट् ॥ १० ॥</p>
<p>&lsquo;बहूनि स्थानजातानि कृष्णस्य क्षीरसागरे ।<br>
कानिचिन्मुक्तगम्यानि नामुक्तैस्त्रिदशैरपि ।<br>
गन्तुं शक्यान्यथान्यानि गम्यान्यन्यैरपि क्वचित् ॥</p>
<p>तत्र देवाश्च योगिन्द्रा भक्ताश्चान्ये जनार्दनम् ।<br>
गत्वाऽचर्यन्ति देवेशं बलिस्तत्रागमत्क्वचित् ॥</p>
<p>तस्य तत्रासुरावेशात् पापबुद्धिरजायत ।<br>
तद्व्यक्त्यर्थं जगन्नाथः शिश्ये सुप्तवदव्ययः ॥</p>
<p>तदा स पापया बुद्ध्या किरीटमहरत्प्रभोः ।<br>
तं जित्वा गरुडस्तत्तु हृत्वा गोमन्तमाव्रजत् ॥</p>
<p>तत्र कृष्णस्य शिरसि किरीटममुचत्प्रभोः ॥&lsquo;&lsquo;इति माहात्मे ॥७-१०॥</p>
<p>हिरण्यगर्भत्वमुपेत्य मूले सृजस्यशेषं भुवनं स एव । नारायणात्मन् परिपासि भूयो जहार चान्ते भगवन् शिवात्मन् ॥ १५ ॥</p>
<p>॥ इति श्रीभागवततात्पर्यनिर्णये दशमस्कन्धे त्रिपञ्चाशोऽध्यायः ॥</p>
<p>&lsquo;ब्रह्मस्थो ब्रह्मनामाऽसौ रुद्रस्थो रुद्रनामकः ।<br>
तयोरपि नियन्तैकः स्वयमेव जनार्दनः ॥&lsquo;&lsquo;इति स्कान्दे ॥</p>
<h2 id="एकसपतततमऽधयय">एकसप्ततितमोऽध्यायः</h2>
<p>सत्यभामोवाच– यो मे सनाभिवधतप्तहृदा ततेन लिप्ताभिशापमपमार्ष्टुमुपाजहार । जित्वर्क्षराजमथ रत्नमदात् स तेन नीतच्छिदादिशत मां प्रभवेऽपि दत्ताम् ॥ ९ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये दशमस्कन्धे एकसप्ततितमोऽध्यायः ॥</p>
<p>)</p>
<p>नीतच्छित् भगवता प्राप्तभेदः ॥ ९ ॥</p>
<h2 id="दवसपतततमऽधयय">द्विसप्ततितमोऽध्यायः</h2>
<p>न ह्यम्मयानि तीर्थानि न देवा मृच्छिलामयाः ।<br>
ते पुनन्त्युरुकालेन दर्शनादेव साधवः ॥ ११ ॥</p>
<p>अम्मयाद्यभिमानिन्यो देवताः उरुकालेनैव पुनन्ति, गुरूपदेशं प्रापयित्वा॥ ११ ॥</p>
<p>नाग्निर्न सूर्यो न च चन्द्रतारकं न भूर्जलं खं श्वसनोऽथ वाङ्मनः । उपासिता भेदकृतो हरन्त्यघं विपश्चितो घ्नन्ति मुहूर्तसेवया ॥ १२ ॥</p>
<p>यस्यात्मबुद्धिः कुणपे त्रिधातुके स्वधीः कलत्रादिषु भौम इज्यधीः । यत्तीर्थबुद्धिश्च जले न कर्हिचित् जनेष्वभिज्ञेषु स एव गोखरः ॥ १३॥</p>
<p>भेदकृतः अन्यथाज्ञानिनः । विपश्चितस्तु प्रत्यक्षदर्शनादन्यथाज्ञानमेवाप-गमयन्ति ॥</p>
<p>&lsquo;प्राकृतैः दृश्यमानन्तु न द्रवं तीर्थमुच्यते ।<br>
देवाश्च न शिलामात्राः किन्तु तत्रान्तरस्थिताः ॥</p>
<p>गुरूपदेशेन विना न ते दृश्याः कथञ्चन ॥</p>
<p>न ज्ञायते च तद्रूपं अन्यथाज्ञानिनां च ते ॥</p>
<p>कोपाच्छापं प्रयच्छान्ति तस्माद्गरुमुपाव्रजेत् ।<br>
तस्मात्तीर्थानि देवाश्च नित्यं विद्वत्सु संस्थिताः ॥&lsquo;&lsquo;इति गारुडे ॥</p>
<p>&lsquo;भिन्नस्याभेदतो दृष्टिरपि भेददृशिर्मता ।<br>
वस्तुयाथात्म्यतस्तस्य भिन्नत्वादिति सूरिभिः ॥</p>
<p>अन्यथाज्ञानमेवातो भेदज्ञानं विनिन्दितम् ।<br>
न विद्यमानभेदस्य दर्शनं निन्दितं क्वचित् ॥</p>
<p>शिला देव इति ज्ञानं देवोऽस्मीति तु या दृशिः ।<br>
उत्तमस्याधमत्वेन नीचास्योच्चतया दृशिः ॥</p>
<p>असमस्य समत्वेन समस्यासमदर्शनम् ।<br>
द्रवं तीर्थमिति ज्ञानं देहोऽहमिति या मतिः ॥</p>
<p>असद्भार्यादिषु स्वीयदर्शनं चैवमादिकम् ।<br>
भेदज्ञानमिति प्रोक्तं या चान्याप्यन्यथामतिः ॥</p>
<p>तस्मात्तदपहानाय संसेव्याः गुरुवो वराः ।<br>
तत्रस्थाः देवताः सर्वाः प्रीयन्ते गुरुपूजया ।<br>
नैवान्यथैषां प्रीतिः स्याद्गुरूक्तिमपहाय तु ॥</p>
<p>तस्मात्पूजाविशेषेण सतां कार्या नृणां सदा ॥</p>
<p>भक्तिस्तु तारतम्येन विशिष्टेष्वधिका भवेत् ॥ &ldquo;इति स्कान्दे ॥</p>
<p>&lsquo;उत्तमा अपि देवेशाः अवरान् विदुषो नृणाम् ।<br>
पूजायै सम्प्रयच्छन्ति परोक्षत्वप्रिया यतः ॥</p>
<p>तेषु स्थित्वा स्वयं पूजां गृह्णन्त्यनुपमां सदा ।<br>
ज्ञानानि च प्रयच्छन्ति तस्मादेवंविदा सदा ॥</p>
<p>पूजिताः स्युः सुरवराः सब्रह्माणः सकेशवाः ॥ &ldquo;इति वामने ॥ १२-१३ ॥</p>
<p>ब्रह्म ते हृदयं शुक्लं तपः स्वाध्यायसंयमैः ।<br>
यत्रोपलब्धं सुव्यक्तमव्यक्तं च ततः परम् ॥ १९ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये दशमस्कन्धे द्विसप्ततितमोऽध्यायः ॥</p>
<p>हृदयं प्रियं हृद्ययनात् ॥</p>
<h2 id="पञचसपतततमऽधयय">पञ्चसप्ततितमोऽध्यायः</h2>
<p>रुग्मिण्युवाच– नन्वेतदेवमरविन्दविलोचनाह यद् वै भवान् न भवतः सदृशो विभूम्नः । क्व स्वे महिम््नयभिरतो भगवांस्त्र्यधीशः क्वाहं गुणप्रकृतिरन्यगृहीतपादा ॥ ३८ ॥</p>
<p>भवानेव भवतः सदृशः ॥ ३८ ॥</p>
<p>सत्यं भयादिव गुणेभ्य उरुक्रमान्तः शेते समुद्र उपलम्भनमात्र आत्मा । योऽनित्यकेन्द्रियगणैः कृतविग्रहस्त्वं त्वत्सेवया नृपपदं विधुतं तमोऽन्धम् ॥ ३९ ॥</p>
<p>नृपपदं नृपशब्दवाच्यमात्रम् । न तु मुख्यतो नृपालकम् । अन्धन्तमः प्रति विधुतम् ॥</p>
<p>त्वत्पादपद्ममकरन्दजुषां मुनीनां वर्त्म स्फुटं नृपशुभिर्ननु दुर्विभाव्यम् । यस्मादलौकिकमिवेहितमीश्वरस्य भूमंस्तवेहितमथो अनु मे भवन्ति ॥ ४० ॥</p>
<p>तवेहितमनु मे ईहितानि भवन्ति ॥ ४० ॥</p>
<p>निष्किञ्चनो ननु भवान् न यतोऽस्ति किञ्चिद् यस्मै बलिं बलिभुजोऽपि हरन्त्यजाद्याः । न त्वा विदन्त्यसुतृपोऽन्तिकमाढ्यतान्धाः प्रेष्ठः सतां बलिभुजामपि योऽन्तरास्ते ॥ ४१ ॥</p>
<p>यतः किञ्चिन्मात्रं नास्ति किन्तु सर्वमेवास्ति ॥ ४१ ॥</p>
<p>त्वं वै समस्तपुरुषार्थमयः फलात्मा यद्वाञ्छया सुमतयो विसृजन्ति कृत्स्नम् । तेषां विभो समुदितो भवतः प्रसाद- स्त्रय्यां च यश्च रतयोः सुखदुःखिनोर्न ॥ ४२ ॥</p>
<p>फलात्मा सुखात्मा । अत एव पुरुषैरर्थ्यस्वरूपः ॥</p>
<p>तेषां भवतश्च समुदितः समो गुणो नास्ति । यश्च कोऽपि । त्रय्यां रतयोः, वेदोक्तकर्तृत्वेन सुमतीनां त्रयीरतत्वं प्रतिपाद्यत्वेन भगवतः ॥ सुखदुःखिनोः केवलं परिपूर्णसुखो भवान् । भवज्ज्ञानपर्यन्तं दुःखिनस्ते ।<br>
&lsquo;अल्पसम्पूर्णशक्तित्वादल्पपूर्णसुखत्वतः ।<br>
अल्पसंपूर्णदर्शित्वान्न साम्यं जीवकृष्णयोः&rsquo;&rsquo;॥ इति ब्रह्माण्डे ॥</p>
<p>त्रय्यां चेति चशब्दः स्मृतिष्वपीति ॥ ४२ ॥</p>
<p>त्वं न्यस्तदण्डमुनिभिर्गदितानुभाव आत्माऽऽत्मदश्च जगतामिति मे वृतोऽसि । मुक्त्वा भवद्भवदुदीरितकालगन्ध- ध्वस्ताशिषोऽब्जभवनाकपतीन् कुतोऽन्यान् ॥ ४३ ॥</p>
<p>अब्जो ब्रह्मा ।<br>
&lsquo;सोऽद्भ्य एव पुरुषं समुद्धृत्य अमूर्च्छयत्&rsquo;&lsquo;इति श्रुुतेः ।<br>
&lsquo;अद्भ्यः सम्भूतो हिरण्यगर्भ इत्यष्टौ&rsquo;&lsquo;इति च ॥ ४३ ॥</p>
<p>का स्त्री वृणीत तव पादसरोजगन्धमाघ्राय सन्मुखरितं जनतापवर्गम् ।<br>
लक्ष्म्यालयं त्वविगणय्य गुणालयाढ्यं मर्त्याशिषोरुभयमर्थविविक्तदृष्टिः ॥४६॥</p>
<p>सन्मुखरितं सद्भिः प्रधानीकृतम् । मर्त्याशिषोरुभयं जनं प्रत्यर्थोऽयमिति विविक्तदृष्टिः ॥ कामरूपं त्वामविगणय्य ॥ ४६ ॥</p>
<p>तं त्वाऽनुरूपमभजं जगतामधीश- मात्मानमत्र च परत्र च कामरूपम् । स्यान्मे तवाङ्घ्रिशरणं श्रुतिभिर्भ्रमत्या ये वै भजन्ति त उ यान्त्यनृतापवर्गम् ॥ ४७ ॥</p>
<p>भ्रमः तिरन्नं यस्याः सा भ्रमतिः । तस्याः भ्रमत्याः विपरीतज्ञानिभक्षिकाया इत्यर्थः । श्रुतिभिः श्रुतिप्रमाणेन ॥</p>
<p>&lsquo;अभ्रमा भ्रमतामत्री या वेदैरधिगम्यते ।<br>
तस्यै नमोऽस्तु ते देव्यै विष्णुवक्षःस्थलाश्रये&rsquo;&rsquo;॥ इति नारदीये ॥ ४७ ॥</p>
<p>कस्याः स्युरच्युत नृपा भवतोपदिष्टाः स्त्रीणां गृहेषु खरगोश्वबिडालभृत्याः । यत्कर्णमूलमरिकर्शन नोपयायाद् युष्मत्कथा मृडविरिञ्चसभासु गीता ॥ ४८ ॥</p>
<p>खरगोऽश्वबिडालवत् स्त्रीणां भृत्याः ॥ ४८ ॥</p>
<p>त्वक्श्मश्रुरोमनखकेशपिनद्धमन्त- र्मांसास्थिरक्तकृमिविड्भरितान्त्रवीतम् । जीवच्छवं भजति काममतिर्विमूढा या ते पदाब्जमकरन्दमजिघ्रती स्त्री ॥ ४९ ॥</p>
<p>&lsquo;आनन्दश्मश्रुरानन्दकेश आपादनखात्सर्व एवानन्दः स एष विष्णु-रजोऽमृतोऽचलो ब्रह्मा । य एनमेवं वेद । आनन्द एव स भवत्यानन्दस्य सार्ष्टितां सलोकतां सायुज्यमाप्नोति&rsquo;&lsquo;इति माध्यन्दिनायनश्रुतेः ॥ ४९ ॥</p>
<p>अस्त्यम्बुजाक्ष मम ते चरणानुराग आत्मन् रतस्य मयि चानतिरिक्तदृष्टेः । यर्ह्यस्य वृद्धय उपात्तरजोऽतिमात्रो मामीक्षसे तदु ह नः परमानुकम्पा ॥ ५० ॥</p>
<p>अथात</p>
<p>अनतिरिक्तदृष्टेः भक्त्यनुसार्यनुग्रहस्य ॥</p>
<p>&lsquo;स एष देवः परोऽजरोऽमरस्तं वा एनमाहुर्भाक्त इति ॥ भक्त्या हि सोऽनुगृह्णाति । भक्त्यैवेदं वृणुते । श्रियं विरिञ्चिं रुद्रं इन्द्रमापिपीलकम् । नाभक्तं वृणुते । नाभक्तमनुगृह्णाति । यावान्वा स भक्तस्तावद्ध्येष वृणुते । तावद्ध्येषोऽनुगृह्णाति । नाधिकं वृणुते, नाधिकमनुगृह्णाति, नावरं वृणुते नावरमनुगृह्णाति ।<br>
&lsquo;अथातो भक्तिमीमांसा भवति । युवा स्यात्साधु युवाऽऽध्यायकः । आशिष्ठो दृढिष्ठो बलिष्ठः । तस्येयं पृथिवी सर्वा वित्तेन पूर्णा स्यात् । स एको मानुषो भक्तो भवति । ते ये शतं मानुषा भक्ताः । एतावान् मानुषो गन्धर्वः । ते ये शतं मानुषा गन्धर्वाः । एतावान् देवगन्धर्वः । ते ये शतं देवगन्धर्वाः । एतावांश्चिरलोकः पैतृकः । ते ये शतं चिरलोका पैतृकाः । एतावांश्चिरलोको दैविकः । ता या शतं चिरलोकाः दैविकाः । एतावत्यतात्त्विकादेवता । ता या शतमतात्त्विक्यो देवताः । एतावती तात्त्विकदेवता । ता या शतं तात्विक्यो देवताः । एतावान् वाव पुरुहूतः । ते ये शतं पुरुहूताः । एतावान् वाव रुद्रः । ते ये शतं रुद्राः । एतावान् वाव विरिञ्चस्ते ये शतं विरिञ्चाः । एतावती श्रीर्भक्त्या भवति । तद्यावती वाव भक्तिस्तावदेव ज्ञानं भवति । यावद्वाव तज्ज्ज्ञानं ताव-दानन्दो मौक्तिकोऽथैष एव परमानन्दो योऽसौ हरिर्विश्वो विनोदोऽपनोदः संस्कारकोऽविकारकोऽधिकारक एतस्यैवानन्दस्य अन्यानि भूतानि मात्रा-मुपजीवन्तीति &lsquo;&lsquo;पौत्रायणश्रुतिः ॥</p>
<p>&rsquo; मिलितौ वा एतौ भवतो यदनुग्रहश्च भक्तिश्च यो वाऽनुग्रही स भक्तो यो भक्तः सोऽनुग्रही । यो वा वाऽनुगृहीतो ब्रह्मणा स भक्तो यो भक्तस्तं वै ब्रह्माऽनुगृह्णाति यावान्वै ब्रह्मणोऽनुग्रहस्तावती भक्तिर्यावती भक्तिस्ता-वान्वै ब्रह्मणोऽनुग्रहः । प्रकृतौ वै ब्रह्मणोऽनुग्रहः परमस्तदवरो वा व महति तदवरोऽथ रुद्रे तदवरः पुरुहूते । अथ देवर्षिपितृषु मनुष्येषु इति &ldquo;धर्मश्रुतिः ॥</p>
<p>तस्यामेव रजस उद्रेचनादुपात्तरजोऽतिमात्रत्वम् ॥</p>
<p>&lsquo;अथ त्रिगुणा ह्येव प्रकृतिरगुणो वा व विष्णुः । स यदा ह्यरजा रजोऽस्या उद्वर्धयत्येषा वाव सृष्टिः । स यदा ह्यसत्वः सत्वमस्या उद्वर्धय-त्येषा वाव स्थितिः । स यदा ह्यतमास्तमोऽस्या उद्वर्धयत्येष वाव लयो नैनमेते गुणा अभ्युपस्पृशन्ति नैष एतान् गुणानभ्युपस्पृशत्यगुणो ह्येष भवति ॥ अत्रैष श्लोको भवति ।&rdquo;</p>
<p>&lsquo;निर्गुणस्य गुणादानं प्रकृतेर्गुणवर्धनम् ।<br>
न कदाचिद्गुणैरेषः स्पृश्यते परमो हि सः&rsquo;&rsquo;॥ इति चाक्रायणश्रुतिः ॥</p>
<p>नैवालीकं भवत्येव वचस्ते मधुसूदन ।<br>
अम्बाया इव हि प्रायः कन्यावादरतिः क्वचित् ॥ ५१ ॥</p>
<p>मातुः कन्याप्रदानवादे रतिर्यथा नालीकं भवति प्रायस्तथा ते वचः क्वचिदपि नालीकं भवत्येव ॥ ५१ ॥</p>
<p>मुग्धायाश्चापि पुंश्चल्या मनोऽभ्येति नवं नवम् ।<br>
बुधोऽसतीं न बिभृयात् तां बिभ्रदुभयच्युतः ॥ ५२ ॥</p>
<p>तस्याः सुदुःखभयशोकविनष्टबुद्धे- र्हस्ताच्छ्लथद्वलयतो व्यजनं पपात । देहश्च विक्लवधियः सहसैव बिभ्यद् रम्भेव वातविहता प्रविकीर्य केशान् ॥ २८ ॥</p>
<p>॥ इति श्रीभागवततात्पर्यनिर्णये दशमस्कन्धे पञ्चसप्ततितमोऽध्यायः ॥</p>
<p>यामसतीं बुधो न बिभृयात् । यां च तां बिभ्रत् दृष्टादृष्टच्युतो भवति । तस्या अपि पुंश्चल्याः त्वयि मनो नवंनवमभ्येति ।<br>
&lsquo;अमुग्धैव तु मुग्धेव त्वदुःखा दुःखितेव च ।<br>
श्रीर्दर्शयेद्धरिश्चैव नैवैतौ मोहदुःखिनौ ॥</p>
<p>मिथोऽपि तादृग्वचनं आकारं चैव लीलया ।<br>
दर्शयन्तौ नृणां मोहं कुर्यातां शास्त्रदर्शनात् ॥&ldquo;इति कापिलेये ॥ ५२,२८ ॥</p>
<h2 id="षटसपतततमऽधयय">षट्सप्ततितमोऽध्यायः</h2>
<p>रामा गृहे विहरतः पुरतः कराभ्यां बद्धेक्षणाः स्वदयितस्य मुदा हसन्त्यः । गात्रान्तराण्यपिदधुर्निजपूरुषस्य क्लेशावहान्यपि तदङ्गजभङ्गभीताः ॥ ६ ॥</p>
<p>गात्रान्तराण्यपिदधुः । पिधातव्येभ्योऽन्यान्यपि । येषां पिधानेन क्लेशो</p>
<p>भवत्यात्मनः । निजभर्तुरप्यपिदधुः । निर्लज्जा इत्यकामो भवत्यसाविति भयात्॥ ६ ॥</p>
<p>निहते रुग्मिणि श्याले नाब्रवीत् साध्वसाधु वा ।<br>
रुग्मिणीबलयो राजन् स्नेहभङ्गभयाद् हरिः ॥ ५० ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये दशमस्कन्धे षट्सप्ततितमोऽध्यायः ॥</p>
<p>&lsquo;न स्नेहभङ्गो देव्यास्तु न भयं केशवस्य तु ।<br>
स्नेहभीत इवाथाऽपि नोचे रुग्मिवधे हरिः&rsquo;&rsquo;॥ इति ब्रह्माण्डे ॥ ५० ॥</p>
<h2 id="दवयशततमऽधयय">द्व्यशीतितमोऽध्यायः</h2>
<p>श्रुत्वाऽजितं जरासन्धं<br>
नृपतेर् ध्यायतो हरिः ।<br>
आहोपायं तम् एवाद्य<br>
उद्धवो यमुवाच ह ॥ १५ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये दशमस्कन्धे द्व्यशीतितमोऽध्यायः ॥</p>
<p>अजितं जरासन्धं भगवत एव श्रुत्वा ।<br>
तथा हि सभापर्वणि पश्चाद् दिग्-विजयोक्तेः ।</p>
<blockquote>
<p>&lsquo;पूर्वाः कथाः परं ब्रूयुः<br>
पराः पूर्वं तथैैव च ॥<br>
मोहनार्थाय दुष्टानां<br>
सर्वं व्यत्यासयिष्यते ।<br>
विस्तारे तु यद् उक्तं स्यात्<br>
तद्-ग्राह्यम् अविरोधतः ।<br>
संक्षेपोक्तविरोधे तु<br>
गुणोक्तिश् च सतां यथा&rsquo;&rsquo;॥</p></blockquote>
<p>इति शब्दनिर्णये ॥</p>
<blockquote>
<p>&lsquo;जरासन्धं निहत्यैव<br>
पाण्डवैस् तु दिशो जिताः ।<br>
प्रसादाद् वासुदेवस्य<br>
राजसूयः क्रतुः कृतः&rsquo;&rsquo;॥</p></blockquote>
<p>इति मात्स्ये ॥ १५ ॥</p>
<h2 id="षडशततमऽधयय">षडशीतितमोऽध्यायः</h2>
<p>ततो मुहूर्तात् प्रकृतावुपस्थित- स्तत्रानुतिष्ठत् स्वजनानुसङ्गतः । महानुभावस्तदबुद्ध्यतासुरीं मायां स साल्वप्रकृतां मयोदिताम् ॥ ३८ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये दशमस्कन्धे षडशीतितमोऽध्यायः ॥</p>
<p>&lsquo;जानन् साल्वकृतां मायामजानन्निव केशवः ।<br>
अन्ववर्तत किञ्चित्तु ततस्तामहरद्विभुः ॥</p>
<p>एवमेव तु सर्वत्र परमात्मा सनातनः ।<br>
विद्धश्च रुधिरस्रावी कथञ्चिदजयत्परम् ॥</p>
<p>इत्यादि दर्शयेद्विष्णुर्मोहयन्मायया जगत् ।<br>
चिदानन्दघनस्यास्य कुतो वेधादि सद्गतेः&rsquo;&rsquo;॥ इति ब्रह्माण्डे ॥</p>
<p>&lsquo;यदचरस्तन्वा वावृधानो बलानीन्द्र प्रब्रुवाणो जनेषु ।<br>
मायेत्साते यानि युद्धान्याहुर्नाद्य शत्रंु ननु पुरा विवित्से&rsquo;&rsquo;॥</p>
<p>इत्याद्या च श्रुतिः ॥ ३८ ॥</p>
<h2 id="षणणवततमऽधयय">षण्णवतितमोऽध्यायः</h2>
<p>श्रीभगवानुवाच– स्वायम्भुवं ब्रह्मसत्रं जनलोकेऽभवत् पुरा । तत्रत्यानां मानसानां मुनीनामूर्ध्वरेतसाम् ॥ ९ ॥</p>
<p>श्वेतद्वीपं गतवति त्वयि द्रष्टुं तमीश्वरम् । ब्रह्मवादः सुसंवृत्तः श्रुतयो यत्र शेरते ॥ १० ॥</p>
<p>तत्राप्ययमभूत् प्रश्नस्त्वं मां यदनुपृच्छसि ।<br>
तुल्यश्रुततपःशीलास्तुल्यस्वीयारिमध्यमाः ॥ ११ ॥</p>
<p>अपि चक्रुः प्रवचनमेकं शुश्रूषवोऽपरे ॥ १२ ॥</p>
<p>&lsquo;सनकाद्याः समाः सर्वे तत्र श्रेष्ठः कुमारकः ।<br>
मरुतश्च समाः सर्वे सप्त तेषु प्रधानकाः&rsquo;&rsquo;॥</p>
<p>इति ऋक्संहितायाम् ॥ ९-१२ ॥</p>
<p>सनन्दन उवाच— स्वसृष्टमिदमापीय शयानं सह शक्तिभिः । तदन्ते बोधयाञ्चक्रुस्तल्लिङ्गैः श्रुतयः परम् ॥ १३ ॥</p>
<p>यथा शयानं सम्राजं बन्दिनस्तत्पराक्रमैः । प्रत्यूषेऽभ्येत्य सुश्लोकैर्बोधयन्त्यनुजीविनः ॥ १४ ॥</p>
<p>श्रुतय ऊचुः– जय जय जह्यजामजित दोषगृहीतगुणां त्वमसि यदात्मना समवरुद्धसमस्तभगः । अज जगदोकसामखिलशक्त्यबोधक ते क्वचिदजयाऽऽत्मनाऽनुचरतोऽनुचरेन्निगमः ॥ १५ ॥</p>
<p>&lsquo;श्रीर्भूमिरितिरूपाभ्यां प्रकृतिर्विष्णुना सह ।<br>
शेते श्रुतिस्वरूपेण स्तौति ब्रह्मलये हरिम् ॥</p>
<p>एकाऽप्यनन्तरूपा सा वाक्यभेदात्सरस्वती ।<br>
अनादिनिधना नित्या स्तौति नारायणं प्रभुम् ॥ &lsquo;&lsquo;इति ज्योतिःसंहितायाम् ॥</p>
<p>&lsquo;सर्वदा जयतो विष्णोः जयस्तस्य प्रकाशनम् ।<br>
श्रवणं दृष्टिरित्यादि प्रार्थ्यं तज्ज्ञापनं स्मृतम् ॥</p>
<p>श्रुणोति पश्यति ह्येषः जयतीत्यादिकं स्वतः ॥</p>
<p>जय पश्य श्रुणष्वेति तत्तज्ज्ञापनमेव, तु ॥ &ldquo;इति विमलसंहितायाम् ।<br>
&lsquo;श्रीर्भूर्दुर्गेति या भिन्ना प्रकृतिः शक्तिरुच्यते ।<br>
विष्णोः स्वरूपशक्तेः सा शक्यत्वाच्छक्तिरुच्यते ॥</p>
<p>नित्याव्यवहितत्वात् तु विशेषाच्छक्तिनामिका ।<br>
यथैव पङ्कजं ब्रह्म रुद्र इत्यादिकं पदम् ॥</p>
<p>ताभिः शयानं पुरुषं सैव तु श्रुतिरूपिणी ॥</p>
<p>अस्तौत् प्रकाशयात्मानं प्रकृतिं जीवबन्धनम् ।<br>
जहि दोषैर्यया सर्वे गुणा जीवस्य संवृताः ॥&lsquo;&lsquo;इति तन्त्रभागवते ॥</p>
<p>&lsquo;श्रीः परा प्रकृतिः प्रोक्ता ब्रह्माणी त्ववरा ततः ।<br>
उमाशचीमुखास्तस्या अवराः सम्प्रकीर्तिताः ॥</p>
<p>अथान्ये प्रकृती दुष्टे नृषु प्रातिस्विकं स्थिते ।<br>
स्वगुणाच्छादिका त्वेका परमाच्छादिकाऽपरा ।<br>
स्वगुणाच्छादिकां हत्वा परमाच्छादिकां परः ।<br>
व्याघुट्य मोक्षपदवीं ददाति पुरुषोत्तमः ॥</p>
<p>अजे द्वे अपि ते प्रोक्ते अनन्ताच्छादिनी हरेः ।<br>
न विष्णुं छादयत्येषा तज्ज्ञानं छादयेत्परम् ।<br>
जीवस्यैव न तत्रापि ब्रह्मादेरस्ति सा क्वचित् ॥</p>
<p>सर्वावरे ते प्रकृती सततं दुःखितेऽपि च ।<br>
पिशाचवत्समुद्दिष्टे पुरुषस्याधिकारिणः ।<br>
प्रेरकास्तु तयोर्देव्यः इन्दिराद्याः सुखात्मिकाः ॥&lsquo;&lsquo;इति महातत्त्वविवेके ।<br>
&lsquo;राजवज्जयशब्दाद्याः नित्यबुद्धस्य बोधनम् ।<br>
विडम्बमात्रं क्वैवास्य निद्रा विद्यापतेर्हरेः ॥ &ldquo;इति कापिलेये ॥</p>
<p>दोषैर्दुःखाद्यैर्जीवगुणाः आनन्दाद्याः आवृताः यया सा दोषगृहीतगुणा ॥ त्वमसि यदात्मना समवरुद्धसमस्तभगः । यस्मात्त्वं स्वत एवानपगत-पूर्णैश्वर्यादिगुणोऽसि । अतस्त्वदाभासस्य जीवस्य प्रकृतिगृहीतत्वादेव नैश्वर्याद्याः गुणाः अवभासन्ते ॥ जगदोकसां श्रीब्रह्मादिनामप्यखिल-शक्त्यवबोधक । क्वचित्सृष्टिकाले आत्मना जीवेन प्रकृत्या च प्रवर्ततस्ते अनुचरेद्वेदो विधिनिषेधरूपेण । अन्यदा स्तुतिमात्रो न तु जीवानां प्रयोजकः ॥ तस्मात्सृष्टिं कृत्वा वेदैर्जीवान् बोधयित्वा तत्स्थामजां जहि ॥</p>
<p>&lsquo;जय जय हन हन प्रकृतिं द्रावय द्रावय भिन्धि भिन्धि दुःखं तमोऽरतिम् । अजित परम रमेशान वासुदेव वैकुण्ठ नारायण हृषिकेशानया हि जीवगुणा विसंवृताः अधिसंवृताः ॥ एष ह्यानन्दोऽजरोऽमरोऽधि-शक्ति-मांस्त्वदाभासस्त्वया तथाऽधिसम्भाव्यो यतः परः परमेश्वरः परज्ञानः परानन्दः परशक्तिः परश्रीः परयशाः परप्रवृत्तिः नित्यमेव । त्वं स्वतोऽसि त्वं रमायाः त्वं विरिञ्चिस्य रुद्रेन्द्रसूर्यसोममुखानामदभ्रशक्तिदोऽसि प्रवत-कोऽसि निवर्तकोऽसि अनोऽस्यनन्तोऽसि सृजतो हि ते श्रुतयोऽनु-वर्तन्ते नैवासृजतः । कं वा विदधते कं वा निषेधन्ति स्तुतिमात्रा एव ते स्युः प्रभो विभो समास्व व्यास्वोत्तिष्ठ प्रचर विचर सन्धिनु सन्धिनु मा ते क्षणो त्यागान्मते क्षणोत्यृगादिति &ldquo;शाण्डिल्यश्रुतिः ॥</p>
<p>&lsquo;लयस्य त्वष्टमो भाग सृष्टिकाल उदाहृतः ।<br>
तत्रैव वेदसंचारो ह्यन्यदा स्तुतिमात्रकाः&rsquo;&rsquo;। इति नारदीये ॥</p>
<p>&lsquo;सृष्टिकाल एव गुणवृत्तयः । सर्वदा निर्गुणे परमेश्वर एव वर्तन्ते श्रुतयः&rsquo;&lsquo;इति &lsquo;कथं चरन्ति श्रुतयः&rsquo;&lsquo;इत्यस्य परिहारः ॥</p>
<p>यत्प्राप्त्यर्थं यन्नियमाद्विधिनिषेधा वर्तन्ते । स त्वमित्यादिविधिनिषेधानां स्तुतिपरत्वम् ।<br>
&lsquo;विध्यादीनां नियन्ताऽयं पूज्यः प्राप्यश्च तद्वताम् ।<br>
इत्यादिस्तुतिरूपेण विध्यादिश्रुतयोऽपि तु ।<br>
हरिं वदन्ति सर्वेषां तन्नामत्वादथापि च&rsquo;&rsquo;॥ इति श्रुतिनिर्णये ॥</p>
<p>पृथक्श्रुतित्वान्न पूर्वापरमसम्बन्धः । उपलक्षणत्वादनन्तत्वात् श्रुतीनां सर्वश्रुत्यर्थाेपबंृहितत्वाच्चैतेषां श्लोकानां न सर्वश्रुतीनां पृथगुक्तिः ॥</p>
<p>&lsquo;सर्वश्रुत्यर्थसंपन्नान् श्लोकान् सत्यवतीसुतः ।<br>
एकैकशाखास्तुत्यर्थान् जगौ सर्वोपलक्षणान् ।<br>
बबन्ध तान् भागवते प्रतिश्लोकं पृथक् श्रुतीः&rsquo;&rsquo;॥ इति तन्त्रभागवते ॥ १३-१५.१ ॥</p>
<p>बृहदुपलब्धमेतदवशेषतया यत उदगास्तमस्यविकृतेऽविकृतः । अत ऋषयो दधुस्त्वयि मनोवचनाचरितं कथमयथा भवन्ति भुवि दत्तपदानि नृणाम् ॥ १६ ॥</p>
<p>अविकृततमोविषये त्वमुदगाः । मूलप्रकृतेरपि त्वमधिको यतः । अतो बृहत्त्वेन ते स्वरूपमुपलब्धम् । इत इदमधिकमितोऽपीदमधिकमिति सर्वाधिकत्वेन ततोऽधिकाभावेनावशेषितत्वेन ॥</p>
<p>&lsquo;द्वितीयार्थे तृतीयार्थे चतुर्र्थ्यर्थे च सप्तमी ।<br>
पञ्चम्यर्थे च प्रोक्ता या विषयेति च तां विदुः&rsquo;&rsquo;॥ इति महाव्याकरणे ॥</p>
<p>तमसोऽधिको अभवः इत्यर्थः ॥ अतस्त्वं सर्वोत्तम इत्येवम्पराणि त्वयि मनोवचनाचरितानि दधतां नायथा तानि भवति ॥ यथा भूमौ पदं निक्षिपामीति प्रवर्ततो भूमेर्नान्यत्र भवन्ति । उदकवृक्षादेर्भूम्यन्तर्भावात् ।<br>
&lsquo;आधारशक्तियुक्तत्वाद्भूरुदं च प्रकीर्ततम् ।<br>
साऽपि वाय्वन्तरङ्गैव स ह्याधारोऽखिलस्य च&rsquo;&rsquo;॥ इति महासंहितायाम् ॥</p>
<p>अत इति हेत्वर्थे तथेत्यर्थे च । तस्माद्बृहत्वेनादधुरिति ।<br>
&lsquo;अतः शब्दस्तु हेत्वर्थे तथेत्यर्थे च वर्तते ।<br>
उभयार्थे च भवति यथा शब्दविदो विदुः&rsquo;&rsquo;॥ इति शब्दनिर्णये ॥</p>
<p>उपलब्धं वेदेेषु ॥</p>
<p>बृहद्धि दृष्टमवशेषितं यत्स्वरूपमीशस्य तमोधिकस्य ।<br>
&lsquo;सर्वाधिकत्वेन तमो हि दुर्गा ततस्तथैनं विबुधाः यथाऽगुः&rsquo;&rsquo;॥ इत्यौद्दालकायनश्रुतिः ॥</p>
<p>अनिर्देश्यमप्येकदेशेन निर्दिष्टं भवतीत्युक्तं कथमयथाभवन्तीत्यनेन । यथा सर्वां भूमिमसञ्चरन्नप्येकदेशसञ्चारेण भूसञ्चारी भवति तथेति ।<br>
&lsquo;निरपेक्षबृहत्त्वस्य ज्ञानाज्ज्ञातं भवेत्परम् ।<br>
बृहत्वमेव तु गुणैः सर्वैरुद्दिश्यते यतः&rsquo;&rsquo;॥ इति मान्यसंहितायाम् ॥ १६ ॥ २ ॥</p>
<p>इति सूरयस्त्र्यधिपतेऽखिललोकमल- क्षपणं तव कथामृताब्धिमवगाह्य तपांसि जहुः । किमुत पुनः स्वधामविधुताशयकालगुणाः परम भजन्ति ये पदमजस्रसुखानुभवम् ॥ १७ ॥</p>
<p>अनन्याश्रयत्वात्स्वधामा परमः । तेन विधुताः दुःखाद्याः आशयगुणाः उत्पत्त्याद्याः कालगुणाश्च येषां ते मुक्तास्तापान् जहुरिति किं पुनः । कथामृताब्धिमवगाह्यापि जहुरिति यदिति हेत्वर्थे इति शब्दः ॥</p>
<p>&lsquo;त्यजन्ति तापं य उक्ते भवत्कथा इति स्म मुक्ताः किमु ते स्वरूपगाः ।<br>
परावरेशेश पदं भजन्तः परं परानन्दमनारतं ते&rsquo;&rsquo;॥ इति इन्द्रद्युम्नश्रुतिः ॥ १७.३ ॥</p>
<p>दृतय इवोच्छ्वसन्त्यसुहृदो यदि ते महदहमादयोऽण्डमसृजन् यदनुग्रहतः । पुरुषविधान्वयोऽत्र चरमोत्तममध्यमादिषु यस्तव सदसतः परं प्रथयेदविशेषमृतम् ॥ १८ ॥</p>
<p>चरमोत्तममध्यमादिषु पुरुषेषु यस्तव स्वरूपं प्रथयेत् । स पुरुषविधं त्वामन्वेति ॥</p>
<p>&lsquo;ब्रह्मैव मुक्तिगेष्वादिः सुरास्तदवरोत्तमाः ।<br>
मध्यमा ऋषिगन्धर्वाश्चरमा मानुषोत्तमाः&rsquo;&rsquo;॥ इति प्राभावल्याम् ॥</p>
<p>&lsquo;असक्तो देहपुर्येष जीववद्देहगोऽपि यत् ।<br>
अथवा पुंविधातृत्वात् पुंविधः पुरुषोत्तमः&rsquo;&rsquo;॥ इति पुरुषोत्तमतन्त्रे ॥</p>
<p>अनिशमुच्छ्वसन्त्यसुखोद्भरितास्तव रिपवो दृतिवत्तमसि प्रविष्टाः ।<br>
&lsquo;तव गुणप्रथनाः परिहाय तमः परियाति ।<br>
ते पदमजस्रमनन्तसुखम् ॥&lsquo;&lsquo;इति पैङ्गिश्रुतिः ॥ १८-४ ॥</p>
<p>उदरमुपासते यर्हि वर्त्मनि सूक्ष्मदृशः परिसरपद्धतिं हृदयमारुणयो दहरम् । तत उदगाच्च नन्दनपथाऽथ शिरः परमं पुनरिह यत् समेत्य न पतन्ति कृतान्तमुखे ॥ १९ ॥</p>
<p>यर्हि यस्मात् ब्रह्मवर्त्मनि । सूक्ष्मदृक्त्वाच्छार्कराक्ष्यनामानः । प्राणं प्रत्युरुगृणीहीति वचनादुदरनामकं ब्रह्मोपासते । यस्माच्चारुणयो हृद्ययना-द्धृदयनामकं तस्मादेव तत्समुपेत्य कृतान्तमुखे न पतन्ति । इतरेऽपि । परिसरः प्राणः पद्धतिः मार्गो यस्य सः परिसरपद्धतिः ।<br>
&lsquo;कस्मिन्न्वहमुत्क्रान्ते उत्क्रान्तो भविष्यामि । कस्मिन्वा प्रतिष्ठिते प्रतिष्ठास्यामीति । स प्राणमसृजत&rsquo;&rsquo;। इति श्रुतिः ॥</p>
<p>प्राण एवैनमनुप्रविशति प्राणमितरा देवताः न प्राणादपरः परमनु प्रविशति प्राण एवैनमनुभुङ्क्ते प्राणमितरा देवताः न प्राणादपरः परमनुभुङ्क्ते प्राण एवैनमन्वानन्दी भवति । प्राणमितरा देवताः न प्राणादपरः परमन्वानन्दी भवति तस्मादाहुः प्राणः पद्धतिः । इति हिरण्यनाभश्रुतिः ।<br>
अतः परिसरस्य पद्धतिरिति वा । ततो हृदः । नन्दनपथा ब्रह्मनाडीद्वारा शिर उदगात् यत् परमं ब्रह्म तत्समुपेत्य । पुनरिहैव हृदादिषु स्थितं यत् ॥</p>
<p>&lsquo;तं प्रपदाभ्यां प्रापद्यत ब्रह्मेमं पुरुषं यत्प्रपदाभ्यां प्रापद्यत ब्रह्मेमं पुरुषं तस्मा-त्प्रपदे तस्मात्प्रपदे इत्याचक्षते । शफाः खुरा इत्यन्येषां पशूनाम् । तदूर्ध्व-मुदसर्पत्ता ऊरू अभवतामुरु गृणीहीत्यब्रवीत्तदुदरमभवदुर्वेव मे कुर्वित्य-ब्रवीत्तदुरोऽभवदुदरं ब्रह्मेति शार्कराक्ष्या उपासते । हृदयं ब्रह्मेत्यारुणयो ब्रह्मा हैव ता ई । ऊर्ध्वं त्वेवोदसर्पत्तच्छिरोऽश्रयत यच्छिरोऽश्रयत तच्छिरोऽभवत्तच्छिरसः शिरस्त्वं ता एता शिर्षञ्च्छ्रियः श्रिताः चक्षुः श्रोत्रं मनो वाक् प्राणः श्रयन्तेऽस्मिन् श्रियो य एवमे-तच्छिरसः शिरस्त्वं वेद&rsquo;&rsquo;। इत्याद्या श्रुतिः ॥ १९-५ ॥</p>
<p>स्वकृतविचित्रयोनिषु विशन्निव हेतुतया भरतमतश्चकास्स्यनलवत् स्वकृतानुकृतिः । अपि वितथास्वमूष्ववितथोरुविधं मनसि निकटधियो नयन्त्यभिविपत्य तव ॥ २० ॥</p>
<p>विचित्रयोनिषु विशन् जीवः तद्वदज्ञानां चकास्सि ॥ अनलो यथा स्वकृतं दार्वादि तदपनयने गच्छन् तत्स्थापने तिष्ठन्ननुवर्तते ॥ एवमेव स्वकृत-शरीराद्यनुवर्तसे तद्गतः सन् ॥</p>
<p>भरतमतो वायुज्ञातः । अन्यथाभवन्तीष्वपि योनिषु अनन्यथाभूत्वैव बहुविथं तिष्ठन्तं भवन्तं त्वत्समीपस्थबुद्धयो महान्तस्तवाभिपत्य मनसाऽधिगम्य मनसि त्वां नयन्ति ॥</p>
<p>&lsquo;रतत्वाद्भात्मके विष्णावथवाऽपि जगद्भृतेः ।<br>
भरतो वायुरुद्दिष्टो भारती तत्सरस्वती&rsquo;&rsquo;॥ इति नामसंहितायाम् ॥</p>
<p>&lsquo;योनिवेश्याह्वयो जीवस्त्वज्ञानां तद्वदेव तु ।<br>
प्रकाशते परो देवस्तेन यान्त्यधरं तमः ॥</p>
<p>सर्वहेतुतयैवेशं प्राणो जानाति तत्त्वतः ।<br>
तेन चासौ परो देवस्तत्परं याति केशवम् ॥</p>
<p>इन्धनानयने त्वग्निर्यथैवानीयते सह ।<br>
एवं देहगतो विष्णुः सह गच्छेन्निजेच्छया ॥</p>
<p>अशाश्वतेषु देहेषु शाश्वतं बहुधा स्थितम् ।<br>
निचाय्य मनसा सन्तो जानन्ति निकटेच्छवः&rsquo;&rsquo;॥ इति तन्त्रभागवते ॥</p>
<p>&lsquo;यो जीववद्योनिषु भात्यनन्तो मूढैस्तमोगैर्भरताधिगम्यः ।<br>
निचाय्य तं शाश्वतमात्मसंस्थं तदिच्छवो त्मन् न्यदधुर्महान्तम्&rsquo;&rsquo;॥</p>
<p>इति कमठश्रुतिः ॥ २०-६ ॥</p>
<p>प्रक्रमवत् स्वसत्कृतं पुरुषेषु धीषु तु बहिरन्तरसच्चरणे ।<br>
तव पुरुष वदन्त्यखिलशक्तिधृतः स्वकृतम् ॥ २१ ॥</p>
<p>सर्वपुरुषेषु सर्वधीषु च स्थित्वा श्रीब्रह्मादिषु प्रकर्षेण क्रमेण स्वात्मनैव सत्कृतम् ॥ अण्डाद्यन्तर्बहिश्च । असच्चरणे पापाचारे स्थित्वा पापाचारमपि स्वात्मनः पूजात्वेनैव कारयन्तं त्वां वदन्ति ॥ तस्याधोगत्यर्थम् । तस्मात्सर्वं तव स्वकृतमेव वदन्ति ॥</p>
<p>&lsquo;निषुसीद गणपते गणेषु त्वामाहुर्विप्रतमं कवीनाम् ।<br>
न ऋते त्वत् क्रियते किं च नारे महामर्कं मघवन् चित्रमर्च&rsquo;&rsquo;॥</p>
<p>इत्याद्या श्रुतिः ॥</p>
<p>&lsquo;श्रीब्रह्मरुद्रपूर्वेषु क्रमात्स्थित्वा जनार्दनः ।<br>
स्वात्मानमर्चयत्यद्धा बहिरन्तरसत्सु च ॥</p>
<p>असतामधमाचारो हरिदृष्ट्याऽऽत्मपूजनम् ।<br>
तस्याधोगमनायेति श्रुतिराहाखिलक्रियम्&rsquo;&rsquo;॥ इति तन्त्रभागवते ॥</p>
<p>स्वकृतमित्यनन्यापेक्षया ॥ २१-७ ॥</p>
<p>इति विमृशन्ति कवयो निगमावपनं यजन्त उपासते भवमध्यविनिश्वसिताः । दुरवगमात्मतत्वनिगमायतवाङ्मनसश्चरित- महामृताब्धिपरिवर्तपरिश्रमणाः॥ २२ ॥</p>
<p>भवमध्यविनिश्वसिताः इति यतः । अतो विमृशन्ति कवयो निगमावपनं त्वाम् ॥ चरितमहामृताब्धिपरिवर्तपरिश्रमणाः इति यत् । अतो भवमध्य-विनिश्वसिताः । मुक्ताः निगमानामावपनं स्थानं त्वां विमृश्य यज्ञादिभि-र्भजन्त उपासते ॥ निगमविषये आयतवाङ्मनसः । निगमानां ततो व्यक्तेस्तत एव फलप्रदत्वात्तद्विषयत्वाच्च निगमावपनम् । परिवर्तो मथनम् ॥</p>
<p>&lsquo;विमथ्य वेदाब्दिमतिश्रमेण ज्ञात्वा परेशं मुनयो विमुक्ताः ।<br>
मृशन्ति यज्ञैश्च यजन्ति नित्यं उपासते वेदफलप्रदं तम्&rsquo;&rsquo;॥ इति कुशिकश्रुतिः ॥ २२-८ ॥</p>
<p>न परिलषन्ति केचिदपवर्गमपीश्वर ते चरणसरोजहंसकुलसङ्गविसृष्टगृहाः ।<br>
त्वदनुपथं कुलायमिदमात्मसुहृत् प्रियवच्चरन्ति तथोन्मुखास्त्वयि हि ते प्रिय आत्मनि च ॥ २३ ॥</p>
<p>त्वत्प्राप्त्यनुसारित्वाच्छरीरं प्रियवत् पश्यन्ति । सर्वप्रियतमे सर्वादानादि-कर्तरि च त्वयि । तथा हि तेऽभिमुखाः ॥</p>
<p>&lsquo;न किञ्चिदभिवाञ्छन्ति यतयः सुसदाश्रयाः ।<br>
प्रेष्ठस्य परमस्याप्त्यै प्रियवद्देहदृष्टयः&rsquo;&rsquo;॥ इति विमदश्रुतिः ॥ २३-९ ॥</p>
<p>न च रमन्त्यहो असदुपासनयाऽऽत्महनो यदनुशया भ्रमन्त्यभवाः कुशरीरभृतः । निभृतमोक्षहृदययोगयुजो हृदयं मुनय उपासते तदरयोऽपि ययुः ॥ २४ ॥</p>
<p>अन्यथोपासनयाऽऽत्महनोऽसुर्यान्नाम लोकान्नित्यनिरतिशयदुःखान्निरस्त-समस्तसुखान् प्राप्नुवन्ति । तदेतन्न च रमन्ति अनुभवन्ति च । नित्यदुःख-मिति चशब्देनोक्तम् । असुर्यशब्देन च श्रुतौ । सुष्ट्वरमणरूपत्वादसुर-प्राप्यत्वाच्च । यत्रानुशयनं कुर्वन्तस्तमस्येव भ्रमन्ति । अभवा जन्म-वर्र्जिताः ॥</p>
<p>आत्महन इत्येषशब्दो भगवद्भक्तद्वेषिणामपि सम इति दर्शयति ॥ निभृत-मोक्षहृदययोगयुज इत्यादिना । ये मुनयो हृद्ययनं भगवन्तं निभृतमोक्ष-हृदयेन वायुना योगेन युक्ताः नियमिताः सन्तः उपासते तेषामरयोऽपि तदेव तमो ययुः । परिपूर्णमोक्षार्थं ज्ञानं यस्य सः निभृतमोक्षहृदयः ।<br>
&lsquo;असुर्या नाम ते लोका अन्धेन तमसाऽऽवृताः ।<br>
तांस्ते प्रेत्याभिगच्छन्ति ये के चात्महनो जनाः&rsquo;&rsquo;॥ इति श्रुतिः ।<br>
&lsquo;नित्यदुःखसुसम्पूर्णं निरस्तानन्दमव्ययम् ।<br>
तमो यान्त्यन्यथाज्ञानाद्द्वेषाद्वा हरिसंश्रये&rsquo;&rsquo;॥ इति प्राणसंहितायाम् ॥</p>
<p>&lsquo;निभृतो मोक्षवित्प्राणस्तद्योगात्तत्प्रसादतः ।<br>
जानन्ति परमं देवं नान्यथा तु कथञ्चन&rsquo;&rsquo;॥ इति भागवतसंहितायाम् ॥ २४-१० ॥</p>
<p>स्मरणात् स्वनुराग तद् भवान् उरगेन्द्रभोगदण्डविषक्तधियो वयमपि ते समासमदृशोऽङ्घ्रिसरोजसुधाम् । क इह नु वेद वक्तुमपेतजन्मलयो यत उदगाद् ऋषिरनु देवगणा उभये ॥ २५ ॥</p>
<p>हे स्मरणादेव स्वनुरक्त तत्ते स्वरूपं भवानेव वेद । उरगेन्द्रभोगदण्डे विषक्तबुद्धेस्तेऽङ्घ्रिसरोजसुधां वयमपि समासमदृशः । सर्वमाहात्म्यस्य वेदैरपि वक्तुमशक्यत्वादसमदृशः वेदागम्यमाहात्म्यस्यापि वेदैरेव गम्यत्वा-त्समदृशः ॥ अतः कोऽन्यो वक्तुं वेद । को ह्यस्मांस्त्वां चर्तेऽपेतजन्मलयः यतः उदगादुत्पत्तिमानेव ऋषिर्ब्रह्मा । प्राप्तपदा अप्राप्तपदाश्च देवगणाः ।<br>
&lsquo;त्वं वेत्थ नापरस्ते स्वरूपं न</p>
<p>नित्यवाङ्नागभोगप्रियस्य ।<br>
कुतो ब्रह्मा प्राप्तलोकाश्च देवास्तथाऽप्राप्ता</p>
<p>जनिमन्तो यतोऽस्मात् ॥ इति सङ्कृतिश्रुतिः ।<br>
&lsquo;महिम्नः सर्वशोऽनुक्तेर्वेदाश्चासमदर्शिनः ।<br>
तस्यापि वेदगम्यत्वात्तथैव समदर्शिनः&rsquo;&rsquo;॥ इति तन्त्रभागवते ॥ २५-११ ॥</p>
<p>तर्हि न सन्न चासदुभयं न च कालजवः किमपि न तत्र शास्त्रमपकृष्य शयीत यदा । जनिमसतः सतो मृतिमजात्मनि ये च भिदां विपणमृते स्मरन्त्युपविश ध्वनिमारुवतः ॥ २६ ॥</p>
<p>शास्त्रमपकृष्य प्रलये शास्त्रस्य प्रवृत्त्यभावात् । असतः सूक्ष्मरूपात्सतः स्थूलरूपस्य परमेश्वरपर्यन्तं यथाक्रमं जन्म मृतिं च सर्वस्मात्परमात्मनि भेदं च विपणं फलापेक्षामृते ये स्मरन्ति तेषां ध्वनिमुपविश । आरुवतो वायोः प्रसादात्तथा स्मरन्ति ॥</p>
<p>&lsquo;नासदासीन्नो सदासीत्तदानीं नासीद्रजो नो व्योमा परो यत् ।<br>
किमावरीवः कुह कस्य शर्मन्नम्भः किमासीद्गहनं गभीरम्&rsquo;&rsquo;॥ इत्यादिश्रुतिः ॥</p>
<p>&lsquo;सूक्ष्माणि महदादीनि स्थूलान्यण्डादिकानि च ।<br>
उभयं त्वग्निरापश्च न किञ्चित्प्रलयेऽभवत्&rsquo;&rsquo;॥ इति प्रकाशसंहितायाम् ॥</p>
<p>&lsquo;सर्ववेदादिरूपेण प्राणस्यारुवतः सदा ।<br>
प्रसादाद्ये विजानन्ति सूक्ष्मात् स्थूलजनिं क्रमात् ।<br>
मृतिं च सर्वजीवादेरीशस्य व्यतिरिक्तताम् ।<br>
जानन्ति ये निराकाङ्क्षाः तेषां वाचि जनार्दनः&rsquo;&rsquo;॥ इति तन्त्रभागवते ॥ २६-१२ ॥</p>
<p>त्रिगुणमयः पुमानिति यदबोधकृता त्वयि न तु भवेत् तदवबोधरसे । सदिव मनस्त्रिवृत् त्वयि भवत्यसतां मनुजा- दयो विमृशन्त्यशेषमिदमार्ततयाऽऽत्मविदः ॥ २७ ॥</p>
<p>अबोधकृता त्रिगुणबद्धता । यस्माज्जीवस्यापि तस्मात्तदवबोधरसे त्वयि सा न विद्यते । त्रिगुणात्मकं मनस्तवापि विद्यते इत्यसतां पक्षः । मनुजा-नामादयो देवास्त्रिगुणातीतत्वाद्भवतो भवानेव परमानन्दः । त्वदन्यत्सर्वं जीवजातमार्तमित्येव विमृशन्ति ।<br>
&lsquo;सत्वादिजं देहमथो मनश्च सत्वादिबद्धं च वदन्त्यसन्तः ।<br>
परं पुमांसं न सुरास्तु तैर्हि जीवाः सुदृष्टा परमार्तरूपाः&rsquo;&rsquo;॥ इति सूकरायणश्रुतिः ॥</p>
<p>&lsquo;त्रैगुण्यदेहेन्द्रियकमासुरा जानते हरिम् ।<br>
त्रिगुणातीतमीशेशमतः पूर्णसुखं सुराः ॥</p>
<p>जानन्ति गुणबद्धत्वाज्जीवानार्तांश्च कृत्स्नशः ।<br>
अनार्तस्य प्रसादेन तेषामार्तिविनाशनम्&rsquo;&rsquo;॥ इति चैतन्यविवेके ॥ २७-१३ ॥</p>
<p>न हि विकृतं त्यजन्ति कनकस्य तदात्मतया स्वकृतमनुप्रविष्ट इदमात्मतया रसितम् । तव ये परिचरन्त्यखिलतत्वनिकेततया ननु ते पदाऽऽक्रमन्त्यविगणय्य शिरो निर्ऋतेः ॥ २८ ॥</p>
<p>यथा कनकस्य विविधकृतं कुण्डलादिकं कनकं विना परित्यक्तुं न शक्यते तथा स्वकृतं जगदनुप्रविष्टो भगवान् मूलरूपं विना परित्यक्तुं न शक्यः । आत्मतया एकरूपत्वात् । रसितं आत्मना प्रकाशितं जगत्प्रविष्टस्तस्मा-त्सर्वगतो विष्णुरिति ज्ञातव्य इत्यर्थः । इत्थं ये ज्ञात्वा परिचरन्ति तव स्वरूपं ते ऋतात्मकब्रह्मप्राप्तिविरुद्धत्वान्निर्ऋत्याख्यसंसारस्य शिरः स्फुटं पदाऽऽक्रमन्ति ।<br>
&lsquo;सर्वगं ये प्रपश्यन्ति ब्रह्मानन्दमजाक्षरम् ।<br>
एकमेवाद्वयं नित्यं निर्ऋतेस्ते शिरो गताः&rsquo;&rsquo;॥</p>
<p>इति सौकरायणश्रुतिः ॥</p>
<p>&lsquo;यथैव कुण्डलं त्यक्त्वा नादातुं कनकं शकम् ।<br>
तस्यैव तदवस्थत्वात्केवलाभेदतः स्पुटम् ॥</p>
<p>एवं सुरासुरनरेष्वास्थितो भगवान् हरिः ।<br>
नैव भेदेन मन्तव्यो जीवभेदे तु सत्यपि ॥</p>
<p>ये तथाऽभिन्नमीशेशं पश्यन्ति परमर्षयः ।<br>
ऋतप्राप्तिविरुद्धत्वात्संसारनिर्ऋतेः शिरः ॥</p>
<p>अगणय्य पदाक्रम्य वैष्णवं निलयं ययुः&rsquo;&rsquo;॥ इति गारुडे ॥ २८-१४ ॥</p>
<p>परिवयसे पशूनिव गिरा विबुधानपि तां- स्त्वयि दृढसौहृदा ननु पुनन्ति न ते विमुखाः । त्वमेकः स्वराडखिलकारकशक्तिधर- स्तव बलिमुद्वहन्ति समदन्ति च येऽनिमिषाः ॥ २९ ॥</p>
<p>वयति गा इव यः सुरादिकांस्तन्मनसो जगदपुनन् शुचयो न परे ।<br>
&lsquo;स एकः ईशः परिपूर्णशक्तिर्बलिं हरा इतरे स्युः सुराः सुखिनः&rsquo;&rsquo;॥ इत्यारुणिश्रुतिः ॥</p>
<p>&lsquo;विष्णुना देवता बद्धाः विष्णवे च बलिप्रदाः ।<br>
विष्णुरासां पतिर्नित्यं न विष्णोर्बन्धकः क्वचित्&rsquo;&rsquo;॥ इति वामने ॥ २९-१५ ॥</p>
<p>वर्षभुजोऽखिलक्षितिपतेरिव विश्वसृजो विदधति यत्र ये त्वधिकृता भवतश्चकिताः । स्थिरचरजातयः स्युरज ये त्वनिमित्तयुजो विरह उदीक्षयेत् यदि परस्य विमुक्तसतः ॥ ३० ॥</p>
<p>स्थिरचरजातयो ये तेऽनिमित्तयुजः स्युः । भगवन्नियमादेव संसारयुजः स्युः । विरहे मुक्तौ । यदि परस्य सकाशान्मुक्तिरेवेत्युदीक्षयेत्स परः । विमुक्ताः सन्तो येन परेण तस्य विमुक्तसतः । &lsquo;नान्यः पन्था अयनाय विद्यते&rsquo;&lsquo;इति श्रुतिः । मुक्तिस्तस्मादेवेत्यङ्गीकर्तव्यम् । अतो बन्धोऽपि तत एवेत्यर्थः ।<br>
&lsquo;सतां विमुक्तिदाद्विष्णोर्मुक्तिर्यद्यभ्युपेयते ।<br>
बन्धोऽपि तत एव स्याद्यस्मादेकस्तयोः पतिः&rsquo;&rsquo;॥ इति स्कान्दे ॥</p>
<p>&lsquo;आत्मानं मुक्तिदं विष्णुः यदि पुंस उदीक्षयेत् ।<br>
सुप्रसन्नस्तदा बन्धस्तत एवेति सेत्स्यति&rsquo;&rsquo;॥ इति ब्राह्मे ॥</p>
<p>खण्डाधीशाः सार्वभौमस्य यद्वद्ब्रह्मेशाद्याः कुर्वते तेऽनुशास्तिम् ।<br>
त्वं मुक्तिदो बन्धदोऽतो मतो नस्त्वं ज्ञानदोऽज्ञानदश्चासि विष्णो ॥ इत्युदारशाण्डिल्यश्रुतिः ॥ ३०-१६ ॥</p>
<p>न हि परमस्य कश्चिदपरोऽनपरस्य भवेत् व्ययत इवात्र यस्य च शून्यतुल सन्दधतः । अपरिमिता ध्रुवास्तनुभृतो यदि सर्व ततो न हि न शास्यतेति नियमो ब्रुवते च तथा ॥ ३१ ॥</p>
<p>यस्य परमस्य ते कश्चिदपरः स्वतन्त्रो नास्ति । अनपरस्य प्राणोत्तमस्य । अत्र जीवसमुदाये । व्ययतः विशेषेणायतः सर्वज्ञस्य यथा प्राणस्य नापरः स्वतन्त्रः तद्वत्प्राणः श्रीरन्योेेे वा त्वां विना स्वतन्त्रो नास्ति ॥ हे शून्यतुल समानवर्जित । सर्वं संदधतस्ते ॥ यदि त्वत्तः प्राणात्तनुभृतो जीवा ध्रुवास्तर्ह्यपरिमिताः सन्ति । हे सर्व पूर्ण । &lsquo;एकमेवाद्वितीयम्&rsquo;&rsquo;। &lsquo;एकं परंज्योतिरन्यन्यमद्वयम्&rsquo;&lsquo;इत्यादिनियमो जीवानां शास्यता नेत्यत्र नहि । किन्तु स्वगतभेदस्य ईश्वरान्तरस्य अतत्तन्त्रस्य निषेधे । &lsquo;अतोऽन्य-दार्तम्&rsquo;&rsquo;॥ &lsquo;नेह नानास्ति किञ्चन&rsquo;&rsquo;। &lsquo;न तत्समश्चाभ्यधिकश्च दृश्यते&rsquo;&lsquo;इत्यादि तथा ब्रुवते च ॥</p>
<p>&lsquo;तव स्वतन्त्रो नापरो तद्वदत्र प्राणान्नान्यस्तुल्यशून्यस्य सन्धिन् ।<br>
प्राणाधीना अमिता जीवसङ्घाः प्राणो वशे ते प्रकृतिश्च भूमन् ॥&quot;-इति महाशालीनश्रुतिः ।<br>
&lsquo;स्वतन्त्रो नापरः कश्चिद्विष्णोः प्राणपतेः प्रभोः ।<br>
यथा प्राणात् परो नास्ति स्वतन्त्रो जगति क्वचित् ॥</p>
<p>तथा प्राणो रमा चैव न विष्णोः पृथगीश्वरौ ।<br>
यद्युच्यन्ते प्राणतन्त्राः बहवः पुरुषा इति ॥</p>
<p>सत्यमेव ह्मसङ्ख्याताः न नियम्यनिषेधकाः ।<br>
एकाद्वितीयश्रुतयः किन्त्वीशान्तरवारकाः ॥</p>
<p>तथा स्वगतभेदस्य तदतन्त्रनिषेधकाः ॥ इति ब्रह्माण्डे ॥</p>
<p>&lsquo;स्वरूपमस्मरत्कृष्ण एकं स्वस्मिन्नभेदतः ।<br>
अतत्तन्त्रस्य राहित्यादनन्यं सदृशोज्झितेः ॥</p>
<p>अद्वयं नित्यनिर्वृत्या भावनिर्वृतिमीश्वरम्&rsquo;&rsquo;॥ इति तन्त्रभागवते ॥</p>
<p>&lsquo;अधिकस्य समस्यापि स्वतन्त्रस्य च वर्जनात् ।<br>
एक एवाद्वितीयोऽसौ न शास्यजनवर्जनात् ॥ इति कौर्मे ॥ ३१-१७ ॥</p>
<p>अजन परिमुच्यतेऽत्र भवात् सततात् सममनुजानता ततमनन्तमदुष्टतया । न घटत उद्भवः प्रकृतिपूरुषयोरजयो- रुभययुजोर्भवन्त्यसुभृतो जलबुद्बुदवत् ॥ ३२ ॥</p>
<p>अनन्तमदुष्टतयाऽनुजानताऽऽचार्येण सन्तताद्भवात्परिमुच्यते ॥ अबद्धश्च प्रकृतिपरेशौ विनाऽन्यो न विद्यते । यतस्तयोरेवोद्भवो न घटते । ततस्तयोरजयोरसुभृत उद्भवन्ति ॥ देशतः कालतश्च यत्र परमस्तत्र प्रकृतिर्यत्र प्रकृतिस्तत्र परम इत्युभययुजोः ।<br>
&lsquo;मुच्यते तत्वसंबुद्धादाचार्यात्पुरुषो भवात् ।<br>
एतावेव स्वतोऽबद्धौ परमः प्रकृतिस्तथा ॥&lsquo;&lsquo;इति कलापश्रुतिः ॥</p>
<p>&lsquo;सम्यग्ज्ञानवदाचार्यान्मुच्यते पुरुषो भवात् ।<br>
द्वावेव नित्यमुक्तौ तु प्रकृतिः परमस्तथा&rsquo;&rsquo;॥ इति वामने ॥</p>
<p>&lsquo;देशतः कालतश्चैव समव्याप्तावुभावजौ ।<br>
ताभ्यामुभययोगाभ्यां जायन्ते पुरुषाः परे&rsquo;&rsquo;॥ इति कौण्ठरव्यश्रुतिः ॥ ३२-१८ ॥</p>
<p>त्वयि त इमे ततो विबुधनामगुणाः परमे अमृत इवार्णवे मधु निलिल्युरशेषरसाः । नृषु तव मायया स्वगतया कुशलं त्वयि सुधियोऽङ्ग भेदमनुविधातुमनु प्रभवः । कथमनुवर्तिनां भवभयं तव भ्रुकुटी सृजति मुहुर्नृणाम् ॥३३॥</p>
<p>हे तत ओ । त इमे विबुधनामार्थभूता गुणास्त्वयि निलिल्युः । परमेऽ-मृतार्णवे मधुन्यशेषरसा इव । अतः पूर्णगुणत्वाद्भवतो नृणां मध्ये सुधियः । तव मायया त्वदिच्छयैव । त्वयि कुशलं विधातुं प्रभवः । तत्र कुशलं भेद एव । सर्वस्मादन्यो विशिष्टगुणः पर इति दर्शनम् ॥ स्वगतया सुष्ठु अन्यैरनवगतया । तथा त्वत्प्रसादादनुवर्तिनां कथं मुहुर्भवभयं तव भ्रुकुटी सृजति ॥</p>
<p>&lsquo;यो नः पिता जनिता यो विधाता धामानि वेद भुवनानि विश्वा ।<br>
यो देवानां नामधा एक एव तं सम्प्रश्नं भुवना यन्त्यन्या&rsquo;&rsquo;॥</p>
<p>&lsquo;त आऽयजन्त द्रविणं समस्मा ऋषयः पूर्व जरितारो न भूना ।<br>
असूर्ते सूर्ते रजसि निषत्ते ये भूतानि समकृण्वन्निमानि&rsquo;&rsquo;। इत्यादिश्रुतिः ॥</p>
<p>&lsquo;ब्रह्मेशेन्द्रादिसन्नाम्नां येऽर्थभूता गुणा मताः ।<br>
पूर्तीशीतृत्वद्रष्टृत्वप्रमुखास्ते हरेः सदा ।<br>
अतस्तु सर्वनामाऽसौ सर्वकर्ता च केशवः&rsquo;&rsquo;॥ इति पाद्मे ॥</p>
<p>&lsquo;आनन्दत्वादनामासावुत्कृष्टत्वादुनामकः ।<br>
एतन्नामद्वयं विष्णोर्ज्ञात्वा पापैः प्रमुच्यते&rsquo;&rsquo;॥ इति स्कान्दे ॥</p>
<p>&lsquo;अन्याविज्ञातया विष्णोः शक्त्यैव कुशलं जनाः ।<br>
कुर्वन्ति कुशलेषूच्चं भेददर्शनमेव च ॥</p>
<p>पूर्णानन्दादिसम्पत्तिं विष्णोर्ज्ञात्वेतरेषु च ।<br>
तदपेक्ष्य विप्लुण्मात्रत्वज्ञानं तद्भेददर्शनम् ॥</p>
<p>अनाद्यनन्तभेदोऽयं स्वभावः परजीवयोः ।<br>
स्वतो वा परतो वापि न कदाचित्प्रणश्यति ॥</p>
<p>एवं ज्ञानवतां विष्णुर्बहुजन्म न दास्यति ।<br>
अनुवृत्तिर्यद्यनल्पा स हि सर्वेश्वर प्रभुः&rsquo;&rsquo;॥ इति प्रमाणसंहितायाम् ॥</p>
<p>&lsquo;यः पिता जनिता चैव कल्पको नित्यपोषकः ।<br>
प्रापकः सर्वदेवानां पदानां पुरुषोत्तमः ॥</p>
<p>सर्वदेवाभिधावाच्यो भूतभव्यभवत्प्रभुः ।<br>
विचार्य सर्ववेदैश्च ब्रह्माद्याश्च यजन्ति च ॥</p>
<p>त्रिगुणात्मकस्य स्रष्टारः तथाऽपि न यजन्ति तम् ।<br>
यतः पूर्णेशशक्त्यैव तेषां यजनमिष्यते ॥</p>
<p>अतः सर्वेश्वरो विष्णुरेक एव महागुणः&rsquo;&rsquo;॥ इति महासंहितायाम् ॥ ३३-१९ ॥</p>
<p>इह भवच्चरणेषु सुजातभुवो जितहृषीकवायुभिरुदात्तमहत्तुरगैः । य इह यतन्त्यमतिलोलमुपायविदो व्यसनशताब्धितारमपहाय गुरोश्चरणम् ॥ ३४ ॥</p>
<p>वणिज इवोच्छ्वसन्त्यकृतकर्णधरा जलधौ स्वजनसुतात्मदारधनधामधराः । सुखशान्तिमति त्वयि हि सन्ति न तानि नृणां विभव उद्यति श्रयत आत्मनि सर्वरसे ॥ ३५ ॥</p>
<p>भवच्चरणेषु सुष्ठु जातस्थानाः उत्तमयोग्यतायुक्ताः । हृषीकाण्येव महत्तुरगाः । वायुरेवोदात्तः ।<br>
&lsquo;रथोपरि स्वीकरणादुदात्तः सारथिर्मतः&rsquo;&rsquo;॥ इति व्यासनिरुक्ते ॥</p>
<p>&lsquo;जयो विष्णोश्च वायोश्च भक्त्या तत्प्रीतिसाधनम् ।<br>
जगदीशयोः कुतो ह्येनोः सर्वशक्त्योर्बलाज्जयः&rsquo;&rsquo;॥ इति पवनविजये ॥</p>
<p>तेषां तानि साधनानि सुखस्यापि शान्तिमति पूर्णसुखे त्वयि न सन्ति ॥ गुर्वभावात् ॥</p>
<p>विभवे जीवन्मुक्ते गुरावुद्यति उपदिशति सति सर्वरसे परमात्मनि श्रयत एव ॥</p>
<p>&lsquo;यस्य देवे पराभक्तिर्यथा देवे तथा गुरौ ।<br>
तस्यैते कथिता ह्यर्थाः प्रकाशन्ते महात्मनः&rsquo;&rsquo;। इति श्वेताश्वतरश्रुतिः ॥</p>
<p>&lsquo;देवा अपि सुयोगाढ्याः यतन्तः सर्वसाधनैः ।<br>
पुत्रदारादिभिस्सार्धं नोच्छ्वसंतीह संसृतौ ॥</p>
<p>गुरोरनुग्रहमृते साधनं न हरेः प्रियम् ।<br>
गुरूपदेशात्तु परं प्राप्नोत्येव न संशयः ॥</p>
<p>षण्णवत्यङ्गुलो यस्तु तालास्यो दशतालकः ।<br>
दशप्रादेशकः सप्तपादो हस्तचतुष्टयः ॥</p>
<p>कलमत्रयाङ्गुलश्चैव वाग्मी सन्देहवर्जितः ।<br>
वासुदेवैकशरणो गुरुरित्युच्यते बुधैः ॥</p>
<p>गुरुलक्षणसम्पूर्णः साक्षादेव चतुर्मुखः ।<br>
ततः शेषेन्द्रवह्न्याद्याः क्रमेणैव प्रकीर्तिताः&rsquo;&rsquo;। इत्यादि गुरुविवेके ॥</p>
<p>&lsquo;देवा योग्यतया जाताः विष्णुपादाम्बुजाश्रयाः ।<br>
तथाऽपि साधनैस्तेषां तत्प्राप्तिर्गुर्वनुग्रहात् ॥&ldquo;इति तत्वोद्योगे ॥ ३४,३५ २०-२१ ॥</p>
<p>इति सदजानतां मिथुनतो रतये चरतां सुखयति को न्विहाद्य विजने स्वनिरस्तभगे । भुुवि पुण्यतीर्थसदना ह्यृषयो निविशन्त्यतस्तु भवतः पदाम्बुजं हृदाऽघभिदम् । दधति सकृन्मनस्त्वयि चिदात्मनि नित्यसुखे न पुनरुपासते पुरुषसार हरावसथम् ॥ ३६ ॥</p>
<p>इति लोके परिदृश्यमानप्रकारेण । चरतां, विजने मोक्षविषये कः सुखयति । सुष्ठ्वनिरस्तभगे । अतस्त्वामेव सन्तं ज्ञात्वा भवतः पदांबुजं हृदा निविशन्ति । हरावसथमहङ्कारं न कुर्वन्ति ॥</p>
<p>&lsquo;ब्रह्माज्ञात्वेति लोकप्रवृत्तिं प्रवर्ततां को नु मोक्षं ददाति ।<br>
अतो ब्रह्मोपासतेे साधु धीरा नाहम्भावस्तेषु रुद्राधिवासः&rsquo;&rsquo;॥ इति महारवश्रुतिः ॥</p>
<p>&lsquo;महाभाग्यं तु कैवल्यमज्ञानां कः प्रदास्यति ।<br>
अतः सन्तो विजानन्ति हरिं ते त्वनहङ्कृताः ॥&lsquo;&lsquo;इति स्कान्दे ॥ ३६-२२ ॥</p>
<p>इदमप्यथो वदन्ति चे- न्ननु तर्का व्यभिचरन्ति क्वचित् क्वचिन्मृषा च । ततो भयदृग्व्यवहितये विकल्प उषितोऽन्वहमन्धपरम्परया भ्रमति भारती च तवोरुवृत्तिभिरूढजवा ॥ ३७ ॥</p>
<p>न यदिदमग्र आस न भविष्यदतो निधना- दनिमित्तकमन्तरा त्वयि विभाति मृषैकरसे । अत उपगीयते द्रविणजातिविकल्पपथै- र्वितथमनोविलासमिदमित्यवयन्ति बुधाः ॥ ३८ ॥</p>
<p>इदं अपि अपालकं ईश्वरवर्जितम् । न मत्तोऽन्य ईश्वरश्चेतनत्वादित्यादितर्कैः वदन्ति चेत् । अथो इत्यनेन तदपि वचनं भगवत्प्रेरणयैव इत्युक्तम् ।<br>
&lsquo;तस्मादथो अथेत्येतद्धेत्वर्थं समुदीरितम्&rsquo;&lsquo;इति शब्दनिर्णये ।<br>
&lsquo;असत्य-मप्रतिष्ठं ते जगदाहुरनीश्वरम्&rsquo;&lsquo;इति च ।<br>
वेदोक्तो जीवव्यतिरिक्तेश्वरो न तर्कैरपनेतुं शक्यः । यतस्तर्का व्यभिचारिणः । मृषैव क्वचित्तर्कः । इष्ट-साधनादितर्कस्तु व्यभिचारी । शरीरसम्मित आत्मा इत्यादि दर्शन-परिकल्पितस्तु मृषैव ।<br>
ततो भयबुद्धीनां बुद्धिव्यवहितये भवन्ति । न तु धीराणाम् । विकल्पः वेदविरुद्धकल्पना । अन्धपरम्परयैवान्वहमुषितः । यस्माद्भारत्यपि भ्रमति बहुधा वदति ॥</p>
<p>&lsquo;बहूक्तिरन्यथाज्ञप्तिः परिवृत्तिश्च कथ्यते ।<br>
भ्रम इत्येव विद्वद्भिः तथा चङ्क्रमणं क्वचित्&rsquo;&rsquo;॥ इति शब्दनिर्णये ॥</p>
<p>उरुवृत्तिभिरूढजवा अनन्तगुणकर्मत्वाद्भगवतः बहुगुणकर्माणि वक्तुं वेगवती वेदवाक् । अतो वेदेऽपि बहुधा वचनात्तदर्थनिर्णयाभावाद्विरुद्ध-कल्पना युक्ताऽसुराणाम् ।<br>
यस्माद्गर्भस्थस्य जीवस्येश्वरत्वं नास्ति । अतो निधनानन्तरं च नरकादि-गमनान्न विद्यते । अनिमित्तकं भगवन्निमित्तमेव तस्यान्तरा भाति मृषा त्वयि जीवे । न तु वस्तुतस्त्वं जीवः । एकरसे प्रधानसारे । न च जीवो वस्तुतः सर्वोत्तमसारः । मृषैव तथा मन्यन्ते ।<br>
अतो भ्रान्त्या द्रविणवानभिजन्मवानित्यादिविरुद्धकल्पनापथैरुपगीयते । यतो भवानेव द्रविणवान्यतश्च तपोदमाद्या अभिजन्मकारणभूता गुणाश्च भवत एव । अतो मिथ्यामनोविलासं जीवेश्वरत्वं बुधा अवयन्ति ॥</p>
<p>&lsquo;गुणा एवाभिजात्याख्यास्तद्वानेवाभिजातिमान् ।<br>
अतोऽभिजात्यवान् विष्णुस्तदन्ये तूपचारतः&rsquo;&rsquo;॥ इति शब्दनिर्णये ॥</p>
<p>&lsquo;ये जीवमीशं प्रवदन्ति तर्कैस्तच्चेश्वरो वचनं सन्दधाति ।<br>
नासीदादौ मरणे नोऽभविष्यन्मृषा ततो हीशितृत्वं स्वपेषु&rsquo;&rsquo;॥ इति विपरीतश्रुतिः ॥</p>
<p>&lsquo;ये जगत्प्रवदन्त्यज्ञाः जीवादन्येशवर्जितम् ।<br>
तेषामपि तु तां वाचमीश एव ददात्यजः ॥</p>
<p>न च तर्कैर्भवेदीशो जीवो वेदविरोधतः ।<br>
व्यभिचारिणो यतस्तर्का इष्टसाधनगा अपि ॥</p>
<p>क्वचित् क्वचिन्मृषा तर्काः कणादादिप्रदर्शिताः ।<br>
तत्वनिर्णयभीरूणां व्यवधानकरास्ततः ॥</p>
<p>नै व तु स्थिरबद्धीनां कुर्युस्ते बुद्धिचालनम् ।<br>
पारम्पर्येण चाज्ञानामुक्त्या लोकेषु विस्तृतम् ॥</p>
<p>पठ्यते चाप्यहरहर्न तु विद्वन्मुखोद्गतम् ।<br>
अनन्तगुणकर्मत्वादीशस्योक्तौ सुवेगिता ॥</p>
<p>वक्त्यभेदमिवाज्ञानां नाभेदं कुत्रचिच्छ्रुतिः ।<br>
एक आत्माद्वयेत्यादिपदानामर्थनिर्णये ॥</p>
<p>न वर्तते श्रुतिर्यस्माद्गुणान्तरकुतूहलात् ।<br>
अथवा मोहनार्थाय सुरारीणामनर्हतः ॥</p>
<p>कुत्रचिन्निर्णयवचः सुराणामर्थसिद्धये ।<br>
न हीशितृत्वं गर्भस्थे नाप्यसौ निरयोपगे ॥</p>
<p>मृषा तदीश्वराभेदः सर्वोत्कर्षश्च जीवगः ।<br>
धनवत्वं च कर्तृत्वं बलवत्त्वं च विष्णवि ॥</p>
<p>अतो जीवेश्वराभेदं मिथ्येति कवयो विदुः&rsquo;&rsquo;॥ इति तन्त्रभागवते ।<br>
&lsquo;जीवस्य जगतश्चैव यदीशाभेदतो वचः ।<br>
अतात्विकं जगच्चेति विष्ण्वधीनत्ववाचकम् ॥</p>
<p>अभेदस्तु कुतस्तस्य परमस्यावरेण तु ।<br>
मिथ्यात्वं च कुतस्तस्य जगतो नित्यवर्तनात्&rsquo;&rsquo;॥ इति वाराहे ॥ ३७,३८ ॥ २३,२४ ॥</p>
<p>उदगात् पुमाननुगीतगुणांश्च जुषन् भजति सरूपतां तदनु त्वमुत जहासि जिहासि ताम् । अहिरिव त्वचं त्वमुत परमात्तभगां महसि महीयसेऽष्टगुणोऽपरिमेयभगः ॥ ३९ ॥</p>
<p>श्रुतिषु तवानुगीतान् गुणान् जुषन् पुमानुदगादस्मत्संसारात्तव सरूपतां च भजति । तदनु गुणस्मरणमनु गुणांश्च जुषन्निति, चशब्दः कर्माणि चेत्यस्मिन्नर्थे ॥ यच्चायं पुमानात्तभगां त्वयाऽपहृतभगां प्रातिस्विकीं पूर्वोक्तां द्विविधां कष्टां प्रकृतिं जहाति जिहाति हन्ति च तदपि त्वमेव जहासि जिहासि च । उतेति त्यागवधयोः समुच्चयार्थे ॥</p>
<p>&lsquo;जिहाति रावणं सङ्ख्ये राघवः परमास्त्रवित्&rsquo;&rsquo;॥ इति स्कान्दे ॥</p>
<p>&lsquo;स्वातन्त्र्यात्प्रकृतित्यागकर्ता नारायणः परः ।<br>
यद्यप्यैषा जीवसंस्था हन्ता च भगवान्प्रभुः&rsquo;&rsquo;॥ इति गारुडे ॥</p>
<p>महसि महीयसे पूजयसि पूज्यसे चात्मनैव ॥</p>
<p>&lsquo;स्मरन् ब्रह्मगुणान्नित्यं मुक्तो ब्रह्मस्वरूपताम् ।<br>
दुर्भगां प्रकृतिं त्यक्त्वा हत्वा चान्यां दुरन्वयाम् ॥</p>
<p>याति तच्च परेशानात्स हि पूज्योऽथ पूजकः ।<br>
तस्यैकस्य स्वतन्त्रत्वात्स चानन्तगुणो विभुः&rsquo;&rsquo;॥ इति कौशिकश्रुतिः ॥ ३९-२५ ॥</p>
<p>यदि न समुच्चरन्ति यतयोऽपि हृदि कामजडाः दुरधिगमोऽसतां हृदि गतोऽस्मृतकण्ठमणिः । अनुतृप्तयोगिनामभयो भगवन् अनवगतान्तकादनधिरूढपदाद् भवतः ॥ ४० ॥</p>
<p>अज्ञानामनवगतान्तकादनधिरूढब्रह्मपदात् ॥</p>
<p>&lsquo;स यथाकामो भवति । तत्क्रतुर्भवति । यत्क्रतुर्भवति तत्कर्म कुरुते । यत्कर्म कुरुते तदभिसम्पद्यते इति नु कामयमानोऽथाकामयमानो योऽकामो निष्काम आप्तकामः आत्मकामो न तस्य प्राणा उत्क्रामन्ति ब्रह्मैव सन् ब्रह्माप्येति&rsquo;&lsquo;इति श्रुतिः ॥</p>
<p>&lsquo;निषिद्धकामयुक्तानामसतां तु विशेषतः ।<br>
दुर्ज्ञेयो भगवान्विष्णुः हृदिस्थोऽस्मृतहारवत् ॥</p>
<p>अकामत्वेन भजतां ददात्यभयमन्तकात् ।<br>
पूर्णानन्दादि तेऽश्नन्ति पूर्णानन्दादिकाः स्वतः ॥</p>
<p>ब्रह्मणो ब्रह्मसम्पत्तिमत आह श्रुतिः स्फुटम् ।<br>
न परब्रह्मतावाप्तिर्न ते विष्णविति श्रुतेः ॥</p>
<p>परमब्रह्मता चैषां ब्रह्मलोकात्परा गतिः ।<br>
न परब्रह्मरूपत्वमेतमेवेति च श्रुतेः ॥</p>
<p>अन्येषां म्रियमाणानां प्राणा भागत एव तु ।<br>
देवतास्वेकतां यान्ति भागतोऽनुव्रजन्ति तम् ॥</p>
<p>ज्ञानिनां मुच्यमानानां नैव यान्ति स्वदेवताः ।<br>
तेनैव सह संयान्ति ततोऽनुत्क्रमणश्रुतिः&rsquo;&rsquo;॥ इति ब्रह्मतर्के ॥</p>
<p>&lsquo;देवाश्च ऋषयश्चैव सुभक्त्या कामिनोऽपि तु ।<br>
मुच्यन्ते नियामादेव पश्यन्ति च हरिं न न&rsquo;&rsquo;॥ इति स्कान्दे ॥ ४० ॥ २६ ॥</p>
<p>तदवगमार्थसितासितयो- र्गुणविगुणयोर्न हि देहभृतां सगिरः । अनुययुरत्र हंसकुलगीतपरम्परया । न तुषावरणा इव रजांसि वान्ति वयसा सह यच्छ्रुतय- स्त्वयि सफलं पतन्ति न पतन्ति बन्धनाः ॥ ४१ ॥</p>
<p>परमेश्वरस्यावगमात्तदवगमा श्रीः । तया च गम्यत्वादर्थः परमस्तेन बद्धत्वात्सिता श्रीर्गुणात्मिका च ॥ सगिरः वाक्पूर्वकाणीन्द्रियाणि श्रियो विष्णोश्च नानुकूल्येन ययुः । अनुययुश्च हंसकुलगीतपरम्परया ।<br>
यथा तुषावृतानां तण्डुलानां रजस्पृष्टिर्नास्ति । एवं रजोरूपान्मनुष्यान्न वान्ति श्रुतयः । वयसा सह महता कालेनापि । अतस्त्वयि सफलं पतन्ति न पतन्ति च विधिनिषेधरूपेण बन्धनात्मिकाः ॥</p>
<p>&lsquo;जानाति प्रकृतिर्विष्णुं ज्ञेयो विष्णुस्तु निर्गुणः ॥</p>
<p>तावुभौ न विजानन्ति ऋते ब्रह्मपरम्पराम्&rsquo;&rsquo;॥ इति महोपनिषदि ॥</p>
<p>&lsquo;अन्ये सर्वे श्रिया बद्धाः श्रीर्बद्धा विष्णुनैव तु ।<br>
बन्धश्च विष्णुतन्त्रत्वं मुक्तानां च श्रियस्तथा ॥</p>
<p>अमुक्तानां तु बद्धत्वं जन्ममृत्यादिदुःखिता ।<br>
हेयो बन्धश्च सैव स्यान्न तु स्वोच्चवशे स्थितिः ॥</p>
<p>गुणात्मिका च सा देवी निर्गुणः पुरुषोत्तमः ।<br>
सैव विष्णुं विजानाति ज्ञेयो ज्ञाता च केशवः ॥</p>
<p>न तावन्ये विजानन्ति विना हंसपरम्पराम् ।<br>
तथाऽपि नैव जानन्ति मानुषा असुरास्तथा ॥</p>
<p>निष्फलैवासुरे तस्माच्छ्रुतिर्बन्धाय केवला ।<br>
निष्फला सफला चैव मानुषाणान्तु मध्यतः ॥</p>
<p>सफलैव तु देवानां नियतं मुक्तिदायिनी&rsquo;&rsquo;॥</p>
<p>श्रीगरुड उवाच–</p>
<p>के हंसाः कः परो हंसः के च पारावताः गणाः ।<br>
के च तित्तिरयस्तत्र के शुकाः के च वायसाः ॥</p>
<p>श्रीभगवानुवाच–</p>
<p>परो हंसोऽहमेवैको हंसाः ब्रह्माण एव तु ।<br>
पारावता देवतास्तु मुनयस्तित्तिराः स्मृताः ॥</p>
<p>मानुषास्तु शुकाः प्रोक्ताः आसुराश्चैव वायसाः ।<br>
प्राप्यं प्राप्तं यतो नित्यं पूर्णं सर्वोत्तमं मया ॥</p>
<p>अतः परमहंसोऽहं मदनन्तरमेव तु ।<br>
यतः प्राप्तमिवाशेषं सर्वजीवोत्तमं शुभम् ॥</p>
<p>अतो ब्रह्मपदे योग्याः जीवाः हंसाः प्रकीर्तताः ।<br>
तेषां परम्पराप्राप्तं यैर्ज्ञानं नियमेन तु ॥</p>
<p>ते मुच्यन्ते नैव चान्ये गुरुर्ब्रह्मा यतो नृणाम् ।<br>
दैवतं त्वहमेवैको मामवित्त्वा न मुच्यते ॥</p>
<p>परं प्रति यतो नीचाः ब्रह्माणः सर्वदेवताः ।<br>
पारावतास्ततः प्रोक्ताः तैस्तीर्णा संसृतिर्यतः ॥</p>
<p>तित्तिरा मुनयस्तस्मात्कासुखत्वात्तु मानुषाः ।<br>
शुका इति समुदिष्टा वयोमात्रसुखत्वतः ॥</p>
<p>वयसोऽन्ते तु दुःखित्वादसुराः वायसाः स्मृताः ।<br>
एवं पञ्चविधा जीवा षष्ठोऽहं परमेश्वरः ॥</p>
<p>न मत्समोऽधिको वापि कश्चिदस्ति द्विजोत्तमः&rsquo;&rsquo;॥ इति गारुडे ॥ ४१ ॥ २७ ॥</p>
<p>इत्यशेषसमाम्नायपुराणोपनिषद्रसः ।<br>
समुद्धृतः पूर्वजैस्तैर्व्योमायनमहात्मभिः ॥ ४३ ॥</p>
<p>व्योमायनमहात्मभिः ब्रह्माश्रयेषूत्तमैः ॥ ४३ ॥</p>
<p>एवं स गुरुणाऽऽदिष्टो गृहीत्वा श्रद्धयाऽऽत्मवान् ।<br>
पूूर्णः सद्यस्ततो राजन् प्राह वीरव्रतो गुरुम् ॥ ४५ ॥</p>
<p>नारद उवाच– नमस्तस्मै भगवते कृष्णायामलमूर्तये । यो धाता सर्वभूूतानामभयो यस्य ते कलाः ॥ ४६ ॥</p>
<p>श्रीशुक उवाच– इत्याद्यमृषिमामन्त्र्य तच्छिष्यांश्चामलात्मकान् । ततोऽगादाश्रमं साक्षात् पितुर्द्वैपायनस्य मे ॥ ४७ ॥</p>
<p>सभाजितो भगवता कृतासनपरिग्रहः ।<br>
तस्मै तद् वर्णयामास नारायणमुखाच्छ्रुतम् ॥ ४८ ॥</p>
<p>&lsquo;कथाः कथयतीशस्य व्यासस्यान्ते स नारदः ।<br>
स्तुत्यर्थं तस्य देवस्य ज्ञापनाय न तु क्वचित् ॥</p>
<p>पूर्णज्ञानामृतस्यास्य न तु ज्ञप्तिः पराद्भवेत् ।<br>
ऋषिरूपी यतो विष्णुः स्वयमेव जनैः श्रुतः&rsquo;&rsquo;॥ इति ब्राह्मे ॥ ४५-४८ ॥</p>
<p>यो ह्यात्मा जगदादिमध्यनिधनो योऽव्यक्तजीवेश्वरो यः सृष्ट्वेदमनुप्रविष्ट ऋषिणा चक्रे पुनः संहिताम् । यं सम्पद्य जहात्यजामनुशयी सुप्तः कुलायं यथा तं कैवल्यनिरस्तयोनिमभयं ध्यायेदजस्रं हरिम् ॥ ५० ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये दशमस्कन्धे षण्णवतितमोऽध्यायः ॥</p>
<p>॥ दशमः स्कन्धः समाप्तः ॥</p>
<p>ऋषिणा ऋषिरूपेण ॥ ५० ॥</p>

  </div>
</article>


        

        



    <aside class="card border noPrint" id="section-tree-item-bhAgavatam_madhva-tAtparya-nirNayaH_mUlam_10_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/10/">१० </a>
            <a data-toggle="collapse" href="#section-tree-item-body-bhAgavatam_madhva-tAtparya-nirNayaH_mUlam_10_md" role="button" aria-expanded="false" aria-controls="section-tree-item-body-bhAgavatam_madhva-tAtparya-nirNayaH_mUlam_10_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_madhva-tAtparya-nirNayaH_mUlam_10_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १०</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
