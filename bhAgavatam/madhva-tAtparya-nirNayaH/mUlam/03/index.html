<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ०३</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/madhva-tAtparya-nirNayaH/mUlam/03/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/madhva-tAtparya-nirNayaH/mUlam/03/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/03/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="०३">
  <meta property="og:description" content="प्रथमोऽध्यायः श्रीशुक उवाच–
एवमेतत् पुरा पृष्टो मैत्रेयो भगवान् किल ।
क्षत्त्रा वनं प्रविष्टेन त्यक्त्वा स्वगृहमृद्धिमत् ॥ १ ॥
यदा त्वयं मन्त्रकृद् वो भगवानखिलेश्वरः । पौरवेन्द्रपुरं हित्वा प्रविवेशात्मसात्कृतम् ॥ २ ॥
‘युद्धकाले तु विदुरस्तीर्थयात्रां गतोऽपि सन् ।
प्राय आस्ते गजपुरे पाण्डवानां व्यपेक्षया’’॥
इति स्कान्दे ॥ १,२ ॥
श्रीशुक उवाच–
यदा तु राजा स्वसुतानसाधून्
पुष्णन्नधर्मेण विनष्टदृष्टिः ।
भ्रातुर्यविष्ठस्य सुतान् विबन्धून्
प्रवेश्य लाक्षाभवने ददाह ॥ ६ ॥
यदा सभायां कुरुदेवदेव्याः
केशाभिमर्शं सुतकर्म गर्ह्यम् ।
न वारयामास नृपः स्नुषाया">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="०३">
  <meta itemprop="description" content="प्रथमोऽध्यायः श्रीशुक उवाच–
एवमेतत् पुरा पृष्टो मैत्रेयो भगवान् किल ।
क्षत्त्रा वनं प्रविष्टेन त्यक्त्वा स्वगृहमृद्धिमत् ॥ १ ॥
यदा त्वयं मन्त्रकृद् वो भगवानखिलेश्वरः । पौरवेन्द्रपुरं हित्वा प्रविवेशात्मसात्कृतम् ॥ २ ॥
‘युद्धकाले तु विदुरस्तीर्थयात्रां गतोऽपि सन् ।
प्राय आस्ते गजपुरे पाण्डवानां व्यपेक्षया’’॥
इति स्कान्दे ॥ १,२ ॥
श्रीशुक उवाच–
यदा तु राजा स्वसुतानसाधून्
पुष्णन्नधर्मेण विनष्टदृष्टिः ।
भ्रातुर्यविष्ठस्य सुतान् विबन्धून्
प्रवेश्य लाक्षाभवने ददाह ॥ ६ ॥
यदा सभायां कुरुदेवदेव्याः
केशाभिमर्शं सुतकर्म गर्ह्यम् ।
न वारयामास नृपः स्नुषाया">
  <meta itemprop="wordCount" content="11855">
  <meta name="twitter:card" content="summary">
  <meta name="twitter:title" content="०३">
  <meta name="twitter:description" content="प्रथमोऽध्यायः श्रीशुक उवाच–
एवमेतत् पुरा पृष्टो मैत्रेयो भगवान् किल ।
क्षत्त्रा वनं प्रविष्टेन त्यक्त्वा स्वगृहमृद्धिमत् ॥ १ ॥
यदा त्वयं मन्त्रकृद् वो भगवानखिलेश्वरः । पौरवेन्द्रपुरं हित्वा प्रविवेशात्मसात्कृतम् ॥ २ ॥
‘युद्धकाले तु विदुरस्तीर्थयात्रां गतोऽपि सन् ।
प्राय आस्ते गजपुरे पाण्डवानां व्यपेक्षया’’॥
इति स्कान्दे ॥ १,२ ॥
श्रीशुक उवाच–
यदा तु राजा स्वसुतानसाधून्
पुष्णन्नधर्मेण विनष्टदृष्टिः ।
भ्रातुर्यविष्ठस्य सुतान् विबन्धून्
प्रवेश्य लाक्षाभवने ददाह ॥ ६ ॥
यदा सभायां कुरुदेवदेव्याः
केशाभिमर्शं सुतकर्म गर्ह्यम् ।
न वारयामास नृपः स्नुषाया">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/madhva-tAtparya-nirNayaH\/mUlam\/03\/".replace(basePath, "/");
  pageVars.pageParams = {};
  pageVars.pageSource = "bhAgavatam\/madhva-tAtparya-nirNayaH\/mUlam\/03.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/03/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/03/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/03/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/03/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/03/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/03/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/03/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/03/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/03/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/03/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/03/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/03/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/03/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/03/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/03/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/03/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/03/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/03/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/03/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/03/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/03/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/03/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/03/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/03/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/03/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/03/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/03/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/03/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/03/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/03/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/03/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/03/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/03/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/03/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/03/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/03/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/03/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/03/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/03/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/03/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/03/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/03/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/03/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/03/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/03/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ०३</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०३">०३</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/madhva-tAtparya-nirNayaH/mUlam/03.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="परथमऽधयय">प्रथमोऽध्यायः</h2>
<p>श्रीशुक उवाच–</p>
<p>एवमेतत् पुरा पृष्टो मैत्रेयो भगवान् किल ।<br>
क्षत्त्रा वनं प्रविष्टेन त्यक्त्वा स्वगृहमृद्धिमत् ॥ १ ॥</p>
<p>यदा त्वयं मन्त्रकृद् वो भगवानखिलेश्वरः । पौरवेन्द्रपुरं हित्वा प्रविवेशात्मसात्कृतम् ॥ २ ॥</p>
<p>&lsquo;युद्धकाले तु विदुरस्तीर्थयात्रां गतोऽपि सन् ।<br>
प्राय आस्ते गजपुरे पाण्डवानां व्यपेक्षया&rsquo;&rsquo;॥</p>
<p>इति स्कान्दे ॥ १,२ ॥</p>
<p>श्रीशुक उवाच–</p>
<p>यदा तु राजा स्वसुतानसाधून्</p>
<p>पुष्णन्नधर्मेण विनष्टदृष्टिः ।<br>
भ्रातुर्यविष्ठस्य सुतान् विबन्धून्</p>
<p>प्रवेश्य लाक्षाभवने ददाह ॥ ६ ॥</p>
<p>यदा सभायां कुरुदेवदेव्याः</p>
<p>केशाभिमर्शं सुतकर्म गर्ह्यम् ।<br>
न वारयामास नृपः स्नुषाया</p>
<p>और्हरन्त्याः कुचकुङ्कुमानि ॥ ७ ॥</p>
<p>यदा ददाह । यदा केशाभिमर्शः प्राप्त इति यदाशब्दो हेत्वर्थः । &lsquo;यदा तदेति हेत्वर्थे कालार्थे चापि भण्यते&rsquo;&rsquo;। इत्यभिधानम् ॥ ६,७ ॥</p>
<p>इत्थं व्रजन् भारतमेव वर्षं</p>
<p>कालेन यावद् गतवान् प्रभासम् ।<br>
तावच्छशास क्षितिमेकचक्रा-</p>
<p>मेकातपत्रामजितेन पार्थः ॥ २० ॥</p>
<p>तत्राथ शुश्राव सुहृद्विनष्टिं</p>
<p>वनं यथा वेणुजवह्निनाऽऽश्रयम् ।<br>
संस्पर्धया दग्धमथानुशोचन्</p>
<p>सरस्वतीं प्रत्यगियाय तूष्णीम् ॥ २१ ॥</p>
<p>सुहृद्विनष्टिं यदुकुलविनष्टिमेष्याम् ।<br>
&lsquo;विदुरस्तु प्रभासस्थः शापं सङ्क्षेपतोऽशृृणोत् ।<br>
यदूनां विस्तरात्पश्चादुद्धवाद्यमुनामनु&rsquo;&rsquo;॥ इति स्कान्दे ।<br>
भारतविरोधाच्चान्यथा ॥ २०,२१ ॥</p>
<p>अन्यानि चेह द्विजदेवदेवैः</p>
<p>कृतानि नानायतनानि विष्णोः ।<br>
प्रत्यङ्कमुख्याङ्कितमन्दिराणि</p>
<p>यद्दर्शनात् कृष्णमनुस्मरन्ति ॥ २३ ॥</p>
<p>प्रत्यङ्कमुख्यो विष्णुः ।<br>
&lsquo;ब्रह्मा प्रत्यङ्कवान् विष्णुः सम्यग्लक्षणवत्तमः&rsquo;&lsquo;इति तन्त्रमालायाम् ॥२३॥</p>
<p>कच्चित् पुराणौ पुरुषौ स्वनाभ्य-</p>
<p>पद्मानुवृत्त्येह कलावतीर्णौ ।<br>
आसात उर्व्याः कुशलं विधाय</p>
<p>कृतक्षणौ कुशलं शूरगेहे ॥ २६ ॥</p>
<p>&lsquo;पद्मो ब्रह्मा समुद्दिष्टः पद्मा श्रीरपि चोच्यते&rsquo;&lsquo;इति ब्राह्मे ।<br>
&lsquo;लोकानां सुखकर्तृत्वमपेक्ष्य कुशलं विभोः ।<br>
पृच्छ्यते सततानन्दात्कथं तस्यैव पृच्छ्यते&rsquo;&rsquo;। इति पाद्मे ॥ २६ ॥</p>
<p>कच्चित् कुरूणां परमः सुहृन्नो</p>
<p>भामः स आस्ते सुखमङ्ग शौरिः ।<br>
यो वै स्वसॄणां पितृवद् ददाति</p>
<p>वरान् वदान्यो वरतर्पणेन ॥ २७ ॥</p>
<p>वरतर्पणेन भर्तृतर्पणेन ॥ २७ ॥</p>
<p>कच्चित् सुखं सात्वतवृष्णिभोज-</p>
<p>दाशार्हकाणामधिपः सः आस्ते ।<br>
यमभ्यषिञ्चच्छतपत्रनेत्रो</p>
<p>नृपासनाधिं परिहृत्य दूरात् ॥ २९ ॥</p>
<p>&lsquo;आधिर्मनोवरूथं च आत्मा स्वमिति चोच्यते&rsquo;&lsquo;इत्यभिधानम् ॥ २९ ॥</p>
<p>किं वा कृताघेष्वघमत्यमर्षी</p>
<p>भीमोऽहिवद् दीर्घतमं व्यमुञ्चत् ।<br>
यस्याङ्घ्रिपातं रणभूर्न सेहे</p>
<p>मार्गं गदायाश्चरतो विचित्रम् ॥ ३७ ॥</p>
<p>अघं व्यमुञ्चत् । पुनरपराधबुद्धिं हित्वाऽऽस्ते ॥ ३७ ॥</p>
<p>अजस्य जन्मोत्पथनाशनाय</p>
<p>कर्माण्यकर्तुर्ग्रहणाय पुंसाम् ।<br>
न त्वन्यथा कोऽर्हति देहयोगं</p>
<p>परो गुणानामुत कर्मतन्त्रम् ॥ ४४ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये तृतीयस्कन्धे प्रथमोऽध्यायः ॥</p>
<p>&lsquo;न देहयोगो हि जनिर्विष्णोर्व्यक्तिर्जनिः स्मृता&rsquo;&lsquo;इत्याग्नेये ।<br>
&lsquo;हरिः कर्ताऽप्यकर्तेति फलाभावेन भण्यते&rsquo;&lsquo;इति च ॥ ४४ ॥</p>
<h2 id="दवतयऽधयय">द्वितीयोऽध्यायः</h2>
<p>यद्धर्मसूनोर्बत राजसूये</p>
<p>निरीक्ष्य दृक्स्वस्त्ययनं त्रिलोकः ।<br>
कार्त्स्न्येन चात्रोपगतं विधातु-</p>
<p>रर्वाक् सृतौ कौशलमित्यमन्यत ॥ १३ ॥</p>
<p>त्रिलोकस्याज्ञानं बत ।<br>
&lsquo;आनन्दरूपं दृष्ट्वाऽपि लोको भौतिकमेव तु ।<br>
मन्यते विष्णुरूपं च अहो भ्रान्तिर्बहुस्थिता&rsquo;&rsquo;॥ इति स्कान्दे ॥१३॥</p>
<p>मन्येऽसुरान् भागवतांस्त्र्यधीशे</p>
<p>संरम्भमार्गाभिनिविष्टचित्तान् ।<br>
ये संयुगेऽचक्षत तार्क्षपुत्र-</p>
<p>स्यांसे सुनाभायुधमापतन्तम् ॥ २४ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये तृतीयस्कन्धे द्वीतीयोऽध्यायः ॥</p>
<p>&lsquo;असुरा अपि ये विष्णुं शङ्खचक्रगदाधरम् ।<br>
भक्तिपूर्वमवेक्षन्ते ज्ञेया भागवता इति ॥</p>
<p>विद्विषन्ति तु ये विष्णुमृषिपुत्रा अपि स्फुटम् ।<br>
असुरास्तेऽपि विज्ञेया गच्छन्ति च सदा तमः ॥</p>
<p>जीवद्वयसमायोगाद्धिरण्यकमुखाः परे ।<br>
भक्तिद्वेषयुताश्च स्युर्गतिस्तेषां यथा निजा ॥</p>
<p>कंसपूतनिकाद्याश्च बान्धवादियुता यतः ।<br>
जीवद्वयसमायोगाद्गतिद्वयजिगीषवः ॥</p>
<p>सर्वथा भक्तितो मुक्तिर्द्वेषात्तम उदीरितम् ।<br>
नियमस्त्वनयोर्नित्यं मोहायान्यवचो भवेत्&rsquo;&rsquo;॥ इति ब्राह्मे ॥ २४ ॥</p>
<h2 id="ततयऽधयय">तृतीयोऽध्यायः</h2>
<p>समाहुता भीष्मककन्यया ये</p>
<p>श्रियः सवर्णेन जिहीर्षयैषाम् ।<br>
गान्धर्ववृत्त्या मिषतां स्वभागं</p>
<p>जह्रे पदं मूधर्ि्न दधत् सुपर्णः ॥ ३ ॥</p>
<p>भीष्मककन्याया अर्थे सवर्णमात्रतया आहूताः । एषां श्रियोजिहीर्ष-याऽऽह्वानबुद्धिर्भगवता कृता ।<br>
&lsquo;सुपर्णः सुपरानन्दात्काकुत्स्थो वाचि संस्थितः&rsquo;&rsquo;। इति पाद्मे ॥ ३ ॥</p>
<p>तास्वपत्यान्यजनयदात्मतुल्यानि सर्वतः ।<br>
एकैकस्यां दश दश प्रकृतेर्विबुभूषया ॥ ९ ॥</p>
<p>&lsquo;उत्तमैः सर्वतः साम्यं किञ्चित्साम्यमुदीर्यते&rsquo;&lsquo;इत्याग्नेये ॥ ९ ॥</p>
<p>भगवानपि विश्वात्मा लोकवेदपथानुगः ।<br>
कामान् सिषेवे द्वार्वत्यामसक्तः साङ्ख्यमास्थितः ॥ १९ ॥</p>
<p>&lsquo;केवलं भगवज्ज्ञानं साङ्ख्यमित्यभिधीयते&rsquo;&lsquo;इत्यध्यात्मे ॥ १९ ॥</p>
<p>तस्येत्थं रममाणस्य संवत्सरगणान् बहून् ।<br>
गृहमेधेषु योगेषु विरागः समजायत ॥ २२ ॥</p>
<p>&lsquo;सर्वदाऽपि विरक्तः सन् भासयीत विरागिवत् ।<br>
कादाचित्कः कुतस्तस्य लोकशिक्षार्थमिष्यते&rsquo;&rsquo;॥ इति पाद्मे ॥ २२ ॥</p>
<p>दैवाधीनेषु कामेषु दैवाधीनः स्वयं पुमान् ।<br>
को विश्रंभेत योगेन योगेश्वरमनुव्रतः ॥ २३ ॥</p>
<p>तेनापि विरागः प्रदर्शितः । अतः कोऽन्यो विस्रम्भं कुर्यात् तेनापि विरागः प्रदर्शितः ॥ २३ ॥</p>
<p>ततः कतिपयैर्मासैर्वृष्णिभोजान्धकादयः ।<br>
ययुः प्रभासं संहृष्टा रथैर्दैवविमोहिताः ॥ २५ ॥</p>
<p>तत्र स्नात्वा पितॄन् देवान् ऋषींश्चैव तदम्भसा ।<br>
तर्पयित्वाऽथ विप््रोभ्यो गावो बहुगुणा ददुः ॥ २६ ॥</p>
<p>हिरण्यं रजतं शय्यां वासांस्यजिनकम्बलान् ।<br>
हयान् रथानिभान् कन्यां धरां वृत्तिकरीमपि ॥ २७ ॥</p>
<p>अन्नं चोरुरसं तेभ्यो दत्वा भगवदर्पणम् ।<br>
गोविप्रार्थासवः शूराः प्रणेमुर्भुवि मूर्धभिः ॥ २८ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये तृतीयस्कन्धे तृतीयोऽध्यायः ॥</p>
<p>&lsquo;एष्यच्च निश्चितं यत्तदतीतत्वेन भण्यते ।<br>
चक्रवत्परिवृत्तेर्वा दुष्टानां मोहनाय वा ॥&quot;</p>
<p>इति स्कान्दे ॥ २५-२८ ॥</p>
<h2 id="चतरथऽधयय">चतुर्थोऽध्यायः</h2>
<p>उद्धव उवाच–</p>
<p>भगवानात्ममायाया गतिं तामवलोक्य सः ।<br>
सरस्वतीमुपस्पृश्य वृक्षमूलमुपाविशत् ॥ ३ ॥</p>
<p>अहं चोक्तो भगवता प्रपन्नार्तिहरेण ह ।<br>
बदरीं त्वं प्रयाहीति स्वकुलं सञ्जिहीर्षुणा ॥ ४ ॥</p>
<p>अथापि तदभिप््रोतं जानन्नहमरिंदम ।<br>
पृष्ठतोऽन्वगमं भर्तुः पादविश्लेषणाक्षमः ॥ ५ ॥</p>
<p>आत्ममायायाः आत्मसामर्थ्यस्य । गतिं पूर्वमेवावलोक्य ।<br>
&lsquo;ज्ञात्वा कतिपयैर्वर्षैः पूर्वमेव जनार्दनः ।<br>
मौसलं ज्ञानसन्तत्या उद्धवं बदरीं नयत् ॥</p>
<p>स ज्ञानं तत्र विस्तीर्य पुनर्द्वारवतीं ययौ ।<br>
पूर्वमेवोपदिष्टोऽपि हरिणा ज्ञानमुद्धवः ॥</p>
<p>स्वर्गारोहणकाले तु पुनः पप्रच्छ केशवम् ।<br>
पुनः श्रुत्वा बदर्यां तु वर्षत्रयमुवास ह ॥</p>
<p>ज्ञानं संस्थाप्य पश्चाच्च स्वेच्छया स्वर्गतः प्रभुः&rsquo;&rsquo;॥ इति गारुडे ॥५॥</p>
<p>राजोवाच–</p>
<p>निधनमुपगतेषु वृष्णिभोजे-</p>
<p>ष्वधिरथयूथपयूथपेषु मुख्यः ।<br>
स तु कथमवशिष्ट उद्धवो यद्</p>
<p>हरिरपि तत्यज आकृतिं त्र्यधीशः ॥ २८ ॥</p>
<p>शुक उवाच–</p>
<p>ब्रह्मशापापदेशेन कालेनामोघवाञ्छितः ।<br>
संहृत्य स्वकुलं नूनं त्यक्ष्यन् देहमचिन्तयत् ॥ २९ ॥</p>
<p>आकृतिं पृथिवीम् ।<br>
&lsquo;शरीरमाकृतिर्देहः कुः पृथ्वी च मही तथा&rsquo;&rsquo;॥ इत्यभिधानम् ।<br>
&lsquo;पृथिवीलोकसन्त्यागो देहत्यागो हरेः स्मृतः ।<br>
नित्यानन्दस्वरूपत्वादन्यन्नैवोपलभ्यते ॥</p>
<p>दर्शयेज्जनमोहाय सदृशीं मृतकाकृतिम् ।<br>
नटवद्भगवान्विष्णुः परज्ञानाकृतिस्स्वयम्&rsquo;&rsquo;॥ इति स्कान्धे ।<br>
&lsquo;राजन् परस्य तनुभृज्जननाप्ययेहा मायाविडम्बनमवैहि यथा नटस्य&rsquo;&rsquo;।<br>
इति च ॥ २९ ॥</p>
<p>नोद्धवोऽण्वपि मन्न्यूनो यद्गुणैर्निर्जितः प्रभुः ।<br>
अतो मद्वत् पुनर्लोकं ग्राहयन्निह तिष्ठतु ॥ ३१ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये तृतीयस्कन्धे चतुर्थोऽध्यायः ॥</p>
<p>&lsquo;उत्तमैरधिकत्वं वा साम्यं वा विजयोऽपि वा ।<br>
उच्यतेऽपि तु नीचानां मोहार्थं वाप्युपेक्षया ।<br>
मूढदृष्ट्यनुसाराद्वा किञ्चित्साम्येन वा क्वचित्&rsquo;&rsquo;॥</p>
<p>इति ब्रह्मतर्के ॥ ३१ ॥</p>
<h2 id="पञचमऽधयय">पञ्चमोऽध्यायः</h2>
<p>परावरेषां भगवन् कृतानि</p>
<p>श्रुतानि मे व्यासमुखादभीक्ष्णम् ।<br>
न तृप्नुमः कर्णसुखावहानां</p>
<p>तेषामृते कृष्णकथामृतौघात् ॥ १० ॥</p>
<p>ऋते अवगमे । ऋ गताविति धातोः । तेषां तात्पर्यावगमे कृष्ण-कथामृतौघ एवासौ यतः ॥ १० ॥</p>
<p>मुनिर्विवक्षुर्भगवद्गुणानां</p>
<p>सखाऽपि ते भारतमाह कृष्णः ।<br>
यस्मिन् नृणां ग्राम्यसुखानुवादै</p>
<p>र्मतिर्गृहीता न हरेः कथायाम् ॥ १२ ॥</p>
<p>यस्मिन् भारते हरेः कथायां ग्राम्यसुखानुवादैर्मतिर्न गृहीता ।<br>
&lsquo;भारतान्नाधिकं विष्णोर्महिमावाचकं क्वचित् ।<br>
भारतान्न विरागाय भारतान्न विमुक्तये ॥&lsquo;&lsquo;इति पाद्मे ॥ १२ ॥</p>
<p>सा श्रद्धधानस्य विवर्धमाना</p>
<p>विरक्तिमन्यत्र करोति पुंसः ।<br>
हरेः सदाऽनुस्मृतिनिर्वृतस्य</p>
<p>समस्तदुःखाप्ययमाशु धत्ते ॥ १३ ॥</p>
<p>॥ इति श्रीभागवततात्पर्यनिर्णये तृतीयस्कन्धे पञ्चमोऽध्यायः ॥</p>
<p>या ग्राम्यसुखानुवादैर्न गृहीता हरेः कथायां विवर्धमाना मतिः ॥ १३ ॥</p>
<h2 id="षषठऽधयय">षष्ठोऽध्यायः</h2>
<p>मैत्रेय उवाच–</p>
<p>भगवानेक आसेदमग्र आत्मात्मनां विभुः ।<br>
आत्मेच्छानुगतो ह्यात्मा नानाशक्त्युपलक्षितः ॥ १ ॥</p>
<p>आत्मनां विभुः जीवाधिपतिः ॥ १ ॥</p>
<p>स वा एष तदा द्रष्टा नापश्यद् विश्वमेकराट् ।<br>
मेनेऽसन्तमिवात्मानं सुप्तशक्तिरसुप्तदृक् ॥ २ ॥</p>
<p>&lsquo;परमात्मा यतो जीवं मेनेऽसन्तमशक्तितः ।<br>
असन्नसावतो नित्यं सत्यज्ञानो यतो हरिः&rsquo;&rsquo;॥ इत्याग्नेये ॥</p>
<p>&lsquo;शक्यत्वाच्छक्तयो भार्याः शक्तिः सामर्थ्यमुच्यते&rsquo;&rsquo;॥ इति ब्रह्मतर्के ॥</p>
<p>&lsquo;सुप्तिस्तु प्रकृतेः प्रोक्ता अतीव भगवद्रतिः ।<br>
अनास्थाऽन्यत्र च प्रोक्ता विष्णोश्चक्षुर्निमीलनम्&rsquo;&rsquo;॥</p>
<p>इति व्योमसंहितायाम् ॥ २ ॥</p>
<p>सोऽप्यंशगुणकालात्मा भगवद्दृष्टिगोचरः ।<br>
आत्मानं व्यकरोदात्मा विश्वस्यास्य सिसृक्षया ॥ ६ ॥</p>
<p>अंशो जीवः ।<br>
&lsquo;कालजीवगुणादीनामभिमानी चतुर्मुखः ।<br>
सर्वजीवाभिमानित्वादंश इत्येव चोच्यते&rsquo;&rsquo;॥ इति ब्राह्मे ॥ ६ ॥</p>
<p>कालमायांशयोगेन भगवद्वीक्षितं नभः ।<br>
तामसानुसृतं स्पर्शं विकुर्वन् निर्ममेऽनिलम् ॥ ११ ॥</p>
<p>अनिलोऽपि विकुर्वाणो नभसोरुबलान्वितः ।<br>
ससर्ज रूपतन्मात्रां ज्योतिर्लोकस्य लोचनम् ॥ १२ ॥</p>
<p>अनिलेनान्वितं ज्योतिर्विकुर्वत् परवीक्षितम् ।<br>
आधत्ताम्भो रसमयं कालमायांशयोगतः ॥ १३ ॥</p>
<p>ज्योतिषाऽम्भोऽनुसंसृष्टं विकुर्वत् परवीक्षितम् ।<br>
महीं गन्धगुणामाधात् कालमायांशयोगतः ॥ १४ ॥</p>
<p>कालमायांशयोगतः । कालात्परिणामात्, प्रकृतेर्हिरण्यगर्भाच्च ॥ ११-१४ ॥</p>
<p>एते देवाः कला विष्णोः कालमायांशलिङ्गिनः ।<br>
नानात्वात् स्वक्रियानीशाः प्रचुः प्रञ्जलयो विभुम् ॥ १६ ॥</p>
<p>कालमायांशलिङ्गिनः तन्निमित्तशरीराः । हिरण्यगर्भस्यैव कालाभि-मानी जीवाभिमानीति द्विविधं रूपम् ।<br>
&lsquo;कालजीवाभिमानेन रूपद्वन्द्वी चतुर्Pमुखः&rsquo;&rsquo;॥ इति पाद्मे ॥ १६ ॥</p>
<p>ऋते यदस्मिन् भव ईश जीवा-</p>
<p>स्तापत्रयेणाभिहता न शर्म ।<br>
आत्मल्लभन्ते भगवंस्तवाङ्घ्रि-</p>
<p>च्छायांशविद्यामत आश्रयेम ॥ १८ ॥</p>
<p>&lsquo;ब्रह्मविद्या हरेश्छाया तदंशो हि सुरेष्वपि ।<br>
सर्वविद्याः श्रियः प्रोक्ताः प्रधानांशश्चतुर्मुखे&rsquo;&rsquo;॥ इति ब्राह्मे ॥ १८ ॥</p>
<p>मार्गन्ति यत् ते मुखपद्मनीडै-</p>
<p>श्छन्दःसुपर्णैर्ऋषयो विविक्ते ।<br>
यच्चाघमर्षो द्युसरिद्धरायाः</p>
<p>परं पदं तीर्थपदः प्रपन्नाः ॥ १९ ॥</p>
<p>द्युसरितो धरायाश्च ॥ १९ ॥</p>
<p>तथापरे त्वात्मसमाधियोग-</p>
<p>बलेन जित्वा प्रकृतिं बलिष्ठाम् ।<br>
त्वामेव धीराः पुरुषं विशन्ति</p>
<p>तेषां श्रमः स्यान्न तु सेवया ते ॥ २५ ॥</p>
<p>&lsquo;वायोश्च प्रकृतेर्विष्णोर्जयो भक्त्यैव नान्यथा&rsquo;&rsquo;।<br>
इति दत्तात्रेययोगे ॥ २५ ॥</p>
<p>तत् ते वयं लोकसिसृक्षयाऽद्य</p>
<p>त्वया विसृष्टास्त्रिभिरात्मभिर्ये ।<br>
सर्वे वियुक्ताः स्वविहारतन्त्रं</p>
<p>न शक्नुमस्तत् प्रतिकर्तवे ते ॥ २६ ॥</p>
<p>त्रिभिरात्मभिः कालमायांशैः ॥ २६ ॥</p>
<p>ततो वयं सत्प्रमुखा यदर्थे</p>
<p>बभूविमात्मन् करवाम किं ते ।<br>
त्वं नः स चक्षुः परिदेहि शक्ता</p>
<p>देव क्रियार्थे यदनुग्रहेण ॥ २९ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये तृतीयस्कन्धे षष्ठोऽध्यायः ॥</p>
<p>सत्प्रमुखा महदादयः ॥ २९ ॥</p>
<h2 id="सपतमऽधयय">सप्तमोऽध्यायः</h2>
<p>ऋषिरुवाच–</p>
<p>इति तासां स्वशक्तीनामसतीनां समेत्य सः ।<br>
प्रसुप्तलोकतन्त्राणां निशम्य गिरमीश्वरः ॥ १ ॥</p>
<p>&lsquo;शक्यत्वाच्छक्तयो विष्णोर्महदाद्या रमा तथा ।<br>
स्वरूपशक्तिः शक्तित्वान्मुख्यशक्तिर्हि सा यतः&rsquo;&rsquo;॥ इति ब्रह्मतर्के ॥</p>
<p>समेत्य आसतीनां असमेतानां, प्रसुप्तलोकतन्त्राणाम् अनाविर्भूतलोक-सृष्टिशक्तीनाम् ।<br>
&lsquo;तनुते येन कार्यं यत्तन्त्रं साधनमुच्यते ।<br>
कारणानां स्वशक्तिर्वा प्रधानं साधनं यतः&rsquo;&rsquo;॥ इति ब्रह्मतर्के ॥ १ ॥</p>
<p>कालसंज्ञां तदा देवीं बिभ्रच्छक्तिमुरुक्रमः ।<br>
त्रयोविंशतितत्त्वानां गणं युगपदाविशत् ॥ २ ॥</p>
<p>&lsquo;शब्दाद्या नभ आद्याश्च मनोयुक्तेन्द्रियाणि च ।<br>
अहङ्कारो महांश्चैव त्रयोविंशतिको गणः ॥</p>
<p>देवतेन्द्रिययोरैक्यान्न पृथग्गणनं तयोः ।<br>
प्रकृतिस्तु चतुर्विंशा पञ्चविंशो हरिः स्वयम् ॥</p>
<p>यदा जडांशस्वीकारो जीवस्तत्पञ्चविंशकः ।<br>
षडिं्वशको महाविष्णुः श्रिया वा सप्तविंशकः&rsquo;&rsquo;॥ इति तत्त्वनिर्णये ।<br>
त्रयोविंशति तत्त्वानि प्राविशद्रमया सह ।<br>
कालाख्यया स्वयं विष्णुः शक्यत्वाच्छक्तिरूपया ॥ २ ॥</p>
<p>सोऽनुप्रविष्टो भगवान् चेष्टारूपेण तं गणम् ।<br>
भिन्नं संयोजयामास सुप्तं कर्म प्रबोधयन् ॥ ३ ॥</p>
<p>&lsquo;सर्वचेष्टकरूपेण स्वसामर्थ्येन केशवः ।<br>
तानि भिन्नानि तत्त्वानि योजयामास चांशतः&rsquo;&lsquo;इति च ॥ ३ ॥</p>
<p>प्रबुद्धकर्मा दैवेन त्रयोविंशतिको गणः ।<br>
प््रोरितोऽजनयत् स्वाभिर्मात्राभिरधिपूरुषम् ॥ ४ ॥</p>
<p>मात्राभिः अंशैः ॥ ४ ॥</p>
<p>स वै विश्वसृजां गर्भो दैवकर्मात्मशक्तिमान् ।<br>
विबभाजाऽत्मनाऽत्मानमेकधा दशधा त्रिधा ॥ ७ ॥</p>
<p>&lsquo;ईश्वरो दैवमुद्दिष्टं सर्वस्यापि प्रभुत्वतः&rsquo;&rsquo;॥ इति च ।<br>
आत्मशक्तिः प्रकृतिः ॥ ७ ॥</p>
<p>एष ह्यशेषसत्त्वानामात्मांशः परमात्मनः ।<br>
आद्योऽवतारो यत्रासौ भूतग्रामो विभाव्यते ॥ ८ ॥</p>
<p>&lsquo;पुरुषेणाऽत्मभूतेन&rsquo;&lsquo;इति योऽण्डमसृजत् स एष इत्युक्तः ।<br>
&lsquo;आद्योऽवतारो विष्णोस्तु पुरुषो नाम कीर्तितः ।<br>
असृजत् स महत्तत्त्वं स एवाण्डं समाविशत्&rsquo;&rsquo;॥ ८ ॥</p>
<p>साध्यात्मं साधिदैवं च साधिभूतमिति त्रिधा ।<br>
विराट्प्राणो दशविध एकधा हृदयेन च ॥ ९ ॥</p>
<p>&lsquo;स ब्रह्मणो हृदिस्थत्वाद्धृदयं चेति कीर्त्यते&rsquo;&rsquo;॥ इति च ।<br>
&lsquo;प्राणादिपञ्चकं चैव तथा नागादिपञ्चकम् ।<br>
सनागकूर्मकृकलदेवदत्तधनञ्जयाः ।<br>
एवं तु दशधा प्राण अध्यात्मादित्रिधाऽखिलाः&rsquo;&rsquo;॥</p>
<p>इति च व्योमसंहितायाम् ॥ ९ ॥</p>
<p>निर्भिन्नान्यथ चर्माणि लोकपालोऽनिलोऽविशत् ।<br>
प्राणोनांशेन संस्पर्शं येनासौ प्रतिपद्यते ॥ १६ ॥</p>
<p>&lsquo;प्राणः प्रथमजो यस्तु प्रधानो वायुरीरितः ।<br>
त्वगात्माद्यास्तु तत्पुत्रा द्विधाभूतमुदाहृतम्&rsquo;&rsquo;॥</p>
<p>इति तत्त्वनिर्णये ॥ १६ ॥</p>
<p>आत्मानं चास्य निर्भिन्नं वाचस्पतिरुपाविशत् ।<br>
बुद्ध्या स्वांशेन येनासौ निश्चयं प्रतिपद्यते ॥ २४ ॥</p>
<p>अहं चास्य विनिर्भिन्नमभिमानोऽविशत् पदम् ।<br>
कर्त्रा सस्वांशेन येनासौ कर्तव्य प्रतिपद्यते ॥ २५ ॥</p>
<p>सत्त्वं चास्य विनिर्भिन्नं महान् धिष्ण्यमुपाविशत् ।<br>
चित्तेनांशेन येनासौ विज्ञानं प्रतिपद्यते ॥ २६ ॥</p>
<p>&lsquo;अहं सत्वमिति द्वेधा ब्रह्मनाड्या अवान्तरम् ।<br>
कर्तृनामा ह्यहङ्कारस्त्वहंनाड्यां व्यवस्थितः ॥</p>
<p>सत्त्वनाड्यां तथा चित्तमभिमानो हरस्तथा ।<br>
अहंनाड्यां सत्वनाड्यां ब्रह्मा चैव व्यवस्थितः ॥</p>
<p>आत्मनाड्यां तथा बुद्धिस्तत्रस्थश्च बृहस्पतिः&rsquo;&rsquo;॥ इति ॥ २६ ॥</p>
<p>मुखतोऽवर्तत ब्रह्म पुरुषस्य कुरूद्वह ।<br>
यत्रोन्मुखत्वाद् वर्णानां मुख्योऽभूद् ब्राह्मणो गुरुः ॥ ३० ॥</p>
<p>बाहुभ्योऽवर्तत क्षत्रं क्षत्रियस्तदनुव्रतः ।<br>
यो जातस्त्रायते वर्णान् पुरुषान् कण्टकक्षतात् ॥ ३१ ॥</p>
<p>विशोऽवर्तन्त तस्योर्वोर्लोकवृत्तिकरीर्विभोः ।<br>
वैश्यस्तदुद्भवो वार्तां नृणां यः समवर्तयत् ॥ ३२ ॥</p>
<p>पद्भ्यां भगवतो जज्ञे शुश्रूषाकर्मसिद्धये ।<br>
तस्यां जातः पुरा शूद्रो यद्वृत्त्या तुष्यते हरिः ॥ ३३ ॥</p>
<p>&lsquo;ब्रह्माभिमानी तु भृगुरजनि ब्रह्मणो मुखात् ।<br>
क्षत्राभिमानी तु मनुर्ब्रह्मबाह्वोरजायत ॥</p>
<p>ऊर्वोर्विडभिमानी च वास्तुः पादात्कृतिस्तथा ।<br>
एते पूर्वं हरेर्जाता ब्रह्मणस्तदनन्तरम् ॥</p>
<p>एवं रुद्राच्च वायोश्च तदन्तस्थहरेर्यतः&rsquo;&rsquo;॥ इति षाड्गुण्ये ॥३०-३३॥</p>
<p>एतत् क्षत्तर्भगवतो दैवकर्मात्मरूपिणः ।<br>
कः श्रद्दध्यादुदाहर्तुं योगमायाबलोदयम् ॥ ३५ ॥</p>
<p>&lsquo;अधिकत्वाद्देवशब्दो दैवतेष्वधिको यतः ।<br>
दैवं हरिः कर्म मूलं कृतिरित्येव भण्यते ॥</p>
<p>व्याप्तत्वादात्मशब्दश्च श्रीपतित्वाच्च माधवः&rsquo;&rsquo;॥ इति च ॥ ३५ ॥</p>
<p>अतो भगवतो मायां मायिनामपि मोहिनीम् ।<br>
यत् स्वयं चात्मवर्त्मात्मा न वेद किमुतापरे ॥ ३९ ॥</p>
<p>यतोऽप्राप्य निवर्तन्ते वाचश्च मनसा सह ।<br>
अहं चान्य इमे देवास्तस्मै भगवते नमः ॥ ४० ॥</p>
<p>॥ इति श्रीभागवततात्पर्यनिर्णये तृतीयस्कन्धे सप्तमोऽध्यायः ॥</p>
<p>&lsquo;आत्मा ब्रह्मा न वेद । अहं रुद्रः ।<br>
&lsquo;गुणपूर्तेरात्मशब्दो ब्रह्मा हीनत्वतो हरः ।<br>
अहंशब्दस्तथाप्येतौ न जानीतो हरिं परम्&rsquo;&rsquo;॥ इति ब्राह्मे ।<br>
भगवतो मायां भगवतो महिमानम् ।<br>
&lsquo;माया तु महिमा प्रक्ता प्रचुर्ये तु मयड्यतः&rsquo;&rsquo;॥ इति पाद्मे ।<br>
आत्मवर्त्मा परमात्मगतिः ॥ ३९ ॥</p>
<h2 id="अषटमऽधयय">अष्टमोऽध्यायः</h2>
<p>क्रीडाया मुद् यतोऽर्हस्य कामं चिक्रीडिषाऽन्यतः ।<br>
स्वतस्तृप्तस्य तु कथं निर्वृतस्य सदात्मनः ॥ ३ ॥</p>
<p>क्रीडाया मुत् । अर्हस्य अपूर्णसुखस्य । अन्यतः अरतेः ॥ ३ ॥</p>
<p>देशतः कालतो योऽसाववस्थातः स्वतोऽन्यतः ।<br>
अविलुप्तावबोधात्मा स युज्येताजया कथम् ॥ ५ ॥</p>
<p>भगवानेष एवैकः सर्वक्षेत्रेष्ववस्थितः ।<br>
अमुष्य दुर्भगत्वं वा क्लेशो वा कर्मभिः कुतः ॥ ६ ॥</p>
<p>दुर्भगक्लेशशरीरस्थत्वात्तस्यापि भाव्यम् । न च तद् युज्यते ॥ ५-६ ॥</p>
<p>मैत्रेय उवाच–</p>
<p>सेयं भगवतो माया न्याय्यं येन विरुध्यते ।<br>
ईश्वरस्य विमुक्तस्य कार्पण्यमुत बन्धनम् ॥ ९ ॥</p>
<p>सेयं भगवतो माया अयं हि भगवन्महिमा । तस्य कार्पण्यं बन्धनादि न युज्यत इति यदुक्तं तन्न्याय्यमेव । दुर्भगादिशरीरस्थस्यापि तद्दोषास्पर्श एव तन्महिमेत्यर्थः ॥ ९ ॥</p>
<p>यथाऽर्थेन विनाऽमुष्य पुंस आत्मविपर्ययः ।<br>
प्रतीयत उपद्रष्टुः स्वशिरश्छेदनादिकः ॥ १० ॥</p>
<p>यथा जले चन्द्रमसः कम्पादिस्तत्कृतो गुणः ।<br>
दृश्यतेऽसन्नपि द्रष्टुरात्मनोऽनात्मनो गुणः ॥ ११ ॥</p>
<p>स वै निवृत्तिधर्मेण वासुदेवानुकम्पया ।<br>
भगवद्भक्तियोगेन तिरोधत्ते शनैरिह ॥ १२ ॥</p>
<p>&lsquo;कथं देहपरो देवो न लिप्येत हि बन्धनैः ।<br>
कथं न दुःखी स भवेद्दुःखी चेदीश्वरः कुतः ॥</p>
<p>महिमा परमस्यैष यद्देहस्थो न बाध्यते ।<br>
यददुःखी स ईशानो मायेति महिमोच्यते ॥</p>
<p>प्रधानं मय इत्याहुः प्राधान्यान्मयता भवेत् ।<br>
अतो मायामयं प्राहुर्महामायमनामयम्&rsquo;&rsquo;॥ इति भाल्लवेयश्रुतिः ॥</p>
<p>&lsquo;अलुप्तबोधरूपत्वान्नासौ प्राकृतदेहवान् ।<br>
न च सृष्ट्यादिकं भ्रान्तिर्भ्रान्तिवादा हि दानवाः ॥</p>
<p>&lsquo;अतो भ्रान्त्यादिसम्बन्धो नास्य क्वचन युज्यते ।<br>
भ्रान्त्या जीवस्य संसार ईशज्ञानाद्विलीयते ।<br>
भ्रान्तिर्देहाद्यभिमतिरीशज्ञानाद्विनश्यति&rsquo;&rsquo;॥ इति ब्रह्माण्डे ॥ १०-१२ ॥</p>
<p>यदेन्द्रियोपरामार्थो दृष्टात्मनि परे हरौ ।<br>
विलीयन्ते तदा क्लेशाः संसुप्तस्येव कृत्स्नशः ॥ १३ ॥</p>
<p>इन्द्रियोपरामाख्यः पुरुषार्थो मुक्तिः ॥ १३ ॥</p>
<p>विदुर उवाच–</p>
<p>सञ्छिन्नः संशयो मह्यं तव सूक्तासिना विभो ।<br>
उभयत्रापि भगवन् मनो मे सम्प्रधावति ॥ १५ ॥</p>
<p>साधु तद् व्याहृतं विद्वन्नात्ममायायनं हरेः ।<br>
आभात्यपार्थं निर्मूलं विश्वमूलं न यद् बहिः ॥ १६ ॥</p>
<p>यश्च मूढतमो लोके यश्च बुद्धेः परं गतः ।<br>
तावुभौ सुखमेधेते क्लिश्यत्यन्तरितो जनः ॥ १७ ॥</p>
<p>अर्थाभावं विनिश्चित्य प्रतीतस्याप्यनात्मनः ।<br>
तां चापि युष्मच्चरणसेवयाऽहं पराणुदे ॥ १८ ॥</p>
<p>स्वरूपसामर्थ्याश्रयम् । यद् व्याहृतम् । अपार्थं निर्मूलं च देहसम्बन्धि-त्वाद्याभाति । विश्वमूलं ब्रह्म च यन्ममज्ञानाद् बहिः न भवति । तस्मा-दुभयत्र धावति । तस्मादन्तरितोऽस्मि । तथापि तां प्रतीतिं पराणुदे</p>
<p>॥ १५-१८ ॥</p>
<p>दुरापा ह्यल्पतपसः सेवा वैकुण्ठवर्त्मसु ।<br>
यत्रोपगीयते नित्यं देवदेवो जनार्दनः ॥ २० ॥</p>
<p>&lsquo;आत्मनस्तु गुणाभावं वदतो नत्वसत्यता ।<br>
अपृष्टस्य दमार्थं च गुणायैव भवत्यपि&rsquo;&rsquo;॥ इति व्यासस्मृतेः ।<br>
विद्यमानमप्यनुभवमन्यथा वदति विदुरः ।<br>
&lsquo;द्रोणद्रौणिकृपाः पार्था भीष्मो विदुरसञ्जयौ ।<br>
ये चान्ये तत्र देवांशाः सम्यक्तत्त्वापरोक्षिणः&rsquo;&rsquo;॥</p>
<p>इति स्कान्दे ॥ २० ॥</p>
<p>सृष्ट्वाऽग्रे महदादीनि सविकाराण्यनुक्रमात् ।<br>
तेभ्यो विराजमुद्धृत्य तमनु प्राविशद् विभुः ॥ २१ ॥</p>
<p>यमाहुराद्यं पुरुषं सहस्राङ्घ्र्यूरुबाहुकम् ।<br>
यत्र विश्व इमे लोकाः सविकाराः समासते ॥ २२ ॥</p>
<p>यस्मिन् दशविधः प्राणः सेन्द्रियार्थेन्द्रियस्त्रिवृत् ।<br>
त्वयेरिता यतो वर्णास्तद्विभूतीर्वदस्व नः ॥ २३ ॥</p>
<p>यत्र पुत्रैश्च पौत्रैश्च नप्तृभिः सह गोत्रजैः ।<br>
प्रजा विचित्राकृतय आसन् याभिरिदं ततम् ॥ २४ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये तृतीयस्कन्धे अष्टमोऽध्यायः ॥</p>
<p>विराजं ब्रह्माणम् ।<br>
&lsquo;ब्रह्माणं प्राविशद्विष्णुः सहस्राक्षः सहस्रपात्&rsquo;&rsquo;॥ इति ब्राह्मे ॥</p>
<p>&lsquo;अनुप्रविश्य ब्रह्माणं प्राणं दशविधं तथा ।<br>
इन्द्रियाणीन्द्रियार्थांश्च वर्णांश्चैवासृजद्धरिः ॥ इति गारुडे ॥२१-२४॥</p>
<p>वर्णाश्रमविभागांश्च रूपशीलस्वभावतः ।<br>
ऋषीणां जन्मकर्माणि वेदस्य च विकर्षणम् ।<br>
यज्ञस्य च वितानानि योगस्य च पथः प्रभो ॥ २९ ॥</p>
<p>विकर्षणं विभागः ॥ २९ ॥</p>
<h2 id="नवमऽधयय">नवमोऽध्यायः</h2>
<p>स्वमेव धिष्ण्यं बहुमानयन्तं</p>
<p>यं वासुदेवाभिधमामनन्ति ।<br>
प्रत्यक्धृताक्षाम्बुजकोशमीषद्</p>
<p>उन्मीलयन्तं विबुधोदयाय ॥ ४ ॥</p>
<p>&lsquo;आधार आश्रयो धिष्ण्यं निधानं चाभिधीयते&rsquo;&rsquo;॥ इत्यभिधानम् ॥ ४ ॥</p>
<p>स पद्मकोशः सहसोदतिष्ठत्</p>
<p>कालेन कर्मप्रतिबोधितेन ।<br>
स्वरोचिषा तत् सलिलं विशालं</p>
<p>विद्योतयन्नर्क इवात्मयोनिः ॥ १४ ॥</p>
<p>आत्मा विष्णुरस्य योनिः ॥ १४ ॥</p>
<p>तल्लोकपद्मं स उ एव विष्णुः</p>
<p>प्रावीविशत् सर्वगुणावभासम् ।<br>
तस्मिन् स्वयं वेदमयो विधाता</p>
<p>स्वयंभुवं यं स्म वदन्ति सोऽभूत् ॥ १५ ॥</p>
<p>&lsquo;पद्मसंस्थाद्धरेस्तत्र ब्रह्माऽजनि चतुर्मुखः&rsquo;&rsquo;॥ इति च ।<br>
सर्वगुणावभासं पृथिव्यात्मकम् । पृथिव्यां हि सर्वे शब्दादयो गुणा अवभासन्ते ।<br>
&lsquo;तस्यासनविधानार्थं पृथिवी पद्ममुच्यते&rsquo;&rsquo;॥ इति मोक्षधर्मे ।<br>
&lsquo;प्रधानवाचकस्त्वेकश्चानन्यः केवलः स्वयम्&rsquo;&rsquo;॥ इति ब्राह्मे ॥ १५ ॥</p>
<p>क एष योऽसावहमब्जपृष्ठ</p>
<p>एतत् कुतो वाऽब्जमनन्यदप्सु ।<br>
अस्ति ह्यधस्तादिह किञ्चनैतद्</p>
<p>अधिष्ठितं यत्र सताऽनुभाव्यम् ॥ १८ ॥</p>
<p>सता ब्रह्मणा ।<br>
&lsquo;स ब्रह्माऽचिन्तयत् कुतो नु पद्मं ब्रह्मणः स्यादिति&rsquo;&rsquo;।<br>
इति मैत्रायणश्रुतिः ॥ १८ ॥</p>
<p>पुंसां स्वकामाय विविक्तमार्गै-</p>
<p>रभ्यर्चतां कामदुघाङ्घ्रिपद्मम् ।<br>
प्रदर्शयन्तं कृपया नखेन्दु-</p>
<p>मयूखभिन्नाङ्गुलिचारुपत्रम् ॥ २६ ॥</p>
<p>भिन्नमन्येभ्यो विलक्षणम् ॥ २६ ॥</p>
<p>परार्घ्यकेयूरमणिप्रवेक-</p>
<p>पर्यस्तदोर्दण्डसहस्रशाखम् ।<br>
अव्यक्तमूलं भुवनाङ्घ्रिपेन्द्रम्</p>
<p>अहीन्द्रभोगैरधिवीतवल्कम् ॥२९ ॥</p>
<p>&lsquo;तस्मादव्यक्तमुत्पन्नं त्रिगुणं द्विजसत्तम&rsquo;&lsquo;इति मोक्षधर्मे ॥ २९ ॥</p>
<p>निवीतमाम्नायमधुव्रताश्रयस्वकीर्तिमय्या वनमालया हरिम् ।<br>
सूर्येन्दुवाय्वग्न्यगमत्त्रिधामभिः परिक्रमत्प्राधनिकैर्दुरासदम् ॥ ३१ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये तृतीयस्कन्धे नवमोऽध्यायः ॥</p>
<p>सूर्येन्दुवाय्वग्न्यादिभिस्त्रिधाम्नो विष्णोरगच्छद्भिः प्राधनिकैः ।<br>
&lsquo;मुक्तवाय्वादिभिर्विष्णुं वृतं ब्रह्मा ददर्श ह ।<br>
तदन्याभावतो नान्यदतस्तत्स्रष्टुमैच्छत ॥&lsquo;&lsquo;इति ब्रह्माण्डे ॥ ३१ ॥</p>
<h2 id="दशमऽधयय">दशमोऽध्यायः</h2>
<p>ब्रह्मोवाच–</p>
<p>ज्ञातोऽसि मेऽद्य सुचिरान्ननु देहभाजां</p>
<p>न ज्ञायते भगवतो गतिरित्यवद्यम् ।<br>
नान्यत् त्वदस्ति भगवन्नपि तत्त्वशुद्धं</p>
<p>मायागुणव्यतिकराद् यदुरुर्विभासि ॥ १ ॥</p>
<p>स्वतो नास्ति । तदधीनविद्यमानमप्यशुद्धम् । यच्च स्वनानात्वं तदपि स्थानभेदादसदेव भाति ।<br>
&lsquo;एकोऽपि स्थाननानात्वान्नानेव हरिरीयते ।<br>
सर्वान्तर्यामिणस्तस्य न भेदो विद्यते क्वचित्&rsquo;&rsquo;॥ इति ब्रह्मवैवर्ते ॥१॥</p>
<p>रूपं यदेतदवबोध रसोदयेन शश्वन्निवृत्ततमसः सदनुग्रहाय । आदौ गृहीतमवतारशतैकबीजं यन्नाभिपद्मभवनादहमाविरासम् ॥ २ ॥</p>
<p>नातः परं परम यद् भवतः स्वरूप</p>
<p>मानन्दमात्रमविकारमविद्धवर्चः ।<br>
पश्यामि विश्वसृजमेकमविश्वमाद्यं</p>
<p>भूतेन्द्रियात्मकमदस्त उपाश्रितोऽस्मि ॥ ३ ॥</p>
<p>यन्नाभिपद्मभवनादहमाविरासम् । यच्चेदं भगवत्स्वरूपमानन्दमात्रं पश्यामि । यच्चाश्रितोऽस्मि अतः परं नास्ति । अतो न ज्ञायत इति अवद्यमत्युत्तमा-पेक्षया । अनादिगृहीतमेव नेदानीं गृह्यते ।<br>
&lsquo;यत्तद्दिव्यं हरेरूपं क्षीरसागरमध्यगम् ।<br>
ज्ञानानन्दैकमात्रं च न ततः परमं क्वचित् ॥</p>
<p>अनादिनित्यादव्यक्तात्तस्माज्जज्ञे चतुर्मुखः&rsquo;&rsquo;॥ इत्यध्यात्मे ।<br>
भूतेन्द्रियाणामात्मकम् । &lsquo;यच्चाप्नोति&rsquo;&lsquo;इत्यादेः ॥ २,३ ॥</p>
<p>ये तु त्वदीयचरणाम्बुजकोशगन्धं</p>
<p>जिघ्रन्ति कर्णविवरैः श्रुतिवातनीतम् ।<br>
भक्त्या गृहीतचरणः परया च तेषां</p>
<p>नापैषि नाथ हृदयाम्बुरुहात् स्वपुंसाम् ॥ ५ ॥</p>
<p>&lsquo;हृदि व्यक्तं तु यद्रूपं हरेर्गन्धः स उच्यते ।<br>
गन्धगन्धवतोर्यस्मान्न भेदः क्वचनेष्यते&rsquo;&rsquo;॥ इति ब्रह्मतर्के ॥</p>
<p>&lsquo;उत्तमानां तु पादेन सर्वं रूपं तु भण्यते ।<br>
उत्तमानां स्वरूपं तु पादशब्देन भण्यते ॥ ५ ॥</p>
<p>यावत् पृथक्त्वमिदमात्मन इन्द्रियार्थं</p>
<p>मायाबलं भगवतो जन ईश पश्येत् ।<br>
तावच्च संसृतिरसौ प्रतिसङ्क्रमेत</p>
<p>व्यर्थापि दुःखनिवहं वहती क्रियार्था ॥ ९ ॥</p>
<p>मायाबलं भगवदिच्छाबलम् ।<br>
&lsquo;ज्ञेयत्वं दुर्घटस्यापि घटनाधिकशक्तिता ।<br>
अभेद ईश्वरेणापि सृष्ट्यादावन्तरङ्गता ॥</p>
<p>उच्येत यस्याः सा माया हरेरिच्छाऽथवा बलम् ।<br>
भगवत्तन्त्रता यस्यास्तद्भार्यात्वं सुरूपता ॥</p>
<p>उच्येत माया सा तु श्रीर्दोषयुक्ता जडा स्मृता ।<br>
परिणामिनी च यस्यास्तु दोषाश्चेतनता यथा ॥</p>
<p>शैवली नाम सा माया जगद्बन्धात्मिका सदा&rsquo;&rsquo;॥ इति ब्रह्मतर्के ।<br>
&lsquo;ध्याये मंस्ये तथा पश्ये शृृणोमीति विभक्तता ।<br>
जीवस्य तु हरेरिच्छाबलादिन्द्रियभुक्तये&rsquo;&rsquo;॥ इति षाड्गुण्ये ।<br>
इन्द्रियाणां भोगार्थम् । व्यर्थापि यज्ञादिक्रियार्था ॥ ९ ॥</p>
<p>अध्याहृतार्थकरणा निशि निःशयाना</p>
<p>नानामनोरथधियः क्षणभङ्गनिद्राः ।<br>
दैवाद्धतार्थरचना ऋषयोऽपि देव</p>
<p>युष्मत्प्रसङ्गविमुखा इह संसरन्ति ॥ १० ॥</p>
<p>अर्थैरध्याहृतानि करणानि येषाम् ।<br>
&lsquo;अज्ञानं तु निशा प्रोक्ता दिवा ज्ञानमुदीर्यते&rsquo;&rsquo;॥ इति स्कान्दे ॥ १० ॥</p>
<p>त्वद्भावयोगपरिभावितहृत्सरोजा</p>
<p>ये सच्छ्रुतेक्षितपथा ननु नाथ पुंसाम् ।<br>
यद् यद् धिया त उरुगाय विभावयन्ति</p>
<p>तत् तद् वपुः प्रणयसे तदनुग्रहाय ॥ ११ ॥</p>
<p>तत् तद् वपुः तेषां प्रणयसे ।<br>
&lsquo;यादृशोभावितस्त्वीशस्तादृशो जीव आभवेत्&rsquo;&rsquo;। इति तन्त्रसारे ।<br>
&lsquo;तं यथा यथोपासते तदेव भवति ।&lsquo;&lsquo;इति च ॥ ११ ॥</p>
<p>नातिप्रसीदसि तथोपचितोपचारै</p>
<p>राराधितः सुरगणैर्हृदि बद्धकामैः ।<br>
यः सर्वभूतदययाऽसदलभ्ययैको</p>
<p>नानाजनेष्ववहितः सुहृदन्तरात्मा ॥ १२ ॥</p>
<p>सर्वभूतदयया सुरगणैर्हृद्याराधितस्त्वं बद्धकामैर्जनैरुपचितोपचारैर्नाति-प्रसीदसि ।<br>
&lsquo;आराधितो यो ब्रह्माद्यैर्भक्तिज्ञानदयादिभिः ।<br>
किं तस्य कामुकजनैः कृतया परिचर्यया&rsquo;&rsquo;। इति सत्यसंहितायाम् ॥ १२ ॥</p>
<p>शश्वत् स्वरूपमहसैव निपीतभेद</p>
<p>मोहाय बोधधिषणाय नमः परस्मै ।<br>
विश्वोदयस्थितिलयेषु निमित्तलीलाऽऽ-</p>
<p>रामाय ते नम इदं चकृमेश्वराय ॥ १४ ॥</p>
<p>&lsquo;ईशस्यापूर्णताज्ञानं विष्णोरन्यस्य चेशता ।<br>
भेदस्तस्यावतारेषु जीवस्येशत्वमेव च ।<br>
तथा जीवत्वमीशस्य जडाभेदस्तयोरपि ।<br>
भेदमोह इति प्रोक्तः स सदा न हरौ क्वचित् ।<br>
अन्येषां तत्प्रसादेन शनैर्याति सतामपि&rsquo;&rsquo;॥ इति स्कान्दे ॥ १४ ॥</p>
<p>यस्यावतारगुणकर्मविडम्बनानि</p>
<p>नामानि येऽसुविगमे विवशा गृणन्ति ।<br>
ते नैकजन्मशमलं सहसैव हित्वा</p>
<p>संयान्त्यपावृतमृतं तमजं प्रपद्ये ॥ १५ ॥</p>
<p>भक्तिविवशाः ।<br>
&lsquo;ये भक्तिविवशा विष्णोर्नाममात्रैकजल्पकाः ।<br>
तेऽपि मुक्तिं व्रजन्त्याशु किमुत द्ध्यायिनः सदा&rsquo;&rsquo;॥ इति व्योमसंहितायाम् ॥ १५ ॥</p>
<p>यो वा अहं च गिरिशश्च विभुः स्वयं च</p>
<p>स्थित्युद्भवप्रलयहेतव आत्ममूलाः ।<br>
भूत्वा त्रिपाद् ववृध एक उरुप्ररोह-</p>
<p>स्तस्मै नमो भगवते भुवनद्रुमाय ॥ १६ ॥</p>
<p>&lsquo;ब्रह्मादिभावो विष्णोस्तु तन्नियामकता भवेत् ।<br>
मत्स्यादिता स्वभावस्तु नान्यथा क्वचिदिष्यते&rsquo;&rsquo;॥</p>
<p>इति वामने ।<br>
&lsquo;अनन्तासनवैकुण्ठक्षीराब्धिस्थो हरिस्त्रिपात्&rsquo;&rsquo;। इति च ॥ १६ ॥</p>
<p>लोको विकर्मनिरतः कुशले प्रमत्तः</p>
<p>कर्मण्ययं त्वदुदिते भवदर्चने स्वे ।<br>
यस्तावदस्य बलवानिह जीविताशां</p>
<p>सद्यश्छिनत्त्यनिमिषाय नमोऽस्तु तस्मै ॥ १७ ॥</p>
<p>&lsquo;नित्यज्ञानदृशा नित्यं लवकालमपीश्वरः ।<br>
पश्येत्तात्कालिकं चैव तस्मादनिमिषो हरिः ।<br>
कालस्यानिमिषत्वं च लवादेर्नित्यवीक्षणात्&rsquo;&rsquo;॥ इति तन्त्रसारे ॥१७॥</p>
<p>तिर्यङ्मनुष्यविबुधादिषु जीवयोनि-</p>
<p>ष्वात्मेच्छयाऽऽत्मकृतसेतुपरीप्सया यः ।<br>
रेमेऽनिरस्तरतिरप्युपलब्धकाष्ठ-</p>
<p>स्तस्मै नमो भगवते पुरुषोत्तमाय ॥ १९ ॥</p>
<p>अनिरस्तरतिः नित्यरतिः ॥ १९ ॥</p>
<p>एष प्रपन्नवरदो रमयाऽऽत्मशक्त्या</p>
<p>यद् यत् करिष्यति गृहीतगुणावतारः ।<br>
तस्मिन् स्वविक्रम इदं सृजतोऽपि चेतो</p>
<p>युञ्जीत कर्मशमलं च यथा विजह्याम् ॥ २३ ॥</p>
<p>&lsquo;स्वसामर्थ्यात् स्वकर्माणि रमया सह केशवः ।<br>
कुरुते स्वयमेवैष कानिचित्पुरुषोत्तमः&rsquo;&rsquo;॥ इति नारदीये ॥ २३ ॥</p>
<p>लोकसंस्थानविज्ञान आत्मनः परिखिद्यतः ।<br>
तमाहागाधया वाचा कश्मलं शमयन्निव ॥ २८ ॥</p>
<p>&lsquo;आत्मशब्दस्य मुख्यार्थो विष्णुरेकः सनातनः ।<br>
सन्देहदेहमनसो बुद्धिजीवाः स्वयं तथा ।<br>
ब्रह्माप्यमुख्याः क्रमश उत्कर्षो ह्यात्मता भवेत्&rsquo;&rsquo;।<br>
इति प्रकाशसंहितायाम् ॥ २८ ॥</p>
<p>श्री भगवानुवाच–</p>
<p>मा वेदगर्भ गास्तन्द्रीं सर्ग उद्यममावह ।<br>
तन्मया चोदितं ह्यग्रे यन्मां प्रार्थयते भवान् ॥ २९ ॥</p>
<p>प्रार्थनमपि मत्प््रोरणमेव ॥ २९ ॥</p>
<p>भूयश्च तप आतिष्ठ विद्यां चैव मदाश्रयाम् ।<br>
ताभ्यामन्तर्हृदि ब्रह्मन् लोकान् द्रक्ष्यस्यपावृतान् ॥ ३० ॥</p>
<p>&lsquo;तप आलोचनं प्रोक्तं विद्या निष्ठा प्रकीर्तिता&rsquo;&rsquo;।<br>
इति कपिलसंहितायाम् ॥ ३० ॥</p>
<p>तत आत्मनि योगेन भक्तियुक्तः समाहितः ।<br>
द्रष्टासि मां ततं ब्रह्मन् मयि लोकांस्त्वमात्मनि ॥ ३१ ॥</p>
<p>&lsquo;देहे देहे हरिस्तस्मिंल्लोकाः सर्वे प्रतिष्ठिताः ।<br>
अङ्गुष्ठमात्रेऽपि परे परशक्तिर्यतो विभुः&rsquo;&rsquo;॥ इति च ।<br>
आत्मनि स्थिते मयि ॥ ३१ ॥</p>
<p>यदा रहितमात्मानं भूतेन्द्रियगुणाशयैः ।<br>
स्वरूपेण मयोपेतं पश्यन् स्वाराज्यमृच्छति ॥ ३३ ॥</p>
<p>स्वरूपेण मयोपेतं, हृदिस्थं जीवरूपं हि परमेश्वरसहितं भवति ।<br>
&lsquo;त्यक्त्वा देहाद्यात्मभावं जीवरूपे हृदि स्थिते ।<br>
दृष्ट्वाऽऽत्मभावं तं चापि हरिपादाब्जसंस्थितम् ॥</p>
<p>यदा पश्यत्यापरोक्ष्यात्तदा मुक्तिं व्रजत्यसौ&rsquo;&rsquo;॥ इति दत्तात्रेययोगे ॥ ३३ ॥</p>
<p>ज्ञातोऽहं भवता त्वद्य दुर्विज्ञेयोऽपि देहिनाम् ।<br>
यन्मां त्वं मन्यसे युक्तं भूतेन्द्रियगुणात्मभिः ॥ ३६ ॥</p>
<p>&lsquo;भूतेन्द्रियमनोबुद्धित्रिगुणादिषु सर्वशः ।<br>
युक्तं नियामकतया पश्यञ्जानाति केशवम्&rsquo;&rsquo;। इति च ॥ ३६ ॥</p>
<p>प्रीतोऽहमस्तु भद्रं ते लोकानां विजयेच्छया ।<br>
यदस्तौषीद् गुणमयं निर्गुणं माऽनुवर्णयन् ॥ ३९ ॥</p>
<p>&lsquo;सार्वज्ञादिगुणैर्युक्तं सत्वादिगुणवर्जितम् ।<br>
यो जानाति हरिं तस्य प्रीतो भवति केशवः&rsquo;&rsquo;॥ इति व्योमसंहितायाम् ।<br>
&lsquo;आधिकारिकदेवानां स्वाधिकाराधिकामनम् ।<br>
भवति प्रीतये विष्णोर्भक्त्यादेरपि यत्सदा&rsquo;&rsquo;॥ इति च ॥ ३९ ॥</p>
<p>पूर्तेन तपसा यज्ञैर्दानैर्योगैः समाधिना ।<br>
राज्यं निःश्रेयसं पुंसां मत्प्रीतिस्तत्त्वविन्मतम् ॥ ४१ ॥</p>
<p>निःश्रयेसं राज्यम् । मोक्षेऽपि रञ्जनीया मत्प्रीतिरेव ।<br>
&lsquo;मुक्तस्यापि हरेः प्रीतिः सर्वतोऽप्यनुरज्यते&rsquo;&rsquo;॥ इति वामने ॥ ४१ ॥</p>
<p>अहमात्मात्मनां धातः प््रोष्ठः सन् प््रोयसामपि ।<br>
अतो मयि रतिं कुर्याद् देहादिर्यत्कृते प््रिायः ॥ ४२ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये तृतीयस्कन्धे दशमोऽध्यायः ॥</p>
<p>&lsquo;सर्वतोऽपि प््रिायो ह्यात्मा तस्यापि प््रिायतां हरिः ।<br>
आपादयति यत्तस्मात्स्वात्मनोऽपि प््रिायो हरिः&rsquo;&rsquo;॥</p>
<p>इति ब्रह्मवैवर्ते ॥ ४२ ॥</p>
<h2 id="एकदशऽधयय">एकादशोऽध्यायः</h2>
<p>मैत्रेय उवाच–</p>
<p>विरिञ्चोऽपि तथा चक्रे दिव्यं वर्षशतं तपः ।<br>
आत्मन्यात्मानमावेश्य यथाऽऽह भगवानजः ॥ ४ ॥</p>
<p>आत्मनि परमेश्वरे मन आवेश्य ॥ ४ ॥</p>
<p>एतावान् जीवलोकस्य संस्थाभेदः समासतः ।<br>
धर्मस्य ह्यनिमित्तस्य विपाकः परमेष्ठिनः ॥ ९ ॥</p>
<p>अनिमित्तस्य ब्रह्मार्पणबुद्ध्या कृतस्य । &lsquo;अः इति ब्रह्म&rsquo;&lsquo;इति श्रुतेः ॥ ९ ॥</p>
<p>विदुर उवाच–</p>
<p>यदात्थ बहुरूपस्य हरेरद्भुतकर्मणः ।<br>
कालाख्यं लक्षणं ब्रह्मन् यथा वर्णय नः प्रभो ॥ १० ॥</p>
<p>&lsquo;लक्षणं लक्ष्यमात्मा च स्वरूपमिति कथ्यते&rsquo;&rsquo;। इत्यभिधानम् ॥१०॥</p>
<p>मैत्रेय उवाच–</p>
<p>गुणव्यतिकराकारो निर्विशेषोऽप्रतिष्ठितः ।<br>
पुरुषस्तदुपादानमात्मानं लीलयाऽसृजत् ॥ ११ ॥</p>
<p>गुणव्यतिकरमाकरोति तद्द्रष्टा । अप्रतिष्ठितोऽन्यत्र ।<br>
&lsquo;स भगवः कस्मिन्प्रतिष्ठित इति स्वे महिमि्न&rsquo;&rsquo;। इति श्रुतिः ।<br>
तदुपादानम् । गुणव्यतिकरोपादानकर्तारम् । सृष्ट्याद्यर्थत्वेन तस्य पुरुषस्य । ब्रह्मविष्णुमहेश्वर इति त्रीणि रूपाण्यात्मना सृष्टानि ॥ ११ ॥</p>
<p>विश्वं वै ब्रह्मतन्मात्रं संस्थितं विष्णुमायया ।<br>
ईश्वरेण परिच्छिन्नं कालेनाव्यक्तमूर्तिना ॥ १२ ॥</p>
<p>ब्रह्म निर्मातृकम् । मायया सामर्थ्येन । तत्र यत्संहर्त्रीश्वराख्यं रूपं तत्कालाख्यम् । कल च्छेदन इति धातोः ।<br>
&lsquo;अथ त्रयी वाव प्रकृतिः सत्वं रजस्तम इति तां नारायणः पर्यपश्य-दनन्यप्रतिष्ठः तं वा एतमाहुः पुरुष इति पूर्णो ह्येष भवति स त्रेधा बभूवैषां गुणानामुपादानाय विष्णुर्वाव सत्वस्य रजसो ब्रह्मेशानो नाम तमसः स आविवेश । ब्रह्मा ब्रह्माणं नाम चतुर्मुखं ईश ईशानं नाम पञ्चमुखं यो वा ईश ईशानमाविवेश तं वा एनं काल इत्याचक्षते काल इत्याचक्षते&rsquo;&lsquo;इति सौकरायणश्रुतिः ॥ १२ ॥</p>
<p>यथेदानीं तथा चाऽग्रे पश्चादप्येतदीदृशम् ।<br>
सर्गो नवविधस्तस्य प्राकृतो वैकृतश्च यः ॥ १३ ॥</p>
<p>सृष्टिश्च प्रलयश्चैव संसारो मुक्तिरेव च ।<br>
देवऋषिप्रभृतयो लोका भूरादयस्तथा ॥</p>
<p>अनाद्यनन्तकालीनाः सर्वदैकप्रकारतः ।<br>
जगत्प्रवाहः सत्योऽयं नैव मिथ्या कथञ्चन ॥</p>
<p>ये त्वेतदन्यथा ब्रूयुः सर्वहन्तार एव ते ।<br>
देवैर्ब्रह्मादिभिः शप्ता ऋषिभिर्मानुषादिभिः ॥</p>
<p>सेतिहासैस्तथा वेदैः सर्वे यान्त्यधरं तमः ।<br>
सर्वब्रह्मत्ववेत्तारो जीवब्रह्मत्ववेदिनः ॥</p>
<p>अन्यसाम्यविदो विष्णोर्विष्णुद्वेष्टार एव च ।<br>
सर्वे यान्ति तमो घोरं न चैषामुत्थितिः क्वचित्&rsquo;&rsquo;॥</p>
<p>इति स्कान्दे ॥ १३ ॥</p>
<p>कालद्रव्यगुणैरस्य त्रिविधः प्रतिसङ्क्रमः ।<br>
आद्यस्तु महतः सर्गो गुणवैषम्यमात्मनः ।<br>
द्वितीयस्त्वहमस्तत्र द्रव्यज्ञानक्रियादयः ॥ १४ ॥</p>
<p>&lsquo;तामसस्य पदार्थस्य सत्वं हि लयकारणम् ।<br>
सात्विकस्य तमश्चैव तयोरपि रजः क्वचित् ॥</p>
<p>गुणतोऽयं लयः प्रोक्तो द्रव्यतस्तु विरोधिना ।<br>
कालतः कालसङ्ख्याजो लयः सर्वस्य वस्तुनः&rsquo;&rsquo;॥ इति ब्रह्मतर्के ।<br>
&lsquo;तमसो रजस्तु द्विगुणं रजसः सत्वमेव च ।<br>
परिमाणत एवं स्युस्त्रयः प्रकृतिजा गुणाः ॥</p>
<p>तत्र सत्वं केवलं स्याद्रजस्यपि शताधिकम् ।<br>
सत्वं रजःशतांशं तु तमस्तत्र प्रकीर्तितम् ॥</p>
<p>तमस्यपि तथा सत्वं तमसस्तु दशोत्तरम् ।<br>
तद्दशांशेन तु रजो मूलजं यद्रजस्तु तत् ॥</p>
<p>विलये दशांशतः सत्व एकांशेन तमस्यपि ।<br>
मिश्रितं भवति ह्येतां साम्यावस्थां विदुर्बुधाः ॥</p>
<p>यदा तु तद्रजः सर्वं तमसा सह सङ्गतम् ।<br>
तदा त्वाहुर्महत्तत्त्वं तच्चतुर्भागसम्भवम् ॥</p>
<p>तत्र त्रिभागो रजस एकोंऽशस्तमसस्तथा ।<br>
तदाहुर्ब्रह्मणो रूपं गुणवैषम्यनामकम् ॥</p>
<p>तदेव केवलं सत्वमितरापेक्षया भवेत् ।<br>
श्रीर्मूलसत्वं विज्ञेया भूर्मूलं रज उच्यते ॥</p>
<p>मूलं तमस्तथा दुर्गा महालक्ष्मीस्त्रिमूलिका ।<br>
गुणेभ्यो गुणमूलाच्च योऽतीतः स जनार्दनः ॥</p>
<p>यद्रजो मूलरजसि मूले तमसि यद्रजः ।<br>
तमश्च मूले तमसि महत्तत्त्वं तदात्मकम् ॥</p>
<p>दशांशास्तत्र सत्वं स्युरेकांशो रज एव तु ।<br>
तद्दशांशं तमो ज्ञेयम् अहङ्कारस्तदात्मकः ॥</p>
<p>स रुद्रस्तामसो ज्ञेयो विरिञ्चापेक्षयैव तु ।<br>
इतरापेक्षया सत्वं सत्वाद्यास्तद्वदस्य च ।<br>
तत्तमोंऽशात्सात्विकांशो मन आद्याः प्रकीर्तिताः ।<br>
रजसोंशस्त्विन्द्रियाणि तमसोंऽशश्च खादयः&rsquo;&rsquo;॥</p>
<p>इत्यादि तत्त्वविवेके ॥ १४ ॥</p>
<p>भूतसर्गस्तृतीयस्तु तन्मात्रद्रव्यशक्तिमान् ।<br>
चतुर्थ ऐन्द्रियः सर्गो यस्तु ज्ञानक्रियात्मकः ।<br>
वैकारिको देवसर्गः पञ्चमो यन्मयं मनः ॥ १५ ॥</p>
<p>भूतानि द्रव्यशक्तीनि भूतेषु द्रवणं यतः ।<br>
तथा तन्मात्रशक्तीनि शब्दाद्यात्मकता यतः ॥</p>
<p>क्रियाशक्तीनि वागाद्यानीन्द्रियाणीतराणि तु ।<br>
ज्ञानशक्तीनि मनसा देवाश्च ज्ञानशक्तयः ॥</p>
<p>एतेषां मूलभूतत्वादहङ्कारस्त्रिशक्तिमान् ।<br>
मानुषापेक्षया देवाः सात्विकाः परिकीर्तिताः ॥</p>
<p>तत्रापि सात्विकाः प्रोक्तास्तात्विका यास्तु देवताः ।<br>
तत्रापि सात्विको रुद्रस्तत्रापि तु चतुर्मुखः ॥</p>
<p>अविकारौ ब्रह्मरुद्रौ देहभेदादिसम्भवे ।<br>
विकारवन्त इन्द्राद्यास्तस्माद्वैकारिका मताः ॥</p>
<p>त एवेन्द्रियरूपेण यतस्त्वतिविकारिणः ।<br>
ज्ञानमात्रगुणोद्रिक्तास्तस्मात्तैजसनामकाः ॥</p>
<p>अविकारित्वयोग्यत्वं निवृत्तं हीन्द्रियेषु तु ।<br>
वैकारिकत्वनामापि ततस्तेषां न विद्यते ॥</p>
<p>यथा विप्रकुले मूर्खो मूर्ख इत्यभिधीयते ।<br>
विद्यायोग्यत्वतः शूद्रो न मूर्खो मूर्ख एव सन् ॥</p>
<p>तामसानि हि भूतानि किञ्चिद्व्यवहितत्वतः ।<br>
ज्ञानस्य सुष्ठुज्ञत्वेऽपि पूर्णज्ञानो हरिः स्वयम्&rsquo;&rsquo;॥ इति च ॥ १५ ॥</p>
<p>षष्ठस्तु तमसः सर्गो यस्त्वबुद्धिकृतः प्रभोः ।<br>
षडिमे प्राकृताः सर्गा वैकृतानपि मे शृृणु ॥ १७ ॥</p>
<p>अबुद्धिपूर्वमिव तु ब्रह्मणो हरिबुद्धितः ।<br>
अविद्या पञ्चपर्वैषा प्रादुर्भूता महात्मनः ॥</p>
<p>तामसानां तु भूतानां सहस्रं सत्वभागिनाम् ।<br>
शतांशरजसामेकतमसां सर्ववेदिनाम् ॥</p>
<p>केवलस्तमसो योंऽशः साऽविद्या पञ्चपर्विका ।<br>
जाताऽतिकृष्णा तद्देहात् दैत्यरक्षःपिशाचकाः ॥</p>
<p>यद्रजो भौतिकं तेन मानुषाणां सदा जनिः ।<br>
तमोगूढेन रजसा त्वितरस्थास्नुचारिणाम् ॥</p>
<p>भौतिकेन तु सत्वेन गूढं ब्रह्मण आण्डजम् ।<br>
रूपं तत्रापि तु तमः शतांशेन प्रकीर्तितम् ॥</p>
<p>तज्जो रुद्रस्ततस्त्वेवमिन्द्रादीनां पुनर्जनिः ।<br>
गूहितं भूतरजसा तत्सत्वं मानुषा यदा ॥</p>
<p>देवा एवं गुणास्त्वेते सर्वं व्याप्य व्यवस्थिताः ।<br>
गुणातीतं च यद्रूपं ब्रह्मादीनां सुखात्मकम् ॥</p>
<p>चिद्रूपं तच्च सत्वस्यैवोत्कर्षो यत्र विद्यते ।<br>
तच्चोत्कृष्टं तमो यत्र हीनं तत्र स्वभावतः ॥</p>
<p>उपगूहने तु नैवास्ति विशेषो नित्यचिन्मये ।<br>
प्रकृतेर्गुणरूपाया मूलिकायाश्च न क्वचित् ।<br>
विशेषः परमे तत्त्वे वासुदेवे कुतः पुनः&rsquo;&rsquo;॥ इति च ॥</p>
<p>अव्यक्ताद्याः पृथिव्यन्ताः सर्वाः प्रकृतयः स्मृताः ।<br>
तदुपादानकः सर्गः प्राकृतः परिपठ्यते ॥</p>
<p>अण्डं तु विकृतं ज्ञेयं तज्जो वैकृत उच्यते ।<br>
पञ्चपर्वा त्वविद्या तु भूतेभ्यो हरिणा पुरा ॥</p>
<p>उद्धृत्य ब्रह्मणि क्षिप्ता सा पुनस्तेन निःसृता ।<br>
तत्स्रष्टृत्वज्ञापनाय तस्मात्सा प्राकृता मता&rsquo;&rsquo;॥ इति च ॥ १७ ॥</p>
<p>रजोभाजो भगवतो लीलेयं हरिमेधसः ।<br>
सप्तमो मुख्यसर्गस्तु षड्विधस्तस्थुषां च यः ॥ १८ ॥</p>
<p>एते गुणा हरेः सम्यक्स्वातन्त्र्यविषयाः सदा ।<br>
स्वतन्त्राः प्रकृतेश्चापि ब्रह्मणोऽन्येषु तु क्रमात् ।<br>
देवेष्वेव तदन्येषु परतन्त्रा हि ते मताः&rsquo;&rsquo;॥ इति च ॥ १८ ॥</p>
<p>वनस्पत्योषधिलता त्वक्सारा वीरुधो द्रुमाः ।<br>
उत्स्रोतसस्तमःप्राया अन्तःस्पर्शा विशोषिणः ॥ १९ ॥</p>
<p>स्थास्नुभिर्नियमान्मुख्या स्थितेर्गतिरवाप्यते ।<br>
प्रायः परोपकर्तृत्वात्ते मुख्यस्त्रोतसः स्मृताः ॥</p>
<p>नाधो नोर्ध्वं तिरश्चां तु पुनस्तत्रैव यज्जनिः ॥</p>
<p>यज्ञोपयोगं च सतामुपकारं विनाऽपि च ॥</p>
<p>तिर्यक्स्रोतस इत्येव प्रोच्यन्ते ज्ञानिभिस्ततः ।<br>
प्रायोऽधोगमनं यस्मात्प्रयत्नेन विना भवेत् ॥</p>
<p>अर्वाक् स्रोतस इत्येव मानुषाः परिकीर्तिताः ।<br>
नियमादूर्ध्वगन्तारो देवा मोक्षैकभागिनः ।<br>
ऊर्ध्वस्रोतस इत्येव तस्मात्ते परिकीर्तिताः&rsquo;&rsquo;॥ इति ब्राह्मे ।<br>
तिरश्चां स्थावराणां च बुद्धिपूर्वप्रवर्तिनाम् ।<br>
असुराणां रक्षसां च पिशाचानां तथैव च ।<br>
अर्वाक्स्रोतस्त्वमुद्दिष्टं नियमादसुरादिनाम्&rsquo;&rsquo;॥ इति च ।<br>
मुख्यस्रोतस इत्यस्यार्थ उत्स्रोतस इति ।<br>
&lsquo;ऊर्ध्व इत्येव यैस्तूच्चतम एवाभिधीयते ।<br>
ऊर्ध्वस्रोतस एतस्माद्देवा एव न तत्परे ।<br>
उच्छब्द उच्चमात्रेऽपि तस्मात्स्थास्नुषु भण्यते&rsquo;&rsquo;॥ इति च ।<br>
&lsquo;तिरश्चीनाः स्थावराश्च अन्तःस्पर्शा इतीरिताः ।<br>
यत्प्रत्यक्षानुमानाभ्यां हृद्गज्ञानं न शास्त्रतः&rsquo;&rsquo;॥ इति पाद्मे ।<br>
यदप्रयत्नाद्धृदयङ्गमं तदेव जानन्ति नो शास्त्रयुक्तिभ्यामित्यर्थः ॥ १९ ॥</p>
<p>तिरश्चामष्टमः सर्गः सोऽष्टाविंशद्विधो मतः ।<br>
अविदो भूरितमसो घ्राणज्ञा हृद्यवेदिनः ॥ २० ॥</p>
<p>गौरजो महिषः कृष्णः सूकरो गवयो रुरुः ।<br>
द्विशफाः पशवश्चेमे अविरुष्ट्रश्च सत्तम ॥ २१ ॥</p>
<p>खरोऽश्वोऽश्वतरो गौरः शरभश्चमरी तथा ।<br>
एते चैकशफाः क्षत्तः शृृणु पञ्चनखान् पशून् ॥ २२ ॥</p>
<p>श्वा सृगालो वृको व्याघ्रो मार्जारः शशशल्यकौ ।<br>
सिंहः कपिर्गजः कूर्मो गोधा च मकरादयः ॥ २३ ॥</p>
<p>कङ्कगृध्रबश्येना भासवल्लूरबर्हिणः ।<br>
हंससारसचक्राह्वकाकोलूकादयः खगाः ॥ २४ ॥</p>
<p>अष्टाविंशद्विशेषेण यज्ञेषूपकृतं यतः ।<br>
तिरश्चां तावदेतस्मात् गण्यते शास्त्रवेदिभिः ॥</p>
<p>गौरजो महिषः कृष्णः सूकरो गवयो रुरुः ।<br>
अव्युष्ट्रौ च खराश्वौ च तथैवाश्वतरोऽपरः ॥</p>
<p>गौरश्च शरभश्चैव चमरी श्वसृगालकौ ।<br>
वृको व्याघ्रश्च मार्जारो हरिश्च शशशल्यकौ ॥</p>
<p>कपिर्गजश्च गोधाद्या जलजाः पक्षिणस्तथा&rsquo;&rsquo;॥ इति ब्रह्माण्डे ।<br>
कूर्मो जलजत्वेनाष्टाविंशत्स्वन्तर्भूतोऽपि पञ्चनखत्वप्रदर्शनार्थं पृथगुक्तः ।<br>
&lsquo;तत्तदाकारसंयुक्तान्सृज्यान्स्रष्टारमेव च ।<br>
यः सदा संस्मरेद्योगी न स भूतोऽभिजायते&rsquo;&rsquo;॥</p>
<p>इति स्कान्दवचनात्प्रसिद्धानामपि द्विशफादीनां स्मरणविधानार्थमुक्तिः ।<br>
&lsquo;उच्यते सुप्रसिद्धं च स्मरणार्थं च कुत्रचित् ।<br>
अप्रसिद्धज्ञापनार्थं द्विधा शास्त्रवचः स्मृतम्&rsquo;&rsquo;॥ इति षाड्गुण्ये ।<br>
&lsquo;वल्लूरो नृत्तपक्षी च स ललूकश्च कथ्यते&rsquo;&rsquo;। इत्यभिधाने ।<br>
&lsquo;अष्टाविंशत्प्रधानास्तु तिरश्चां यास्तु जातयः ।<br>
यो यस्य सदृशस्त्वन्यः स तत्रान्तर्गतो भवेत् ॥</p>
<p>जलजान्तर्गताः सर्पाः कीटाद्या याश्च जातयः ।<br>
तेषां जलप्रधानत्वाच्छरीरस्य तु सर्वशः&rsquo;&rsquo;॥</p>
<p>इति सत्यसंहितायाम् ॥ २०-२४ ॥</p>
<p>अर्वाक्स्रोतस्तु नवमः क्षत्तरेकविधो नृणाम् ।<br>
रजोऽधिकाः कर्मपरा दुःखे च सुखमानिनः ॥ २५ ॥</p>
<p>&lsquo;रजोनिष्ठास्तमोनिष्ठा द्वेधाऽर्वाक्स्रोतसः स्मृताः ।<br>
असुराद्यास्तमोनिष्ठा मानुषास्तु रजोऽधिकाः&rsquo;&rsquo;॥ इति व्योमसंहितायाम् ।<br>
दुःखे च सुखमानिनोऽसुराः ।<br>
&lsquo;सर्वार्थान्विपरीतांश्च बुद्धिः सा पार्थ तामसि&rsquo;&rsquo;। इति वचनात् ॥</p>
<p>&lsquo;सुखे सुखैकभावास्तु देवा नैवं तु दानवाः&rsquo;&rsquo;। इति षाड्गुण्ये ॥२५॥</p>
<p>वैकृतास्त्रय एवैते देवसर्गश्च सत्तम ।<br>
वैकारिकस्तु यः प्रोक्तः कौमारस्तूभयात्मकः ॥ २६ ॥</p>
<p>&lsquo;कुमारन्तीति कौमारो देवानामण्डजोद्भवः ।<br>
वैकारिकाणां जननात्प्राकृतो वैकृतश्च सः ।<br>
वैकारिकेष्वेवान्येषामीषद्भोगित्वहेतुतः ।<br>
उभयात्मकत्वं तेनैव प्रोच्यन्तेऽष्टगणा अपि&rsquo;&rsquo;॥ इति ।<br>
देवसर्गश्चेति चकारार्थ उभयात्मक इति वैकारिकस्तु देवसर्गः प्राकृतत्वे-नोक्तः ॥ २६ ॥</p>
<p>देवसर्गश्चाष्टविधो विबुधाः पितरोऽसुराः ।<br>
गन्धर्वाप्सरसः सिद्धा यक्षरक्षांसि चारणाः ॥ २७ ॥</p>
<p>भूतप््रोतपिशाचाश्च विद्याध्राः किन्नरादयः ।<br>
दशैते विदुराख्याताः सर्गास्ते विश्वसृक्कृताः ॥ २८ ॥</p>
<p>&lsquo;प्रोक्ता अष्टविधा देवा विबुधाः सर्व एव तु ।<br>
पितॄणां शतमेवात्र असुरास्त्रिंशदेव च ॥</p>
<p>गन्धर्वाप्सरसां चैव द्विशतं परिकीर्तितम् ।<br>
सप्ततिर्यक्षरक्षस्सु त्रिंशच्चारणजातिषु ॥</p>
<p>शतं सिद्धास्तथाऽन्यासु सप्ततिः सर्वजातिषु ।<br>
ऊर्ध्वस्रोतस एते वै अन्येऽर्वाक्स्रोतसः स्मृताः ॥</p>
<p>वैकारिकेषु देवेषु एते वै मुग्धभोगिनः ।<br>
अभोगिनस्तदन्ये तु देवा एते ततः स्मृताः ॥</p>
<p>सर्वज्ञास्ते सहाराध्या भक्तास्तेष्वन्तरेव च ।<br>
नृत्तगानादिकर्तारो वाहनादिकृतस्तथा ॥</p>
<p>सिद्धसिद्धेतिवक्तारश्चाराश्चैषां क्वचित्क्वचित् ।<br>
सेवाकरा इति ह्येतैर्भेदैरष्टविधा मताः ॥</p>
<p>अन्ये च ये तु सर्वज्ञा विबुधास्ते प्रकीर्तिताः ।<br>
तथाऽन्ये कर्मभिस्तैस्तैरष्टभेदान्तरं गताः&rsquo;&rsquo;॥ इति तत्त्वविवेके ।<br>
&lsquo;यदि देवादयो दोषाज्जायेरन्मानुषादिषु ।<br>
तथाऽपि देवा विज्ञेया असुराद्यास्तथा ध्रुवम्&rsquo;&rsquo;। इति च ॥२७,२८॥</p>
<p>अतः परं प्रवक्ष्यामि वंशान् मन्वतराणि च ।<br>
एवं रजःप्लुतः स्रष्टा कल्पादिष्वात्मभूर्हरिः ।<br>
सृजत्यमोघसङ्कल्प आत्मैवाऽत्मानमात्मना ॥ २९ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये तृतीयस्कन्धे एकादशोऽध्यायः ॥</p>
<p>&lsquo;गुणाप्लुतो हरिर्नित्यं गुणानां मध्यगो यतः ।<br>
अनहंवेदनात्तस्य गुणासंस्पर्श एव च&rsquo;&rsquo;॥ इति च ।<br>
&lsquo;सृष्ट्वा देवादिदेहान्स आत्मानं बहुधाऽकरोत् ।<br>
तन्नियन्तृतयाऽऽत्मानं प्रकृतिं देहभेदतः&rsquo;&rsquo;॥ इति नारदीये ।<br>
&lsquo;कर्ता च करणं चैव कर्म चैव स्वयं हरिः ।<br>
आत्मनो बहुधाभावे प्रकृतेस्तु स्वतन्त्रता&rsquo;&rsquo;॥ इत्याग्नेये ॥ २९ ॥</p>
<h2 id="दवदशऽधयय">द्वादशोऽध्यायः</h2>
<p>मैत्रेय उवाच–</p>
<p>चरमस्तु विशेषाणामनेकांशायुतः सदा ।<br>
परमाणुः स विज्ञेयो नृणामैक्यभ्रमो यतः ॥ १ ॥</p>
<p>कालपरिमाणं दर्शयितुं द्रव्यपरिमाणं दृष्टान्तत्वेन दर्शयति ।<br>
&lsquo;मनुष्या देवलोकेऽपि विशेषेणैव दर्शने ।<br>
अंशांशित्वविशेषं तु यस्य द्रष्टुं न शक्नुयुः ॥</p>
<p>चरमो विशेष इति तं मुनयो ब्रूयुरञ्जसा ।<br>
परमाणुः स विज्ञेयः कणादाद्या निरंशिनम् ॥</p>
<p>अनन्तांशयुतत्वेऽपि यं ब्रूयुर्भ्रान्तिदर्शनात् ।<br>
ततोऽपि परमाणुत्वं तदंशानां तु यद्यपि ।<br>
अनन्तत्वाद्विवेकार्थमस्योक्ता परमाणुता&rsquo;&rsquo;॥ इति तत्त्वविवेके ।<br>
अनेकांशैरासमन्ताद्युतः ॥ १ ॥</p>
<p>सत एव पदार्थस्य स्वरूपावस्थितस्य यत् ।<br>
कैवल्यं परममहानविशेषो निरन्तरः ॥ २ ॥</p>
<p>कालतो देशतो गुणतश्च परममहत्त्वं सतः परब्रह्मण एव । सच्छब्दोऽन्यत्रा- प्युपचारतो भवतीत्यतः पदार्थस्येति । सत्पदस्य यो मुख्याभिधेयस्तस्य ।<br>
&lsquo;मुख्याभिधेयस्त्वर्थः स्याद्वाच्यमन्यच्च भण्यते ।<br>
अमुख्येष्वर्थशब्दस्तु नीचोपरि हितो भवेत्&rsquo;&rsquo;॥ इति ब्रह्मतर्के ।<br>
यद्वेव समः प्लुषिणेत्यादिनाऽन्यत्र स्थितस्य तत्परिमाणत्वमप्यस्तीत्यतः स्वरूपावस्थितस्येति । जगदावरकस्य स्वरूपस्य ततः किञ्चिन्महत्व-मित्यतः कैवल्यमिति । तत्रापि बहुविधानि रूपाणि तस्य सन्तीत्यविशेष इति । सर्वगते प्रादेशमात्रमपि विद्यत इत्यतो निरन्तर इति । परब्रह्मणो यः केवलभावः । अण्डाद्यन्तःप्रविष्टं तदावरकं तस्यैव परमपुरुषादिरूपान्तरं तदेकदेशं च विना यत्सर्वगतं रूपं तदेव परममहान् ।<br>
&lsquo;कालकोटिविहीनत्वं कालानन्त्यं विदुर्बुधाः ।<br>
देशकोटिविहीनत्वं देशानन्त्यं तथैव च ॥</p>
<p>गुणानामप्रमेयत्वं वस्त्वानन्त्यं विदो विदुः ।<br>
आनन्त्यं त्रिविधं नित्यं हरेर्नान्यस्य कस्यचित् ॥</p>
<p>तस्य सर्वस्वरूपेष्वप्यानन्त्यं तु त्रिलक्षणम् ।<br>
तथापि देशतस्तस्य परिच्छेदोऽपि विद्यते ॥</p>
<p>परिच्छेदस्तथा व्याप्तिरेकरूपेऽपि युज्यते ।<br>
तस्याचिन्त्याद्भुतैश्वर्याद्व्यवहारार्थमेव च ॥</p>
<p>गुणतः कालतश्चैव परिच्छेदो न कुत्रचित् ।<br>
व्याप्तत्वं देशतोऽप्यस्ति सर्वरूपेषु यद्यपि ॥</p>
<p>न च भेदः क्वचित्तेषामणुमात्रोऽपि विद्यते ।<br>
तथापि विद्यतेऽणुत्वं यस्मादैश्वर्ययोगतः ॥</p>
<p>तस्माद्बुध्द्यवतारार्थमव्याप्तत्वं च भण्यते ।<br>
यत्तस्य व्यापकं रूपं परं नारायणाभिधम् ॥</p>
<p>शून्यं ब्रह्मेति तत्प्राहुर्द्वितीयं स्रष्टृ यत्ततः ।<br>
परमः पुरुषो नाम मितं तद्देशतो विभोः ॥</p>
<p>तृतीयं वासुदेवाख्यं जगदावरकं मितम् ।<br>
देशतो जगदाविष्टं तुरीयं विष्णुनामकम्&rsquo;&rsquo;॥ इति ब्रह्मतर्के ॥</p>
<p>सर्वगतस्यापि ब्रह्मरूपस्य कालादिरूपया प्रकृत्या समव्याप्तावपि दार्ष्टान्ति-कान्तर्भावात्तदन्यस्मिन्ननवस्थानाच्च स्वरूपावस्थितस्येत्युक्तम् ।<br>
&lsquo;देव्यां कालादिरूपिण्यां स्थितं ब्रह्मापि सर्वगम् ।<br>
उच्यतेऽनन्यगं यस्मादात्मवत्सा हरेर्विभोः ।<br>
महदादिगतं यत्तु तदन्यगतमुच्यते&rsquo;&rsquo;॥ इति ब्राह्मे ॥ २ ॥</p>
<p>एवं कालोऽप्यनुमितः सौक्ष्म्ये स्थौल्ये च सत्तम ।<br>
संस्थानभुक्त्या भगवानव्यक्तोऽव्यक्तभुग् विभुः ॥ ३ ॥</p>
<p>स कालः परमाणुर्वै यो भुङ्क्ते परमाणुताम् ।<br>
सतोऽविशेषभुग् यस्तु स कालः परमो महान् ॥ ४ ॥</p>
<p>अनुमितः शास्त्रलोकानुसारेण ज्ञातः ।<br>
&lsquo;अनुमेति द्वयं प्राहुर्यथाज्ञानं च लिङ्गजम्&rsquo;&rsquo;। इत्यभिधानम् ॥</p>
<p>&lsquo;यावन्तं देवलोकस्थो मानुषस्त्ववधारयेत् ।<br>
महाप्राज्ञो देवजूकः स कालः परमाणुकः ॥</p>
<p>सर्गाद्यैरनवच्छिन्नस्तदनन्तर इत्यपि ॥</p>
<p>तथैव परमाण्वादिविशेषात्मापि नो भवेत् ।<br>
पूर्वापरादिभेदो न स कालः परमो महान् ॥&lsquo;&lsquo;इति ब्रह्मतर्के ॥</p>
<p>स्वरूपावस्थितस्य कैवल्यमविशेषो निरन्तर इत्येतानि विशेषणानि क्रमेण परममहतः कालस्याप्यत्रोक्तानि ।<br>
&lsquo;देशतः कालतश्चैव वस्तुतश्च त्रिधा हरेः ।<br>
यथानन्त्यं न चान्यस्य प्रकृतेर्देशकालतः ॥</p>
<p>तथाशब्दस्य कालस्य देशानन्त्यं न कालतः ।<br>
कालशब्दात्मिका सैव तथापि तु हरेः सदा ॥</p>
<p>नास्याः सामर्थ्यलेशोऽपि ज्ञानानन्दगुणेष्वपि ।<br>
ज्ञेयस्तदवरो वायुः शेषवीन्द्रहरास्ततः ॥</p>
<p>अवरास्तत इन्द्राद्या गुणैः सर्वैर्न संशयः ॥&lsquo;&lsquo;इति ब्रह्मवैवर्ते ॥</p>
<p>&lsquo;अण्वादिकालसंस्थानभोक्तृत्वात्परमेश्वरः ।<br>
अण्वादिनामवाच्योऽसौ कालश्चेत्यभिधीयते&rsquo;&rsquo;॥ इति च ॥</p>
<p>सतो ब्रह्मणः अविशेषं स्वरूपं यः कालः कालान्तर्यामी तदेव ब्रह्म भुंक्ते । तदपि ब्रह्म परममहान् । तस्यापि त्रिधा परिच्छेदाभावात् ।<br>
&lsquo;सर्वं सर्वत्र भोक्ताऽपि विशेषादेकभोक्त्तृवत् ।<br>
स्थितो हरिरचिन्त्यात्मा निजैश्वर्यादजो विभुः&rsquo;&rsquo;॥ इति ब्रह्मतर्के ॥ ३-४ ॥</p>
<p>अणुर्द्वौ परमाणू स्यात् त्रसरेणुस्त्रयः स्मृतः ।<br>
जालार्करश्म्यवगतः खमेवानुपतन्नगात् ॥ ५ ॥</p>
<p>अगात् दृष्टिविषयं प्राप्य ज्ञात इत्यर्थः ॥ ५ ॥</p>
<p>लघूनि वै समाम्नाता दश पञ्च च नाडिका ।<br>
ते द्वे मुहूर्तं प्रहरः षड् यामः सप्त वा नृणाम् ॥ ८ ॥</p>
<p>राशिभेदात् । ऊनातिरेकात्सप्त वेति ॥ ८ ॥</p>
<p>द्वादशार्धपलोन्मानं चतुर्भिश्चतुरङ्गुलैः ।<br>
स्वर्णमाषैः कृतच्छिद्रं यावत् प्रस्थजलं पिबेत् ॥ ९ ॥</p>
<p>काकणिकाचतुष्कं तु विंशांशेत्यभिधीयते ।<br>
कृष्णलेत्यपि तं ब्रूयुस्तैश्चतुर्भिस्तु माषकम् ॥</p>
<p>चतुरङ्गुलदीर्घे तु कृते माषचतुष्टये ।<br>
यावत्स्यात्परिणाहेन तावद्वारं विधीयते ॥</p>
<p>प्रस्थस्य नाडीपात्रस्य षट्पलस्य शुभे जले ।<br>
भाराधिक्येनोदकेन क्षिप्रं पूर्तिर्भविष्यति ॥</p>
<p>अतिशैत्ये कलङ्के च नाद्येनैव तु पूरणम् ।<br>
तस्माद्वसन्तकाले तु प्रयागस्थोदकेन तु ।<br>
नाडीशुद्धिपरीक्षा स्यादन्यथा न समं भवेत्&rsquo;&rsquo;॥ इति पाद्मे ॥</p>
<p>&lsquo;निर्मलेन समोष्णेन नित्यसूर्यांशुवारिणा ।<br>
प्रवाहगेन कार्या स्यात्कालशुद्धिः सदैव तु&rsquo;&rsquo;॥ इति ब्रह्माण्डे ॥ ९ ॥</p>
<p>यामाश्चत्वारश्चत्वारो मर्त्यानामहनी उभे ।<br>
पक्षः पञ्चदशाहानि शुक्लः कृष्णश्च मानद ॥ १० ॥</p>
<p>यत्रोभयोः स शब्दः स्यात्तत्र द्विवचनेऽप्युभे&rsquo;&rsquo;। इत्यभिधानम् ॥१०॥</p>
<p>ग्रहर्क्षताराचक्रस्थः परमाण्वादिना जगत् ।<br>
संवत्सरावसानेन पर्येत्यनिमिषो विभुः ॥ १३ ॥</p>
<p>संवत्सरः परिवत्सर इडावत्सर एव च ।<br>
अनुवत्सरो वत्सरश्च विदुरेवं प्रभाष्यते ॥ १४ ॥</p>
<p>&lsquo;इडावत्सरनामाऽसौ नक्षत्रद्वादशे स्थितः ।<br>
तिथीनां द्वादशावर्ते यो हरिः सोऽनुवत्सरः ॥</p>
<p>वत्सरो यः स्थितस्त्वह्नां षष्ट्युत्तरशतत्रये ।<br>
गुर्वावर्ते द्वादशांशे यः स्थः स परिवत्सरः ॥</p>
<p>सौरद्वादशके मासे यः स्थः संवत्सरो हरिः ।<br>
एवं स कालनामाऽपि कालस्थः परमेश्वरः&rsquo;&rsquo;॥ इति ब्रह्मतर्के ॥</p>
<p>&lsquo;सर्वदा दर्शनात्तस्यानिमिषत्वं विदुर्बुधाः ।<br>
सततं गमनाद्वापि कालस्थस्य महात्मनः&rsquo;&rsquo;॥ इति च ॥ १३-१४ ॥</p>
<p>यः सृज्यशक्तिमुरुधोच्छ्वसयन् स्वशक्त्या</p>
<p>पुंसोऽभ्रमाय दिवि धावति भूतभेदः ।<br>
कालाख्यया गुणमयीं क्रतुभिर्वितन्वं-</p>
<p>स्तस्मै बलिं हरत वत्सरपञ्चकाय ॥ १५ ॥</p>
<p>अभ्रमाय भूतभेदकः । क्रतुभिः स्वप्रज्ञाभिः ।<br>
&lsquo;भूतानां ज्यैष्ठ्यकानिष्ठ्यज्ञप्त्यै यज्ञादिवृत्तये ।<br>
बोधयन्सृज्यशक्तिं च कालस्थो वर्तते हरिः&rsquo;&rsquo;॥ इति तन्त्रप्रकाशिकायाम् ॥ १५ ॥</p>
<p>निशावसान आरब्धो लोककल्पोऽनुवर्तते ।<br>
यावद् दिनं भगवतो मनून् भुञ्जंश्चतुर्दश ॥ २३ ॥</p>
<p>दिनस्थो भगवान्भोक्ता ॥ २३ ॥</p>
<p>स्वं स्वं कालं मनुर्भुङ्क्ते साधिका ह्येकसप्ततिः ।<br>
मन्वन्तरेषु मनवस्तद्वंश्या ऋषयः सुराः ।<br>
भवन्ति चैते युगपत् सुरेशाश्चानु ये च तान् ॥ २४ ॥</p>
<p>&lsquo;युगैकसप्ततेरूर्ध्वं सार्धाष्टादशलक्षकम् ।<br>
वत्सराणां मनोर्भुक्तिः सहस्रं चतुरुत्तरम् ॥</p>
<p>शतानां प्रलयश्चैव पञ्चोत्तरमथापि च ।<br>
आद्येषु षट्सु प्रथमे द्विसहस्रं प्रकीर्तितम् ।<br>
वत्सराणां मनोरन्तरेवमिन्द्रादीनां भवेत्&rsquo;&rsquo;॥ इति महावाराहे ॥२४॥</p>
<p>तमोमात्रामुपादाय प्रतिसंरुद्धविक्रमः ।<br>
कालेनानुगतः शेष आस्ते तूष्णीं दिनात्यये ॥ २७ ॥</p>
<p>&lsquo;ब्रह्मणा कालनाम्ना तु सह शेते हरिर्निशि&rsquo;&rsquo;। इति ब्राह्मे ॥ २७ ॥</p>
<p>एवंविधैरहोरात्रैः कालगत्योपलक्षितैः ।<br>
अपेक्षितमिवास्यापि परमायुर्वयःशतम् ॥ ३२ ॥</p>
<p>अस्य ब्रह्मणः । ब्रह्मणो दिनमित्युक्तत्वात् ॥ ३२ ॥</p>
<p>कालोऽयं द्विपरार्धाख्यो निमेष उपचर्यते ।<br>
अव्याकृतस्यानन्तस्य ह्यनादेर्जगदात्मनः ॥ ३७ ॥</p>
<p>&lsquo;नायुर्मानं भगवतः कस्मिन्रूपेऽपि विद्यते ।<br>
अनादित्वादमध्यत्वादनन्तत्वाच्च सोऽव्ययः&rsquo;&rsquo;॥ इति हरिवंशेषु ॥३७॥</p>
<p>कालोऽयं परमाण्वादिर्द्विपरार्धान्त ईरितः ।<br>
नैवेष्टे स प्रभुर्भूम्न ईश्वरो धाममानिनाम् ॥ ३८ ॥</p>
<p>&lsquo;यमः कालो मानुषाणां तस्य कालः सुदर्शनः ।<br>
तस्यापि रुद्रस्तत्कालो ब्रह्मा दुर्गाऽपि तस्य तु ॥</p>
<p>सा ब्रह्मप्रलये देवी वर्तते चक्ररूपिणी ।<br>
संहरन्ती सदा लोकान्सैव ब्रह्मादिषु स्थिता ॥</p>
<p>तस्या नियामको विष्णुः परः कालः स उच्यते ।<br>
कालाभिमानिनी सैव प्रभुर्न जगदीशितुः ॥</p>
<p>तस्याः प्रभुः स एवेशो विष्णुः सर्वेश्वरेश्वरः ॥&lsquo;&lsquo;इति च ॥ ३८ ॥</p>
<p>विकारैः षोडशैर्युक्तो विशेषादिभिरावृतः ।<br>
अण्डकोशो बहिरयं पञ्चाशत्कोटिविस्तृतः ॥ ३९ ॥</p>
<p>दशोत्तराधिकैर्यत्र प्रविष्टः परमाणुवत् ।<br>
लक्ष्यतेऽन्तर्गताश्चान्ये कोटिशो ह्यण्डराशयः ॥ ४० ॥</p>
<p>&lsquo;दशेन्द्रियाणि च मनो भूतान्यण्डगतानि तु ।<br>
विकारा इति विज्ञेया भूताहंमहतः परे&rsquo;&rsquo;॥ इति च ॥</p>
<p>&lsquo;पृथिवीं विशेष इत्याहुः शब्दादीनां बहुत्वतः ।<br>
सा सूक्ष्मत्वाद्वृणोत्यण्डं द्विगुणा तु दशोत्तराः ।<br>
अबादयः प्रकृत्यन्ता अष्टप्रकृतयः स्मृताः&rsquo;&rsquo;॥ इति च ।<br>
अन्तर्गताः शरीराणि ।<br>
&lsquo;शरीराणां बहुत्वेन अतीतानागतैस्तथा ।<br>
अस्यैव देवकायेषु प्रतिप्रति च दर्शनात् ।<br>
विष्णुसामर्थ्यतोऽण्डानां बहुत्वं नान्यथा भवेत् ॥&lsquo;&lsquo;इति ब्रह्मतर्के ।<br>
&lsquo;एकमण्डं बहुत्वेन प्रत्येकं रोमकूपगम् ।<br>
ब्रह्माऽपश्यत्तथाऽऽत्मानं हरेस्तेषु पृथक्पृथक्&rsquo;&rsquo;॥ इति ब्रह्माण्डे ॥</p>
<p>&lsquo;बृहदण्डमभूदेकम्&rsquo;&lsquo;इति च भारते ॥ ३९,४० ॥</p>
<p>यमाहुरक्षरं ब्रह्म सर्वकारणकारणम् ।<br>
विष्णोर्धाम परं साक्षात् पुरुषस्य महात्मनः ॥ ४१ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये तृतीयस्कन्धे द्वादशोऽध्यायः ॥</p>
<p>धाम गृहम् अण्डराशयः ॥ ४१ ॥</p>
<h2 id="तरयदशऽधयय">त्रयोदशोऽध्यायः</h2>
<p>ससर्जाग्रेऽथ तामिस्रमन्धतामिस्रमादिकृत् ।<br>
महामोहं च मोहं च तमश्चाज्ञानवृत्तयः ॥ २ ॥</p>
<p>&lsquo;तमस्तु शार्वरं प्रोक्तं मोहश्चैव विपर्ययः ।<br>
तदाग्रहो महामोहस्तामिस्रः क्रोध उच्यते ॥</p>
<p>मरणं त्वन्धतामिस्रमविद्या पञ्चपर्विका&rsquo;&rsquo;॥ इति भारते ॥</p>
<p>&lsquo;तमोऽज्ञानं विपर्यासो मोहोऽन्ये तु तदाग्रहाः&rsquo;&lsquo;इति हरिवंशेषु ॥ २ ॥</p>
<p>दृष्ट्वा पापीयसीं सृष्टिं नाऽत्मानं बह्वमन्यत ।<br>
भगवद्ध्यानपूतेन मनसाऽन्यांस्ततोऽसृजत् ॥ ३ ॥</p>
<p>सनकं च सनन्दं च सनातनमथाऽत्मभूः ।<br>
सनत्कुमारं च मुनिं निष्क्रियानूर्ध्वरेतसः ॥ ४ ॥</p>
<p>कालतो बलतश्चैव ज्ञानानन्दादिकैरपि ।<br>
सर्वैर्गुणैर्विष्णुरेव श्रेष्ठस्तदवमा रमा ॥</p>
<p>अनन्तांशेन कालात्तु समा तस्याश्चतुर्मुखः ।<br>
अवरो बहुलांशेन तत्समो वायुरुच्यते ॥</p>
<p>नियमाद्वायुरेवैको ब्रह्मत्वं याति नापरः ।<br>
तस्मात्समानता मुक्तौ वायुत्वे किञ्चिदूनता ॥</p>
<p>दशवर्षं तु तत्पश्चाज्जननं तत्स्त्रियोरपि ।<br>
आनन्दादिस्तद्दशांशः कालः संवत्सरात्परः ॥</p>
<p>यावत्पश्चाज्जनिस्तावत्पूर्वं देहक्षयो भवेत् ।<br>
ब्रह्मवाय्वोस्तु ये देव्यौ तद्दशांशः सुखादिकः ॥</p>
<p>शेषस्य गरुडस्यापि कालो दिव्यसहस्रकः ।<br>
शेषरुद्रौ ब्रह्मवायू यथा तद्वत्परस्परम् ॥</p>
<p>तद्देव्यस्तद्दशांशाः स्युस्ततस्त्विन्द्रादयो मताः ।<br>
एवं मुक्तौ च पूर्वं च नान्यथा क्वचिदिष्यते ॥</p>
<p>अन्यथोक्तिर्यत्र च स्यात्तन्मोहार्थं भविष्यति ।<br>
पूर्वापरविपर्यासो बहुरूपत्वहेतुतः ॥&lsquo;&lsquo;इति विष्णुकृततत्त्वविवेके ॥</p>
<p>&lsquo;अथात आनन्दस्य मीमांसा&rsquo;&rsquo;। &lsquo;देवासुरेभ्यो मघवान्प्रधानः&rsquo;&lsquo;इत्यादि च ।<br>
&lsquo;इन्द्राद्याः सनकाद्याश्च दक्षाद्या येऽपि चापरे ।<br>
ऋषयो मनवो देवास्तद्वशा ये च केचन ॥</p>
<p>उमाया अवराः सर्वे गुणैः सर्वैर्न संशयः ।<br>
तत्समो न भविष्यो वा न भूतोऽद्यतनोऽपि वा ॥</p>
<p>ऋते हरिं ब्रह्मवायू शेषवीन्द्रान्सभार्यकान् ।<br>
शङ्करं चेति वेत्तव्यमन्यन्मोहार्थमुच्यते&rsquo;&rsquo;॥</p>
<p>इति विष्णुकृततत्त्वनिर्णये ॥ ३,४ ॥</p>
<p>स इत्थं गृणतः पुत्रान् पुरो दृष्ट्वा प्रजापतीन् ।<br>
प्रजापतिपतिस्तन्वीं तत्याज व्रीडितस्तदा ।<br>
तां दिशो जगृहुर्घोरां नीहारं यद् विदुस्तमः ॥ ३३ ॥</p>
<p>&lsquo;यां तत्याज विभुर्ब्रह्मा मानुषी वाक् तु सा स्मृता ।<br>
सरस्वती निजा भार्या देवीं वाचं तु तां विदुः&rsquo;&rsquo;॥ इति च ॥ ३३ ॥</p>
<p>कदाचिद् ध्यायतः स्रष्टुर्वेदा आसंश्चतुर्मुखात् ॥ ३४ ॥</p>
<p>मैत्रेय उवाच– ऋग्यजुःसामाथर्वाख्यान् वेदान् पूर्वादिभिर्मुखैः । शस्त्रमिज्यां स्तुतिस्तोमं प्रायश्चित्तं व्यधात् क्रमात् ॥ ३७ ॥</p>
<p>इतिहासपुराणं च पञ्चमं वेदमीश्वरः । सर्वेभ्य एव वक्त्रेभ्यः ससृजे सर्वदर्शनः ॥ ३९ ॥</p>
<p>तपः शौचं दया सत्यं धर्मस्येति पदानि च । आश्रमांश्च यथासंख्यमसृजत् सह वृत्तिभिः ॥ ४१ ॥</p>
<p>&lsquo;अभिमानितः शब्दतश्च ब्रह्मा वेदान्ससर्ज ह ।<br>
यज्ञादींश्चक्लृपे वाचा तथा सर्वाभिमानिनः ।<br>
&lsquo;इतिहासपुराणे तु श्रुत्वा हरिमुखात्स्वयम् ।<br>
भारतादीन्विना पश्चाद्धरिणाऽन्यैश्च निर्मितान्&rsquo;&rsquo;। इति ॥ ३४-४१ ॥</p>
<p>सावित्रं प्राजापत्यं च ब्राह्मं चाथ बृहत् तथा ।<br>
वार्ताऽसञ्चयशालीनं शिलोंञ्छ इति वै गृहे ॥ ४२ ॥</p>
<p>&lsquo;प्राजापत्यं ब्रह्मचर्यमेकभार्यर्तुगामिता&rsquo;&rsquo;॥ इति व्यासस्मृतौ ॥</p>
<p>&lsquo;वार्ता यायावरं ज्ञेयमेकाहित्वमसञ्चयः&rsquo;&rsquo;॥ इति च ॥ ४२ ॥</p>
<p>वैखानसा वालखिल्योदुम्बराः फेनपा वने ।<br>
न्यासे कुटीचकः पूर्वं बहूदो हंसनिष्क्रियौ ॥ ४३ ॥</p>
<p>&lsquo;वैखानसा मूलभक्षाः फलभक्षा उदुम्बराः ।<br>
वालखिल्याः सर्वभक्षाः फेनपा वत्सफेनपाः&rsquo;&rsquo;॥ इति च ॥ ४३ ॥</p>
<p>आन्वीक्षिकी त्रयी वार्ता दण्डनीतिस्तथैव च ।<br>
एवं व्याहृतयश्चासन् प्रणवेनास्पदं गताः ॥ ४४ ॥</p>
<p>&lsquo;आन्वीक्षिकी तन्त्रविद्या सा च वेदानुसारिणी ।<br>
विष्णुप्रक्ता शिवाद्युक्ता ज्ञेया वेदबहिष्कृता ॥</p>
<p>दण्डनीती राजधर्मस्त्रयी वेदाः प्रकीर्तिताः ।<br>
वार्ता वाणिज्यकादिः स्यादेताभिर्यत्तु जीवनम् ॥</p>
<p>तदान्वीक्षिक्यादिनाम ब्रह्मणा निर्मितं पुरा&rsquo;&rsquo;॥ इति च ।<br>
प्रणवः पूर्ववक्त्रात् ।<br>
&lsquo;प्रणवः पूर्ववक्त्रेण भूराद्याश्च मुखत्रयात् ।<br>
प्रदक्षिणमवर्तन्त वेदाश्चैवाश्रमास्तथा&rsquo;&rsquo;॥ इति ब्राह्मे ॥ ४४ ॥</p>
<p>स्पर्शास्तस्याभवन् जीवात् स्वरो देह उदाहृतः ।<br>
ऊष्माण इन्द्रियाण्याहुरन्तस्था बलमात्मनः ॥ ४६ ॥</p>
<p>&lsquo;स्पर्शास्तस्या भवञ्जीवात्स्वरा देहात्प्रजज्ञिरे ।<br>
ऊष्माणं इन्द्रियेभ्यश्च अन्तस्था बलतो विभोः ॥&lsquo;&lsquo;इति च ॥</p>
<p>&lsquo;यस्माद्यज्जायते चाङ्गात्तत्तदङ्गाभिधं भवेत्&rsquo;&rsquo;। इति च ॥ ४६ ॥</p>
<p>स्वराः सप्त विहारेण भवन्ति स्म प्रजापतेः ।<br>
शब्दब्रह्मात्मनस्तात व्यक्ताव्यक्तात्मनः प्रभोः ॥ ४७ ॥</p>
<p>&lsquo;शब्दब्रह्मात्मको ब्रह्मा सर्वशब्दाभिधो यतः ।<br>
ऋते नारायणादीनि नाम्नां स विषयो यतः ॥</p>
<p>व्यक्तं ब्रह्माण्डमुद्दिष्टमव्यक्तं महदादि च ।<br>
तद्व्यापकत्वाद्ब्रह्मा तु व्यक्ताव्यक्तात्मकः स्मृतः&rsquo;&rsquo;॥ इति च ॥ ४७ ॥</p>
<p>ऋषीणां भूरिवीर्याणामपि सर्गमविस्तृतम् ।<br>
ज्ञात्वा तद् हृदये भूयश्चिन्तयामास कौरव ॥ ४९ ॥</p>
<p>अहो अद्भुतमेतन्मे व्यापृतस्यापि नित्यदा ।<br>
न ह्येधन्ते प्रजा नूनं दैवमत्र विघातकम् ॥ ५० ॥</p>
<p>एवं युक्तिमतस्तस्य दैवं चावेक्षतस्तदा ।<br>
कस्य रूपमभूद् द्वेधा यत् कायमभिचक्षते ॥ ५१ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये तृतीयस्कन्धे त्रयोदशोऽध्यायः ॥</p>
<p>&lsquo;ऋषीणां भूरिवीर्याणाम्&rsquo;&lsquo;इति सिंहावलोकनम् ।<br>
यत्र पश्चात्तनः श्रेष्ठस्तत्र सिंहावलोकनम्&rsquo;&rsquo;॥ इति ब्रह्मतर्के ॥</p>
<p>केन व्याप्तत्वात्कायः ॥ ४९-५१ ॥</p>
<h2 id="चतरदशऽधयय">चतुर्दशोऽध्यायः</h2>
<p>तद् विधेहि नमस्तुभ्यं कर्मस्विज्यात्मशक्तिषु ।<br>
यत् कृत्वेह यशो विष्वगमुत्र च भवेद् गतिः ॥ ८ ॥</p>
<p>इज्या पूजा ।<br>
स्वदंष्ट्रयोद्धृत्य महीं विलग्नां स उत्थितः संरुरुहे रसायाः ।<br>
तत्रापि दैत्यं गदयाऽऽपतन्तं सुनाभसन्दीपिततीव्रमन्युः ॥३३॥</p>
<p>जघान रुन्धानमसह्यविक्रमः सलीलयेभं मृगराडिवाम्भसि ।<br>
तद्रक्तपङ्काङ्किततुण्डगण्डो यथा गजेन्द्रो जगतीं विभिन्दन् ॥ ३४ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये तृतीयस्कन्धे चतुर्दशोऽध्यायः ॥</p>
<p>&lsquo;ब्रह्मजस्तु हिरण्याक्षः प्रथमं दंष्ट्रया हतः ।<br>
स एव पार्षदाविष्टो द्वितीयं कर्णताडनात् ॥</p>
<p>पूर्वं लयोदके मग्नां द्वितीयं तेन मज्जिताम् ।<br>
भुवमुद्धरतैवासौ हरिणा क्रोडमूर्तिना&rsquo;&rsquo;॥ इति ब्रह्माण्डे ॥</p>
<p>&lsquo;व्यत्यासेनापि चोच्यन्ते अविवेकेन कुत्रचित् ।<br>
दुष्टानां मोहनार्थाय तत्र तत्र कथाः क्वचित्&rsquo;&rsquo;॥ इति स्कान्दे ॥</p>
<p>अविवेकेनेत्यस्य विविच्य नोच्यत इत्यर्थः । न तु कर्तुरविवेकः ।<br>
&lsquo;सर्वज्ञस्य कुतोऽज्ञानं व्यासस्योदारकर्मणः&rsquo;&lsquo;इत्युक्तत्वात् ।<br>
&lsquo;दुष्टानां मोहनार्थाय&rsquo;&lsquo;इति च ॥ ८,३३,३४ ॥</p>
<h2 id="पञचदशऽधयय">पञ्चदशोऽध्यायः</h2>
<p>ब्रह्मादयो यत्कृतसेतुपाला</p>
<p>यत्कारणं विश्वमिदं च मायया ।<br>
आज्ञाकरी तस्य पिशाचचर्या</p>
<p>अहो विभूम्नश्चरितं विडम्बनम् ॥ २८ ॥</p>
<p>&lsquo;पिशाचचर्यामचरद्रुद्रो विष्ण्वाज्ञयैव तु ।<br>
गर्भिणीवधनोदार्थमहो विष्णुर्विडम्बकृत्&rsquo;&rsquo;॥ इति वाराहे ॥ २८ ॥</p>
<p>मैत्रेय उवाच–</p>
<p>श्रुत्वा भागवतं पौत्रममोदत दितिर्भृशम् ।<br>
पुत्रयोश्च वधं कृष्णाद् विदित्वाऽऽसीन्महामनाः ॥ ५० ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये तृतीयस्कन्धे पञ्चदशोऽध्यायः ॥</p>
<p>&lsquo;विष्णुहस्तवधाल्लोको भक्तस्यान्यस्य न क्वचित् ।<br>
तथाप्यसुरमोहाय न विविक्तं क्वचित्क्वचित्&rsquo;&rsquo;॥ इति स्कान्दे ॥</p>
<p>&lsquo;हिरण्यकशिपुश्चापि भगवन्निन्दया तमः&rsquo;&lsquo;इति च ।<br>
&lsquo;स्वतः सद्गतियोग्यस्य पुत्रादेर्हेतुता भवेत् ।<br>
योग्यताऽनादिभक्तिः स्यादयोग्यस्य कुतो गतिः&rsquo; ॥</p>
<p>इति ब्रह्मतर्के ॥ ५० ॥</p>
<h2 id="षडशऽधयय">षोडशोऽध्यायः</h2>
<p>वसन्ति यत्र पुरुषाः सर्वे वैकुण्ठमूर्तयः ।<br>
ये नित्यमनिमित्तेन धर्मेणाराधयन् हरिम् ॥ १४ ॥</p>
<p>अनिमित्तेन विष्ण्वर्पणेन ॥ १४ ॥</p>
<p>वैमानिकाः सललनाश्चरितानि यत्र</p>
<p>गायन्ति लोकशमलक्षपणानि भर्तुः ।<br>
अन्तर्जले तु विलसन्मधुमाधवीनां</p>
<p>गन्धेन खण्डितधियोऽप्यनिलं क्षिपन्तः ॥ १७ ॥</p>
<p>&lsquo;मुक्ताश्चैवाधिकारस्था द्वेधा वैकुण्ठलोकगाः ।<br>
अमुक्तानां भ्रमः क्वापि न मुक्तानां क्वचिद्भवेत्&rsquo;&rsquo;॥ इति भविष्यत्पुराणे ।<br>
&lsquo;कृष्णात्मनां न रज आदधुः&rsquo;&rsquo;॥ इति च ॥ १७ ॥</p>
<p>पारावतान्यभृतसारसचक्रवाक-</p>
<p>दात्यूहहंसशुकतित्तिरबर्हिणाद्यैः ।<br>
कोलाहले विरचिते चिरमात्रयोच्चै-</p>
<p>र्भृङ्गाधिपे हरिकथामनुगायमाने ॥ १८ ॥</p>
<p>&lsquo;तिरश्चीनाः स्थावराश्च सर्वे ज्ञानाद्विकुण्ठगाः ।<br>
अमुक्ता मुक्तिमायान्ति नियमात्कर्मणः क्षये&rsquo;&rsquo;॥ इति च ॥ १८ ॥</p>
<p>मन्दारकुन्दकुरबोत्पलचम्पकोर्ण-</p>
<p>पुन्नागनागबकुलाम्बुजपारिजाताः ।<br>
गन्धेऽर्चिते तुलसिकाभरणेन तस्या</p>
<p>यस्मिंस्तपः सुमनसो बहु मानयन्ति ॥ १९ ॥</p>
<p>भक्तैरर्चिते सति भगवता तुलसिकाभरणे कृते तस्या गन्धार्थं तपो बहु मानयन्ति ॥ १९ ॥</p>
<p>यन्न व्रजन्त्यघभिदोरचनानुवादाः</p>
<p>शृण्वन्ति येऽन्यविषयाः कुकथा मतिघ्नीः ।<br>
यास्तु श्रुता हतभगैर्नृभिरात्तवीर्या-</p>
<p>स्तास्तान् क्षिपन्त्यशरणेषु तमःसु हन्त ॥ २३ ॥</p>
<p>अरचनानुवादाः ॥ २३ ॥</p>
<p>येऽभ्यर्थितामपि च नो नृगतिं प्रपन्ना</p>
<p>ज्ञानं च तत्त्वविषयं सहधर्म यत्र ।<br>
नाराधनं भगवतो वितरन्त्यमुष्य</p>
<p>संमोहिता विततया ननु मायया ते ॥ २४ ॥</p>
<p>ये नृगतिं ज्ञानादियोग्यां न प्रपन्नाः ते मोहाद्भगवदाराधनं न कुर्वन्ति । धर्मज्ञानवर्जिता मानुषा एव न भवन्तीत्यर्थः ॥ २४ ॥</p>
<p>मत्तद्विरेफवनमालिकया निवीतौ</p>
<p>विन्यस्तयाऽसितचतुष्टयबाहुमध्ये ।<br>
वक्त्रभ्रुवा कुटिलया स्फुटनिर्गतेन</p>
<p>रक्तेक्षणेन च मनाग् रभसं दधानौ ॥ २८ ॥</p>
<p>वक्त्रस्थया भ्रुवा सह निर्गतेन ॥ २८ ॥</p>
<p>तान् वीक्ष्य वातरशनांश्चतुरः कुमारान्</p>
<p>वृद्धान् दशार्धवयसो विदितात्मतत्त्वान् ।<br>
वेत्रेण चास्खलयतामतदर्हणांस्तौ</p>
<p>तेजो विहस्य भगवत्प्रतिकूलशीलौ ॥ ३० ॥</p>
<p>&lsquo;जयस्य विजयस्यापि कदाचिद्ब्रह्मशापतः ।<br>
कृष्णावतारपर्यन्तं प्रातिकूल्यं च जायते&rsquo;&rsquo;॥ इति नारदीये ॥ ३० ॥</p>
<p>को वा इहैत्य भगवत्परिचर्ययोच्चै-</p>
<p>स्तद्धर्मिणामपि सतां विषमस्वभावः ।<br>
तस्मिन् प्रशान्तपुरुषे गतविग्रहे वां</p>
<p>को वाऽत्मवत् कुहकयोः परिशङ्कनीयः ॥ ३२ ॥</p>
<p>युवयोर्यथा विरुद्धस्वभावत्वं तद्वद्भगवद्विषय इह शङ्कनीयः कः ? तस्मान्निषेधो व्यर्थ इत्यर्थः ॥ ३२ ॥</p>
<p>न ह्यन्तरं भगवतीह समस्तकुक्षा-</p>
<p>वात्मानमात्मनि नभो नभसीव धीराः ।<br>
पश्यन्ति यत्र युवयोः सुरलिङ्गिनोः किं</p>
<p>व्युत्पादितं ह्युदरभेदि भयं यतोऽस्य ॥ ३३ ॥</p>
<p>समस्तकुक्षौ स्थिते भगवति न हि भेदः । अस्मिंल्लोके । अन्तस्थभगवद्रूपं बहिष्ठैक्येन पश्यन्ति नभो नभसीव । तत्र प्रत्युदरभेदनिमित्तं भयं युवाभ्यां व्युत्पादितं किम् सर्वान्तर्यामित्वेनाभयस्य भयमस्तीति भावः कृतः । अन्यथा किमिति निवारणम् ।<br>
&lsquo;सर्वोदरगतं ब्रह्म ये भेदेन विचक्षते ।<br>
सर्वत्रापि भयं तेषां मृतानां तम एव च&rsquo;&rsquo;॥ इति तत्त्वविवेके ॥३३॥</p>
<p>तद् वा अमुष्य परमस्य विकुण्ठभर्तुः</p>
<p>कर्तुं न युक्तमिति धीमहि मन्दधीभ्याम् ।<br>
लोकानितो व्रजतमन्तरभावदृष्ट्या</p>
<p>पापीयसस्त्रय इमे रिपवोऽस्य यत्र ॥ ३४ ॥</p>
<p>त्रयो रिपवो देहत्रये ॥ ३४ ॥</p>
<p>भूयानघाद्धि भगवद्भिरकारि दण्डो</p>
<p>यो नौ हरेत सुरहेलनमप्यशेषम् ।<br>
मा वोऽनुतापकलया भगवत्स्मृतिघ्नो</p>
<p>मोहो भवेदिह तु नौ व्रजतोरधोऽधः ॥ ३६ ॥</p>
<p>सुरहेलनस्यापि दण्डो भवति । अत्र स्थितयोः पुनः पूर्ववन्मोहो न स्यादंशिनोः ॥ ३६ ॥</p>
<p>तं त्वागतं प्रतिहृतौपयिकं स्वपुंभि-</p>
<p>स्तेऽचक्षताक्षविषयं स्वसमाधिगम्यम् ।<br>
हंसश्रियोर्व्यजनयोः शिववायुलोल</p>
<p>शुभ्रातपत्रशशिकेसरशीकराम्बुम् ॥ ३८ ॥</p>
<p>केसरा रश्मयः ॥ ३८ ॥</p>
<p>कृत्स्नप्रसादसुमुखं स्पृहणीयधाम</p>
<p>स्नेहावलोककलया हृदि संस्पृशन्तम् ।<br>
श्यामे पृथावुरसि शोभितया श्रिया स्व</p>
<p>ग्रीवामणिं सुभगयन्तमिवात्मधिष्ण्यम् ॥ ३९ ॥</p>
<p>&lsquo;कौस्तुभो ब्रह्मणो रूपं प्राणश्चूडामणिस्तथा&rsquo;&rsquo;। इति च ॥ ३९ ॥</p>
<p>अत्रोपसृष्टमिति चोत्स्मितमिंदिरायाः</p>
<p>स्वानां धिया विरचितं बहुसौष्ठवाढ्यम् ।<br>
मह्यं भवस्य भवतां भजनीयमङ्गं</p>
<p>नेमुर्निरीक्ष्य नवितृप्तदृशो मुदा कैः ॥ ४२ ॥</p>
<p>&lsquo;अविद्यमानकरणं विद्यमानस्मृतिस्तथा ।<br>
उभयं रचनं प्रोक्तं पूर्वसिद्धेषु तु स्मृतिः&rsquo;&rsquo;॥ इति शब्दनिर्णये ॥४२॥</p>
<p>तस्यारविन्दनयनस्य पदारविन्द-</p>
<p>किञ्जल्कमिश्रतुलसीमकरन्दवायुः ।<br>
अन्तर्गतः स्वविवरेण चकार तेषां</p>
<p>सङ्क्षोभमक्षरजुषामपि चित्ततन्वोः ॥ ४३ ॥</p>
<p>अक्षरजुषामपि तद्रूपसेवाभ्यासिनामपि ॥ ४३ ॥</p>
<p>नात्यन्तिकं विगणयन्त्यपि ते प्रसादं</p>
<p>किं चान्यदर्पितभयं भ्रुव उन्नयैस्ते ।<br>
येऽङ्ग त्वदङ्घ्रिशरणा भवतः कथायाः</p>
<p>कीर्तन्यतीर्थयशसः कुशला रसज्ञाः ॥ ४८ ॥</p>
<p>&lsquo;भक्तिज्ञानपरीपाकात्किञ्चित्पूर्वं च मुच्यते ।<br>
दर्शनेन हरेस्तत्र नानन्दः पूर्णतां व्रजेत्&rsquo;&rsquo;॥ इति ब्रह्मतर्के ॥</p>
<p>अतोऽनपेक्षाणामानन्दोद्रेको मोक्षेच्छुभ्यः । तेषां परिपाकतः पूर्वं ब्रह्मदृष्ट्या मुक्तिप्राप्तेः ।<br>
&lsquo;मुमुक्षोः केवलो भक्तो मुक्तावपि सुखी भवेत्&rsquo;&rsquo;। इति च ॥ ४८ ॥</p>
<p>कामं व्रजेम वृजिनैर्निरयेषु नष्टा</p>
<p>श्चेतोऽलिवद् यदि नु ते पदयो रमेत ।<br>
वाचश्च नस्तुलसिवद् यदि तेऽङ्घ्रिशोभाः</p>
<p>पूर्येत ते गुणगणैर्यदि कर्णरन्ध्रः ॥ ४९ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये तृतीयस्कन्धे षोडशोऽध्यायः ॥</p>
<p>&lsquo;यावत्परमभक्तैस्तु भुज्यते दुःखमुल्बणम् ।<br>
तावन्मुक्तौ सुखोद्रेकस्तत्र चेद्भक्तिवर्धनम्&rsquo;&rsquo;॥ इति च ॥ ४९ ॥</p>
<h2 id="सपतदशऽधयय">सप्तदशोऽध्यायः</h2>
<p>तद् वः प्रसादयाम्यद्य ब्रह्म दैवं परं हि मे ।<br>
तद्ध्येवात्मकृतं मन्ये यत् स्वपुंभिरसत्कृताः ॥ ४ ॥</p>
<p>यस्यामृतामलयशः श्रवणावगाहः</p>
<p>सद्यः पुनाति जगदाश्वपचं विकुण्ठः ।<br>
सोऽहं भवद्भ्य उपलब्धसुतीर्थकीर्ति-</p>
<p>श्छिन्द्यां स्वबाहुमपि वः प्रतिकूलवृत्तिम् ॥ ६ ॥</p>
<p>यत्सेवया चरणपद्मपवित्ररेणोः</p>
<p>सद्यः क्षताखिलमलं प्रतिलब्धशीलम् ।<br>
न श्रीर्विरक्तमपि मां विजहाति यस्याः</p>
<p>प््रोक्षालवार्थमितरे नियमोऽर्हते मत् ॥ ७ ॥</p>
<p>&lsquo;सर्वोत्तमोऽपि भगवान्विप्रादेः पूजनाय तु ।<br>
गुणलब्धिं ततो ब्रूते नित्यपूर्णगुणोऽपि सन् ॥</p>
<p>ब्रूयुश्चान्ये क्वचित्तत्तु तदुक्तेरनुसारतः ।<br>
उपादत्ते वरांश्चापि लोकानां मोहनाय च&rsquo;&rsquo;॥ इति कौर्मे ॥</p>
<p>विप्राणां चरणपद्मपवित्ररेणोः सेवया प्रतिलब्धशीलं श्रीर्न जहातीति यत् । अतश्छिन्द्याम् ।<br>
&lsquo;अनुक्ताश्च गुणा विष्णोरुक्ता दोषा न तस्य तु ।<br>
अज्ञानाद्दोषविज्ञानं गुणज्ञानं यथार्थतः&rsquo;&rsquo;॥ इति पैङ्गिश्रुतिः ॥</p>
<p>&lsquo;विप्राणां चापि भक्तानामन्येषां च जनार्दनः ।<br>
ब्रह्मणः शङ्कराद्वापि देवताभ्यस्तथैव च ॥</p>
<p>आत्मनश्च श्रियश्चैव सकाशात्प््रिायतामपि ।<br>
पूज्यतामत्ययुक्तं च वदेत्क्वापि विमोहयन्&rsquo;&rsquo;॥ इति स्कान्दे ॥ ४-७ ॥</p>
<p>ब्रह्मोवाच–</p>
<p>अथ तस्योशतीं देवीमृषिकुल्यां सरस्वतीम् ।<br>
आस्वाद्य मन्युदष्टानां तेषामात्माऽप्यतृप्यत ॥ १३ ॥</p>
<p>देवीं द्योतमानाम् । ऋषिकुल्याम् ऋषिकुलस्तुतिपराम् ॥ १३ ॥</p>
<p>ते योगमाययाऽऽरब्धपारमेष्ठ्यमहोदयम् ।<br>
प्रचुः प्रञ्जलयो विप्र प्राहृष्टाः कम्पितत्वचः ॥ १५ ॥</p>
<p>&lsquo;तद्भ्रूविजृम्भः परमेष्ठिधिष्ण्यम्&rsquo;&rsquo;॥ इत्युक्तम् ॥ १५ ॥</p>
<p>त्वत्तः सनातनो धर्मो रक्ष्यते तनुभिस्तव ।<br>
धर्मस्य परमो गुह्यो निर्विकारो भवान् मतः ॥ १८ ॥</p>
<p>धर्मस्यापि दुर्ज्ञेयः ॥ १८ ॥</p>
<p>यं वै विभूतिरुपयात्यनुवेलमन्यै-</p>
<p>रर्थार्थिभिः स्वशिरसा धृतपादरेणुः ।<br>
धन्यार्पिताङ्घ्रितुलसीनवदामधाम्नो</p>
<p>लोकं मधुव्रतपतेरिव कामयाना ॥ २० ॥</p>
<p>मधुव्रतपतेः सारग्राहिणां पतेः । अङ्घ्रिस्थतुलसीलोकं स्थानमुरसि स्थिताऽपि स्पर्धयेव कामयाना । &lsquo;लब्ध्वाऽपि वक्षसि पदम्&rsquo;&rsquo;। इति च ॥ २० ॥</p>
<p>यस्तां विविक्तचरितैरनुवर्तमानां</p>
<p>नात्याद्रियत् परमभागवतप्रसङ्गः ।<br>
स त्वं द्विजानुपथपुण्यरजःपुनीतिः</p>
<p>श्रीवत्सलक्ष्म किमगा भगभाजनत्वम् ॥ २१ ॥</p>
<p>परमभागवतत्वेन तस्यामत्यादरः । न तु कामात् ।<br>
&lsquo;हरिभक्तिर्हरेः प्रीतिर्ज्ञानानन्दादयो गुणाः ।<br>
अधिकारे च मुक्तौ च ब्रह्मवाय्वोश्च तत्स्त्रियोः ॥</p>
<p>शेषवीन्द्रहराणां च तत्स्त्रीणां वासवादिनाम् ।<br>
यथाक्रमं तु विज्ञेया भूमौ कारणतोऽन्यथा ॥</p>
<p>देहस्य लक्षणं चैव भूमावप्यन्यथा भवेत् ।<br>
ब्रह्मादिषु क्रमेणैव नित्यं स्याद्देहलक्षणम् ॥</p>
<p>श्रियोऽधिका गुणाः सर्वे सर्वेभ्यो नियमेन तु ।<br>
उक्ताश्चैवाप्यनुक्ताश्च ततो विष्णोर्न संशयः&rsquo;&rsquo;॥</p>
<p>इति तत्त्वनिर्णये ॥ २१ ॥</p>
<p>धर्मस्य ते भगवतस्त्रियुग त्रिभिः स्वैः</p>
<p>पद्भिश्चराचरमिदं द्विजदेवतार्थम् ।<br>
नूनं भृतं तदभिघातिरजस्तमश्च</p>
<p>सत्त्वेन नो वरदया तनुवा निरस्य ॥ २२ ॥</p>
<p>&lsquo;धारणाद् भगवान् धर्मो यमनाद् यम उच्यते&rsquo;&rsquo;। इति शब्दनिर्णये ।<br>
&lsquo;अनन्तासनवैकुण्ठक्षीरसागरगैस्त्रिभिः ।<br>
रक्षां करोति भगवान्कपिलः सत्ववर्धनात् ।<br>
असत्वोऽपि रजश्चैव तमश्चापि निरस्य तु&rsquo;&rsquo;॥ इति मूर्तिभेदे ॥</p>
<p>&lsquo;कपिलो वरदश्चैव विकलश्चेति कथ्यते&rsquo;&lsquo;इति च ।<br>
अतः सत्वस्य कारणत्वमात्रं कपिलो वरदा तनुः ॥ २२ ॥</p>
<p>न त्वं द्विजोत्तमकुलं यदिहात्मगोपं</p>
<p>गोप्ता वृष स्वर्हणेन सुसूनृतेन ।<br>
तर्ह्येव नङ्क्षयति शिवस्तव देव पन्थाः</p>
<p>लोकोऽग्रहीष्यदृषभस्य हि यत् प्रमाणम् ॥ २३ ॥</p>
<p>आत्मैव गोपो गोपको यस्य तदात्मगोपम् ॥ २३ ॥</p>
<p>तत्तेऽनभीष्टमिव सत्त्वनिधेर्विधित्सोः</p>
<p>क्षेमं जनाय निजशक्तिभिरुद्धृतारेः ।<br>
नैतावता त्र्यधिपतेर्बत विश्वभर्तु-</p>
<p>स्तेजःक्षतिस्त्ववनतस्य स ते विनोदः ॥ २४ ॥</p>
<p>&lsquo;असुरा अप््रिायाश्चापि नित्यानन्दान्न लोकवत् ।<br>
निषेध्यबुद्धिविषयमप््रिायं हि हरेर्मतम्&rsquo;&rsquo;॥ इति च ।<br>
तस्मादनभीष्टमिव ॥ २४ ॥</p>
<p>भगवानुवाच–</p>
<p>एतौ सुरेतरगतिं प्रतिपद्य सद्यः</p>
<p>संरम्भसम्भृतसमाध्यनुबद्धयोगौ ।<br>
भूयः सकाशमुपयास्यत आशु यो वः</p>
<p>शापो मयैव विहितस्तदवैत विप्र ॥ २६ ॥</p>
<p>&lsquo;अन्तर्भक्ता बहिःक्रुद्धा हिरण्याद्या हरिं प्रति ।<br>
सर्वक्रुद्धाः शम्बराद्या अन्तः क्रोधवशास्तथा&rsquo;&rsquo;॥ इति च ॥ २६ ॥</p>
<p>ब्रह्मोवाच–</p>
<p>भगवन्तं परिक्रम्य प्रणिपत्यानुमान्य च ।<br>
प्रतिजग्मुः प्रमुदिताः शंसन्तो वैष्णवीं श्रियम् ॥ २८ ॥</p>
<p>&lsquo;स्वरूपश्रीस्तथा भार्या द्वेधा श्रीस्तु हरेर्मता&rsquo;&rsquo;। इति च ॥ २८ ॥</p>
<p>मयि संरम्भयोगेन निस्तीर्य ब्रह्महेलनम् ।<br>
प्रत्येष्यतं निकाशं मे कालेनाल्पीयसा पुनः ॥ ३१ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये तृतीयस्कन्धे सप्तदशोऽध्यायः ॥</p>
<p>&lsquo;अन्तर्भक्ता बहिर्वैरा हिरण्याद्या हरेर्मताः ।<br>
तत्र भक्त्याऽभवन्पूता द्वेष आवेशकान्गतः ॥</p>
<p>ब्रह्मजा असुरा ये तु विष्णोः पार्षदतां गताः ।<br>
बल्याद्याश्च हरेर्द्वेषमन्तः कृत्वा तमोगताः&rsquo;&rsquo;॥ इति च ॥</p>
<p>तस्मात् संरम्भोऽल्पफलः कथ्यत एव । भक्तियोग एव ब्रह्महेलन-निस्तारकः ॥ ३१ ॥</p>
<h2 id="अषटदशऽधयय">अष्टादशोऽध्यायः</h2>
<p>ववौ वायुः सुदुस्पर्शः फट्काराराववान् मुहुः ।<br>
उन्मूलयन् नगपतीन् वात्यानीको रजोध्वजः ॥ ५ ॥</p>
<p>&lsquo;फट्कारश्चैव फूत्कारस्तथा किलकिलादयः ।<br>
अनुकारशब्दा विज्ञेया ये चान्ये तादृशा मताः ॥&ldquo;इत्यभिधानम् ॥ ५ ॥</p>
<p>अन्तर्ग्रामेषु मुखतो वमन्त्यो वह्निमुल्बणम् ।<br>
सृगाला अपि टङ्कारैः प्रणेदुरशिवाः शिवाः ॥ ९ ॥</p>
<p>टङ्कारोऽप्यनुकारशब्दः ।<br>
&lsquo;नाशस्तत्र सृगालानां शिवानां चान्यथास्वरे&rsquo;&lsquo;इत्याग्नेये ॥ ९ ॥</p>
<p>खरोष्ट्राः कर्कशैः क्षत्तः खुरैर्घ्नन्तो धरातलम् ।<br>
खात्काररभसा मत्ताः पर्यधावन् वरूथशः ॥ ११ ॥</p>
<p>खात्कारोऽप्यनुकारशब्दः ॥ ११ ॥</p>
<p>तं वीक्ष्य दुःसहजवं रणत्काञ्चननूपुरम् ।<br>
वैजयन्त्या स्रजा जुष्टमसंन्यस्तमहागदम् ॥ २१ ॥</p>
<p>मनोवीर्यमदोत्सिक्तमधृष्यमकुतोभयम् ।<br>
भीता निलिल्यिरे देवास्तार्क्ष्यत्रस्ता इवाहयः ॥ २२ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये तृतीयस्कन्धे अष्टादशोऽध्यायः ॥</p>
<p>&lsquo;न देवानां प्रजापानां विजेता वरतो विना ।<br>
बलेन विद्यया वापि न समस्तत्पतीन्विना ॥</p>
<p>वरोऽपि तादृशो यावच्छरीरं नान्यदेहगः&rsquo;&rsquo;॥ इति तत्त्वनिर्णये ॥ २१-२२ ॥</p>
<h2 id="एकनवशऽधयय">एकोनविंशोऽध्यायः</h2>
<p>तयोः स्पृधोः स्निग्धगदाहताङ्गयोः</p>
<p>क्षतस्रवाघ्राणविवृद्धयुद्धयोः ।<br>
विचित्रमार्गांश्चरतोर्जिगीषया</p>
<p>व्यभादिलायामिव शुष्मिणोर्मृधः ॥ १९ ॥</p>
<p>दैत्यस्य यज्ञावयवस्य मायया</p>
<p>गृहीतवाराहतनोर्महात्मनः ।<br>
कौरव्य मह्यां द्विषतोर्विमर्दनं</p>
<p>दिदृक्षुरागाद् ऋषिभिर्वृतः स्वराट् ॥ २० ॥</p>
<p>आसन्नशौण्डीरमपेतसाध्वसं</p>
<p>कृतप्रतीकारमहार्यविक्रमम् ।<br>
विलक्ष्य दैत्यं भगवान् सहस्रणी</p>
<p>र्जगाद नारायणमादिसूकरम् ॥ २१ ॥</p>
<p>अनेककल्पजननेतृत्वात् सहस्रणीः ॥</p>
<p>&lsquo;अक्षतः क्षतवद्विष्णुरसमः समवत्तथा ।<br>
अजितो जितवच्चैव ज्ञोऽज्ञवच्च प्रकाशयेत् ॥</p>
<p>सर्वरूपेष्वनन्तोऽपि ब्रह्माद्याश्चैव तन्मतेः ।<br>
अनुसारितया ब्रूयुः कुर्युश्च स न दुःखभाक्&rsquo;&rsquo;॥ इति ब्रह्माण्डे ॥ १९-२१ ॥</p>
<p>एषा घोरतमा सन्ध्या लोकशम्बट्करी प्रभो ।<br>
उपसर्पति सर्वात्मन् सुराणां जयमावह ॥ २६ ॥</p>
<p>&lsquo;आदरं तु मुखं विद्याच्छम्बट्कारं तु भक्षणम्&rsquo;&lsquo;इत्यभिधानम् ॥२६॥</p>
<p>अधुनैवाभिजिन्नाम योगो मौहूर्तिकोऽभ्यगात् ।<br>
शिवाय नस्त्वं सुहृदामाशु निस्तर दुस्तरम् ॥ २७ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये तृतीयस्कन्धे एकोनविंशोऽध्यायः ॥</p>
<p>&lsquo;मध्याह्नस्त्वभिजित्प्रोक्त आषाढोत्तर एव च ।<br>
श्रवणस्यापि पूर्वार्धो विषुवं चाभिजित्स्मृतम्&rsquo;&rsquo;॥ इति च ॥ २७ ॥</p>
<h2 id="वशऽधयय">विंशोऽध्यायः</h2>
<p>गदायामपविद्धायां हाहाकारे च निर्गते ।<br>
मानयामास तद्धर्मं सुनाभं चास्मरद् विभुः ॥ ५ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये तृतीयस्कन्धे विंशोऽध्यायः ॥</p>
<p>&lsquo;धर्मः सत्य इति प्रोक्तो धर्मश्चापि हरेः प््रिायः&rsquo;&rsquo;॥ इति ब्राह्मे ॥</p>
<p>&lsquo;यथेच्छयैव सर्वं तु मनसा देहतोऽपि वा ।<br>
कर्तुं शक्तोऽपि शस्त्राद्या लीलैवानन्तशक्तितः&rsquo;&rsquo;॥ इति वाराहे ॥ ५ ॥</p>
<h2 id="एकवशऽधयय">एकविंशोऽध्यायः</h2>
<p>मैत्रेय उवाच–</p>
<p>दैवेन दुर्वितर्क्येण परेणानिमिषेण च ।<br>
जातक्षोभाद् भगवतो महानासीद् गुणत्रयात् ॥ १२ ॥</p>
<p>&lsquo;सृष्टौ लये तारतम्यं देवानां ज्ञायते स्फुटम् ।<br>
तारतम्यपरिज्ञाने महातात्पर्यमिष्यते ॥</p>
<p>अतस्तद्बहुशस्तूक्तमन्यच्चैतत्प्रकाशकम्&rsquo;&rsquo;॥ इति वामने ।<br>
&lsquo;महतो ब्रह्मवायू च तद्भार्ये चाभिमानिनः ।<br>
अहमः शेषवीन्द्रौ च रुद्रेन्द्रौ कामतत्स्त्रियः ॥</p>
<p>मनसस्त्वनिरुद्धश्च चन्द्रश्चान्ये यथोदितम् ।<br>
एवं क्रमो व्यत्ययस्तु सूक्ष्मस्थूलविभेदतः ॥</p>
<p>सृष्टौ गुणे च ज्ञानादौ मुक्तिस्थे वाप्ययं क्रमः ।<br>
नियमेनान्यथोक्तिस्तु मोहायासुरजन्मनाम्&rsquo;&rsquo;॥ इति वाराहे ॥ १२ ॥</p>
<p>रजः प्रधानान्महतस्त्रिलिङ्गो दैवचोदितात् ।<br>
जातः ससर्ज भूतादिर्वियदादीनि पञ्च च ॥ १३ ॥</p>
<p>सोऽशयिष्टाधिसलिल आण्डकोशो निरात्मकः ।<br>
साग्रं वै वर्षसाहस्रमन्ववात्सीत् तमीश्वरः ॥ १५ ॥</p>
<p>निरात्मकः न व्यक्तस्तत्रात्मा ॥ १५ ॥</p>
<p>सोऽनुविष्टो भगवता यः शेते सलिलाशये ।<br>
लोकसंस्थां यथापूर्वं निर्ममे संस्थया स्वया ॥ १७ ॥</p>
<p>संस्थया स्वया भगवति स्थितसामर्थ्येन ॥ १७ ॥</p>
<p>देवस्तानाह संविग्नो मा मा जक्षत रक्षत ।<br>
अहो मे यक्षरक्षांसि प्रजा यूयं भविष्यथ ॥ २१ ॥</p>
<p>देवताः प्रभया या या दिव्याः प्रमुखतोऽसृजत् ।<br>
तेऽहार्षुर्देवयन्तोऽपि विसृष्टां तां प्रभामहः ॥ २२ ॥</p>
<p>देवोऽदेवान् जघनतः सृजति स्मातिलोलुपान् ।<br>
त एनं लोलुपतया मैथुनायाभिपेदिरे ॥ २३ ॥</p>
<p>ततो हसन् स भगवानसुरैर्निरपत्रपैः ।<br>
अन्वीयमानस्तरसा क्रुद्धो भीतः परापतत् ॥ २४ ॥</p>
<p>&lsquo;जानन्नपि समर्थोऽपि क्वचिद्ब्रह्मा हरेः प््रिायम् ।<br>
ज्ञात्वा करोति कर्माणि ह्यज्ञवच्चाप्यशक्तवत्&rsquo;&rsquo;॥ इति च ॥ २१-२४ ॥</p>
<p>सोऽवधार्यास्य कार्पण्यं विविक्ताध्यात्मदर्शनः ।<br>
विमुञ्चात्मतनुं घोरामित्युक्तो विमुमोच ह ॥ २८ ॥</p>
<p>&lsquo;व्यसृजन्मलवद्देहं बाह्यं न तु निजं पुरा ।<br>
ब्रह्मा तच्चाहरादित्वं प्राप देवादिदैवतम्&rsquo;&rsquo;॥ इति कौर्मे ॥ २८ ॥</p>
<p>ऊर्जस्वन्तं मन्यमान आत्मानं भगवानजः ।<br>
साध्यान् गणान् पितृगणान् परोक्षेणासृजत् प्रभुः ॥ ४२ ॥</p>
<p>&lsquo;ऊर्जं सारान्नमुद्दिष्टं तद्देवपितृभक्षणम्&rsquo;&rsquo;। इति ब्राह्मे ॥ ४२ ॥</p>
<p>स आत्मानं मन्यमानः कृतकृत्यमिवात्मभूः ।<br>
तदा मनून् ससर्जान्ते मनसा लोकभावनान् ॥ ४९ ॥</p>
<p>तेभ्यः स व्यसृजद् देहं परः पुरुष आत्मनः ।<br>
तां दृष्ट्वा ये पुरा सृष्टाः प्रशशंसुः प्रजापतिम् ॥ ५० ॥</p>
<p>ये पुरा सृष्टा देवाः ।<br>
&lsquo;दृष्ट्वा तु पौरुषीं सृष्टिं देवाः सुकृतमूचिरे&rsquo;&rsquo; इति च ॥ ४९-५० ॥</p>
<p>तपसा विद्यया युक्तो योगेन सुसमाधिना ।<br>
आदावृषीन् हृषीकेशः ससर्जाभिमताः प्रजाः ॥ ५२ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये तृतीयस्कन्धे एकविंशोऽध्यायः ॥</p>
<p>&lsquo;यत्रापि तु हरेर्नाम तदन्यत्र प्रयुज्यते ।<br>
तदान्तरहरेस्तत्र गृहीतिर्नान्यथा भवेत् ॥</p>
<p>स्वातन्त्र्यादवरत्वं च परस्यापि प्रयुज्यते ।<br>
स्थितस्यापि यथा राज्ञः स्वानां जयपराजयौ&rsquo;&rsquo;॥ इति पाद्मे ॥</p>
<p>अतो हृषीकेशो ब्रह्मान्तर्यामी ॥ ५२ ॥</p>
<h2 id="दववशऽधयय">द्वाविंशोऽध्यायः</h2>
<p>तावत् प्रसन्नो भगवान् पुष्कराक्षः कृते युगे ।<br>
दर्शयामास तं क्षत्तः शाब्दं ब्रह्म दधद् वपुः ॥ ८ ॥</p>
<p>शब्दविषयं ब्रह्म ॥ ८ ॥</p>
<p>न तेऽजराक्षभ्रमिरायुरेषां</p>
<p>त्रयोदशारं त्रिशतं षष्ठिपर्व ।<br>
षण्णेम्यनन्तच्छिदि यत् त्रिनाभि</p>
<p>करालस्रोतो जगदाच्छिद्य धावत् ॥ १८ ॥</p>
<p>अनन्तच्छिदि अनन्तावयवम् ।<br>
&lsquo;तृतीयोऽतिशये&rsquo;&lsquo;इति हि महाव्याकरणे ।<br>
&lsquo;मथनान्मिथिलो जातः&rsquo;&lsquo;इत्यादिवच्च ॥ १८ ॥</p>
<p>नूनं चङ्क्रमणं देव सतां संरक्षणाय ते ।<br>
वधाय चासतां यस्त्वं हरेः शक्तिर्हि पालनी ॥ ५० ॥</p>
<p>योऽर्केन्द्वग्नीन्द्रवायूनां यमधर्मप्रचेतसाम् ।<br>
रूपाणि स्थान आधत्से तस्मै शुक्लात्मने नमः ॥ ५१ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये तृतीयस्कन्धे द्वाविंशोऽध्यायः ॥</p>
<p>&lsquo;स्वायम्भुवो मनुश्चैव पृथुश्चैवार्जुनावपि ।<br>
ब्रह्मशेषविपा रुद्र इन्द्र ऋष्यादयस्तथा ।<br>
विष्ण्वावेशयुताः सर्वे न तु विष्णुस्वरूपकाः&rsquo;&rsquo;॥ इति तत्त्वनिर्णये ॥ ५०,५१ ॥</p>
<h2 id="तरयवशऽधयय">त्रयोविंशोऽध्यायः</h2>
<p>कामः स भूयान्नरदेव तेऽस्याः</p>
<p>पुत्र्याः समाम्नायविधौ प्रतीतः ।<br>
क एव ते तनयां नाद्रियेत स्वयैव</p>
<p>कान्त्या क्षिपतीमिव श्रियम् ॥ १६ ॥</p>
<p>स्वया कान्त्याऽन्याः क्षिपन्ती श्रीर्यथा तद्वत् स्थिताम् ॥ १६ ॥</p>
<p>बर्हिष्मती नाम पुरी सर्वसम्पत्समन्विता ।<br>
न्यपतन् यत्र रोमाणि यज्ञस्याङ्गं विधुन्वतः ॥ २९ ॥</p>
<p>कुशकाशास्त एवासंल्लसद्धरितवर्चसः ।<br>
ऋषयो यैः पराभाव्य यज्ञघ्नान् यज्ञमीजिरे ॥ ३० ॥</p>
<p>&lsquo;ज्ञानानन्दस्वरूपेभ्यो रोमभ्योऽस्य कुशादयः ।<br>
विधुन्वतः प्रयागे तु वराहवपुषोऽभवन् ।<br>
रोमाणि तानि देवस्य रूपाण्यासन्सहस्रशः&rsquo;&rsquo;॥ इति स्कान्दे ।<br>
त एवासन् तेभ्य एवासन् । &lsquo;सप्तसु प्रथमा&rsquo;&lsquo;इति सूत्रात् ॥ २९-३० ॥</p>
<p>अयातयामास्तस्यासन् यामाः स्वान्तरयापनाः ।<br>
शृण्वतो ध्यायतो विष्णोः कुर्वतो ब्रुवतः कथाः ॥ ३५ ॥</p>
<p>&lsquo;गतसारं यातयामं यामः सार इहोच्यते&rsquo;&lsquo;इति नारदीये ॥ ३५ ॥</p>
<p>शारीरा मानसा दिव्याः पर्यासे ये च मानुषाः ।<br>
भौतिकाश्च कथं क्लेशा बाधन्ते हरिसंश्रयम् ॥ ३७ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये तृतीयस्कन्धे त्रयोविंशोऽध्यायः ॥</p>
<p>पर्यासे मानुषत्वेनावस्थानेऽपि ॥ ३७ ॥</p>
<h2 id="चतरवशऽधयय">चतुर्विंशोऽध्यायः</h2>
<p>द्वास्सु विद्रुमदेहल्या भातं वज्रकपाटिमत् ।<br>
शिखरेष्विन्द्रनीलेषु हेमकुम्भैरधिष्ठितम् ॥ १८ ॥</p>
<p>देहली द्वारबन्धः ॥ १८ ॥</p>
<p>हंसपारावतव्रातैस्तत्र तत्र निकूजितम् ।<br>
कृत्रिमान् मन्यमानैः स्वानधिरुह्याधिरुह्य च ॥ २० ॥</p>
<p>कृत्रिमान् शोभार्थं कृतान् ॥ २० ॥</p>
<p>अथाऽदर्शे स्वमात्मानं स्रग्विणं विरजाम्बरम् ।<br>
विरजं कृतस्वस्त्ययनं कन्याभिर्बहुमानितम् ॥ ३० ॥</p>
<p>आदर्शे ददर्श ॥ ३० ॥</p>
<p>तस्मिंन्नलुप्तमहिमा प््रिाययाऽनुषक्तो</p>
<p>विद्याधरीभिरुपचीर्णवपुर्विमाने ।<br>
बभ्राज उत्कचक उद्गुणपानवीच्य-</p>
<p>स्ताराभिरावृत इवोडुपतिर्नभस्स्थः ॥ ३८ ॥</p>
<p>उद्गुणपानवीच्यः उत्तमामृतवीचीयुक्तः ॥ ३८ ॥</p>
<p>तस्मिन् विमान उत्कृष्टां शय्यां रतिकरीं श्रिता ।<br>
न चाबुद्ध्यत तं कालं पत्याऽऽवीच्येन सङ्गता ॥ ४५ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये तृतीयस्कन्धे चतुर्विंशोऽध्यायः ॥</p>
<p>&lsquo;प्राप्तषोडशवर्षः सन्नावीच्य इति कथ्यते&rsquo;&rsquo;॥ इत्यभिधानम् ॥ ४५ ॥</p>
<h2 id="पञचवशऽधयय">पञ्चविंशोऽध्यायः</h2>
<p>मैत्रेय उवाच–</p>
<p>निर्वेदवादिनीमेवं मनोर्दुहितरं मुनिः ।<br>
दयालुः शालिनीमाह शुक्लाभिव्याहृतं स्मरन् ॥ १ ॥</p>
<p>&lsquo;मालिनी शालिनी काल्या चार्या भार्येति चोच्यते&rsquo;&rsquo;। इति च ॥१॥</p>
<p>तस्यां बहुतिथे काले भगवान् मधुसूदनः ।<br>
कार्दमं वीर्यमापन्नो जज्ञेऽग्निरिव दारुणि ॥ ६ ॥</p>
<p>&lsquo;नावतारेष्वपि हरेर्देहः शुक्लादिसम्भवः ।<br>
तथापि शुक्लसंस्थः सन्मातृदेहं प्रविश्य च ॥</p>
<p>विलाप्य शुक्लं तत्रैव केवलज्ञानरूपकः ।<br>
उदेति भगवान्विष्णुः काले लोकं विमोहयन्&rsquo;&rsquo;॥ इति महावाराहे ॥</p>
<p>अग्निरिव दारुणीति व्यक्तिस्थानमात्रत्वे दृष्टान्तः ॥ ६ ॥</p>
<p>भगवन्तं परं ब्रह्म सत्त्वेनांशेन शत्रुहन् ।<br>
तत्त्वसंख्यानविज्ञप्त्यै जातं विद्वानजः स्वराट् ॥ १० ॥</p>
<p>&lsquo;महागुणाभिपूर्णत्वं सत्वमित्युच्यते बुधैः&rsquo;&rsquo;।<br>
इति वामने ॥ १० ॥</p>
<p>अयं सिद्धगणाधीशः साङ्ख्याचार्यैः सुसम्मतः ।<br>
लोके कपिल इत्याख्यां गन्ता ते कीर्तिवर्धनः ॥ १९ ॥</p>
<p>&lsquo;सम्यग्ज्ञानं तु साङ्ख्यं स्यात् तदर्थो योग उच्यते&rsquo;&rsquo;।<br>
इति कापिलेये ॥ १९ ॥</p>
<p>स चावतीर्णं त्रियुगमाज्ञाय विबुधर्षभम् ।<br>
विविक्त उपसङ्गम्य प्रणम्य समभाषत ॥ २६ ॥</p>
<p>&lsquo;युगत्रयावतारेण त्रियुगश्चेति कथ्यते&rsquo;&rsquo;। इति पाद्मे ॥ २६ ॥</p>
<p>तान्येव तेऽभिरूपाणि रूपाणि भगवंस्तव ।<br>
यानि यानीह रोचन्ते स्वजनानामरूपिणः ॥ ३१ ॥</p>
<p>यानि यानि ब्रह्मादिरूपाणि रोचन्ते स्वजनानां तान्येव ते व्यक्त्यर्थमभिरूपाणि ।<br>
&lsquo;व्यक्तो भवेद्धरिस्तत्र यत्स्थानं रुचितं सताम्&rsquo;&rsquo;। इति कौर्मे ॥ ३१ ॥</p>
<p>परं प्रधानं पुरुषं महान्तं कालं कविं त्रिवृतं लोकपालम् ।<br>
आत्मानुभूत्यानुगतप्रपञ्चं स्वच्छन्दशक्तिं कपिलं प्रपद्ये ॥३३॥</p>
<p>&lsquo;वेदैर्वृतत्वाद्भगवांस्त्रिवृदित्युच्यते बुधैः&rsquo;&rsquo;। इति च ॥ ३३ ॥</p>
<p>श्री भगवानुवाच–</p>
<p>मया प्रोक्तं हि लोकस्य प्रमाणं सत्यलौकिके ।<br>
अथाजनि मया तुभ्यं यदवोचमृतं मुने ॥ ३५ ॥</p>
<p>सत्यलौकिके यथार्थज्ञानविषये ।<br>
&lsquo;आभासो ज्ञानमालोको लोको भासश्च कथ्यत&rsquo;&rsquo;। इत्यभिधानम् ॥३५॥</p>
<p>विश्वमेतद्धि शास्त्रेण विज्ञायात्मानमीश्वरम् ।<br>
मुनिः शान्तमनोवाक्यस्तदा नाऽख्यात्युपप्लवः ॥ ४० ॥</p>
<p>विश्वमेतदेतादृशं असारं यतः । अत ईश्वरं विज्ञाय । नाऽख्यात्युपप्लवः दुःखाज्ञानाद्युपद्रवो न ॥ ४० ॥</p>
<p>निरहङ्कृतिर्निर्ममश्च निर्द्वन्द्वः समदृक् स्वदृक् ।<br>
प्रत्यग्रः शान्तधीर्धीरः प्रशान्तोर्मिरिवोदधिः ॥ ४५ ॥</p>
<p>&lsquo;अनन्याधीनशक्तित्वाद्धरिः स्व इति चोच्यते&rsquo;&rsquo;। इति मात्स्ये ।<br>
प्रत्यग्रः प्रत्यग्रतिः ॥ ४५ ॥</p>
<p>आत्मानं सर्वभूतेषु भगवन्तमवस्थितम् ।<br>
अपश्यत् सर्वभूतानि भगवत्यपि चात्मनि ॥ ४६ ॥</p>
<p>वासुदेवे भगवति सर्वज्ञे प्रत्यगात्मनि ।<br>
परेण भक्तिभावेन लब्धात्मा मुक्तबन्धनः ॥ ४७ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये तृतीयस्कन्धे पञ्चविंशोऽध्यायः ॥</p>
<p>&lsquo;भूतगर्भश्च भूतस्थः पूर्ण एवं द्विरूपवान् ।<br>
अत आत्मेति तं प्राहुः सदैवाप्तगुणो यतः&rsquo;&rsquo;॥ इति च ॥ ४६-४७ ॥</p>
<h2 id="षडवशऽधयय">षड्विंशोऽध्यायः</h2>
<p>तं त्वा गताऽहं शरणं शरण्यं</p>
<p>स्वभृत्यसंसारतरोः कुठारम् ।<br>
जिज्ञासया प्रकृतेः पूरुषस्य</p>
<p>नमामि सद्धर्मविदां वरिष्ठम् ॥ ११ ॥</p>
<p>&lsquo;नारायणो ब्रह्मवायू वीन्द्रशेषौ हरस्तथा ।<br>
कामः शक्रो गुरुर्दक्षो मन्वाद्या भास्करादयः ।<br>
सर्वजीवाश्च क्रमशः पुरुषाख्याभिशब्दिताः ॥&rdquo;</p>
<p>&lsquo;एतत्पत्न्यो बन्धशक्तिः स्त्रियः सर्वास्तथा जडम् ।<br>
क्रमात्प्रकृतिशब्दोक्तास्तज्ज्ञानाद्विप्रमुच्यते&rsquo;&rsquo;॥ इति दत्तात्रेययोगे ॥११॥</p>
<p>भगवानुवाच–</p>
<p>योग आध्यात्मिकः पुंसां मतो निःश्रेयसाय मे ।<br>
अत्यन्तोपरतिर्यत्र दुःखस्य च सुखस्य च ॥ १३ ॥</p>
<p>&lsquo;परमात्मादिकं देहे यदध्यात्मं तदीरितम्&rsquo;&rsquo;। इति च ।<br>
&lsquo;सुखं शरीरभोग्यं तु दुःखं सर्वं तथैव च ।<br>
मुक्तौ विलयमायाति नित्यानन्दस्तु भुज्यते&rsquo;&rsquo;॥ इति च ॥ १३ ॥</p>
<p>अहंममाभिमानोत्थैः कामलोभादिभिर्मलैः ।<br>
वीतं यदाऽऽत्मनः शुद्धमदुःखमसुखं समम् ॥ १६ ॥</p>
<p>तदा पुरुष आत्मानं केवलं प्रकृतेः परम् ।<br>
निरन्तरं स्वयञ्ज्योतिरणिमानमखण्डितम् ॥ १७ ॥</p>
<p>ज्ञानवैराग्ययुक्तेन भक्तियोगेन चात्मना ।<br>
परिपश्यत्युदासीनां प्रकृतिं च हतौजसम् ॥ १८ ॥</p>
<p>&lsquo;बाह्ये सुखे त्वनासक्तेरसुखं दुःखवर्जनात् ।<br>
अदुःखं हरिभक्त्यैव नित्यानन्दं यदा मनः ।<br>
तदा तं परमात्मानं पश्यत्यात्मप्रसादतः&rsquo;&rsquo;॥ इति कापिलेये ।<br>
&lsquo;अभेदात्स्वावतारेषु निरन्तर उदाहृतः ।<br>
गुणदेहेन्द्रियाभेदात्केवलोऽसदृशत्वतः ।<br>
अखण्डः पूर्णशक्तित्वादहमेकः सदा मतः&rsquo;&lsquo;इति च ।<br>
&lsquo;बन्धशक्तिः प्रकृत्याख्या विष्णुशक्त्या वियुज्यते&rsquo;&rsquo;। इति च ॥१६-१८॥</p>
<p>मय्यनन्येन भावेन भक्तिं कुर्वन्ति ये दृढाम् ।<br>
मत्कृते त्यक्तकर्माणस्त्यक्तस्वजनबान्धवाः ॥ २२ ॥</p>
<p>&lsquo;यादृशी मयि भक्तिः स्यात्तादृश्यन्यत्र नैव चेत् ।<br>
अनन्यभक्तिरुद्रेकात्सा ययैव तरेत्सृतिम्&rsquo;&rsquo;॥ इति च ॥ २२ ॥</p>
<p>मदाश्रयाः कथा मृष्टाः शृण्वन्ति कथयन्ति च ।<br>
तपन्ति विविधांस्तापानैकात्म्यगतचेतसः ॥ २३ ॥</p>
<p>&lsquo;एकः पूर्णो हरिर्नान्यस्तदन्ये तद्वशा मताः ।<br>
इति ज्ञानं स्थिरं यत्तदैकात्म्यज्ञानमुच्यते&rsquo;&rsquo;॥ इति ब्रह्माण्डे ॥ २३ ॥</p>
<p>मैत्रेय उवाच–</p>
<p>विदित्वाऽर्थं कपिलो मातुरित्थं</p>
<p>जातस्नेहो यत्र तन्वाऽभिजातः ।<br>
तत्त्वाऽम्नायं यत् प्रवदन्ति साङ्ख्यं</p>
<p>प्रावोचद् वै भक्तिवितानयोगम् ॥ ३१ ॥</p>
<p>&lsquo;शुक्लेन जनिरन्येषां हरेः स्वतनुवैव तु ।<br>
नित्योदितज्ञानतनोः कुतः स्याच्छुक्लतो जनिः&rsquo;&rsquo;॥ इति गारुडे ॥३१॥</p>
<p>भगवानुवाच–</p>
<p>देवानां गुणलिङ्गानामानुश्रविककर्मणाम् ।<br>
सत्त्व एवैकमनसो वृत्तिः स्वाभाविकी तु या ॥ ३२ ॥</p>
<p>&lsquo;आनुश्रविककर्माऽसौ श्रुत्युक्तं यो न लङ्घयेत्&rsquo;&rsquo;। इति भविष्यत्पर्वणि ।<br>
&lsquo;सदा सर्वगुणाढ्यत्वात्सत्वो विष्णुरुदीर्यते&rsquo;&rsquo;। इति कापिलेये ॥३२॥</p>
<p>अनिमित्ता भगवति भक्तिः सिद्धेर्गरीयसी ।<br>
जरयत्याशु या कोशं निगीर्णमनलो यथा ॥ ३३ ॥</p>
<p>&lsquo;अपूर्णभक्तेर्मुक्तौ तु न सुखं पूर्तिमेष्यति ।<br>
अतस्तादृशमुक्तेश्च भक्तिः पूर्णा गरीयसी&rsquo;&rsquo;॥ इति च ॥ ३३ ॥</p>
<p>नैकात्म्यतां मे स्पृहयन्ति केचिन्-</p>
<p>मत्पादसेवाभिरता मदीहाः ।<br>
येऽन्योन्यतो भागवताः प्रसज्य</p>
<p>सम्भाजयन्ते मम पौरुषाणि ॥ ३४ ॥</p>
<p>&lsquo;नेच्छन्ति सायुज्यमपि फलत्वेन हरिर्यदि ।<br>
ददाति भक्तिसन्तुष्ट आज्ञात्वेनैव गृह्णते ।<br>
तादृशानां सुखाधिक्यं पुनर्मुक्तौ भविष्यति&rsquo;&rsquo;॥ इति च ॥ ३४ ॥</p>
<p>न कर्हिचिन्मत्पराः शान्तरूपा</p>
<p>नङ्क्षयन्ति मे नोऽनिमिषो लेढि हेतिः ।<br>
येषामहं प््रिाय आत्मा सुतश्च</p>
<p>सखा गुरुः सुहृदो दैवमिष्टम् ॥ ३८ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये तृतीयस्कन्धे षड्विंशोऽध्यायः ॥</p>
<p>आदानादिकर्तृत्वादात्मा ॥ ३८ ॥</p>
<h2 id="सपतवशऽधयय">सप्तविंशोऽध्यायः</h2>
<p>न जातो न म्रियेताऽत्मा स हि देहाद्युपाधिभिः ।<br>
निमित्तैरात्ततद्धर्मा यथा स्वप्ने तदीक्षिता ॥ ४ ॥</p>
<p>स परमो न जायते न म्रियत इति हि प्रसिद्धम् । देहाद्युपाधि-भिरात्तधर्मो जीवोऽपि स्वप्नवद्भ्रान्त्या जायते म्रियते च । भ्रान्तित्वाद्देहात्मत्वस्य । किमु सर्वज्ञत्वस्वतन्त्रत्वादिवैलक्षण्ययुक्त ईश्वरः ।<br>
&lsquo;परस्य जन्ममृत्याद्याः स्युः स्वतन्त्रस्य किं पुनः ।<br>
जीवस्यापि यतो भ्रान्त्या जन्ममृत्यादिसङ्गतिः&rsquo;&rsquo;॥ इति महाकौर्मे ॥ ४ ॥</p>
<p>स एव प्रकृतिं सूक्ष्मां देवीं गुणमयीं विभुः ।<br>
यदृच्छयैवोपगतामभ्यपद्यत लीलया ॥ ५ ॥</p>
<p>उपगतां समीपस्थाम् ॥ ५ ॥</p>
<p>गुणैर्विचित्राः सृजतीं सरूपाः प्रकृतिं प्रजाः ।<br>
विलोक्य मुमुहे सद्यः स इह ज्ञानगूहया ॥ ६ ॥</p>
<p>मुमुहे मोहयामास । &lsquo;तदेतन्मे विजानीहि&rsquo;&rsquo;। &lsquo;कृत्वा विवाहम्&rsquo;&lsquo;इत्यादिवत् ।<br>
&lsquo;यत्र कारयिताऽतीव स्वतन्त्रस्तत्र कर्तृता ।<br>
प्रच्यते तु यथा ब्रह्म त्वज्ञं संसारभागिति&rsquo;&rsquo;॥ इति च ।<br>
&lsquo;लये वाप्यथवा सृष्टौ त्वन्तरालेऽपि न क्वचित् ।<br>
प्रकृत्या रहितं ब्रह्म कदाचिदपि तिष्ठति&rsquo;&rsquo;॥ इति कापिलेये ॥ ६ ॥</p>
<p>एवं पराभिध्यानेन कर्तृत्वं प्रकृतेः पुमान् ।<br>
कर्मसु क्रियमाणेषु गुणैरात्मनि मन्यते ॥ ७ ॥</p>
<p>एवं पराभिध्यानेन परमात्मेच्छया । प्रकृतेः कर्तृत्वं जीव आत्मनि मन्यते ॥ ७ ॥</p>
<p>तदस्य संसृतिर्बन्धः पारतन्त्र्यं च तत्कृतम् ।<br>
भवत्यकर्तुरीशस्य साक्षिणो निर्वृतात्मनः ॥ ८ ॥</p>
<p>&lsquo;विष्णोः सुराणां गुरूणां नित्या जीवस्य तन्त्रता ।<br>
यत्तु तस्यान्यतन्त्रत्वं तज्ज्ञानाद्विनिवर्तते&rsquo;&rsquo;॥ इति च ।<br>
अकर्तुरीशस्य सकाशात् ।<br>
&lsquo;अक्लिष्टत्वादकर्तासावकार्यत्वादथापि वा&rsquo;&rsquo;। इति च ।<br>
&lsquo;एष कर्ता न क्रियते कारणं च जगत्प्रभुः&rsquo;&rsquo;। इति भारते ॥ ८ ॥</p>
<p>कार्यकारणकर्तृत्वे कारणं प्रकृतिं विदुः ।<br>
भोक्तृत्वे सुखदुःखानां पुरुषः प्रकृतेः परः ॥ ९ ॥</p>
<p>&lsquo;ब्रह्मादिभिः सर्गकरी श्रीर्विष्णुबलसंश्रयात् ।<br>
सुखदुःखप्रदो विष्णुः स्वयमेव सनातनः ॥</p>
<p>कर्तृत्वं सुखदुःखानामन्येषां च तदाज्ञया ।<br>
भोक्तृत्वं सुखदुःखानां करोत्येको हरिः स्वयम् ।<br>
भोक्तृत्वमात्रहेतुत्वं जीवे नान्यत्र कुत्रचित्&rsquo;&rsquo;॥ इति भविष्यत्पर्वणि ॥</p>
<p>&lsquo;प्रकृतिं पुरुषं चैव विध्द्यनादी&rsquo;&lsquo;इति च ॥ ९ ॥</p>
<p>भगवानुवाच–</p>
<p>यत् तत् त्रिगुणमव्यक्तं नित्यं सदसदात्मकम् ।<br>
प्रधानं प्रकृतिं प्राहुरविशेषं विशेषवत् ॥ ११ ॥</p>
<p>&lsquo;व्यक्ताव्यक्तात्मकं यत्तद्विद्यात्सदसदात्मकम् ।<br>
असर्गा केवलाव्यक्ता सिसृक्षुरुभयात्मिका ॥</p>
<p>व्यक्तैव कार्यरूपा तु प्रकृतिस्त्रिविधा मता ।<br>
कार्यतः सा प्रधानत्वात्प्रधानमिति कीर्त्यते ।<br>
अविशेषा ह्यकार्यत्वात्सा च श्रीर्विष्णुसंश्रया&rsquo;&rsquo;॥ इति हरिवंशेषु ॥</p>
<p>&lsquo;विशेषः कार्यमुद्दिष्टं विशेषाद्दृश्यते यतः&rsquo;&lsquo;इति पाद्मे ॥ ११ ॥</p>
<p>मनो बुद्धिरहङ्कारश्चित्तमित्यन्तरात्मनः ।<br>
चतुर्धा लक्ष्यते भेदो वृत्त्या लक्षणरूपया ॥ १५ ॥</p>
<p>&lsquo;बुद्धिरध्यवसानाय संशयं कुरुते मनः ।<br>
अभिमानो ह्यहङ्कारश्चित्तं स्मरणकारणम्&rsquo;&rsquo;॥ इति स्कान्दे ॥ १५ ॥</p>
<p>एतावानेव संख्यातो ब्रह्मणः सगुणस्य हि ।<br>
सन्निवेशो मया प्रोक्तो यः कालः पञ्चविंशकः ॥ १६ ॥</p>
<p>&lsquo;हरिस्तु निर्गुणं ब्रह्म श्रीर्ब्रह्म सगुणं स्मृता ।<br>
तदङ्गजानि तत्त्वनि तमात्तद्रूपमुच्यते&rsquo;&rsquo;॥ इति हरिवंशेषु ॥ १६ ॥</p>
<p>प्रभावं पौरुषं प्राहुः कालमेके यतो भयम् ।<br>
अहङ्कारविमूढस्य कर्तुः प्रकृतिमीयुषः ॥ १७ ॥</p>
<p>&lsquo;पुरुषो हृदिस्थः परमः कालः सर्वगतो हरिः ।<br>
अथवा रुद्रदेहस्थो हरिः काल इतीरितः&rsquo;&rsquo;॥ इति ब्राह्मे ॥</p>
<p>पौरुषं प्रभावम् । पुरुषस्य प्रकर्षेण भावं व्याप्तं रूपम् । एके सम्यग्ज्ञानिनः । अप्राकृताः ॥ १७ ॥</p>
<p>दैवात् क्षुभितधर्मिण्यां स्वस्यां योनौ परः पुमान् ।<br>
आधत्त वीर्यं साऽसूत महत्तत्त्वं हिरण्मयम् ॥ २० ॥</p>
<p>&lsquo;प्रकृतेः क्षोभकं रूपं दैवं नारायणात्मकम् ।<br>
प्रकृतौ महतः स्रष्टा परमः पुरुषो मतः ॥</p>
<p>तदेव वासुदेवाख्यं महत्तत्त्वनियामकम् ।<br>
सङ्कर्षणाख्यस्तु हरिः सूक्ष्माहङ्कारयामकः ॥</p>
<p>स्थूलाहङ्कारनियमी विष्णुः प्रद्युमन्नामकः ।<br>
अनिरुद्धो मनस्तत्त्वनियन्ता भगवान् हरिः ॥</p>
<p>महत्तत्त्वादिजीवास्तु ब्रह्मशेषाङ्गजास्तथा ।<br>
सूक्ष्मस्थूलविभेदेन कामजश्चानिरुद्धकः&rsquo;&rsquo;॥ इति कापिलेये ॥ २० ॥</p>
<p>विश्वमात्मगतं व्यञ्जन् कूटस्थो जगदङ्कुरः ।<br>
स्वतेजसाऽपिबत् तीव्रमात्मप्रस्वापनं तमः ॥ २१ ॥</p>
<p>&lsquo;ओ रमयते यस्मात्केशवो जगदङ्कुरः ।<br>
महान्तं योऽसृजज्जीवमोहकं च तमोऽग्रसत्&rsquo;&rsquo;॥ इति च ॥ २१ ॥</p>
<p>यत् तत् सत्वगुणं स्वच्छं शान्तं भगवतः पदम् ।<br>
यदाहुर्वासुदेवाख्यं चित्तं तन्महदात्मकम् ॥ २२ ॥</p>
<p>यद्वासुदेवाख्यं भगवद्रूपं ततो महदात्मकं चित्तं जायते ।<br>
&lsquo;सत्वशब्देन चोच्यन्ते पूर्णानन्दादयो गुणाः&rsquo;&rsquo;॥ इति च ।<br>
&lsquo;महत्तत्त्वगतो योऽसौ वासुदेवाभिधो हरिः ।<br>
स चित्तजनकः प्रोक्तः प्राणिनां च पृथक्पृथक्&rsquo;&rsquo;॥ इति च ॥ २२ ॥</p>
<p>स्वच्छत्वमविकारित्वं शान्तत्त्वमिति चेतसः ।<br>
वृत्तिभिर्लक्षणं प्रोक्तं यथाऽपां प्रकृतिः परा ॥ २३ ॥</p>
<p>चित्तस्य स्वच्छत्वादयः पृथग्गुणा उच्यन्ते स्वच्छत्वमित्यादि ।<br>
&lsquo;स्तिमितोदकचित्तादेरविकारोऽल्पवत्क्रिया&rsquo;&rsquo;। इति तत्त्वविवेके ।<br>
&lsquo;वृत्तिः स्वभावो वृत्तं च स्थितिरित्यभिधीयते&rsquo;&rsquo;। इति शब्दनिर्णये ।<br>
&lsquo;&lsquo;वृत्तिभिर्लक्षणं प्रोक्तम्&rsquo; इति स्वाभाविकं लक्षणमित्यर्थः ॥ २३ ॥</p>
<p>महत्तत्त्वाद् विकुर्वाणाद् भगवद्वीर्यसम्भवात् ।<br>
क्रियाशक्तिरहङ्कारस्त्रिविधः समपद्यत ॥ २४ ॥</p>
<p>&lsquo;ज्ञानप्रधानस्तु महानहङ्कारः क्रियाधिकः ।<br>
इतरापेक्षया सोऽपि ज्ञानाधिक इतीरितः&rsquo;&rsquo;॥ इति च ॥ २४ ॥</p>
<p>वैकारिकोऽधिदैवं तु बुद्धिः प्राणश्च तैजसः ।<br>
तामसस्त्वर्थमात्रं च गुणव्यतिकरस्त्रिवृत् ॥ २६ ॥</p>
<p>&lsquo;देवताधिकृतं यत्तदधिदैवमिति स्मृतम्&rsquo;&rsquo;। इति च ।<br>
वैकारिकोऽधिदैवमित्यादि पञ्चम्यर्थे ।<br>
&lsquo;सप्तसु प्रथमा&rsquo;&lsquo;तत्र स्वातन्त्र्यं यद्विवक्षितम् । इति शब्दनिर्णये ॥२६॥</p>
<p>सहस्रशिरसं साक्षाद् यमनन्तं प्रचक्षते ।<br>
संकर्षणाख्यं पुरुषं भूतेन्द्रियमनोमयम् ॥ २७ ॥</p>
<p>कर्तृत्वं करणत्वं च कार्यत्वं चेति लक्षणम् ।<br>
शान्तघोरविमूढत्वमिति वा स्यादहंकृतेः ॥ २८ ॥</p>
<p>&lsquo;मनोरूपेण कर्तृत्वं देहरूपेण कार्यता ।<br>
इन्द्रियात्मतया चैव करणत्वमहङ्कृतेः ॥</p>
<p>यतो मनस्यहंभावस्तस्मात्कर्तृ मनः स्मृतम् ।<br>
स्वभावकर्तुर्जीवस्य त्वासन्नोपाधि तद्यतः ॥</p>
<p>कर्मज्ञाने करणता यतः करणमिन्द्रियम् ।<br>
कार्यं देहः समुद्दिष्ट उत्पाद्यत्वात्पुनःपुनः&rsquo;&rsquo;॥ इति तत्त्वविवेके ॥</p>
<p>&lsquo;शान्तरूपो देवपिता घोरः करणसृङ्मतः ।<br>
तावज्ज्ञानस्याप्रकाशान्मूढो भूतपिता स्मृतः ।<br>
त्रिरूपोऽयमहङ्कारः शेष इत्येव तं विदुः&rsquo;&rsquo;॥ इति तत्त्वनिर्णये ॥ २७-२८ ॥</p>
<p>तैजसात् तु विकुर्वाणाद् बुद्धितत्त्वमभूत् सति ।<br>
द्रव्यस्फुरणविज्ञानमिन्द्रियाणामनुग्रहात् ॥ ३१ ॥</p>
<p>संशयोऽथ विपर्यासो निश्चयः स्मृतिरेव च ।<br>
स्वाप इत्युच्यते बुद्धेर्लक्षणं वृत्तितः पृथक् ॥ ३२ ॥</p>
<p>द्रव्यस्फुरणे यद्विशेषज्ञानम् ॥</p>
<p>&lsquo;सामान्यं मनसा जातं विशेषाद्बुद्धिजं भवेत्&rsquo;&rsquo;॥</p>
<p>&lsquo;अचलः संशयो बुद्धेश्चलो मानस उच्यते ।<br>
चञ्चला तु स्मृतिर्बुद्धेश्चित्तजैव स्थिरा स्मृतिः&rsquo;&rsquo;॥ इति च ॥</p>
<p>&lsquo;येन यज्ज्ञायते वस्तु तत्तल्लक्षणमुच्यते । तत्स्वरूपं पृथक्चेति द्विविधं कवयो विदुः&rsquo;&rsquo;॥ इति कापिलेये ॥ ३१,३२ ॥</p>
<p>तैजसानीन्द्रियाण्येव क्रियाज्ञानविभागशः ।<br>
प्राणस्य हि क्रियाशक्तिर्बुद्धेर्विज्ञानशक्तिता ॥ ३३ ॥</p>
<p>&lsquo;प्रधानवायुः सूत्रात्मा महता सह जायते ।<br>
तैजसश्च खजः स्पर्श इत्याद्यास्तत्सुताः स्मृताः ।<br>
तदाविष्टा अन्यजीवास्तदाधाराश्च तद्बलाः&rsquo;&rsquo;। इति च ॥ ३३ ॥</p>
<p>तामसाच्च विकुर्वाणाद् भगवद्वीर्यचोदितात् ।<br>
शब्दमात्रमभूत् तस्मान्नभः श्रोत्रं तु शब्दगम् ॥ ३४ ॥</p>
<p>अर्थाश्रयत्वं शब्दस्य द्रष्टुर्लिङ्गत्वमेव च ।<br>
तन्मात्रत्वं च नभसो लक्षणं कवयो विदुः ॥ ३५ ॥</p>
<p>अर्थाश्रयत्वम् अर्थविषयत्वम् ।<br>
&lsquo;शब्देनैव यतो ज्ञेयो हरिर्लिङ्गं तु तस्य तत् ।<br>
स्पर्शाद्यभावात्तन्मात्रा नभसश्चेति कीर्त्यते ॥</p>
<p>स्पर्शादयश्च तन्मात्रा इतरे पूर्वसंस्थितेः ।<br>
तिष्ठन्त्येको गुणो भूते प्रत्येकं पञ्चसु स्थितः ॥</p>
<p>शब्दो वर्णात्मको नित्यो ध्वनिराकाशसम्भवः ।<br>
आकाश एव सूक्ष्मस्तु ध्वनिरित्येव शब्द्यते ॥</p>
<p>स एव व्यज्यमानस्तु भवेत्कर्णैकगोचरः&rsquo;&rsquo;॥ इति च ॥ ३४,३५ ॥</p>
<p>नभसः शब्दतन्मात्रात् कालगत्या विकुर्वतः ।<br>
स्पर्शोऽभवत् ततो वायुस्त्वक् स्पर्शस्य च सङ्ग्रहः ॥ ३७ ॥</p>
<p>नभसः शब्दतन्मात्राच्छब्दतन्मात्रगुणात् ।<br>
&lsquo;स्पर्शादयोऽपि वाय्वादेः सूक्ष्मावस्था प्रकीर्तिता&rsquo;&lsquo;इति च ।<br>
&lsquo;सूक्ष्मेन्द्रियाणि सन्त्येव स्युः स्थूलान्यप्यहङ्कृतेः ।<br>
भूतेभ्यश्चोपचीयन्ते पुनर्ब्रह्मशरीरतः&rsquo;&rsquo;॥ इति च ॥ ३७ ॥</p>
<p>चालनं व्यूहनं प्राप्तिर्नेतृत्वं द्रव्यशब्दयोः ।<br>
सर्वेन्द्रियाणामात्मत्वं वायोः कर्माभिलक्षणम् ॥ ३९ ॥</p>
<p>&lsquo;प्राप्नोति वायुः सर्वं तु स्वत एव हरेस्तथा ।<br>
अतः प्राप्तिरिति प्राहुर्वायुं भूतपतिं प्रभुम् ।<br>
प्रधानवायुरन्येषु नित्याविष्टो यतस्ततः ।<br>
तद्गुणास्तेषु चोच्यन्ते नीचता नास्य तत्कृता&rsquo;&rsquo;॥ इति ब्रह्मवैवर्ते ।<br>
&lsquo;स्वरूपमपि कर्मेति विषयत्वादुदीर्यते&rsquo;&lsquo;इति शब्दनिर्णये ॥ ३९ ॥</p>
<p>द्रव्याकृतित्वं गुणता व्यक्तिसंस्थात्वमेव च ।<br>
तेजस्त्वं तेजसः साध्वि रूपमात्रस्य वृत्तयः ॥ ४१ ॥</p>
<p>व्यक्तिसंस्थात्वं व्यक्तत्वेन स्थितिः । गुणता प्रकाशत्वम् ।<br>
&lsquo;आलोको गुण इत्येव प्रकाशश्चेति कथ्यते&rsquo;&rsquo;। इत्यभिधानम् ।<br>
&lsquo;तेजस्त्वमथ चोग्रत्वं क्रौर्यमित्यपि चोच्यते&rsquo;&rsquo;। इत्यभिधानम् ॥ ४१ ॥</p>
<p>क्लेदनं पिण्डनं तृप्तिः प्राणनाप्ययनोन्दनम् ।<br>
तापापनोदो भूयस्त्वमम्भसो वृत्तयस्त्विमाः ॥ ४५ ॥</p>
<p>&lsquo;उन्दनं बिन्दुभावः स्यात्स्यन्दनं स्रवणं स्मृतम्&rsquo;&rsquo;। इत्यभिधानम् ।<br>
पृथिव्यग्न्यपेक्षया भूयस्त्वं देहे ॥ ४५ ॥</p>
<p>भावनं ब्रह्मणः स्थानं धारणं सद्विशेषणम् ।<br>
सर्वसत्वगुणोद्भेदः पृथिवीवृत्तिलक्षणम् ॥ ४८ ॥</p>
<p>भावनमुत्पादकत्वम् ।<br>
&lsquo;ब्रह्मस्थानं तु पृथिवी शरीरे ब्रह्मदर्शनात्&rsquo;&rsquo;। इति कापिलेये ।<br>
सद्विशेषणं विशेषेण व्यक्तत्वम् ।<br>
&lsquo;असदव्यक्तनाम स्याद्व्यक्तं सदिति चोच्यते&rsquo;&rsquo;। इति ब्राह्मे ।<br>
सर्वसत्वगुणोद्भेदः शरीरे हि सर्वप्राणिनां गुणा व्यज्यन्ते संसारावस्थायाम् ।<br>
&lsquo;शरीरं पार्थिवं ज्ञेयमिन्द्रियाण्यौदकानि तु ।<br>
तैजसः कोष्ठगो वह्निश्छिद्रमाकाशसम्भवम् ।<br>
प्राणा वायुमयाः सर्वे प्रत्येकं प्रञ्चधा पुनः&rsquo;&rsquo;॥ इति कापिलेये ॥४८॥</p>
<p>ततस्तेनानुविद्धेभ्यस्तत्त्वेभ्योऽण्डमचेतनम् ।<br>
उत्थितं पुरुषो यस्मादुदतिष्ठदसौ विराट् ॥ ५४ ॥</p>
<p>&lsquo;अचेतनाद्यतस्त्वण्डाद् ब्रह्मा समजनि स्फुटम् ।<br>
अतो ब्रह्माण्डमित्याहुर्विराड् ब्रह्मा प्रकाशनात्&rsquo;&rsquo;॥ इति च ॥ ५४ ॥</p>
<p>हस्तौ च निरभिद्येतां बलं ताभ्यां ततः स्वराट् ।<br>
पादौ च निरभिद्येतां गतिस्ताभ्यां ततो हरिः ॥ ६१ ॥</p>
<p>&lsquo;यज्ञनामा तु देवोऽन्यो विज्ञेयः पाददेवता ।<br>
तदाविष्टो हरिर्नित्यं तमाहुः पाददैवतम् ।<br>
तस्येन्द्रियाभिमानित्वं कुतः पूर्णामलात्मनः&rsquo;&rsquo;॥ इति च ॥ ६१ ॥</p>
<p>अथास्य हृदयं भिन्नं हृदयान्मन उत्थितम् ।<br>
मनसश्चन्द्रमा जातो बुद्धिर्बुद्धेर्गिरांपतिः ।<br>
अहङ्कारस्ततो रुद्रश्चित्तं चैत्त्यस्ततोऽभवत् ॥ ६४ ॥</p>
<p>&lsquo;चैत्योऽपि भगवान्विष्णुरन्तर्यामी चतुर्मुखात् ।<br>
स्वेच्छया व्यक्तिमगमत्ततोऽसौ ब्रह्मजः स्मृतः&rsquo;&rsquo;॥ इति च ॥ ६४ ॥</p>
<p>विष्णुर्गत्यैव चरणौ नोदतिष्ठत् ततो विराट् ।<br>
नाडीर्नद्यो लोहितेन नोदतिष्ठत् ततो विराट् ॥ ७० ॥</p>
<p>&lsquo;यज्ञान्तस्थः स्वयं पादौ विशन्नोत्थापयद्धरिः ।<br>
शक्तोऽपि ब्रह्मवाय्वोस्तु बलज्ञप्त्यै जनार्दनः ।<br>
तत्स्थ उत्थापयामास ब्रह्मदेहं विशन्प्रभुः&rsquo;&rsquo;॥ इति च ॥ ७० ॥</p>
<p>बुद्ध्या ब्रह्माऽपि हृदयं नोदतिष्ठत् ततो विराट् ।<br>
रुद्रोऽभिमत्या हृदयं नोदतिष्ठत् ततो विराट् ॥ ७२ ॥</p>
<p>ब्रह्मा बृहस्पतिः ।<br>
&lsquo;यस्मिन्ब्रह्मा राजनि पूर्व एति&rsquo;&rsquo;। इति श्रुतिः ।<br>
&lsquo;बृहस्पतिः पुरोधाश्च ब्रह्मा च ब्रह्मणस्पतिः&rsquo;&rsquo;। इत्यभिधानम् ॥ ७२ ॥</p>
<p>चित्तेन हृदयं चैत्यः क्षेत्रज्ञः प्राविशद् यदा ।<br>
विराट् तदैव पुरुषः सलिलादुदतिष्ठत ॥ ७३ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये तृतीयस्कन्धे सप्तविंशोऽध्यायः ॥</p>
<p>&lsquo;अंशेन सुप्तो ब्रह्माऽपि अंशेन निरगात्तथा ।<br>
स्वदेहाद्वायुसहितो विष्णुना च जगत्प्रभुः ॥</p>
<p>तमुत्थापयितुं देवास्तानृते त्रीन्महाबलान् ।<br>
नाशक्नुवुन् एकसंस्थास्ततस्ते त्वविशंस्त्रयः ॥</p>
<p>उदतिष्ठद्ब्रह्मदेहस्तदा तेषां प्राभावतः ।<br>
विशेषेण हरेरेव प्राभावेन श्रियः पतेः ॥</p>
<p>चित्ताभिमानी ब्रह्मैव क्षेत्रज्ञस्तद्गतो हरिः ।<br>
प्रणो वायुरिति प्रक्तस्तयोरीशो हरिः स्वयम्&rsquo;&rsquo;॥ इति च ॥ ७३ ॥</p>
<h2 id="अषटवशऽधयय">अष्टाविंशोऽध्यायः</h2>
<p>प्रबुद्ध्य स्वप्नसुप्तिभ्यां संस्मरन्नात्मवैशसम् ।<br>
वैतथ्यं व्यभिचारं च नासौ ध्यायेद् यतो भयम् ॥ ५ ॥</p>
<p>&lsquo;अज्ञानं सुप्तिशब्दोक्तं स्वप्नश्चैव विपर्ययः&rsquo;&rsquo;॥ इति भारते ॥ ५ ॥</p>
<p>निवृत्तबुद्ध्यवस्थानो दूरीभूतान्यदर्शनः ।<br>
उपलभ्यात्मनात्मानं चक्षुषेवार्कमेकदृक् ॥ ११ ॥</p>
<p>बुद्धेरवस्थानं निद्रादि ॥ ११ ॥</p>
<p>मुक्तलिङ्गः सदाभासमसति प्रतिपद्यते ।<br>
सतो बन्धुं समं चक्षुः सर्वानुस्यूतमद्वयम् ॥ १२ ॥</p>
<p>असति प्रलये ॥ १२ ॥</p>
<p>एवं त्रिवृदहङ्कारो भूतेन्द्रियमनोगुणैः ।<br>
स्वाभासैर्लक्षितोऽनेन सदाभासेन सत्यदृक् ॥ १४ ॥</p>
<p>&lsquo;शेषस्य प्रतिबिम्बास्तु देवाः शेषस्तु ब्रह्मणः ।<br>
स परब्रह्मणश्चैव ते स्वबिम्बप्रदर्शकाः ।<br>
ततः स्वबिम्बद्वारेण परमात्मप्रदर्शनम्&rsquo;&rsquo;॥ इति ब्रह्मतर्के ॥ १४ ॥</p>
<p>भूतसूक्ष्मेन्द्रियमनोबुद्ध्यादिष्विह निद्रया ।<br>
लीनेषु सत्सु यस्तत्र विनिद्रो निरहङ्क्रियः ॥ १५ ॥</p>
<p>यो विनिद्रः स सत्यदृक् ॥ १५ ॥</p>
<p>मन्यमानस्तदात्मानमनष्टो नष्टवन्मृषा ।<br>
नष्टेऽहङ्करणे द्रष्टा नष्टवित्त इवातुरः ॥ १६ ॥</p>
<p>यः अनष्टो नष्टवन्नाज्ञासिषमिति मन्यमानः स आतुरो द्रष्टा जीवः ॥१६॥</p>
<p>एवं प्रत्यवमृश्यासावात्मानं प्रतिपद्यते ।<br>
साहङ्कारस्य द्रव्यस्य योऽवस्थानमनुग्रहः ॥ १७ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये तृतीयस्कन्धे अष्टाविंशोऽध्यायः ॥</p>
<p>साहङ्कारं द्रव्यं जीवः तस्यावस्थानमनुग्राहकश्च परमात्मा ।<br>
&lsquo;नित्यदृक्परमात्माऽसौ मृतवद्यो न किञ्चन ।<br>
जानाति जीवः स ज्ञेयः परमात्मा तदाश्रयः&quot;॥ इति हरिवंशेषु ॥१७॥</p>
<h2 id="एकनतरशऽधयय">एकोनत्रिंशोऽध्यायः</h2>
<p>भगवानुवाच–</p>
<p>योगस्य लक्षणं वक्ष्ये सबीजस्य नृपात्मजे ।<br>
मनो येनैव विधिना प्रपन्नं याति सत्पथम् ॥ १ ॥</p>
<p>&lsquo;सबीजो वैष्णवो योगो निर्बीजस्त्वन्यदैवतः ।<br>
बीजं विष्णुर्हि जगतः शाखाद्याश्चान्यदेवताः&rsquo;&rsquo;॥ इति कौर्मे ॥ १ ॥</p>
<p>स्वधिष्ण्यानामेकदेशे मनसा प्राणधारणम् ।<br>
वैकुण्ठलीलाभिध्यानं समाधानं तथाऽऽत्मनः ॥ ६ ॥</p>
<p>&lsquo;समाधिरप्रयत्नेन मनसः संस्थितिर्भवेत्&rsquo;&rsquo;। इति च ॥ ६ ॥</p>
<p>तस्मिन् लब्धपदं चित्तं सर्वावयवसंस्थितम् ।<br>
विलोक्यैकत्र संयुज्यादङ्गे भगवतो मुनिः ॥ २० ॥</p>
<p>सर्वस्मरणाशक्तावेकाङ्गे ।<br>
&lsquo;यावन्न च्यवते मन&rsquo;&lsquo;इत्युक्तत्वात् ।<br>
&lsquo;सर्वं स्मर्तुमशक्तः सन्नेकाङ्गं चिन्तयेद्बुधः&rsquo;&rsquo;। इति च ॥ २० ॥</p>
<p>कौमोदकीं भगवतो दयितां स्मरेत</p>
<p>दिग्धामरातिभटशोणितकर्दमेन ।<br>
मालां मधुव्रतवरूथगिरोपघुष्टां</p>
<p>चैत्त्यस्य तत्त्वममलं मणिमस्य कण्ठे ॥ २७ ॥</p>
<p>&lsquo;ब्रह्मा चित्ताभिमानेन चैत्यस्तन्नियमाद्धरिः ।<br>
स च ब्रह्मा हरेः कण्ठे कौस्तुभत्वेन भासते&rsquo;&rsquo;॥ इति भागवततन्त्रे ॥ २७ ॥</p>
<p>यच्छ्रीनिकेतमलिभिः परिसेव्यमानं</p>
<p>भूत्या स्वया कुटिलकुन्तलवृन्दजुष्टम् ।<br>
मीनद्वयश्रियमधिक्षिपदब्जनेत्रं</p>
<p>ध्यायेन्मनोमयमतन्द्रित उल्लसद्भ्रु ॥ २९ ॥</p>
<p>&lsquo;साक्षाच्छ्रीस्तु हरे रूपमिन्दिरा तु तदाश्रयात्&rsquo;&rsquo;॥ इति च ॥ २९ ॥</p>
<p>ध्यानायनं रहसि तद् बहुलाधरोष्ठ-</p>
<p>भासाऽरुणायिततनुद्विजकुन्दपङ्क्ति ।<br>
ध्यायेत् स्वहृत्कुहरकेऽवसितस्य विष्णो-</p>
<p>र्भक्त्याऽऽर्द्रयाऽर्पितमना न पृथग् दिदृक्षेत् ॥ ३२ ॥</p>
<p>&lsquo;न पृथग्दिदृक्षेत्&rsquo;&rsquo;। तमेव दिदृक्षेदित्यर्थः ॥ ३२ ॥</p>
<p>एवं हरौ भगवति प्रतिलब्धभावो</p>
<p>भक्त्या द्रवद्धृदय उत्पुलकप्रमोदः ।<br>
औत्कण्ठ्यबाष्पकलया मुहुरर्द्यमान-</p>
<p>स्तच्चापि चित्तबडिशं शनकैर्वियुङ्क्ते ॥ ३३ ॥</p>
<p>चित्तबडिशवियोगो ध्यानानन्तरसमाधिः ॥ ३३ ॥</p>
<p>मुक्ताश्रयं यर्हि निर्विषयं स्वचित्तं</p>
<p>निर्वाणमृच्छति मनः सहसा यथार्चिः ।<br>
आत्मानमत्र पुरुषोऽव्यवधानमेक-</p>
<p>मन्वीक्षते प्रतिनिवृत्तगुणप्रवाहः ॥ ३४ ॥</p>
<p>मुक्ताश्रयं विष्णुविषयम् । स्वचित्तं जीवचैतन्ये ततम् । निर्वाणमृच्छति शरीराभिमानं जहाति । स्वचिदभिमानेन ॥ ३४ ॥</p>
<p>सोऽप्येतया चरमया मनसो निवृत्त्या</p>
<p>तस्मिन् महिम््नयवसितः सुखदुःखबाह्ये ।<br>
हेतुत्वमप्यसति कर्तरि दुःखयोर्न</p>
<p>स्वात्मन् विधत्त उपलब्धपरात्मकाष्ठः ॥ ३५ ॥</p>
<p>&lsquo;असत्कर्ता तु जीवः स्यात्सत्कर्ता परमेश्वरः&rsquo;&rsquo;। इति शब्दनिर्णये ।<br>
&lsquo;दुर्दुःखमिति विज्ञेयं खं सुखं च तयोर्यतः ।<br>
प्रदाता परमो विष्णुस्तस्माद्दुःखादनामवान्&rsquo;&rsquo;॥ इति हरिवंशेषु ॥३५॥</p>
<p>सर्वभूतेषु चात्मानं सर्वभूतानि चात्मनि ।<br>
ईक्षेतानन्यभावेन भूतेषु च तदात्मताम् ॥ ४१ ॥</p>
<p>अनन्यभावेन तद्रूपाणामभेदेन । तदात्मतां तस्याऽदानादिकर्तृत्वं च भूतविषये ॥ ४१ ॥</p>
<p>तस्मादिमां स्वां प्रकृतिं देवीं सदसदात्मिकाम् ।<br>
दुर्विभाव्यां पराभाव्य स्वरूपेणावतिष्ठते ॥ ४३ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये तृतीयस्कन्धे एकोनत्रिंशोऽध्यायः ॥</p>
<p>प्रकृतिं पराभाव्य तदुत्तमत्वेनैव सदावतिष्ठते परः ।<br>
&lsquo;सर्वभूतस्थमीशेशं जेतारं प्रकृतेरपि ।<br>
अविशेषं सदैवैकं चिन्तयन्विप्रमुच्यते&rsquo;&rsquo;॥ इति च ॥ ४३ ॥</p>
<h2 id="तरशऽधयय">त्रिंशोऽध्यायः</h2>
<p>देवहूतिरुवाच–</p>
<p>लक्षणं महदादीनां प्रकृतेः पुरुषस्य च ।<br>
स्वरूपं लक्ष्यतेऽमीषां येन तत् पारमार्थिकम् ॥ १ ॥</p>
<p>यथा साङ्ख्येषु कथितं यन्मूलं तत् प्रचक्षते ।<br>
भक्तियोगस्य मे मार्गं ब्रूहि विस्तरशः प्रभो ॥ २ ॥</p>
<p>यथा साङ्ख्येषूक्तं तथा कथितम् । यत्साङ्ख्यमूलं तल्लक्षणं प्रचक्षते ॥१,२॥</p>
<p>विषयानभिसन्धाय यश ऐश्वर्यमेव च ।<br>
अर्चादावर्चयेद् यो मां पृथग्भावः स राजसः ॥ ९ ॥</p>
<p>तद्रूपाणां पृथग्भावः ॥ ९ ॥</p>
<p>कर्मनिर्हारमुद्दिश्य परस्मिन् वा तदर्पणम् ।<br>
यजेद् यष्टव्यमिति वाऽपृथग्भावः स सात्त्विकः ॥ १० ॥</p>
<p>अपृथग्भावः स सात्विकः ॥ १० ॥</p>
<p>अर्चादावर्चयेत् तावदीश्वरं मां स्वकर्मकृत् ।<br>
यावन्न वेद स्वहृदि सर्वभूतेष्ववस्थितम् ॥ २५ ॥</p>
<p>&lsquo;अज्ञोऽर्चयेदेवार्चायामन्यथा दोषवान्भवेत् ।<br>
ज्ञस्त्वर्चयन्सुगुणवानन्यथा दोषवान्न तु&rsquo;&rsquo;॥ इति कापिलेये ॥२५॥</p>
<p>आत्मनश्च परस्यापि यः करोत्यन्तरोदरम् ।<br>
तस्य भिन्नदृशो मृत्युर्विधत्ते भयमुल्बणम् ॥ २६ ॥</p>
<p>अन्तरोदरं भिन्नं ब्रह्म । आत्मस्थमन्यस्थं च ब्रह्म यो भेदेन पश्यति । &lsquo;उदरं ब्रह्म&rsquo;&rsquo;। इति श्रुतेः ॥ २६ ॥</p>
<p>जीवाः श्रेष्ठा ह्यजीवानां ततः प्राणभृतः शुभे ।<br>
ततः सचित्ताः प्रवरास्ततश्चेन्द्रियवृत्तयः ॥ २८ ॥</p>
<p>अत्रापि स्पर्शवेदिभ्यः प्रवरा रसवेदिनः ।<br>
तेभ्यो गन्धविदः श्रेष्ठास्ततः शब्दविदो वराः ॥ २९ ॥</p>
<p>रूपभेदविदस्तत्र ततश्चोभयतोदतः ।<br>
तेषां बहुपदः श्रेष्ठाश्चतुष्पादस्ततो द्विपात् ॥ ३० ॥</p>
<p>ततो वर्णाश्च चत्वारस्तेषां ब्राह्मण उत्तमः ।<br>
ब्राह्मणेष्वपि वेदज्ञो ह्यर्थज्ञोऽभ्यधिकस्ततः ॥ ३१ ॥</p>
<p>अर्थज्ञात् संशयच्छेत्ता ततः श्रेयान् स्वधर्मकृत् ।<br>
मुक्तसङ्गस्ततो भूयान् न दोग्धा धर्ममात्मनः ॥ ३२ ॥</p>
<p>तस्मान्मय्यर्पिताशेषक्रियार्थात्मरतिर्नरः ।<br>
मय्यर्पितात्मनः पुंसो मयि सन्न्यस्तकर्मणः ।<br>
न पश्यामि परं भूतमकर्तुः समदर्शनात् ॥ ३३ ॥</p>
<p>प्राणभृतः चलनयुक्ताः ।<br>
&lsquo;पशुवृक्षादिभेदेन जीवा एव स्वतः स्थिताः ।<br>
संसृतौ व्यत्ययस्तेषां मुक्तौ तत्तत्स्वरूपता ॥</p>
<p>तत्र स्थावरमुक्तेभ्यो वरा जङ्गममुक्तकाः ।<br>
तेभ्यो मानुषमुक्ताश्च विप्रमुक्तास्ततोऽधिकाः ॥</p>
<p>तत्रोपदेशमात्रेण मुक्तेभ्यो वेदवेदिनः ।<br>
अर्थज्ञा ऋषयस्तेभ्योऽतो देवाः संशयच्छिदः ॥</p>
<p>पूर्णधर्मा ततस्त्विन्द्रो निःसङ्गो गरुडस्ततः ।<br>
भक्तिपूर्णो हरेर्ब्रह्मा तस्मान्नान्योऽधिकस्ततः ॥</p>
<p>मुक्तौ वा संसृतौ वापि सम्यगेषु हि ते गुणाः ॥ इति कापिलेये ॥ २८-३३ ॥</p>
<p>मनसैतानि भूतानि प्रणमेद् बहुमानयन् ।<br>
ईश्वरो जीवकलया प्रविष्टो भगवानिति ॥ ३४ ॥</p>
<p>जीवकलया सह भूतानि बहुमानयंस्तदालयत्वेनेश्वरं प्रणमेत् ॥ ३४ ॥</p>
<p>भक्तियोगश्च योगश्च मया मानव्युदीरितः ।<br>
ययोरेकतरेणैव पुरुषः पुरुषं व्रजेत् ॥ ३५ ॥</p>
<p>एकतरभावेऽन्यतरस्य नियतत्वादेकतरेणैव ॥ ३५ ॥</p>
<p>यत् तद् भगवतो रूपं ब्रह्मणः परमात्मनः ।<br>
परं प्रधानात् पुरुषाद् दैवं कर्मविचेष्टितम् ॥ ३६ ॥</p>
<p>सर्वकर्माणि यस्य विचेष्टानिमित्तानि तत्कर्मविचेष्टितम् ॥ ३६ ॥</p>
<p>रूपभेदास्पदं दिव्यं काल इत्यभिधीयते ।<br>
भूतानां महदादीनां यतो भिन्नदृशां भयम् ॥ ३७ ॥</p>
<p>भिन्नदृशां ईश्वरापेक्षयाऽल्पदृशाम् ।<br>
&lsquo;भिन्नमल्पं विजानीयादभिन्नं पूर्णमिष्यते&rsquo;&rsquo;। इति शब्दनिर्णये ॥३७॥</p>
<p>न चास्य कश्चिद् दयितो न द्वेष्यो न च बान्धवः ।<br>
आविशत्यप्रमत्तोऽसौ प्रमत्तं जनमन्तकृत् ॥ ३९ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये तृतीयस्कन्धे त्रिंशोऽध्यायः ॥</p>
<p>&lsquo;यथायोग्यातिरेकेण न द्वेष्यश्च प््रिायो हरेः&rsquo;&rsquo; इति कापिलेये ॥३९॥</p>
<h2 id="एकतरशऽधयय">एकत्रिंशोऽध्यायः</h2>
<p>एवं स्वभरणाकल्पं तत्कलत्रादयस्तदा ।<br>
नाद्रियन्ते यथापूर्वं कीनाश इव गोजरम् ॥ १३ ॥</p>
<p>कीनाशः कर्षको मतः ॥ १३ ॥</p>
<p>वायुनोत्क्रमतोत्तारकफसंरुद्धनासिकः ।<br>
कासश्वासकृतायासः कण्ठो घुरुघुरायते ॥ १६ ॥</p>
<p>उत्तारमुद्गतिं विन्द्यात् ॥ १६ ॥</p>
<p>योजनानां सहस्राणि नवतिर्नव चाध्वनः ।<br>
त्रिभिर्मुहूर्तैर्द्वाभ्यां वा नीतः प्राप्नोति यातनाम् ॥ २४ ॥</p>
<p>&lsquo;त्रिभिर्मुहूर्तैर्द्वाभ्यां वा दिनैर्दशभिरेव वा ।<br>
पक्षान्मासेन वा याति यमलोकमितो गतः&rsquo;&rsquo;॥ इति नारदीये ॥२४॥</p>
<p>अत्रैव नरकः स्वर्ग इति मातः प्रचक्षते ।<br>
या यातना वै नारक्यस्ता इहाप्युपलक्षिताः ॥ २९ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये तृतीयस्कन्धे एकत्रिंशोऽध्यायः ॥</p>
<p>अत्रैवेत्येवशब्दः सामीप्यार्थे ।<br>
&lsquo;सामीप्ये च प्रधाने च एवशब्दोऽवधारणे&rsquo;&rsquo;। इति शब्दनिर्णये ।<br>
अत्राप्यस्तीत्यर्थः ॥ २९ ॥</p>
<h2 id="दवतरशऽधयय">द्वात्रिंशोऽध्यायः</h2>
<p>भगवानुवाच–</p>
<p>कलिलं त्वेकरात्रेण पञ्चरात्रेण बुद्बुदम् ।<br>
दशाहेन तु कर्कन्धुः पेश्यण्डं वा ततः परम् ॥ २ ॥</p>
<p>&lsquo;नानाविधा गर्भवृद्धिः कर्मभेदाद्भविष्यति ।<br>
अतो नानाविधं ग्रन्थे गर्भसंस्थानमुच्यते&rsquo;&rsquo;॥ इति षाड्गुण्ये ॥ २ ॥</p>
<p>नाथमानो ऋषिर्भीतः सप्तवध्रिः कृताञ्जलिः ।<br>
स्तुवीत तं विक्लवया वाचा येनोदरेऽर्पितः ॥ १२ ॥</p>
<p>&lsquo;वध्रयस्त्विन्द्रियाण्याहुर्हृषीकाणीति चोच्यते&rsquo;&lsquo;इति शब्दनिर्णये ॥१२॥</p>
<p>ज्ञानं यदेतददधात् कतमः स देव-</p>
<p>स्त्रैकालिकं स्थिरचरेष्वनुवर्तितांशः ।<br>
तं जीवकर्मपदवीमनुवर्तमाना-</p>
<p>स्तापत्रयोपशमनाय वयं भजेम ॥ १७ ॥</p>
<p>कतमः सुखतमः ॥ १७ ॥</p>
<p>पश्यत्ययं धिषणया ननु सप्तवध्रिः</p>
<p>शारीरभेदमशरीरवदस्य देहे ।<br>
यद्दत्तया स तमहं पुरुषं पुराणं</p>
<p>पश्ये बहिर्हृदि च चैत्त्यमिव प्रतीतम् ॥ २० ॥</p>
<p>अशरीरवत् परमात्मवत् । परमात्मन एव देहोऽपि तद्वशत्वात् ।<br>
&lsquo;तत्त्वज्ञानं तु देवानां गर्भस्थानां भविष्यति ।<br>
उत्तमानामृषीणां वाऽप्यन्येषां बहुजन्मगम्&rsquo;&rsquo;॥ इति स्कान्दे ॥ २० ॥</p>
<p>तेष्वशान्तेषु मूढेषु खण्डितात्मावसायिषु ।<br>
सङ्गं न कुर्याच्छोच्येषु योषित्क्रीडामृगेषु च ॥ ३६ ॥</p>
<p>खण्डितात्मावसायिषु जीवमात्रज्ञानिषु ॥ ३६ ॥</p>
<p>तत्सृष्टिसृष्टसृष्टेषु कोन्वखण्डितधीः पुमान् ।<br>
ऋषिं नारायणमृते योषिन्मय्येह मायया ॥ ३९ ॥</p>
<p>&lsquo;मयः प्रधान उद्दिष्टो माया तद्वश उच्यते&rsquo;&rsquo;। इति षाड्गुण्ये ॥ ३९ ॥</p>
<p>बलं मे पश्य मायायाः</p>
<p>स्त्रीमय्या जयिनो दिशाम् ।<br>
या करोति निजायत्तान्</p>
<p>भ्रूविजृम्भेण केवलम् ॥ ४० ॥</p>
<p>सङ्गं न कुर्यात् प्रमदासु जातु</p>
<p>योगस्य पारं परमारुरुक्षुः ।<br>
मत्सेवया प्रतिलब्धात्मलाभो</p>
<p>वदन्ति यां निरयद्वारमस्य ॥ ४१ ॥</p>
<p>योपयाति शनैर्माया योषिद् देवविनिर्मिता ।<br>
तामीक्षेतात्मनो मृत्युं तृणैः कूपमिवावृतम् ॥ ४२ ॥</p>
<p>&lsquo;सत्पुंसु च तथा स्त्रीषु न सङ्गो दोषमावहेत् ।<br>
यथायोग्यं गुणायैव दोषकृद्दुष्टजन्तुषु&rsquo;&rsquo;॥ इति वाराहे ॥ ४०-४२ ॥</p>
<p>देहेन जीवभूतेन लोकाल्लोकमनुव्रजन् ।<br>
भुञ्जान एव कर्माणि करोत्यविरतं पुमान् ॥ ४५ ॥</p>
<p>जीवभूतेन जीवकर्मभूतेन ॥ ४५ ॥</p>
<p>यथाक्ष्णोर्द्रव्यावयवदर्शनायोग्यता यदा ।<br>
तदैव चक्षुषो द्रष्टुर्द्रष्टृत्वं योग्यताऽनयोः ॥ ४८ ॥</p>
<p>चक्षुःसकाशाद् द्रष्टुर्द्रष्टृत्वम् अक्ष्णोर्योग्यता ॥ ४८ ॥</p>
<p>आत्मनः केवलं ज्ञानमर्थो देहाद्यसङ्गिनः ।<br>
सुखदुःखादयो भावा न देहस्य न चात्मनः ॥ ५० ॥</p>
<p>॥ इति श्रीभागवततात्पर्यनिर्णये तृतीयस्कन्धे द्वात्रिंशोऽध्यायः ॥</p>
<p>केवलं ज्ञानं पुरुषार्थः । देहादिष्वसङ्गिनो जीवस्य तन्निमित्तसुखदुःखादयो न सन्ति । किमुत देहस्य अचेतनत्वात् ॥ ५० ॥</p>
<h2 id="तरयसतरशऽधयय">त्रयस्त्रिंशोऽध्यायः</h2>
<p>तच्छ्रद्धयाक्राऽऽन्तमतिः पितृदेवव्रतः पुमान् ।<br>
गत्वा चान्द्रमसं लोकं सोमपाः पुनरेष्यति ॥ ३ ॥</p>
<p>&lsquo;ईषद्भक्तो भगवति सुकर्मा स्वर्गमेष्यति ।<br>
अभक्तो निरयं याति सुकर्माऽपि न संशयः&rsquo;&rsquo;॥ इति वामने ॥ ३ ॥</p>
<p>आद्यः स्थिरचराणां यो वेदगर्भः सहर्षिभिः ।<br>
योगेश्वरैः कुमाराद्यैः सिद्धैर्योगप्रवर्तकैः ॥ ११ ॥</p>
<p>भेददृष्ट्याऽभिमानेन निःसङ्गेनापि कर्मणा ।<br>
कर्तृत्वात् सगुणं ब्रह्म पुरुषं पुरुषर्षभम् ॥ १२ ॥</p>
<p>स सङ्गत्य पुनः काले कालेनेश्वरमूर्तिना ।<br>
जातेऽगुणव्यतिकरे यथापूर्वं प्रजायते ॥ १३ ॥</p>
<p>अभिमानेन पूर्णज्ञानेन । सङ्गत्य लये परमेश्वरं प्रविश्य ।<br>
&lsquo;यथापूर्वं प्रजायते&rsquo;&lsquo;उच्चनीचादिभावेन जायते ।<br>
&lsquo;अगुणव्यतिकरे&rsquo;&lsquo;बहिः श्वेतद्वीपे निर्गच्छति ।<br>
&lsquo;गुणव्यतिकराभावेऽप्युच्चनीचादिपूर्ववत् ।<br>
विष्णोश्चैव विमुक्तानां न कदाचन गच्छति&rsquo;&rsquo;॥ इति गारुडे ॥ ११-१३ ॥</p>
<p>ऐश्वर्यं पारमेष्ठ्यं यत् तेऽपि धर्मविनिर्मितम् ।<br>
निषेव्य पुनरायान्ति गुणव्यतिकरेऽसति ॥ १४ ॥</p>
<p>गुणव्यतिकरे असति । प्रलये प्राप्ते पुनः परमेश्वरमायान्ति ।<br>
&lsquo;ब्रह्मा देवैः परिवृतः प्रलये परमेश्वरम् ।<br>
प्रविश्य सर्गे तु पुनः श्वेतद्वीपे प्रमोदते ॥</p>
<p>ज्ञानधर्मफलांस्तत्र भोगान्भुक्त्वा लये पुनः ।<br>
नारायणं समाविश्य ज्ञानव्यक्तं निजं सुखम् ॥</p>
<p>भुञ्जते त्वेवमेवैषां काले संसर्गनिर्गमौ ।<br>
नित्यौ नित्यसुखं चैव सृष्टौ भोगास्तथोत्तमाः ॥</p>
<p>यथापूर्वं हरेः सर्वगुणैर्नीचोच्चता तथा ।<br>
ब्रह्मणश्च तथान्येषामन्येषां च यथापदम्&rsquo;&rsquo;॥ इति स्कान्दे ॥ १४ ॥</p>
<p>ये त्विहासक्तमनसः कर्मसु श्रद्धयान्विताः ।<br>
कुर्वन्त्यप्रतिषिद्धानि नित्यान्यपि च कृत्स्नशः ॥ १६ ॥</p>
<p>रजसा कुण्ठमनसः कामात्मानोऽजितेन्द्रियाः ।<br>
पितॄन् यजन्त्यनुदिनं गृहेष्वभिरताशयाः ॥ १७ ॥</p>
<p>त्रैवर्गिकास्ते पुरुषा विमुखा हरिमेधसः ।<br>
कथायां कथनीयोरुविक्रमस्य मधुद्विषः ॥ १८ ॥</p>
<p>नूनं दैवेन विहता ये त्वच्युतकथासुधाम् ।<br>
हित्वा शृृण्वन्त्यसद्गाथाः पुरीषमिव विड्भुजः ॥ १९ ॥</p>
<p>दक्षिणेन पथाऽर्यम्णः पितृलोकं व्रजन्ति ते ।<br>
प्रजायां तु प्रजायन्ते श्मशानान्तक्रियाकृतः ॥ २० ॥</p>
<p>ततस्ते क्षीणसुकृताः पुनर्लोकमिमं सति ।<br>
पतन्ति विवशा देवैः सद्यो विभ्रंशितोदयाः ॥ २१ ॥</p>
<p>&lsquo;अत्यल्पभक्ता विष्णौ च सदा श्राद्धादिकारिणः ।<br>
पितृलोकं समाविश्य स्वसन्ताने पुनःपुनः ॥</p>
<p>क्षिप्रमेव प्रजायन्ते ये तु भक्तिविवर्जिताः ।<br>
अन्यसामान्यवेत्तारस्तदन्योत्तमवेदिनः ॥</p>
<p>तद्भक्तनिन्दकाश्चैव यान्त्येव निरयं ध्रुवम् ।<br>
अपि धर्मैकनियमा नात्र कार्या विचारणा&rsquo;&rsquo;॥ इति च ॥</p>
<p>&lsquo;मुक्तियोग्यास्तु देवाद्या मानुषा यज्ञभागिनः ।<br>
मनुष्यभेदाः श्राद्धादिकृतो विद्वेषिणोऽसुराः&rsquo;&lsquo;इति च ॥ १६-२१ ॥</p>
<p>ज्ञानमेकं पराचीनैरिन्द्रियैर्ब्रह्म निर्गुणम् ।<br>
अवभात्यर्थरूपेण भ्रान्त्या शब्दादिधर्मिणाम् ॥ २८ ॥</p>
<p>&lsquo;मत्स्यकूर्मादिरूपं च विष्णोर्ज्ञानैकमात्रकम् ।<br>
तन्मन्यन्ते भौतिकं तु ये गच्छन्त्यधरं तमः&rsquo;&rsquo;॥ इति ब्राह्मे ॥ २८ ॥</p>
<p>यथा महानहङ्कारस्त्रिवृत् पञ्चविधः स्वराट् ।<br>
एकादशविधस्तस्य वपुरण्डं जगद् यतः ॥ २९ ॥</p>
<p>&lsquo;एकादशेन्द्रियात्मा च पञ्चभूतात्मकस्तथा ।<br>
सर्वाभिमानी भगवान्स्वराडिन्द्रः पुरन्दरः ॥</p>
<p>इदमण्डं जगत्सर्वं शक्रदेहं विदुर्बुधाः ।<br>
तत्पतिस्त्रिगुणो रुद्रस्तस्य ब्रह्मा ततो हरिः&rsquo;&rsquo;॥ इति वामने ॥</p>
<p>यथैतान्पश्यन्ति तद्वदेव ज्ञानात्मकं मत्स्यादिरूपं पश्यन्त्यज्ञाः॥ २९ ॥</p>
<p>ज्ञानं योगश्च मन्निष्ठो नैर्गुण्यो भक्तिलक्षणः ।<br>
द्वयोरप्येक एवार्थो भगवच्छब्दलक्षणः ॥ ३२ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये तृतीयस्कन्धे त्रयस्त्रिंशोऽध्यायः ॥</p>
<p>&lsquo;ज्ञानभक्ती विना नैव मुक्तिः कस्यापि विद्यते ।<br>
तयोरेकतरेणापि विष्णुगेनोभयं विना ॥</p>
<p>एवमप्येतयोरेकभावेऽन्यनियतेर्ध्रुवम् ।<br>
एकेनापि भवेन्मुक्तिस्तदर्थं त्वन्यसाधनम्&rsquo;&rsquo;॥ इति हरिवंशेषु ॥३२॥</p>
<h2 id="चतसतरशऽधयय">चतुस्त्रिंशोऽध्यायः</h2>
<p>देवहूतिरुवाच–</p>
<p>अथाप्ययान्ते सलिले शयानं भूतेन्द्रियार्थात्ममयं वपुस्ते ।<br>
गुणप्रवाहं सदशेषबीजं दध्यौ स्वयं यज्जठराब्जजातः ॥ २ ॥</p>
<p>भूतेन्द्रियार्थात्ममयं तेभ्यः प्रधानम् ।<br>
&lsquo;त्वं प्रधानमयो देव प्रधानादधिको यतः&rsquo;&rsquo;॥ इति वाराहे ॥ २ ॥</p>
<p>त्वं देहतन्त्रः प्रशमाय पाप्मनां निदेशभाजां च विभो विभूतये ।<br>
यथावतारास्तव सूकरादयस्तथायमप्यात्मपथोपलब्धये ॥ ५ ॥</p>
<p>देहतन्त्रः देहप्रकाशः ।<br>
&lsquo;ततिः प्रकाशो विस्तारस्तन्त्रं चेत्यभिधीयते&rsquo;&rsquo;।इति तन्त्रमालायाम् ॥ ५ ॥</p>
<p>ब्रह्मण्यवस्थितमतिर्भगवत्यात्मसंश्रये ।<br>
निवृत्तजीवोपाधित्वात् वीतक्लेशाप्तनिर्वृतिः ॥ २६ ॥</p>
<p>नित्यरूढसमाधित्वात् परावृत्तगुणभ्रमा ।<br>
न सस्मार तदात्मानं स्वप्नदृष्टमिवोत्थितः ॥ २७ ॥</p>
<p>॥ इति श्रीमदानन्दतीर्थभगवत्पादाचार्यविरचिते श्रीभागवततात्पर्यनिर्णये तृतीयस्कन्धे चतुस्त्रिंशोऽध्यायः ॥</p>
<p>॥ तृतीयः स्कन्धः समाप्तः ॥</p>
<p>&lsquo;जीवोपाधिप्रभृतयः आमुक्तेः सर्वदेहिनाम् ।<br>
नियमात्सन्त्यभावस्तु निष्फलत्वादुदीर्यते&rsquo;&rsquo;॥ इति वाराहे ॥ २७ ॥</p>

  </div>
</article>


        

        



    <aside class="card border noPrint" id="section-tree-item-bhAgavatam_madhva-tAtparya-nirNayaH_mUlam_03_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/madhva-tAtparya-nirNayaH/mUlam/03/">०३ </a>
            <a data-toggle="collapse" href="#section-tree-item-body-bhAgavatam_madhva-tAtparya-nirNayaH_mUlam_03_md" role="button" aria-expanded="false" aria-controls="section-tree-item-body-bhAgavatam_madhva-tAtparya-nirNayaH_mUlam_03_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_madhva-tAtparya-nirNayaH_mUlam_03_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०३</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
