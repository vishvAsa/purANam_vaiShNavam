<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | १२ स्कन्धार्थ-निरूपणम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/12/12_skandhArtha-nirUpaNam/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/12/12_skandhArtha-nirUpaNam/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/12/12_skandhArtha-nirUpaNam/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="१२ स्कन्धार्थ-निरूपणम्">
  <meta property="og:description" content="॥ १२.१२.१ ॥
सूत उवाच—
नमो धर्माय महते नमः कृष्णाय वेधसे ।
ब्रह्मणेभ्यो नमस्कृत्य धर्मान् वक्ष्ये सनातनान् ॥**
श्रीधर-स्वामी (भावार्थ-दीपिका) :
द्वादशे तु पुराणोक्त-सर्वार्थानुक्रमः कृतः ।
प्रथम-स्कन्धम् आरभ्य प्राधान्येन समासतः ॥
तद् एवम् अस्मिन् पुराणे विस्तरेणोक्तान् अर्थान् सङ्क्षेपतो वर्णयिष्यन् धर्मादीन् प्रणमति, नम इति। महते हरि-भक्ति-लक्षणाय। ब्राह्मणेभ्यो ब्राह्मणान्। सनातनान् अनादीन्। धर्मान् इत्य् उपलक्षणं पुराणोक्तार्थानाम् ॥१॥
———————————————————————————————————————
जीव-गोस्वामी (क्रम-सन्दर्भः) : कृष्णाय तद्-आख्ययातिप्रसिद्धाय स्वयं भगवते । वेधसे अवतारादि-सर्व-विधात्रे । तत्र स्व-दैन्येन विनयः ब्राह्मणेभ्यो नमस्कृत्येति । सनातनान्, कालेन नष्टा प्रलये वाणीयं [भा।पु। ११.१४.३] इत्य्-आदि-प्रमाणेन प्रसिद्धान्, धर्मान् भागवतान् वक्ष्य इति तत्-तत्-प्रसङ्गानुक्रमेण तान् एव सूचयिष्यामि—पतितः स्खलितः [भा।पु। १२.१२.४७] इत्य्-आदिना च साक्षाद् वक्ष्यामीत्य् अर्थः ॥१॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="१२ स्कन्धार्थ-निरूपणम्">
  <meta itemprop="description" content="॥ १२.१२.१ ॥
सूत उवाच—
नमो धर्माय महते नमः कृष्णाय वेधसे ।
ब्रह्मणेभ्यो नमस्कृत्य धर्मान् वक्ष्ये सनातनान् ॥**
श्रीधर-स्वामी (भावार्थ-दीपिका) :
द्वादशे तु पुराणोक्त-सर्वार्थानुक्रमः कृतः ।
प्रथम-स्कन्धम् आरभ्य प्राधान्येन समासतः ॥
तद् एवम् अस्मिन् पुराणे विस्तरेणोक्तान् अर्थान् सङ्क्षेपतो वर्णयिष्यन् धर्मादीन् प्रणमति, नम इति। महते हरि-भक्ति-लक्षणाय। ब्राह्मणेभ्यो ब्राह्मणान्। सनातनान् अनादीन्। धर्मान् इत्य् उपलक्षणं पुराणोक्तार्थानाम् ॥१॥
———————————————————————————————————————
जीव-गोस्वामी (क्रम-सन्दर्भः) : कृष्णाय तद्-आख्ययातिप्रसिद्धाय स्वयं भगवते । वेधसे अवतारादि-सर्व-विधात्रे । तत्र स्व-दैन्येन विनयः ब्राह्मणेभ्यो नमस्कृत्येति । सनातनान्, कालेन नष्टा प्रलये वाणीयं [भा।पु। ११.१४.३] इत्य्-आदि-प्रमाणेन प्रसिद्धान्, धर्मान् भागवतान् वक्ष्य इति तत्-तत्-प्रसङ्गानुक्रमेण तान् एव सूचयिष्यामि—पतितः स्खलितः [भा।पु। १२.१२.४७] इत्य्-आदिना च साक्षाद् वक्ष्यामीत्य् अर्थः ॥१॥">
  <meta itemprop="wordCount" content="7257">
  <meta name="twitter:card" content="summary">
  <meta name="twitter:title" content="१२ स्कन्धार्थ-निरूपणम्">
  <meta name="twitter:description" content="॥ १२.१२.१ ॥
सूत उवाच—
नमो धर्माय महते नमः कृष्णाय वेधसे ।
ब्रह्मणेभ्यो नमस्कृत्य धर्मान् वक्ष्ये सनातनान् ॥**
श्रीधर-स्वामी (भावार्थ-दीपिका) :
द्वादशे तु पुराणोक्त-सर्वार्थानुक्रमः कृतः ।
प्रथम-स्कन्धम् आरभ्य प्राधान्येन समासतः ॥
तद् एवम् अस्मिन् पुराणे विस्तरेणोक्तान् अर्थान् सङ्क्षेपतो वर्णयिष्यन् धर्मादीन् प्रणमति, नम इति। महते हरि-भक्ति-लक्षणाय। ब्राह्मणेभ्यो ब्राह्मणान्। सनातनान् अनादीन्। धर्मान् इत्य् उपलक्षणं पुराणोक्तार्थानाम् ॥१॥
———————————————————————————————————————
जीव-गोस्वामी (क्रम-सन्दर्भः) : कृष्णाय तद्-आख्ययातिप्रसिद्धाय स्वयं भगवते । वेधसे अवतारादि-सर्व-विधात्रे । तत्र स्व-दैन्येन विनयः ब्राह्मणेभ्यो नमस्कृत्येति । सनातनान्, कालेन नष्टा प्रलये वाणीयं [भा।पु। ११.१४.३] इत्य्-आदि-प्रमाणेन प्रसिद्धान्, धर्मान् भागवतान् वक्ष्य इति तत्-तत्-प्रसङ्गानुक्रमेण तान् एव सूचयिष्यामि—पतितः स्खलितः [भा।पु। १२.१२.४७] इत्य्-आदिना च साक्षाद् वक्ष्यामीत्य् अर्थः ॥१॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/12\/12_skandhArtha-nirUpaNam\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/12\/12_skandhArtha-nirUpaNam.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/12_skandhArtha-nirUpaNam/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/12_skandhArtha-nirUpaNam/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/12_skandhArtha-nirUpaNam/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/12_skandhArtha-nirUpaNam/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/12_skandhArtha-nirUpaNam/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/12_skandhArtha-nirUpaNam/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/12_skandhArtha-nirUpaNam/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/12_skandhArtha-nirUpaNam/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/12_skandhArtha-nirUpaNam/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/12_skandhArtha-nirUpaNam/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/12_skandhArtha-nirUpaNam/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/12_skandhArtha-nirUpaNam/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/12_skandhArtha-nirUpaNam/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/12_skandhArtha-nirUpaNam/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/12_skandhArtha-nirUpaNam/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/12_skandhArtha-nirUpaNam/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/12_skandhArtha-nirUpaNam/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/12_skandhArtha-nirUpaNam/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/12_skandhArtha-nirUpaNam/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/12_skandhArtha-nirUpaNam/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/12_skandhArtha-nirUpaNam/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/12_skandhArtha-nirUpaNam/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/12_skandhArtha-nirUpaNam/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/12_skandhArtha-nirUpaNam/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/12_skandhArtha-nirUpaNam/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/12_skandhArtha-nirUpaNam/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/12_skandhArtha-nirUpaNam/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/12_skandhArtha-nirUpaNam/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/12_skandhArtha-nirUpaNam/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/12_skandhArtha-nirUpaNam/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/12_skandhArtha-nirUpaNam/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/12_skandhArtha-nirUpaNam/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/12_skandhArtha-nirUpaNam/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/12_skandhArtha-nirUpaNam/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/12_skandhArtha-nirUpaNam/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/12_skandhArtha-nirUpaNam/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/12_skandhArtha-nirUpaNam/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/12_skandhArtha-nirUpaNam/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/12_skandhArtha-nirUpaNam/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/12_skandhArtha-nirUpaNam/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/12_skandhArtha-nirUpaNam/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/12_skandhArtha-nirUpaNam/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/12_skandhArtha-nirUpaNam/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/12_skandhArtha-nirUpaNam/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/12_skandhArtha-nirUpaNam/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> १२ स्कन्धार्थ-निरूपणम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१२ स्कन्धार्थ-निरूपणम्">१२ स्कन्धार्थ-निरूपणम्</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/12/12_skandhArtha-nirUpaNam.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>॥ १२.१२.१ ॥</strong></p>
<p><strong>सूत उवाच—</strong></p>
<p><strong>नमो धर्माय महते नमः कृष्णाय वेधसे ।</strong><br>
ब्रह्मणेभ्यो नमस्कृत्य धर्मान् वक्ष्ये सनातनान् ॥**</p>
<p><strong>श्रीधर-स्वामी (भावार्थ-दीपिका) :</strong></p>
<p>द्वादशे तु पुराणोक्त-सर्वार्थानुक्रमः कृतः ।</p>
<p>प्रथम-स्कन्धम् आरभ्य प्राधान्येन समासतः ॥</p>
<p>तद् एवम् अस्मिन् पुराणे विस्तरेणोक्तान् अर्थान् सङ्क्षेपतो वर्णयिष्यन् धर्मादीन् प्रणमति, नम इति। महते हरि-भक्ति-लक्षणाय। ब्राह्मणेभ्यो ब्राह्मणान्। सनातनान् अनादीन्। धर्मान् इत्य् उपलक्षणं पुराणोक्तार्थानाम् ॥१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> कृष्णाय तद्-आख्ययातिप्रसिद्धाय स्वयं भगवते । वेधसे अवतारादि-सर्व-विधात्रे । तत्र स्व-दैन्येन विनयः ब्राह्मणेभ्यो नमस्कृत्येति । सनातनान्, कालेन नष्टा प्रलये वाणीयं [भा।पु। ११.१४.३] इत्य्-आदि-प्रमाणेन प्रसिद्धान्, धर्मान् भागवतान् वक्ष्य इति तत्-तत्-प्रसङ्गानुक्रमेण तान् एव सूचयिष्यामि—पतितः स्खलितः [भा।पु। १२.१२.४७] इत्य्-आदिना च साक्षाद् वक्ष्यामीत्य् अर्थः ॥१॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **अनुक्रमो गणना । समासतः सङ्क्षेपतः, सङ्क्षेपकथनेऽपि प्राधान्येन मुख्यार्थस्यैव कथनं नतु सर्वत इत्य् अर्थः धर्मस्यव हरिप्रियत्वेन संसारतारकत्वादादौ नमति—नम इति । हरिप्रियत्वं धर्मस्य यदायदा हि धर्मस्य इति श्रीगीतावाक्यादवसीयते । धर्मान्तरव्यावृत्तये—महत इति । महत्त्वम् अपि हरि-भक्तिलक्षणधर्मस्य दुक्त्यैवावसीयते। तथा हि—सर्वधर्मान्परित्यज्य माम् एकं शरणं व्रज इति । ब्राह्मणेभ्य इति द्वितीयार्थे चतुर्थी । सनातनाञ्छ्रीमद्व्यासकथनाद् अपि प्राक्तनान्नतु व्यासप्रणीतांस् तथा च वेदवत्सनातनत्वमस्य पुराणस्य श्रीसूतेन ध्वनितम् । वेधसेऽवतारादिसर्वविधात्रे । स्वदैन्यं ज्ञापयन्नमति—ब्राह्मणेभ्यो व्यासादिभ्यस्तत्प्रकाशकेभ्यः । सनातनम् कालेन प्रलये नष्टा वाणीयम् इत्य्-आदिप्रमाणेन प्रसिद्धान् धर्मान् भागवतान्वक्ष्ये तत्तत्प्रसङ्गानुक्रमेण तानेव सूचयिष्यामि पतितः स्खलितः इत्य्-आदिना च साक्षाद्वक्ष्यामीत्य् अर्थः । श्रवणकीर्तनादिविषयत्वे सति तच् चरितान्येव परमसनातनधर्मा भवन्तीति भावः । यद् वा, भगवतो भक्तियोगस्य तच् चरितानां च निर्गुणत्वात्सनातनत्वमेव, सगुणस्यैव वस्तुनः सनातनत्वाभावाद् इत्य् अर्थः ॥१॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>प्रथमादितः आरभ्योपाख्यान-विततेः पुनः ।</p>
<p>अनुक्रमः प्रसिद्धायां द्वादशे क्रियते स्फुटम् ॥</p>
<p>महते भक्ति-लक्षणाय कृष्णाय तत्-प्राप्याय, वेधसे सर्व-कारणाय, ब्राह्मणेभ्यो व्यासादिभ्यस् तत्-प्रकाशकेभ्यो द्वितीयार्थे चतुर्थी । धर्मान् भगवच्-चरित्राणि श्रवण-कीर्तनादिर् विषयत्वे सति भगवच्-चरितान्य् एव परम-धर्मा भवन्तीति भावः । सनातनान् नित्यान् । भगवतो भक्ति-योगस्य च तच्-चरितानां च निर्गुणत्वाद् इति भावः ॥१॥</p>
<blockquote>
<p><strong>॥।</strong><br>
॥ १२.१२.२ ॥**</p></blockquote>
<p><strong>एतद् वः कथितं विप्रा विष्णोश् चरितम् अद्भुतम् ।</strong><br>
भवद्भिर् यद् अहं पृष्टो नराणां पुरुषोचितम् ॥**</p>
<p>**श्रीधर-स्वामी (भावार्थ-दीपिका) : **पुरुषत्वे उचितं श्रवणादि-योग्यम् ॥२॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **यद्भवद्भिर्नराणां सम्बन्धि पुंसाम् एकान्ततः श्रेयस्तन्नश्शंसितुमर्हसि इत्यहं पृष्टस्तदेतद्वो विष्णोरद्भूतचरितं मया कथितम् इति सम्बन्धः । हे विप्रा इति—विगतः प्रापूरयिता स्वीयबोधेन येषां ते विप्राः सर्वज्ञा इति । सर्वज्ञानामग्रे मया यथाश्रुतम् एवोक्तम् इति भावः । तत्र भगवच्चरितश्रवणम् एव मुख्यमित्यभिप्रेत्योपसंहरन्ननुक्रमितुमुपक्रमते—नराणां मध्ये ये पुरुषास्तेषामेवोचितं न तु तद्विमुखानां पशूनाम् इति तेषां गालिप्रदानम् । तद् उक्तम्—</p>
<blockquote>
<p>श्वविड्वराहोष्ट्रखरैः संस्तुतः पुरुषः पशुः ।<br>
न यत्कर्णपथोपेतो जातु नाम गदाग्रजः ॥ इति ।</p></blockquote>
<p>यद् वा, नराणां पुरुषे भगवति यदुचितम् ॥२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) :</strong> तत्रैव भगवच्-चरित-श्रवणम् एव मुख्यम् इत्य् अभिप्रायेण तेनैव महा-प्रसङ्गम् उपसंहरन् तान् अनुक्रमितुम् उपक्रमते—एतद् इति । नराणां मध्ये ये पुरुषास् तेषाम् एवोचितं, न तु ये तेषां मध्ये पशवस् तेषाम् इत्य् अर्थ इति तद्-बहिर्-मुखेभ्यो गालि-प्रदानं, यथोक्तम्, श्व-विड्-वराहोष्ट्र-खरैः [भा।पु। २.३.१९] इत्य्-आदि । यद् वा, नराणां जीवानां पुरुषे श्री-भगवति यद् उचितम् ॥२॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> नराणां मध्ये ये पुरुषास् तेषाम् उचितं, न तु नराणां मध्ये ये पशवस् तेषाम् इति । यद् उक्तं, श्व-विड्-वराहोष्ट्र-खरैः संस्तुतः पुरुषः पशुः [भा।पु। २.३.१९] इति ॥२॥</p>
<hr>
<p><strong>॥ १२.१२.३ ॥</strong></p>
<p><strong>अत्र सङ्कीर्तितः साक्षात् सर्व-पाप-हरो हरिः ।</strong><br>
नारायणो हृषीकेशो भगवान् सात्वतां पतिः ॥**</p>
<p>**श्रीधर-स्वामी (भावार्थ-दीपिका) : **एतत् प्रपञ्चयति—अत्रेति । भगवान् ऐश्वर्यादि-षड्-गुणः । साक्षात् सङ्कीर्तित इति देवता-काण्डार्थः ॥३॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **एतत्पुरुषस्य श्रवणादियोग्यमेतद् इत्य् अर्थः । अत्र श्री-भागवते । साक्षाद्धरिः श्री-कृष्णः एते चांशकलाः पुंसः कृष्णस् तु भगवान्स्वयम् इत्य्-उक्तेः । सर्वपापहर इत्य्-आदिविशेषणानां तत्रैव सामञ्जस्यात् । अत्र द्वादश-स्कन्धेषु हरिर्भगवद्-आद्याख्ययानन्ताविर्भावः परमेश्वरस्तावन्मुख्यत्वेन कीर्त्यते । तत्रापि गुणरूपलीलात्वेन मुख्यत्वेन कोर्त्यते । तस्य च प्राधान्येन भेदद्वयं दर्शितमित्याह—नारायणः सर्वजीवाश्रयः । हृषीकेशस्तदीयसर्वेन्द्रियप्रवर्तकश् च परमात्मेत्यर्थ इत्येको भेदः । द्वितीयम् आह—भगवानिति । स एव कः—सात्वतामुद्धवादीनां पतिः स्वयं भगवानित्य् अर्थः ॥३॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> अत्र श्री-भागवते सात्वतां पतिः श्री-कृष्णः सङ्कीर्त्यते, स एव भगवान् । हर्य्-आदीन्य् अपि तन्-नामानि ॥३॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **अत्र श्री-भागवते हरिर् भगवद्-आद्य्-आख्ययानन्ताविर्भावः परमेश्वरस् तावन्-मुख्यत्वेन कीर्त्यते, तत्रापि गुण-रूप-लीलाभिः साक्षाद् एव कीर्त्यते । तस्य च प्राधान्येन भेद-द्वयं दर्शितम् इत्य् आह—नारायणः सर्व-जीवाश्रयः हृषीकेशस् तदीय सर्वेन्द्रिय-प्रवर्तकश् च परमात्मेत्य् अर्थः । इत्य् एको भेदः । द्वितीयम् आह—भगवान् इति । स च सात्वतां पतिः स्वयं भगवान् श्री-यादवेन्द्र-रूपत्वेन कीर्त्यत इत्य् अर्थः ॥३॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> यः सर्व-पाप-हर्तृत्वेन हरि-शब्देनोच्यते यश् च नारस्य जीव-समूहस्य आश्रमत्वेन नारायण-शब्देनोच्यते । यश् च सर्वेन्द्रियाणां प्रवर्तकत्वेन हृषीकेश-शब्देनोच्यते स एव भगवान् अत्र द्वादशस्व् अपि स्कन्धेषु कीर्त्यते । स हि क इत्य् अत आह—सात्वताम् उद्धवादीनां पतिः ॥३॥</p>
<blockquote>
<p><strong>॥।</strong><br>
॥ १२.१२.४ ॥**</p></blockquote>
<p><strong>अत्र ब्रह्म परं गुह्यं जगतः प्रभवाप्ययम् ।</strong><br>
ज्ञानं च तद्-उपाख्यानं प्रोक्तं विज्ञान-संयुतम् ॥**</p>
<p>**श्रीधर-स्वामी (भावार्थ-दीपिका) :**ब्रह्म-काण्डार्थम् आह—अत्र ब्रह्मेति । गुह्यं निर्गुणम् । प्रभवाप्ययम्, प्रभवत्य् अस्माद् इति प्रभवम्, अप्येत्य् अस्मिन्न् इत्य् अप्ययम्, तच् च तच् च । अनेनाश्रय-शब्दार्थो दर्शितः । विज्ञान-संयुतम् अपरोक्ष-ज्ञान-पर्यन्तं ज्ञानम् । तद्-उपाख्यानं तज्-ज्ञानम् उपाख्यायते प्रकाश्यते येन तज्-ज्ञान-साधनम् इत्य् अर्थः ॥४॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **सगुणमुक्त्वा निर्गुणम् आह—ब्रह्मेति । इत्य् अर्थ इति—श्रवणादिसाधनमन्तरेण ज्ञानानुत्पत्तेस् तदप्युक्तम् इति भावः । तदीयनिर्विशेषप्रकाशरूपं यद्ब्रह्म तदपि प्रोक्तं वागाद्यग्राह्यत्वाद्गुह्यम् । तहि कथं स्वयं प्रोक्तं तत्राह—जगत उत्पत्तिलयौ यतस् तदित्येवंरीत्योक्तं न तु साक्षाद् इत्य् अर्थः ॥४॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> अत्र ब्रह्मेत्य्-आदि । अत्र श्री-भागवते ब्रह्म-परं गुह्यं विश्वस्य प्रभवाप्ययं ज्ञानं च विज्ञान-संयुतं यत् प्रोक्तं, तत्-तद्-उपाख्यानं श्री-कृष्णोपाख्यानम् । उप आख्यायते इति कर्मणि युट्, हीने उपश् च कथ्यते इति उप-शब्दोऽत्र हीनार्थः । उपार्जुनं योद्धारः इतिवत् । तत् ततः कृष्णाख्यानाद् धीनम् इत्य् अर्थः । तद् इत्य् अव्ययं तद् उप तं श्री-कृष्णम् उप, ततो हीनम् इत्य् अर्थः । आख्यानं—आख्यायते कथ्यते कथा-प्रसङ्गात् निर्दिश्यते इत्य् आख्यानं, तत् सर्वं ब्रह्मादि कथनीयम् इति कथितम् । वस्तुतः श्री-कृष्ण एव प्रतिपाद्यः, वेद्यं वास्तवम् अत्र वस्तु [भा।पु। १.१.२] इत्य् उपक्रान्तेः, तस्य सर्वेश्वरेश्वरत्वात् । यद् वा, आख्यायते यत इत्य् आख्यानः श्री-कृष्णः, तद् ब्रह्मादि सर्वम् उपाख्यानं श्री-कृष्णआद् धीनम् इति ॥४॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **अत्र ब्रह्मेति सार्धकम् । अत्र भगवत्-तत्त्व-कीर्तन एव तदीय-निर्विशेष-प्रकाश-रूपं यद् ब्रह्म यद् एव जगज्-जन्मादिना सामान्यतो लक्षितं तद् अपि प्रोक्तम् ॥४॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तदीय-निर्विशेष-प्रकाश-रूपं यद् ब्रह्म, तद् अपि प्रोक्तं, वाग्-आदीन्द्रिय-ग्राह्यत्वाभावाद् गुह्यं तर्हि कथं प्रोक्तं, तत्राह जगतः प्रभव उत्पत्तिर् अप्ययो लयश् च यतस् तद् इत्य् एतत्-प्रकारेणैव प्रोक्तं, न तु साक्षात् प्रोक्तम् इति भावः । तत्-प्राप्ति-साधनं ज्ञानं च तद् उपाख्यायते प्रकाश्यते येन तज् ज्ञान-साधनं च विज्ञानम् अपरोक्षानुभवस् तत्-सहितं च ॥४॥</p>
<blockquote>
<p><strong>॥।</strong><br>
॥ १२.१२.५ ॥**</p></blockquote>
<p><strong>भक्ति-योगः समाख्यातो वैराग्यं च तद्-आश्रयम् ।</strong><br>
पारीक्षितम् उपाख्यानं नारदाख्यानम् एव च ॥**</p>
<p>**श्रीधर-स्वामी (भावार्थ-दीपिका) : **कर्म-काण्डार्थम् आह, भक्ति-योगश् च साध्य-साधन-रूपः । तद्-आश्रयं भक्ति-योगेन निष्पादितम् । एवं सामान्यतो निरूप्येदानीं द्वादश-स्कन्ध-प्रकरणार्थान् अनुक्रामति । पारीक्षितम् उपाख्यानं परीक्षिज्-जन्मादि, तत्-प्रस्तावाय नारदाख्यानं च ॥५॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **तत्प्रस्तावाय परीक्षिज्जन्मादिप्रसङ्गाय प्रथमस्कन्धत उपक्रमते—पारीक्षितम् इति । इहानुक्रमणिकाध्याये । यत्प्रसिद्धम् अपि किञ्चित्किचिदुल्लङ्घयते तन्नानिष्टम् इति । अनुक्रमणिका हि नोक्तसमस्तार्थव्यापिनी भवेत् यत्प्रथमत एव जन्मगुह्याध्यायकथातिप्रसिद्धाप्युल्लङ्घिता । तथा द्रौणिदण्डभीष्मनिर्याणादिकथाचित्रकेतुत्रिपुरवधाम्बरीषादिकथाघासुरब्रह्ममोहादिकथा च बहुश उल्लङ्घ्य क्वचित्क्रमेणात्युक्तेति ॥५॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> अत्र भक्ति-योग एव मुख्यत्वेनाख्यायते, तद्-उपायत्वेन वैराग्यं च । तद्-आश्रयं भक्त्य्-आश्रयम् ॥५॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तद्-अर्थम् एव ज्ञान-विज्ञान-भक्ति-योगाः यथोत्तरोत्कर्ष-सोपानवत् क्रमेण समाख्यातास् तद्-आश्रयं तद्-उपयोगि-वैराग्यं चेति पद्य-द्वयेन वेद-तात्पर्य-रूपो ब्रह्म-काण्डार्थो दर्शितः । तद् एवं सार्वत्रिकं प्रतिपाद्यम् उक्त्वा क्रमोक्तम् आह—पारीक्षितम् इति ॥५॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **भक्ति-योगः साधन-रूपः साध्य-रूपश् च सम्य-गुण-क्रमोपसंहाराभ्यासैर् आख्यातः । तद्-आश्रयं तद्-उत्थम् । अथ प्रथम-स्कन्धत एव प्राकरणिकानर्थान् अनुक्राम्यति । पारीक्षितम् इति अत्रानुक्रमणिकाध्याये यत् प्रसिद्धम् अपि किञ्चित् किञ्चिद् उपाख्यानम् उल्लङ्घितम् । नात्रानिष्टम् आशङ्कनीयम् अनुक्रमणिका हि नोक्त-समस्तार्थ-व्यापिनी भवेत्, यत् प्रथमत एव जन्म-गुह्याध्याय-कथा अतिप्रसिद्धाप्य् उल्लङ्घिता । एवं द्रौणि-दण्ड-भीष्म-निर्याणादि-कथा चित्रकेतु-त्रिपुर-वधादि-कथा अम्बरीषादि-कथा अघासुर-वध-ब्रह्म-मोहनादि-कथा बहुश एवोल्लङ्घिता । क्वचिद् व्युत्क्रमेणाप्य् उक्त इति ॥५-७॥</p>
<blockquote>
<p><strong>॥।</strong><br>
॥ १२.१२.६ ॥**</p></blockquote>
<p><strong>प्रायोपवेशो राजर्षेर् विप्र-शापात् परीक्षितः ।</strong><br>
शुकस्य ब्रह्मर्षभस्य संवादश् च परीक्षितः ॥**</p>
<p>**श्रीधर-स्वामी (भावार्थ-दीपिका) : **ब्रह्म-र्षभस्य ब्राह्मणोत्तमस्य । इति प्रथम-स्कन्धार्थः ॥६॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **विप्रशापाच्छृङ्गिशापात् । ब्रह्मसु ब्राह्मणेषु ऋषिषु उत्तमो ब्रह्मर्षिस्तस्य— वेदास्ये बृहति विप्रे ब्रह्म वेदे परात्मनि । तपोयज्ञप्रधानेषु इति कोशात् । ऋषिः श्रेष्ठे च सर्वज्ञे ब्राह्मणे च मनौ तथा इति ॥६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) : <em>न व्याख्यातम्।</em></strong></p>
<blockquote>
<p><strong>॥।</strong><br>
॥ १२.१२.७ ॥**</p></blockquote>
<p><strong>योग-धारणयोत्क्रान्तिः संवादो नारदाजयोः ।</strong><br>
अवतारानुगीतं च सर्गः प्राधानिकोऽग्रतः ॥**</p>
<p>**श्रीधर-स्वामी (भावार्थ-दीपिका) : **उत्क्रान्तिर् अर्चिर् आदि-गतिः । प्राधणिकः प्रधान-कार्य-विराड्-रूपः सर्गः । अग्रत आदितो महद्-आदि-क्रमेणेत्य् अर्थः । इति द्वितीयार्थः ॥७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) : <em>न व्याख्यातम्।</em></strong></p>
<blockquote>
<p><strong>॥।</strong><br>
॥ १२.१२.८ ॥**</p></blockquote>
<p><strong>विदुरोद्धव-संवादः क्षत्तृ-मैत्रेययोस् ततः ।</strong><br>
पुराण-संहिता-प्रश्नो महा-पुरुष-संस्थितिः ॥**</p>
<p>**श्रीधर-स्वामी (भावार्थ-दीपिका) : **महा-पुरुषस्य संस्थितिः प्रलये तूष्णीम् अवस्थानम् ॥८॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **अचिरादिगतिः तेऽर्चिरभिसम्भवन्ति इति श्रुत्युक्तगतिः ॥७-८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> महा-पुरुषे पद्मनाभे संस्थितिः प्रलये ब्रह्मणस् तद्-उदरे शयनम् ॥८॥</p>
<blockquote>
<p><strong>॥।</strong><br>
॥ १२.१२.९ ॥**</p></blockquote>
<p><strong>ततः प्राकृतिकः सर्गः सप्त-वैकृतिकाश् च ये ।</strong><br>
ततो ब्रह्माण्ड-सम्भूतिर् वैराजः पुरुषो यतः ॥**</p>
<p>**श्रीधर-स्वामी (भावार्थ-दीपिका) : **प्राकृतिकः प्रकृति-भवो गुण-क्षोभ-रूपः । वैकृतिका महद्-आदयश् च-काराद् विकाराश् च ये तेषां सर्गः ॥९॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **यतो यत्र ब्रह्माण्डे वैराजो विराडन्तर्यामी पुरुषोऽस्तीति ॥९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) : <em>न व्याख्यातम्।</em></strong></p>
<blockquote>
<p><strong>॥।</strong><br>
॥ १२.१२.१० ॥**</p></blockquote>
<p><strong>कालस्य स्थूल-सूक्ष्मस्य गतिः पद्म-समुद्भवः ।</strong><br>
भुव उद्धरणेऽम्भोधेर् हिरण्याक्ष-वधो यथा ॥**</p>
<p>**श्रीधर-स्वामी (भावार्थ-दीपिका) : **गतिः स्वरूपम् । उद्धरणे उद्धारणे ॥१०॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **उद्धारणे निमित्ते यथा हिरण्याक्षवधः कृतस् तथोक्त इत्य् अर्थः ॥१०॥</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> भुव उद्धरणम् अम्भोधेः सकाशात् म-कार-लोपश् छान्दसः ॥१०॥</p>
<blockquote>
<p><strong>॥।</strong><br>
॥ १२.१२.११ ॥**</p></blockquote>
<p><strong>ऊर्ध्व-तिर्यग्-अवाक्-सर्गो रुद्र-सर्गस् तथैव च ।</strong><br>
अर्ध-नारीश्वरस्याथ यतः स्वायम्भुवो मनुः ॥**</p>
<p>**श्रीधर-स्वामी (भावार्थ-दीपिका) : **अर्धाभ्यां नारी च नरश् च तस्य सर्गः ॥११॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **ऊर्ध्वसर्गो देवसर्गः, तिर्यक्सर्गः पश्वादिसर्गः, अवाक्सर्गोऽधःसर्गाऽसुरादिलक्षणः । यद् वा, ऊर्ध्वसर्ग ऊर्ध्वसञ्चारसर्गः वृक्षादिसर्गः । तिर्यक्सर्गोऽष्टाविंशतिधा । अवाक्सर्गः नृसर्गः अवाक्स्रोतास् तु नवमः क्षत्तरेकविधो नृणाम् इत्य्-उक्तेः । नारीनरयोः समाहारद्वन्द्वे तस्य तृतोयाद्विवचनान्तार्द्धशब्देन पुनस्समासः । तथा हि—अर्द्धाभ्यां नारीनरं यस्य तस्य ब्रह्मणः सकाशादथ सर्गोऽभूत् । यतो यत्र सर्गे स्वायंभुवो मनुः शतरूपा चाभूत् ॥११॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) : <em>न व्याख्यातम्।</em></strong></p>
<blockquote>
<p><strong>॥।</strong><br>
॥ १२.१२.१२ ॥**</p></blockquote>
<p><strong>शतरूपा च या स्त्रीणाम् आद्या प्रकृतिर् उत्तमा ।</strong><br>
सन्तानो धर्म-पत्नीनां कर्दमस्य प्रजापतेः ॥**</p>
<p>**श्रीधर-स्वामी (भावार्थ-दीपिका) : **सन्तानो धर्म-पत्नीनाम् इति नव-ब्रह्म-समुत्पत्तिर् इत्य् अस्यानन्तरं द्रष्टव्यम् ॥१२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) : <em>न व्याख्यातम्।</em></strong></p>
<blockquote>
<p><strong>॥।</strong><br>
॥ १२.१२.१३ ॥**</p></blockquote>
<p><strong>अवतारो भगवतः कपिलस्य महात्मनः ।</strong><br>
देवहूत्याश् च संवादः कपिलेन च धी-मता ॥**</p>
<p><strong>श्रीधरः, जीव-गोस्वामी (कृष्ण-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> अर्धाभ्यां नारी च नरश् च तस्य ॥१३॥</p>
<blockquote>
<p><strong>॥।</strong><br>
॥ १२.१२.१४ ॥**</p></blockquote>
<p><strong>नव-ब्रह्म-समुत्पत्तिर् दक्ष-यज्ञ-विनाशनम् ।</strong><br>
ध्रुवस्य चरितं पश्चात् पृथोः प्राचीनबर्हिषः ॥**</p>
<p>**श्रीधर-स्वामी (भावार्थ-दीपिका) : **इति तृतीयार्थः । चतुर्थ-स्कन्धार्थम् आह—नव-ब्रह्मणां मरीच्य्-आदीनां समुत्पत्तिः सन्तानः ॥१४॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **या स्त्रीणामाद्या प्रकृतिर्मूलकारणं, तत एव स्त्रीसर्गप्रवृत्तेः। धर्मपत्नीनां कीर्त्यादीनाम्, कर्दमस्य च यथा सन्तानस् तथा वर्णितः ॥१२-१४॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : <em>न व्याख्यातम्।</em> **</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **नव-ब्रह्मभ्यः मरीच्य्-आदिभ्यः समुत्पत्तिः सुद्युम्नस्येत्य् अत्र उपाख्यानम् इति शेषः ॥१४॥</p>
<blockquote>
<p><strong>॥।</strong><br>
॥ १२.१२.१५ ॥**</p></blockquote>
<p><strong>नारदस्य च संवादस् ततः प्रैयव्रतं द्विजाः ।</strong><br>
नाभेस् ततोऽनुचरितम् ऋषभस्य भरतस्य च ॥**</p>
<p>**श्रीधर-स्वामी (भावार्थ-दीपिका) : **पञ्चम-स्कन्धार्थम् आह—ततः प्रैयव्रतं प्रियव्रतस्य चरितम् ॥१५॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **हे द्विज इति—द्विजत्वात्कथितम् अपि पुनः स्मारयामीति भावः ॥१५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) : <em>न व्याख्यातम्।</em></strong></p>
<blockquote>
<p><strong>॥।</strong><br>
॥ १२.१२.१६ ॥**</p></blockquote>
<p><strong>द्वीप-वर्ष-समुद्राणां गिरि-नद्य्-उपवर्णनम् ।</strong><br>
ज्योतिश्-चक्रस्य संस्थानं पाताल-नरक-स्थितिः ॥**</p>
<p>**श्रीधर-स्वामी (भावार्थ-दीपिका) : **द्वीपाद्य्-उपवर्णनं प्रथमं सङ्क्षेपतस् ततो द्वीपादीनां ये गिरयो नद्यश् च तेषाम् उपवर्णनम् । पातालानां नरकाणां च संस्थितिः । अनेनैव नरक-निवर्तकम् अजामिलोपाख्यानं गृहीतं ततः पराचीनम् ॥१६॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **अनेन नरकस्थितिवर्णनप्रसङ्गेन ॥१६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) : <em>न व्याख्यातम्।</em></strong></p>
<blockquote>
<p><strong>॥।</strong><br>
॥ १२.१२.१७ ॥**</p></blockquote>
<p><strong>दक्ष-जन्म प्रचेतोभ्यस् तत्-पुत्रीणां च सन्ततिः ।</strong><br>
यतो देवासुर-नरास् तिर्यङ्-नग-खगादयः ॥**</p>
<p>**श्रीधर-स्वामी (भावार्थ-दीपिका) : **षष्ठार्थम् आह—दक्ष-जन्मेति ॥७॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **तत्पुत्रीणां दक्षपुत्रीणाम् । यतो यत्र सन्तन्यां देवादयो जाताः ॥१७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) : <em>न व्याख्यातम्।</em></strong></p>
<blockquote>
<p><strong>॥।</strong><br>
॥ १२.१२.१८ ॥**</p></blockquote>
<p><strong>त्वाष्ट्रस्य जन्म-निधनं पुत्रयोश् च दितेर् द्विजाः ।</strong><br>
दैत्येश्वरस्य चरितं प्रह्रादस्य महात्मनः ॥**</p>
<p>**श्रीधर-स्वामी (भावार्थ-दीपिका) : **सप्तमार्थम् आह—पुत्रयोश् चेति ॥१८॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **त्वाष्ट्रस्य वृत्रस्य । दितेः पुत्रयोः । संबुद्धिस् तु पूर्ववत् ॥१८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) : <em>न व्याख्यातम्।</em></strong></p>
<blockquote>
<p><strong>॥।</strong><br>
॥ १२.१२.१९ ॥**</p></blockquote>
<p><strong>मन्व्-अन्तरानुकथनं गजेन्द्रस्य विमोक्षणम् ।</strong><br>
मन्व्-अन्तरावताराश् च विष्णोर् हयशिरादयः ॥**</p>
<p>**श्रीधर-स्वामी (भावार्थ-दीपिका) : **अष्टमार्थम् आह—मन्वन्तरानुकथनम् इति । क्वचित् कस्याचिद् अनुक्तिर् व्युत्क्रमोक्तिश् च भक्ति-रसाकुलत्वेनेति द्रष्टव्यम् ॥१९॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **आदिनाजितादिग्रहः । अत्रावतारक्रमो न विवक्षितो वर्णितचरितकथने तात्पर्यात् । अत एव स्वामिचरणैर् अप्य् उक्तम्—क्वचित्कस्यचिदनुक्तिरित्य्-आदि । भक्ति समग्नत्वाच्छ्रीसूतस्य यथाक्रमकथनविस्मृतिरभूद् इति भावः ॥१९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) : <em>न व्याख्यातम्।</em></strong></p>
<blockquote>
<p><strong>॥।</strong><br>
॥ १२.१२.२० ॥**</p></blockquote>
<p><strong>कौर्मं मात्स्यं नारसिंहं वामनं च जगत्-पतेः ।</strong><br>
क्षीरोद-मथनं तद्वद् अमृतार्थे दिवौकसाम् ॥**</p>
<p>**वंशीधरः (भावार्थ-दीपिका-प्रकाशः) : **दिवौकसाममृतार्थेऽमृतनिमित्तं तद्वत्कथितमित्य् अर्थः ॥२०॥</p>
<blockquote>
<p><strong>॥।</strong><br>
॥ १२.१२.२१ ॥**</p></blockquote>
<p><strong>देवासुर-महा-युद्धं राज-वंशानुकीर्तनम् ।</strong><br>
इक्ष्वाकु-जन्म तद्-वंशः सुद्युम्नस्य महात्मनः ॥**</p>
<p>**श्रीधर-स्वामी (भावार्थ-दीपिका) : **नवमार्थम् आह—राज-वंशेति ॥२१॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **सुद्यम्नस्य वंशश् च कीर्तितः । अत्र तद् इति पदं भिन्नं ज्ञेयं षष्ठ्यर्थे, वंश इत्युभयत्रान्वेति । मह उत्सवस्तं करोतीति महकरस्तादृश आत्मा देहो यस्य स महात्मा, तस्मिन्पूर्वं पुत्रीरूपेण जाते मनोर्महो न जाताः, पुनर्गुरुकृपया तस्याः पुरुषत्वे सत्यतीवोत्सवोऽभूदित्यत उक्तं—महात्मन इति । अत्र मध्यमपदलोपी समासो ज्ञेयः ॥२१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) : <em>न व्याख्यातम्।</em></strong></p>
<blockquote>
<p><strong>॥।</strong><br>
॥ १२.१२.२२-२४ ॥**</p></blockquote>
<p><strong>इलोपाख्यानम् अत्रोक्तं तारोपाख्यानम् एव च ।</strong><br>
सूर्य-वंशानुकथनं शशादाद्या नृगादयः ॥**</p>
<p><strong>सौकन्यं चाथ शर्यातेः ककुत्स्थस्य च धीमतः ।</strong><br>
खट्वाङ्गस्य च मान्धातुः सौभरेः सगरस्य च ॥**</p>
<p><strong>रामस्य कोशलेन्द्रस्य चरितं किल्बिषापहम् ।</strong><br>
निमेर् अङ्ग-परित्यागो जनकानां च सम्भवः ॥**</p>
<p>**वंशीधरः (भावार्थ-दीपिका-प्रकाशः) : **अत्रैव सुद्युम्नप्रकृते । सर्वं वाक्यं सावधारणम् इति न्यायेनैवकारोऽत्र बोध्यः । आदिना यैः कव्यादिभी राज्यं न गृहीतं तेऽपि कथिता इति कविः कनीयान्विषयेषु निःस्पृहो विसृज्य राज्यम् इत्य्-उक्तेः ॥ सुकन्याया इदं सौकन्यं, चरितम् इति शेषः ॥ कोशलाऽयोध्या देशो वा कोशलः ॥२२-२४॥</p>
<blockquote>
<p><strong>॥।</strong><br>
॥ १२.१२.२५ ॥**</p></blockquote>
<p><strong>रामस्य भार्गवेन्द्रस्य निःक्षत्री-करणं भुवः ।</strong><br>
ऐलस्य सोम-वंशस्य ययातेर् नहुषस्य च ॥**</p>
<p>**श्रीधर-स्वामी (भावार्थ-दीपिका) : **सोम-वंशादि-भूतस्यैलस्य चरितम् ॥२५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) : <em>न व्याख्यातम्।</em></strong></p>
<blockquote>
<p><strong>॥।</strong><br>
॥ १२.१२.२६ ॥**</p></blockquote>
<p><strong>दौष्मन्तेर् भरतस्यापि शान्तनोस् तत्-सुतस्य च ।</strong><br>
ययातेर् ज्येष्ठ-पुत्रस्य यदोर् वंशोऽनुकीर्तितः ॥**</p>
<p>**श्रीधर-स्वामी (भावार्थ-दीपिका) : **तत्-सुतस्य भीष्मस्य ॥२६॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **भार्गवं भृगुवंशमिन्दयति समर्द्धयतीति भार्गवेन्द्रस्तस्य सकाशाद्भुयो निःक्षत्रकरणं यथासीत्तथा वर्णितम् ॥२५-२६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) : <em>न व्याख्यातम्।</em></strong></p>
<blockquote>
<p><strong>॥।</strong><br>
॥ १२.१२.२७ ॥**</p></blockquote>
<p><strong>यत्रावतीर्णो भगवान् कृष्णाख्यो जगद्-ईश्वरः ।</strong><br>
वसुदेव-गृहे जन्म ततो वृद्धिश् च गोकुले ॥**</p>
<p><strong>श्रीधर-स्वामी (भावार्थ-दीपिका),</strong> <strong>विश्वनाथ-चक्रवर्ती (सारार्थ-दर्शिणी) : <em>न व्याख्यातम्।</em></strong></p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **यत्र यदुवंशे । ततो जन्मानन्तरम् ॥२७॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तस्य वृद्धिश् च गोकुल इति चकाराज् जन्म चेत्य् अर्थः । अन्यथा वृद्धिस् त्व् इत्य् एवोक्तं स्यात् । अस्य स्थापनं—नन्दस् त्व् आत्मज उत्पन्नः [भा।पु। १०.५.१] इत्य् आदौ कृष्ण-सन्दर्भे (१४७-१५३) कृतम् एव ॥२७॥</p>
<blockquote>
<p><strong>॥।</strong><br>
॥ १२.१२.२८ ॥**</p></blockquote>
<p><strong>तस्य कर्माण्य् अपाराणि कीर्तितान्य् असुर-द्विषः ।</strong><br>
पूतनासु-पयः-पानं शकटोच्चाटनं शिशोः ॥**</p>
<p>**श्रीधर-स्वामी (भावार्थ-दीपिका) : **दशमार्थम् आह—तस्य कर्माणीति । पूतनाया असु-सहितस्य स्तन्य-पयसः पानम् ॥२८॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **तस्य कृष्णाख्यस्य । शिशोः शिशुरूपात् । शकटस्योच्चाटनं भेदनम् चट—भेदने ॥२८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **पूतनाया असु-सहितस्य स्तन्य-पयसः पानम् । शिशोः शिशुना निष्पेषः सम्मर्दः ॥२८॥</p>
<blockquote>
<p><strong>॥।</strong><br>
॥ १२.१२.२९ ॥**</p></blockquote>
<p><strong>तृणावर्तस्य निष्पेषस् तथैव बक-वत्सयोः ।</strong><br>
अघासुर-वधो धात्रा वत्स-पालावगूहनम्] ॥**</p>
<p>**वंशीधरः (भावार्थ-दीपिका-प्रकाशः) : **नष्पेषश्चूर्णनम्, हननम् इति यावत् । तथैव निष्पेषः ॥२९॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> तृणावर्तस्य निष्पेषस् तथैव बक-वत्सयोर् इत्य् अन्तम् अघासुर-मोक्षो न लिखित इति केचित् तत्र विस्मयन्ते । तद् असत्, यमलार्जुन-भङ्गस्य पुराणान्तरेष्व् अपि लिखितस्य कथं न लिखनम् अकरोत् ?</p>
<blockquote>
<p>शृणुष्वावहितो राजन्न् अपि गुह्यं वदामि ते ।<br>
ब्रूयुः स्निग्धस्य शिष्यस्य गुरवो गुह्यम् अप्य् उत ॥ [भा।पु। १०.१३.३]</p></blockquote>
<p>इति दशमे श्री-शुकोक्तेर् यद् यद् व्याख्यातं, तद् एव बीजम् इदम् इति ॥२९॥</p>
<p>———————————————————————————————————————</p>
<p><em>न कतमेनान्येन व्याख्यातम्।</em></p>
<blockquote>
<p><strong>॥।</strong><br>
॥ १२.१२.३० ॥**</p></blockquote>
<p><strong>धेनुकस्य सह-भ्रातुः प्रलम्बस्य च सङ्क्षयः ।</strong><br>
गोपानां च परित्राणं दावाग्नेः परिसर्पतः ॥**</p>
<p>**श्रीधर-स्वामी (भावार्थ-दीपिका) : **सह-भ्रातुः स-सखस्य ॥३०॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **परिसर्पतः सर्वतः प्रवृत् तस्य ॥३०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **सह-भ्रातुः ज्ञाति-सहितस्य ॥३०॥</p>
<hr>
<p><strong>॥ १२.१२.३१ ॥</strong></p>
<p><strong>दमनं कालियस्याहेर् महाहेर् नन्द-मोक्षणम् ।</strong><br>
व्रत-चर्या तु कन्यानां यत्र तुष्टोऽच्युतो व्रतैः ॥**</p>
<p>**वंशीधरः (भावार्थ-दीपिका-प्रकाशः) : **यत्र व्रतचर्यायाम् । यज्ञगानां पत्न्यो यज्ञपत्न्यः ॥३१॥</p>
<blockquote>
<p><strong>॥।</strong><br>
॥ १२.१२.३२-३३ ॥**</p></blockquote>
<p><strong>प्रसादो यज्ञ-पत्नीभ्यो विप्राणां चानुतापनम् ।</strong><br>
गोवर्धनोद्धारणं च शक्रस्य सुरभेर् अथ ॥**</p>
<p><strong>यज्ञाभिषेकः कृष्णस्य स्त्रीभिः क्रीडा च रात्रिषु ।</strong><br>
शङ्खचूडस्य दुर्बुद्धेर् वधोऽरिष्टस्य केशिनः ॥**</p>
<p><strong>श्रीधर-स्वामी (भावार्थ-दीपिका) : <em>न व्याख्यातम्।</em></strong></p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **शेक्रण कृता पूजा, सुरभ्या कृतोऽभिषेक इति विवेकः ॥ स्त्रीहरणप्रवृत्तेर्दुर्बुद्धित्वम् । अरिष्टो वृषासुरः ॥३२-३३॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **विप्रानुतापनं सूक्ष्मम् अपि । अत्रावधापनार्थाय स्मारितं सुरभि-कर्तृकं च यज्ञाभिषेकम् ॥३२॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> शक्रस्य शक्रेण सुरभेः सुरभ्या यज्ञः पूजनम् अभिषेकश् च तत् ॥३२॥</p>
<blockquote>
<p><strong>॥।</strong><br>
॥ १२.१२.३४-३६ ॥**</p></blockquote>
<p><strong>अक्रूरागमनं पश्चात् प्रस्थानं राम-कृष्णयोः ।</strong><br>
व्रज-स्त्रीणां विलापश् च मथुरालोकनं ततः ॥**</p>
<p><strong>गज-मुष्टिक-चाणूर- कंसादीनां तथा वधः ।</strong><br>
मृतस्यानयनं सूनोः पुनः सान्दीपनेर् गुरोः ॥**</p>
<p><strong>मथुरायां निवसता यदु-चक्रस्य यत् प्रियम् ।</strong><br>
कृतम् उद्धव-रामाभ्यां युतेन हरिणा द्विजाः ॥**</p>
<p><strong>श्रीधर-स्वामी (भावार्थ-दीपिका),</strong> <strong>विश्वनाथ-चक्रवर्ती (सारार्थ-दर्शिणी) : <em>न व्याख्यातम्।</em></strong></p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **आदिना कंसभ्रात्रादिग्रहः ॥ आनयनं, संयमिन्या इति शेषः ॥ हे द्विजा इति संबुद्धिबहुत्वमादरार्थम् । कुशस्थल्या द्वारकाया निवेशनं रचना ॥३४-३६॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **उद्धव-रामाभ्याम् इत्य् उद्धवस्यापि तादृशत्वं दर्शितम् ॥३६॥</p>
<blockquote>
<p><strong>॥।</strong><br>
॥ १२.१२.३७-३९ ॥**</p></blockquote>
<p><strong>जरासन्ध-समानीत- सैन्यस्य बहुशो वधः ।</strong><br>
घातनं यवनेन्द्रस्य कुशस्थल्या निवेशनम् ॥**</p>
<p><strong>आदानं पारिजातस्य सुधर्मायाः सुरालयात् ।</strong><br>
रुक्मिण्या हरणं युद्धे प्रमथ्य द्विषतो हरेः ॥**</p>
<p><strong>हरस्य जृम्भणं युद्धे बाणस्य भुज-कृन्तनम् ।</strong><br>
प्राग्ज्योतिष-पतिं हत्वा कन्यानां हरणं च यत् ॥**</p>
<p>**श्रीधर-स्वामी (भावार्थ-दीपिका) : **ये च शम्बरादयस् तेषां माहात्म्यं प्रभावो वधश् च ॥३९॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **सुरालयादिन्द्रलोकात् । सुधर्मा देवसभा स्यात्सुधर्मा देवसभा इत्य् अमरः ॥ प्राग्ज्योतिषपतिर्नरकासुरः ॥३७-३८॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **चैद्यादीनां माहात्म्यं वधश् च ये च शम्बरादयस् तेषां चेत्य् अन्वयः ॥३९॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<hr>
<p><strong>॥ १२.१२.४० ॥</strong></p>
<p><strong>चैद्य-पौण्ड्रक-शाल्वानां दन्तवक्रस्य दुर्मतेः ।</strong><br>
शम्बरो द्विविदः पीठो मुरः पञ्चजनादयः ॥**</p>
<p>**श्रीधर-स्वामी (भावार्थ-दीपिका) : **एकादशार्थम् आह—विप्र-शापेति ॥४०॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **पीठो हि नरकासुरचमूपतिः । पीठं पुरस्कृत्य चमूपति मृधे भौमप्रयुक्ता निरगम् इत्य्-उक्तेः आदिना तत्पुत्रादयः ॥३९-४०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<blockquote>
<p><strong>॥।</strong><br>
॥ १२.१२.४१ ॥**</p></blockquote>
<p><strong>माहात्म्यं च वधस् तेषां वाराणस्याश् च दाहनम् ।</strong><br>
भारावतरणं भूमेर् निमित्ती-कृत्य पाण्डवान् ॥**</p>
<p><strong>श्रीधरः, जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **अपदेशो व्याजः ॥४१॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **माहात्म्यं चैद्यादीनां पराक्रमः ॥४०॥</p>
<blockquote>
<p><strong>॥।</strong><br>
॥ १२.१२.४२ ॥**</p></blockquote>
<p><strong>विप्र-शापापदेशेन संहारः स्व-कुलस्य च ।</strong><br>
उद्धवस्य च संवादो वसुदेवस्य चाद्भुतः ॥**</p>
<p>**श्रीधर-स्वामी (भावार्थ-दीपिका) : **धर्म-विनिर्णयो वर्णाश्रम-धर्म-विनिश्चयः । मर्त्य-परित्यागो मनुष्यत्वस्यान्तर्धानम् ॥४२॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **यत्र भगवद्-उद्धवसंवादे ॥४२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **मर्त्यस्य मर्त्य-लोकस्य परित्यागः आत्मनो योग-माया-प्रभावत इति लोकैर् दुर्वितर्कता ध्वनिता ॥४२॥</p>
<blockquote>
<p><strong>॥।</strong><br>
॥ १२.१२.४३ ॥**</p></blockquote>
<p><strong>यत्रात्म-विद्या ह्य् अखिला प्रोक्ता धर्म-विनिर्णयः ।</strong><br>
ततो मर्त्य-परित्याग आत्म-योगानुभावतः ॥**</p>
<p>**श्रीधर-स्वामी (भावार्थ-दीपिका) : **द्वादशार्थम् आह—युगेति । युग-लक्षणं तद्-अनुरूपा वृत्तिश् चेत्य् अर्थः । त्रि-विध प्राकृतिकी नैमित्तिकी नित्या चेति ॥४३॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **इत्य् अर्थ इति—यस्मिन् यस्मिन्युगे या या वृत्तिः साप्युक्तेति भावः । उपप्लवो नाशः, धर्मादेर् इति शेषः । प्राकृतिकी प्रकृतिमधिकृत्य प्रवृत्ता महदादिप्रादुर्भावेण सृष्टिलक्षणा । नैमित्तिकी निमित्तं शुभाशुभं कर्म, तदधिकृत्य प्रवृत्तादेरमानुषादिलक्षणा । नित्या हि प्रतिक्षणं शरीरनाशोत्पत्तिस्वीकारेणातीवसूक्ष्मा बाल्यनाशयौवनोत्पत्त्यनुमेयेति ध्येयं सुधीभिः ॥४३॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> ततो मर्त्य-परित्यागः मर्त्य-लोक-परित्यागः ॥४३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) : <em>न व्याख्यातम्।</em></strong></p>
<blockquote>
<p><strong>॥।</strong><br>
॥ १२.१२.४४ ॥**</p></blockquote>
<p><strong>युग-लक्षण-वृत्तिश् च कलौ नॄणाम् उपप्लवः ।</strong><br>
चतुर्-विधश् च प्रलय उत्पत्तिस् त्रि-विधा तथा ॥**</p>
<p>**श्रीधर-स्वामी (भावार्थ-दीपिका) : **ऋषेर् व्यासस्य । सूर्यस्य च विन्यास इत्य् अर्थः ॥४४॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **धीमतः श्रीशुकप्रसादावाप्तज्ञानस्य । इत्य् अर्थ इति—समासान्तर्गतम् अपि विन्यासपदमत्र विप्र कीर्णजटाच्छन्नं रौरवेणाजिनेन च इतिवत्सम्बध्यते इति भावः ॥४४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> युग-लक्षणं तद्-अनुरूपा वृत्तिश् च । उत्प्लवः धर्म-विप्लवः । त्रिविधा प्राकृती नैमित्तिकी नित्या च ॥४४॥</p>
<blockquote>
<p><strong>॥।</strong><br>
॥ १२.१२.४५ ॥**</p></blockquote>
<p><strong>देह-त्यागश् च राजर्षेर् विष्णु-रातस्य धीमतः ।</strong></p>
<p><strong>शाखा-प्रणयनम् ऋषेर् मार्कण्डेयस्य सत्-कथा ।</strong><br>
महा-पुरुष-विन्यासः सूर्यस्य जगद्-आत्मनः ॥**</p>
<p>**श्रीधर-स्वामी (भावार्थ-दीपिका) : **इति चोक्तम् इति च-काराद् अन्यद् अपि वो युष्माभिर् इह यत् पृष्टोऽस्मि, तद् उक्तम् इति । किम् एवं नानार्थ-कथनेन ? तत्राह—लीलेति । सर्वशः तत्-तद्-अर्थ-कीर्तन-द्वारेणेत्य् अर्थः ॥४५॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **अत्राक्षिपति—किमेवम् इति । इत्य् अर्थ इति—तेषां तेषां लीलादीनामर्थप्रयोजनं तत्कीर्तनद्वारेणेति भावः । द्विजश्रेष्ठत्वादेतत्सर्वं भवद्भ्यो मयोदीरितम् इति संबुद्ध्यभिप्रायः ॥४५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) : <em>न व्याख्यातम्।</em></strong></p>
<blockquote>
<p><strong>॥।</strong><br>
॥ १२.१२.४६ ॥**</p></blockquote>
<p><strong>इति चोक्तं द्विज-श्रेष्ठा यत् पृष्टोऽहम् इहास्मि वः ।</strong><br>
लीलावतार-कर्माणि कीर्तितानीह सर्वशः ॥**</p>
<p>**श्रीधर-स्वामी (भावार्थ-दीपिका) : **तत्-कीर्तनेनापि किम् ? इत्य् अपेक्षायां तत्-फलम् आह द्वाभ्याम् ॥४६॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **सर्वाणि पातकानि यस्मिस्तत्सर्वपातकं कर्मजालं तस्मात् ॥४६॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> इति चोक्तम् इत्य्-आदि । लीलावतार-कर्माणि कीर्तितानीह सर्वश इति ॥४६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) : <em>न व्याख्यातम्।</em></strong></p>
<blockquote>
<p><strong>॥।</strong><br>
॥ १२.१२.४७ ॥**</p></blockquote>
<p><strong>पतितः स्खलितश् चार्तः क्षुत्त्वा वा विवशो गृणन् ।</strong><br>
हरये नम इत्य् उच्चैर् मुच्यते सर्व-पातकात् ॥**</p>
<p><strong>श्रीधर-स्वामी (भावार्थ-दीपिका) : पतितः</strong> कूपादिषु । <strong>स्खलितः</strong> सोपानादिषु । <strong>आर्तो</strong> दुःखितः । <strong>क्षुत्त्वा</strong> क्षुतं कृत्वा <strong>विवशो</strong>ऽपि ॥४७॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **व्यसनं दुःखम् ॥४७॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> सम्यक् कीर्तनस्य फलं यथा कथंचित् कीर्तन-फल-दर्शन-सुखेन व्यतिरेकत आह—पतित इत्य्-आदि । हरये नम इत्य् उच्चैर् मुच्यते, सर्व-पातकात् विमुक्तो भवति । कूपादौ पतितादीनां विवशत्वेनोच्चैः कीर्तनाभावेऽपि उच्चैर् मुच्यते ॥४७॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **पतित इति कैमुत्यार्थम् उक्तिः ॥४७॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> एतावत् कथा कीर्तनस्य फलं ब्रूहीति चेत्, तत्र कैमुत्येनाह—पतित उच्चप्रदेशाद् अधः प्राप्तः, स्खलितः समान-प्रदेशेऽप्य् अयथा पाद-विन्यासात् प्राप्त-व्यथः । क्षुत्त्वा क्षुतं कृत्वा उच्चैर् अतिघोर-पापाद् अपि ॥४७॥</p>
<blockquote>
<p><strong>॥।</strong><br>
॥ १२.१२.४८ ॥**</p></blockquote>
<p><strong>सङ्कीर्त्यमानो भगवान् अनन्तः</strong></p>
<p><strong>श्रुतानुभावो व्यसनं हि पुंसाम् ।</strong></p>
<p><strong>प्रविश्य चित्तं विधुनोत्य् अशेषं</strong></p>
<p><strong>यथा तमोऽर्कोऽभ्रम् इवातिवातः ॥</strong></p>
<p><strong>श्रीधर-स्वामी (भावार्थ-दीपिका) : सङ्कीर्त्यमानो</strong> यद् वा <strong>श्रुतोऽनुभावो</strong> यस्य स <strong>पुंसां</strong> <strong>चित्तं प्रविश्य</strong> निःशेषं दुःखं <strong>विधुनोति</strong> । हीति सताम् अनुभवं प्रमाणयति । <strong>अर्को</strong> गिरि-गुहादि-ध्वान्तं न धुनोतीत्य् अपरितोषाद् दृष्टान्तान्तरम् आह—<strong>अतिवातोऽभ्रम्</strong> <strong>इव</strong> इति ॥४८॥</p>
<p>———————————————————————————————————————</p>
<p><strong>वंशीधरः (भावार्थ-दीपिका-प्रकाशः) : व्यसनं</strong> दुःखम् ॥४८॥</p>
<p>———————————————————————————————————————</p>
<p><strong>कैवल्य-दीपिका : सङ्कीर्त्यमान</strong> इति । <strong>अनुभावो</strong> महिमा । <strong>व्यसनं</strong> मलम् । तच् चेद् द्वेधा मायिकं कार्यं च । तत्रोभयोर् अपि निर्वर्त्य विवक्षया क्रमात् तयो भ्रमयो रूपादानम् ॥४८॥ [मु।फ। ८.३४]</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> यथा कथंचित् कीर्तित एव सर्व-पातकं नाशयति, किं पुनः सम्यक् कीर्तितः ? इत्य् आह—<strong>सङ्कीर्त्यमान</strong> इति । <strong>हि</strong> निश्चितं । <strong>व्यसनं</strong> पापादि-कृतं दुःखं <strong>विधुनोति</strong> विशेषेण दूरीकरोति, व्यसन-नाशानन्तरं <strong>चित्तं</strong> च निर्मलं करोतीति सूर्य-दृष्टान्तः । सम्यङ् निरसने <strong>अतिवात</strong>-दृष्टान्तः । <strong>अतिवातः</strong> व्यात्या ॥४८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **चित्तं प्रविश्य व्यसनं धुनोति । अर्कस् तम इव । स च गुहागतं तमो न धुनोतीत्य् अपरितोषाद् आह अतिवातोऽभ्रम् इव ॥४८॥</p>
<blockquote>
<p><strong>॥।</strong><br>
॥ १२.१२.४९ ॥**</p></blockquote>
<p><strong>मृषा गिरस् ता ह्य् असतीर् असत्-कथा</strong></p>
<p><strong>न कथ्यते यद् भगवान् अधोक्षजः ।</strong></p>
<p><strong>तद् एव सत्यं तद् उ हैव मङ्गलं</strong></p>
<p><strong>तद् एव पुण्यं भगवद्-गुणोदयम् ॥</strong></p>
<p>**श्रीधर-स्वामी (भावार्थ-दीपिका) : **हरि-सङ्कीर्तनम् एव महा-फलं तद्-व्यतिरिक्तं सर्वं मिथ्यालाप-मात्रम् इति प्रपञ्चयति—मृषा-गिर इति चतुर्भिः । मृषा-गिरो मिथ्या-वाचः । असतीर् असत्यः । असतां कथा यासु ताः । यद् यासु उत्तम-श्लोकस्य यशोऽनुगीयत इति यत् तद् एव सत्यं तद् एव हि मङ्गलम् । उ ह इति हर्षे । भगवद्-गुणानाम् अभ्युदयो यस्मात् तत् ॥४९॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **अस्य शास्त्रस्य कृष्ण-कीर्तन एव तात्पीत्तद् अन्य-कीर्तनम् अविगीतम् अपि न कुर्यात्, तत् कीर्तनं यत् पशुभिर् विगीतत्वेनोक्तं तद् अपि कुर्याद् इत्य् आह—<strong>मृषा</strong> इति । ताः सत्या अपि गिरो मिथ्या एव, प्रिया अपि गिरोऽसतीर् असत्याः कटूक्तय एव, तथा सतां विदुषाम् अपि कथा असत्-कथा एव । कुतः ? यद् यतो भगवान् न कथ्यत इति । अतः स सत्य-वादी अपि मिथ्या-वादी, प्रियं-वदोऽपि कटु-वादी, सत्-कथकोऽप्य् असत्-कथक उच्यत इति भावः । स्व-कल्पितत्वाद् असत्यम् अपि भगवद्-यशश् चेत् तद् एव सत्यं संसृति-ध्वंसकत्वात्, अमङ्गलम् अपि तद् एव मङ्गलं नान्यत्, भगवतः पर-दार-रमणादिकम् अधमैर् अपुण्यत्वेनोक्तम् अपि तद् एव पुण्यं, यतो भगवतो गुणस्यैव न तु दोषस्योदयो यस्मात् तत् ॥४९॥</p>
<p>———————————————————————————————————————</p>
<p><strong>कैवल्य-दीपिका : मृषा</strong> इति । <strong>मृषा</strong> असत्याः । वाच्यस्य मिथ्या-भूतत्वात् । <strong>असतीः</strong> अमङ्गलाः । <strong>असत्-कथा</strong> अपुण्य-रूपाः यद् याभिः । <strong>उ</strong> अहो । <strong>ह</strong> प्रसिद्धम् । <strong>भगवतां</strong> श्रीमतां <strong>गुणानाम् उदयो</strong> यस्मात् तत् तथा । कास् तर्हि समीक्ष्याह—<strong>तद् एव</strong> इति ॥४९॥ [मु।फ। ८.३५]</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> सङ्कीर्तनं विना सर्वम् एव वचनं वेदादि-पाठो मृषेत्य् आह—<strong>मृषा गिरस् त</strong> इत्य्-आदि । ता गिरो मृषा यद् यासु याभिर् वा अधोक्षजो भगवान् श्री-कृष्णो न कथ्यते । असत्-कथाश् च असतीः असत्य एव असती स्त्री यथा नाशयति, तथापि, अतस् तद् एव सत्यम् इत्य्-आदि । तद् एव सत्यं तद् एव मङ्गलं स्व-सुख-जननं पुण्यं पुण्य-जनकम्, न दानादि ॥४९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **अस्य शास्त्रस्य कृष्ण-कीर्तन एव तात्पर्यात्, तद् अन्य-कीर्तनम् अविगीतम् अपि न कुर्यात् । तत् कीर्तनं यत् पशुभिर् विगीतत्वेनोक्तं तद् अपि कुर्याद् इत्य् आह—मृषेति । ताः सत्या अपि गिरो मिथ्या एव । प्रिया अपि गिरोऽसतीर् असत्यः कटूक्तय एव । तथा सतां विदुषाम् अपि कथा असत्-कथा एव । कुतः ? यद् यतो भगवान् न कथ्यते इति । अतः स सत्यवाद्य् अपि मिथ्या-वादी प्रियंवदोऽपि कटु-भाषी सत्-कथकोऽप्य् असत्-कथक उच्यते इति भावः । स्वकल्पितत्वाद् असत्यम् अपि भगवद्-यशश् चेत् तद् एव सत्यं गृहाश्रम-विध्वंसकत्वात् अमङ्गलम् अपि तद् एव मङ्गलं नान्यत् भगवतः पर-दार-हरणादिकम् अपुण्यत्वेनाधमैर् उक्तम् अपि तद् एव पुण्यम् । यतो भगवतो गुणस्यैव न तु दोषस्योदयो यस्मात् तत् ॥४९॥</p>
<blockquote>
<p><strong>॥।</strong><br>
॥ १२.१२.५० ॥**</p></blockquote>
<p><strong>तद् एव रम्यं रुचिरं नवं नवं</strong></p>
<p><strong>तद् एव शश्वन् मनसो महोत्सवम् ।</strong></p>
<p><strong>तद् एव शोकार्णव-शोषणं नृणां</strong></p>
<p><strong>यद् उत्तमःश्लोक-यशोऽनुगीयते ॥</strong></p>
<p><strong>श्रीधर-स्वामी (भावार्थ-दीपिका) :</strong> <strong>नवं नवं</strong> यथा भवति, तथा <strong>रुचिरं</strong> रुचि-प्रदम् । <strong>महान् उत्सवो</strong> यस्मात् ॥५०॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **अरम्यम् अपि प्रसेन-मार्गानुगमन-भल्लुक-बिल-प्रवेशादि, <strong>रम्यम्</strong> एव । <strong>रुचिरम्</strong> इति—भक्तानाम् अरोचकम् अपि श्री-जानकी-त्यागादि रुचिरम् एवेति । पुरातनम् अपि भगवच्-चरितं <strong>नवं नवम्</strong> एव । मारीचानुगमनोत्तरं श्री-जानकी-हरणं रावण-कृतं <strong>मनसो महोत्सव</strong>-नाशकम् अपि महोत्सव-करम् एव । पति-पुत्रादि-वैराग्योत्पादकत्वेन <strong>शोकार्णवम्</strong> अपि तच्-छोकार्णव-तारकम् एव ॥५०॥</p>
<p>———————————————————————————————————————</p>
<p><strong>कैवल्य-दीपिका : तद् एव</strong> इति । <strong>रुचिरं</strong> प्रीति-वर्धनम् । <strong>तद् एव रम्यम्</strong> आयती सुन्दरम् । अतो <strong>नवं नवं</strong> <strong>शश्वत्</strong> आपद्य् अनापदि च । <strong>शोक-शोषकं</strong> <strong>महोत्सवं</strong> च यस्मिन् ॥५०॥ [मु।फ। ८.३६]</p>
<p>———————————————————————————————————————</p>
<p>**श्रीनाथ-चक्रवर्ती (चैतन्य-मत-मञ्जुषा) : **तद् एव रुचिरं रुचि-प्रदं, तद् विना नान्यत्र क्वापि तादृशी रुचिर् भवतीत्य् अर्थः । तद् एव <strong>नवं नवम्</strong> अयात-यामं, तद् एव <strong>मनसो महोत्सवं</strong>, तद् एव <strong>शश्वत्</strong> शाश्वतम्, शाश्वतो <strong>महोत्सव</strong> इति वा । क्लीबत्वम् आर्षम् । अथवा, तद् एव महस्य उत्सं प्रस्रवणं वयते इति महोत्सवस् तद्-आकुलितम् एव भवति, तद् एव <strong>शोकार्णव-शोषणम्</strong> ॥५०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **अरम्यम् अपि प्रसेन-मार्गानुगमन-भल्लुक-बिल-प्रवेशादिकं यत् तत् रम्यम् एव । रुचिरम् इति भक्तानाम् अरोचकम् अपि श्री-जानकी-त्यागादिकं रुचिरम् एव । पुरातनम् अपि भगवच्-चरित्रं नवं नवम् एव । मारीचानुगमनानन्तर-रावण-कृत-सीता-हरणादिकं मनसो महोत्सव-नाशकम् अपि महोत्सव-करम् एव । पति-पुत्रादि-वैराग्योत्पादकत्वेन शोकार्णवम् अपि तत् <strong>शोकार्णव-शोषणम्</strong> एव ॥५०॥</p>
<blockquote>
<p><strong>॥।</strong><br>
॥ १२.१२.५१ ॥**</p></blockquote>
<p><strong>न यद् वचश् चित्र-पदं हरेर् यशो</strong></p>
<p><strong>जगत् पवित्रं प्रगृणीत कर्हिचित् ।</strong></p>
<p><strong>तद् ध्वाङ्क्ष-तीर्थं न तु हंस-सेवितं</strong></p>
<p><strong>यत्राच्युतस् तत्र हि साधवोऽमलाः ॥</strong></p>
<p><strong>श्रीधर-स्वामी (भावार्थ-दीपिका) :</strong> चित्राणि पदानि यस्मिन्, तद् अपि जगत् पवित्रयतीति तथा तद् धरेर् यशो न प्रगृणीत न वर्णयेत् तद् वचो ध्वाङ्क्ष-तीर्थं काक-तुल्य-नराणं रति-स्थानं न तु हंसैर् ज्ञानिभिः सेवितम् । तत्र हेतुः—यत्रेति ॥५१॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **तत्र हंसासेवने । पद्यानीमानि व्याख्यातचराण्येव । न यद्वच इत्य्-आदि पद्यत्रयं भक्तेरुत्कर्षाख्यापनार्थम् एव महा-पुराणस्यास्य प्रथमेऽपि शेषेऽपि स्थापितम् । यथा महामन्त्रः कश्चिदाद्यन्तवर्तिना बीजद्वयेन त्रयेण च पुटितः स्यात् ॥५०-५१॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> व्यतिरेकम् आह—न तद् इत्य्-आदि । तत् तस्मात् चित्रपदम् अपि चित्रैर् अद्भुतैः पदैर् ग्रथितम् अपि वचो हरेर् यशो न गृणीते यदि, तदा तद्-वचो ध्वाङ्क्ष-तीर्थं काक-तीर्थम् उच्छिष्ट-पत्रादि-निक्षेप-स्थानम् । तत्र यथा काका रमन्ते, तथा तत्-तुल्याः कामिन एव तत्र रमन्ते । जगत् पवित्रं यशो-विशेषणं जगति पवित्रम् अपि शुद्धम् अपि, तद्-वचः इति वचो-विशेषणम् ॥५१॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **न यद् इति । यत्राच्युतो गीयत इति शेषः ॥५१॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **न यद् वच इति श्लोक-त्रयं भक्तेर् एव सर्वोत्कर्ष-ख्यापकम् । महा-पुराणस्यास्य प्रथमेऽपि शेषेऽपि स्थापितम् । यथा महा-मन्त्रः कश्चिद् आद्य्-अन्तर्-वर्तिना बीज-द्वयेन त्रयेण पुटितः स्याद् इति ॥५२॥</p>
<blockquote>
<p><strong>॥।</strong><br>
॥ १२.१२.५२ ॥**</p></blockquote>
<p><strong>स</strong><sup id="fnref:1"><a href="#fn:1" class="footnote-ref" role="doc-noteref">1</a></sup>** वाग्-विसर्गो जनताघ-सम्प्लवो**</p>
<p><strong>यस्मिन् प्रति-श्लोकम् अबद्धवत्य् अपि ।</strong></p>
<p><strong>नामान्य् अनन्तस्य यशोऽङ्कितानि यत्</strong></p>
<p><strong>शृण्वन्ति गायन्ति गृणन्ति साधवः ॥</strong></p>
<p><strong>श्रीधर-स्वामी (भावार्थ-दीपिका) : स वाग्-विसर्गः</strong> स एव वाचः प्रयोगो <strong>जनताघ-सम्प्लवो</strong> जन-समूहाघ-नाशकः। <strong>यद्</strong> यस्मात् । तान्य् एवान्यैः कीर्त्यमानानि <strong>शृण्वन्ति,</strong> श्रोतरि सति <strong>गायन्ति</strong>, नो चेत् स्वयम् एव <strong>गृणन्ति</strong> ॥५२॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **इत्य् अर्थ इति—श्रेयःस्रुति भक्तिमुदस्य इत्य्-आद्य्-उक्तेर् अयं भावः ॥५२॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> तद् वाग्-विसर्ग इत्य्-आदि । तद् इत्य् अव्ययम्, स इत्य् अर्थः । <strong>स</strong> एव <strong>वाग्-विसर्गो जनताघ-विप्लवः, यस्मिन् अबद्धवत्य् अपि</strong> अपशब्दादि-युक्तोऽपि ग्राम्य-भाषा-मयेऽपीति यावत् । <strong>अनन्तस्य नामानि</strong> कीदृशानि ? <strong>यशोऽङ्कितानि</strong> गोवर्धनोद्धरण-कालीय-मर्दन-केशि-नाशादीनि । <strong>यद्</strong> यस्मात् <strong>शृण्वन्ति गायन्ति गृणन्ति</strong> <strong>प्रति श्लोकं</strong> श्लोकं प्रति प्रतिपाद्यम् इत्य् अर्थः । अथवा, प्रति-श्लोकं प्रति-यशः, नैकम् एव यशो गेयम् ॥५२॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तद्-वाग्-विसर्ग इति प्रथमे [१.५.११] व्याख्यातम् एव । उत्तम-गायके सति शृण्वन्ति, स्वस्य तु तादृशत्वे गायन्ति । तद् उभयाभावे गृणन्ति । गीर्-मात्रेणाभ्यस्यन्ति चेत्य् अर्थः ॥ [पुनरुक्तिर् आदरात् ।] ॥५२॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<blockquote>
<p><strong>॥।</strong><br>
॥ १२.१२.५३ ॥**</p></blockquote>
<p><strong>नैष्कर्म्यम् अप्य् अच्युत-भाव-वर्जितं</strong></p>
<p><strong>न शोभते ज्ञानम् अलं निरञ्जनम् ।</strong></p>
<p><strong>कुतः पुनः शश्वद् अभद्रम् ईश्वरे</strong></p>
<p><strong>न ह्य् अर्पितं कर्म यद् अप्य् अनुत्तमम् ॥</strong></p>
<p>**श्रीधर-स्वामी (भावार्थ-दीपिका) : **इदानीं ज्ञान-कर्मादराद् अपि भगवत्-कीर्तनादिष्व् एवादरः कर्तव्य इत्य् आह—<strong>नैष्कर्म्यं</strong> ब्रह्म, तत्-प्रकाशकं <strong>यज् ज्ञानं,</strong> यतो <strong>निरञ्जनम्</strong> उपाधि-निवर्तकं, तद् <strong>अपि अच्युत-भक्ति-वर्जितं</strong> चेन् <strong>न शोभते</strong> नापरोक्ष-पर्यन्तं भवतीत्य् अर्थः ॥५३॥ ** **</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **ननु वर्णाश्रमाचारादिना निःश्रेयसं स्यादेव वर्णाश्रमाचारयुतो गृहस्थोपि विमुच्यते इति स्मृतेरतोऽच्युतभावेन किमित्यत आह—किञ्चेति । इत्य् अर्थ इति—कीर्तिसम्पत्त्योः सत्योर् अपि हरिस्मृतिं विनात्यन्तिकश्रेयो न सिद्ध्यतीति भावः । सापि कथं स्यात्तत्राह—हरेर्गुणानुवादेति । आदिना स्मरणादिग्रहः । वर्णाश्रमधर्मादिषु यः परमो महान्परिश्रमः स यशोयुक्तायां श्रियाम् एव पर्याप्तः प्रायो भवेन्न भगवद्-भक्तिसाधकः, हरेर्गुणानुवादश्रवणादिभिस् तु यः परिश्रमः स तु न विस्मृतिः श्रीधरपादपद्मयोर्यस्मात्तादृश इत्य् अर्थः ॥५३॥</p>
<p>———————————————————————————————————————</p>
<p>**श्रीनाथ-चक्रवर्ती (चैतन्य-मत-मञ्जुषा) : **किं बहुना, हरि-कीर्तनादि विना कैवल्य-प्रदम् अपि ज्ञानं न किञ्चिद् इत्य् आह—नैष्कर्म्यम् अपीत्य्-आदि । <strong>अलम्</strong> अत्यर्थं <strong>निरञ्जनम्</strong> उपाधि-निवर्तकम् अपि <strong>ज्ञानं न शोभते</strong> । ज्ञानम् अप्य् एवम्, किम् उत कर्मेत्य् आह—<strong>कुतः पुनर्</strong> इत्य्-आदि । **अनुत्तमम् अपि शश्वत् अभद्रम् ईश्वरेऽनर्पितं **सत् ॥५३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : _न व्याख्यातम्। _</strong>[भक्ति-सन्दर्भः ८७, प्रीति-सन्दर्भ १]</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>अनुत्तमं</strong> श्रेष्ठं निष्काम-<strong>कर्म</strong> ॥५३॥</p>
<blockquote>
<p><strong>॥।</strong><br>
॥ १२.१२.५४ ॥**</p></blockquote>
<p><strong>यशः-श्रियाम् एव परिश्रमः परो</strong></p>
<p><strong>वर्णाश्रमाचार-तपः-श्रुतादिषु ।</strong></p>
<p><strong>अविस्मृतिः श्रीधर-पाद-पद्मयोर्</strong></p>
<p><strong>गुणानुवाद-श्रवणादरादिभिः ॥</strong></p>
<p>**श्रीधर-स्वामी (भावार्थ-दीपिका) : **किं च, वर्णश्रमाचारादिषु यः <strong>परो</strong> महान् <strong>परिश्रमः</strong>, स <strong>यशो</strong>-युक्तायां <strong>श्रियाम्</strong> एव । कीर्तिः संपत्तिश् च केवलं परः पुरुषार्थ इत्य् अर्थः । <strong>गुणानुवादादिभिस्</strong> तु <strong>श्रीधर-पाद-पद्मयोर्</strong> <strong>अविस्मृतिर्</strong> भवति ॥५४॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **ततः कृष्ण-पदारविन्दास्मृतेः । सत्त्वस्यान्तः-करणस्य सत्त्वं द्रव्ये गुणे जीवे धैर्यान्तःकरणे तथा इति निरुक्तिः । ज्ञानम् अनुभवः । ज्ञानं परोक्षम् ॥५४॥</p>
<p>———————————————————————————————————————</p>
<p><strong>कैवल्य-दीपिका : यश</strong> इति । <strong>यशसां श्रीणाम्</strong> च सम्बन्धिषु यशो-निमित्तेषु श्री-निमित्तेषु आचारादिषु यः <strong>परः</strong> केवलः <strong>परिश्रमः</strong> क्लेश एव, न तु फलम् । यद् भगवत्-<strong>पादयोर् अविस्मृतिः</strong> । सा च <strong>गुणानुवादादिभिः</strong> ॥५४॥ [मु।फ। ९.३]</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> नैष्कर्म्यस्यापि विपूर्वत्वम् अनूद्य वर्णाश्रमाचारादि निष्पूर्वत्वम् आह—<strong>यशः-श्रियाम्</strong> इत्य्-आदि । वर्णाश्रम-तपः-शास्त्रादिषु केवलं परिश्रमः, <strong>परः</strong> परिशिष्टः, निष्पूर्वत्वात् । स केवलं यशः-श्रियां यशः-सम्पत्ताव् एव, <strong>श्रीधर-पादयोर्</strong> विस्मृतिर् एव तेषु । तर्हि सा कथं भवतीत्य् आह—<strong>अविस्मृतिर्</strong> इत्य्-आदि । हरेर् गुणानुवाद-चरणारविन्दादिभिः श्रीधरे श्री-युक्ते ये पाद-पद्मे तयोर् अविस्मृतिर् भवति । ध्रियते इति धराह्, श्रिया धरः श्रीधर इति पाद-पद्मस्यैव वा विशेषणम् ॥५४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : _न व्याख्यातम्। _</strong>[भक्ति-सन्दर्भः ८८]</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> किं च, वर्णाश्रमादिषु यः <strong>परो</strong> महान् <strong>परिश्रमः</strong>, स यशो-युक्तायां श्रियाम् एव पर्याप्तः प्रायो भवेत् । यशः-संपत्ति-साधक एव, न तु भगवत्-प्राप्ति-साधक इत्य् अर्थः । हरेर् गुणानुवाद-शास्त्रादिभिस् तु यः परिश्रमः, स तु श्रीधर-पाद-पद्मयोर् अविस्मृतिर्, न भवति विस्मृतिर् यस्मात् सः ॥५४॥</p>
<blockquote>
<p><strong>॥।</strong><br>
॥ १२.१२.५५ ॥**</p></blockquote>
<p><strong>अविस्मृतिः कृष्ण-पदारविन्दयोः</strong></p>
<p><strong>क्षिणोत्य् अभद्राणि च शं तनोति ।</strong></p>
<p><strong>सत्त्वस्य शुद्धिं परमात्म-भक्तिं</strong></p>
<p><strong>ज्ञानं च विज्ञान-विराग-युक्तम् ॥</strong></p>
<p>**श्रीधर-स्वामी (भावार्थ-दीपिका) : **ततः किम् अत आह—अविस्मृतिर् इति । क्षिणोति नाशयति ॥५५॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **हरिभजनम् एव द्विजाग्र्यापादकमित्यभिप्रेत्याह—द्विजाग्र्या इति । अत एव सर्वान्तर्यामित्वादेव । अदेवत्वे हेतुः—ईशम् इति । विध्यर्थेऽपि लोटो विधानादाह—यद्वेति । अवश्यभावाः इति पाठे तु न वश्यस्ततो निवर्तयितुमशक्यो भाव आत्मा बुद्धिर् इति यावत्, येषां त इत्य् अर्थः ॥५५॥</p>
<p>———————————————————————————————————————</p>
<p>**कैवल्य-दीपिका : **ननु किम् अविस्मृत्या इति तत्राह—<strong>अविस्मृतिर्</strong> इति । <strong>क्षिणोति</strong> हिनस्ति । <strong>अभद्राणि</strong> दुर्वासनाः । <strong>शं</strong> सुखम् । <strong>सत्त्व-शुद्धिं</strong> नीरुजकता । ततो भगवति प्रेम । ततोऽन्यत्र <strong>विरागः</strong> । ततः परोक्ष-बोधः । ततः साक्षात्कार इत्य् अर्थः ॥५५॥ [मु।फ। ९.४]</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> अविस्मृतिश् चेद् भवति, तदा किं स्याद् इत्य् आह—अविस्मृतिः कृष्ण-पादारविन्दयोर् इत्य्-आदि । अभद्राणि क्षिणोति । एतावन्-मात्रम् एव नेत्य् आह—शमं च तनोति । तेन किम् ? इत्य् आह—सत्त्वस्य शुद्धिं सत्त्व-गुणस्य शुद्धिम् । ततः किम् ? विज्ञान-विराग-युक्तं ज्ञानं च । ततः किम् ? तत्राह—परमां प्रेम-लक्षणां भक्तिम् इत्य् उपसंहारः ॥५५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : _न व्याख्यातम्। _</strong>[भक्ति-सन्दर्भः ८९]</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> ततः किम् ? अत आह—अविस्मृतिर् इति । शमं बुद्धेर् भगवन्-निष्ठां शमो मन्-निष्ठता बुद्धेः [भा।पु। ११.१९.३६] इति भगवद्-उक्तेः ॥५५॥</p>
<blockquote>
<p><strong>॥।</strong><br>
॥ १२.१२.५६ ॥**</p></blockquote>
<p><strong>यूयं द्विजाग्र्या बत भूरि-भागा</strong></p>
<p><strong>यच् छश्वद् आत्मन्य् अखिलात्म-भूतम् ।</strong></p>
<p><strong>नारायणं देवम् अदेवम् ईशम्</strong></p>
<p><strong>अजस्र-भावा भजताविवेश्य ॥</strong></p>
<p>**श्रीधर-स्वामी (भावार्थ-दीपिका) : **अथेदानीं श्रोतॄनात्मानं चाभिनन्दन्न् आह—यूयम् इति द्वाभ्याम् । हे द्विजाग्र्याः, यद् यस्माद् आत्मन्य् अन्तः-करणे श्री-नारायणम् आविवेश्य शश्वद् भजत । संभावनायां लोट् । अतो भूरि-भागा बहु-पुण्याः । कथं-भूतम् ? अखिलात्म-भूतं सर्वान्तर्यामिणम्, अत एव देवं सर्वोपास्यम् । अदेवं न देवोऽन्यो यस्य तम् । कुतः ? ईशम् । यद् वा, यस्माद् यूयं भूरि-भागास् तप-आदि-संपन्नास् ततो नारायणं भजतेति विधिः ॥५६॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **आत्मनस्तत्त्वं स्वरूपम् ॥५६॥</p>
<p>———————————————————————————————————————</p>
<p><strong>कैवल्य-दीपिका : विद्या</strong> वैराजोपासना<sup id="fnref:2"><a href="#fn:2" class="footnote-ref" role="doc-noteref">2</a></sup> । <strong>प्राण-निरोधः</strong> प्राणायामः । <strong>जप्यं</strong> प्रणवादि नान्यत् ॥५६॥</p>
<p>———————————————————————————————————————</p>
<p>**जीव-गोस्वामी (भक्ति-सन्दर्भः ९०) **: अत्र तप-आदि-सम्पत्तेः सार्थकत्वं नारायण-भजनेनैव भवतीति स्वाम्य्-अभिप्रायः ॥५६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> अदेवं न विद्यते देवो यस्य यस्माद् इति वा । भजतेति संभावनायां लोट् ॥५६॥</p>
<blockquote>
<p><strong>॥।</strong><br>
॥ १२.१२.५७ ॥**</p></blockquote>
<p><strong>अहं च संस्मारित आत्म-तत्त्वं</strong></p>
<p><strong>श्रुतं पुरा मे परमर्षि-वक्त्रात् ।</strong></p>
<p><strong>प्रायोपवेशे नृपतेः परीक्षितः</strong></p>
<p><strong>सदस्य् ऋषीणां महतां च शृण्वताम् ॥</strong></p>
<p>**श्रीधर-स्वामी (भावार्थ-दीपिका) : **मे मया श्रुतम् ॥५७॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **हे विप्रा इति—यूयं तु विप्रा मत्तोऽप्यधिकतरं जानीथेति भावः। सर्वेषामशुभानां दुष्कर्मफलानां विनाशनं येन तत्तथा न वासुदेवभक्तानामशुभं विद्यते क्वचित् इत्य्-उक्तेः ॥५७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः),</strong> <strong>विश्वनाथ-चक्रवर्ती (सारार्थ-दर्शिणी) : <em>न व्याख्यातम्।</em></strong></p>
<p>———————————————————————————————————————</p>
<p><strong>जीव-गोस्वामी (भक्ति-सन्दर्भः ९१) :</strong> एतत्-प्रसङ्गेनाहं चात्म-तत्त्वम् अखिलात्म-भूतं नारायणं स्मारितः । तं प्रति<sup id="fnref:3"><a href="#fn:3" class="footnote-ref" role="doc-noteref">3</a></sup> परमोत्कण्ठितीकृतोऽस्मीत्य् अर्थः । यद् <strong>आत्म-तत्त्वं मे</strong> मया महर्षि-वक्त्राच् छ्रुतम् ॥५७॥</p>
<hr>
<p><strong>॥ १२.१२.५८ ॥</strong></p>
<p><strong>एतद् वः कथितं विप्राः कथनीयोरु-कर्मणः ।</strong><br>
माहात्म्यं वासुदेवस्य सर्वाशुभ-विनाशनम् ॥**</p>
<p>**श्रीधर-स्वामी (भावार्थ-दीपिका) : **एवम् इत्य् आत्मानम् एव पुनातीति किं वक्तव्यम् ? काक्वा सर्वम् एव पुनातीत्य् अर्थः । एतत्-पुराण-कीर्तनादि-फलं प्रपञ्चयितुम् आह—एतद् इत्य् अष्टभिः ॥५८॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **एतच्छ्रीमद्भागवतरूपं वासुदेवमाहात्म्यम् । यामश् च क्षणश्चानयोः समाहारो यामक्षणम् । कालाध्वनोरत्यन्तसंयोगे इति द्वितीया । बह्ववकाशे याममात्रं शृणुयादल्पावकाशे तु क्षणमात्रं च शृणुयात् । एतेनास्यावश्यश्रोतव्यता ध्वनियाऽन्यथा कालद्वयविधानानुपपत्तेः। अत एवाम्बरीष प्रति श्रीगौतमेनोक्तम्—अम्बरीष शुकप्रोक्तं नित्यं भागवतं शृणु । पठस्व स्वमुखेनापि यदीच्छसि भवक्षयम् । इति । अनन्यधीः स्थिरचित्तः । आत्मपावनं जीवभावपरित्यागपूर्वकं ब्रह्मभावेन स्थितिः, अज्ञानमलनिवृत्त्यै तत्संगच्छत एवेति ॥५८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः),</strong> <strong>विश्वनाथ-चक्रवर्ती (सारार्थ-दर्शिणी) : <em>न व्याख्यातम्।</em></strong></p>
<blockquote>
<p><strong>॥।</strong><br>
॥ १२.१२.५९ ॥**</p></blockquote>
<p><strong>य एतत् श्रावयेन् नित्यं याम-क्षणम् अनन्य-धीः ।</strong></p>
<p><strong>श्लोकम् एकं तद्-अर्धं वा पादं पादार्धम् एव वा ।</strong><br>
श्रद्धावान् योऽनुशृणुयात् पुनात्य् आत्मानम् एव सः ॥**</p>
<p>**श्रीधर-स्वामी (भावार्थ-दीपिका) : **याम-क्षणं यामं क्षणं चेत्य् अर्थः । आत्मानम् एव साक्षात् पुनाति, न तु स्नानादि-वद् देह-मात्रम् ॥५९॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **सर्वदा श्रवणानवकाशे तु द्वादश्यामवश्यं शृणुयात्, व्रतवैगुण्यापनुत्तये त्वेकादश्यामप्यवश्यं शृणुयादेवेति वा शब्द एवार्थे । आयुर्वर्द्धतेऽनेनेत्यायुष्यो धर्मः धर्मेण वर्द्धते चायुः इत्य् उक्तेस् तद्वान्भवति सर्वधर्मफलभाग्भवतीति भावः । अकालमृत्युहीनो वा भवेद् इत्य् अर्थः । ग्रहाद्यरिष्टजन्यायुर्नाशो न भवतीति भावः। प्रयतः पूतः उपवासं कुर्वन्यः पठति स ततः सोपवासपाठात् अपातकी महापातकोपपातकादिभ्यो हीनो भवतीत्य् अर्थः । महापातकान्याह मनुः—</p>
<blockquote>
<p>ब्रह्महत्या सुरापानं स्तेयं गुर्वङ्गनागमः ।<br>
महान्ति पातकान्याहुः संयोगं चैव तैः सह ॥</p></blockquote>
<p>उपपातकानि तु याज्ञवल्क्यः—</p>
<blockquote>
<p>गोवधो व्रात्यता स्तेयम् ऋणानां चानपक्रिया ।<br>
अनाहिताग्नि-तापण्य-विक्रयः परिवेदनम् ॥१॥<br>
भृताद् अध्ययनादानं भृतकाध्यापनं तथा ।<br>
पारदार्यं पारिवित्त्यं वार्धुष्यं लवण-क्रिया ॥२॥<br>
स्त्री-शूद्र-विट्-क्षत्र-वधो निदितार्थोपजीवनम् ।<br>
नास्तिक्यं व्रत-लोपश् च सुतानां चैव विक्रयः ॥३॥<br>
धान्य-कुप्य-पशु-स्तेयम् अयाज्यानां च याजनम् ।<br>
पितृ-मातृ-सुत-त्यागस् तडाग-राम-विक्रयः ॥४॥<br>
कन्या-सन्दूषणं चैव परिविन्दक-याजनम् ।<br>
कन्या-प्रदानं तस्यैव कौटिल्यं व्रत-लोपनम् ॥५॥<br>
आत्मनोऽर्थे क्रियारम्भो मद्यप-स्त्री-निषेवणम् ।<br>
स्वाध्यायाग्नि-सुत-त्यागो बान्धव-त्याग एव च ॥६॥<br>
इन्धनार्थण दुमच्छेदः स्त्री-हिंसौषधि-जीवनम् ।<br>
हिंस्र-यन्त्र-विधानं च व्यसनान्य् आत्म-विक्रयः ॥७॥<br>
शूद्र-प्रेष्यं हीन-सख्यं हीन-योनि-निषेवणम् ।<br>
तथैवानाश्रमे वासः परान्न-परिपुष्टता ॥८॥<br>
असच्-छास्त्राधिगमनम् आकरेष्व् अधिकारिता ।<br>
भार्याया विक्रयश् चैषाम् एकैकम् उपपातकम् ॥९॥ इति ।</p></blockquote>
<p>अथैषाम् अर्थः—गो-वधो गो-पिण्ड-व्यापादनम्, कालेऽनुपनीतत्वं व्रात्यता, ब्राह्मण-सुवर्ण-तत्-सम-व्यतिरिक्त-पर-द्रव्यापहरणं स्तेयम्, गृहीतस्य सुवर्णादेर् अप्रदानम् ऋणानाम् अपाकरणं, तथा देवर्षि-पितृ-सम्बध्यणस्यापाकरणं च, सत्य् अधिकारेऽनाहिताग्नित्वम्, तथापण्यस्य लवणादेर् विक्रयः, सहोदरस्य ज्येष्ठस्य तिष्ठतः कनीयसो भ्रातुर् दाराग्नि-संयोगः परिवेदनम् ॥१॥</p>
<p>पण-पूर्वम् अध्यापकाध्ययन-ग्रहणम्, पण-पूर्वाध्यापनम्, पर-दार-सेवनम्, पारित्रात्त्यं कनीयसि कृत-विवाहे ज्येष्ठस्य विवाह-राहित्यम्, वार्धुष्यं प्रतिषिद्ध-वृद्ध्य्-उपजीवनम्, लवणस्योत्पादनम् ऊपरादितः ॥२॥</p>
<p>स्त्रीत्य्-आदि स्पष्टम्, निन्दितापि जीवनम् अराज-स्थापितार्थोर् अजीवनम्, नास्ति पर-लोक इत्य्-आद्य्-अभिनिवेशो नास्तिक्यम्, व्रत-लोपो ब्रह्मचारिणः स्त्री-प्रसङ्गः, सुतानाम् अपत्यानां विक्रयः ॥३॥</p>
<p>धान्यं ब्रीह्य्-आदि, कुप्यम् असारं त्रपुसीसादि, पशवो गवादयस्तेषामपहरणम्, गो-वधो व्रात्यता स्तेयम् इत्य् अनेनैव सिद्धे पुनर् धान्यादि-ग्रहणं प्रायश्चित्त-विशेषार्थम् एवम् एव बान्धव-त्याग-ग्रहणेनैव सिद्धे पुनः पित्रादि-त्यागो विज्ञेयः, अयाज्यानां जाति-कर्म-दुष्टानां शूद्र-व्रात्यादीनां याजनम्, पितृ-मातृ-सुतानाम् अपतितानां परित्यागो गृहान् निष्कासनम्, तडागादि-विक्रयः ॥४॥</p>
<p>कन्या-दूषणम् अङ्गुल्यादिना योनि-विदारणं न तु भोगः, तस्य सखि-भार्या-कुमारीषु इति गुरु-तल्प-समत्वोक्तेः । पारिविन्दकस्य परिवेत्तुर् याजनम्, तस्यैव कन्या-प्रदानं च, कौटिल्यं गुरोर् अन्यत्र, गुरु-विषयस्य तु कौटिल्यस्य सुरापान-समत्वोक्तेः । पुनर् व्रत-लोप-ग्रहणं शिष्टाप्रसिद्धेष्व् अपि श्री-हरि-चरणेक्षणं विना ताम्बूलं न भक्षयामीत्य् एवं-रूपेषु व्रतेषु प्राप्त्य्-अर्थम् ॥५॥</p>
<p>क्रियारम्भः पाकारम्भः अधं स केवलं भुङ्क्ते यः पचत्य् आत्मकारणात् इति तस्यैव प्रतिषिद्धत्वाक्रियामान-विषये त्व् अतिप्रसङ्गः स्यात् । मद्यपाया जायाया भोगः, स्वाध्याय-त्यागो वेदाभ्यासादि-राहित्यम्, अग्नीनां श्रौत-स्मार्तानां त्यागः, सुत-त्यागस् तत्-संस्काराकरणम्, बान्धवानां पितृव्य-मातुलादीनां त्यागः सति विभवेऽपरिरक्षणम् ॥६॥</p>
<p>पाकादि-दृष्ट-प्रयोजन-सिद्ध्य्-अर्थम् आर्द्र-द्रुम-च्छेदो न त्व् आहवनीयादि-रक्षणार्थम् अपि, स्त्रिया, हिंसया, औषधेन च जीवनम् । तत्र स्त्रीजीवनम्—भार्यां पण्यभावेन पुरुषान्तरभोगार्थं प्रयोज्य तल्लब्धोपजीवनं, स्त्रीधनेनोपजीवनं वा, हिंसया प्राणिवधेन जीवनन्, औषधजीवनं वशीकरणादिना, हिंस्रयन्त्रस्य तिलेक्ष्वादिपीडनादिरूपस्य प्रवर्तनम्, व्यसनानि मृगयादीनि, आत्मविक्रयो द्रव्यग्रहणेन परदास्यकरणम् ॥७॥</p>
<p>शूद्रस्य प्रेष्यं सेवनम्, हीनजातिषु मैत्रीकरणम्, अनूढसवर्णदारस्य केवलं हीनवर्णदारोपसेवनम्, साधारणस्त्रीसभोगश्च, अगृहीताश्रमत्वं सत्यधिकारे, परपाकरतित्वम् ॥८॥</p>
<p>चार्वाकादिग्रन्थावामः, आकरेषु सुवर्णाद्युत्यत्तिस्थानेषु राजाज्ञयाधिकारित्वम्, भार्याया विक्रयः चान्मन्वाद्युक्ताभिचारमतिपूर्वलशुनादिभक्षणान्दग्रहणम् ॥९॥</p>
<p>मातृगमनदुहितृगमनस्नुषागमनान्यतिपातकानि, स्वसृसखीसगोत्रोत्तमवर्णारजस्वलाशरणागताप्रव्रजितानिक्षिप्तनां गमनमनुपातकानि, अनुपातकानाम् एव विष्णुना पातकसंज्ञोक्ता—</p>
<blockquote>
<p>महा-पापं चातिपापं तथा पातकम् एव च ।<br>
प्रासङ्गिकं चोपपायम् इत्य् एषां पञ्चको गणः ॥</p></blockquote>
<p>इति कृतं प्रसक्तानुप्रसक्त्या ॥५९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) : <em>न व्याख्यातम्।</em></strong></p>
<blockquote>
<p><strong>॥।</strong><br>
॥ १२.१२.६० ॥**</p></blockquote>
<p><strong>द्वादश्याम् एकादश्यां वा शृण्वन्न् आयुष्यवान् भवेत् ॥</strong></p>
<p><strong>पठत्य् अनश्नन् प्रयतः पूतो भवति पातकात् ।</strong></p>
<p><strong>श्रीधर-स्वामी (भावार्थ-दीपिका) : द्वादश्याम् एकादश्यां</strong> <strong>वा</strong> इति यदा यस्यां व्रतं प्राप्यते, तदा तस्याम् एवेत्य् अर्थः ॥५९॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **यतः संयतश् चासाव् आत्मा बुद्धिर्यतात्मा सोऽस्यास्तीति यतात्मवान् । ओष्य स्थित्वा उपवासार्थकत्वं तु निरन्नस्य यत्तात्मत्वासम्भवात्याठस्यापि दुष्करतैवेति प्रतीयते । भयात्संसारात्  ॥६०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) : <em>न व्याख्यातम्।</em></strong></p>
<blockquote>
<p><strong>॥।</strong><br>
॥ १२.१२.६१-६२ ॥**</p></blockquote>
<p><strong>पुष्करे मथुरायां च द्वारवत्यां यतात्मवान् ।</strong><br>
उपोष्य संहिताम् एतां पठित्वा मुच्यते भयात् ॥**</p>
<p><strong>देवता मुनयः सिद्धाः पितरो मनवो नृपाः ।</strong><br>
यच्छन्ति कामान् गृणतः शृण्वतो यस्य कीर्तनात् ॥**</p>
<p>**वंशीधरः (भावार्थ-दीपिका-प्रकाशः) : **अत्र ये देवादयः कीर्तितास्तेऽपि कीर्तनात् यत्र यद् भागवतं गृणतः शृण्वतश् च नृन्कामान् यच्छन्ति ददति यत्रेति द्वितीयार्थे त्रल् ॥ गृह्य-सूत्रोक्तं फलम् आह—ऋच इति । तथा हि—यहचोऽधीते पयसः कुल्या अस्य पितृन् स्वधा उपक्षरान्ति यद्यपि घृतस्य कुल्या य त्सामानि मध्वः कुल्या योऽथर्वाङ्गिरसः सोमस्य कुल्या यद् ब्राह्मणानि कल्पान् गाथा नाराशंसीर् इतिहास-पुराणानीत्य् अमृतस्य कुल्याः इति ॥६१-६२॥</p>
<blockquote>
<p><strong>॥।</strong><br>
॥ १२.१२.६३ ॥**</p></blockquote>
<p><strong>ऋचो यजूंषि सामानि द्विजोऽधीत्यानुविन्दते ।</strong><br>
मधु-कुल्या घृत-कुल्याः पयः-कुल्याश् च तत् फलम् ॥**</p>
<p>**श्रीधर-स्वामी (भावार्थ-दीपिका) : **ऋग्-आद्य् अधीत्य द्विजो मधु-कुल्यादि यद् अनुविन्दते, तत् फलम् एतां पठित्वानुविन्दत इति ॥६३॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **जीवन्-मुक्ति-फलकत्वम् अस्याह—किं चेति ।</p>
<blockquote>
<p>मनसा वचसा दृष्ट्या गृह्यतेऽन्यैर् अपीन्द्रियैः ।<br>
अहम् एव न मत्ताऽन्यद् इति बुद्ध्य्-अध्वम् अञ्जसा ॥</p></blockquote>
<p>इति रीत्या यत् सर्वात्मकत्व-रूपं भगवतः पदं स्वरूपं भगवतैवर्षिभ्यः प्रोक्तम् अर्थाद् अद्वैतानष्ठा-रूपं तद् व्रजेल् लभेद् इत्य् अर्थः ॥६३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) : <em>न व्याख्यातम्।</em></strong></p>
<blockquote>
<p><strong>॥।</strong><br>
॥ १२.१२.६४ ॥**</p></blockquote>
<p><strong>पुराण-संहिताम् एताम् अधीत्य प्रयतो द्विजः ।</strong><br>
प्रोक्तं भगवता यत् तु तत् पदं परमं व्रजेत् ॥**</p>
<p>**श्रीधर-स्वामी (भावार्थ-दीपिका) : **किं च, प्रोक्तम् इति ॥६४॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **प्रज्ञा प्रकृष्ट-ज्ञानं सर्व-पुराणेतिहासाध्ययनाध्यापन-सामर्थ्य-लक्षणं प्राप्नुयात् । उदधिर् मेखलेव परितो व्याप्तो यस्याः सोदधि-मेखला भूमेर् नामेदम् । समुद्र-मेखले देवि पर्वत-स्तन-मण्डले इति मन्त्रात् । तथा च भूमिं प्राप्नुयान् न तु समुद्रान्तर्-गतां सर्वाम् इति नरेन्द्रादि-पदवद् यत् किञ्चिन् नराणां पत्याव् अपि यथा नरेन्द्र-पदं प्रयुज्यते, तथा यत् किञ्चिद् भूपतिर् अप्य् उदधि-मेखला-पतिर् उच्यत इति । अत्र सन्धिर् आर्षः । यद् वा, उदधिः, आप अधिकोत्धाधिका यस्मिन्न् इत्य् उदधिः । अत्रार्षत्वाद् वर्ण-विकारो मयूरादिवत् । अवस्थान्तर-प्राप्तिर् विकारस् तस्मात् यस्य सः । एवं निधिपतिर् अपि ज्ञेयः । निधिः पद्मादि-नवके वस्व्-अब्धि-स्थापनेषु च इति धरणिः । धनपतिः स्याद् इत्य् अर्थः । शूद्रः शृण्वन्न् एव तस्य पाठानधिकारात् । तद्-उक्तं पुराणाधिकार-प्रस्तावे भविष्ये—</p>
<blockquote>
<p>अध्येतव्यं ब्राह्मणेन वैश्येन क्षत्रियेण च ।<br>
श्रोतव्यम् एव शूद्राणां नाध्येतव्यं कदाचन ॥<br>
श्रीतं स्मार्तं च वैधर्मं प्रोक्तम् अस्मिन् नृपोत्तम ।<br>
तस्माच् छूद्रैर् विना विप्रं न श्रोतव्यं कदाचन ॥ इति ॥६४॥</p></blockquote>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) : <em>न व्याख्यातम्।</em></strong></p>
<blockquote>
<p><strong>॥।</strong><br>
॥ १२.१२.६५ ॥**</p></blockquote>
<p><strong>विप्रोऽधीत्याप्नुयात् प्रज्ञां राजन्योदधि-मेखलाम् ।</strong><br>
वैश्यो निधि-पतित्वं च शूद्रः शुध्येत पातकात् ॥**</p>
<p>**श्रीधर-स्वामी (भावार्थ-दीपिका) : **राजन्य उदधि-मेखलां पृथ्वीम् । सन्धिर् आर्षः । विप्रोऽधीत्येत्य् आदिकं तत्-तत्-कामाग्रह-पराणां प्रवर्तनार्थम् आपात-फलम् ॥६५॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **एवं प्रभावातिरेके पूर्वोक्तरीत्या प्रभावाधिक्ये । इह श्री-भागवते । अशेषमूर्तिरनन्तमूर्तिः । अनुपदं प्रतिश्लोकम् । पदानि सन्त्यत्रन्ति पदः। अजत्र मत्वर्थीयः। पद्यम् । पदं पदमनुपदं वीप्सार्थकानुपदयोगे द्वितीया । तत्तत्कथाप्रसङ्गैर्भगवानेवात्र कीर्तित इति । अत्र कर्म ब्रह्मादिप्रतिपादकशास्त्रेऽखिलेशो विराडन्तर्यामी तत्पालको विष्णुर्वापि न गीयते, कचिद्गीयते वा तत्र त्वभीक्ष्ण नेव गीयते । तुरवधारणे । इह भागवते भगवानेवाभीक्ष्णं गीयते नारायणादयो येऽत्र वर्णितास्तेप्यशेषा एव मूर्तयोऽवतारा यस्य स तथाभत एव गीयते न त्विरत्रेव तद्विवेकेनेत्यर्थः । अत एव तत्तत्कथाप्रसङ्गैर् अपि भगवानेव पठितो व्यक्तम् एवोक्त इत्य् अर्थः ॥६५॥</p>
<p>———————————————————————————————————————</p>
<p>**श्रीनाथ-चक्रवर्ती (चैतन्य-मत-मञ्जुषा) : **विप्रोऽधीत्येत्य्-आदि । शूद्रोऽधीत्य पातकात् शुध्येत । इदं भागवतं नाम पुराणं ब्रह्म-सम्मितम् [भा।पु। १.३.४०] इति भागवतस्य ब्रह्म-सम्मितत्वात् कथं तच्-छूद्रोऽध्येत ? सत्यम् । भक्तिश् चेच् छूद्र-योषिताम् इत्य् उक्तत्वाद् भक्त-शूद्रस्यआध्यय्नाधिकारो बोद्धव्यः । शूद्रोऽधीत्येति पृथग्-ध्येतेति-पद-प्रयोगात् श्रुत्वेति नार्थान्तरं कार्यम् । एतेनैवास्मिन् श्री-भागवते शूद्र-कर्तृकाध्ययन-सम्भावना ॥६५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **विप्रोऽधीत्येत्य्-आदिकं तत्-तत्-कामाग्रह-पराणां प्रवर्तनार्थम् आपात-फलं राजन्य उदधि-मेखलां सन्धिर् आर्षः ॥६५॥</p>
<blockquote>
<p><strong>॥।</strong><br>
॥ १२.१२.६६ ॥**</p></blockquote>
<p><strong>कलि-मल-संहति-कालनोऽखिलेशो</strong></p>
<p><strong>हरिर् इतरत्र न गीयते ह्य् अभीक्ष्णम् ।</strong></p>
<p><strong>इह तु पुनर् भगवान् अशेष-मूर्तिः</strong></p>
<p><strong>परिपठितोऽनु-पदं कथा-प्रसङ्गैः ॥</strong></p>
<p>**श्रीधर-स्वामी (भावार्थ-दीपिका) : **अस्य पुराणस्यैवं प्रभावातिर् एके कारणम् आह—<strong>कलि-मलानां संहतिं</strong> समूहं <strong>कालयति</strong> विनाशयतीति तथा । <strong>इतरत्र</strong> शास्त्रान्तरे ॥६६॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **आदिनानन्तादिग्रहः । सर्वज्ञर् अपि देवैरज्ञातगुणगणत्वाद् दुर्ज्ञेयं तं नतोऽस्मीति । तमजं नतोऽस्मि, किं ब्रह्माणं नमसि? न, अनन्तम् । किं प्रधानं? आत्मतत्त्वं चेतनस्वरूपम् । किं शुद्धजीवं? न, जगदुदयादय आत्मशक्तितो यस्य तम् । किं दुर्गापतिं शभुम्? विश्वेश्वरीं जगद्धात्रीं स्थितिसंहारकारिणीम् इति मार्कण्डेयोक्तेः शिवाद्धाङ्गहरा दुर्गा इति पुराणान्तराच् च, न, द्यपतिभिरजाद्यैर् अप्य् अज्ञातस्तुतिकमच्युत श्री-कृष्णम्, को वेत्ति भूमन्भगवन्परात्मन्योगेश्वरोक्तीर्भवतस् त्रिलोक्याम् इति ब्रह्मोक्तेः । नाह वेदापरेऽपि च इत्य् उक्तेः, यतो यतो वाचो निवर्तन्ते अप्राप्य मनसा सह इति श्रुतेश् च ॥६६॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> अन्येभ्यः पुराणेभ्योऽस्य श्रैष्ठ्यम् उपक्रमेऽपि धर्मः प्रोज्झित-कैतवोऽत्र [भा।पु। १.१.२] इति यथोक्तं, तथैवोपसंहारेऽपि दर्शयन्न् आह—कलि-मल-संहतीत्य्-आदि । <strong>इतरत्र</strong> पुराणादौ <strong>अभीक्ष्णं न गीयते</strong>, <strong>इह तु</strong> <strong>अनुपदं</strong> पदं पदम् अनु परि परितो <strong>भगवान्</strong> श्री-कृष्णः । कीदृशः ? <strong>अशेष-मूर्तिः</strong>, शेषः परिणामस् तद्-रहिता मूर्तिः श्री-विग्रहो यस्य । <strong>कथा-प्रसङ्गैः</strong> कथाभिः साक्षात् कथ्यमानाभिः प्रसङ्गैश् च ॥६६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : कालनो</strong> नाशनः । <strong>इतरत्र</strong> कर्म-ब्रह्मादि-प्रतिपादक-शास्त्रान्तरे । <strong>अखिलेशो</strong> विराड्-अन्तर्यामी नारायणोऽपि तत्-पालको विष्णुर् वापि <strong>न गीयते</strong> क्वचिद् गीयते वा, तत्र त्व् <strong>अभीक्ष्णं</strong> नैव गीयते। <strong>तु</strong>-शब्दोऽवधारणे । साक्षात् श्री-<strong>भगवान्</strong> पुनर् इह श्री-भागवत एवाभीक्ष्णं गीयते। नारायणादयो वा येऽत्र वर्णिताः, तेऽप्य् <strong>अशेषा</strong> एव <strong>मूर्तयो</strong>ऽवतारा यस्य सः । तथा-भूत एव गीयते, न त्व् इतरत्रेव तद्-अविवेकेनेत्य् अर्थः । अत एव तत्-तत्-<strong>कथा-प्रसङ्गैर् अनुपदं</strong> पदं पदम् अपि लक्ष्यीकृत्य भगवान् एव <strong>परि</strong> सर्वतो-भावेन <strong>पठितो</strong> व्यक्तम् एवोक्त इति<sup id="fnref:4"><a href="#fn:4" class="footnote-ref" role="doc-noteref">4</a></sup> ॥६६॥ [परमात्म-सन्दर्भ १०७]</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **कलि-मल इति । <strong>कालनो</strong> नाशनः । <strong>अनुपदं</strong> प्रति-प्रकरणम् एव, <strong>इतरत्र</strong> कर्म-ब्रह्मादि-प्रतिपादक-शास्त्रान्तरे । <strong>अखिलेशो</strong> विराड् अन्तर्यामी नारायणोऽपि तत्-पालको विष्णुर् वापि न गीयते । क्वचिद् गीयते वा, तत्र त्व् <strong>अभीक्ष्णं</strong> <strong>नैव गीयते</strong> । <strong>तु</strong>-शब्दोऽवधारणे । साक्षात् श्री-<strong>भगवान् पुनर् इह</strong> श्री-भागवत एवाभीक्ष्णं गीयते । नारायणादयो वा येऽत्र वर्णिताः, तेऽप्य् <strong>अशेषा</strong> एव <strong>मूर्तयो</strong>ऽवतारा यस्य सः । तथाभूत एव गीयते, न त्व् इतरत्रैव तद्-अविवेकेनेत्य् अर्थः । अत एव तत्-तत्-<strong>कथा-प्रसङ्गैर् अनुपदं</strong> पदं पदम् अपि लक्ष्यीकृत्य भगवान् एव <strong>परि</strong> सर्वतो-भावेन **पठितो **व्यक्तम् एवोक्त इति ॥६६॥</p>
<hr>
<p><strong>॥ १२.१२.६७ ॥</strong></p>
<p>**तम् अहम् अजम् अनन्तम् आत्म-तत्त्वम् **</p>
<p><strong>जगद्-उदय-स्थिति-संयमात्म-शक्तिम् ।</strong></p>
<p><strong>द्यु-पतिभिर् अज-शक्र-शङ्कराद्यैर्</strong></p>
<p><strong>दुरवसित-स्तवम् अच्युतं नतोऽस्मि ॥</strong></p>
<p>**श्रीधर-स्वामी (भावार्थ-दीपिका) : **शास्त्र-प्रतिपादितं भगवन्तं नमस्करोति—तम् इति द्वाभ्यम् । जगद्-उदय-स्थिति-संयमात्मानो रज-आदयः शक्तयो यस्य तम् । द्यु-पतिभिर् देवैर् अपि दुरवसितोऽज्ञातः स्तवः स्तोत्रं यस्य तम् ॥६७॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **आदिनानन्तादि-ग्रहः । सर्वज्ञर् अपि देवैरज्ञातगुणगणत्वाद् दुर्ज्ञेयं तं नतोऽस्मीति । तम् अजं नतोऽस्मि, किं ब्रह्माणं नमसि? न, अनन्तम् । किं प्रधानं? आत्मतत्त्वं चेतनस्वरूपम् । किं शुद्धजीवं? न, जगदुदयादय आत्मशक्तितो यस्य तम् । किं दुर्गापतिं शभुम्? विश्वेश्वरीं जगद्धात्रीं स्थितिसंहारकारिणीम् इति मार्कण्डेयोक्तेः शिवाद् धाङ्गहरा दुर्गा इति पुराणान्तराच् च, न, द्यपतिभिर् अजाद्यैर् अप्य् अज्ञात-स्तुतिकम् अच्युत श्री-कृष्णम्, को वेत्ति भूमन् भगवन् परात्मन् योगेश्वरोक्तीर् भवतस् त्रिलोक्याम् [भा।पु। १०.१४.२१] इति ब्रह्मोक्तेः । नाहं वेदापरेऽपि च इत्य् उक्तेः, यतो वाचो निवर्तन्ते अप्राप्य मनसा सह [तै।उ। २.४.१] इति श्रुतेश् च ॥६६॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> तत् तस्मात् तं नतोऽस्मीत्य् आह—<strong>तम् अहम्</strong> इत्य्-आदि । <strong>तं</strong> श्री-कृष्णम् <strong>अजम्</strong> अनन्तम् अपरिणामम् <strong>आत्म-तत्त्वम्</strong> । आत्मा स्वयम् एव तत्त्वं भगवत्-तत्त्वं यस्य, <strong>अच्युतं</strong> शाश्वतम्, अत एव <strong>अजादिभिर्</strong> <strong>दुरवसितो</strong> याथार्थ्येन ज्ञातः <strong>स्तवो</strong> यस्य ॥६७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> शास्त्र-प्रतिपादितं देवं प्रणमति—तम् अजं नतोऽस्मि । किं ब्रह्माणं नमसि? न । अनन्तं किं प्रधानम् ? न । <strong>आत्म-तत्त्वं</strong> चेतन-स्वरूपम् । किं शुद्ध-जीवम् ? न । <strong>जगद्-उदयादय आत्म-शक्तितो</strong> यस्य तम् । किं दुर्गा-पतिं शम्भुम् ? न । <strong>द्युपतिभिर्</strong> देवैर् <strong>अजाद्यैर्</strong> अपि <strong>दुरवसित-स्तवम्</strong> अज्ञात-स्तुतिकम् । <strong>अच्युतं</strong> श्री-कृष्णम् ॥६७॥</p>
<blockquote>
<p><strong>॥।</strong><br>
॥ १२.१२.६८ ॥**</p></blockquote>
<p><strong>उपचित-नव-शक्तिभिः स्व आत्मन्य्</strong></p>
<p><strong>उपरचित-स्थिर-जङ्गमालयाय ।</strong></p>
<p><strong>भगवत उपलब्धि-मात्र-धाम्ने</strong></p>
<p><strong>सुर-ऋषभाय नमः सनातनाय ॥</strong></p>
<p><strong>श्रीधर-स्वामी (भावार्थ-दीपिका) : उपचिताभिर्</strong> उद्रिक्ताभिर् <strong>नव-शक्तिभिः</strong> प्रकृति-पुरुष-महद्-अहङ्कार-तन्-मात्र-रूपाभिः <strong>स्व आत्मन्य्</strong> एव <strong>उपरचितं स्थिरं जङ्गमं</strong> च <strong>आलयो</strong> यस्य, तस्मै <strong>भगवते</strong> ॥६८॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **स्वे स्वीये । आत्मनि स्वरूपे । उपरचितम् आविर्भावितं यत् स्थिरं स्थावरं जङ्गमं च तद् एवालयो निवास-स्थानं यस्य, तस्मै स्व-प्रकाशित-जगति जीव-रूपेणान्तर्यामि-रूपेण च स्थिताय । उपलब्धि-मात्र-धाम्ने सर्व-ज्ञान-स्वरूपाय ज्ञान-मात्राधिष्ठानाय वा । सुरऋषभाय सर्व-देवोत्तमाय श्री-कृष्णाय । सनातनाय सर्वावस्थासु विद्यमानाय । एतच् च श्री-कृष्ण एवं सम्पद्यते । अहं सर्वस्य प्रभवो मत्तः सर्वं प्रवर्तते [गीता १०.८] इति, मया ततम् इदं सर्वं जगत् स्थावर-जङ्गमम् [गीता ९.४] इति च तद्-उक्तेः ।</p>
<p>यद् वा, **उपलब्धि-मात्रं **परं ब्रह्म, तस्य <strong>धाम्ने</strong> स्थानाय, ज्ञान-मात्रं परं ब्रह्म [भा।पु। ३.३२.२१] इत्य् उक्तेः, ब्रह्मणो हि प्रतिष्ठाहम् [गीता १४.२७] इति श्री-मुखोक्तेः, सनातनस् त्वं पुरुषो मतो मे इत्य् अर्जुनोक्तेश् च सनातनत्वम् अपि तत्रैव संगच्छते देवानाम् अच्युतो यथा इत्य् अग्रे वक्ष्यमाणत्वात् तत् सर्व-देव-श्रेष्ठोऽपि स एवेति ॥६८॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> पुनर् नमस्करोति—उपचितेत्य् आदि । सनातनाय भगवत् श्री-कृष्णाय नमः । उपलब्धि-मात्रं निरुपहित-चैतन्यं धाम स्थानं यस्य—क्षेमं विन्दन्ति मत्-स्थानं यद् ब्रह्म परमं विदुः [भा।पु। ११.२०.३७] इति भगवद्-उक्तेः । सुराणां ब्रह्मादीनाम् ऋषभाय श्रेष्ठाय । उपलब्धि-धामत्वम् आह—उपचितेत्य्-आदि । उपचितानुद्रिक्तान् वा, अप्राकृता नूयते स्तूयते इति नव, कर्म्ण्य् अन् । तथा-भूता या शक्तयः लीलाद्यास् ताभिः स्वे आत्मनि चित्-स्वरूपेऽधिष्ठाने उपरचिताः स्थिरास् तर्व्-आदय आलया गृहा येन । एतेनोपक्रम-लब्धस्य, यत्र त्रि-इसर्गो मृषा [भा।पु। १.१.१] इति व्याख्यातस्य वस्तुन उपसंहारेऽपि प्रकटनम् ॥६८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तम् एव स्वान्तर्यामित्वेन प्रणम् इति । नव-शक्तिः । प्रकृति-पुरुष-महद्-अहङ्कार-तन्मात्र-रूपाभिः ॥६८॥</p>
<blockquote>
<p><strong>॥।</strong><br>
॥ १२.१२.६९ ॥**</p></blockquote>
<p>**स्व-सुख-निभृत-चेतास् तद्-व्युदस्तान्य-भावोऽप्य् **</p>
<p><strong>अजित-रुचिर-लीलाकृष्ट-सारस् तदीयम् ।</strong></p>
<p><strong>व्यतनुत कृपया यस् तत्त्व-दीपं पुराणं</strong></p>
<p><strong>तम् अखिल-वृजिन-घ्नं व्यास-सूनुं नतोऽस्मि ॥</strong></p>
<p><strong>श्रीधर-स्वामी (भावार्थ-दीपिका) :</strong> श्री-गुरुं नमस्करोति । <strong>स्व-सुखेनैव निभृतं</strong> पूर्णं <strong>चेतो</strong> यस्य । तेनैव <strong>व्युदस्तोऽन्यस्मिन् भावो</strong> यस्य तथाभूतोऽप्य् <strong>अजितस्य रुचिराभिर् लीलाभिर् आकृष्टः सारः</strong> स्व-सुख-गतं स्थैर्यं यस्य सः । <strong>तत्त्व-दीपं</strong> परमार्थ-प्रकाशकं श्री-भागवतं यो <strong>व्यतनुत तं नतोऽस्मीति</strong> ॥६९॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **स्व-सुखेन परमानन्दावाप्त्या । तेनैव स्वसुखपूर्णचेतस्त्वेनैव । अन्यस्मिन्परमानन्दस्वरूपादितरत्र, भावः स्नेहो यस्य । तथाभूतोपि परमानन्दतृप्तोपि । अजितस्य श्री-कृष्णस्य । रुचिराभिर्मनोहराभिर्बाल्यादिचरितैराकृष्ट आकर्षणविषयीकृतः । तद् इति ब्रह्मणो नाम इति श्रुतेस् तद् ब्रह्म तस्य भावस् तत्त्वं श्री-कृष्णः—</p>
<blockquote>
<p>अहो भाग्यम् अहो भाग्यं नन्द-गोप-व्रजौकसाम् ।<br>
यन्-मित्रं परमानन्दं पूर्णं ब्रह्म सनातनम् ॥ [भा।पु। १०.१४.३२]</p></blockquote>
<p>इति ब्रह्मोक्तेस् तस्य प्रकाशकम् । अखिलानि वृजिनानि पापानि हन्ति दर्शन-स्मरणादिनेत्य् <strong>अखिल-वृजिनघ्नः,</strong> कलुषं वृजिनैनोघम् [भा।पु। १२.१३.२१] इत्य् अमरः । ब्रह्म-रूपत्वात् तस्य सर्वाघ-निवर्तकत्वम् । शुकाय ब्रह्म-रूपिणे इत्य् अग्रिमाध्यायोक्तेः स्वेष्ट-देवं शास्त्र-प्रतिपाद्यं नत्वा स्व-गुरुं प्रणमति—स्व-सुखेन ब्रह्मानन्देन <strong>निभृतं</strong> परिपूर्णं <strong>चेतो</strong> यस्य तम् । तेन तथात्वेन व्युदस्तो दूरीभूतोऽन्यस्मिन् भावो मनो-व्यापारो यस्य तम् । तथा-भूतोऽप्य् अजितस्य श्री-कृष्णस्य रुचिर-लीलया कर्त्र्यातिबलवत्याकृष्टस् तस्माद् ब्रह्मानन्द-सकाशात् स्वस्मिन्न् आनतिः सारो रसानुभव-सामर्थ्यं यस्य सः, ब्रह्म-रसास्वादाद् अपि लीला-रसास्वादे माधुर्याधिक्यम् अनुभूय तत्रैव यः प्राप्त-निष्ठोऽभूद् इति भावः । तेन लीला-रसोऽयं तस्य न समाधि-भञ्जकः प्रत्यूहस् तथात्वे तेन तत्रैव पुनः समाध्यर्थम् एवायतिष्यत न तु तथा-कृतं प्रत्युत कृपयान्येभ्योऽपि लीला-रसास्वाद-दित्सया <strong>तत्त्व-दीपं</strong> लीला-रस-तत्त्व-प्रकाशकं व्यतनुत । अत एवोक्तम्—हरेर् गुणाक्षिप्त-मतिर् भगवान् बादरायणिः [भा।पु। १.७.११] इति, परिनिष्ठितोऽपि नैर्गुण्ये [भा।पु। २.१.९] इत्य्-आदि पुराणं श्री-भागवतं व्यतनुत विस्तर-पूर्वं व्याख्यातवान् ॥६८॥</p>
<p>इति श्रीमद्-भागवत-भावार्थ-दीपिका-प्रकाशे द्वादश-स्कन्धे द्वादशोऽध्यायः ॥१२॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **नमस्कुर्वन्न् एव वक्तृ-हृदय-निष्ठा-पर्यालोचनया समस्त-ग्रन्थ-तात्पर्यं निर्धारयति—स्व-सुखेति । अत्र <strong>अखिल-वृजिनं</strong> तादृश-भावस्य प्रतिकूलम् उदासीनं च सर्वं ज्ञेयम् । <strong>अजित</strong>-शब्देनात्र पूर्णत्वेन मुख्यतया श्री-कृष्ण-संज्ञ एवेति प्रथमे श्री-बादरायण-समाधौ व्यक्तीकृतोऽस्ति ॥६९॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> स्वेष्ट-देवं प्रणम्य श्री-गुरुं प्रणमति । <strong>स्व-सुखेन</strong> ब्रह्मानन्देन <strong>निभृतं</strong> परिपूर्णं <strong>चेतो</strong> यस्य सः । तेन तथात्वेनैव <strong>व्युदस्तो</strong> दूरीभूतोऽ<strong>न्यत्र भावो</strong> मनो-व्यापारो यस्य तथाभूतोऽप्य् <strong>अजितस्य</strong> कृष्णस्य <strong>रुचिर-लीलया</strong> कर्त्र्या अतिबलवत्या <strong>आकृष्टस्</strong> तस्माद् ब्रह्मानन्दात् सकाशाद् अपि स्वस्मिन्न् आनीतः <strong>सारो</strong> रसानुभव-सामर्थ्यं यस्य सः । ब्रह्म-रसास्वादाद् अपि लीला-रसास्वादे माधुर्याधिक्यम् अनुभूय, तत्रैव यः प्राप्त-निष्ठोऽभूद् इति भावः । तेन लीला-रसोऽयं तस्य न समाधि-भञ्जकः प्रत्यूह इति व्याख्येयम्। तथात्वे सति तेन पुनर् अपि तादृश-समाध्य्-अर्थम् एवायतिष्यत । न तु तथाकृतं प्रत्युत <strong>कृपया</strong>न्येभ्योऽपि तादृश-लीला-रसास्वाद-दित्सया **तत्त्व-दीपं **लीला-रस-तत्त्व-प्रकाशकं <strong>व्यतनुत</strong> । अत एवोक्तं हरेर् गुणाक्षिप्त-मतिर् भगवान् बादरायणिर् [भा।पु। १.७.११] इति, परिणिष्ठितोऽपि नैर्गुण्ये [भा।पु। २.१.९] इत्य्-आदि च ॥६९॥</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>द्वादशे द्वादशोऽध्यायः सङ्गतः सङ्गतः सताम् ॥*॥</p>
<blockquote>
<p><strong>॥।</strong><br>
इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं संहितायां वैयासिक्यां द्वादश-स्कन्धे<br>
स्कन्धार्थ-निरूपणं नाम<br>
द्वादशोऽध्यायः</p></blockquote>
<p>॥ १२.१२ ॥</p>
<hr>
<p><strong>(१२.१३)</strong></p>
<div class="footnotes" role="doc-endnotes">
<hr>
<ol>
<li id="fn:1">
<p>तद्&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>वैश्वानराद्य्-उपासना, छान्दोग्ये ५.१३.१।&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>सम्प्रति इस् इन् अल्ल् बुत् छ, ज, झ, ञ। क्ल प्रेफ़ेर्स् तं प्रति।&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>अनेनापूर्वतापि व्याख्याता अन्यत्रानधिगतत्वात् इति परमात्म-सन्दर्भे।&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_12_12_skandhArtha-nirUpaNam_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/12/12_skandhArtha-nirUpaNam/">१२ स्कन्धार्थ-निरूपणम् </a>
            <a data-toggle="collapse" href="#section-tree-item-body-bhAgavatam_gauDIya-prastutiH_12_12_skandhArtha-nirUpaNam_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_12_12_skandhArtha-nirUpaNam_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_12_12_skandhArtha-nirUpaNam_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १२ स्कन्धार्थ-निरूपणम्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
