<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ०४ प्रलय-वर्णनं नाम</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/12/04_pralaya-varNanaM_nAma/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/12/04_pralaya-varNanaM_nAma/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/12/04_pralaya-varNanaM_nAma/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="०४ प्रलय-वर्णनं नाम">
  <meta property="og:description" content="॥ १२.४.१ ॥
श्री-शुक उवाच—
कालस् ते परमाण्व्-आदिर् द्वि-परार्धावधिर् नृप ।
कथितो युग-मानं च शृणु कल्प-लयाव् अपि ॥**
श्रीधर-स्वामी (भावार्थ-दीपिका) :
चतुर्थे तु चतुर्धोक्ता लया नैमित्तिकादयः ।
तत्र संसार-निस्तारो हरि-कीर्त्यैव वर्ण्यते ॥
कलि-दोष-निवर्तकं हरि-नाम-सङ्कीर्तनादिकं स एव च कलौ परमो धर्म इति प्रश्न-द्वयस्योत्तरम् उक्तम् । यच् चान्यत् पृष्टं प्रलय-कल्पयोर् मानं ब्रूहीति [भा।पु। ३.१.११] तद् इदानीं तृतीय-स्कन्धोक्त-काल-मानानुवाद-पूर्वकं निरूपयति—काल इति । स कालः परमाणुर् वै यो भुङ्क्ते परमाणुतां [भा।पु। ३.११.४] इत्य्-आदिना कालः कथितः ।
चत्वारि त्रीणि द्वे चैकं कृतादिषु यथा-क्रमम् ।
सङ्ख्यातानि सहस्राणि द्वि-गुणानि शतानि च ॥ [भा।पु। ३.११.१९] इति युग-मानं कथितम् ॥१॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="०४ प्रलय-वर्णनं नाम">
  <meta itemprop="description" content="॥ १२.४.१ ॥
श्री-शुक उवाच—
कालस् ते परमाण्व्-आदिर् द्वि-परार्धावधिर् नृप ।
कथितो युग-मानं च शृणु कल्प-लयाव् अपि ॥**
श्रीधर-स्वामी (भावार्थ-दीपिका) :
चतुर्थे तु चतुर्धोक्ता लया नैमित्तिकादयः ।
तत्र संसार-निस्तारो हरि-कीर्त्यैव वर्ण्यते ॥
कलि-दोष-निवर्तकं हरि-नाम-सङ्कीर्तनादिकं स एव च कलौ परमो धर्म इति प्रश्न-द्वयस्योत्तरम् उक्तम् । यच् चान्यत् पृष्टं प्रलय-कल्पयोर् मानं ब्रूहीति [भा।पु। ३.१.११] तद् इदानीं तृतीय-स्कन्धोक्त-काल-मानानुवाद-पूर्वकं निरूपयति—काल इति । स कालः परमाणुर् वै यो भुङ्क्ते परमाणुतां [भा।पु। ३.११.४] इत्य्-आदिना कालः कथितः ।
चत्वारि त्रीणि द्वे चैकं कृतादिषु यथा-क्रमम् ।
सङ्ख्यातानि सहस्राणि द्वि-गुणानि शतानि च ॥ [भा।पु। ३.११.१९] इति युग-मानं कथितम् ॥१॥">
  <meta itemprop="wordCount" content="6135">
  <meta name="twitter:card" content="summary">
  <meta name="twitter:title" content="०४ प्रलय-वर्णनं नाम">
  <meta name="twitter:description" content="॥ १२.४.१ ॥
श्री-शुक उवाच—
कालस् ते परमाण्व्-आदिर् द्वि-परार्धावधिर् नृप ।
कथितो युग-मानं च शृणु कल्प-लयाव् अपि ॥**
श्रीधर-स्वामी (भावार्थ-दीपिका) :
चतुर्थे तु चतुर्धोक्ता लया नैमित्तिकादयः ।
तत्र संसार-निस्तारो हरि-कीर्त्यैव वर्ण्यते ॥
कलि-दोष-निवर्तकं हरि-नाम-सङ्कीर्तनादिकं स एव च कलौ परमो धर्म इति प्रश्न-द्वयस्योत्तरम् उक्तम् । यच् चान्यत् पृष्टं प्रलय-कल्पयोर् मानं ब्रूहीति [भा।पु। ३.१.११] तद् इदानीं तृतीय-स्कन्धोक्त-काल-मानानुवाद-पूर्वकं निरूपयति—काल इति । स कालः परमाणुर् वै यो भुङ्क्ते परमाणुतां [भा।पु। ३.११.४] इत्य्-आदिना कालः कथितः ।
चत्वारि त्रीणि द्वे चैकं कृतादिषु यथा-क्रमम् ।
सङ्ख्यातानि सहस्राणि द्वि-गुणानि शतानि च ॥ [भा।पु। ३.११.१९] इति युग-मानं कथितम् ॥१॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/12\/04_pralaya-varNanaM_nAma\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/12\/04_pralaya-varNanaM_nAma.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/04_pralaya-varNanaM_nAma/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/04_pralaya-varNanaM_nAma/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/04_pralaya-varNanaM_nAma/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/04_pralaya-varNanaM_nAma/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/04_pralaya-varNanaM_nAma/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/04_pralaya-varNanaM_nAma/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/04_pralaya-varNanaM_nAma/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/04_pralaya-varNanaM_nAma/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/04_pralaya-varNanaM_nAma/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/04_pralaya-varNanaM_nAma/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/04_pralaya-varNanaM_nAma/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/04_pralaya-varNanaM_nAma/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/04_pralaya-varNanaM_nAma/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/04_pralaya-varNanaM_nAma/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/04_pralaya-varNanaM_nAma/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/04_pralaya-varNanaM_nAma/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/04_pralaya-varNanaM_nAma/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/04_pralaya-varNanaM_nAma/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/04_pralaya-varNanaM_nAma/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/04_pralaya-varNanaM_nAma/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/04_pralaya-varNanaM_nAma/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/04_pralaya-varNanaM_nAma/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/04_pralaya-varNanaM_nAma/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/04_pralaya-varNanaM_nAma/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/04_pralaya-varNanaM_nAma/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/04_pralaya-varNanaM_nAma/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/04_pralaya-varNanaM_nAma/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/04_pralaya-varNanaM_nAma/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/04_pralaya-varNanaM_nAma/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/04_pralaya-varNanaM_nAma/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/04_pralaya-varNanaM_nAma/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/04_pralaya-varNanaM_nAma/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/04_pralaya-varNanaM_nAma/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/04_pralaya-varNanaM_nAma/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/04_pralaya-varNanaM_nAma/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/04_pralaya-varNanaM_nAma/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/04_pralaya-varNanaM_nAma/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/04_pralaya-varNanaM_nAma/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/04_pralaya-varNanaM_nAma/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/04_pralaya-varNanaM_nAma/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/04_pralaya-varNanaM_nAma/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/04_pralaya-varNanaM_nAma/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/04_pralaya-varNanaM_nAma/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/04_pralaya-varNanaM_nAma/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/04_pralaya-varNanaM_nAma/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ०४ प्रलय-वर्णनं नाम</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०४ प्रलय-वर्णनं नाम">०४ प्रलय-वर्णनं नाम</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/12/04_pralaya-varNanaM_nAma.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>॥ १२.४.१ ॥</strong></p>
<p><strong>श्री-शुक उवाच—</strong></p>
<p><strong>कालस् ते परमाण्व्-आदिर् द्वि-परार्धावधिर् नृप ।</strong><br>
कथितो युग-मानं च शृणु कल्प-लयाव् अपि ॥**</p>
<p><strong>श्रीधर-स्वामी (भावार्थ-दीपिका) :</strong></p>
<p>चतुर्थे तु चतुर्धोक्ता लया नैमित्तिकादयः ।</p>
<p>तत्र संसार-निस्तारो हरि-कीर्त्यैव वर्ण्यते ॥</p>
<p>कलि-दोष-निवर्तकं हरि-नाम-सङ्कीर्तनादिकं स एव च कलौ परमो धर्म इति प्रश्न-द्वयस्योत्तरम् उक्तम् । यच् चान्यत् पृष्टं प्रलय-कल्पयोर् मानं ब्रूहीति [भा।पु। ३.१.११] तद् इदानीं तृतीय-स्कन्धोक्त-काल-मानानुवाद-पूर्वकं निरूपयति—काल इति । स कालः परमाणुर् वै यो भुङ्क्ते परमाणुतां [भा।पु। ३.११.४] इत्य्-आदिना कालः कथितः ।</p>
<blockquote>
<p>चत्वारि त्रीणि द्वे चैकं कृतादिषु यथा-क्रमम् ।<br>
सङ्ख्यातानि सहस्राणि द्वि-गुणानि शतानि च ॥ [भा।पु। ३.११.१९] इति युग-मानं कथितम् ॥१॥</p></blockquote>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **एवकारेण कलौ नामैव नामैव कलौ नामैव केवलम् इति स्मृतिराकृष्यते । तत्र नैमित्तिकादिमध्ये नृपेति—कालज्ञानं विना नृपालनं न सम्भवतीति भावः ॥१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>नैमित्तिकाद्यान् प्रलयांश् चतुर्थे चतुरः क्रमात् ।</p>
<p>उक्त्वोपसञ्जहार श्री-शुकः कृष्ण-कथामृतम् ॥</p>
<p>यच् च पृष्टं प्रलयाक्लपयोर् मानं ब्रूहि [भा।पु। ३.१.११] इति, तत्र तृतीय-स्कन्धोक्त-कालानुवाद-पूर्वकम् आह—काल इति ॥१॥</p>
<blockquote>
<p><strong>॥।</strong><br>
॥ १२.४.२ ॥**</p></blockquote>
<p><strong>चतुर्-युग-सहस्रं तु ब्रह्मणो दिनम् उच्यते ।</strong><br>
स कल्पो यत्र मनवश् चतुर्दश विशाम्-पते ॥**</p>
<p>**श्रीधर-स्वामी (भावार्थ-दीपिका) : **तत्र कल्प-मानम् आह—चतुर्-युगेति । यत्र चतुर्दश मनवः क्रमेण भवन्ति ॥२॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **यत्र दिने । विशाम्पते इति—प्रजापालनासक्तत्वात्त्वं कालं नाकलयसीति भावः ॥२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) : <em>न व्याख्यातम्।</em></strong></p>
<blockquote>
<p><strong>॥।</strong><br>
॥ १२.४.३ ॥**</p></blockquote>
<p><strong>तद्-अन्ते प्रलयस् तावान् ब्राह्मी रात्रिर् उदाहृता ।</strong><br>
त्रयो लोका इमे तत्र कल्पन्ते प्रलयाय हि ॥**</p>
<p>**श्रीधर-स्वामी (भावार्थ-दीपिका) : **प्रलयस् तु चतुर्-विधः—नैमित्तिकः, प्राकृतिकः, आत्यन्तिकः, नित्यश् चेति । तत्र नैमित्तिकं प्रलयं मान-सहितम् आह—तद् अन्त इति द्वाभ्याम् । तावान् चतुर्-युग-सहस्र-प्रमाणः । सैव ब्राह्मी रात्रिः ॥३॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **तदन्ते दिनान्ते । यत्र रात्रौ ॥३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तावान् चतुर्युग-सहस्र-प्रमाणः ॥३॥</p>
<blockquote>
<p><strong>॥।</strong><br>
॥ १२.४.४ ॥**</p></blockquote>
<p><strong>एष नैमित्तिकः प्रोक्तः प्रलयो यत्र विश्व-सृक् ।</strong><br>
शेतेऽनन्तासनो विश्वम् आत्मसात्-कृत्य चात्म-भूः ॥**</p>
<p>**श्रीधर-स्वामी (भावार्थ-दीपिका) : **नैमित्तिकत्वं दर्शयति । यत्र यदा विश्व-सृक् श्री-नारायणो विश्वम् आत्म-सात्-कृत्य स्वस्मिन्न् उपसंहृत्य शेते, आत्म-भूर् ब्रह्मा च तस्मिन् शेते । तयोर् अभेद-विवक्षया वा ब्रह्मण एवानन्तासनत्वम् उक्तम् । ब्रह्मणो निद्रां निमित्ती-कृत्य प्रवर्तमानो लोक-त्रय-प्रलयो नैमित्तिक इत्य् आर्थः ॥४॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **एष नैमित्तक इत्य् उपलक्षणम् ।_।_४॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **प्रलयाश् चत्वारस् तत्रैष प्रलयो नैमित्तिकः प्रथमः, विश्व-सृक् नारायण आत्म-सात्कृत्य स्वस्मिन्न् उपसंहृत्य शेते । आत्म-भूर् ब्रह्मा च तस्मिन् प्रविश्य शेते । अत एव ब्रह्मणो निद्रां निमित्तीकृत्य प्रवर्तमानो लोक-त्रय-प्रलयो नैमित्तिकः, एष एव दैनन्दिन-शब्द-वाच्यश् च ॥४॥</p>
<blockquote>
<p><strong>॥।</strong><br>
॥ १२.४.५ ॥**</p></blockquote>
<p><strong>द्वि-परार्धे त्व् अतिक्रान्ते ब्रह्मणः परमेष्ठिनः ।</strong><br>
तदा प्रकृतयः सप्त कल्पन्ते प्रलयाय वै ॥**</p>
<p>**श्रीधर-स्वामी (भावार्थ-दीपिका) : **प्राकृतिकं प्रलयम् आह द्वाभ्याम्, द्वि-परार्धे तु ब्रह्मण आयुषि । सप्त-प्रकृतयो महद्-अहङ्कार-पञ्च-तन्-मात्राणि ॥५॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **इत्य् अर्थ इति—अत्र प्रवर्तमानेर्थे ठक् प्रत्ययः ॥४-५॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **मन्वन्तर-निमित्तत्वम् अपि तद्-अन्तर्-भूतं ज्ञेयम् ।_।_५॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **प्राकृतिकं प्रलयम् आह—द्वि-परार्धे त्व् इति द्वाभ्याम् । आद्यः परार्धोपक्रान्त एव, द्वितीयेऽपि परार्धे अतिक्रान्ते सति ब्रह्मण आयुः-समाप्तौ सत्यां सप्त-प्रकृतयो महद्-अहङ्कार-तन्-मात्र-पञ्चकानि ॥५॥</p>
<blockquote>
<p><strong>॥।</strong><br>
॥ १२.४.६ ॥**</p></blockquote>
<p><strong>एष प्राकृतिको राजन् प्रलयो यत्र लीयते ।</strong><br>
अण्ड-कोषस् तु सङ्घातो विघात उपसादिते ॥**</p>
<p>**श्रीधर-स्वामी (भावार्थ-दीपिका) : **सङ्घातो महद्-आदि-कार्य-भूतः, प्रकृतीनां तत्-कार्य-ब्रह्माण्डस्य च प्रलयात् प्राकृतिक इत्य् अर्थः । विघाते विघात-कारणे उपसादिते सति ॥६॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **हे राजन्न् इति—धैर्येण मृत्युकालेऽपि तव दीप्तिर्न नष्टेति भावः । विघातकारणेऽकाले उपसादिते प्राप्ते सति ॥६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **प्रकृतेः सकाशाद् उद्भूत-वस्तूनां प्राकृताव् एव प्रवेशात् प्राकृतिकः सङ्घातः । महद्-आदि-तत्त्व-समूह एवाण्ड-कोषः । विघाते विघात-काले उपसन्ने सति ॥६॥</p>
<blockquote>
<p><strong>॥।</strong><br>
॥ १२.४.७ ॥**</p></blockquote>
<p><strong>पर्जन्यः शत-वर्षाणि भूमौ राजन् न वर्षति ।</strong><br>
तदा निरन्ने ह्य् अन्योन्यं भक्ष्यमाणाः क्षुधार्दिताः ॥**</p>
<p>**श्रीधर-स्वामी (भावार्थ-दीपिका) : **तद् एवाह—पर्जन्य इत्य्-आदिना बुद्धीन्द्रियार्थ-रूपेणेत्य् अतः प्राक्तनेन ग्रन्थेन ॥७॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **तद् एव विघातकारणमेवाह । तदा वर्षणाभावेन निरन्नेऽन्नाभावे सति ॥७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तत्र प्रकारम् आह—पर्जन्य इति ॥७॥</p>
<blockquote>
<p><strong>॥।</strong><br>
॥ १२.४.८ ॥**</p></blockquote>
<p><strong>क्षयं यास्यन्ति शनकैः कालेनोपद्रुताः प्रजाः ।</strong><br>
सामुद्रं दैहिकं भौमं रसं सांवर्तको रविः ॥**</p>
<p>**श्रीधर-स्वामी (भावार्थ-दीपिका) : **सामुद्रादिकं सर्वं रसं रविः ॥८॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **सांवर्तकः प्रलयकालिकः । रसं रसनीयमार्द्रत्वम् इति यावत्, रसं जलमित्य् अर्थः । यद्यपि मेघपुष्पं घनरसः इत्य् अमरोक्तेर्न केवलरसशब्दो जलवाची तथाप्येकदेशन्यायेन तथास्त्येवेति ज्ञेयम् ॥८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) : <em>न व्याख्यातम्।</em></strong></p>
<blockquote>
<p><strong>॥।</strong><br>
॥ १२.४.९ ॥**</p></blockquote>
<p><strong>रश्मिभिः पिबते घोरैः सर्वं नैव विमुञ्चति ।</strong><br>
ततः संवर्तको वह्निः सङ्कर्षण-मुखोत्थितः ॥**</p>
<p><strong>श्रीधर-स्वामी (भावार्थ-दीपिका), विश्वनाथ-चक्रवर्ती (सारार्थ-दर्शिणी) :</strong> पिबते आकर्षति ॥८॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **ततो रसशोषानन्तरम् ॥९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<blockquote>
<p><strong>॥।</strong><br>
॥ १२.४.१० ॥**</p></blockquote>
<p><strong>दहत्य् अनिल-वेगोत्थः शून्यान् भू-विवरान् अथ ।</strong><br>
उपर्य् अधः समन्ताच् च शिखाभिर् वह्नि-सूर्ययोः ॥**</p>
<p>**श्रीधर-स्वामी (भावार्थ-दीपिका) : **अनिल-वेगोत्थो वायु-वेगोद्भूतः । “अनिल-वेगो वा” इति पाठे अनिलेन वेगो यस्य सः, वाः रविणा रश्मिभिः पीतम् उदकं च दहतीत्य् अर्थः । “अनिल-वेगो वै” इति तु पाठः सु-गमः । भू-विवरान् पातालादीन् शून्यान् रविणा दैहिक-रसाकर्षणात् प्राणि-रहितान् । शिखाभिर् ज्वालाभिः ॥१०॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **इत्य् अर्थ इति—मेघान्तर्गतम् अपि जलं शोषयतीति भावः । सूर्यपक्षे शिखाभी रश्मिभिः ॥१०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<blockquote>
<p><strong>॥।</strong><br>
॥ १२.४.११ ॥**</p></blockquote>
<p><strong>दह्यमानं विभात्य् अण्डं दग्ध-गोमय-पिण्ड-वत् ।</strong><br>
ततः प्रचण्ड-पवनो वर्षाणाम् अधिकं शतम् ॥**</p>
<p>**श्रीधर-स्वामी (भावार्थ-दीपिका) : **किञ्चिद् अधिकं वर्षाणां शतम् । सांवर्तकः प्रलय-हेतुः परो वायुर् वाति तदा रजसावृतं खं धूम्रं भवति ॥११॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **ततो ब्रह्माण्डदाहोत्तरम् । प्रचण्डपवनः सशब्दो वायुः । अधिकं किञ्चिदधिकम् ॥११॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **किञ्चिद् अधिकं वर्षाणां शतं व्याप्य वाति, तदा रजसावृतं खं धूम्रं भवति ॥११॥</p>
<blockquote>
<p><strong>॥।</strong><br>
॥ १२.४.१२ ॥**</p></blockquote>
<p><strong>परः सांवर्तको वाति धूम्रं खं रजसावृतम् ।</strong><br>
ततो मेघ-कुलान्य् अङ्ग चित्र-वर्णान्य् अनेकशः ॥**</p>
<p>**वंशीधरः (भावार्थ-दीपिका-प्रकाशः) : **परो बलवत्तरः । ततो रजःकृताकाशधूम्रत्वानन्तरम् ॥१२॥</p>
<blockquote>
<p><strong>॥।</strong><br>
॥ १२.४.१३ ॥**</p></blockquote>
<p><strong>शतं वर्षाणि वर्षन्ति नदन्ति रभस-स्वनैः ।</strong><br>
तत एकोदकं विश्वं ब्रह्माण्ड-विवरान्तरम् ॥**</p>
<p>**श्रीधर-स्वामी (भावार्थ-दीपिका) : **रभस-स्वनैस् तीव्र-गर्जितैः । ब्रह्माण्ड-विवरम् अध्यगतं विश्वम् एकोदकम् अकार्णवोदक-व्याप्तं भवति ॥१३॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **अन्तरे तिष्ठतीत्यान्तरं ब्रह्माण्डविवरस्यान्तरं ब्रह्माण्डविवरान्तरम् । एकमुदकम् एव यत्र प्रतीयते नान्यत्तदेकोदकम् ॥१३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<blockquote>
<p><strong>॥।</strong><br>
॥ १२.४.१४ ॥**</p></blockquote>
<p><strong>तदा भूमेर् गन्ध-गुणं ग्रसन्त्य् आप उद-प्लवे ।</strong><br>
ग्रस्त-गन्धा तु पृथिवी प्रलयत्वाय कल्पते ॥**</p>
<p>**श्रीधर-स्वामी (भावार्थ-दीपिका) : **उद-प्लवे उदकेनाप्लवे सति । प्रलयत्वायाभावाय ॥१४॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **भूमेर्गन्धगुणमापो प्रसन्ति भूलयाय तस्यामभिभावयन्ति । एवमग्रेऽप्यूह्यम् । अन्यगुणस्यान्यत्र लयासम्भवात् तन्मात्राणां कारणत्वकल्पने पूर्वं लयासम्भवात्तन्मात्रकार्यत्वे भूतानां भूतान्तरे लयासम्भवाच् च ग्रस्तधेदकगुणाप्रलयत्वाय कल्पते योग्यो भवति ॥१४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **प्रलयत्वाय प्रकृष्टो लयो यस्या सा प्रलया, तस्या भावः प्रलयत्वं तस्मै, नाशायेत्य् अर्थः ॥१४॥</p>
<blockquote>
<p><strong>॥।</strong><br>
॥ १२.४.१५ ॥**</p></blockquote>
<p><strong>अपां रसम् अथो तेजस् ता लीयन्तेऽथ नीरसाः ।</strong><br>
ग्रसते तेजसो रूपं वायुस् तद्-रहितं तदा ॥**</p>
<p><strong>श्रीधर-स्वामी (भावार्थ-दीपिका), जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **ता आपः । अनीरसा रसहीनाः सन्तः । तद्रहितं रूपरहितम् ॥१५॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> अपां रसं तेजो ग्रसति ॥१५॥</p>
<blockquote>
<p><strong>॥।</strong><br>
॥ १२.४.१६ ॥**</p></blockquote>
<p><strong>लीयते चानिले तेजो वायोः खं ग्रसते गुणम् ।</strong><br>
स वै विशति खं राजंस् ततश् च नभसो गुणम् ॥**</p>
<p>**वंशीधरः (भावार्थ-दीपिका-प्रकाशः) : **वायोर्गुणं स्पर्शम् । खमाकाशः । स वायुः ॥१६॥</p>
<blockquote>
<p><strong>॥।</strong><br>
॥ १२.४.१७ ॥**</p></blockquote>
<p><strong>शब्दं ग्रसति भूतादिर् नभस् तम् अनु लीयते ।</strong><br>
तैजसश् चेन्द्रियाण्य् अङ्ग देवान् वैकारिको गुणैः ॥**</p>
<p>**श्रीधर-स्वामी (भावार्थ-दीपिका) : **भूतादिस् तामसो ऽहङ्कारः । गुणैर् वृत्तिभिः सह ॥१७॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **हे अङ्ग राजन् ॥१७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **भूतादिस् तामसो ऽहङ्कारः । तैजसोऽहङ्कार इन्द्रियाणि ग्रसति । महान् अहङ्कारं गुणैस् तद्-वृत्तिभिः सह ग्रसति तं महान्तम् ॥१७॥</p>
<blockquote>
<p><strong>॥।</strong><br>
॥ १२.४.१८ ॥**</p></blockquote>
<p><strong>महान् ग्रसत्य् अहङ्कारं गुणाः सत्त्वादयश् च तम् ।</strong><br>
ग्रसतेऽव्याकृतं राजन् गुणान् कालेन चोदितम् ॥**</p>
<p>**श्रीधर-स्वामी (भावार्थ-दीपिका), विश्वनाथ-चक्रवर्ती (सारार्थ-दर्शिणी) : **अव्याकृतं प्रधानम् ॥१८॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **महान् ईक्षणम् । अहङ्कारं बहुभवनसङ्कल्पम् । महदहङ्कारयोर्भगवद्-ईक्षणसङ्कल्परूपयोस्तज्जन्यत्वे सति तज्जन्यजनको व्यापार इति लक्षणसद्भावेन मायोपहितेश्वरव्यापारत्वेन निमित्तत्वेप्युपादानत्वासम्भवाकालेन स्वोपहितेनेश्वरेण नोदितमव्यक्तं तदुपाधिमायात्मकाज्ञानम् । गुणान्स्वकार्यभूतान् ॥१८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<blockquote>
<p><strong>॥।</strong><br>
॥ १२.४.१९ ॥**</p></blockquote>
<p><strong>न तस्य कालावयवैः परिणामादयो गुणाः ।</strong><br>
अनाद्य् अनन्तम् अव्यक्तं नित्यं कारणम् अव्ययम् ॥**</p>
<p>**श्रीधर-स्वामी (भावार्थ-दीपिका) : **तस्य तु लयो नास्तीत्य् आह—तस्येति । काल-वयवैर् अहो-रात्रादिभिः । गुणा भाव-विकाराः। परिणामो विपरिणामः । अव्यक्तम् अस्तित्व-विकार-शून्यम् । नित्यं सर्वदैक-रूपम्, ह्रास-वृद्धि-रहितम् इत्य् अर्थः । अव्ययम् अपक्षय-शून्यम् । सर्वत्र हेतुः—कारणम् इति ।</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **तस्याव्याकृतस्य तदवयवविभागस्य पश्चाद्भावितया तद्धेतुत्वानुपपत्तेः । गुणा धर्माः बोधात्पूर्वमबाधीन्नित्यत्वाव्ययत्वे तस्येति केचित् ॥१९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **तस्य प्रधानस्य कालावयवैर् अहो-रात्रैः परिणामो विपरिणामश् चतुर्थो विकारः । अनादीति प्रथमो विकारो जन्म न, अनन्तम् इत्य् अन्तो न, अव्यक्तम् इत्य् अस्तित्व-लक्षण-विकारो न, नित्यं सदैक-रूपम् इति वृद्धिर् न, अव्ययम् इत्य् अपक्षयो नेति । विकार-षट्कं निषिद्धम् ॥१८॥</p>
<blockquote>
<p><strong>॥।</strong><br>
॥ १२.४.२० ॥**</p></blockquote>
<p><strong>न यत्र वाचो न मनो न सत्त्वं</strong></p>
<p><strong>तमो रजो वा महद्-आदयोऽमी ।</strong></p>
<p><strong>न प्राण-बुद्धीन्द्रिय-देवता वा</strong></p>
<p><strong>न सन्निवेशः खलु लोक-कल्पः ॥</strong><sup id="fnref:1"><a href="#fn:1" class="footnote-ref" role="doc-noteref">1</a></sup></p>
<p><strong>मध्वाचार्यः (भागवत-तात्पर्यम्) :</strong> न यत्र वाच इत्य्-आदि कालाख्यस्य ब्रह्मणः स्वरूपम् ॥२०॥<sup id="fnref:2"><a href="#fn:2" class="footnote-ref" role="doc-noteref">2</a></sup></p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **किं च, वाग्-आदि-गोचरस्य स-विशेषस्य विकारा भवन्ति, इदं तु न तथेत्य् आह—न यत्रेति द्वाभ्याम् । लोक-कल्पो लोक-रूपः सन्निवेशो रचना-विशेषो नास्ति ॥२०॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **अन्यदाह—किञ्चेति । इदमव्यक्तं तु न तथा वागादिगोचरो नेत्यर्थः । गुणानां तद्रूपेण सत्त्वेऽपि साम्ये विभागाभावेनाभावोक्तिः ॥२०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> किं च, वाग्-आदि-गोचरस्य स-विकारस्य विकारा भवन्ति, इदं तु न तथेत्य् आह—न यत्रेति द्वाभ्याम् । लोक-कल्पो लोक-रूपः सन्निवेशो रचना-विशेषः ॥२०॥</p>
<blockquote>
<p><strong>॥।</strong><br>
॥ १२.४.२१ ॥**</p></blockquote>
<p><strong>न स्वप्न-जाग्रन् न च तत् सुषुप्तं</strong></p>
<p><strong>न खं जलं भूर् अनिलोऽग्निर् अर्कः ।</strong></p>
<p><strong>संसुप्त</strong><sup id="fnref:3"><a href="#fn:3" class="footnote-ref" role="doc-noteref">3</a></sup><strong>-वच् छून्य-वद् अप्रतर्क्यं</strong></p>
<p><strong>तन् मूल-भूतं पदम् आमनन्ति ॥</strong><sup id="fnref:4"><a href="#fn:4" class="footnote-ref" role="doc-noteref">4</a></sup></p>
<p>**श्रीधर-स्वामी (भावार्थ-दीपिका) : **स्वप्न-जाग्रत् स्वप्न-जागरावस्था-युक्तम् । संसुप्त-वद् इन्द्रियाभावात् । शून्य-सादृश्ये हेतुः—अप्रतर्क्यम् । न पुनः शून्यम् एवेत्य् आह—तद् इति ॥२१॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **सुषुप्तं व्यष्टिसुषुप्तिर्नेति ज्ञेयम् । सुषुप्तवत् कार्यादर्शनात् ॥२१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) : <em>न व्याख्यातम्।</em></strong></p>
<blockquote>
<p><strong>॥।</strong><br>
॥ १२.४.२२ ॥**</p></blockquote>
<p><strong>लयः प्राकृतिको ह्य् एष पुरुषाव्यक्तयोर् यदा ।</strong><br>
शक्तयः सम्प्रलीयन्ते विवशाः काल-विद्रुताः ॥**</p>
<p>**श्रीधर-स्वामी (भावार्थ-दीपिका) : **उपसंहरति—लय इति । शक्तयः सत्त्वादयः ॥२२॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **संप्रलीयन्ते साम्येनाक्षुब्धास्तिष्ठन्ति । शक्तयः पृथिव्यादय इति तीर्थः । लयः । कथित इति शेषः । कालेन विद्रुता अभिभूता अत एव विवशाः ॥२२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **उपसंहरति—लय इति । शक्तयः सत्त्वादय एव लीयन्ते, न तु तयोः कदापि कापि क्षतिर् इति भावः ॥२२॥</p>
<blockquote>
<p><strong>॥।</strong><br>
॥ १२.४.२३ ॥**</p></blockquote>
<p><strong>बुद्धीन्द्रियार्थ-रूपेण ज्ञानं भाति तद्-आश्रयम् ।</strong><br>
दृश्यत्वाव्यतिरेकाभ्याम् आद्य्-अन्तवद् अवस्तु यत् ॥**</p>
<p>**श्रीधर-स्वामी (भावार्थ-दीपिका) : **आत्यन्तिकं लयम् आह—बुद्धीन्द्रियेति द्वदशभिः । आत्यन्तिक-लयो मोक्षः स च ब्रह्म-ज्ञानेन सर्व-प्रपञ्च-लयात्मकः । न च प्रपञ्चस्यात्मवत् सत्यत्वे लयः सम्भवतीति ज्ञान-रूपाद् ब्रह्मणः पृथग्-भूतस्य तस्यासत्त्वम् उपपादयति । <strong>बुद्धिश् चेन्द्रियाणि चार्थाश्</strong> चेत्य् एवं ग्राहक-करण-ग्राह्य-रूपेण <strong>तेषाम् आश्रय</strong>-भूतं <strong>ज्ञानम्</strong> एव <strong>भाति,</strong> न पृथक् । तत्र हेतुम् आह—<strong>दृश्यत्वाव्यतिरेकाभ्याम्</strong> इति । अतो <strong>यद् आद्य्-अन्तवत् तद् अवस्तु</strong>। अत्रैवं प्रयोगः—विमतं सन् न भवति । दृश्यत्वात् कारणाव्यतिरेकाद् आद्य्-अन्तवत्त्वाच् च, रज्जु-सर्पादिवद् इति ॥२३॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **बुद्धिरूपेणेन्द्रियरूपेण विषयरूपेण च तेषां बुद्ध्यादीनामाश्रयमात्मस्वरूपं ज्ञानम् एव । तत्रात्मस्वरूपज्ञानत्वे । अतो दृश्यत्वाव्यतिरेकाभ्याम्, अत्र बुद्ध्यादीनामात्मस्वरूपज्ञानत्वे निश्चेतव्ये । एवं वक्ष्यमाणरीत्या । प्रयोगोऽनुमानम् । विमतं विवादास्पदीभूतं बुद्ध्यादि । कारणाव्यतिरेकात् कारणाभिन्नत्वात् । आदिना स्वप्नदृश्यवद्घटादिवद् इति गृह्यते ॥२३॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तत्र तद्-आश्रयत्व-तत्-प्रकाश्यत्व-तद्-व्यतिरिक्तत्वेभ्यो हेतुभ्यो बुद्धीन्द्रियादीनां परमात्म-स्वभाव-शक्तिमयत्वम् आह—बुद्धीति । अन्तःकरण-बहिः-करण-विषय-<strong>रूपेण</strong> परमात्म-लक्षणं <strong>ज्ञानम्</strong> एव <strong>भाति</strong> । तस्माद् अन्यद् एव बुद्ध्य्-आदि-वस्त्व् इत्य् अर्थः, यतस् <strong>तद्-आश्रयं</strong> तेषाम् आश्रय-रूपं तज् ज्ञानम् । क्लीबत्वम् आर्षम् । तथापि राज-भृत्ययोर् इवात्यन्त एव भेदः स्यात् । तत्र हेत्व्-अन्तरेऽप्य् आह—<strong>दृश्यत्वं</strong> तत्-प्रकाश्यत्वम्, <strong>अव्यतिरेकस्</strong> तद्-व्यतिरेके व्यतिरेकः, ताभ्याम् । तस्मात् एक-देश-स्थितस्याग्नेर् ज्योत्स्ना विस्तारिणी यथा [वि।पु। १.२२.५६] इत्य्-आदिवद् बुद्ध्य्-आदीनां तत्-स्वाभाविक-शक्तिमयत्वम् एव सेत्स्यतीति भावः ।</p>
<p>यत् खल्व् <strong>आद्य्-अन्तवद्</strong> वणिग्-वीथ्य्-आदौ सिद्धं शुक्त्य्-आदौ कदाचिद् एवारोपितं रजतम्, तत् पुनर् <strong>अवस्तु,</strong> तद्-आश्रयकत्व-तत्-प्रकाशकत्व<sup id="fnref:5"><a href="#fn:5" class="footnote-ref" role="doc-noteref">5</a></sup>-तद्-व्यतिरेकाभावात्<sup id="fnref:6"><a href="#fn:6" class="footnote-ref" role="doc-noteref">6</a></sup> शुक्त्य्-आदि-वस्तु न भवति, शुक्त्य्-आदिभ्योऽनन्यन्<sup id="fnref:7"><a href="#fn:7" class="footnote-ref" role="doc-noteref">7</a></sup> न भवतीत्य् अर्थः । ततश् चैक-विज्ञानेन सर्व-विज्ञान-प्रतिज्ञा विरुध्येतेति भावः । एवम् असत्-कार्य-वादान्तरेऽपि ज्ञेयम् ॥२३॥ [परमात्म-सन्दर्भ ७२]</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> अथ निर्वाण-मोक्षार्थिना ब्रह्मैक्य-भावना-मय आत्यन्तिकः प्रलय उच्यते । तच् च सिषाधयिषितं ब्रह्मैक्यं ब्रह्म-कार्यस्य द्वैत-प्रपञ्चस्यासत्यत्वे साधित एव स्याद् इति प्रौढिश् चेत् तदासत्यम् एवेदं कार्य-जातम् इत्य् आह—बुद्धीन्द्रियेति नवभिः । <strong>ज्ञानं</strong> ब्रह्मैव <strong>बुद्धीन्द्रियार्थ-रूपेण भाति</strong> बुद्ध्य्-आदीनां ब्रह्म-शक्ति-परिणामत्वाद् इति भावः । ज्ञानं कीदृशम् ? <strong>तद्-आश्रयं</strong> तस्य बुद्ध्य्-आदि-प्रपञ्चस्य कारणत्वाद् आश्रयः । क्लीबत्वम् आर्षम् ।</p>
<p>किं च, यद् बुद्ध्य्-आदि-प्रपञ्च-जातं तत् <strong>आद्य्-अन्तवत्</strong> उत्पत्ति-लय-विशिष्टं, अतो वस्तुत्वेनाभिज्ञातम् अपि असार्वकालिकत्वात् परमार्थतोऽ<strong>वस्त्व्</strong> एवेत्य् अर्थः । अपराव् अपि हेतू आह—<strong>दृश्यत्वं</strong> च, <strong>अव्यतिरेकः</strong> कारणाद् व्यतिरेकाभावश् च, ताभ्याम् अपि अवस्तु ।</p>
<p>अत्रैवं प्रयोगः । बुद्ध्य्-आदि-प्रपञ्च-जातम् अदृश्यत्वात् कारणाव्यतिरेकाद्य्-अन्तवत्त्वाच् च कनक-कुण्डलादिवत् परमार्थतोऽवस्तु । अत्र वस्तु मिथ्यैवेति मतेऽपि, स्याच् चेच् चित्-सम आत्मवत् [भा।पु। १२.४.२९] इत्य् अग्रिम-स्थम् अनुसृत्य दृश्यत्वाद् इत्य् अत्र चिद्-भिन्नत्वे सतीति विशेषणम् अवश्य-देयम् अन्यथास्य हेतोर् व्यभिचारः स्यात् । तासां मध्ये साक्षाद् ब्रह्म-गोपाल-पुरी हि [गो।ता।उ। २.२६] इत्य्-आदि-श्रुत्या । मन्-निकेतं तु निर्गुणं [भा।पु। ११.२५.२५], निर्गुणो मद्-अपाश्रयः [भा।पु। ११.२५.२६] इत्य्-आदि-भगवद्-उक्त्या च दृश्यानाम् अपि भगवद्-धामादीनां निर्गुणत्व-प्रतिपादनेन नित्यत्वात् ॥२३॥</p>
<blockquote>
<p><strong>॥।</strong><br>
॥ १२.४.२४ ॥**</p></blockquote>
<p><strong>दीपश् चक्षुश् च रूपं च ज्योतिषो न पृथग् भवेत् ।</strong><br>
एवं धीः खानि मात्राश् च न स्युर् अन्यतमाद् ऋतात् ॥**</p>
<p>**श्रीधर-स्वामी (भावार्थ-दीपिका) : **तत्राव्यतिरेकं दृष्टान्तेन प्रपञ्चयति—दीप इति । <strong>दीप-चक्षू-रूपाणां</strong> तेजो-विशेषाणां तेजसो यथा न व्यतिरेकः, तथा <strong>धीः</strong> कर्त्री, <strong>खानि</strong> करणानि, <strong>मात्रा</strong> विषयाः, <strong>ऋताद्</strong> ब्रह्मणः <strong>पृथक् न</strong> <strong>स्युः</strong>, ब्रह्म-कार्यत्वात् । नन्व् एवं कार्य-कारणयोर् अभेदे कार्यासत्त्वे कारणस्याप्य् असत्त्वं प्रसज्जेत ? तत्राह—<strong>अन्यतमाद्</strong> इति कार्याद् अत्यन्त-व्यतिरिक्ताद् ब्रह्मणः । प्रपञ्चाद् ब्रह्मणोऽस्ति व्यतिरेकः, प्रपञ्चस्य तु ततो नास्ति व्यतिरेक इत्य् अर्थः ॥२४॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **तत्र द्वयोर्हेत्वोः । अत्राक्षिपति—नन्व् इति । इत्य् अर्थ इति—कारणसत्तातः कार्यसत्ता न पृथक्, कार्यसत्तातः कारणसत्ता तु पृथगस्ति, तच् च मृद्घटादौ स्फुटतरम् इति भावः । यद् वा, अन्यतमात्सुषुप्तिसमाध्यादौ बुद्ध्यादिबाधेऽपि परिशिष्यमाणत्वाव्यतिरिक्तत्वम् ॥२४॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **एकस्यापि वस्तुनोऽंश-भेदेनाश्रयाश्रयित्वं स्वयम् एव दृष्टान्तेन स्पष्टयति—दीप इति । <strong>दीपश्</strong> <strong>चक्षू-रूपाणां</strong> महा-भूत-<strong>ज्योतिर्</strong>-अंश-रूपत्वात् दीपादिकं <strong>न</strong> ततः <strong>पृथक्</strong> । एवं <strong>धी</strong>-प्रभृतीनि <strong>ऋतात्</strong> परमात्मनो <strong>न</strong> पृथक् <strong>स्युः</strong> । तथापि, यथा महा-भूत-ज्योतिर्-दीपादि-दोषेण न लिप्यते, तथा बुद्ध्य्-आदि-दोषेण परमात्मापि । तद्वद् अस्याप्य् अन्यतमत्वाद् इत्य् आह—<strong>अन्यतमाद्</strong> इति ॥२४॥ [परमात्म-सन्दर्भ ७३]</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> अत्र दृष्टान्तः—<strong>दीप-चक्षू-रूपाणां</strong> तेजो-विशेषाणां ते यथा तेजसः कारणाव्यतिरेकः, तथा <strong>धीः</strong> कर्ता, <strong>खानि</strong> इन्द्रियाणि करणानि, <strong>मात्रा</strong> विषयाः, <strong>ऋताद्</strong> ब्रह्मणः <strong>पृथक् न स्युः</strong> । यथा तेजः-कार्याणि दीप-चक्षू-रूपाणि तेजांस्य् एवोच्यन्ते, एवं ब्रह्म-कार्यं बुद्धीन्द्रिय-विषयादिकं ब्रह्मैवोच्यते इत्य् अर्थः ।</p>
<p>नन्व् एवं कार्य-कारणयोर् अभेदे कार्यस्यासत्यत्वे कारणस्याप्य् असत्यत्वं प्रसज्जेत, कारणस्यैव कार्य-रूपेण परिणतत्वात्, तत्राह—<strong>अन्यतमात्</strong>, कार्येभ्यः स्वरूपतोऽत्यन्त-व्यतिरिक्तात्, तस्य कारण-रूपायाः प्रकृतेर् अपि परत्वाद् इति भावः ॥२४॥</p>
<blockquote>
<p><strong>॥।</strong><br>
॥ १२.४.२५ ॥**</p></blockquote>
<p><strong>बुद्धेर् जागरणं स्वप्नः सुषुप्तिर् इति चोच्यते ।</strong><br>
माया-मात्रम् इदं राजन् नानात्वं प्रत्यग्-आत्मनि ॥**</p>
<p>**श्रीधर-स्वामी (भावार्थ-दीपिका) : **यदा तु बुद्धेर् असत्त्वं, तदा तद्-अवस्थनां सुतराम् असत्त्वम् इत्य् आशयेनाह—बुद्धेर् इति । ननु विश्व-तैजस-प्राज्ञानाम् एता अवस्था न बुद्धेर् इत्य् आशण्ख्याह—<strong>माया-मात्रम्</strong> इति । <strong>इदं</strong> विश्व-तैजस-प्राज्ञ-रूपम् ॥२५॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **अत्राक्षिपति—नन्व् इति । यद् वा, जागरणं स्वप्नः सुषुप्तिश् च प्रत्यगात्मन्यधिष्ठाने बुद्धेर् एव परिणामस्तस्याश् च मायाकार्यत्वादिदं नानात्वं मायामात्रं नानात्वात्स्वप्ननानात्ववत् ॥२५॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तद् एवं धी-प्रभृतीनां परमात्म-स्वाभाविक-शक्तिमयत्वम् उक्त्वा, तथापि तेभ्यो बहिरङ्ग-शक्तिमयेभ्योऽन्तरङ्ग-शक्ति-तटस्थ-शक्ति-विशिष्ट-परमात्मनो ऽन्यतमत्वेन तेषाम् अशुद्धत्व-व्यञ्जनया स-दोषत्वम् उक्त्वा, तेषु धी-प्रभृतिषु अध्यासं परित्याजयितुं तिसृषु धी-वृत्तिषु तावच् छुद्धस्यैव जीवस्य स-कारणम् अध्यासम् आह—बुद्धेर् इति । बुद्धि-वृत्ति-रूपं <strong>जागरणं</strong> <strong>स्वप्नः सुषुप्तिर्</strong> <strong>इति इदं प्रत्यग्-आत्मनि</strong> शुद्ध-जीवे विश्व-तैजस-प्राज्ञत्वाख्यं <strong>नानात्वं</strong> <strong>माया-मात्रं</strong> माया-कृताध्यास-मात्रेण जातम् इत्य् अर्थः ॥२५॥ [परमात्म-सन्दर्भ ७४]</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> यत् तु विश्व-तैजस-प्राज्ञ इति जीवस्य नानात्वं, तत् तु बुद्धि-वृत्तीनां त्रितयत्वात्, तस्यापि त्रितयत्वं मिथ्यैवेत्य् आह—बुद्धेर् इति । <strong>जागर-स्वप्न-सुषुप्तयस्</strong> तिस्रो वृत्तयो <strong>बुद्धेर्</strong> एवेत्य् <strong>उच्यन्ते</strong> । अतस् तद्-अध्यासात् <strong>प्रत्यग्-आत्मनि</strong> जीवेऽपि विश्व-तैजस-प्राज्ञ-संज्ञाभिर् <strong>नानात्वं माया-मात्रं</strong> मिथ्यैवेत्य् अर्थः ॥२५॥</p>
<blockquote>
<p><strong>॥।</strong><br>
॥ १२.४.२६ ॥**</p></blockquote>
<p><strong>यथा जल-धरा व्योम्नि भवन्ति न भवन्ति च ।</strong><br>
ब्रह्मणीदं तथा विश्वम् अवयव्य् उदयाप्ययात् ॥**</p>
<p><strong>मध्वाचार्यः (भागवत-तात्पर्यम्) :</strong></p>
<p>प्रत्येकं विष्णु-रूपाणां भ्रान्ति-मात्रा भिदा मता ।</p>
<blockquote>
<p>जगतश् चैव विष्णोश् च सत्यो भेदः सदैव तु ॥<br>
यथाकाश-घनौ नित्यं भिन्नाव् एव परस्परम् ।<br>
एवम् ईशो जगच् चैव भिन्नाव् एव परस्परम् ॥ इति ॥२५-२६॥</p></blockquote>
<p>**श्रीधर-स्वामी (भावार्थ-दीपिका) : **आद्य्-अन्तवत्त्वाद् इत्य् अस्य हेतोर् असिद्धिम् आशङ्क्य सावयवत्वेन साधयति, यथेति । अवयवीति । यत् सावयवं तद् आद्य्-अन्त-वद् धटादि-वद् इत्य् अर्थः । अत उदयाप्ययाद् आद्य्-अन्त-वत्त्वाद् विश्वं सन्न भवतीत्य् अर्थः । यद् वा, पृथग् एवागमापायित्वाद् विश्वं मिथ्या । ब्रह्म तु तद् अवधित्वात् सत्यम् इत्य् अनेन साद्यते । दृष्टान्तस् तु पूर्वोक्त एव । यथा जल-धरा व्योम्नीति दृष्टान्तस् त्वागमापायि-तद्-अवधित्व-मात्रे, न तु मिथ्यात्वे ॥२६॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **न कदाचिदनीदृशं जगद् इति मीमांसकमतेन विश्वस्याद्यन्तवत्त्वं नास्तीत्यभिप्रेत्याह—आद्यन्तवत्त्वाद् इति । असिद्धिं स्वरूपासिद्धिम् । इत्य् अर्थ इति—यथा घटादयः सावयवत्वादाद्यन्तवन्तस् तथेदमपीति भावः । अतः सावयवत्वात् । इत्य् अर्थ इति—आद्यन्तवद्रज्जुसर्पादेर्यथा सत्त्वं नास्ति तथास्यापीति भावः । ननु विश्वस्य ब्रह्मानन्यत्वे ब्रह्मणो नित्यत्वेन तस्यापि नित्यत्वं स्याद् इति चेत्तत्राह—यद्वेति । ब्रह्मणः पृथगिदं विश्वं मिथ्यैव, आगमापायित्वात् । तदवधित्वात् तदाश्रयत्वात् । पूर्वोक्त एव रज्जुसर्पवदित्येव । ननु यथा जलधरा इति दृष्टान्तसत्त्वे पूर्वोक्त दृष्टान्ताश्रयणं किमर्थं कृतं तत्राह—यथा जलधरो व्योम्नीत्यादि ॥२६॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **ततः परमात्मनि बुद्ध्य्-आदि-मयस्य जगतः सतोऽपि सम्पर्कः सुतरां नास्तीत्य् अर्थं चाह—यथेति । <strong>यथा व्योम्नि</strong> व्योम-कार्य-वायु-ज्योतिः-सलिल-पार्थिवांश-धूम-परिणता <strong>जलधराः</strong> स्वेषाम् एवावयविनाम् उदयाद् <strong>भवन्ति</strong> दृश्यन्ते, <strong>अप्ययान्</strong> <strong>न भवन्ति</strong> न दृश्यन्ते च, ते च तन् न स्पृशन्तीति ज्ञेयम् । <strong>तथा ब्रह्मणीदं विश्वम्</strong> इति योज्यम्।<sup id="fnref:8"><a href="#fn:8" class="footnote-ref" role="doc-noteref">8</a></sup> ततः सूक्ष्म-रूपेण तस्य स्थितिर् अस्त्य् एव जगच्-छक्ति-विशिष्ट-कारणास्तित्वात् इत्थम् एवोक्तं सतोऽभिव्यञ्जकः काल [भा।पु। ११.२४.१९] इति ॥२६॥ [परमात्म-सन्दर्भ ७५]</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> परिणाम-वादे कार्य-कारणाव्यतिरेको दर्शितः । अथारम्भ-वादे विश्वस्याद्य्-अन्तरत्वं तत्-कारणस्य परमेश्वरस्य सत्यत्वं च क्रमेण दर्शयति—यथेति द्वाभ्याम् । न भवन्ति नश्यन्ति, तथैव ब्रह्मणीदं विश्वं भवति, न भवति च । अत्र व्योम्नीति दृष्टान्तेन परमात्मनो निर्लेपता दर्शिता । अवयवीति यत् सावयवं तद्-आद्य्-अन्तवत् घटादिवद् इत्य् अर्थः । अत उदयाप्ययात् आद्य्-अन्तवद् विश्वं न सर्वदा सत्य	म् इत्य् अर्थः ॥२६॥</p>
<blockquote>
<p><strong>॥।</strong><br>
॥ १२.४.२७ ॥**</p></blockquote>
<p><strong>सत्यं</strong><sup id="fnref:9"><a href="#fn:9" class="footnote-ref" role="doc-noteref">9</a></sup>** ह्य् अवयवः प्रोक्तः सर्वावयविनाम् इह ।**</p>
<p><strong>विनार्थेन प्रतीयेरन् पटस्येवाङ्ग तन्तवः ॥</strong><sup id="fnref:10"><a href="#fn:10" class="footnote-ref" role="doc-noteref">10</a></sup></p>
<p><strong>मध्वाचार्यः (भागवत-तात्पर्यम्) :</strong></p>
<p>अवयव्य्-अवयवाभेदात् कोट्य्-अंशो भेद ईरितः ।</p>
<blockquote>
<p>सोऽपि भेदो न चाभेदात् पृथग् एव प्रवर्तते ॥<br>
अवयव्य्-अवयवानां च कार्य-कारण-वस्तूनाम् ।<br>
एक एव नियन्तासौ हरिर् नारायणः परः ॥ इति च ॥२७॥<sup id="fnref:11"><a href="#fn:11" class="footnote-ref" role="doc-noteref">11</a></sup></p></blockquote>
<p>**श्रीधर-स्वामी (भावार्थ-दीपिका) : **“अन्यतमाद् ऋतात्” इति प्रतिज्ञात-कारणस्य सत्यत्वम् उपपादयति—सत्यम् इति । अवयवः कारणं प्रोक्तः, वाचारंभणं विकारो नामधेयं मृत्तिकेत्य् एव सत्यं [छा।उ। ६.१.४] इत्य्-आदि-श्रुतिभिः । अत्र युक्तिम् अपि दर्शयति—विनेति । अङ्ग हे राजन् ! हि यस्माद् अर्थेनावयविना पृथग् एवावयवाः प्रतीयेरन् । यथा पटस्यावयवास् तन्तवः पटात् पृथक् प्रतीयन्ते तद्वद् इति ॥२७॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **अत्रावयवसत्यत्वे । उक्तार्थग्रहण उत्साहवृद्धये सम्बोधयति—हे अङ्गेति । गुरुप्रीतिवाक्यश्रुतेः स्वयमेवार्थः स्फुरतीति भावः । पटं विना पृथक्प्रतीतेः सत्त्वम् एव तन्तूनां, तन्तून्विना पटस्य पृथगप्रतीतेरसत्त्वामेति भावः ॥२७॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तद् एवं वक्तुं कारणास्तित्वं दृष्टान्तेन प्रतिपादयति—सत्यम् इति । <strong>सर्वेषाम् अवयविनां</strong> स्थूल-वस्तूनाम् <strong>अवयवः</strong> कारणं <strong>सत्यं,</strong> सत्यो व्यभिचार-रहितः <strong>प्रोक्तः</strong> । लोके यथा दर्शनाद् इत्य् आह—<strong>विना</strong> इति । <strong>अर्थेन</strong> स्थूल-रूपेण <strong>पटेनापि</strong> विना ॥२७॥_ _[परमात्म-सन्दर्भ ७६]</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **किं च, सर्वेषाम् अवयविनाम् अवयवः कारणं सत्यं, लोके तथा दर्शनाद् इत्य् आह—विनेति । अङ्ग, हे राजन्, हि यस्मात्, अर्थेनावयविना विनापि पृथग् एवावयवाः प्रतीयन्ते, यथा पटस्यावयवास् तन्तवः पटात् पृथक् प्रतीयन्ते तद्वत् । अत्र कार्य-कारण-वस्त्व्-ऐक्यम् अदर्शनं पट-तन्तुवद् इति सप्तमोक्तेः । सिषाधयिषितं ब्रह्मैक्यं तु लभ्यत एव ॥२७॥</p>
<blockquote>
<p><strong>॥।</strong><br>
॥ १२.४.२८ ॥**</p></blockquote>
<p><strong>यत् सामान्य-विशेषाभ्याम् उपलभ्येत स भ्रमः ।</strong><br>
अन्योऽन्यापाश्रयात् सर्वम् आद्य्-अन्तवद् अवस्तु यत् ॥**</p>
<p>**श्रीधर-स्वामी (भावार्थ-दीपिका) : **ननु कार्याभावे कारणत्वं ब्रह्मणः कुतो घटेत ? सत्यम्, तद् अपि नातीव सत्यम् इत्य् आह—यद् इति । सामान्यं कारणम्, विशेषः कार्यम्, तद्-रूपेणान्योऽन्यापाश्रयात् परस्परापेक्षत्वेन निरूपणासहत्वाद् इत्य् अर्थः । अतः कारणत्वम् अवधित्वं व्यापकत्वम् इत्य्-आदिकम् अपि यत् परापेक्षत्वाद् आद्य्-अन्तवत्, तत् सर्वम् अवस्त्व् इत्य् अर्थः ।</p>
<p>यद् वा, तत्रैव हेत्व्-अन्तरम् एतत् । <strong>यद् उपलभ्येत स भ्रमः</strong>, सामान्य-विशेष-रूपत्वात् स्वप्नवत् । <strong>अन्योन्यापाश्रयात्</strong> इतीदम् अपि हेत्व्-अन्तरं गुण-गुणि-विशेषण-विशेष्य-व्याप्य-व्यापकत्वादि-रूपेण परस्पराधीन-सिद्धित्वात् । तथा-भूत-स्वप्नवद् इति निगमनम् । अतो यद् आद्य्-अन्तवत् तत् सर्वम् अवस्त्व् इति ॥२८॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **अत्राक्षिपति—नन्व् इति । इत्य् अर्थ इति—अन्योन्यसिद्धावन्योन्यापेक्षणमन्योन्याश्रयः, स च दोष एव । तथापि—कारणत्वं हि कार्यत्वनिरूप्यं, कस्य कारणमित्यनुयोगविषयत्वात्, एवं कार्यत्वम् अपि कारणत्वमनिरूप्यं कस्य कार्यमित्यनुयोगगोचरत्वादतोऽनयोः पौर्वापर्यनिर्णयाभावाद्दोषत्वमेवेति भावः । उक्तमर्थमन्यत्राप्यतिदिशति—अतः कारणत्वमित्य्-आदि । इत्य् अर्थ इति—परस्य कार्यावधेयव्याप्यस्यापेक्षावत्त्वात्कारणत्वादीनाम् अपि पूर्वोक्तदोषवत्त्वम् इति भावः । आदिना प्रकाशकत्वादिग्रहः । अस्तु कार्यत्वादिभावोपि मिथ्याकारणत्वादिभावस्य मिथ्यात्वे ब्रह्मणोऽपि मिथ्यात्वं प्रसज्येत तत्राह—यद्वेति । तत्रैव विश्वमिथ्यात्व एव । तथाभूतस्वप्नवत् । निद्रानिरूपितस्वाप्नवत् यथा स्वप्ननिरूप्या निद्रा, निद्रानिरूप्यः स्वप्नः, उभावेतावसत्यौ तथेदमपीति निगमनं दृष्टान्तः । उपसंहरति—अथ इति,— उक्तहेतुसमूहात् ॥२८॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तस्मिन् कार्यास्तित्वम् अपि व्यतिरेकेण प्रतिपादयति—यद् इति । अयम् अर्थः—यद्य् एवम् उच्यते, पूर्वं सूक्ष्माकारेणापि जगन् नासीत्, किन्तु सामान्यं केवलं शुद्धं ब्रह्मैवासीत्, तद् एव शक्त्या निमित्त-भूतया विशेषाकारेण जगद्-रूपेण परिणतम् इति तद् असत् । यतः <strong>यद्</strong> एव <strong>सामान्य-विशेषाभ्याम् उपलभ्येत स भ्रमो</strong> विवर्त-वाद एव । तत्र हि शुद्धं ब्रह्मैवाज्ञान-रूपया शक्त्या जगत्तया विवृतम् इति मतं न चास्माकं तद्-अभ्युपपत्तिः, परिणाम-वादस्य सत्-कार्यता-पूर्वकत्वाद् इत्य् अर्थः ।</p>
<p>नन्व् अपूर्वम् एव कार्यम् आरम्भ-विवर्त-वादिनाम् इव युष्माकम् अपि ज्ञायतां ? तत्राह— <strong>यद् आद्य्-अन्तवद्</strong> अपूर्वं कार्यं, तत् पुनर् <strong>अवस्तु</strong> निरूपणासहम् इत्य् अर्थः । तत्र हेतुः—<strong>अन्योन्यापश्रयात्</strong> । यावत् कार्यं न जायते, तावत् कारणत्वं मृच्-छुक्त्य्-आदेर् न सिध्यति, कारणत्वासिद्धौ च कार्यं न जायत एवेति परस्पर-सापेक्षत्व-दोषात् । ततः कारणत्व-सिद्धये कार्य-शक्तिस् तत्रावश्यम् अभ्युपगन्तव्या । सा च कार्य-सूक्ष्मावस्थैवेति कार्यास्तित्वं सिध्यति । तथापि स्थूल-रूपतापादकत्वान् मृद्-आदेः कारणत्वम् अपि सिध्यतीति भावः ॥२८॥_ _[परमात्म-सन्दर्भ ७७-७८]</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **विवर्त-वादे तु ब्रह्म-कार्यं जगद् असत्यं, यथा तथा ब्रह्मणः कारणत्वादिकम् अप्य् असत्यम् इत्य् आह—यद् इति । सामान्यं कारणं, विशेषः कार्यं, ताभ्याम्ताभ्यां यद् उपलभ्यते स भ्रमः कृतः । अन्योन्यापाश्रयात् +पूर्वापेक्षत्वेन निरूपणासहत्वाद् इत्य् अर्थः ।</p>
<p>+अथवायथाआथवायथा रज्जूर् एवाज्ञानेन सर्पत्वेन विवर्तते, तत्र रज्जू-कारणं, सर्पः कार्यः, स तु मिथ्यैव । तथैव सामान्यं ब्रह्मैव अज्ञानेन जगद्-रूपतत्त्व्रूपतया विवृत्तं, तत्र जगतः कार्यस्याभावे तद्-अपेक्षतत्त्वपेक्षतया सिद्धं ब्रह्मणः कुतः कारणत्वम् इति ॥२८॥</p>
<blockquote>
<p><strong>॥।</strong><br>
॥ १२.४.२९ ॥**</p></blockquote>
<p><strong>विकारः ख्यायमानोऽपि प्रत्यग्-आत्मानम् अन्तरा ।</strong><br>
न निरूप्योऽस्त्य् अणुर् अपि स्याच् चेच् चित्-सम आत्म-वत् ॥**</p>
<p>**श्रीधर-स्वामी (भावार्थ-दीपिका) : **तद् एवम् अनेकैर् हेतुभिः प्रपञ्चस्यासत्त्वं साधितम् । तत्र शङ्का, ननु प्रपञ्चस्यापि प्रकाशमानत्वाद् आत्म-वत् सत्त्वं किं न स्यात् ? इति तत्राह—विकार इति ख्यायमानः प्रकाशमानोऽपि विकारः प्रपञ्चः प्रत्यग्-आत्म-प्रकाशं विनाऽणु-मात्रोऽपि न निरूप्योऽस्ति । तं विना निरूप्यः स्याच् चेत् तर्हि सोऽपि चित्-समः स्यत्, चिद्-रूपेणात्मना समः स्व-प्रकाशो भवेत् । तथा च सति सोऽप्य् आत्मवत् स्यात् । एक-रूपः स्याद् इत्य् अर्थः ॥२९॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **तत्र प्रपञ्चासत्यत्वे । शङ्काक्षेपः । ताम् आह—नन्व् इति । ख्यायत इति ख्यायमानः, ख्यातेः कर्मणि शानच् । इत्य् अर्थ इति—न ह्यचितः प्रकाशश्चितं विहाय कदापि भवत्यतश्चिदेव तत्तदाकारेण प्रकाशतेऽचितः पृथक्सत्तानङ्गीकारात् सर्वं खल्विदं ब्रह्म - नेह नानास्ति किञ्चन इत्य्-आदिश्रुतेर् इति भावः ॥२९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <strong>तद् एवं स्वाभाविक-शक्ति-मयम् एव परमात्मनो जगद् इत्य् उपसंहरति—विकार इति । यद्यपि <strong>ख्यायमामनः</strong> प्रकाशमान एव, तथापि स्वल्पोऽ</strong>पि विकारः प्रत्यग्-आत्मानं</strong> परमात्मानं विना तद्-व्यतिरेकेण स्वतन्त्रतया <strong>न निरूप्योऽस्ति</strong> । तद् उक्तं तद्-अनन्यत्व-विवरण एव । यदि च तं विनापि स्यात्, तदा <strong>चित्-समः</strong> <strong>स्याच्</strong> चिद्-रूपेण समः स्व-प्रकाश एवाभविष्यत् । <strong>आत्मवत्</strong> परमात्मवन् नित्यैकावस्थश् चाभविष्यत् ॥_ _[२९॥ (परमात्म-सन्दर्भ ७९])</p>
<hr>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **किं च, विकारः ख्यायमानः विकारत्वेन प्रसिद्धिम् आनयं प्रपञ्चम् । प्रत्यग्-आत्मानं विना अणुर् अपि न निरूपणीयः । किन्तु सर्वः परमात्मैव, परमात्मन्य् एव प्रपञ्च आरोपितः । यथा मरीचिकायाः जलत्वेन प्रसिद्धं वस्तु तेजो विना अणु-मात्रम् अपि न निरूप्यम् । किन्तु सर्वं तेज एव तेजस्य् एव जलत्वम् आरोप्यत इत्य् अर्थः ।</p>
<p>ननु च क्वचिद् विकारत्वेन प्रसिद्धिमान् अपि पदार्थश् चिद् एव सत्य एवेक्ष्यते, यथा भक्तिस् तत्-करणाधिकरण-कर्तादिर् भगवत्-पुरी च । तथा हि—लक्षणं भक्ति-योगस्य निर्गुणस्येत्य् उदाहृतम् [भा।पु। ३.२९.१२] इति, मत्-सेवायां तु निर्गुणम् [भा।पु। ११.२५.२७] इति, मन्-निकेतं तु निर्गुणं [भा।पु। ११.२५.२५] इति, निर्गुणो मद्-अपाश्रयः [भा।पु। ११.२५.२६] इति, मन्-निष्ठं निर्गुणं स्मृतम् [भा।पु। ११.२५.२४] इत्य्- आदि-भगवद्-उक्तेर् भक्त्य्-उपकरणी-भूतः पदार्थ-मात्र एव निर्गुणः, तथा, तासां मध्ये साक्षाद् ब्रह्म गोपाल-पुरी [गो।ता।उ। २.२६] इति, सर्वात्मैक-रसे भक्ति-योगे तिष्ठति [गो।ता।उ। २.७८] इति च गोपाल-तापिनी-श्रुतेः । भगवल्-लोको भक्ति-योगश् च निर्गुण एवातः परम् असत्य एवेति तत्राह—स्याच् चिद् इति । यदि निर्गुणत्वेन निरूप्यो भवति, तर्हि सोऽपिसोऽपि चित्-समः । सीता सा सीतया समेतिवद् अभेदे उपमा चिद् एवेत्य् अर्थः । आत्मवत् परमात्मैव निर्गुणः परमात्म-विलासत्वात् परमात्मैव स एक एवेत्य् अर्थः ॥२९॥</p>
<blockquote>
<p><strong>॥।</strong><br>
॥ १२.४.३० ॥**</p></blockquote>
<p><strong>न हि सत्यस्य नानात्वम् अविद्वान् यदि मन्यते ।</strong><br>
नानात्वं छिद्रयोर् यद्वज् ज्योतिषोर् वातयोर् इव ॥**</p>
<p><strong>मध्वाचार्यः (भागवत-तात्पर्यम्) :</strong></p>
<p>महाकाशो बहिःस्थश् च घटाद्य्-अन्त-स्थ एव च ।</p>
<blockquote>
<p>द्वेधा समुदितोऽन्यौ च द्वाव् आकाशौ प्रकीर्तितौ ॥<br>
घट-रूपस् तद् अन्यश् च महाकाशात् परो लघुः ।<br>
महाकाशवद् एवात्र परमात्मा सनातनः ॥<br>
घटान्तस्थ-महाकाश-प्रतिमोऽन्तर्गतो हरिः ।<br>
घटस्थान्तर्गताकाशो महाकाशात् परो मतः ॥<br>
तद्वद् देवादयः सर्वे जीवा मुक्त्व्य्-उपयोगिनः ।<br>
तमोगाश् चैव ये सर्वे घट-रूप-खवन् नराः ॥ इति तत्त्व-संहितायाम् ॥३०॥</p></blockquote>
<p>**श्रीधर-स्वामी (भावार्थ-दीपिका) : **कुतः ? इत्य् अत आह—नहीति । ननु सत्यस्याप्य् आत्मनो जीव-ब्रह्म-रूपं नानात्वम् अस्त्य् एव तत्राह—यद्य् एवं नानात्वं मन्यते, तर्ह्य् अविद्वान् । कथं तर्हि तयोर् भेद-व्यवहार उपाधि-कृतः ? इत्य् आह—नानात्वम् इति । तत्र छिद्रयोर् घटाकाश-महाकाशयोर् इवेति परिच्छेदापरिच्छेदे दृष्टान्तः । ज्योतिषोर् आकाश-जलस्ययोः सूर्ययोर् इवेत्य् उपाधि-कृत-विकार-सद्-असद्-भावे । वातयोर् बाह्य-शरीर-स्थ-वाय्वोर् इवेति क्रिया-भेदे ॥३०॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **अत्र हेतुमाशङ्क्याह—कुत इति । अत्राक्षिपति—नन्व् इति । तयोर्जीवब्रह्मणोः । तत्र छिद्रादिदृष्टान्तेषु । परिच्छेदापरिच्छेदेऽल्पानल्पत्वे ॥३०॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **ननु यदि परमात्मानं विना विकारो नास्ति, तर्हि परमात्मनः सोपाधित्वे निरुपाधित्वं न सिध्यति । तस्मात् सोपाधेर् निरुपाधिर् अन्य एव किम् ? इत्य् अत्राह—नहीति । <strong>सत्यस्य</strong> परमात्मनो <strong>नानात्वं न हि</strong> विद्यते । <strong>यदि</strong> तस्य नानात्वं <strong>मन्यते</strong> तर्ह्य् <strong>अविद्वान्,</strong> यतस् तस्य निरुपाधित्व-सोपाधित्व-लक्षणं <strong>नानात्वं</strong> महाकाश-घटाकाशयोर् <strong>यद्वत्</strong>, तद्वद् गृहाङ्गन-गत-सर्व-व्यापि-तेजसोर् <strong>इव</strong>, बाह्य-शरीर-वाय्वोर् <strong>इव</strong> चेति ॥३०॥ [परमात्म-सन्दर्भ ८०]</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु केन प्रकारेणैक्यं मन्तव्यम् ? तत्राह—नहीति । सत्यस्य परम-परम-सत्यस्य चिद्-वस्तुनो नानात्वं नैवास्ति, तद् अपि यदि नानात्वं मन्यते, तर्ह्य् अविद्वान्, यथा छिद्रयोर् घट-द्वये इदम् एकम् आकाशम् इदम् अपरम् आकाशम् इति, एवं ज्योतिषोर् दीप-द्वय-गतयोर् वा तयोर् देह-द्वय-गतयोः प्राणयोर् इति ॥३०॥</p>
<blockquote>
<p><strong>॥।</strong><br>
॥ १२.४.३१ ॥**</p></blockquote>
<p><strong>यथा हिरण्यं बहुधा समीयते</strong></p>
<p><strong>नृभिः क्रियाभिर् व्यवहार-वर्त्मसु ।</strong></p>
<p><strong>एवं वचोभिर् भगवान् अधोक्षजो</strong></p>
<p><strong>व्याख्यायते लौकिक-वैदिकैर् जनैः ॥</strong></p>
<p>**श्रीधर-स्वामी (भावार्थ-दीपिका) : **ब्रह्मण एव प्रपञ्च-व्यवहारालम्बनत्वं दृष्टान्तेन स्पष्टयति—यथेति । <strong>क्रियाभिस्</strong> तत्-तद्-रचना-भेदैर् <strong>बहुधा</strong> कटक-कूण्डलादि-रूपेण । <strong>लौकिक-वैदिकैर्</strong> वचोभिः । <strong>जनैर्</strong> अहङ्कारोपहितैह् ॥३१॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **क्रियाभिस्तत्तद्रचनाभेदैः । भगवान् बहुधाकाशादिरूपेण ब्रह्मादिरूपेण च व्याख्यायते प्रकाश्यते—एष ब्रह्मा एष शिव इत्य्-आदिना वैदिकैश्व शास्त्रधिया लौकिकैश् च शास्त्रज्ञानाभावात् घटोऽयं पटोयमित्य्-आदिना स एव प्रकाश्यत इति भावः ॥३१॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **यस्माद् विकारः ख्यायमानोऽपि प्रत्यग्-आत्मानम् अन्तरा । न निरूप्योऽस्त्य् अणुर् अपि_ <em>[भा।पु। १२.४.२९, §७९] तस्मात् सर्व-शब्द-वाच्योऽपि स एवेति स-दृष्टान्तम् आह—यथा हिरण्यम् इति । <strong>क्रियाभिस्</strong> तत्-तद्-रचना-भेदैर् <strong>बहुधा</strong> कटक-कुण्डादि-रूपेण <strong>यथा</strong> सुवर्णम् एव <strong>वचोभिस्</strong> तत्-तन्-नामभिः <strong>प्रतीयते</strong>, तथा <strong>लौकिक-वैदिकैः</strong> सर्वैर् एव <strong>वचोभिर् भगवान्</strong> एव <strong>व्याख्यायते</strong> । तद् उक्तम्—सर्व-नामाभिधेयश् च सर्व-वेदेडितश् च सः इति स्कान्दे ।</em>।<em>३१॥</em> _[परमात्म-सन्दर्भ ८१]</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तद् एवं सृष्टि-समयेऽपि प्रपञ्चस्य नाना-व्यवहारालम्बनत्वेन दृष्टेऽप्य् एकं ब्रह्मैव ज्ञानी जानीयाद् इत्य् आह—यथैवेति । <strong>क्रियाभिस्</strong> तत्-तद्-रचना-भेदैः <strong>बहुधा</strong> कटक-कुण्डलादि-रूपेण, <strong>एवं</strong> <strong>लौकिक-वेदिकैर् वचोभिः</strong> ॥३१॥</p>
<blockquote>
<p><strong>॥।</strong><br>
॥ १२.४.३२ ॥**</p></blockquote>
<p><strong>यथा घनोऽर्क-प्रभवोऽर्क-दर्शितो</strong></p>
<p><strong>ह्य् अर्कांश-भूतस्य च चक्षुषस् तमः ।</strong></p>
<p><strong>एवं त्व् अहं ब्रह्म-गुणस् तद्-ईक्षितो</strong></p>
<p><strong>ब्रह्मांशकस्यात्मन आत्म-बन्धनः ॥</strong></p>
<p>**श्रीधर-स्वामी (भावार्थ-दीपिका) : **नन्व् अहङ्कारस्य कथं ब्रह्म-स्वरूपावरणेन भेद-व्यवहार-हेतुत्वम्, तस्य स्व-कारण-भूत-ब्रह्मावरकत्वासंभवाद् आवरणे वा, स्वस्यापि प्रकाशासंभवात् ? इत्य् आशङ्क्य स-दृष्टान्तम् आह—<strong>यथा</strong> इति । <strong>अर्क</strong>-रश्मय एव मेघ-रूपेण परिणता वर्षन्ति ।</p>
<blockquote>
<p>अग्नौ प्रास्ताहुतिः सम्यग् आदित्यम् उपतिष्ठते ।<br>
आदित्याज् जायते वृष्टिर् वृष्टेर् अन्नं ततः प्रजाः ॥** **[मनु ३.७६]</p></blockquote>
<p>इत्य्-आदि-वचनात् । तस्माद् <strong>अर्क-प्रभवः</strong>, <strong>अर्केणैव दर्शितः</strong> प्रकाशितश् च, <strong>तमः</strong> स्वरूप-भूतार्क-दर्शन-प्रतिबन्धको भवति । <strong>अहम्</strong> अहङ्कारो <strong>ब्रह्म-गुणो</strong> ब्रह्म-कार्य-भूत इत्य् अर्थः, <strong>तद्-ईक्षितस्</strong> तेनैव प्रकाशितश् च, <strong>आत्मनो</strong> जीवस्य <strong>आत्म-बन्धनो</strong> ब्रह्म-स्वरूप-दर्शन-प्रतिबन्धको भवति॥३२॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **अत्राक्षिपति—<em>नन्व्</em> इति । ब्रह्म-स्वरूप-दर्शन-प्रतिबन्धकः स्वाध्यासेन बन्ध-भ्रमापादको भवति ॥३२॥</p>
<p><strong>यथा घनोऽर्क-प्रभवोऽर्क-दर्शितो</strong></p>
<p><strong>ह्य् अर्कांश-भूतस्य च चक्षुषस् तमः ।</strong></p>
<p><strong>एवं त्व् अहं ब्रह्म-गुणस् तद्-ईक्षितो</strong></p>
<p><strong>ब्रह्मांशकस्यात्मन आत्म-बन्धनः ॥</strong></p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तद् एवं जगतः परमात्म-स्वाभाविक-शक्ति-मयत्वम् उक्त्वा, तेन च जीव-कर्तृकेन ज्ञानेन तन्-नाशनासामर्थ्यं व्यज्य, मोक्षार्थं तद्-अध्यास-परित्यागम् उपदेष्टुं परमात्म-शक्ति-मयस्यापि तस्योपाध्य्-अध्यासात्मकस्याहङ्कारस्य जीव-स्वरूप-प्रकाशावरकत्व-रूपं दोषा स-दृष्टान्तम् उपपादयति—<strong>यथा घन</strong> इति ।</p>
<p><strong>अर्क</strong>-रश्मय एव मेघ-रूपेण परिणता वर्षन्ति,</p>
<blockquote>
<p>अग्नौ प्रास्ताहुतिः सम्यग्-आदित्यम् उपतिष्ठते ।<br>
आदित्याज् जायते वृष्टिर् वृष्टेर् अन्नं ततः प्रजाः ॥ [मनु ३.७६]</p></blockquote>
<p>इत्य्-आदि-वचनात् । अयम् अर्थः—<strong>यथार्क-प्रभवो</strong>ऽ<strong>र्केणैव दर्शितः</strong> प्रकाशितश् च <strong>घनो</strong> निविडो मेघोऽ<strong>र्कांश-भूतस्य</strong> <strong>चक्षुषस् तमो</strong> दिवि भूमौ च महान्धकार-रूपो भवति, <strong>एवम् अहं</strong> प्राकृताहङ्कारो <strong>ब्रह्म-गुणः</strong> परमात्म-शक्ति-कार्य-भूतस् <strong>तद्-ईक्षितस्</strong> तेनैव परमात्मना प्रकाशितश् च <strong>ब्रह्मांशकस्य</strong> तटस्थ-शक्ति-रूपत्वात् परमात्मनो यो हीनांशस् तस्यात्मनो जीवस्य <strong>आत्म-बन्धनः</strong> स्वरूप-प्रकाशावरको भवति ।_।<em>३२॥</em> _[परमात्म-सन्दर्भ ८२]</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> ननु यद्य् एवं सर्वम् एव ब्रह्म-कार्यत्वाद् एकं ब्रह्मैव, ब्रह्म-कार्येणाहङ्कारेणासत्येन ब्रह्मांश-भूताश् चित्कणाः सत्याः जीवाः कृत्? आव्रियन्ते । ते वा तद्-आवृताः कृत्? मुह्यन्तीति तत्र स-दृष्टान्तम् आह—<strong>यथा</strong> इति । अर्क-रश्मय एव मेघ-रूपेण परिणता वर्षन्ति—</p>
<blockquote>
<p>अग्नौ प्रास्ताहुतिः सम्यग्-आदित्यम् उपतिष्ठते ।<br>
आदित्याज् जायते वृष्टिर् वृष्टेर् अन्नं ततः प्रजाः ॥ [मनु ३.७६] इत्य्-आदि-वचनात् ।</p></blockquote>
<p>तस्माद् अर्क-प्रभव एव घनः अर्केणैव दर्शितः प्रकाशितश् च । अथ अर्कांशु-भूतस्य चक्षुषस् तम-आवरकः । एवम् एवाहङ्कार आत्मनो जीवस्य आत्म-बन्धनः आत्मना स्वेनैव जीवं बध्नातीत्य् अर्थः ॥३२॥</p>
<blockquote>
<p><strong>॥।</strong><br>
॥ १२.४.३३ ॥**</p></blockquote>
<p><strong>घनो यदार्क-प्रभवो विदीर्यते</strong></p>
<p><strong>चक्षुः स्वरूपं रविम् ईक्षते तदा ।</strong></p>
<p><strong>यदा ह्य् अहङ्कार उपाधिर् आत्मनो</strong></p>
<p><strong>जिज्ञासया नश्यति तर्ह्य् अनुस्मरेत् ॥</strong></p>
<p>**श्रीधर-स्वामी (भावार्थ-दीपिका) : **अत एवाहङ्कार-नाशे स्वरूप-दर्शनं भवतीति, तेनैव दृष्टान्तेनाह—घन इति <strong>आत्मन उपाधिः</strong> । <strong>जिज्ञासया</strong> विचारेण । <strong>तर्हि</strong> तदा <strong>अनुस्मरेत्</strong>, ब्रह्माहम् इति पश्यतीत्य् अर्थः ॥३३॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **यतोऽहङ्कार एव प्रतिबन्धकोस्ति अतो हेतोर् एव । इत्य् अर्थ इति—प्रतिबन्धकनाशे स्वत एव स्वरूपज्ञानं भवतीति भावः ॥३३॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **स चाध्यास-परित्यागः स्वतो न भवति, किन्तु परमात्म-जिज्ञासया तत्-प्रभावेनैवेति वक्तुं पूर्ववद् एव दृष्टान्त-परिपाटीम् आह—घन इति ।</p>
<p><strong>घनो</strong> <strong>यदार्क-प्रभवो विदीर्यते</strong> इति दृष्टान्तांशे तद्-विदारणस्य न चक्षुः-शक्ति-साध्यत्वम्, किन्तु सूर्य-प्रभाव-साध्यत्वम् इति व्यक्तम् । अनेन दार्ष्टान्तिकेऽपि **आत्मनः **परमात्मनो <strong>जिज्ञासया</strong> जातेन तत्-प्रसादेन <strong>अहङ्कारो नश्यति</strong> पलायते इत्य् अत्रांशे पुरुष-ज्ञान-साध्यत्वम् अहङ्कार-नाशस्य खण्डितम् । अतो विवर्त-वादो नाभ्युपगतः । अत्र च <strong>उपाधिर्</strong> इति विशेषणेन स्वरूप-भूताहङ्कारस् त्व् अन्य एवेति स्पष्टीभूतम् ।</p>
<p>एवं यथा दृष्टान्ते घन-मय-महान्धकारावरणाभावात् तत्-प्रभावेण योग्यता-लाभाच् च <strong>चक्षुः</strong> कर्तृ-भूतं स्वरूपं कर्म-भूतम् <strong>ईक्षते,</strong> स्व-स्वरूप-प्रकाशम् अस्तित्वेन जानाति, स्व-शक्ति-प्राकट्यं लभत इत्य् अर्थः । कदाचित् तद्-ईक्षणोन्मुखः सन् <strong>रविं</strong> चेक्षते, तथा दार्ष्टान्तिकेऽप्य् <strong>अनुस्मरेत्,</strong> स्मर्तुम्<sup id="fnref:12"><a href="#fn:12" class="footnote-ref" role="doc-noteref">12</a></sup> अनुसन्धातुं योग्यो भवति ।, आत्मानं चेति शेषः ।_।<em>३३</em>॥ _[परमात्म-सन्दर्भ ८३]</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> तस्यैवाहङ्कारस्य नाशे सत्यावरण-भङ्गो ब्रह्म-स्वरूप-दर्शनं भवतीति तेनैव दृष्टान्तेनाह—घन इति । विदीर्यते विनश्यति, तदा चक्षुः कर्तृत्वं रूपं रविम् ईक्षते इति मनुष्यादेर् एवे चक्षुर्, न तु उलूकादेश् चक्षू रविम् ईक्षते । यथा भक्तिमताम् एव ज्ञानिनां, न तु भक्तिम् अकुर्वताम् इति, भक्त्याहम् एकया ग्राह्य [भा।पु। ११.१४.२१] इत्य्-आद्य्-उक्तेः । अनुस्मरेत् ब्रह्मानुभवति ॥३३॥</p>
<blockquote>
<p><strong>॥।</strong><br>
॥ १२.४.३४ ॥**</p></blockquote>
<p><strong>यदैवम् एतेन विवेक-हेतिना</strong></p>
<p><strong>माया-मयाहङ्करणात्म-बन्धनम् ।</strong></p>
<p><strong>छित्त्वाच्युतात्मानुभवोऽवतिष्ठते</strong></p>
<p><strong>तम् आहुर् आत्यन्तिकम् अङ्ग सम्प्लवम् ॥</strong></p>
<p><strong>श्रीधर-स्वामी (भावार्थ-दीपिका) :</strong> सोऽयम् आत्यन्तिकः प्रलय इत्य् उपसंहरति—यदैवम् इति । <strong>विवेक-हेतिना</strong> ज्ञान-शस्त्रेण । <strong>अहङ्करणम् एवात्म-बन्धनम्</strong> । <strong>अच्युतं</strong> परिपूर्णम् <strong>आत्मानम्</strong> अनुभवतीति तथा॥३४॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **जिज्ञासयाहङ्कारबाधप्रकारम् आह—यदैवं गुरोर्महावाक्यश्रवणोत्तरं श्रूयमाणेशजीवाभेदस्य विरोधादनुपपत्तेरेतेन मायाविद्याधुपाधिविवेकरूपहेतिना भागत्यागलक्षणतद्बाधकरूपखड्गेन तयोर्मायाहङ्करणोपाधिरूपमात्मबन्धनं छित्त्वाच्युतो हरिरेवात्मा मत्स्वरूपमित्यनुभवोऽपरोक्षबोधो यस्य तथाभूतः शुद्धनिरुपहितस्वरूपेणावतिष्ठते, तमात्यन्तिकमङ्गसम्प्लवं स्थूलसूक्ष्मकारणाङ्गत्रयप्रलयमाहुः । अङ्गेति सम्बोधनम् असङ्करणमात्मावरकमहङ्कारम् । अङ्गेति संयुद्धिः पूर्ववद् इति विश्वं ॥३४॥</p>
<p>———————————————————————————————————————</p>
<p><strong>जीव-गोस्वामी (प्रीति-सन्दर्भ १</strong>): <strong>अच्युत्</strong>आख्ये** आत्मनि** परमात्मनि <strong>अनुभवो</strong> यस्य, तथाभूतः सन् <strong>अवतिष्ठते</strong> यत्, तम् <strong>आत्यन्तिकं सम्प्लवं</strong> मुक्तिम् आहुर् इत्य् अर्थः ॥३४॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **निगमयति—यदैवेति । <strong>एतेन</strong> पूर्वोक्त-विवेक-शस्त्रेण <strong>मायामय-</strong> इति विशेषणं स्वरूप-भूताहङ्कारस्य व्यवच्छेदार्थम् । <strong>अवतिष्ठते</strong> स्व-स्वरूपेणावस्थितो भवति । न केवलम् एतावद् एव, <strong>अच्युतात्मानुभवः,</strong> अच्युतेऽच्युत-नाम्न्य् आत्मनि परमात्मन्य् अनुभवो यस्य तथाभूत एव सन्न् अवतिष्ठते ॥३४॥ [परमात्म-सन्दर्भ ८४]</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> अहङ्कार-विदारणे भक्ति-मिश्रं ज्ञानं खलु साधनम् इत्य् आह—यदेति । <strong>विवेक-हेतिना</strong> ज्ञान-शस्त्रेण <strong>अच्युते</strong> भगवति <strong>आत्मनो</strong> मनसोऽ<strong>नुभवः</strong> सुदृढ-ध्यानं यस्य तथाभूतः सन्न् <strong>अवतिष्ठते</strong> ।</p>
<p>यद् वा, एवम् अहङ्कारं छित्त्वा स्थितस्य योगिनः <strong>अच्त्युतात्मानुभवः</strong> पूर्ण-ब्रह्मानुभवः अवतिष्ठते स्थिरीभवति, यस् तम् <strong>आत्यन्तिकं सम्प्लवं</strong> प्रलयम् आहुः ॥३४॥</p>
<blockquote>
<p><strong>॥।</strong><br>
॥ १२.४.३५ ॥**</p></blockquote>
<p><strong>नित्यदा सर्व-भूतानां ब्रह्मादीनां परन्-तप ।</strong><br>
उत्पत्ति-प्रलयाव् एके सूक्ष्म-ज्ञाः सम्प्रचक्षते ॥**</p>
<p>**श्रीधर-स्वामी (भावार्थ-दीपिका), विश्वनाथ-चक्रवर्ती (सारार्थ-दर्शिणी) : **नित्य-प्रलयम् आह—नित्यदेति ॥३५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<blockquote>
<p><strong>॥।</strong><br>
॥ १२.४.३६ ॥**</p></blockquote>
<p><strong>काल-स्रोतो-जवेनाशु ह्रियमाणस्य नित्यदा ।</strong><br>
परिणामिनाम् अवस्थास् ता जन्म-प्रलय-हेतवः ॥**</p>
<p>**श्रीधर-स्वामी (भावार्थ-दीपिका) : **कुतः ? इत्य् अत आह—कालेति । परिणामिना नदी-प्रवाह-प्रदीप-ज्वालादीनां या उच्च-नीचावस्थास् ताः काल-रूप-स्रोतसो वेगेनाशु ह्रियमाणस्य देहादेर् दृश्यमानास् ता एव नित्यदा जन्म-प्रलय-हेतवो भवन्ति । देहः प्रतिक्षणं प्रध्वंसी, प्रतिक्षणम् अवस्थाभेदास्पदत्वात्, प्रदीपादि-वद् इत्य् अनुमानम् ॥३६॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **हे परन्तपेति—शत्रुतापकस्य तवाज्ञानतापकताप्यस्त्येवेति भावः ॥३५-३६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> कुतः ? इत्य् अत आह—कालेति । काल-रूप-स्रोतसो वेगेनाशु ह्रियमाणस्य एक-वचनम् आर्षं ह्रियमाणानाम् इत्य् अर्थः । परिणामिनां देहादीनाम् अवस्था बाल्य-पौगण्डाद्या जन्म-प्रलय-हेतवः जन्म-प्रलययोर् अनुमापकाः देहाद्याः प्रतिक्षणं जन्म-प्रलयवन्तः आस्था-भेदानां विद्यमानत्वात् प्रदीपादिवद् इत्य् अनुमानम् ॥३६॥</p>
<blockquote>
<p><strong>॥।</strong><br>
॥ १२.४.३७ ॥**</p></blockquote>
<p><strong>अनाद्य्-अन्तवतानेन कालेनेश्वर-मूर्तिना ।</strong><br>
अवस्था नैव दृश्यन्ते वियति ज्योतिषाम् इव ॥**</p>
<p>**श्रीधर-स्वामी (भावार्थ-दीपिका) : **ननु यदि प्रतिक्षणम् अवस्था भवन्ति तर्हि किं न दृष्यन्ते, अतो हेतुर् असिद्ध इत्य् आशङ्क्याह, अनाद्य्-अन्तवता कालेन जायमाना अवस्था नैव लक्ष्यन्ते, आकाशे गच्छतां ज्योतिषां चन्द्रादीनां गमनावस्थाविशेषा यथा नैव लक्ष्यन्ते तद्वत् । अतो यथा तेषां प्रदेशान्तर-प्राप्त्या प्रतिक्षणं गत्य्-अवस्थाः कल्प्यन्ते तद्वद् अत्रापि बाल्य-तारुण्यादि-दर्शनेन मध्य-वर्तिन्योऽवस्थाः कल्प्यन्त इति न हेतुर् असिद्ध इत्य् अर्थः ॥३७॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **अत्राक्षिपति—नन्व् इति । अतो दर्शनाभावात् । हेतुः प्रतिक्षणमवस्थाभेदास्पदत्वाद् इति हेतुः । अतो दर्शनाभावात । तेषां ज्योतिषाम् । इत्य् अर्थ इति—हेतुः पक्षेऽस्त्येवेति भावः ॥३७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **यदि प्रतिक्षणम् अवस्था भवन्ति, तर्हि किं न दृष्यन्ते ? अतो हेतुर् असिद्ध इत्य् आशङ्क्याह—अनाद्य्-अन्तवता कालेन प्रतिक्षणं जन्या नाश्याश् चावस्था नैव लक्ष्यन्ते, यथा वियत्य् आकाशे गच्छतां ज्योतिषां चन्द्रादीनां गमनावस्था-विशेषा नैव लक्ष्यन्ते, तद्वत् । अतो यथा तेषां देशान्तर-प्राप्त्या प्रतिक्षणं गत्य्-अवस्थाः कल्प्यन्ते, तद्वद् अत्रापि बाल्य-तारुण्यादि-दर्शनेन तन्-मध्य-वर्तिन्यः सूक्ष्मा अप्य् अवस्थाः कल्प्यन्त इति न हेतुर् असिद्ध इत्य् अर्थः ॥३७॥</p>
<blockquote>
<p><strong>॥।</strong><br>
॥ १२.४.३८ ॥**</p></blockquote>
<p><strong>नित्यो नैमित्तिकश् चैव तथा प्राकृतिको लयः ।</strong><br>
आत्यन्तिकश् च कथितः कालस्य गतिर् ईदृशी ॥**</p>
<p>**श्रीधर-स्वामी (भावार्थ-दीपिका), विश्वनाथ-चक्रवर्ती (सारार्थ-दर्शिणी) : **उपसंहरति—नित्य इति ॥३८॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **कालस्य च गति ब्रूहीति प्रश्नस्योत्तरमुपसंहरनाह—कालस्येति ॥३८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<hr>
<p><strong>॥ १२.४.३९ ॥</strong></p>
<p><strong>एताः कुरु-श्रेष्ठ जगद्-विधातुर्</strong></p>
<p><strong>नारायणस्याखिल-सत्त्व-धाम्नः ।</strong></p>
<p><strong>लीला-कथास् ते कथिताः समासतः</strong></p>
<p><strong>कार्त्स्न्येन नाजोऽप्य् अभिधातुम् ईशः ॥</strong></p>
<p>**श्रीधर-स्वामी (भावार्थ-दीपिका) : **पुराणार्थम् उपसंहरति—एता इति । <strong>लीला</strong>-विषयाः <strong>कथा</strong> <strong>अजो</strong> ब्रह्मापि <strong>कार्त्स्न्येनाभिधातुं नेशः</strong> ॥३९॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **हे कुरुश्रेष्ठेति—अन्तावस्थायां श्री-भागवतश्रवणत्त्वं सर्वेभ्यः स्वकुलमुख्येभ्यः श्रेष्ठोसीति भावः। किं च—भगवल्लीला अस्मदादिलीलावद्रागपूर्विका न किन्तु योगमायैव । तथा च श्रुतिः—</p>
<blockquote>
<p>यदचरस्तन्वा वावृधानो बलानीन्द्र प्रब्रूवाणो जनेषु मायेत्सा ते या नियुद्धान्याहुर्नाद्यशत्रुं ननु पुरा विवित्से । इति ।</p></blockquote>
<p>अस्या अर्थः—हे इन्द्र परमेश्वर यत् तन्वा मत्स्यकूर्मादिशरीरेणाचरः चरणं कृतवानसि वावृधानः ववृधे दैत्यादीन्हत्वा महत्त्वं च प्राप्तवानसि लोके बलानि भूमेरुद्धरणादीनि जनेषु प्रब्रुवाणः ख्यापितवानभूः सा सर्वा ते तव मायेत् मायैव सा का या नियुद्धान्याहुः देवासुरसंग्रामाः सर्वे मायैव । कुत एतत्—यस्त्वं ननु निश्चितम् अद्य वर्तमानकाले पुरा वा शत्रुं नाशनीयं न विवित्से लभसे, सर्वस्यान्तरात्मकत्वात्कालत्रयेऽपि तत्र शत्रुर्नास्तोति तस्मात्स्वानानुवादवदेतत्पुराणं भगवल्लीलामनुबदतीति मन्त्रार्थः ॥३९॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> एताः कुरु-श्रेष्ठेत्य्-आदि । अखिल-सत्त्व-धाम्नः सर्व-प्राणि-निलयस्य जगद्-विधातुर् लीलास् ते तुभ्यं कथिताः, अजोऽपि ब्रह्मापि कार्त्स्न्येन याः कथयितुम् न शक्नोति । अतः श्री-कृष्णस्य गोकुलादिष्व् अन्या अन्या अपि या लीला ऊहनीयाः ॥३९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> भगवत्-कथा उपसंहरति—एता इति ॥३९॥</p>
<blockquote>
<p><strong>॥।</strong><br>
॥ १२.४.४० ॥**</p></blockquote>
<p><strong>संसार-सिन्धुम् अतिदुस्तरम् उत्तितीर्षोर्</strong></p>
<p><strong>नान्यः प्लवो भगवतः पुरुषोत्तमस्य ।</strong></p>
<p><strong>लीला-कथा-रस-निषेवनम् अन्तरेण</strong></p>
<p><strong>पुंसो भवेद् विविध-दुःख-दवार्दितस्य ॥</strong></p>
<p>**श्रीधर-स्वामी (भावार्थ-दीपिका) : **ननु यदि साकल्येनाभिधातुं न शक्यन्ते, तर्हि किं तद्-अभिधानेन ? तत्राह—संसारेति । विविधं दुःखम् एव दवो दावानलः, तेनार्दितस्य पीडितस्य, अत <strong>उत्तितीर्षोः</strong> पुंसो भगवतो या <strong>लीलाह्,</strong> तासां <strong>कथाः,</strong> तासां <strong>रसह्,</strong> तन्-<strong>निषेवणम्</strong> <strong>अन्तरेणान्यः प्लवस्</strong> तरण-साधनं न भवेत्, उपायान्तरासंभवात् । तत्-कथा-श्रवणम् एव यथा-शक्ति निषेव्यम् इत्य् अर्थः ॥४०॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **पुनर् आक्षिपति—<em>नन्व्</em> इति । <em>इत्य् अर्थ</em> इति । यथा महद्-अनेकान्न-राशितो यत् किञ्चित् तद्-अन्नैक-देशाशनेनान् निवृत्तिर् भवति तथा लील-कथैक-देशोऽपि संसार-दुःख-निवर्तकोऽतः सोऽवश्यं सेव्य इति भावः ।</p>
<p>विश्वनाथस् तु—यत् प्रथम-स्कन्ध-पृष्टं म्रियमाणस्य किं कृत्यं [भा।पु। १.१९.३७] तद्-उत्तरम् आह—<strong>संसार-</strong> इति । दुःसह-क्षुधायां भोजनम् <strong>अन्तरेण</strong> नोपशम इतिवन् <strong>नान्यो</strong> ज्ञानादिकः <strong>प्लव</strong> उत्तरण-साधनं दुःसह-क्षुधायाः स्रक्-चन्दनादिर् इव, तेनैतद्-उत्तराध्याये मयाप्य् उपदेष्टव्यः । महा-रहस्य-भक्ति-रत्न-च्छादनार्थं यज्-ज्ञानं तत्त्वयाप्यत्वेन न प्रत्येतव्यम् इति भावः । <strong>रस</strong>-शब्देन <strong>लीला-कथानाम्</strong> अमृतत्वम् आरोपितम् । अत एव विविध-दुःख-महा-रोगाणां दव-महा-ज्वालास् तत्-पीडितस्य सद्य एवैकम् अमृतं विना नान्यद् औषधं प्रयोक्तव्यम् इति भावः ॥४०॥</p>
<p>———————————————————————————————————————</p>
<p><strong>कैवल्य-दीपिका : अन्तरेण</strong> विना । <strong>दवो</strong> वन-वह्निः । अत्र ऊर्जितैका <strong>लीला-कथा</strong> इति पदानि ज्ञान-मिश्रत्वे बीजम् ॥४०॥ [मु।फ। ६.३४]</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> किन्तु लीलास् तावद् द्विविधाः—सृष्ट्य्-आदि-लीलाः, श्री-वृन्दावन-लीलाश् चेति । तासां मध्ये वृन्दावनादि-लीलायाः चरणारविन्दं यथा संसार-सिन्धु-तरणोपयुक्तं भवति, नान्यथान्य-लीलयेति दर्शयति—<strong>संसार-सिन्धुम्</strong> इत्य्-आदि । अहो अतिचित्रम् एतत् ! <strong>संसार-सिन्धु-तरणे</strong> <strong>लीला-कथा</strong>-रूपा ये <strong>रसाः</strong>, तेषां <strong>निषेवणम्</strong> एव <strong>प्लवः</strong> । जले जल-रूप-प्लव इति चित्रम् एतत् ॥४०॥</p>
<p>———————————————————————————————————————</p>
<p>**सनातन-गोस्वामी- **[ह।भ।वि। १०.४३६] <strong>विविधं दुःखम्</strong> एव <strong>दावानलः</strong> । तेन <strong>अर्दितस्य</strong> पीडितस्य । अत <strong>उत्तितीर्षोः</strong> पुंसः भगवतो या <strong>लीला-कथाः</strong>, तासां <strong>रसः</strong>, तन्-<strong>निषेवणम् अन्तरेण अन्यः प्लवः</strong> उत्तरण-साधनं न भवेत् ॥४०॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **एवं श्री-शुकः स्व-कृतोपदेशोपसंहारे च श्रवणम् उपलक्ष्य श्री-भगवल्-लील-कथा-माहात्म्यम् आह ।<sup id="fnref:13"><a href="#fn:13" class="footnote-ref" role="doc-noteref">13</a></sup> एषा च लीला-कथा तद्-भक्त्य्-एक-पुरुषार्थिभिर् यथायथं श्रोतव्यैव, मोक्षार्थिभिर् अप्य् अवश्यं श्रोतव्येत्य् आह—<strong>संसार-</strong> इति । अन्यासाम् अपि भक्तीनां तत्-पूर्वकत्वेनैव प्रवृत्तेर् उपायान्तरासम्भवत्वं युक्तम् ।_।_४०॥ [भक्ति-सन्दर्भः ८६]<sup id="fnref:14"><a href="#fn:14" class="footnote-ref" role="doc-noteref">14</a></sup></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> एता विविधाः कथाः खलु विविध-भक्तानां जीवातव एव । मोक्षार्थिनाम् अप्य् एताः कथा विना ज्ञानादिभिर् न मोक्ष इत्य् आह—किं कृत्यं ? तद्-उत्तर-निष्कर्षोऽयम् इत्य् आह—संसार- इति। दुःसहायाः क्षुधाया भोजनम् <strong>अन्तरेण</strong> नोपशम इतिवत्, <strong>नान्यो</strong> ज्ञानादिकः <strong>प्लव</strong> उत्तरण-साधनम्, दुःसहायां क्षुधायां स्रक्-चन्दनादिर् इव । तेनैतद् उत्तराध्याये मयाप्य् उपदेष्टव्यं महा-रहस्य-भक्ति-रत्न-च्छादनार्थं यज् ज्ञानं, तत् त्वया सोपादेयत्वेन न प्रत्येतव्यम् इति भावः । <strong>रस</strong>-शब्देन <strong>लीला-कथानाम्</strong> अमृतत्वम् आरोपितम्, अत एव <strong>विविध-दुःख</strong>-महा-रोगाणां <strong>दवा</strong> महा-ज्वालास् तेषां सद्य एवैकम् अमृतं विना नान्यद् औषधं प्रयोक्तव्यम् इति भावः ॥४०॥</p>
<blockquote>
<p><strong>॥।</strong><br>
॥ १२.४.४१ ॥**</p></blockquote>
<p><strong>पुराण-संहिताम् एताम् ऋषिर् नारायणोऽव्ययः ।</strong><br>
नारदाय पुरा प्राह कृष्ण-द्वैपायनाय सः ॥**</p>
<p>**श्रीधर-स्वामी (भावार्थ-दीपिका) : **श्रोतुर् आदर-दार्ध्याय संप्रदाय-प्रवृत्तिम् आह, पुराण-संहिताम् इति त्रिभिः ।</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **अव्ययः सर्वदैकरसः नारायण ऋषिः सर्वज्ञः ब्रह्मद्वारा पुरा नारदाय प्राह । स नारदः ॥४१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **श्री-शुक-सम्प्रदायं शुद्धम् अविच्छिन्नम् अनुसृत्यैवैतत् पठन-पाठन-श्रवण-श्रावणादिकं कार्यम् इत्य् अभिप्रायेणाह—पुराणेति । ऋषिर् नारायणो ब्रह्मणे इत्य् अध्याहार्यम् । स च ब्रह्मा अव्ययः अपराधाभावाद् भक्ति-व्यय-रहितो नारदाय पुराण-संहिताम् एताम् इति ॥४१॥</p>
<blockquote>
<p><strong>॥।</strong><br>
॥ १२.४.४२ ॥**</p></blockquote>
<p><strong>स वै मह्यं महा-राज भगवान् बादरायणः ।</strong><br>
इमां भागवतीं प्रीतः संहितां वेद-सम्मिताम् ॥**</p>
<p>**श्रीधर-स्वामी (भावार्थ-दीपिका) : **स वै बादरायणः प्रीतः सन् मह्यम् इमां संहितां प्राहेति पूर्वेणान्वयः ।</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **स कृष्णद्वैपायनः । हे महाराजेति—महेन भगवत्प्राप्त्युत्सधेनाधुना समन्तात्त्वं राजसीति भावः। तत्त्वज्ञापकत्वेन सर्ववेदतुल्याम् ॥४२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> इमं भागवतीम् इति वाक्य-भेदान् न पौनरुक्त्यम् ॥४२॥</p>
<blockquote>
<p><strong>॥।</strong><br>
॥ १२.४.४३ ॥**</p></blockquote>
<p><strong>इमां वक्ष्यत्य् असौ सूत ऋषिभ्यो नैमिषालये ।</strong><br>
दीर्घ-सत्रे कुरु-श्रेष्ठ सम्पृष्टः शौनकादिभिः ॥**</p>
<p>**श्रीधर-स्वामी (भावार्थ-दीपिका) : **असौ सूत इति पुरतः स्थितम् अङ्गुल्या निर्दिश्याह । नैमिषालये नैमिषारण्य-स्थाने ॥४३॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **हे कुरुश्रेष्ठेति संबुद्धिर्व्याख्यातचरी ॥४३॥</p>
<p>इति श्रीमद्-भागवत-भावार्थ-दीपिका-प्रकाशे द्वादश-स्कन्धे चतुर्थोऽध्यायः ॥४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> असौ सूत इति पुर-स्थितम् अङ्गुल्यान् निर्दिशति ॥४३॥</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>द्वादशस्य चतुर्थेऽपि सङ्गतः सङ्गतः सताम् ॥*॥</p>
<blockquote>
<p><strong>॥।</strong><br>
इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं संहितायां वैयासिक्यां द्वादश-स्कन्धे<br>
प्रलय-वर्णनं नाम चतुर्थोऽध्यायः ।</p></blockquote>
<p>॥ १२.४ ॥</p>
<hr>
<p><strong>(१२.५)</strong></p>
<div class="footnotes" role="doc-endnotes">
<hr>
<ol>
<li id="fn:1">
<p>न यत्र वाचः प्रसरन्ति न मनो व्;अ साकल्येन । यतो वाचो निवर्तन्ते अप्राप्य मनसा सह इति श्रवणात् । न सत्त्वं रजस् तमो वा । निर्गुणत्वात् । यत्र गुणा एव न प्रभवन्ति का कथा तत्-कार्याणां महद्-आदीनाम् । प्राणाः पञ्च मनो-बुद्धी, दशेन्द्रियाणि , तद्-देवताश् चैतेनैव व्याख्याताः । एवं सति किम् एतैर् आरब्धः भूर्-आदीन् लोकान् कल्पयन् ब्रह्माण्ड-सन्निवेशः तत्र प्रलय-काल-वर्तिनि कालाख्ये भगवति सम्भवेत् । वागादयो यत्र कञ्चन विशेषं नापादयन्ति इति विजयध्वजीयम् । (गोविन्दाचार्यः)&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>काल-चोदितम् अव्याकृतं प्रकृति-तत्त्वं गुणान् प्रलये ग्रसत इत्य् उक्तम् पूर्व-श्लोके—महान् ग्रसत्य् अहङ्कारं गुणाः सत्त्वादयश् च तम् । ग्रसतेव्याकृतं बीजं गुणान् कालेन चोदितम् ॥ [भा।पु। १२.४.१८] इति । ननु कथं जडस्य कालस्य प्रकृति-चोदकत्वम् इति शङ्कायां नात्र जडः कालो विवक्ष्यते, किन्तु प्रकृतीश्वरो भगवान् एवेति वक्तुं न यत्रेत्य्-आदि द्वाभ्याम् श्लोकाभ्याम् कालाख्यस्य ब्रह्मणः स्वरूपम् आहेत्य् अर्थः । इदं वाक्यं प्र-पाठेऽध्यायादाव् एव पठ्यत इति पूर्वम् उक्तम् ॥ (गोविन्दाचार्यः)&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>सुषुप्त- (तत्त्ववादि)&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>न तत् स्वप्न-जाग्रद्-अवस्थोपेतम् । नापि सुषुप्तम् । अथवा तत् तत्र स्वप्न-जाग्रद्-अवस्थे न स्तः । सुषुप्तं सुषुप्तिश् च न । एतेन जीवाद् वैलक्षण्यम् आह । न खादीनि पञ्च-भूतानि तत् । नापि ज्योतिर्मयोऽर्कोऽपि । स यश् चायं पुरुषे यश् चासाव् आदित्ये इत्य्-आदि-श्रुतेर् अर्कस्य विशेष-प्रतीकत्वेन पृथग् ग्रहणम् । एतेन जडाद् वैलक्षण्यम् आह—तर्हि तत् कीदृशम् ? सर्वार्थ-निरपेक्षत्वात् । इन्द्रिय-निरपेक्षत्वाद् आनन्दानुभव-मात्रत्वाच् च सुषुप्तवत् । अप्रतर्क्यत्वाच् छून्यवत् । निर्लिप्तत्वात् शून्यवद् आकाशवद् इति वा । स्थूलम् इदं वचनम्—सुषुप्तवत् शून्यवद् इति । वस्तुतस् तु इदम् ईदृशम् इत्य् अप्रतर्क्यम् एव सर्वात्मना । सर्वस्यापि मूल-भूतम् । पदं जगद्-विलय-स्थानं योगिभिर्ज्ञेयम् मुक्तैर् गम्यं चामनन्ति ॥&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>तत्-प्रकाश्यत्व (पूर्वरमात्म-सन्दर्भ)&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>तद्-अव्यतिरेकाभावात् (इबिद्।)&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:7">
<p>अयं तु परमात्म-सन्दर्भस्य पाठः। क्रम-सन्दर्भे तु &ldquo;अन्यन् न भवति&rdquo; इति पाठ्यते।&#160;<a href="#fnref:7" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:8">
<p><strong>अवयवि</strong> स्थूल-रूपं विश्वं, <strong>उदयः</strong> पुरुषोत्तम-दृष्टि-जातः स्पष्टीभावः, **अप्ययस् **तद्-दृष्टि-निमीलन-जातस् तद्-विपर्ययः । इत्य् अत्र क्वचिद् अधिकं पाठ्यते परमात्म-सन्दर्भ-लिपिषु। तत्र द्रष्टव्यम्।&#160;<a href="#fnref:8" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:9">
<p>एते इति तत्त्ववादि-पाठः।&#160;<a href="#fnref:9" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:10">
<p>य एते सर्वेषाम् अवयविनाम् इह जगत्य् अवयवा उपादान-भूताः प्रोक्ता दृष्टा वा, ते सर्वेऽपि पटस्यावयव-भूतास् तन्तवः पटेनेवावयविभिर् अभिन्नाः । तत्र हेतुम् आह—यतो विनार्थेन प्रतीयेरन् । नह्य् उपादेयाद् अन्योऽर्थ उपादानस्यास्ति । नहि पटस्य परिधानादि-रूपाद् अन्यः कश्चनार्थः संहतानां तन्तूनां क्वचिद् दृष्टः । अयम् अर्थः—ओतस् तन्तु-समुदायः पटेनाभिन्नः । तत्रैकैकस् तन्तुः भिन्नोऽपि । अत एव तन्तव इति बहु-वचनं प्रायोजि । भगवता स्व-कार्यस्य जगतोऽत्यन्त-भेदः प्राग् उक्तः । प्रकृति-महद्-आदिनोपादान-भूतेन नैवं भेदः । किन्त्व् अभेदो भेदाभेदो वेति ज्ञापयितुम् इदं प्रवृत्तम् ॥ (गोविन्दाचार्यः)&#160;<a href="#fnref:10" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:11">
<p>प्र-पाठे त्व् इदं वाक्यं व्यत्यासेन पूर्वम् एव पठितम् इति पुरस्ताद् आवेदितम् । अयम् अस्य तत्त्व-सिद्धान्ता-वचनस्यार्थः—अवयविनोऽवयवैर् अभेदात् यत्र क्वचिद् भेद ईरितः स कोट्य्-अंशो भेदः । कोटि-पदं बहुत्व-मात्र-वचनम् । अंशानां कोटिषु समुदाये एकोऽंशः यस्यानुयोगी भवति, स कोट्य्-अंशो भेदः । एकैकस् तन्तुः पटाद् भिन्न इत्य् अर्थः । तन्तव एव हि पटः । नहि तन्तुः पटः । अथापि नात्यन्तं भेद एव, किन्त्व् अभेद-गर्भोऽयं भेद इत्य् आह— सोऽपि भेदो न चाभेदात् पृथग् एव । तथा च भेदाभेद इत्य् अर्थः । अवयव्य्-अवयवानाम् इत्य् उपादानापेक्षया । कार्य-कारण-वस्तूनाम् इति निमित्त-कारणापेक्षया । तथा चावयवी स्वावयव-नियतः निमित्त-कारण-नियतश् च । सोऽवयवः अन्यस्यावयवीति तेन नियतः । निमित्त-कारणं चान्यस्य कार्यम् इति तद् अप्य् अन्येन नियतम् ।
नन्व् अयं परस्पर-नियतायाः कार्य-कारण-परम्पराया विश्रान्तिर् इति ? एतेन यत् सामान्य-विशेषाभ्याम् उपलभ्येत स भ्रमः । अन्योन्यापाश्रयात् सर्वम् आद्य्-अन्त-वद् अवस्तु यत् ॥ [भा।पु। १२.४.२८] इति श्लोकार्थोऽपि कटाक्षितः । सामान्यं मृद्-आदि कारणम् । विशेषो घटादि कार्यम् । यद् इदं जगद् एव केवलं कार्य-कारणात्मना उपलभ्येत स्वातन्त्र्येण प्रतीयेत मृद् एव स्वतन्त्रं घट-कारणम्, कुलाल एव घटस्य स्वतन्त्रः कर्तेत्य्-आदि स भ्रमः । सम्भ्रम इति क्वचित् । तदा केवलं शाब्दं कोलाहल-मात्रम् इत्य् अर्थः । कुतः ? अन्योन्यापाश्रयात् । तस्यापि कारणस्य पुनः कारणान्तराश्रयात् सर्वम् अपि परस्पराश्रितम् उत्पत्ति-नाशवच् च यतोऽतोऽवस्तु अस्वतन्त्रम् एव । भगवान् एव केवलं स्वतन्त्र इति ॥ (गोविन्दाचार्यः)
एक एव नियन्तासौ हरिर् नारायणः परः ॥ इति च&#160;<a href="#fnref:11" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:12">
<p>स्मर्तुर् (झ, यादवपूर)&#160;<a href="#fnref:12" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:13">
<p>इदं वाक्यं रसवर्षि-धृत-पाठे नास्ति।&#160;<a href="#fnref:13" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:14">
<p>तत्र भक्ति-सन्दर्भस्य विस्तृत-व्याख्या द्रष्टव्या।&#160;<a href="#fnref:14" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_12_04_pralaya-varNanaM_nAma_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/12/04_pralaya-varNanaM_nAma/">०४ प्रलय-वर्णनं नाम </a>
            <a data-toggle="collapse" href="#section-tree-item-body-bhAgavatam_gauDIya-prastutiH_12_04_pralaya-varNanaM_nAma_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_12_04_pralaya-varNanaM_nAma_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_12_04_pralaya-varNanaM_nAma_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०४ प्रलय-वर्णनं नाम</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
