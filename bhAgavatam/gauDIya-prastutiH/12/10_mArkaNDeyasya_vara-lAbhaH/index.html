<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | १० मार्कण्डेयस्य वर-लाभः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/12/10_mArkaNDeyasya_vara-lAbhaH/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/12/10_mArkaNDeyasya_vara-lAbhaH/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/12/10_mArkaNDeyasya_vara-lAbhaH/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="१० मार्कण्डेयस्य वर-लाभः">
  <meta property="og:description" content="॥ १२.१०.१ ॥
सूत उवाच—
स एवम् अनुभूयेदं नारायण-विनिर्मितम् ।
वैभवं योग-मायायास् तम् एव शरणं ययौ ॥**
**श्रीधर-स्वामी (भावार्थ-दीपिका) : **
दशमे शिव आगत्य मुनेस् तुष्टो वरान् अदात् ।
तेन साकम् अति-प्रीत्या समाभाष्य सभाजयन् ॥
———————————————————————————————————————
**वंशीधरः (भावार्थ-दीपिका-प्रकाशः) : **तेन मुनिना । सभाजयन्सत्कुर्वन् । स मार्कण्डेयः । वैभवमुत्कर्ष प्रभावं वा । तम् एव नारायणम् एव । यस्यैते राजमातङ्गास्तस्यैवामी तुरङ्गमाः इतिवत्समासान्तर्गतस्यापि त्यदादिभिरामर्श इति ध्वननान्नारायणविनिर्मितमित्यत्र समासान्तर्गतोपि नारायणशव्दस्तम् एवेति तच्छब्देन परामृश्यत इति ॥१॥
———————————————————————————————————————
जीव-गोस्वामी (क्रम-सन्दर्भः) : न व्याख्यातम्।">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="१० मार्कण्डेयस्य वर-लाभः">
  <meta itemprop="description" content="॥ १२.१०.१ ॥
सूत उवाच—
स एवम् अनुभूयेदं नारायण-विनिर्मितम् ।
वैभवं योग-मायायास् तम् एव शरणं ययौ ॥**
**श्रीधर-स्वामी (भावार्थ-दीपिका) : **
दशमे शिव आगत्य मुनेस् तुष्टो वरान् अदात् ।
तेन साकम् अति-प्रीत्या समाभाष्य सभाजयन् ॥
———————————————————————————————————————
**वंशीधरः (भावार्थ-दीपिका-प्रकाशः) : **तेन मुनिना । सभाजयन्सत्कुर्वन् । स मार्कण्डेयः । वैभवमुत्कर्ष प्रभावं वा । तम् एव नारायणम् एव । यस्यैते राजमातङ्गास्तस्यैवामी तुरङ्गमाः इतिवत्समासान्तर्गतस्यापि त्यदादिभिरामर्श इति ध्वननान्नारायणविनिर्मितमित्यत्र समासान्तर्गतोपि नारायणशव्दस्तम् एवेति तच्छब्देन परामृश्यत इति ॥१॥
———————————————————————————————————————
जीव-गोस्वामी (क्रम-सन्दर्भः) : न व्याख्यातम्।">
  <meta itemprop="wordCount" content="3800">
  <meta name="twitter:card" content="summary">
  <meta name="twitter:title" content="१० मार्कण्डेयस्य वर-लाभः">
  <meta name="twitter:description" content="॥ १२.१०.१ ॥
सूत उवाच—
स एवम् अनुभूयेदं नारायण-विनिर्मितम् ।
वैभवं योग-मायायास् तम् एव शरणं ययौ ॥**
**श्रीधर-स्वामी (भावार्थ-दीपिका) : **
दशमे शिव आगत्य मुनेस् तुष्टो वरान् अदात् ।
तेन साकम् अति-प्रीत्या समाभाष्य सभाजयन् ॥
———————————————————————————————————————
**वंशीधरः (भावार्थ-दीपिका-प्रकाशः) : **तेन मुनिना । सभाजयन्सत्कुर्वन् । स मार्कण्डेयः । वैभवमुत्कर्ष प्रभावं वा । तम् एव नारायणम् एव । यस्यैते राजमातङ्गास्तस्यैवामी तुरङ्गमाः इतिवत्समासान्तर्गतस्यापि त्यदादिभिरामर्श इति ध्वननान्नारायणविनिर्मितमित्यत्र समासान्तर्गतोपि नारायणशव्दस्तम् एवेति तच्छब्देन परामृश्यत इति ॥१॥
———————————————————————————————————————
जीव-गोस्वामी (क्रम-सन्दर्भः) : न व्याख्यातम्।">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/12\/10_mArkaNDeyasya_vara-lAbhaH\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/12\/10_mArkaNDeyasya_vara-lAbhaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/10_mArkaNDeyasya_vara-lAbhaH/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/10_mArkaNDeyasya_vara-lAbhaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/10_mArkaNDeyasya_vara-lAbhaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/10_mArkaNDeyasya_vara-lAbhaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/10_mArkaNDeyasya_vara-lAbhaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/10_mArkaNDeyasya_vara-lAbhaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/10_mArkaNDeyasya_vara-lAbhaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/10_mArkaNDeyasya_vara-lAbhaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/10_mArkaNDeyasya_vara-lAbhaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/10_mArkaNDeyasya_vara-lAbhaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/10_mArkaNDeyasya_vara-lAbhaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/10_mArkaNDeyasya_vara-lAbhaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/10_mArkaNDeyasya_vara-lAbhaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/10_mArkaNDeyasya_vara-lAbhaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/10_mArkaNDeyasya_vara-lAbhaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/10_mArkaNDeyasya_vara-lAbhaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/10_mArkaNDeyasya_vara-lAbhaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/10_mArkaNDeyasya_vara-lAbhaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/10_mArkaNDeyasya_vara-lAbhaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/10_mArkaNDeyasya_vara-lAbhaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/10_mArkaNDeyasya_vara-lAbhaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/10_mArkaNDeyasya_vara-lAbhaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/10_mArkaNDeyasya_vara-lAbhaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/10_mArkaNDeyasya_vara-lAbhaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/10_mArkaNDeyasya_vara-lAbhaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/10_mArkaNDeyasya_vara-lAbhaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/10_mArkaNDeyasya_vara-lAbhaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/10_mArkaNDeyasya_vara-lAbhaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/10_mArkaNDeyasya_vara-lAbhaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/10_mArkaNDeyasya_vara-lAbhaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/10_mArkaNDeyasya_vara-lAbhaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/10_mArkaNDeyasya_vara-lAbhaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/10_mArkaNDeyasya_vara-lAbhaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/10_mArkaNDeyasya_vara-lAbhaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/10_mArkaNDeyasya_vara-lAbhaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/10_mArkaNDeyasya_vara-lAbhaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/10_mArkaNDeyasya_vara-lAbhaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/10_mArkaNDeyasya_vara-lAbhaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/10_mArkaNDeyasya_vara-lAbhaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/10_mArkaNDeyasya_vara-lAbhaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/10_mArkaNDeyasya_vara-lAbhaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/10_mArkaNDeyasya_vara-lAbhaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/10_mArkaNDeyasya_vara-lAbhaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/10_mArkaNDeyasya_vara-lAbhaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/12/10_mArkaNDeyasya_vara-lAbhaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> १० मार्कण्डेयस्य वर-लाभः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१० मार्कण्डेयस्य वर-लाभः">१० मार्कण्डेयस्य वर-लाभः</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/12/10_mArkaNDeyasya_vara-lAbhaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>॥ १२.१०.१ ॥</strong></p>
<p><strong>सूत उवाच—</strong></p>
<p><strong>स एवम् अनुभूयेदं नारायण-विनिर्मितम् ।</strong><br>
वैभवं योग-मायायास् तम् एव शरणं ययौ ॥**</p>
<p>**श्रीधर-स्वामी (भावार्थ-दीपिका) : **</p>
<p>दशमे शिव आगत्य मुनेस् तुष्टो वरान् अदात् ।</p>
<p>तेन साकम् अति-प्रीत्या समाभाष्य सभाजयन् ॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **तेन मुनिना । सभाजयन्सत्कुर्वन् । स मार्कण्डेयः । वैभवमुत्कर्ष प्रभावं वा । तम् एव नारायणम् एव । यस्यैते राजमातङ्गास्तस्यैवामी तुरङ्गमाः इतिवत्समासान्तर्गतस्यापि त्यदादिभिरामर्श इति ध्वननान्नारायणविनिर्मितमित्यत्र समासान्तर्गतोपि नारायणशव्दस्तम् एवेति तच्छब्देन परामृश्यत इति ॥१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong></p>
<p>सोमेश-दर्शनं तस्य स्तुतिस् तेनाभिनन्दनम् ।</p>
<p>मुनेः स्वेष्ट-वर-प्राप्तिस् तस्माद् दशम उच्यते ॥१॥</p>
<blockquote>
<p>॥।</p></blockquote>
<p><strong>॥ १२.१०.२ ॥</strong></p>
<p><strong>श्री-मार्कण्डेय उवाच—</strong></p>
<p><strong>प्रपन्नोऽस्म्य् अङ्घ्रि-मूलं ते प्रपन्नाभय-दं हरे ।</strong><br>
यन्-माययापि विबुधा मुह्यन्ति ज्ञान-काशया ॥**</p>
<p><strong>श्रीधर-स्वामी (भावार्थ-दीपिका) : ज्ञान-काशया</strong> ज्ञानवत् प्रकाशमानया । त्वद्-भजनं विना विद्वांसोऽपि यस्य तव मायया ज्ञानिनो वयम् इत्य् अहङ्कारेण विमुह्यन्तीत्य् अर्थाह् ॥२॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **हे हरे इति—मायातत्कार्यहर्ता त्वम् एव माम् एव ये प्रपद्यन्ते मायामेतां तरन्ति ते इति गीतोक्तेर् इति सम्बुद्ध्याभिप्रायः । इत्य् अर्थ इति—पुंसाहङ्कारनिवृत्त्ये सर्वत्र भगवद्-दृष्टिर् एव कार्या—</p>
<blockquote>
<p>सर्व-भूतेषु मद्भावं पुंसो भावयतोऽचिरात् ।<br>
स्पर्धासूयातिरस्काराः साहङ्कारावियन्ति हि ॥</p></blockquote>
<p>इति श्रीमुखोक्तेरयं भावः । ज्ञानकाशया ज्ञाने वर्तमानेऽपि काशया प्रकाशितुं समर्थया, तत्राहम् एव प्रमाणमभूवम् इति भावः ॥२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <strong>ज्ञान-काशया</strong> ज्ञानेऽवर्तमानेऽपि काशया प्रकाशितुं समर्तयेत्य् अर्थः । तत्राहम् एव प्रमाणम् अभूवम् इति भावः ॥४॥</p>
<blockquote>
<p>॥।</p></blockquote>
<p><strong>॥ १२.१०.३ ॥</strong></p>
<p><strong>सूत उवाच—</strong></p>
<p><strong>तम् एवं निभृतात्मानं वृषेण दिवि पर्यटन् ।</strong><br>
रुद्राण्या भगवान् रुद्रो ददर्श स्व-गणैर् वृतः ॥**</p>
<p>**श्रीधर-स्वामी (भावार्थ-दीपिका) : **श्री-नारायण एव स्व-माया-दर्शन-श्रान्तं शिव-रूपेण सान्त्वयाम् आस, तद् आह—तम् एवम् इत्य्-आदिना । निभृतात्मानं समादित-चित्तम् । रुद्राण्या भवान्या ॥३॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **तं मुनिम् ॥३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) : <em>न व्याख्यातम्।</em></strong></p>
<blockquote>
<p>॥।</p></blockquote>
<p><strong>॥ १२.१०.४ ॥</strong></p>
<p><strong>अथोमा तम् ऋषिं वीक्ष्य गिरिशं समभाषत ।</strong><br>
पश्येमं भगवन् विप्रं निभृतात्मेन्द्रियाशयम् ॥**</p>
<p><strong>श्रीधर-स्वामी (भावार्थ-दीपिका) : निभृता</strong> निश्चला <strong>आत्मेन्द्रियाशया</strong> देहेन्द्रिय-मनांसि यस्य तम् ॥४॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **अथ रुद्रकर्तृकदर्शनानन्तरम । हे भगवन्न् इति—सर्वमनोरथसम्पादनसमर्थोसीति भावः ॥४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> ज्ञान-काशया ज्ञानेऽवर्तमानेऽपि काशया प्रकाशितुं समर्तयेत्य् अर्थः । तत्राहम् एव प्रमाणम् अभूवम् इति भावः ॥४॥</p>
<blockquote>
<p>॥।</p></blockquote>
<p><strong>॥ १२.१०.५ ॥</strong></p>
<p><strong>निभृतोद-झष-व्रातो वातापाये यथार्णवः ।</strong><br>
कुर्व् अस्य तपसः साक्षात् संसिद्धिं सिद्धि-दो भवान् ॥**</p>
<p>**श्रीधर-स्वामी (भावार्थ-दीपिका) : **निभृतं निश्चल-भक्तिम् इति ॥५॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **यद्यपि प्रथमान्तपाठः प्राचुर्येण दृश्यते बहु पुस्तकेषु तथापि स उपमानोपमेययोर्विरुद्धविभक्तिकत्वाद्विरुद्ध इव भाति पश्येमम् इत्युपमेये द्वितीयादर्शनात् । क्वचित्त निभृतोदझषव्रातम् इति द्वितीयान्त एव पाठो दृश्यते । संसिद्धिः फलम् संसिद्धिः प्रकृतौ फले इति कोशात् ॥५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> निभृतानि निश्चली-भूतानि उदकानि झष-व्राताश् च यत्र सः ॥५॥</p>
<blockquote>
<p>॥।</p></blockquote>
<p><strong>॥ १२.१०.६ ॥</strong></p>
<p><strong>श्री-भगवान् उवाच—</strong></p>
<p><strong>नैवेच्छत्य् आशिषः क्वापि ब्रह्मर्षिर् मोक्षम् अप्य् उत ।</strong><br>
भक्तिं परां भगवति लब्धवान् पुरुषेऽव्यये ॥**</p>
<p>**श्रीधर-स्वामी (भावार्थ-दीपिका) : **आशिषो ऽभ्युदय-लक्षणाः । उत निश्चितम् । अत्र हेतुः, भक्तिम् इति ॥६॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **अत्राऽनिच्छायाम् । आशिषोऽणिमाद्याः सिद्धीः । तर्हि मोक्षं देहीति तत्राह—मोक्षमपीति । तर्हि भक्तिं देहाति तत्राह—भक्तिम् इति विश्वनाथः ॥६॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> नैवेच्छत्य् आशिष इत्य्-आदि । कथं नेच्छति ? तत्राह—भक्तिं परां भगवति लब्धवान् । एवं-भूतो हि मोक्षम् अपि न वाञ्छतीति भावः । तथापि वरम् एकं वृणे, तम् आह—भक्तिं परां भगवति तत्-परेषु तथा त्वयि इति ॥६॥</p>
<p>———————————————————————————————————————</p>
<p>**सनातन-गोस्वामी- **[ह।भ।वि। ११.५७८] आशिषो ऽभ्युदय-लक्षणाः । उत स्मितौ । तत्र हेतुः—भक्तिम् इति । अव्यये परिपूर्णे पुरुषे श्री-कृष्णे ॥६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **आशिषोऽणिमाद्याः सिद्धीः । तर्हि मोक्षं देहीति तत्राह—मोक्षम् अपीति, तर्हि भक्तिं देहीतितत्राह—भक्तिम् इति ॥६॥</p>
<blockquote>
<p>॥।</p></blockquote>
<p><strong>॥ १२.१०.७ ॥</strong></p>
<p><strong>अथापि संवदिष्यामो भवान्य् एतेन साधुना ।</strong><br>
अयं हि परमो लाभो नृणां साधु-समागमः ॥**</p>
<p>**श्रीधर-स्वामी (भावार्थ-दीपिका) : **संवदिष्यामः संवदं करिष्यामः ॥७॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **यद्यप्ययं न किञ्चिदिच्छति अथापि तथापि ॥७॥</p>
<p>———————————————————————————————————————</p>
<p>**सनातन-गोस्वामी- **[ह।भ।वि। १०.२८६] यद्यपि,</p>
<blockquote>
<p>नैवेच्छत्य् आशिषः क्वापि ब्रह्मर्षिर् मोक्षम् अप्य् उत ।<br>
भक्तिं परां भगवति लब्धवान् पुरुषेऽव्यये ॥ [भा।पु। १२.१०.६]।</p></blockquote>
<p>तथापि अनेन श्री-मार्कण्डेयेन सह संवादिष्यामः सम्भाषां करिष्यामः, यतः साधुभिः समागमः संयोगः, अयम् एव परमो लाभः फलम् ॥२८६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः),</strong> <strong>विश्वनाथ-चक्रवर्ती (सारार्थ-दर्शिणी) : <em>न व्याख्यातम्।</em></strong></p>
<blockquote>
<p>॥।</p></blockquote>
<p><strong>॥ १२.१०.८ ॥</strong></p>
<p><strong>सूत उवाच—</strong></p>
<p><strong>इत्य् उक्त्वा तम् उपेयाय भगवान् स सतां गतिः ।</strong><br>
ईशानः सर्व-विद्यानाम् ईश्वरः सर्व-देहिनाम् ॥**</p>
<p>**श्रीधर-स्वामी (भावार्थ-दीपिका) : **सतां गतित्वे हेतुः, ईशान् इति ॥८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> सताम् अभीप्सित-भक्ति-प्रदायित्वाद् गतिः । न केवलं सताम् एव गतिर्, अपि तु सकामानाम् अपीत्य् आह—ईशान इति । नात्र चित्रम् इत्य् आह—ईश्वर इति ॥८॥</p>
<blockquote>
<p>॥।</p></blockquote>
<p><strong>॥ १२.१०.९ ॥</strong></p>
<p><strong>तयोर् आगमनं साक्षाद् ईशयोर् जगद्-आत्मनोः ।</strong><br>
न वेद रुद्ध-धी-वृत्तिर् आत्मानं विश्वम् एव च ॥**</p>
<p>**श्रीधर-स्वामी (भावार्थ-दीपिका) : **रुद्धा धियोऽन्तः-करणस्य वृत्तयो येन सः ॥९॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **सात्वतां वैष्णवानां गतिर्गम्यः सर्ववैष्णवमुख्यत्वात् वैष्णवानां यथा शंभुः इत्यग्रे वक्ष्यमाणत्वात् स सतां गतिः इति पाठे तु सतामभीप्सितगतिप्रदायित्वाद्भक्तिर्न केवलं सताम् एव गतिर् अपि तु सकामानपीत्य् आह—ईशान इति । नात्र चित्रमित्याह—ईश्वर इति ॥८-९॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **समाधिम् आह—तयोर् इति । तयो रुद्र-तत्-पत्न्योः । भगवद्-अंश-तच्-छक्तित्वाज् जगद्-आत्मनोस् तत्-प्रवर्तकयोर् अपि । तत्र हेतुः—भक्तिं परां [भा।पु। १२.१०.६] इति पूर्वोक्तेः । तस्माद् असम्प्रज्ञात-नाम्नो ब्रह्म-समाधितो भिन्न एवासौ ॥९॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> न केवलं तयोर् आगमनं वेद, अपि तु आत्मानम् अहन्तास्पदं विश्वम् इदङ्कारास्पदं च ॥९॥</p>
<blockquote>
<p>॥।</p></blockquote>
<p><strong>॥ १२.१०.१० ॥</strong></p>
<p><strong>भगवांस् तद् अभिज्ञाय गिरिशो योग-मायया ।</strong><br>
आविशत् तद्-गुहाकाशं वायुश् छिद्रम् इवेश्वरः ॥**</p>
<p><strong>श्रीधर-स्वामी (भावार्थ-दीपिका), विश्वनाथ-चक्रवर्ती (सारार्थ-दर्शिणी) : <em>न व्याख्यातम्।</em></strong></p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **भगवांस् तद् अभिज्ञायेति स्व-निष्ठाभिव्यक्त्य्-अर्थः स्वयं श्री-विष्णाव् अन्तर्हिते सतीति, गिरिशस्य तद्-व्युदास-सामर्थ्यायोगात् । यद् वा, श्री-भगवान् शिवाभिप्रायं विज्ञाय योग-मायया गिरिशः सन् तद्-रूपम् आविष्टः सन् पुनस् तस्य मार्कण्डेयस्य गुहाकाशं हृदयम् आविशद् इत्य् अर्थः । तत्र हेतुः—ईश्वर इति । एवम् एवोक्तम् टीका-कृद्भिः—श्री-नारायण एव स्व-मायया दर्शन-श्रान्तं शिव-रूपेण सान्त्वयामास [भावार्थ-दीपिका १२.१०.३] इति ॥१०॥</p>
<blockquote>
<p>॥।</p></blockquote>
<p><strong>॥ १२.१०.११-१३ ॥</strong></p>
<p><strong>आत्मन्य् अपि शिवं प्राप्तं तडित्-पिङ्ग-जटा-धरम् ।</strong><br>
त्र्य्-अक्षं दश-भुजं प्रांशुम् उद्यन्तम् इव भास्करम् ॥**</p>
<p><strong>व्याघ्र-चर्माम्बर-धरं शूल-धनुर्-इष्व्-असि-चर्मभिः ।</strong><br>
अक्ष-माला-डमरुक- कपालं परशुं सह ॥**</p>
<p><strong>बिभ्राणं सहसा भातं विचक्ष्य हृदि विस्मितः ।</strong><br>
किम् इदं कुत एवेति समाधेर् विरतो मुनिः ॥**</p>
<p>**श्रीधर-स्वामी (भावार्थ-दीपिका) : श्रीधर-स्वामी (भावार्थ-दीपिका) : **न केवलं बहिर् एवात्मन्य् अपि प्राप्तं शिवं विचक्ष्य विस्मितः । कथं प्राप्तम् । सहसा कस्माद् एव हृदि भातम् । कथं भूतम् । तडिद्-वत्-पिशङ्गा जटा धारयतीति तथा तम् । त्रीण्य् अक्षीणि यस्य तम् । शूलादिभिः सहाक्ष-मालादीन् बिभ्राणम् इत्य् अन्वयः । अक्ष-मालादीनां द्वन्द्वैक्यम् । विस्मय-पूर्वकं बहिर् दर्शनम् आह, किम् इदम् इति ॥११-१३॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **तत् तद्धीवृत्तिरोधनम् । तस्य गुहाकाशं हृदयाकाशम् । भगवांस्तदिति—स्वनिष्ठाभिव्यक्त्यर्थं स्वयं श्रीविष्णावन्तर्हिते सतीति गिरिशस्य तद्व्युदासायोगात् । यद् वा, श्री-भगवाञ्शिवाभिप्रायं विज्ञाय योगमायया गिरिशः सन् मार्कण्डेयहृदाकाशमाविशत्तत्र हेतुः—ईश्वर इति । इदमेवोक्तं स्वामिचरणः—श्रीनारायण एव स्वमायादर्शनश्रान्तं शिवरूपेण सान्त्वयामासेति ॥ अत्र द्वन्द्वैक्ये पुंस्त्वमार्षम् ॥१०-१३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) : <em>न व्याख्यातम्।</em></strong></p>
<blockquote>
<p>॥।</p></blockquote>
<p><strong>॥ १२.१०.१४ ॥</strong></p>
<p><strong>नेत्रे उन्मील्य ददृशे स-गणं सोमयागतम् ।</strong><br>
रुद्रं त्रि-लोकैक-गुरुं ननाम शिरसा मुनिः ॥**</p>
<p><em>न कतमेनापि व्याख्यातम्</em></p>
<blockquote>
<p>॥।</p></blockquote>
<p><strong>॥ १२.१०.१५ ॥</strong></p>
<p><strong>तस्मै सपर्यां व्यदधात् स-गणाय सहोमया ।</strong><br>
स्वागतासन-पाद्यार्घ्य- गन्ध-स्रग्-धूप-दीपकैः ॥**</p>
<p>**श्रीधर-स्वामी (भावार्थ-दीपिका) : **सोमया उमया सहागतं रुद्रं ददृशे । ततो ननाम ॥१४॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **स उभयेति छेदः । सोऽचि लोपे चेत् इति सलोपः ॥१४-१५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> सोमया स मार्कण्डेयः उमया सह, सोऽचि-लोपे चेत् पाद-पूरणम् इति सो लोपः ॥१४॥</p>
<blockquote>
<p>॥।</p></blockquote>
<p><strong>॥ १२.१०.१६ ॥</strong></p>
<p><strong>आह त्व् आत्मानुभावेन पूर्ण-कामस्य ते विभो ।</strong><br>
करवाम किम् ईशान येनेदं निर्वृतं जगत् ॥**</p>
<p>**श्रीधर-स्वामी (भावार्थ-दीपिका) : **पूर्ण-कामत्वं व्यनक्ति, येन त्वया जगन्-निर्वृतं भवतीति ॥१६॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **विभो इति—विभुत्वादेव पूर्णकामोऽसीति भावः । ईशानेति—सर्वेश्वरस्य तव वयं किम् अपि कर्तुं न शक्ता इति भावः । निर्वृतं प्राप्तानन्दम् ॥१६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) : <em>न व्याख्यातम्।</em></strong></p>
<blockquote>
<p>॥।</p></blockquote>
<p><strong>॥ १२.१०.१७ ॥</strong></p>
<p><strong>नमः शिवाय शान्ताय सत्त्वाय प्रमृडाय च ।</strong><br>
रजो-जुषोऽपि घोराय नमस् तुभ्यं तमो-जुषे ॥**</p>
<p>**श्रीधर-स्वामी (भावार्थ-दीपिका) : **निर्गुणत्वेन त्रि-गुणत्वेन च नमस्-करोति, नमः शिवाय निर्गुणाय । सत्त्वाय सत्त्वाधिष्ठात्रे । अत एव प्रमृडयति सुखयतीति तथा तस्मै ॥१७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) : <em>न व्याख्यातम्।</em></strong></p>
<blockquote>
<p>॥।</p></blockquote>
<p><strong>॥ १२.१०.१८ ॥</strong></p>
<p><strong>सूत उवाच—</strong></p>
<p><strong>एवं स्तुतः स भगवान् आदि-देवः सतां गतिः ।</strong><br>
परितुष्टः प्रसन्नात्मा प्रहसंस् तम् अभाषत ॥**</p>
<p>**वंशीधरः (भावार्थ-दीपिका-प्रकाशः) : **अत एव सत्त्वाधिष्ठातृत्वादेव । मृडयति सुखयति मृड—सुखने इति धातुः । अपिशव्दात्तमोजुषेऽप्यमूढायेत्यर्थः ॥१७-१८॥</p>
<blockquote>
<p>॥।</p></blockquote>
<p><strong>॥ १२.१०.१९ ॥</strong></p>
<p><strong>श्री-भगवान् उवाच—</strong></p>
<p><strong>वरं वृणीष्व नः कामं वर-देशा वयं त्रयः ।</strong><br>
अमोघं दर्शनं येषां मर्त्यो यद् विन्दतेऽमृतम् ॥**</p>
<p>**श्रीधर-स्वामी (भावार्थ-दीपिका) : **नोऽस्मत्तः त्रयो ब्रह्म-विष्णु-महेश्वराः । यद् येभ्यः । ते वयम् ॥१९॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **वरदानामिन्द्रादिदेवानामीशाः स्वामिनः । अमोघं फलवत् ॥१९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **नोऽस्मत्तः यद् येभ्यः ॥१९॥</p>
<blockquote>
<p>॥।</p></blockquote>
<p><strong>॥ १२.१०.२० ॥</strong></p>
<p><strong>ब्राह्मणाः साधवः शान्ता निःसङ्गा भूत-वत्सलाः ।</strong><br>
एकान्त-भक्ता अस्मासु निर्वैराः सम-दर्शिनः ॥**</p>
<p>**श्रीधर-स्वामी (भावार्थ-दीपिका) : **वर-दानादिना भवत्-सेवैवास्माभिः क्रियते—न त्व् अनुग्रहो जगद्-वन्द्यत्वाद् भवताम् इति ब्राह्मणान् स्तौति—ब्राह्मणा इत्य्-आदि । ये साधवः सद्-आचाराः । शान्ता मत्सरादि-रहिताः । निःसङ्गा निष्कामाः ॥२०॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **भूतवत्सला दयालवः, अत एव निर्वैराः । अस्मासु त्रिषु । समदर्शिनः अमेदबुद्धयः। क्रमसन्दर्भस्तु—यतस् ते समदर्शिनस्तस्मान्मदादिषु या भिदा वर्तते तामण्वपि यथा स्यात्तथा नाचक्षत इति सत्यम्, तत्तेभ्योपि हर्य्येकान्तभक्तान्युष्मान्वयमीमहि प्रियत्वेन जानीम इत्य् अर्थः । तद्-उक्तं तेनैव चतुर्थे—</p>
<blockquote>
<p>अथ भागवता यूयं प्रियाः स्थ भगवान्यथा ।<br>
न मद्भागवतानां च प्रेयानन्योऽस्ति कर्हिचित् ॥ इति ।</p></blockquote>
<p>अभेदश्चेत्तर्हि मार्कण्डेयस्य समाधिविरतिर्न स्यात्तत्राभेददृष्टेरुद्दृङ्कनेऽपि स्वयं च हरीरिश्वरः इत्यनेन हरेर् एव प्राधान्यमुक्तं, तस्यैव स्वयमीश्वरत्वोक्तेः। प्रथमेऽपि—पार्थिवाद्दारुणो धूमः इत्य्-आदिना । ब्राह्मेऽपि शिवेन तथैवोक्तम्—</p>
<blockquote>
<p>यो हि मां द्रष्टुमिच्छेत ब्रह्माणं वा पितामहम् ।<br>
द्रष्टव्यस्तेन भगवान्वासदेवः प्रतापवान ॥</p></blockquote>
<p>परब्रह्मस्वरूपस्य तस्य ज्ञानेन सर्वज्ञानसम्भवाद् इति ॥२०॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **ब्राह्मणा इति । यतस् ते सम-दर्शनास् तस्मात् मद्-आदिषु या भिदा वर्तते ताम् अण्व् अपि यथा स्यात् तथा न चक्षत इति सत्यम् एव, किन्तु तत् तेभ्योऽपि युष्मान् हर्य्-एकान्त-भक्तान् वयम् ईमहि प्रियत्वेन जानीम इत्य् अर्थः । तद् उक्तं तेनैव चतुर्थे—</p>
<blockquote>
<p>अथ भागवत यूयं प्रियाः स्थ भगवण् यथा ।<br>
न मद्भागवतानां च प्रेयानन्योस्ति कर्हिचित् ॥ [भा।पु। ४.२४.२६] इति ।</p></blockquote>
<p>अभेदश् चेत् तर्हि मार्कण्डेयस्य तद्-अनुभवे समाधि-विरतिर् न स्यात् । अत्राभेद-दृष्टेर् उट्टङ्कनेऽपि स्वयं च हरिर् ईश्वरः [भा।पु। १२.१०.२१] इत्य् अनेन हरेर् एव प्राधान्यम् उक्तम् । तस्यैव स्वयम् ईश्वरत्वं चोक्तं प्रथम-स्कन्धे पार्थिवाद् दारुणः [भा।पु। १.२.२४] इत्य् आदिना । ब्रह्म-पुराणे श्री-शिव-वाक्यम् अपि तथैव—</p>
<blockquote>
<p>यो हि मां द्रष्टुम् इच्छेत ब्रह्माणं वा पितामहम् ।<br>
द्रष्टव्यस् तेन भगवान् वासुदेवः प्रतापवान् ॥ [ब्र।पु। २२६.४६]</p></blockquote>
<p>इति पर-ब्रह्म-रूपस्य तस्य विज्ञानेन सर्व-विज्ञानाद् इति भावः ॥२०॥ [भक्ति-सन्दर्भ १०६]</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> हे ब्राह्मणा अस्मास्व् एकान्त-भक्तास् तान् लोक-पाला वन्दन्ते ॥२०॥</p>
<blockquote>
<p>॥।</p></blockquote>
<p><strong>॥ १२.१०.२१ ॥</strong></p>
<p><strong>स-लोका लोक-पालास् तान् वन्दन्त्य् अर्चन्त्य् उपासते ।</strong><br>
अहं च भगवान् ब्रह्मा स्वयं च हरिर् ईश्वरः ॥**</p>
<p>**श्रीधर-स्वामी (भावार्थ-दीपिका) : **न केवलं त एव, किन्त्व् अहं चेत्य्-आदि ॥२१॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **त एव लोकलोकपाला एव । वन्दन्तीत्यार्षं परस्मैपदम् ॥२१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **न केवलं लोक-पाला एव वन्दन्ते किन्त्व् अहं चेत्य् आदि ॥२१॥</p>
<blockquote>
<p>॥।</p></blockquote>
<p><strong>॥ १२.१०.२२ ॥</strong></p>
<p><strong>न ते मय्य् अच्युतेऽजे च भिदाम् अण्व् अपि चक्षते ।</strong><br>
नात्मनश् च जनस्यापि तद् युष्मान् वयम् ईमहि ॥**</p>
<p>**श्रीधर-स्वामी (भावार्थ-दीपिका) : **पूज्यतमत्वे हेत्व्-अन्तरम् आह—नेति । अण्व् अप्य् अणु-मात्रम् अपि । न चक्षते न पश्यन्ति । तत् तस्माद् एवं-भूतान् युष्मान् ईमहि भजेम ॥२२॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **एवन्भूतान् अभेददर्शिनः ॥२२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> अण्व् अप्य् अणु-मात्रम् अपि न चक्षते न पश्यन्ति, यथैवास्मासु भेदं न पश्यन्ति, तथैवात्मनः स्वस्य जनस्यान्यस्यापि सुख-दुःखादिषु भेदं न पश्यन्ति, तस्माद् एवं-भूतान् युष्मान् ईमहि भजेम ॥२२॥</p>
<blockquote>
<p>॥।</p></blockquote>
<p><strong>॥ १२.१०.२३ ॥</strong></p>
<p><strong>न ह्य् अम्-मयानि तीर्थानि न देवाश् चेतनोज्झिताः ।</strong><br>
ते पुनन्त्य् उरु-कालेन यूयं दर्शन-मात्रतः ॥**<sup id="fnref:1"><a href="#fn:1" class="footnote-ref" role="doc-noteref">1</a></sup></p>
<p><strong>श्रीधर-स्वामी (भावार्थ-दीपिका), विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **अम्मयानि जलस्वरूपाणि तीर्थानि पुष्करादीनि कि न पुनन्ति किन्तु पुनन्त्येव, चेतनोज्झिता मृत्पाषाणमया देवा न पुनन्ति किन्तु पुनन्त्येव, तदाह—ते तीर्थदेवा उरुकालेन बहुसेवनेन । यूयं ब्राह्मणाः । क्वचित् दर्शनादेव साधवः इति पाठोऽपि स्थानान्तरे पठ्यते, तत्र साधुशब्देन भगवन्निष्ठावन्तो वेदानुयायिन एव ज्ञेया न तु त्रिवर्णेतरा अपीति ॥२३॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **न हीति । देवा इन्दादि-प्रतिमा, न तु भगवत्-प्रतिमा युष्माभिर् अप्य् आराध्यत्वाद् इति भावः ॥२३॥</p>
<blockquote>
<p>॥।</p></blockquote>
<p><strong>॥ १२.१०.२४ ॥</strong></p>
<p><strong>ब्राह्मणेभ्यो नमस्यामो येऽस्मद्-रूपं त्रयी-मयम् ।</strong><br>
बिभ्रत्य् आत्म-समाधान- तपः-स्वाध्याय-संयमैः ॥**</p>
<p>**श्रीधर-स्वामी (भावार्थ-दीपिका) : **ब्राह्मणेभ्यो ब्राह्मणान् । आत्म-समाधानं चित्तैकाग्र्यम् । तप आलोचनम् । स्वाध्यायोऽध्ययनम् । संयमो वाग्-आदि-नियमस् तैः ॥२४॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **ब्राह्मणशब्देन पारिभाषिकब्राह्मणशब्दो—ब्रह्माधीते वेद वा ब्राह्मण इत्येवंरूपो न ग्राह्य इत्याह— येऽस्मद्रूपं मुख्यमस्माकं रूपं वेदत्रयीरूपमात्मसमाधानादिभिर्बिभ्रति । संयम इन्द्रियजयः। स्वाध्यायपदेनाध्यापनम् अपि गृह्यते । तथा च क्षत्रियवैश्यौ न ग्राह्यौ किन्तु केवलं विप्र एव ब्राह्मण इति । ब्राह्मणताविवरणन्तु जन्माद्यस्य इति व्याख्याशत्यां विशेषतः कृतमस्तीत्युपरम्यते ॥२४॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **नमस्कारे हेतुः—यस्माद् इति । त्रयी-मयं वेद-लक्षणम् उपकारकत्वाद् इति भावः ॥२४॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> आत्म-समाधानं विष्णु-ध्यानम् ॥२४॥</p>
<blockquote>
<p>॥।</p></blockquote>
<p><strong>॥ १२.१०.२५ ॥</strong></p>
<p><strong>श्रवणाद् दर्शनाद् वापि महा-पातकिनोऽपि वः ।</strong><br>
शुध्येरन्न् अन्त्यजाश् चापि किम् उ सम्भाषणादिभिः ॥**<sup id="fnref:2"><a href="#fn:2" class="footnote-ref" role="doc-noteref">2</a></sup></p>
<p>**श्रीधर-स्वामी (भावार्थ-दीपिका) : **किं च, श्रवणाद् इत्य्-आदि ॥२५॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **अन्यदाधिक्यम् आह—किञ्चेति । महापातकिनो ब्रह्मघ्नादयः पञ्च, किं पुनरन्य इत्यपिशब्दार्थः । अन्त्यजाः कैवर्तादयः, किं पुनः क्षत्रियादयः । सम्भाषणादेः का वातत्याह—किम्व् इति । आदिना स्पर्शनस्तवनादिग्रहः । वा युष्माकं ब्राह्मणानामित्य् अर्थः । यत्र</p>
<p>कुत्रचिन्महत्त्वं तत्र सर्वत्र ब्राह्मणप्रसादावाप्तम् एवेति विप्रप्रसादाद्धरणीधरोऽहं विप्रप्रसादात्कमलाकरोहम् इत्य्-आदिभगवदुक्तेः ॥२५॥</p>
<p>———————————————————————————————————————</p>
<p>सनातनः (ह।भ।वि। १०.२१७): अस्तु तावद् महतां सङ्ग-सेवादिकम्, नाम-श्रवणादिनापि महा-दुष्टा अपि मुक्ता भवन्तीति श्री-मार्कण्डेय-विषयक-श्री-शिव-वचनं लिखति—श्रवणाद् इति । वः भगवद्-भक्तानां युष्माकम्, महा-पातकिनः महा-पाप-कर्म-रताः, अन्त्यजाश् च महा-पाप-जातयः, शुध्येरन् तत्-तत्-पापतः संसार-महा-मलाद्वा विमुक्ता भवन्ति । आदि-शब्देन प्रणामादिः ॥२५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) : <em>न व्याख्यातम्।</em></strong></p>
<blockquote>
<p>॥।</p></blockquote>
<p><strong>॥ १२.१०.२६ ॥</strong></p>
<p><strong>सूत उवाच—</strong></p>
<p><strong>इति चन्द्र-ललामस्य धर्म-गुह्योपबृंहितम् ।</strong><br>
वचोऽमृतायनम् ऋषिर् नातृप्यत् कर्णयोः पिबन् ॥**</p>
<p>**श्रीधर-स्वामी (भावार्थ-दीपिका) : **चन्द्रो ललामो भूषणं यस्य तस्य धर्म-रहस्य-युक्तम् अमृतास्पदं वचः कर्णाभ्यां पिबन्न् आतृप्यद् अलम् इति नामन्यत । कर्णयोर् अमृतायनम् इति वान्वयः ॥२६॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **धर्म-गुह्यं भगवद्-भक्ति-लक्षणं तेनोपबृंहितम् । अत एवामृतायनं परमानन्दस्याप्य् आश्रय-रूपम् । अत एव नातृप्यत्, न तु स्व-स्तुत्येत्य् अर्थः ॥२६॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **धर्म एकान्त-भक्ता [भा।पु। १२.१०.२०] इति, नात्मनश् च जनस्य [भा।पु। १२.१०.२२] इत्य् आदि, गुह्यं तद् युष्मान् वयम् ईमहि [भा।पु। १२.१०.२२] इत्य्-आदि । ताभ्याम् उपबृंहितं नातृप्यद् इति । नायं स्वस् तवोत्थ आनन्दः, किन्तु स्तुति-मिषेणास्मान् धर्मम् एवाशिक्षयत् तस्माद् एतादृश-धर्मवता मया भवितव्यम् इत्य् उपदेश-प्राप्त्य्-उत्थ एव ज्ञेयः ॥२६॥</p>
<blockquote>
<p>॥।</p></blockquote>
<p><strong>॥ १२.१०.२७ ॥</strong></p>
<p><strong>स चिरं मायया विष्णोर् भ्रामितः कर्शितो भृशम् ।</strong><br>
शिव-वाग्-अमृत-ध्वस्त- क्लेश-पुञ्जस् तम् अब्रवीत् ॥**</p>
<p>**श्रीधर-स्वामी (भावार्थ-दीपिका) : **शिवस्य वाग् एवामृतं तेन ध्वस्तः क्लेश-पुञ्जो यस्य सः ॥२७॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **विष्णु-माययेति स्वेच्छयैवाङ्गीक्रियेतेत्य्<sup id="fnref:3"><a href="#fn:3" class="footnote-ref" role="doc-noteref">3</a></sup> अर्थः । शिवस्याप्य् अत्र विष्ण्व्-आविष्टत्वं<sup id="fnref:4"><a href="#fn:4" class="footnote-ref" role="doc-noteref">4</a></sup> व्याख्यातम् इति न भेदो मन्तव्यः ॥२७॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<blockquote>
<p>॥।</p></blockquote>
<p><strong>॥ १२.१०.२८ ॥</strong></p>
<p><strong>श्री-मार्कण्डेय उवाच—</strong></p>
<p><strong>अहो ईश्वर-लीलेयं दुर्विभाव्या शरीरिणाम् ।</strong><br>
यन् नमन्तीशितव्यानि स्तुवन्ति जगद्-ईश्वराः ॥**</p>
<p>**श्रीधर-स्वामी (भावार्थ-दीपिका) : **इयं लीला दुर्विभाव्यावितर्क्या । यद् यया ईशितव्यानि स्व-नियम्यानि यानि भूतानि तानि जगद्-ईश्वराः । स्वयं नमन्ति स्तुवन्ति चेति ॥२८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **दुर्विभाव्य अतर्क्या । ईशितव्यानि स्व-नियम्यान्य् अपि भूतानि ॥२८॥</p>
<blockquote>
<p>॥।</p></blockquote>
<p><strong>॥ १२.१०.२९ ॥</strong></p>
<p><strong>धर्मं ग्राहयितुं प्रायः प्रवक्तारश् च देहिनाम् ।</strong><br>
आचरन्त्य् अनुमोदन्ते क्रियमाणं स्तुवन्ति च ॥**</p>
<p>**श्रीधर-स्वामी (भावार्थ-दीपिका) : **अथवा लोक-सङ्ग्रह-मात्रम् एतद् इत्य् आह—धर्मम् इति । प्रवक्तारोऽपि यत् स्वयं देहिनां धर्मं ग्राहयितुम् आचरन्ति ॥२९॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **इतीत्थम् । पिबन्नादरेण शृण्वन् । तं शिवम् । धर्मस्य प्रवक्तारोऽपि अनुमोदन्तेऽन्यांस्तत्र प्रवर्तयन्ति—क्रियमाणं स्तुवन्ति—धन्योऽयं धर्मो यश्चैतादृशैर्महद्भिर् अपि क्रियत इति धर्मस्तुतिर्धर्मकर्तृष्वेव पर्यवस्यति । धर्मः—एकान्तभक्तः इत्यारभ्य नात्मनश् च जनस्य इत्य्-आदि, गुह्यम्—तद्युष्मान्वयमीमहि इत्य्-आदि, ताभ्यामुपबृंहितम् । नातृप्यदिति—नायं स्वस्तुत्योत्थ आनन्दः किन्तु स्तुतिमिषेणास्मान्धर्ममेवाशिक्षयत्तस्मादेतादृशधर्मवता मया भवितव्यमित्युपदेशप्राप्त्युत्थ एव ज्ञेयः ॥२६-२९॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **धर्मम् इत्य् अत्र प्राय इति कदाचित् तत्र निज-रुच्या च देहिनाम् इति देहस्य यत् कर्म, तद् एवात्मन इति मन्यमानानाम् इत्य् अर्थः । अत एव प्रवक्तारस् तद्-व्यतिरिक्ताः ॥२९॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> अथवा लोक-सङ्ग्रह-मात्रम् एतद् इत्य् आह—धर्मम् इति । क्रियमाणं स्तुवन्तीति धन्योऽयं धर्मः, यः खलु एतादृशैर् महद्भिर् क्रियते । इति धर्म-स्तुतिः धर्म-कर्तृष्व् एव पर्याप्नोति ॥२९॥</p>
<blockquote>
<p>॥।</p></blockquote>
<p><strong>॥ १२.१०.३० ॥</strong></p>
<p><strong>नैतावता भगवतः स्व-माया-मय-वृत्तिभिः ।</strong><br>
न दुष्येतानुभावस् तैर् मायिनः कुहकं यथा ॥**</p>
<p><strong>श्रीधर-स्वामी (भावार्थ-दीपिका) :</strong> नन्व् एतत् स्व-प्रभाव-तिरस्कारकं कथं मया क्रियते ? तत्राह—नैतावतेति । एतवता लोक-सङ्ग्रह-मात्रेण । तैर् नमनादिभिः कथं-भूतैः ? स्व-माया-मयी वृत्तिर् येषु, तैर् भगवतो मायिनस् तवानुभावो न दुष्येत, यतः प्रसिद्धस्य मायिनः कुहकं कपटं यथा, तथा एतानि नमनादीनि । अतस् तस्य यथा कुहकैर् आत्मानुभावो न दुष्यति तद्वत् । प्रदुष्येतानुभाव इति पाठे न-कारस्य दृष्टान्तेऽप्य् अनुषङ्गः ॥३०॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **अत्राक्षिपति—नन्व् इति । यत इति अत इत्यनेनान्वेति । मायिन ऐन्द्रजालिकादेः । अनुभावो निश्चयः । अन्येभ्यो धनादिग्रहलक्षणः । अत्र सन्दर्भः—तेषु मुख्यं भगवन्तमवलम्ब्य तत्र दोषान्तरं निरस्यति—नतेति त्रिभिः । दोषाऽभावे हेतुः—स्वेषु भक्तेषु या माया कृपा तन्मयवृत्तिर् इति मम भक्तपरम्परास्वेषा रीतिः प्रवर्तितेति कृपया प्रीतिवशतयेत्यर्थः अत्र व्यतिरेकेण दृष्टान्तः—मायिनः कुहकिनः कपटं यथा प्रदुष्यते तथा न दुष्यत इति । विश्वनाथस्तु—केनचिदैन्द्रजालिकेन स्वमुखात्कश्चिद्वानर उद्भाव्य स स्तूयते नमस्क्रियते च तेन तस्यानभावो यथा न दुष्यते तथेति न दुष्यते इति पाठे दृष्टान्ते नकारस्यानुषङ्गः । यद्यपि श्रीरुद्रेण तदीयस्तुत्यादयो न मायया कृतास्तदपि स्वस्तुत्या लज्जितेन मुनिना प्रयुक्तोऽयं दृष्टान्तो नानुपपन्नः ॥३०॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तेषु मुख्यं भगवन्तम् अवलंब्य तत्र दोषान्तरं निरस्यति—नैतावतेति त्रिभिः । अदोषे<sup id="fnref:5"><a href="#fn:5" class="footnote-ref" role="doc-noteref">5</a></sup> हेतुः—स्वेषु भक्तेषु या माया कृपा, तन्-मय-वृत्तिभिर् इति मम भक्त-परम्परास्व् एषा रीतिः प्रवर्तितेति<sup id="fnref:6"><a href="#fn:6" class="footnote-ref" role="doc-noteref">6</a></sup> कृपया स्व-प्रीति-वशतयेत्य् अर्थः । तत्र व्यतिरेकेण दृष्टान्तः—मायिनः कुहकं यथा प्रदुष्येत, तथेति । न दुष्येतेति पाठेऽपि मायिनः कुहकं यथा दुष्येत, तथा न, किन्तु न दुष्येतैवेत्य् अर्थः ॥३०॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> एतावता लोक-सङ्ग्रह-मात्रेण तैर् नमनादिभिस् तवानुभावो न प्रदुष्यति । कीदृशैः ? माया-मय्य् एव वृत्तिश् चेष्टा येषु तैः । मायिनः कुहकम् इति धन-प्राप्ति-हेतुना ऐन्द्रजालिकेन केनचित् स्व-मुखाद् उद्भावितः कश्चिद् वा नरः स्तूयते नमस्क्रियते तेन तस्यानुभवो न दुष्यतीति । न दुष्येतेति पाठे न-कारस्य दृष्टेनानुषङ्गः । यद्यपि श्री-कृष्णेण तदीय-स्तुत्य्-आदयो न मायया कृतास् तद् अपि स्व-स्तुत्या लज्जितेन मुनिआ प्रयुक्तोऽयं दृष्टान्तो नानुपपन्नः ॥३०॥</p>
<blockquote>
<p>॥।</p></blockquote>
<p><strong>॥ १२.१०.३१-३२ ॥</strong></p>
<p><strong>सृष्ट्वेदं मनसा विश्वम् आत्मनानुप्रविश्य यः ।</strong><br>
गुणैः कुर्वद्भिर् आभाति कर्तेव स्वप्न-दृग् यथा ॥**</p>
<p><strong>तस्मै नमो भगवते त्रि-गुणाय गुणात्मने ।</strong><br>
केवलायाद्वितीयाय गुरवे ब्रह्म-मूर्तये ॥**</p>
<p>**श्रीधर-स्वामी (भावार्थ-दीपिका) : **माया-चेष्टितं प्रपञ्चयति, सृष्ट्वेति । स्वप्न-दृग् यथेत्य् अविद्या चेष्टिते दृष्टान्तः । त्रि-गुणत्वेऽपि न जीव-वत् तद्-अभिभूताय किन्तु गुणानाम् आत्मने नियन्त्रे ॥३१-३२॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **अविद्यया स्वप्नं सृजतो जीवस्यापि वस्तुतस्तत्सम्बन्धो नास्ति किमुतेश्वरस्येति तात्पर्यवानाह—स्वप्नदृग्यथेति । दोषास्पर्शमेवाह युग्मेन । इदं विश्वं मनसा सङ्कल्पेनैव निमित्तेन गुणैरुपादानैः सृष्ट्वापि ततश्चात्मना स्वयं तदनुप्रविश्य प्रवेशेन स्थापयित्वापि तत्तदुपलक्षणत्वेन संहृत्यापि कर्तृवदेवाभाति न तु कर्तैवेति । तत्र हेतुत्वेन गुणान् विशिष्टि—कुर्वद्भिर् इति । तत्सान्निध्यप्रभावेण चेतना इव गुणा एव सर्वं कुर्वन्ति न तु स्वयम् इति सङ्कल्पस्याभासामात्रेण तदसम्भवात् । तत्राविद्यया स्वप्नं सृजतस् तदीयतटस्थांशस्य जीवस्यापि वस्तुतस्तत्सम्बन्धो नास्ति किमुत तस्येति दर्शयन्दृष्टान्तयति—स्वप्नदृग्यथेति ॥ गुरवे, किम्भूताय—ब्रह्ममूर्तये ब्राह्मणरूपाय । त्वं देवेषु ब्राह्मणोऽहं मनुष्येष इति जाबालश्रुतेः । एतेन ब्राह्मणस्यैव गुरुत्वं सूचितम् । केवलाय मुख्याय । अद्वितीयाय एकरूपाय । त्रयोऽमृताभयक्षमरूपा गुणा यस्य तस्मै । गुणा ऐश्वर्यादयोऽप्यात्मानः स्वरूपभूता यस्य तस्मै । केवलाय प्रकृतिसङ्गशून्याय । अद्वितीयायतुल्यायातो गुरवे सर्वोपदेष्ट्रेऽन्तो वेदरूपायेति सन्दर्भः ॥३१-३२॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **दोषास्पर्शम् एव दर्शयति—सृष्ट्वेदम् इति युग्मकेन । इदं विश्वं मनसा सङ्कल्पेनैव निमित्तेन गुणैर् उपादानैः सृष्ट्वापि, ततश् चात्मना स्वयं तद् अनुप्रविश्य, प्रवेशेन स्थापयित्वापि, तत्-तद्-उपलक्षणत्वेन संहृत्यापि कर्तृवद् एवाभाति, न तु कर्तैवेति । तत्र हेतुत्वाय गुणान् विशिनष्टि—कुर्वद्भिर् इति । तत्-सान्निध्य-प्रभावेण चेतना इव गुणा एव सर्वं कुर्वन्ति, न तु स्वयम् इति । सङ्कल्पस्याभास-मात्रत्वेन तद्-असम्बन्धाद् इत्य् अर्थः । तत्राविद्यया स्वप्नं सृजतस् तदीय-तटस्थांशस्य जीवस्यापि वस्तुतस् तत्-सम्बन्धो नास्ति, किम् उत तस्येति दर्शयन् दृष्टान्तयति—स्वप्न-दृग् यथेति ।</p>
<p>त्रयः अमृताभय-क्षेम-रूपा गुणा यस्य तस्मै ।<sup id="fnref:7"><a href="#fn:7" class="footnote-ref" role="doc-noteref">7</a></sup> गुणा ऐश्वर्यादयोऽपि आत्मानः स्वरूप-भूता यस्य तस्मै । केवलाय प्रकृति-सङ्ग-शून्याय, अद्वितीयाय स्व-तुल्य-रहिताय, अत एव गुरवे सर्वोपदेष्ट्रे । ब्रह्मेति स्वोपदेश्यं यद् ब्रह्म वेदः, तद् अपि मूर्तिः स्वरूपं यस्य तस्मै ॥३१-३२॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> मनसा सङ्कल्प-मात्रेण कुर्वद्भिर् गुणैः स्वीयैः स्वयम् अकर्तापि कर्तेत्य् आभातीति न गुणैर् लेप इति भावः । अविद्यया स्वप्नं सृजतो जीवस्यापि वस्तुतस् तत्-सम्बन्धो नास्ति, किम् उत तस्येति दर्शयन् दृष्टान्तयति—स्वप्न-दृग् यथेति । गुणात्मने गुण-नियन्त्रे ॥३१-३२॥</p>
<blockquote>
<p>॥।</p></blockquote>
<p><strong>॥ १२.१०.३३ ॥</strong></p>
<p><strong>कं वृणे नु परं भूमन् वरं त्वद् वर-दर्शनात् ।</strong><br>
यद्-दर्शनात् पूर्ण-कामः सत्य-कामः पुमान् भवेत् ॥**</p>
<p>**श्रीधर-स्वामी (भावार्थ-दीपिका) : **वरं वृणीष्व इति । यद् उक्तं, तत्राह—कम् इति । वरं दर्शनं यस्य तस्मात् त्वत्तः परं कं नु वरं वृणे । यस्य तव दर्शनाद् अवलोकनात् पूर्ण-कामः सर्वानन्द-सन्दोह-रूपः सत्य-कामो यथेच्छं प्राप्त-सर्वानन्दः ॥३३॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **हे भूमन्न् इति—अनन्तफलदातुः सर्वेश्वरात्—कं वरं वृणोमि न कमपीति भावः । यद् वा, वरः सर्वोत्कृष्टवरो दर्शनं यस्य तस्मात्त्वत्तः किं परमपरं वरं वृणे । तत्र हेतुः—यद्दर्शनाद् इति ॥३३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) : <em>न व्याख्यातम्।</em></strong></p>
<hr>
<p><strong>॥ १२.१०.३४ ॥</strong></p>
<p><strong>वरम् एकं वृणेऽथापि पूर्णात् कामाभिवर्षणात् ।</strong><br>
भगवत्य् अच्युतां भक्तिं तत्-परेषु तथा त्वयि ॥**</p>
<p><strong>श्रीधर-स्वामी (भावार्थ-दीपिका) :</strong> <em>न व्याख्यातम्।</em></p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तथा त्वयीति । त्वयि च तत्-पर इत्य् अर्थः,</p>
<blockquote>
<p>किं वर्णये तव विभो यद् उदीरितोऽसुः<br>
संस्पन्दते तम् अनु वाङ्-मन-इन्द्रियाणि ।<br>
स्पन्दन्ति वै तनु-भृताम् अज-शर्वयोश् च<br>
स्वस्याप्य् अथापि भजताम् असि भाव-बन्धुः ॥ [भा।पु। १२.८.४०]</p></blockquote>
<p>इत्य् अनेनैव श्री-नारायण-र्षिं प्रत्य् उक्तत्वात् ॥३४॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> <em>न व्याख्यातम्।</em></p>
<blockquote>
<p>॥।</p></blockquote>
<p><strong>॥ १२.१०.३५ ॥</strong></p>
<p><strong>सूत उवाच—</strong></p>
<p><strong>इत्य् अर्चितोऽभिष्टुतश् च मुनिना सूक्तया गिरा ।</strong><br>
तम् आह भगवाञ् छर्वः शर्वया चाभिनन्दितः ॥**</p>
<p>**श्रीधर-स्वामी (भावार्थ-दीपिका) : **वर-दानाय स्वयम् एव प्रवृत्तः शर्वयोमया चाभिनन्दितोऽनुमोदितः सन्न् आह ॥३५॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **यदि वरदानेऽतीव हठस्तर्ह्येकं वरम् अपि वृणोमीति योज्यम् । भगवति श्रीहरौ त्वयि, तद्रूपे हरे च । यद् वा, मद्भक्तशिरोमणौ त्वयि परमतत्परे उपदेशगुरौ भक्तिं च वृणे, तत्परत्वं च स्वेनैव तेन षष्ठे चित्रकेतूपाख्यान उक्तम्—</p>
<blockquote>
<p>अयं तस्य महाभागश्चित्रकेतुः प्रियोऽनुगः ।<br>
सर्वत्र समदृक् शान्तो ह्यहञ्चैवाच्युतप्रियः ॥ इति ।</p></blockquote>
<p>स्वयं मार्कण्डेयेनाप्युक्तम्—किं वर्णये तव विभो यदुदीरितोऽसुः संस्पन्दते तमनु वाङ्मन̮इन्द्रियाणि । स्पन्दन्ति वै तनुभृतामजपूर्वयोश्च—इत्यनेन नारायणर्षि प्रति । किं च—मुख्योऽभूद्ब्राह्मणो गुरुः इति तृतीयस्कन्धे मैत्रयेण विदुरं प्रत्युक्तम् । जन्मना ब्राह्मणो गुरुः इति श्रीदशमे नन्दराजेनापि श्रीगर्गं प्रत्युक्तम् इति ॥३४-३५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **वरं वृणुष्वेति यद् उक्तं तत्राह किम् इति—वरो दर्शनं यस्य तस्मात् । सत्यकामः सत्य-सङ्कल्प एव, तत्-परेषु तद्-भक्तेषु तथा तद्-भक्त-श्रेष्ठे त्वयि भक्त्य्-उपदेष्टरि गुरौ तेन त्वयि मे भक्तिस् तद्-भक्तत्वेनैवास्तु न त्व् ईश्वरत्वेन इति भावः ॥३५॥</p>
<blockquote>
<p>॥।</p></blockquote>
<p><strong>॥ १२.१०.३६ ॥</strong></p>
<p><strong>कामो महर्षे सर्वोऽयं भक्तिमांस् त्वम् अधोक्षजे ।</strong><br>
आ-कल्पान्ताद् यशः पुण्यम् अजरामरता तथा ॥**</p>
<p>**श्रीधर-स्वामी (भावार्थ-दीपिका) : **कामोऽयं सर्वोऽप्य् अन्यच् च यत् पुण्यं यश इत्य्-आदि-ब्रह्म-वर्चस्विनस् ते भूयाद् इत्य् उत्तरेणान्वयः । यतस् त्वम् अधोक्षजे भक्तिमान् ॥३६॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **अयं हरिहराभेदभक्तितद्भक्तभक्तिरूपो मनोरथः । हे महर्षे इति—महर्षित्वात्तुभ्यं वरदानं सिद्धसाधनमेवेति भावः । यद् वा, अहमधोक्षजे भक्तिमान्स्यामित्ययं ते कामोस्त्व् इति योज्यम् ॥३६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> अयं सर्वोऽपि कामस् तेऽस्तु यतस् त्वम् अधोक्षजे भक्तिमान् ॥३६॥</p>
<blockquote>
<p>॥।</p></blockquote>
<p><strong>॥ १२.१०.३७ ॥</strong></p>
<p><strong>ज्ञानं त्रैकालिकं ब्रह्मन् विज्ञानं च विरक्तिमत् ।</strong><br>
ब्रह्म-वर्चस्विनो भूयात् पुराणाचार्यतास्तु ते ॥**</p>
<p>**वंशीधरः (भावार्थ-दीपिका-प्रकाशः) : **ब्रह्मन्न् इति—वेदविद्ब्रह्मणत्वाद्बहुवरदानयोग्य एव त्वम् इति भावः ॥३७॥</p>
<blockquote>
<p>॥।</p></blockquote>
<p><strong>॥ १२.१०.३८ ॥</strong></p>
<p><strong>सूत उवाच—</strong></p>
<p><strong>एवं वरान् स मुनये दत्त्वागात् त्र्य्-अक्ष ईश्वरः ।</strong><br>
देव्यै तत्-कर्म कथयन्न् अनुभूतं पुरामुना ॥**</p>
<p>**श्रीधर-स्वामी (भावार्थ-दीपिका) : **तस्य कर्म तप-आदि । अमुना पुरानुभूतं यद् भगवन्-माया-वैभवं तच् च कथयन् ॥३८॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **त्र्यक्षस्त्र्यम्बकः ॥३८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) : <em>न व्याख्यातम्।</em></strong></p>
<blockquote>
<p>॥।</p></blockquote>
<p><strong>॥ १२.१०.३९ ॥</strong></p>
<p><strong>सोऽप्य् अवाप्त-महा-योग- महिमा भार्गवोत्तमः ।</strong><br>
विचरत्य् अधुनाप्य् अद्धा हराव् एकान्ततां गतः ॥**</p>
<p>**श्रीधर-स्वामी (भावार्थ-दीपिका) : **अवाप्तो महा-योग-महिमा येन सः ॥३९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) : <em>न व्याख्यातम्।</em></strong></p>
<blockquote>
<p>॥।</p></blockquote>
<p><strong>॥ १२.१०.४० ॥</strong></p>
<p><strong>अनुवर्णितम् एतत् ते मार्कण्डेयस्य धीमतः ।</strong><br>
अनुभूतं भगवतो माया-वैभवम् अद्भुतम् ॥**</p>
<p>**श्रीधर-स्वामी (भावार्थ-दीपिका) : **एतन् मार्कण्डेयस्य चरितं तेनानुभूतं च भगवन्-माया-वैभवं तेऽनुवर्णितम् ॥४०॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **महायोगस्य भक्तियोगस्य महिमाणिमादिसिद्धिपूर्वकं भगवत्साक्षात्कारलक्षणः । एकान्ततां नित्यभक्तिताम् ॥३९-४०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः), विश्वनाथ-चक्रवर्ती (सारार्थ-दर्शिणी) : <em>न व्याख्यातम्।</em></strong></p>
<blockquote>
<p>॥।</p></blockquote>
<p><strong>॥ १२.१०.४१ ॥</strong></p>
<p><strong>एतत् केचिद् अविद्वांसो माया-संसृतिम् आत्मनः ।</strong><br>
अनाद्य्-आवर्तितं नॄणां कादाचित्कं प्रचक्षते ॥**</p>
<p>**श्रीधर-स्वामी (भावार्थ-दीपिका) : **नन्व् एवम् अप्य् अस्मत् कुलोत्पन्नस्यास्य सप्त-कल्पायुष्ट्वं वृद्धैर् उच्यमानं विरुद्धम् एव तत्राह—एतन् मार्कण्डेयेनानुभूतं भगवन्-माया-वैभवं नाना-कल्प-रूपं कादाचित्कम् ईश्वरेच्छया तस्यैवाकस्मिकम्, न तु सर्व-साधारणम् । एतत् केचिद् अनादि-बहु-कालम् आवर्तितं दैव-युग-सहस्र-द्वयमानेन पुनः पुनः परिवर्तितं प्रचक्षते । के ते ? नॄणां संसृतिं सर्ग-प्रलयादि-लक्षणाम् आत्मनो भगवतो मायेत्य् एवम् अविद्वांसः । विद्वांसस् तु माया-शिशोः श्वासोच्छ्वासाभ्यां सप्त-कृत्वस् तद् उदर-प्रवेश-निर्गमतः सप्त-कल्पत्वं तत्-क्षण-मात्रेणेति वदन्ति, अतो न विरोध इत्य् अर्थः ॥४१॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **अत्राक्षिपति—नन्व् इति ॥४१॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **एतत् मार्कण्डेय-दृष्टम् आत्मनो भगवतो माया-संसृतिस् तत्-प्रार्थनया माया-प्रसार एव । तद् एतद् अपि केचिद् अविद्वांसोऽनादित एवावर्तितं भगवता पुनः प्रापितं कादाचित्कं प्रलयं प्रचक्षते । अन्ये तद्-दृष्टाः कल्पास् तु मन्वन्तराण्य् एवेति भावः ॥४१॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **एतन् मार्कण्डेयेनानुभूतम् आत्मनः परमेश्वरस्य माया-संसृति-वैभवम् इत्य् अर्थः । भगवतः शिशु-स्वरूपस्य परमातर्क्य-शक्त्या श्वासोच्छ्वासाभ्यां सप्त-कृत्वस् तद्-उदर-प्रवेश-निर्गम-कालात्मकं कादाचित्कम् एव केचिद् अविद्वांसो नॄणाम् अज्ञानादिकं बहु-कालत आवर्तितं दैव-युग-सहस्र-मानेन पुनः पुनः परावर्तितं सप्त-कल्पम् एव प्रचक्षते ॥४१॥</p>
<blockquote>
<p>॥।</p></blockquote>
<p><strong>॥ १२.१०.४२ ॥</strong></p>
<p><strong>य एवम् एतद् भृगु-वर्य वर्णितं</strong></p>
<p><strong>रथाङ्ग-पाणेर् अनुभाव-भावितम् ।</strong></p>
<p><strong>संश्रावयेत् संशृणुयाद् उ ताव् उभौ</strong></p>
<p><strong>तयोर् न कर्माशय-संसृतिर् भवेत् ॥</strong></p>
<p>**श्रीधर-स्वामी (भावार्थ-दीपिका) : **संशृणुयात् । उ इति हर्षे । संश्रावयेद् वा । यौ ताव् उभौ । तयोः कर्म-वासनाकृता संसृतिर् न भवेद् इति ॥४२॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **तावुभौ श्रोतृवक्तारौ तुल्यफलभागिनाव् इति शेषः । तद् एवाह—तयोर् इति । हे भृगुवर्येति—अहो स एवैकोऽस्माकं कुलश्रेष्ठ आसीदहं तु न ताद्दगंशभागपीति विमृशंतं शौनकं सूतस्तम् अपि प्रोत्साहयति—त्वं तु बहुजन्मसुकृतलभ्यसर्व-पुराणेतिहासश्रोतृत्वाद्भृगुवंशे वर्य एवेति भावः ॥४२॥</p>
<p>इति श्रीमद्-भागवत-भावार्थ-दीपिका-प्रकाशे द्वादश-स्कन्धे दशमोऽध्यायः ॥१०॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **उ इति पक्षान्तरे, संश्रावयेद् वा । ताव् उभौ तुल्याव् इत्य् अर्थः । फलम् आह—तयोर् इति ॥४२॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) :</strong> हे भृगु-वर्य अनुभावेन प्रभावेन भावितं वासितं यः श्रावयेत्, यश् च शृणुयात् ताव् उभौ तुल्याव् एवेति शेषः । अतस् तयोः कर्म-वासना-मयी संसृतिर् न भवेत् ॥४२॥</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>द्वादशे दशमोऽध्यायः सङ्गतः सङ्गतः सताम् ॥*॥</p>
<blockquote>
<p><strong>॥।</strong><br>
इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं संहितायां वैयासिक्यां द्वादश-स्कन्धे</p></blockquote>
<p>मार्कण्डेयस्य वर-लाभो नाम</p>
<p>दशमोऽध्यायः ।</p>
<p>॥ १२.१० ॥</p>
<p><strong>…</strong></p>
<p><strong>(१२.११)</strong></p>
<div class="footnotes" role="doc-endnotes">
<hr>
<ol>
<li id="fn:1">
<p>अत्रानुरूपार्थकं भा। १०.४८.३१, १०.८४.११-पद्य-द्वयं द्रष्टव्यम्।&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>अत्रानुरूपार्थकं भा। १.१९.३३श-पद्यं द्रष्टव्यम्।&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>-कृतायेत्य् अर्थः (ङ)&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>विष्णु-प्रविष्टाप्रविष्टत्वम् (ख)&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>अप्रदोषे (ख)&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>प्रवर्तताम् (ख)&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:7">
<p>इदं वाक्यं पुरीदास-संस्करणे नास्ति। तद् रसवर्षि-धृत पाठत एव प्राप्तम्।&#160;<a href="#fnref:7" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_12_10_mArkaNDeyasya_vara-lAbhaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/12/10_mArkaNDeyasya_vara-lAbhaH/">१० मार्कण्डेयस्य वर-लाभः </a>
            <a data-toggle="collapse" href="#section-tree-item-body-bhAgavatam_gauDIya-prastutiH_12_10_mArkaNDeyasya_vara-lAbhaH_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_12_10_mArkaNDeyasya_vara-lAbhaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_12_10_mArkaNDeyasya_vara-lAbhaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १० मार्कण्डेयस्य वर-लाभः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
