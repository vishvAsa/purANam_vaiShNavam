<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ०५ ब्रह्माण्डनिर्माणवर्णनम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/02/05_brahmANDanirmANavarNanam/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/02/05_brahmANDanirmANavarNanam/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/02/05_brahmANDanirmANavarNanam/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="०५ ब्रह्माण्डनिर्माणवर्णनम्">
  <meta property="og:description" content="विषयः ब्रह्माणं प्रति नारदप्रश्नः, ब्रह्मोक्तिः, तत्त्वानामुत्पत्तिः, ब्रह्माण्डनिर्माणवर्णनं च ।
॥ २.५.१ ॥
नारद उवाच—
देव-देव नमस् तेऽस्तु भूत-भावन पूर्वज ।
तद् विजानीहि यज् ज्ञानम् आत्म-तत्त्व-निदर्शनम् ॥**
**मध्वाचार्यः (भागवत-तात्पर्यम्) : **विजानीहि विज्ञापय । व्यत्ययो भेद-स्वातन्त्र्य-करणेष्व् इति वचनात् ॥१॥
———————————————————————————————————————
**श्रीधर-स्वामी (भावार्थ-दीपिका) : **
पञ्चमे नारदेनाथ पृष्ठः सृष्ट्य्-आदि वक्त्य् अजः ।
हरेर् लीलां विराट्-सृष्टिं काल-कर्मादि-शक्तिभिः ॥१॥
नारदाय विपृच्छते वेद-गर्भोऽभ्यधाद् इत्य् उक्तं, तत्र नारद-प्रश्नम् आह—देव-देवेति। हे भूत-भावन, अत एव सर्वेषां पूर्वज अनादे, ज्ञायतेऽनेनेति ज्ञानं तत् साधनं यत् तद् विजानीहि1 । विशेषेण ज्ञापयेत्य् अर्थः । कथम्भूतम् ? आत्म-तत्त्वं नितरां दृश्यते येन तत् ॥१॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="०५ ब्रह्माण्डनिर्माणवर्णनम्">
  <meta itemprop="description" content="विषयः ब्रह्माणं प्रति नारदप्रश्नः, ब्रह्मोक्तिः, तत्त्वानामुत्पत्तिः, ब्रह्माण्डनिर्माणवर्णनं च ।
॥ २.५.१ ॥
नारद उवाच—
देव-देव नमस् तेऽस्तु भूत-भावन पूर्वज ।
तद् विजानीहि यज् ज्ञानम् आत्म-तत्त्व-निदर्शनम् ॥**
**मध्वाचार्यः (भागवत-तात्पर्यम्) : **विजानीहि विज्ञापय । व्यत्ययो भेद-स्वातन्त्र्य-करणेष्व् इति वचनात् ॥१॥
———————————————————————————————————————
**श्रीधर-स्वामी (भावार्थ-दीपिका) : **
पञ्चमे नारदेनाथ पृष्ठः सृष्ट्य्-आदि वक्त्य् अजः ।
हरेर् लीलां विराट्-सृष्टिं काल-कर्मादि-शक्तिभिः ॥१॥
नारदाय विपृच्छते वेद-गर्भोऽभ्यधाद् इत्य् उक्तं, तत्र नारद-प्रश्नम् आह—देव-देवेति। हे भूत-भावन, अत एव सर्वेषां पूर्वज अनादे, ज्ञायतेऽनेनेति ज्ञानं तत् साधनं यत् तद् विजानीहि1 । विशेषेण ज्ञापयेत्य् अर्थः । कथम्भूतम् ? आत्म-तत्त्वं नितरां दृश्यते येन तत् ॥१॥">
  <meta itemprop="wordCount" content="7002">
  <meta name="twitter:card" content="summary">
  <meta name="twitter:title" content="०५ ब्रह्माण्डनिर्माणवर्णनम्">
  <meta name="twitter:description" content="विषयः ब्रह्माणं प्रति नारदप्रश्नः, ब्रह्मोक्तिः, तत्त्वानामुत्पत्तिः, ब्रह्माण्डनिर्माणवर्णनं च ।
॥ २.५.१ ॥
नारद उवाच—
देव-देव नमस् तेऽस्तु भूत-भावन पूर्वज ।
तद् विजानीहि यज् ज्ञानम् आत्म-तत्त्व-निदर्शनम् ॥**
**मध्वाचार्यः (भागवत-तात्पर्यम्) : **विजानीहि विज्ञापय । व्यत्ययो भेद-स्वातन्त्र्य-करणेष्व् इति वचनात् ॥१॥
———————————————————————————————————————
**श्रीधर-स्वामी (भावार्थ-दीपिका) : **
पञ्चमे नारदेनाथ पृष्ठः सृष्ट्य्-आदि वक्त्य् अजः ।
हरेर् लीलां विराट्-सृष्टिं काल-कर्मादि-शक्तिभिः ॥१॥
नारदाय विपृच्छते वेद-गर्भोऽभ्यधाद् इत्य् उक्तं, तत्र नारद-प्रश्नम् आह—देव-देवेति। हे भूत-भावन, अत एव सर्वेषां पूर्वज अनादे, ज्ञायतेऽनेनेति ज्ञानं तत् साधनं यत् तद् विजानीहि1 । विशेषेण ज्ञापयेत्य् अर्थः । कथम्भूतम् ? आत्म-तत्त्वं नितरां दृश्यते येन तत् ॥१॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/02\/05_brahmANDanirmANavarNanam\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/02\/05_brahmANDanirmANavarNanam.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/05_brahmANDanirmANavarNanam/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/05_brahmANDanirmANavarNanam/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/05_brahmANDanirmANavarNanam/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/05_brahmANDanirmANavarNanam/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/05_brahmANDanirmANavarNanam/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/05_brahmANDanirmANavarNanam/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/05_brahmANDanirmANavarNanam/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/05_brahmANDanirmANavarNanam/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/05_brahmANDanirmANavarNanam/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/05_brahmANDanirmANavarNanam/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/05_brahmANDanirmANavarNanam/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/05_brahmANDanirmANavarNanam/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/05_brahmANDanirmANavarNanam/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/05_brahmANDanirmANavarNanam/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/05_brahmANDanirmANavarNanam/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/05_brahmANDanirmANavarNanam/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/05_brahmANDanirmANavarNanam/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/05_brahmANDanirmANavarNanam/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/05_brahmANDanirmANavarNanam/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/05_brahmANDanirmANavarNanam/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/05_brahmANDanirmANavarNanam/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/05_brahmANDanirmANavarNanam/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/05_brahmANDanirmANavarNanam/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/05_brahmANDanirmANavarNanam/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/05_brahmANDanirmANavarNanam/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/05_brahmANDanirmANavarNanam/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/05_brahmANDanirmANavarNanam/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/05_brahmANDanirmANavarNanam/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/05_brahmANDanirmANavarNanam/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/05_brahmANDanirmANavarNanam/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/05_brahmANDanirmANavarNanam/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/05_brahmANDanirmANavarNanam/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/05_brahmANDanirmANavarNanam/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/05_brahmANDanirmANavarNanam/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/05_brahmANDanirmANavarNanam/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/05_brahmANDanirmANavarNanam/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/05_brahmANDanirmANavarNanam/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/05_brahmANDanirmANavarNanam/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/05_brahmANDanirmANavarNanam/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/05_brahmANDanirmANavarNanam/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/05_brahmANDanirmANavarNanam/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/05_brahmANDanirmANavarNanam/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/05_brahmANDanirmANavarNanam/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/05_brahmANDanirmANavarNanam/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/05_brahmANDanirmANavarNanam/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ०५ ब्रह्माण्डनिर्माणवर्णनम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०५ ब्रह्माण्डनिर्माणवर्णनम्">०५ ब्रह्माण्डनिर्माणवर्णनम्</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/02/05_brahmANDanirmANavarNanam.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <details><summary>विषयः</summary>
<p>ब्रह्माणं प्रति नारदप्रश्नः, ब्रह्मोक्तिः, तत्त्वानामुत्पत्तिः, ब्रह्माण्डनिर्माणवर्णनं च ।</p>
</details>
<p><strong>॥ २.५.१ ॥</strong></p>
<p><strong>नारद उवाच—</strong></p>
<p><strong>देव-देव नमस् तेऽस्तु भूत-भावन पूर्वज ।</strong><br>
तद् विजानीहि यज् ज्ञानम् आत्म-तत्त्व-निदर्शनम् ॥**</p>
<p>**मध्वाचार्यः (भागवत-तात्पर्यम्) : **विजानीहि विज्ञापय । व्यत्ययो भेद-स्वातन्त्र्य-करणेष्व् इति वचनात् ॥१॥</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **</p>
<p>पञ्चमे नारदेनाथ पृष्ठः सृष्ट्य्-आदि वक्त्य् अजः ।</p>
<p>हरेर् लीलां विराट्-सृष्टिं काल-कर्मादि-शक्तिभिः ॥१॥</p>
<p>नारदाय विपृच्छते वेद-गर्भोऽभ्यधाद् इत्य् उक्तं, तत्र नारद-प्रश्नम् आह—देव-देवेति। हे भूत-भावन, अत एव सर्वेषां पूर्वज अनादे, ज्ञायतेऽनेनेति ज्ञानं तत् साधनं यत् तद् विजानीहि<sup id="fnref:1"><a href="#fn:1" class="footnote-ref" role="doc-noteref">1</a></sup> । विशेषेण ज्ञापयेत्य् अर्थः । कथम्भूतम् ? आत्म-तत्त्वं नितरां दृश्यते येन तत् ॥१॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **सृष्ट्यादि-रूपां हरेर् लीलां काल-कर्मादि-शक्तिभिर् विराट् सृष्टिञ् च प्रथमादिना स्थित्य्-आदि-ग्रहः द्वितीयादिना स्वभावादि-ग्रहः ॥ हे देवानाम् इन्द्रादि-देवानाम् अपि देवः प्रकाशकस्त्वम् असीति भावः । अतस् ते नमोऽस्तु । भूतानि स्थावरजङ्गमानि भावयति सृजतीति हे तथा-भूत अत एव भूतोत्पादकत्वाद् एव । हे पूर्वजेति । तत्-साधनं ज्ञान-साधनम्  । इत्य् अर्थ इति । धातूनाम् अनेकार्थत्वाज् जानातेर्ज्ञापनार्थतापीति भावः ॥१॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> परीक्षिता यत् पृष्टं तत् कथयितुम् ब्रह्मणा नारद-संवादं प्रमाणीकृत्य, एतद् एवात्म-भू राजन् नारदाय विपृच्छते [भा।पु। २.४.२५] इति यद् उक्तं, तद् एव नारद-प्रश्नेनाह देव-देवेत्य्-आदि बहुभिः । सर्वं सुसमञ्जसम् ॥१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **</p>
<p>पञ्चमे नारदं प्राह तत्त्वानां सृष्टिम् आत्मभूः ।</p>
<p>तैर् विराजश् च तत्-पादाद्य्-अङ्गैर् भूर्-आदि-कल्पनम् ॥१॥</p>
<p>भूतानि भावयन्ति सृजन्तीति भूत-भावना मरीच्य्-आदयः पूर्वजाः अस्मद्-भ्रातरो यस्मात्, हे तथा-भूत ! आत्मनोः परमात्म-जीवात्मनोस् तत्त्व-निदर्शनं तत्त्व-ज्ञापकं यज् ज्ञानं तद् विजानीहिविशेषेण जानासि । लड्-अर्थे लोट् । विज्ञापयेति वा ॥१॥</p>
<blockquote>
<p>———————————————————————————————————————</p></blockquote>
<p><strong>॥ २.५.२ ॥</strong></p>
<p><strong>यद् रूपं यद् अधिष्ठानं यतः सृष्टम् इदं प्रभो ।</strong><br>
यत् संस्थं यत् परं यच् च तत् तत्त्वं वद तत्त्वतः ॥**</p>
<p>**श्रीधर-स्वामी (भावार्थ-दीपिका) : **उपलक्षण-भूतं विश्वम् एवात्म-ज्ञान-साधनम् अतस् तद्-विशेषं पृच्छति । यद् रूपं येन रूप्यते प्रकाश्यते । यद् अधिष्ठानं यद् आश्रयम् । यतो येन सृष्टम् । यत् संस्थं यस्मिंल् लीयते । यत् परं यद् अधीनम् । यच् चेति यद् आत्मकम् । स्वतः सत्कारणतो वेत्य् अर्थः । तस्य तत्त्वं याथार्थ्यं तत्त्वतो वद ॥२॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **यतो विश्वमेवात्म-ज्ञान-साधनम् अतो हेतोस् तद् विशेषं विश्वस्यैव विशेषं भेदं यद्-रूपं यल्-लक्षणं यत इति तृतीयार्थे तसिः । इत्य् अर्थ इति । सतो यत्-स्वरूपं सतः कारणाद्वा यत्-स्वरूपं यद्-वेद स्वत एव सत्त्व-प्रतीतेः कारणतो वा कारणसत्तयावत्सदस्तीति भावः । तस्यास्य विश्वस्य तत्त्वतः परमार्थतः प्रभो इति त्वं मत्-सन्देहापाकरण-समर्थोसीति भावः ॥२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **इदं विश्वं यद्-रूपं यद् अस्य लक्षणम् । यद्-अधिष्ठानं योऽस्याश्रयः । यतः येन सृष्टम् । यत्-संस्थं यस्मिन् लीयते । यत्-परं यस्याधीनम् । यच् च यद्-आत्मकम् । तस्य तत्त्वं याथार्थ्यं तत्त्वतो वद ॥२॥</p>
<blockquote>
<p>———————————————————————————————————————</p></blockquote>
<p><strong>॥ २.५.३ ॥</strong></p>
<p><strong>सर्वं ह्य् एतद् भवान् वेद भूत-भव्य-भवत्-प्रभुः ।</strong><br>
करामलक-वद् विश्वं विज्ञानावसितं तव ॥**</p>
<p>**श्रीधर-स्वामी (भावार्थ-दीपिका) : **न जानामीति न वक्तव्यम् इत्य् आह—सर्वम् इति । भूतं जातं, भव्यं जनिष्यमाणं, भवत् जायमानं, तेषां प्रभुर् यतः, अतो विशिष्टेन ज्ञानेनावसितं निश्चितम् ॥३॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **हिरण्यगर्भः समवर्तताग्रे भूतस्य जातः पतिर् एक आसीत् इति श्रुतौ भूत-पदं भवद् भविष्ययोर् अप्य् उपलक्षणम् इत्य् अभिप्रायेणाह । भूतभव्येति । करस्थितामलक-फलबाह्याभ्यन्तरावयवज्ञानवत्सर्वं भवान् वेदेति । नन्व् आमलकस्य स्थूलान्तरावयवप्रतीतावपि सूक्ष्मतरावयवा प्रतीतेर् दृष्ठान्ते वैष्यम्यम् इति चेत् तत्र श्लेषेणाह । अमलं निर्मलं च तत्-कं जलं चेत्य् अमलकं करेऽमलकं करामलकं तद्वत् । यथा करस्थ-निर्मल-जलेऽतिसूक्ष्मरेखादेर् ज्ञनं भवति तथातिसूक्ष्मम् अपि वस्तु विश्वस्मिंस्तवाज्ञातं नास्तीति भावः ॥३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **सर्वम् इति । परमात्मा जीवात्मा जगद् इति त्रिकम् । भूतं पूर्व-जातं प्राणि-वृन्दम् । भव्यं जनिष्यमाणं, भवज् जायमानं, तेषां प्रभुर् यतः, अतो विशिष्टेन ज्ञानेनावसितम् अवगतम् । कर-स्थम् आमलक-फलम् इव ॥३॥</p>
<blockquote>
<p>———————————————————————————————————————</p></blockquote>
<p><strong>॥ २.५.४ ॥</strong></p>
<p><strong>यद्-विज्ञानो यद्-आधारो यत्-परस् त्वं यद्-आत्मकः ।</strong><br>
एकः सृजसि भूतानि भूतैर् एवात्म-मायया ॥**</p>
<p>**मध्वाचार्यः (भागवत-तात्पर्यम्) : **तद्-वशत्वाद् इदं रूपं हरेर् नैव स्वरूपतः इति मानस-संहितायाम् ।</p>
<p>अधिष्ठानम् इति प्रोक्तं मूलाधारं विचक्षणः ।</p>
<blockquote>
<p>यत् स्थितं दृश्यते वस्तु संस्थानं तद् उदीरितम् ।<br>
उभयं हरिर् एवास्य जगतो मुनि-पुङ्गव ॥ इति वामने ।<br>
हरिः परोऽस्य जगतो ह्य् अवक्तादेश् च कृत्स्नशः ।<br>
अतस् तत् परम् एवेदं वदन्ति मुनयोऽमलाः ॥ इति सात्वत-संहितायाम् ।<br>
यद् अधीना यस्य सत्ता तत् तद् इत्य् एव भण्यते ।<br>
विद्यमाने विभेदेऽपि मिथो नित्यं स्वरूपतः ॥ इति भविष्य-पर्वणि ।</p></blockquote>
<p>तद्-अधिकं ज्ञातुं पूर्व-पक्षं दर्शयति—एकः सृजतीत्य् आदिना ॥४॥</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **आस्ताम् इदम्, आदौ तावत् त्वाम् एव कथयेत्य् आह । यतो विज्ञानं यस्य । कस् तव विज्ञान-द इत्य् अर्थः । यद्-आधारः कस् तवाश्रयः । यत्-परो यद्-अधीनः । यद्-आत्मको यत्-स्वरूपः । मम तु त्वम् एव स्वतन्त्रः परमेश्वर इति बुद्धिह् । तव तपश्-चरणेन तु पराशङ्कया पृच्छामीत्य् आह सार्धैश् चतुर्भिः । एकोऽसहायः ॥४॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **इदं विश्ववृत्तमास्तां तिष्ठतु आत्मानं स्वम् एव त्वं ब्रूहीति । इत्य् अर्थ इति । आर्थिकोयम् अर्थ इति भावः । एव मग्रेऽपि ॥४॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **यद्-विज्ञान इत्य् आदौ तं वदेति शेषः । मम तु तत्-तद्-रूपत्वेन त्वम् एव भासीत्य् आह—एक इति । अत्रास्ताम् इत्य्-आदि-टीकायां त्वाम् एवेत्य् अत्र च आत्मानम् एव कथयेति तु वाच्यम्<sup id="fnref:2"><a href="#fn:2" class="footnote-ref" role="doc-noteref">2</a></sup> ॥४॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **आस्ताम् इदम् आदौ तावत् त्वाम् एव त्वं ब्रूहीत्य् आह । यद् विज्ञानं यतो विज्ञानं यस्य सः । यस् तव विज्ञान-प्रदः । यद्-आधारो यस् तवाश्रयः । यत्-परो यस्य त्वम् अधीनः । यद्-आत्मको यस् तवात्मा । मम तु त्वम् एव स्वतन्त्रः परमेश्वर इति बुद्धिह् । तव तपश्-चरणेन तु पराशङ्कया पृच्छामीत्य् आह सार्धैश् चतुर्भिः । एकोऽसहायः ॥४॥</p>
<blockquote>
<p>———————————————————————————————————————</p></blockquote>
<p><strong>॥ २.५.५ ॥</strong></p>
<p><strong>आत्मन् भावयसे तानि न पराभावयन् स्वयम् ।</strong><br>
आत्म-शक्तिम् अवष्टभ्य ऊर्णनाभिर् इवाक्लमः ॥**</p>
<p>**श्रीधर-स्वामी (भावार्थ-दीपिका) : **आत्मनि भावयसे पालयसि स्वयम् एव पराभवम् अप्रापयन्<sup id="fnref:3"><a href="#fn:3" class="footnote-ref" role="doc-noteref">3</a></sup> अक्लमः श्रम-रहितः । यथोर्णनाभिर् आत्मन एव शक्तिम् अवष्टभ्य सृजति तद्वत् ॥५॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **आत्मनि भावयसे न पराभावयन्न् इति च स्व-वैभवाधिक्येऽपि सतीति शेषः सूर्यादौ विद्यमाने दीपादेः पराभव-दर्शनात्  । अत उपादान-करणत्वम् एव भवत आयाति सूर्यादौ विद्यमाने रश्म्यादेस् तद-दर्शनाद् इति भाव इति सन्दर्भः । भावयसे पालयसि तानि न पराभावयन्न् अन्यतः पराभवम् अप्रापयन्  ॥५॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **आत्मनि भावयसे न पराभावयन्न् इति च स्व-वैभवाधिक्येऽपि सतीति शेषः । सूर्यादौ विद्यमाने दीपादेः पराभव-दर्शनात् । अत उपादान-कारणत्वम् एव भवत आयाति । सूर्यादौ विद्यमाने रश्म्य्-आदेस् तद्-अदर्शनाद् इति भावः ॥५॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **आत्मन् आत्मनि अधिष्ठाने । भावयसे पालयसि । तानि न पराभावयन् अन्यतः पराभवम् अप्रापयन्। यथोर्णनाभिर् आत्मन एव शक्तिम् अवष्टभ्य सृजति तद्वत् । अक्लमः श्रम-रहितः ॥५॥</p>
<blockquote>
<p>———————————————————————————————————————</p></blockquote>
<p><strong>॥ २.५.६ ॥</strong></p>
<p><strong>नाहं वेद परं ह्य् अस्मिन् नापरं न समं विभो ।</strong><br>
नाम-रूप-गुणैर् भाव्यं सद्-असत् किञ्चिद् अन्यतः ॥**</p>
<p>**मध्वाचार्यः (भागवत-तात्पर्यम्) : **</p>
<p>त्वद्-अधीना यतः सत्ता अवरस्यापि केशव ।</p>
<blockquote>
<p>अतः स्वरूपतः सम्यक् सति भेदोऽपि तद्-भावान् ॥ इति मात्स्ये ॥६॥</p></blockquote>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **तस्माद् अहं त्व् अस्मिन् विश्वस्मिन् परम् उत्तमम् अपरम् अधमं समं मध्यमं च । तत्रापि नाम मनुष्यादि-रूपं द्विपदत्वादि-गुणः शुक्लत्वादिस् तैर् भाव्यं साध्यं, तत्रापि सद्-असत्-स्थूलं सूक्ष्मं च किंचिद् अप्य् अन्यतो न वेद किन्तु त्वत्त एव सर्वं भवतीति मन्ये ॥६॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **यस्मात्त्वम् एव सर्वेश्वरस् तस्माद्द् हेतोः तत्रापि उत्तमाधमादि-रूपत्वेऽपि हे विभो इति अहो सर्वेश्वरो भूत्वायम् अपि कञ्चन ध्यायतीति तव विभुत्वेऽपि सन्देहोस्तीति भावः ॥६॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तद् एवाह—नाहम् इति ॥६॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **तस्माद् अहं त्व् अस्मिन् जगति परम् उत्तमम् अपरम् अधमं समं मध्यमं च । तत्रापि नाम मनुष्यादि, रूपं द्विपदत्वादि, गुणः शुक्लत्वादिः, तैर् भाव्यं साध्यम् । तत्रापि सद् असत् स्थूलं सूक्ष्मं च किंचिद् अप्य् अन्यतो न वेद, किन्तु त्वत्त एव सर्वं भवतीति मन्ये ॥६॥</p>
<blockquote>
<p>———————————————————————————————————————</p></blockquote>
<p><strong>॥ २.५.७ ॥</strong></p>
<p><strong>स भवान् अचरद् घोरं यत् तपः सुसमाहितः ।</strong><br>
तेन खेदयसे नस् त्वं परा-शङ्कां च यच्छसि ॥**</p>
<p>**श्रीधर-स्वामी (भावार्थ-दीपिका) : **स तथा-विधोऽपि भवांस् तपोऽचरद् इति यत् तेन नोऽस्मान् खेदयसे मोहयसि । यतः परा-शङ्काम् ईश्वरान्तराशङ्कां प्रयच्छसि ॥७॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **तेन तप आचरणेन  ॥७॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तद् एतत् तथोत्तर-वाक्यं च तन्-मुखेनैव अन्यान्<sup id="fnref:4"><a href="#fn:4" class="footnote-ref" role="doc-noteref">4</a></sup> शिक्षयितुम् उक्तम् ॥७॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **स तथा-विधोऽपि पराशङ्काम् ईश्वरान्तराशङ्काम् ॥६॥</p>
<blockquote>
<p>———————————————————————————————————————</p></blockquote>
<p><strong>॥ २.५.८ ॥</strong></p>
<p><strong>एतन् मे पृच्छतः सर्वं सर्व-ज्ञ सकलेश्वर ।</strong><br>
विजानीहि यथैवेदम् अहं बुध्येऽनुशासितः ॥**</p>
<p>**श्रीधर-स्वामी (भावार्थ-दीपिका) : **यथैवाहं त्वयाऽनुशासितः शिक्षितः सन् बुध्ये बुध्येयं तथा विजानीहि विशेषेण ज्ञापय ॥८॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **सर्वज्ञेति  । सर्वज्ञत्वान् मम बुद्धिम् अपि जानास्येवेति भावः । सङ्कलेश्वरेति । सकलजगतस् त्वम् एव बुद्धिदाता सकलेश्वरत्वान् मम तु पुत्रस्य तद्-दाने का वार्तेति भावः ॥८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **पृच्छतो ममैतत् सर्वम् अभिप्रेतं वस्त्व् इत्य् अर्थः । विशेषेण जानीहि स्वयं परामृश, ततो वदेत्य् अर्थः । किं च, यथैवेदम् अनुशासितः सन्न् अहं बुध्ये सम्यग् अवगच्छामि तथा विजानीहि, तेनास्योत्तरम् अबाधितं देहीति व्यञ्जितम् ॥८॥</p>
<blockquote>
<p>———————————————————————————————————————</p></blockquote>
<p><strong>॥ २.५.९ ॥</strong></p>
<p><strong>ब्रह्मोवाच—</strong></p>
<p><strong>सम्यक् कारुणिकस्येदं वत्स ते विचिकित्सितम् ।</strong><br>
यद् अहं चोदितः सौम्य भगवद्-वीर्य-दर्शने ॥**</p>
<p>**श्रीधर-स्वामी (भावार्थ-दीपिका) : **प्रश्नम् अभिनन्दति । वत्स ! हे पुत्र ! <strong>तवेदं विचिकित्सितं</strong> सन्देहः तत्-पूर्वकः प्रश्नोऽयं <strong>सम्यग्</strong> इत्य् अर्थः । यतः <strong>कारुणिकस्य</strong> तवायं प्रश्नः । अत्र हेतुः—<strong>यत्</strong> यतः पर-धर्म-<strong>प्रदर्शनेभगवद्-वीर्य</strong>-प्रकाशने प्रवर्तितोऽस्मि । अतस् त्वं जिज्ञासुर् अपि मयि कृपाम् एव कृतवान् इत्य् अर्थः ॥९॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **हे वत्सेति स्नेहाधिक्यद्योतनाय । तत्-पूर्वकः सन्देह-पूर्वकः । इत्य् अर्थ इति । प्रष्टव्या गुरवौ नित्यं ज्ञातम् अर्थम् अपि स्वयम् इत्य् उक्ते निःसन्देहार्थस्यापि प्रश्न-विधेः सन्दिग्धस्य प्रश्नस्तु सर्वथैव शोभनो भवतीति भावः । कुतः सम्यग् इति । तत्राह—यत इति । अत्र कारुणिकत्वे यतोऽहं परम-धर्मे प्रवर्तितोस्मि अतोः हेतोः इत्य् अर्थः । इति ॥</p>
<blockquote>
<p>वासुदेव-कथा-प्रश्नः पुरुषां-स्त्रीन् पुनाति हि ।</p></blockquote>
<p>वक्तारं पृच्छकं श्रोतृंस्तत्पाद-सलिलं यथा ॥</p>
<p>इति श्री-दशमोक्तन्यायेन प्रश्नोत्तरदानेनाहम् अपि परम-पावनो भविष्यामीति भावः । भगवद्-वीर्यञ् च विश्व-सृष्ट्यादि-मयं तस्य दर्शने ॥९॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> सम्यक् कारुणिकस्येत्य् अस्य तात्पर्यम् इदं—भवान् सर्वम् एव वेत्ति, तथापि सन्दिहान एव पृच्छसि यत्, तत् ते लोकान् प्रति कारुणिकता, <strong>यद्</strong> यस्माद् <strong>अहंभगवद्-वीर्य-दर्शने</strong> प्रेरितः । अतो मत्-परीक्षापि ते उद्देश्य इति भावः ॥९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : _न व्याख्यातम्। _</strong>[भक्ति-सन्दर्भ ४१]</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **प्रश्नम् अभिनन्दति । हे <strong>वत्स</strong> ! पुत्र ! <strong>विचिकित्सितं</strong> सन्देहः । <strong>सम्यग्</strong> अतिसमीचीनम् । <strong>कारुणिकस्येति</strong> सर्वज्ञेनापि त्वयैवं पृच्छता मयि पितरि करुणैव कृता । <strong>यद्</strong> अहं विजानीहीति परामार्शार्थक-पदेन <strong>भगवतो वीर्यस्य</strong> विश्व-सृष्ट्य्-आदि-मयस्य <strong>दर्शने</strong> विषये प्रेरितः, तद् <strong>अहं</strong> क्षणं मनसैव तत् पश्यामीत्य् आननन्द ॥९॥</p>
<blockquote>
<p>———————————————————————————————————————</p></blockquote>
<p><strong>॥ २.५.१० ॥</strong></p>
<p><strong>नानृतं तव तच् चापि यथा मां प्रब्रवीषि भोः ।</strong><br>
अविज्ञाय परं मत्त एतावत् त्वं यतो हि मे ॥**</p>
<p>**मध्वाचार्यः (भागवत-तात्पर्यम्) : **नानृतम् इत्य् आक्षेपः ॥१०॥</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **ननु त्वम् एव भगवान् इत्य् उक्तं मया एकः सृजसि भूतानि [भा।पु। २.५.४]इत्य्-आदिना । सत्यम्, यथा माम् ईश्वरत्वेन प्रभाषसे तद् अपि तव भाषणं नात्यन्तम् अनृतम् । यतः कारणाद् एतावत् प्रभावस्य भाव एतावत् त्वं मे अस्ति, किन्तु मत्तः परम् ईश्वरम् अविज्ञाय ब्रूषे । अतः सादृश्यात् तवेयं भ्रान्तिर् न तु बुद्धि-पूर्वम् अनृतम् इत्य् अर्थः । यत ईश्वरान् ममैतावत् त्वं तम् अविज्ञायेति वान्वयः ॥१०॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **अत्राशङ्कते । नन्व् इति । भोः पुत्र । इत्य् अर्थ इति । बुद्धि-पूर्वकानृत-सम्भाषण एव दोषो न त्व बुद्धि-पूर्वकेऽपि तस्य सत्य-प्रायत्वाद् इति भावः । इत्य् अर्थ इति । एतावत् त्वम् ईश्वरोयं साक्षाद् इति भ्रान्ति-जनक-वैभवं स्यात् तम् अज्ञात्वैवैतत्-कथनोपपत्तेर् इति भावः ॥१०॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> यत् श्री-कृष्णात् मे एतावत् त्वम् ऐश्वर्यं, तत् मत्तः परं त्व् अविज्ञाय अजानन्न् इव मां यथा यथावत् प्रब्रवीषीति न, अतस् तव तच् च भाषितम् अप्य् अनृतं मिथ्यैव । मां परीक्षितुम् ऐश्वर्यं प्रतिपादयसि ॥१०॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **किं वा तवेदम् अज्ञानम् एवेति खिद्यमान आह नानृतम् इति ॥१०॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **किं च, भोः पुत्र ! एकः सृजसि भूतानि [भा।पु। २.५.४]इत्य्-आदिना माम् ईश्वरत्वेन यथा ब्रवीषि, तच् चापि नानृतं न मिथ्या । यतो मत्तः सकाशाद् अपि । परं परमेश्वरं, अविज्ञाय मत्तं परस्मिन् परमेश्वरे अविज्ञाते सतीत्य् अर्थः । मम एतावत्त्वं स्याद् इत्य् अनेक-कर्तृकत्वेऽपि क्त्वा-प्रत्यय आर्षः । यद् वा, मत्तः परम् अविज्ञाय, मम एतावत्त्वं लोका ब्रुवन्तीति शेषः । त्वं तु सर्वज्ञोऽपि तान् एव ज्ञापयितुं तान् अनुकृत्य ब्रूषे इति भावः । त्वं मत्तः परम् अविज्ञाय ब्रवीषीति व्याख्याने तु नारदस्याज्ञत्वं ब्रह्मणा ज्ञातम् अनुचितम् ॥१०॥</p>
<blockquote>
<p>———————————————————————————————————————</p></blockquote>
<p><strong>॥ २.५.११ ॥</strong></p>
<p><strong>येन स्व-रोचिषा विश्वं रोचितं रोचयाम्य् अहम् ।</strong><br>
यथार्कोऽग्निर् यथा सोमो यथर्क्ष-ग्रह-तारकाः ॥**</p>
<p>**श्रीधर-स्वामी (भावार्थ-दीपिका) : **तर्हि कोऽसाव् ईश्वर इत्य् अपेक्षायां भक्त्या नमस्कुर्वन्न् एव तं कथयति त्रिभिः । <strong>येन स्व</strong>-प्रकाशेन <strong>रोचितं</strong> प्रकाशितम् एव प्रकाशयामि सृष्ट्याऽभिव्यक्तं करोमि । यथा<sup id="fnref:5"><a href="#fn:5" class="footnote-ref" role="doc-noteref">5</a></sup>‘र्कादयश् चैतन्य-प्रकाश्यम् एव प्रकाशयन्ति । तथा च श्रुतिः—</p>
<blockquote>
<p>न तत्र सूर्यो भाति न चन्द्र-तारकं<br>
नेमा विद्युतो भान्ति कुतोऽयम् अग्निः ।<br>
तम् एव भान्तम् अनु भाति सर्वं<br>
तस्य भासा सर्वम् इदं विभाति ॥ [मु।उ। २.१०, क।उ। २.२.१५] इति ॥११॥</p></blockquote>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **भगवान् एव स्वप्रकाशस् तद् इतरत् सर्वं तत्-प्रकाशितम् एवेत्य् अत्र प्रमाणम् आह—तथा चेति । तत्रात्म-स्वरूपे तम् आत्मानं भ्रान्तं स्वतः प्रकाशमानम् अनुपश्चात् सर्वं सूर्यादि विभातीति श्रुतिपदार्थः । ऋक्षाण्य् अश्विन्यादीनि । ग्रहा भौमादयः । तारका ध्रूवागस्त्याद्याः ॥११॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> अहं तावद् ईश्वरो न ईश्वरस् त्व् अन्य एव, यद् रोचिषा सर्वं रोचत इत्य् आह—येनेत्य्-आदि । यथार्कादयस् तद्-रोचिषा रोचितं विश्वं रोचयन्ति, तथाहम् अप्य् एकः ॥११॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **यथार्कादयस् तत् प्रकाशितास् तच्-छक्त्यैव तत् तत् प्रकाशयन्तीत्य् अर्थाह् ॥११॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **वस्तुतस् तु अहं को वा वराकः इत्य् आह—येन स्व-रोचिषा स्व-प्रकाशेन परमेश्वरेणैव प्रकाशितम् एव पिष्ट-पेष-न्यायेन प्रकाशयामि सृष्ट्याऽभिव्यक्तं करोमि । यथार्कादयस् तत्-प्रकाशितम् एव प्रकाशयन्ति । तथा च श्रुतिः—</p>
<blockquote>
<p>न तत्र सूर्यो भाति न चन्द्र-तारकं<br>
नेमा विद्युतो भान्ति कुतोऽयम् अग्निः ।<br>
तम् एव भान्तम् अनु भाति सर्वं<br>
तस्य भासा सर्वम् इदं विभाति ॥ [मु।उ। २.१०, क।उ। २.२.१५] इति ॥११॥<br>
———————————————————————————————————————</p></blockquote>
<p><strong>॥ २.५.१२ ॥</strong></p>
<p><strong>तस्मै नमो भगवते वासुदेवाय धीमहि ।</strong><br>
यन्-मायया दुर्जयया मां वदन्ति जगद्-गुरुम् ॥**</p>
<p>**मध्वाचार्यः (भागवत-तात्पर्यम्) : **मुख्या माया हरेः शक्तिर् अमुख्या प्रकृतिर् मता । अथामुख्यतमा चैव माया हीना प्रकीर्तिता ॥१२-१३॥</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **तस्मै नमो<sup id="fnref:6"><a href="#fn:6" class="footnote-ref" role="doc-noteref">6</a></sup> धीमहि । यस्य मायया विमोहिताः सन्तो युष्मद्-आदयो मां जगद्-गुरुं जगत्-कारणं वदन्ति तस्मै ॥१२॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **ननु जगद्-गुरुर् ब्रह्मा विश्वं सृजतीति सर्वत्र ख्यातिस् तवास्ति तत्र स विस्मयः । सोत्प्रासम् आह । तस्मा इति । यद्वः बुभूषणा दुर्मत-श्रवणापराधो भगवन्न् अमनेन परिहर्तव्य इत्य् अभिप्रेत्य वा भगवन्तं नमति—नम इति । तस्मै नमो वयं तं धीमहि इति योज्यम् । अनेन पद्येन ॐ नमो भगवते वासुदेवाय नारायणाय विद्महे वासुदेवाय धीमहि तन्नो विष्णुः प्रचोदयात् इति द्वादशाक्षरी चतुर्विंशत्य्-अक्षरी चेति द्वे विद्ये हिरण्यगर्भेण नित्यं सेव्ये इति दर्शितम् ॥१२॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> न त्व् अहं स्वयं सृजामि, ये न जानन्ति, ते हि माम् ईश्वरं वदन्तीत्य् आह—तस्मै नम इत्य्-आदि । वासुदेवाय वसुदेव-पुत्राय ॥१२॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तस्मा इति द्वयम् । तम-आदिमत्त्वेन स्वस्य स-दोषत्वात् ॥१२॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **ननु जगद्-गुरुर् ब्रह्मा विश्वं सृजतीति सर्वत्रैव तव ख्यातिः ? तत्र स-विस्मय-सोत्प्रासम् आह—तस्मै नमो धीमहीति ॥१२॥</p>
<blockquote>
<p>———————————————————————————————————————</p></blockquote>
<p><strong>॥ २.५.१३ ॥</strong></p>
<p><strong>विलज्जमानया यस्य स्थातुम् ईक्षा-पथेऽमुया ।</strong><br>
विमोहिता विकत्थन्ते ममाहम् इति दुर्धियः ॥**</p>
<p>**श्रीधर-स्वामी (भावार्थ-दीपिका) : **यन्-माययेति माया-सम्बन्धोक्तेस् तस्या दुर्जयत्वोक्तेश् च तस्यापि<sup id="fnref:7"><a href="#fn:7" class="footnote-ref" role="doc-noteref">7</a></sup> किम् अस्ति संसारो नैवेत्य् आह । मत्-कपटम् असौ जानातीति यस्य दृष्टि-पथे स्थातुं विलज्जमानयैव तस्मिन् स्व-कार्यम् अकुर्वत्या अमुया मायया विमोहिता अस्मद्-आदयो दुर्धियोऽविद्यावृत-ज्ञाना एव केवलं विकत्थन्ते श्लाघन्ते । अनेन यद् रूपम् इत्य् अस्य प्रश्नस्योत्तरम् उक्तं भवति ॥१३॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **अत्र विश्वनाथः—जगद्गुरुर् विश्वस्रष्टा त्वं भवस्येवेति तुभ्यम् आदर-दायिनः सन्तः किं माया-मोहिताः सत्यं भगवत् सम्बन्धं विना ये आदर-दायिनो ये च तेभ्य आदर-ग्राहिणश् च ते उभयेऽपि बहिर् दर्शिनो भगवतः पृष्ठ-देशस्थया मायया मोह्यन्त एवेत्य् आह—विलज्ज इति । अत्र तद्-विमुखतैव तत्-पृष्ट-देशो ज्ञेयः । तद्वै मुख्ये सत्येव तस्याः प्रभावो न सांमुख्य इति अनेन प्रबन्धेन भगवतैवेदं प्रकाश्यत इत्य् उत्तरम् उक्तम् ॥१३॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> तन्-मायया मोहिता एव ममाहम् इति विकत्थन्ते, नाहं तथेति तद् दर्शयति—विलज्जमानयेत्य्-आदि । अमुया मायया ॥१३॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **सच्-चिद्-आनन्द-घनत्वेन यस्य निर्दोषस्य नेत्र-गोचरे स्थातुं विलज्जमानयामुया मायया विमोहिता । अस्मद्-आदयो दुर्धियः विकत्थन्ते आत्मानं श्लाघन्ते ॥१३॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **जगद्-गुरु-विश्व-स्रष्टा त्वं भवस्य् एवेति तुभ्यम् आदर-दायिनः सन्तः किं माया-मोहिताः ? सत्यं, भगवत्-सम्बन्धं विना ये आदर-दायिनः ये च तस्मात् आदर-ग्राहिणश् च, ते उभयेऽपि बहिर् दर्शिनो भगवतः पृष्ठ-देश-स्थया मायया मोह्यन्त एवेत्य् आह । विलज्जमानया मत्-कपटम् असौ जानातीति कपटिन्या स्त्रिया इव । यस्य दृष्टि-पथे स्थातुं विलज्जमानया अर्थात् तत्-पृष्ठ-देश एव स्थितवत्या अमुया मायया विमोहिता विकत्थन्ते । अत्र तद्-विमुखतैव तत्-पृष्ठ-देशो ज्ञेयः । तद्-वैमुख्ये सत्य् एव तस्या प्रभावो न साम्मुख्ये इत्य् अर्थः ॥१३॥</p>
<blockquote>
<p>———————————————————————————————————————</p></blockquote>
<p><strong>॥ २.५.१४ ॥</strong></p>
<p><strong>द्रव्यं कर्म च कालश् च स्वभावो जीव एव च ।</strong><br>
वासुदेवात् परो ब्रह्मन् न चान्योऽर्थोऽस्ति तत्त्वतः ॥**</p>
<p>**मध्वाचार्यः (भागवत-तात्पर्यम्) : **परः अधिकः । तद्वद् एव स्थितं यत् तु तात्त्विकं तत् प्रचक्षते इति कौर्मे ॥१४॥</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **तद् एवं स्वस्माद् अन्यं परमेश्वरं निरूप्येदानीं यद् अधिष्ठानम् इत्य्-आदि-नव-प्रश्नानां स एवाधिष्ठानादिकं सर्वम् इत्य् उत्तरं वक्तुं तद्-व्यतिरेकेणान्यस्यासत्त्वम् आह—द्रव्यम् इति । द्रव्यं महा-भूतान्य् उपादान-रूपाणि । कर्म जन्म-निमित्तम् । कालस् तत्-क्षोभकः । स्वभावस् तत्-परिणाम-हेतुः । जीवो भोक्ता । वासुदेवात् परोऽन्योऽर्थो नास्ति, कारणाव्यतिरेकात् कार्यस्य ॥१४॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **अनेन कारणस्यैव कार्याधिष्ठानत्वात् सर्वस्य भगवान् एवाधिष्ठानम् इत्यु क्तम् ॥१४॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> अतो वासुदेवात् परः कोऽप्य् अर्थो नास्तीत्य् आह—द्रव्यम् इत्य्-आदि ॥१४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **यद्-रूपम् इत्य् आदि प्रश्न-दशकस्योत्तरं वक्तुं प्रथमं भगवद्-व्यतिरेकेणान्यस्यासत्त्वम् आह—द्रव्यम् इति । द्रव्यं महा-भूतानि उपादान-रूपाणि । कर्म जन्म-निमित्तम् । कालो गुण-क्षोभकः । स्वभावस् तत्-परिणाम-हेतुः । जीवो भोक्ता । वासुदेवात् परोऽन्योऽर्थो नास्ति । द्रव्यादीनां माया-कार्यत्वात् । मायाया जीवस्य च तच्-छक्तित्वाद् इति विश्वस्य वासुदेव-रूपत्वम् इति यद्-रूपम् इत्य् अस्योत्तरम् उक्तम् ॥१४॥</p>
<blockquote>
<p>———————————————————————————————————————</p></blockquote>
<p><strong>॥ २.५.१५ ॥</strong></p>
<p><strong>नारायण-परा वेदा देवा नारायणाङ्गजाः ।</strong><br>
नारायण-परा लोका नारायण-परा मखाः ॥**</p>
<p>**मध्वाचार्यः (भागवत-तात्पर्यम्) : **वेद-प्रतिपाद्येषु स पर इत्य् आदि ।</p>
<blockquote>
<p>गम्येज्य-ज्ञेय-वाच्येषु राज्येषु च परो हरिः ।<br>
तपसा यज्यमानानां सर्व-लोकेभ्य एव च ॥ इति वाराहे ॥१५॥</p></blockquote>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **तत् प्रपञ्चयति द्वाभ्याम् । नारायणः परःकारणं येषां ते । अनेनैव शास्त्र-योनित्व-प्रतिपादनेनेश्वरे प्रमाणं सर्व-ज्ञत्वादिकं चोक्तम् । देवाश् च तद्-अङ्गाज् जाता अतो न तद्-व्यतिरिक्ताः । लोकाः स्वर्गादयस् तद्-आनन्दांशाः । मखास् तत्-साधन-भूताः ॥१५॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **तत्-कारणानन्यत्वम् । तस्यैवानन्दस्य सर्वे मात्राम् उपजीवन्ति इति श्रुतेः । स्वर्गादि-लोकानन्दस्यापि भगवदानन्दांशत्वम् एव ॥१५॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> आस्तां तावद् वासुदेव-परं सर्वम् इति कथं, यस्य नाभिनालाद् अहम् आवरासं, स च नारायणस् तस्यैवांशः, तत्-परम् एव सर्वम् इत्य् आह—नारायण-परा इति द्वाभ्याम् ॥१५॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **सर्व-शास्त्र-समन्वयेन नारायण-परा इति द्वयम् । श्री-नारायण एव उपास्यत्वेन परः तात्पर्य-विषयो येषां ते वेदाः । नन्व् अन्येऽपि देवास् तत्रोपास्यत्वेन अभिधीयन्ते ? सत्यम् । तेऽपि नारायणाङ्ग-प्रभवत्वेनैव तथा वर्ण्यन्ते इत्य् अर्थः । येऽपि तद्-आश्रया लोकास् तेऽपि, तत्-पद-प्राप्ति-हेतवो मखाश् च तत्परा एव । तद्-आनन्दांशाभास-रूपत्वात् तत्-साधनत्वाच् चेति भावः ॥१५॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **नारायणः परः कारणं येषां ते । अनेनैव शास्त्र-योनित्व-प्रतिपादनेन ईश्वरे प्रमाणं सर्वज्ञत्वादिकं चोक्तम् । तथा देवादयो नारायणे स्थितत्वान् नारायणाधीनत्वाच् च नारायण-परा इति, यद्-अधिष्ठानम् इत्य् अस्य, यद्-अधीनम् इत्य् अस्य चोत्तरम् उक्तम् ॥१५॥</p>
<blockquote>
<p>———————————————————————————————————————</p></blockquote>
<p><strong>॥ २.५.१६ ॥</strong></p>
<p><strong>नारायण-परो योगो नारायण-परं तपः ।</strong><br>
नारायण-परं ज्ञानं नारायण-परा गतिः ॥**</p>
<p><strong>श्रीधर-स्वामी (भावार्थ-दीपिका) : योगः</strong> प्राणायामादिः । <strong>तपस्</strong> तत्-साध्यं चित्तैकाग्र्यम् । <strong>ज्ञानं</strong> तत्-साध्यम् । <strong>गतिस्</strong> तत्-फलम् । अनेनैव सर्वं तद्-अधीनम् इत्य् उक्तम् ॥१६॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **आदिना यम-नियमादि-सप्ताङ्गम् अहः चित्तैकाग्य्रं परं तपः इति स्मृतेः । तत्-साध्यं चित्तैकाग्य्र-साध्यम् । तत्-फलं ज्ञान-फलम् । ब्रह्मापि तत्-परमतस् सामान्याकार-प्रकाशत्वेन तद् अधीनाविर्भावत्वात् । तद् उक्तं श्री-मत्स्यदेवेन सत्य-व्रतं प्रति ।</p>
<blockquote>
<p>मदीयं महिमानं च परं ब्रह्मेति शब्दितम् ।</p></blockquote>
<p>वेत्स्यस्य्-अनुगृहीतं मे सम्प्रश्नं विवृतं हृदि ॥</p>
<p>इति अनेनैव पद्यद्वयेन सर्वं वेदादिकं तद्-अधीनम् एवेत्य् उक्तम् एव कारेण तद्-अधिष्ठान त्व् अम् अप्य् उक्तम्  ॥१६॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तथा <strong>योगो</strong>ऽष्टाङ्गः साङ्ख्यं च । तत्-साध्यं <strong>तपः</strong> चित्तैकाग्र्यं, तत्-साध्यं ब्रह्म-<strong>ज्ञानं</strong> च तत्-<strong>परम्</strong>, तदीय-सामान्याकार-प्रकाशकत्वात् तज्-ज्ञानस्य योग-तपसोस् तत्-साधनत्वाद् इति भावः । किं बहुना, <strong>गतिस्</strong> तत्-प्राप्यं ब्रह्मापि तत्-<strong>परा,</strong> तत्-सामान्याकार-प्रकाशत्वेन तद्-अधीनाविर्भावत्वात् । तद् उक्तं श्री-मत्स्य-देवेन सत्यव्रतं प्रति—</p>
<blockquote>
<p>मदीयं महिमानं च पर-ब्रह्मेति शब्दितम् ।<br>
वेत्स्यस्य् अनुगृहीतं मे संप्रश्नैर् विवृतं हृदि ॥ [भा।पु। ८.२४.३८] इति ।</p></blockquote>
<p>अत्र मखादयस् तच्-छक्त्य्-अंश-रूपाः । गतिस् तु तत्-तत्-फलत्वात् तद्-आनन्दांश-भूतैव ॥१६॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : गतिर्</strong> मोक्षः ॥१६॥</p>
<blockquote>
<p>———————————————————————————————————————</p></blockquote>
<p><strong>॥ २.५.१७ ॥</strong></p>
<p><strong>तस्यापि द्रष्टुर् ईशस्य कूट-स्थस्याखिलात्मनः ।</strong><br>
सृज्यं सृजामि सृष्टोऽहम् ईक्षयैवाभिचोदितः ॥**</p>
<p>**श्रीधर-स्वामी (भावार्थ-दीपिका) : **तर्हि त्वं किं करोषि ? इत्य् अपेक्षायाम् आह । तस्य सृज्यम् अपि तेन सृष्टोऽहं सृजामि । ईक्षया कटाक्षेण । तत्र हेतवः—द्रष्टुर् इत्य् आदयः ॥१७॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **तर्हीत्य् आक्षिपति—किं स्वेच्छया नहि नहि ईक्षया तस्याज्ञयैवेत्य् अर्थः । द्रष्टुर् इति । मम तस्य साक्षित्वे ईश्वरत्वे सर्वान्तर्यामित्वे कूटस्थत्वे सत्येव नान्यथेति स्वस्य जीवत्वं तस्य चेश्वरत्वं व्यञ्जितम् । तथा च श्रुतयः ।</p>
<blockquote>
<p>एको देवः सर्व-भूतेषु गूढः सर्व-व्यापी सर्व-भूतान्तरात्मा ।</p></blockquote>
<p>सर्वाध्यक्षः सर्व-भूताधिवासः साक्षी चेताः केवलो निर्गुणश् च ॥ इति ।</p>
<p>एष भूताधिपतिर् एष लोकेश्वरो लोकपालः इति । ब्रह्मादि-पिपीलिका-पर्यन्त-सर्वप्राणि-बुद्धिष्व् अवशिष्टतयोपलभ्यमानः सर्वप्राणि-बुद्धिस्थो यदा तदा कूटस्थ इत्य् उच्यते इति च ॥१७॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> तस्यापि एतस्याप्य् उक्त-प्रकारस्य नारायणस्यापि द्रष्टुर् ईश्वरस्य श्री-वासुदेवस्य सृष्टं सृजामि, तेनैव सृष्टोऽहं, तत्रापि तद्-ईक्षयैव प्रेरितः । कादाचित्कस्य ? कूटस्थस्य कूटं ब्रह्म तद्-रूप-निज-धामस्थस्याखिलात्मनः ॥१७॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **सृज्यं स्त्रष्टुं योग्यम् अपि ॥१७॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **तर्हि त्वं किं करोषि ? इत्य् अत आह । तस्य सृज्यम् अपि तेन सृष्टोऽहं सृजामि । ईक्षया इति तस्याज्ञयैवेत्य् अर्थः । द्रष्टुर् इति तच् चापि मम तस्य साक्षित्वे ईश्वरत्वे कूटस्थत्वे सर्वान्तर्यामित्वे सत्य् अपि नान्यथेति स्वस्य जीवत्वं तस्य चेश्वरत्वं व्यञ्जितम्। तथा च श्रुतयः—</p>
<blockquote>
<p>एको देवः सर्व-भूतेषु गूढः<br>
सर्व-व्यापी सर्व-भूतान्तरात्मा ।<br>
कर्माध्यक्षः सर्व-भूताधिवासः<br>
साक्षी चेता केवलो निर्गुणश् च ॥ [श्वे।उ। ६.११] इति ।</p></blockquote>
<p>एष भूताधिपतिर् एष लोकेश्वरो लोक-पालः इति । ब्रह्मादि-पिपीलिका-पर्यन्त-सर्व-प्राणि-बुद्धिष्व् अविशिष्टतयोपलभ्यमानः सर्व-प्राणि-बुद्धि-स्थो यदा तदा कूटस्थ इत्य् उच्यते इति च ॥१७॥</p>
<blockquote>
<p>———————————————————————————————————————</p></blockquote>
<p><strong>॥ २.५.१८ ॥</strong></p>
<p><strong>सत्त्वं रजस् तम इति निर्गुणस्य गुणास् त्रयः ।</strong></p>
<blockquote>
<p><strong>स्थिति-सर्ग-निरोधेषु गृहीता मायया विभोः</strong><sup id="fnref:8"><a href="#fn:8" class="footnote-ref" role="doc-noteref">8</a></sup>** ॥**</p></blockquote>
<p>**श्रीधर-स्वामी (भावार्थ-दीपिका) : **ननु कुतोऽयं जीवेश्वर-विभागः, यतस् त्वं प्रेर्यः, स च प्रेरकः स्यात् ? इत्य् अपेक्षायां जीवेश्वर-विभाग-हेतुम् आह त्रिभिः—सत्त्वम् इति । निर्गुणस्यापीश्वरस्यैते त्रयो गुणा बध्नन्तीत्य् उत्तरेणान्वयः<sup id="fnref:9"><a href="#fn:9" class="footnote-ref" role="doc-noteref">9</a></sup> । कथम्भूताः । तेनैव स्वातन्त्र्येण स्थित्य्-आद्य्-अर्थं मायया गृहीताः ॥१८॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **अत्राक्षिपति नन्व् इति—निर्गुणस्य सत्त्वादि-गुणा-स्पृष्टस्यापि त्रयो गुणा भवन्ति केन प्रकारेणेत्य् अपेक्षायाम् आह । विभोर् मायया स्थित्याद्य्-अर्थं गृहीता इति तच्-छक्ति-गुणत्वेन तद्-गुणत्वम् इत्य् अर्थः । तत्र मायाया नियम् एव तद्-गुण-रूपत्वेऽपि गृहीता इति प्रयोगो नित्य-नर-विग्रहत्वेऽपि कृष्णस्य तस्येच्छयात् तव पुषः इति वत् । प्राकृत-लोकोक्त्य्-अनुकारेण ज्ञेयः ॥१८॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> गुणास् तु माया-कार्या इत्य् आह—सत्त्वम् इत्य्-आदि । तस्य विभोर् निर्गुणस्य प्राकृत-गुण-रहितस्य मायया सत्त्वादयस् त्रयो गुणा गृहीताः, किं निमित्तम् ? स्थित्य्-आदिषु निमित्त-भूतेषु ॥१८॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **ननु जीवेश्वरयोः प्रेर्य-प्रेरकत्वं कुतः ? तत्राह—सत्त्वम् इति त्रिभिः । निर्गुणस्य गुणास्पृश्यस्य विभोः स्वाभाविक-शक्त्या व्याप्त-सर्वस्य मायया विलज्जमानया यस्य [भा।पु। २.५.१३] इत्य् आद्य् अनुसारेण बहिर्-अङ्ग्या शक्त्या स्थित्य्-आदिषु निमित्तेषु सत्त्वादयस् त्रयो गुणा गृहीता भवन्ति ॥१८॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **ननु कुतोऽयं जीवेश्वर-विभागः, यतस् त्वं प्रेर्यः, स च प्रेरकः स्यात् ? इत्य् अपेक्षायां जीवेश्वर-विभाग-हेतुम् आह—सत्त्वम् इति त्रिभिः । निर्गुणस्य सत्त्वादि-गुण-रहितस्यापि त्रयो गुणा भवन्ति । केन प्रकारेण ? इत्य् अपेक्षायाम् आह—विभोर् मायया स्थित्य्-आद्य्-अर्थं गृहीता इति तच्-छक्ति-गुणत्वेन तद्-गुणत्वम् इत्य् अर्थः । अत्र मायया नित्यम् एव तद्-गुणक-रूपत्वेऽपि गृहीता इति प्रयोगो नित्य-नर-विग्रहत्वेऽपि कृष्णस्य तस्येच्छयात्त-वपुषः [भा।पु। १०.३३.३४] इतिवत् प्राकृत-लोकोक्त्य्-अनुसारेण ज्ञेयः ॥१८॥</p>
<blockquote>
<p>———————————————————————————————————————</p></blockquote>
<p><strong>॥ २.५.१९ ॥</strong></p>
<p><strong>कार्य-कारण-कर्तृत्वे द्रव्य-ज्ञान-क्रियाश्रयाः ।</strong><br>
बध्नन्ति नित्यदा मुक्तं मायिनं पुरुषं गुणाः ॥**</p>
<p>**मध्वाचार्यः (भागवत-तात्पर्यम्) : **ज्ञानेन्द्रियैश् च मनसा सत्त्वं बध्नाति पुरुषम् ।</p>
<blockquote>
<p>रजः-कर्मेन्द्रियैर् नित्यं शरीरेण तमस् तथा ॥<br>
आन्तरं यत् तु कर्तृत्वं तत् सत्त्वेनाभिमन्यते ।<br>
रजसा त्व् अभिमन्येत करणैः कर्म-कारणैः ॥<br>
शारीरं वेदनाद्यं तु तमसाद्य् अभिमन्यते ।<br>
अकर्ता करणैर् हीनः शरीरेण विवर्जितः ॥<br>
नित्य-ज्ञान-स्वरूपोऽसौ गुणैर् एवाभिमन्यते ।<br>
एवं जीवः परेणैव प्रेरितः सम्भृतिं व्रजेत् ॥<br>
न परः सम्भृतिं क्वापि स्वातन्त्र्याद् अधिक-स्तुतः ।<br>
एवं जीव-परौ भिन्नौ किम् अन्यच् छोर्तुम् इच्छसि ॥ इति पाद्मे ।</p></blockquote>
<p>मायिनं ज्ञानिनं स्वताह् ॥१९॥</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **वस्तुतः सर्वदा मुक्तम् अपि मायिनं माया-विषयं पुरुषं जीवं बध्नन्ति क्व । कार्यम् अधिभूतं, कारणम् अध्यात्मं, कर्ताधिदैवतं तेषां भावस् तत्त्वं तस्मिन् । द्रव्यं महा-भूतानि, ज्ञान-शब्देन देवताः, क्रिया इन्द्रियाणि, तद्-आश्रयास् तेषां कारण-भूतास् तत्-तद्-अभिमानेन बध्नन्ति ॥१९॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **नित्यमुक्तं बध्नन्तीति विरुद्धमुक्तं तत्राह—मायिनम् इति । मायात्र माया-कृतो मोह उच्यते स चानादित-गुणावेश-विमुखस्य तस्य माया-पारवश्याद् एव तेन गुणावेश एव बन्धः साक्षाद् बन्धाभावान् नियमुक्तत्वम् अपि युज्यतः इति भावः । चित्सुस्-वस्तु—द्रव्यं स्थूलं कार्यं ज्ञानम् अन्तःकरणं प्रमातृक्रिया इन्द्रियाणि तदाश्रयाः सन्तो देहाध्यासेन कार्यत्वे इन्द्रियाध्यासेन कारणत्वेऽन्तःकरणाध्यासेन कर्तृत्वे निबध्नन्ति निर्विकारस्यैव चितो मायाश्रयत्वेनेश्वरत्वं तथा तद्-विषयत्वेनाध्यासाज्-जीवत्वम् इति भावः ॥१९॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> तत्त्व् गृहीताः सन्तस् ते किं कुर्वन्ति ? तत्राह—कार्य-कारणेत्य्-आदि । गुणाः पुरुषं बध्नन्ति, जीवं वशीकुर्वन्ति, मा अयिनं, अयः शुभावहो विधिः सोऽस्यास्तीति अयी नित्य-मुक्तः श्री-वासुदेवस् तं मा बध्नन्तीत्य् अर्थः । तस्य सर्वेश्वरत्वात्, तथा च, स ईशो यद् वशे माया स जीवो यस् तयार्दितः इति ॥१९॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **त एव गुणाः कार्यादित्वे तत्-तत्-तादात्म्ये पुरुषं जीवं बध्नन्तीति पृथग्-अनुषङ्गः, द्विः-पाठात् । तत्र कार्यं गोलकम् अधिभूतम् । कारणम् इन्द्रियम् अध्यात्मम् । तत्-प्रवर्तकतया कर्तृ देवताऽधिदैवम् । कीदृशम् अपि बध्नन्ति ? तत्राह नित्यदा मुक्तम् अपि । नन्व् इदं विरुद्धम् ? तत्राह—मायिनम् इति । मायाऽत्र माया-कृतो मोह उच्यते । स चानादिर् इति एवेश-विमुखस्य तस्य माया-पारवश्याद् एव । तेन च गुणावेश एव बन्ध इति । साक्षाद्-बन्धाभावान् नित्य-मुक्तत्वम् अपि युज्यत इति भावः ।</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **अत एव गुणाः पुरुषं जीवं भगवतस् तटस्थ-शक्ति-वृत्ति-रूपं बध्नन्ति । मायिनं माया-सङ्ग-सहितम् । पूर्वोक्त-युक्त्या भगवतः पृष्ठ-देश-स्थानां जीवानां पृष्ठ-देश-स्थया मायया स्वत एव सङ्ग-सम्भवाद् इति भावः । नित्य-मुक्तम् इति जीवस्य यथा अनाद्य्-अज्ञानं तथा अनादि-ज्ञानम् अप्य् अस्तीति सप्तमान्ते व्यक्तीभविष्यति । क्व बध्नन्ति ? तेषां भावस् तत्त्वं तस्मिन् । द्रव्यं भूतानि, ज्ञान-शब्देन देवताः, क्रिया इन्द्रियाणि, तद्-आश्रयास् तेषां कारण-भूतास् तत्-तद्-अभिमानेन बध्नन्ति । तत्र ज्ञान-क्रिययोर् वैपरीत्येन यथा-सङ्ख्यं ज्ञेयम् ॥१९॥</p>
<p>———————————————————————————————————————</p>
<p><strong>॥ २.५.२० ॥</strong></p>
<p><strong>स एष भगवान् लिङ्गैस् त्रिभिर् एतैर् अधोक्षजः ।</strong><br>
स्वलक्षित-गतिर् ब्रह्मन् सर्वेषां मम चेश्वरः ॥**</p>
<p>**मध्वाचार्यः (भागवत-तात्पर्यम्) : **लिङ्गैर् ज्ञापकैस् त्रि-गुणैः ।</p>
<blockquote>
<p>एतैर् लिङ्गैः स्व-प्रसादाज् जीवेन लक्षित-गतिः ।<br>
स्व-प्रसादाद् इमं जीवः पश्यते न स्व-लक्षितः ॥ इति षाड्गुण्ये ॥२०॥ \</p></blockquote>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **अतः <strong>स एष</strong> वश्यमाय एभिर् गुणैर् <strong>लिङ्गैर्</strong> जीवानाम् आवरकैर् उपाधिभिः । <strong>सु</strong>ष्ठ्व्-<strong>अलक्षिता गतिस्</strong> तत्त्वं यस्य सः, <strong>स्वैर्</strong> भक्तैर् एव <strong>लक्षिता</strong> गतिस् तत्त्वं यस्येति वा ॥२०॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **एभिर् लिङ्गैः करणैः स्वैर्-ज्ञनि-भक्तैः कर्तृभिर् लक्षिता गतिर् यस्य । गुण-प्रकाशैर् अनुमीयते भवान् इत्याद्य् उक्तेः ॥२०॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> इमम् एवार्थं द्योतयति—स एव इत्य्-आदि । <strong>एष</strong> नित्य-मुक्तो <strong>भगवान्</strong> अधोक्षजः श्री-वासुदेवः । <strong>एतैस्त्रिभिर् लिङ्गैर्</strong> गुणैः <strong>स्वलक्षिता गतिः</strong> सुष्ठु अलक्षिता अस्पृष्टा गतिस् तत्त्वं यस्य सः । <strong>सर्वेषांमम च ईश्वर</strong> इति त्वम् अपि जानासि, तथापि यत् पृष्टं तत् कथितम् ॥२०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : त्रिभिर् लिङ्गैर्</strong> द्वार-भूतैः <strong>सुष्ठु अलक्षिता</strong> यत् किञ्चिद् एवानुमिता गतिर् यस्य सः । गुण-प्रकाशैर् अनुमीयते भवान् [भा।पु। १०.२.३५] इत्य्-आदेः । यद् वा, भगवान् सर्व-भूतेषु [भा।पु। २.२.३५] इत्य्-आदिर् इत्य् अनुमानेन त्रिभिर् लिङ्गैः कारणादितयोपलक्षितो भगवान् भक्तैर् एवानुभूत-स्वरूप इत्य् अर्थः । अत्रेत्थम्-भूत-लक्षणे तृतीया ॥२०॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **अतः <strong>स</strong> माया-शक्तिमान् । एतैर् गुणैर् लिङ्गैर् जीवानाम् आवरकैर् उपाधिभिर् हेतुभिः । सुष्ठ्व्-अलक्षिता अर्थात् तैर् जीवैर् अज्ञाता गतिस् तत्त्वं यस्य सः । यद् वा, एतैर् लिङ्गैः करणैः । स्वैर् ज्ञानि-भक्तैः कर्तृभिर् लक्षिता गतिर् यस्य सः । गुण-प्रकाशैर् अनुमीयते भवान् [भा।पु। १०.२.३५] इत्य् आदेः ॥२०॥</p>
<blockquote>
<p>———————————————————————————————————————</p></blockquote>
<p><strong>॥ २.५.२१ ॥</strong></p>
<p><strong>कालं कर्म स्वभावं च मायेशो मायया स्वया ।</strong><br>
आत्मन् यदृच्छया प्राप्तं विबुभूषुर् उपाददे ॥**</p>
<p>**मध्वाचार्यः (भागवत-तात्पर्यम्) : **स्वया मायया स्व-शक्त्या ।</p>
<blockquote>
<p>यत्रान्य-हेत्व्-अभावः स्याद् ईश्वरेच्छादिना विना ।<br>
तद्-इच्छादिर् यदृच्छा स्याद् अतस् तत्र यदृच्छया ॥ इति ब्रह्म-तर्के ॥२१॥</p></blockquote>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **तस्य सृष्टि-प्रकारम् आह—कालम्<sup id="fnref:10"><a href="#fn:10" class="footnote-ref" role="doc-noteref">10</a></sup> इति । कर्म जीवादृष्टम् । विबुभूषुर् विविधं भवितुम् इच्छन् ॥२१॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **स्वमाया-शक्तैर् गुणैर् जगत्-कर्तृत्वं भगवतो वदन यतः सृष्टम् इत्य् अस्योत्तरं प्रपञ्चयति—कालम् इति । कालमात्मन् स्वस्मिन् प्राप्तं लीनत्वेन स्थितं स्वप्रयोजनाभावेऽपि स्वस्मिन् स्वमाया-कल्पितं यदृच्छया स्वैरितय उपाददे सृष्ट्य्-अर्थम् अङ्गी-कृतवान्  । तच् च न स्वतः किन्तु माययैव विबुभूषुः ॥२१॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> अधुना सृष्ट-प्रकारं च शृण्व् इत्य् आह—कालम् इत्य्-आदि बहुभिः । कालाद् इदम् उपाददे, उपादान-रूपेण सृष्टवान् । विबुभूषुर् विविधं भवितुम् इच्छुः । कालादयोऽपि पुरुषाधिष्ठिताः स्वे स्वे कर्मणि प्रभवन्तीत्य् आह—पुरुषाधिष्ठिताद् अभूत् ॥२१-२२॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **आत्मनि प्राप्तं लीनं सन्तम् । यदृच्छया स्वैरितया उपाददे सृष्ट्य्-अर्थम् अङ्गीकृतवान् । तच् च न स्वतः, किन्तु माययैव ॥२१॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **स्व-माया-शक्तेर् गुणैर् जगत्-कर्तृत्वं भगवतो वदन्, यतः सृष्टम् इदम् इत्यस्य प्रशस्योत्तरं प्रपञ्चयति कालम् इति । कालम् आत्मन् स्वस्मिन् प्राप्तं लीनत्वेन स्थितं कर्म जीवादृष्टं स्वभावं च आत्मनि जीवे लीनत्वेन स्थितं यदृच्छया स्वैरितया उपाददे सृष्ट्य्-अर्थम् अङ्गीकृतवान् । तच् च न स्वतः, किन्तु माययैव । विबुभूषुः विविधं भवितुम् इच्छुः ॥२१॥</p>
<blockquote>
<p>———————————————————————————————————————</p></blockquote>
<p><strong>॥ २.५.२२ ॥</strong></p>
<p><strong>कालाद् गुण-व्यतिकरः परिणामः स्वभावतः ।</strong><br>
कर्मणो जन्म महतः पुरुषाधिष्ठिताद् अभूत् ॥**</p>
<p>**मध्वाचार्यः (भागवत-तात्पर्यम्) : **प्रकृतेः परिणामः स्वभावतः ।</p>
<blockquote>
<p>गुण-काल-स्वभावेभ्य ईशेनाधिष्ठितत्वतः ।<br>
जगद्-आदि महत्-तत्त्वम् अभूत् तस्येच्छया हरेः ॥ इति षाड्गुण्ये ॥२२॥</p></blockquote>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **गुणानां व्यतिकरः क्षोभः साम्य-त्यागः । स्वभावतः परिणामो रूपान्तरापत्तिः । पुरुष ईश्वरस् तेनाधिष्ठितत्वं त्रयाणां विशेषणम् । महतः महत्-तत्त्वस्य ॥२२॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **कालादीनां प्रयोजनमा । कालाद् इति । अधिष्ठितत्वं तद्-इच्छया प्रवृत्तत्वम् ॥२२॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **ईश्वरस्य प्रभाव-रूपत्वेन आदौ लीनत्वात् कालः स्वयम् एव प्रथमं कारणम् । ततः स्वभावे परिणाम-हेतौ कर्मण एव धर्म-विशेषे समुद्बुद्धे तद् द्वारा कारणं ततश् च कर्मण्य् अप्य् उद्बुद्धे तद् द्वारा कारणम् इति ज्ञेयम् । पुरुषाधिष्ठिताद् ईश्वरेच्छया प्रवृत्तात् ॥२२॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **कालादीनां प्रयोजनम् आह । गुणानां व्यतिकरः क्षोभः—स चेह साम्य-त्यागः । परिणामो रूपान्तरापत्तिः । महतो महत्-तत्त्वस्य । पुरुषाधिष्ठिताद् इति त्रयाणां विशेषणम् ॥२२॥</p>
<blockquote>
<p>———————————————————————————————————————</p></blockquote>
<p><strong>॥ २.५.२३ ॥</strong></p>
<p>**महतस् तु विकुर्वाणाद् रजः-सत्त्वोपबृंहितात् । **</p>
<p><strong>तमः-प्रधानस् त्व् अभवद् द्रव्य-ज्ञान-क्रियात्मकः ॥</strong></p>
<p>**मध्वाचार्यः (भागवत-तात्पर्यम्) : **</p>
<p>भूतानि द्रव्य-नामानि ज्ञानं ज्ञानेन्द्रियाण्य् अपि ।</p>
<blockquote>
<p>क्रियां कर्मेन्द्रियाण्य् आहुस् तन्-मूलत्वाद् अहं त्रिधा ॥ इति गारुडे ॥२३॥</p></blockquote>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **महत्-तत्त्वाद् विकुर्वाणाद् विक्रियमाणात् तस्य च क्रिया-ज्ञान-शक्तित्वान् त्रिगुणत्वेऽपि रजः-सत्त्वाभ्याम् उपबृंहितत्वम्, अहंकारस्य त्व् आवरकत्वात् तमः-प्रधान त्व् अम् । अत एवाहंकार-कार्येषु तामसम् आकाशादिकं बहु । राजसं सात्त्विकं चाल्पम् । एवं तद्-उपाधिकेषु जीवेष्व् अपि तथैव तमसाधिक्यम् ॥२३॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **तमः-प्रधानः पदार्थ-विशेषः । यद् वा, य इत्य् अध्याहार्यं परेण स इत्य् अनेन योजयितव्यत्वात् । तस्य च महत्-तत्त्वस्य च अत एव तमःप्रधानत्वाद् एव तद्-उपाधिकेषु तम् औपाधिकेषु  ॥२३॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **विकुर्वाणाद् विशिष्टं क्रियमाणाद् इत्य् अर्थः । तमः-प्रधानस् त्व् अभवद् इत्य् अत्र य इत्य् अध्याहार्यम् । परेण स इत्य् अनेन योजयितव्यत्वात् ॥२३॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **विकुर्वाणात् कालादिभिर् विक्रियमाणात् रजः-सत्त्वाभ्याम् उपबृंहिताद् वर्धिताद् इति महत्-तत्त्वस्य त्रिगुणत्वेऽपि क्रिया-ज्ञान-शक्तित्वात् रजः-सत्त्वयोर् आधिक्यम् । तथा-भूतान् महतः सकाशात् तमः-प्रधानः पदार्थ-विशेषः कश्चिद् अभवत् । यद् वा, ये इत्य् अध्याहार्यम् । परेण स इत्य् अनेन योजयितव्यत्वात् । द्रव्यम् अधिभूतं ज्ञानम् अधिदैवं क्रिया अध्यात्मं तद्-आत्मकस् त्रितय-कारणम् इत्य् अर्थः ॥२३॥</p>
<blockquote>
<p>———————————————————————————————————————</p></blockquote>
<p><strong>॥ २.५.२४ ॥</strong></p>
<p><strong>सोऽहङ्कार इति प्रोक्तो विकुर्वन् समभूत् त्रिधा ।</strong></p>
<p><strong>वैकारिकस् तैजसश् च तामसश् चेति यद्-भिदा ।</strong><br>
द्रव्य-शक्तिः क्रिया-शक्तिर् ज्ञान-शक्तिर् इति प्रभो ॥**</p>
<p>**मध्वाचार्यः (भागवत-तात्पर्यम्) : **</p>
<blockquote>
<p>विशिष्ट-कार्य-शक्तित्वाद् देवा वैकारिकाः स्मृताः ।<br>
अतिजाज्वल्यमानत्वात् तैजसानीन्द्रियाण्य् अपि ।<br>
तामसानि तु भूतानि यतस् तावन् न तूभयम् ॥ इति पाद्मे ॥२४॥</p></blockquote>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **स च विकुर्वन् रूपान्तरं गच्छन् । त्रैविध्यम् एवाह । वैकारिकः सात्त्विकः । तैजसो राजसः । यद्-भिदा यस्य भेदः । द्रव्य-शक्तिर् इत्य् आदीनि प्रातिलोम्येन त्रयाणां लक्षणानि । द्रव्ये महा-भूताख्ये शक्तिर् यस्य । क्रियासु इन्द्रियेषु शक्तिर् यस्य । ज्ञानेषु वेदेषु शक्तिर् यस्य । हे प्रभो बोद्धुं शक्त ॥२४॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **सोऽहम् इति सार्धकम् । करणं कारक-चेष्टा-विक्षेप इति यावत् । विगतो विक्षेपो यस्मात् तत् शान्त-स्वभावं सत्त्वम् इत्य् अर्थः, तेन चरति प्रवर्तते—वैकारिक इत्य् अर्थः । तैजस इति क्षोभकत्वात् तेजो रजस् तत्र भवस् तैजसः । तामसस् तु स्पष्टार्थः । किन्तु रजस एव विकार-हेतुत्वात् सत्त्वे तमसि च कार्योत्पत्तये तद्-अंश-समवायो ज्ञेयः ॥२४॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **त्रिधेति त्रैविध्यम् एवाह । वैकारिकः सात्त्विकः । तैजसो राजसः । यद्-भिदा यस्य भेदः । द्रव्य-शक्तिर् इत्य् आदीनि प्रातिलोम्येन त्रयाणां लक्षणानि । द्रव्येषु महा-भूतेषु आकाशादिषु शक्तिर् उत्पादन-सामर्थ्यं यस्य सः । क्रियासु इन्द्रियेषु तथा ज्ञानेषु शक्तिर् यस्य सः । हे प्रभो नारद ! त्वम् अत्र प्रभवसि सर्वं जानास्य् एवेत्य् अर्थः । अत्र साम्यावस्थं गुण-त्रयम् एव प्रधानं तस्य कालेन सत्त्वांशस्योद्रेको महत्-तत्त्वं रजोऽंशस्योद्रेको महत्-तत्त्व-भेदः सूत्र-तत्त्वम् । तमोऽंशस्योद्रेकोऽहंकार-तत्त्वम् । अतोऽहंकार-कार्येषु तामसम् आकाशादिकं बहु, राजसं सात्त्विकं चाल्पम् । एवं तद्-उपाधिकेषु जीवेष्व् अपि तामसाधिक्यम् ॥२४॥</p>
<blockquote>
<p>———————————————————————————————————————</p></blockquote>
<p><strong>॥ २.५.२५ ॥</strong></p>
<p><strong>तामसाद् अपि भूतादेर् विकुर्वाणाद् अभून् नभः ।</strong><br>
तस्य मात्रागुणः शब्दो लिङ्गं यद् द्रष्टृ-दृश्ययोः ॥**</p>
<p>**मध्वाचार्यः (भागवत-तात्पर्यम्) : **</p>
<p>ज्ञानेन्द्रियाणां देवानां ज्ञान-शक्तिर् उदीरिता ।</p>
<blockquote>
<p>क्रिया कर्मेन्द्रियाणां च भूतानां द्रव्य-शक्तितः ॥ इति स्कान्दे ।<br>
द्रव्यं तु द्रवण-प्राप्यं द्वयोर् विवदमानयोः ।<br>
पूर्व-वेगाभिसम्बन्धाद् आकाशस् तु प्रदेशतः ॥ इति प्रकाश-संहितायाम् ॥२५॥</p></blockquote>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **भूतादेर् इति तामसस्य विशेषणम् । ननु तामसात् प्रथमं शब्दो भवतीति प्रसिद्धम् ? सत्यम् । स तु तस्य नभसो मात्रा सूक्ष्मं रूपम् । गुणश् चासाधारणो व्यावर्तको धर्मः शब्द-द्वारा नभ उत्पद्यत इत्य् अर्थः । एवम् एव स्पर्शादिष्व् अपि द्रष्टव्यम् । शब्दस्य लक्षणं लिङ्गम् इति । कुड्याद्य्-अन्तरितेन केनचित् उच्चैर् गजो गज इत्य् उक्ते यो गज-द्रष्टा यश् च तेन दृश्यो गजस् तयोर्  लिङ्गं बोधकम् । लिङ्ग-विशेषणत्वाद् यच्-छब्दस्य षण्ढत्वम् ॥२५॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **अत्राक्षिपति । नन्व् इति । इत्य् अर्थ इति । शब्दादी-नामाकाशादि-सूक्ष्म-रूपत्वेन कारणत्वं सत्येवाकाशे शब्दानुभवात् कार्यत्वम् अपीति भावः । विश्वनाथस् तु पुरा-वृत्तेषु परोक्षोऽपि यो वसुदेव-दशरथादिर् द्रष्टा यश् च तेन दृश्यः कृष्ण-रामादिस् तयोर्  द्वयोर् अपि यल्-लिङ्गं य  एव शब्दो ज्ञापकः इत्य् आह ॥२५॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **कारणाश्रयायाम् उद्भवावस्थायां तद्-आत्मकः सन्-मात्रा कार्याश्रयायाम् उद्भूतावस्थायां स्वतस् तु गुणः । दृष्ट-दृश्ययोर् यल्-लिङ्गं बोधकं तद् एव च शब्द इत्य् अर्थः ॥२५॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **भूतादेर् इति तामसस्य विशेषणम् । ननु तामसाहंकारात् प्रथमं शब्दो भवतीति प्रसिद्धम् ? सत्यम् । स तु तस्य नभसो मात्रा सूक्ष्मं रूपम् । गुणश् चासाधारणो व्यावर्तको धर्मः । शब्द-द्वारा नभ उत्पद्यत इत्य् अर्थः । एवम् एव स्पर्शादिष्व् अपि द्रष्टव्यम् । शब्दस्य लक्षणम् आह—लिङ्गम् इति । पुरावृत्तेषु परोक्षोऽपि यो वसुदेव-दशरथादिर् द्रष्टा, यश् च तेन दृश्यः कृष्ण-रामादिस् तयो तयोर्  द्वयोर् अपि यल् लिङ्गं, स एव शब्दो ज्ञापकः । लिङ्ग-विशेषणत्वाद् यच्-छब्दस्य षण्डत्वम् ॥२५॥</p>
<blockquote>
<p>———————————————————————————————————————</p></blockquote>
<p><strong>॥ २.५.२६ ॥</strong></p>
<p><strong>नभसोऽथ विकुर्वाणाद् अभूत् स्पर्श-गुणोऽनिलः ।</strong><br>
परान्वयाच् छब्दवांश् च प्राण ओजः सहो बलम् ॥**</p>
<p>**मध्वाचार्यः (भागवत-तात्पर्यम्) : **पञ्चेन्द्रियाभिमेयत्वान् मात्रा-गुण इतीरितः इति मात्स्ये । शब्देनैव परो द्रष्टा ज्ञायते जगद् एव च इति विष्णु-संहितायाम् ॥२६॥</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **परस्य नभसः कारणत्वेनान्वयाच् छब्दवांश् च वायुः । तस्यैव लक्षणं प्राणो देह-धारणम् । ओजः-सहोबलानीन्द्रिय-मनः-शरीराणां पाटवानि तेषां हेतुर् इत्य् अर्थः ॥२६॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **परस्य नभसः कारणत्वेनान्वयाच् छब्दवांश् च वायुः । वायोश् च लक्षणं प्राणो देह-धारणम् । ओजः-सहोबलानीन्द्रिय-मनः-शरीराणां पाटवानि, तेषां हेतुर् इत्य् अर्थः ॥२६॥</p>
<blockquote>
<p>———————————————————————————————————————</p></blockquote>
<p><strong>॥ २.५.२७ ॥</strong></p>
<p><strong>वायोर् अपि विकुर्वाणात् काल-कर्म-स्वभावतः ।</strong><br>
उदपद्यत तेजो वै रूपवत् स्पर्श-शब्दवत् ॥**</p>
<p>**मध्वाचार्यः (भागवत-तात्पर्यम्) : **</p>
<p>सर्व-चेष्टयितृत्वात् तु प्राणोभिभव-शक्तितः ।</p>
<blockquote>
<p>ओजस् त्व् अनभिबाव्यत्वात् सहश् च स्वेच्छयाकृतेः ।<br>
बलं विधारकत्वाच् च विधूतिर् वायुर् उच्यते ॥ इति भारते ॥२७॥</p></blockquote>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **उदपद्यत उत्पन्नम् । स्वतो रूपवत् तेजो वायु-नभसोः कारण-भूतयोर्  अन्वयात् स्पर्श-शब्दवच् च । एवम् अम्भसः पृथिव्याश् च परान्वयाधिक्याद् गुणाधिक्यम् ॥२७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **स्वतो रूपवत्-तेजो वायु-नभसोः कारण-भूतयोर्  अन्वयात् स्पर्श-शब्दवच् च । एवम् अम्भसः पृथिव्याश् च परान्वयाधिक्याद् गुणाधिक्यम् ॥२७॥</p>
<blockquote>
<p>———————————————————————————————————————</p></blockquote>
<p><strong>॥ २.५.२८ ॥</strong></p>
<p><strong>तेजसस् तु विकुर्वाणाद् आसीद् अम्भो रसात्मकम् ।</strong><br>
रूपवत् स्पर्शवच् चाम्भो घोषवच् च परान्वयात् ॥**</p>
<p>**श्रीधर-स्वामी (भावार्थ-दीपिका), विश्वनाथ-चक्रवर्ती (सारार्थ-दर्शिणी) : **घोषः शब्दः ॥२८॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **इत्य् अर्थ इति । प्राणस्य देह-धारणे ओज-आदीनां च कारणे लक्षणा कार्यार्थानुपपत्त्येति भावः । यद् वा, प्राणादि-रूपोऽनिल इत्य् अर्थः ॥२६-२८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<blockquote>
<p>———————————————————————————————————————</p></blockquote>
<p><strong>॥ २.५.२९ ॥</strong></p>
<blockquote>
<p><strong>विशेषस् तु</strong><sup id="fnref:11"><a href="#fn:11" class="footnote-ref" role="doc-noteref">11</a></sup>** विकुर्वाणाद् अम्भसो गन्धवान् अभूत् ।**</p></blockquote>
<p><strong>परान्वयाद् रस-स्पर्श- शब्द-रूप-गुणान्वितः ॥</strong></p>
<p>**श्रीधर-स्वामी (भावार्थ-दीपिका) : **विशेषः पृथ्वी । पृथिव्याश् च परान्वयाधिक्याद् गुणाधिक्यम् ॥२९॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **विशेषेण शेषाः स्वगुण-गन्धेतराः सर्व-भूत-गुणाः शब्दादयोऽपि यत्र स-विशेषो विशिष्यते सर्व-भूत-गुण-धारणेनोत्कर्षं प्राप्नोतीति वा विशेषः ॥२९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **विशेषः पृथिवी ॥२९॥</p>
<blockquote>
<p>———————————————————————————————————————</p></blockquote>
<p><strong>॥ २.५.३० ॥</strong></p>
<blockquote>
<p><strong>वैकारिकान्</strong><sup id="fnref:12"><a href="#fn:12" class="footnote-ref" role="doc-noteref">12</a></sup>** मनो जज्ञे देवा वैकारिका दश ।**</p></blockquote>
<p><strong>दिग्-वातार्क-प्रचेतोऽश्वि- वह्नीन्द्रोपेन्द्र-मित्र-काः ॥</strong></p>
<p>**मध्वाचार्यः (भागवत-तात्पर्यम्) : **</p>
<p>अनाद्य्-अनन्तोऽपि हरिर् वैकारिक-गणेष्व् अजः ।</p>
<blockquote>
<p>अवतीर्णः पदाङ्गुष्ठम् अध्यास्ते विश्व-भुग् विभुः ॥<br>
पाद-देवस् तु यज्ञोऽन्यस् तं प्रविश्य हरिः स्वयम् ।<br>
सर्वं विधारयन् देहं वर्ततेऽनन्त-शक्ति-धृक् ॥ इति वह्नि-पुराणे ॥३०॥</p></blockquote>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **मनः-शब्देनैव तद्-अधिष्ठाता चन्द्रोऽपि द्रष्टव्यः । अन्ये च दश देवा वैकारिकाः सात्त्विकाहंकार-कार्याः । तान् आह । दिशश् च वातश् च अर्कश् च प्रचेताश् च अश्विनौ च, एते पञ्च श्रोत्र-त्वक्-चक्षुर्-जिह्वा-घ्राणानाम् अधिष्ठातारः । वह्निश् च इन्द्रश् च उपेन्द्रश् च मित्रश् च कश् च प्रजापतिः, एते पञ्च वाक्-पाणि-पाद-पायूपस्थानाम् अधिष्ठातारः ॥३०॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **वैकारिकात् सात्त्विकाहं कारात् ॥३०॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **मनसश् च सात्त्विकत्वं चित्तात् नातिभिन्नावस्थायां ज्ञेयम् । चित्तं तु यथा कापिलेये—स्वच्छत्वम् अविकारित्वं शान्तत्वम् इति चेतसः [भा।पु। ३.२६.२२] इति । उपेन्द्रोऽयं तद्-आवेशो देवता-विशेषः—यदैते [भा।पु। २.५.३२] इत्य्-आदिना वक्ष्यमाणेन तस्यापि भगवद्-धीन-शक्तित्वेनावगमात् ॥३०॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **वैकारिकात् सात्त्विकाहंकारात् । मनः-शब्देनैव तद्-अधिष्ठाता चन्द्रोऽपि द्रष्टव्यः । देवान् एवाह—दिशश् च वातश् च अर्कश् च प्रचेताश् च वरुणश् च अश्विनौ च, एते पञ्च श्रोत्र-त्वक्-चक्षुर्-जिह्वा-घ्राणानाम् अधिष्ठातारः । वह्निश् च इन्द्रश् च उपेन्द्रश् च मित्रश् च कश् च प्रजापतिश् च, एते पञ्च वाक्-पाणि-पाद-पायूपस्थानाम् अधिष्ठातारः ॥३०॥</p>
<blockquote>
<p>———————————————————————————————————————</p></blockquote>
<p><strong>॥ २.५.३१ ॥</strong></p>
<p><strong>तैजसात् तु विकुर्वाणाद् इन्द्रियाणि दशाभवन् ।</strong></p>
<p><strong>ज्ञान-शक्तिः क्रिया-शक्तिर् बुद्धिः प्राणश् च तैजसौ ।</strong><br>
श्रोत्रं त्वग्-घ्राण-दृग्-जिह्वा वाग्-दोर्-मेढ्राङ्घ्रि-पायवः ॥**</p>
<p>**श्रीधर-स्वामी (भावार्थ-दीपिका) : **यतो ज्ञान-शक्तिर् बुद्धिः क्रिया-शक्तिः प्राणश् च तैजसाहंकार-कार्यौ । अतो ज्ञान-क्रियाविशेष-रूपाणीन्द्रियाण्य् अपि तैजसाद् अभवन्न् इत्य् अर्थः । तान्य् आह—श्रोत्रम् इति । दोः पाणिः । मेढ्रम् उपस्थः । क्रमस् त्व् अत्र<sup id="fnref:13"><a href="#fn:13" class="footnote-ref" role="doc-noteref">13</a></sup> न विवक्षितह् ॥३१॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **इत्य् अर्थ इति । अत्र तामसाहंकार-कार्योऽप्य् अनिलः प्राण-रूपेण तैजसाहंकार-कार्योऽपि भवतीति भावः ॥३१॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तैजसाद् इति सार्धकम् । प्राणस्य तैजसत्वात् तदीय-क्रिया-शक्ति-मताम् इन्द्रियाणां तैजसत्त्वं तथा बुद्धेस् तैजसत्वात् तदीय-ज्ञान-शक्तिमताम् इन्द्रियाणां तैजसत्वम् इत्य् अर्थः ।</p>
<blockquote>
<p>संशयोऽथ विपर्यासो निश्चयः स्मृतिर् एव च ।<br>
स्वाप इत्य् उच्यते बुद्धेर् लक्षणं वृत्तितः पृथक् ॥ [भा।पु। ३.२६.२२] इति तृतीयोक्तेः ॥३१॥<sup id="fnref:14"><a href="#fn:14" class="footnote-ref" role="doc-noteref">14</a></sup></p></blockquote>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **तैजसात् राजसाहंकारात् दशाभवन् । तत्र पञ्च-ज्ञान-शक्तिर् बुद्धिः, पञ्च-क्रिया-शक्तिः प्राणः । बुद्धि-प्राणौ तु तैजसौ, अतः पञ्च-श्रोत्रादयो बुद्धि-विशेषः । पञ्च-वाग्-आदयः प्राण-विशेषा इत्य् अर्थः । तत्र तामसाहंकार-कार्योऽनिल एव प्राण-रूपेण तैजसाहङ्कार-कार्योऽपि भवतीति ज्ञेयम् । दोः पाणिः । मेढ्र उपस्थः । पायुर् गुदम् । क्रमस् त्व् अत्रन विवक्षितह् ॥३१॥</p>
<blockquote>
<p>———————————————————————————————————————</p></blockquote>
<p><strong>॥ २.५.३२ ॥</strong></p>
<blockquote>
<p><strong>यदैतेऽसङ्गता</strong><sup id="fnref:15"><a href="#fn:15" class="footnote-ref" role="doc-noteref">15</a></sup><strong>भावा भूतेन्द्रिय-मनो-गुणाः ।</strong></p></blockquote>
<p><strong>यदायतन-निर्माणे न शेकुर् ब्रह्म-वित्तम ॥</strong></p>
<p>**श्रीधर-स्वामी (भावार्थ-दीपिका), विश्वनाथ-चक्रवर्ती (सारार्थ-दर्शिणी) : **एवं कारण-सृष्टिम् उक्त्वा कार्य-सृष्टिम् आह । यदा एते असङ्गता अमीलिता आसन्, अत एव यदा आयतनस्य शरीरस्य निर्माणे न शेकुः ॥३२॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **असङ्गता अमिलिताः ॥३२॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **यदेति युग्मकम् ॥३२॥</p>
<blockquote>
<p>———————————————————————————————————————</p></blockquote>
<p><strong>॥ २.५.३३ ॥</strong></p>
<p><strong>तदा संहत्य चान्योन्यं भगवच्-छक्ति-चोदिताः ।</strong><br>
सद्-असत्त्वम् उपादाय चोभयं ससृजुर् ह्य् अदः ॥**</p>
<p>**मध्वाचार्यः (भागवत-तात्पर्यम्) : **सद्-असत्त्वं व्यक्ताव्यक्तत्वम् । नः भयम् अदो ब्रह्माण्डम् । ब्रह्माण्डं हि वदन्तीति जीवानां भय-कारणम् । तत्र हि संसृतिः ।</p>
<blockquote>
<p>आकाश-वायु त्व् अव्यक्त इतरेऽण्डे प्रकाशिताः ।<br>
तथात्वाद् वाद्य-भूतानाम् अण्ड-स्थानां च सा गतिः ॥ इति मात्स्ये ॥३३॥</p></blockquote>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **तदा सद्-असत्त्वं<sup id="fnref:16"><a href="#fn:16" class="footnote-ref" role="doc-noteref">16</a></sup> प्रधान-गुण-भावम् उपादाय स्वीकृत्य । उभयं समष्टि-व्यष्ट्य्-आत्मकं शरीरम्<sup id="fnref:17"><a href="#fn:17" class="footnote-ref" role="doc-noteref">17</a></sup> ॥३३॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **सद्-असत्त्वं मुख्य-गौणत्वं शरीरं ब्रह्माण्डाख्यं समष्टिः प्रतिजीवं व्यष्टिः भगवतस् तत्त्व-वर्ग-प्रविष्ट-भगवद् अंश-प्रथम-पुरुषस्य शक्त्या संहननकारिण्या चोदिताः यद् वा, न्यूनाधिक-भावम् आदाय अर्द्धम् अर्द्धम् आकाशादेर् आत्मीयभागोऽर्द्धेर्द्धे त्व् अन्यभूत-चतुष्टयाष्टमाष्टम् अभागमादायेति पञ्ची-करणं सूचितम् ॥३३॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **सद्-असत्त्वं मुख्य-गौणत्वम् । भगवतः तत्त्व-वर्ग-प्रविष्ट-भगवद्-अंश-प्रथम-पुरुषस्य शक्त्या संहनन-कारिण्या चोदिताः प्रयोजिताः ॥३३॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **तदा भगवतस् तेष्व् एव प्रविष्टस्य, शक्त्या संहनन-कारिण्या चोदिताः योजिताः सन्तः, सद्-असत्त्वं मुख्य-गौण-भावम् उपादाय स्वीकृत्य उभयं समष्टि-व्यष्ट्य्-आत्मकम् अदः अण्ड-रूपं शरीरं ससृजुः ॥३३॥</p>
<blockquote>
<p>———————————————————————————————————————</p></blockquote>
<p><strong>॥ २.५.३४ ॥</strong></p>
<p><strong>वर्ष-पूग-सहस्रान्ते तद् अण्डम् उदके शयम् ।</strong><br>
काल-कर्म-स्वभाव-स्थो जीवोऽजीवम् अजीवयत् ॥**</p>
<p>**मध्वाचार्यः (भागवत-तात्पर्यम्) : **काल-कर्म-स्वभावस्थः अजीवः परमेश्वरः । अजीवं स्वात्मानम् अजीजनत् । तद्-अण्डं यथा स्वात्मानं प्रसूते तथा चकार ।</p>
<blockquote>
<p>यः प्राण-धारणं प्राण-प्रसादात् कुरुतेऽनिशम् ।<br>
स जीव इति सन्दिष्टस् तद्-अन्योऽजीव उच्यते ॥<br>
यत्-प्रसादात् स तु प्राणः कुरुते स्वस्य धऋअणम् ॥ इति वायु-प्रोक्ते ।<br>
काल-कर्म-स्वभावस्थो वासुदेवः परः पुमान् ।<br>
अकरोद् अण्डम् उद्बुद्धम् आत्म-प्रसव-कारणम् ॥ इति ब्रह्माण्डे ।</p></blockquote>
<p>जीव इति वा ।</p>
<blockquote>
<p>प्राणं धारयते यस्मात् स जीवः परमेश्वरः ।<br>
अजीवोऽपि महा-तेजास् त्व् अथवा जीवयन् जगत् ॥ इति स्कान्दे ॥३४॥</p></blockquote>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **काल-कर्म-स्वभावान् अधिष्ठाय स्थितो जीवयतीति जीवः परमात्मा अजीवम् अचेतनम् अजीवयच् चेतयति स्म ॥३४॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **वर्ष-पूगैवर्ष-समूहैर् यत् सहस्रं तदन्ते सहस्र-वर्षान्ते इत्य् अर्थः । जीवो हिरण्यगर्भान्तर्यामी पुरुषः जीवयतीति व्युत्पत्तेः । अजीवमन् अभिव्यक्त-जीवत्वाद् अचेतनं तद्-अण्डम्  ॥३४॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **ततश् च वर्षेति । अजीवम् अनभिव्यक्त-जीवत्वाद् अचेतनं तद् अण्डम् । यः पूर्वं सृष्टि-कार्ये काल-कर्म-स्वभावान् एवोपायीकृत्य स्थितः पुरुष स एव जीवो जीवन-हेतुः स्वांशेन तत् प्रविश्य जीव-समष्ट्य्-अभिव्यञ्जकः सन् अजीवयत् ॥३४॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **वर्ष-पूगैर् वर्ष-समूहैर् यत् सहस्रं तद्-अन्ते सहस्र-वर्षान्ते इत्य् अर्थः । जीवो हिरण्यगर्भान्तर्यामी पुरुषः । जीवयतीति व्युत्पत्तेः । तस्यात्मा शरीरम् इति श्रुतेः । अजीवम् अचेतनम् अण्डम् अजीवयत् चेतयति स्मेति परमेश्वरस्यान्वय उक्तः ॥३४॥</p>
<blockquote>
<p>———————————————————————————————————————</p></blockquote>
<p><strong>॥ २.५.३५ ॥</strong></p>
<p><strong>स एव पुरुषस् तस्माद् अण्डं निर्भिद्य निर्गतः ।</strong><br>
सहस्रोर्व्-अङ्घ्रि-बाह्व्-अक्षः सहस्रानन-शीर्षवान् ॥**</p>
<p>**मध्वाचार्यः (भागवत-तात्पर्यम्) : **</p>
<p>अण्डे जातौ पुमांसौ द्वौ हरिर् ब्रह्मा तथैव च ।</p>
<blockquote>
<p>अनादिस् तु हरिस् तत्र ब्रह्मा सादिर् उदाहृतः ॥ इति च ॥३५॥</p></blockquote>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **निर्भिद्य पृथक् कृत्य स्थित<sup id="fnref:18"><a href="#fn:18" class="footnote-ref" role="doc-noteref">18</a></sup> इत्य् अर्थः ॥३५॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **स एव हिरण्यगर्भान्तर्यामी पुरुषस् तस्माद् इति ल्यब्-लोपे पञ्चमी । तं हिरण्यगर्भ प्रविश्य स्थितोऽप्य् अण्डं निर्भिद्य निर्गतस् तद्-बहिः स्थित इति भावः । इत्य् अर्थ इति । कीदृशः सन्न् इत्य् अपेक्षायां कारणार्णव-स्थं तस्य स्वीय-स्वरूपम् आह । सहस्रेति । सहस्रशीर्षा इति श्रुत्य्-अन्तरात् ॥३५॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> स एव पुरुष इति । जगृहे पौरुषं रूपं [भा।पु। १.३.१] इत्य्-आदि प्रथमे, यद्-रूपं विरूपितं, स एव तत्राप्य् उक्तं, पश्यन्त्य् अदो रूपं [भा।पु। १.३.४] इत्य्-आदि यस्य पुरुषस्यावयवैर् लोकान् कल्पयति, यस्यावयव-संस्थानैः कल्पितो लोक-विस्तरः [भा।पु। १.३.३] इति प्रथमे यद् उक्तं तद् अन्यत् । तत् तु तद् वै भगवतो रूपं विशुद्धं सत्त्वम् ऊर्जितम् [भा।पु। १.३.३] इति यत् तस्यैवानुवादः ॥३५॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **स तत्-तत्-कर्तैव पुरुषः । अण्डं निर्भिद्य तस्मान् निर्गत इति । तद्-अन्तर्-बहिर् व्यप्य स्थित इत्य् अर्थः । तस्य स्वीयं रूपम् आह—सहस्रेति । पुरुषेण नारायणेनाभिष्टौति सहस्र-शीर्षा पुरुष इति श्रुत्य्-अन्तरात् ॥३५॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **सर्व-व्यापकत्वाद् अव्यतिरेकम् आह । स एव हिरण्यगर्भान्तर्यामी पुरुषः । तस्माद् इति ल्यब्-लोपे पञ्चमी । त्वं हिरण्यगर्भं प्रविश्य स्थितोऽपि अण्डं निर्भिद्य, निर्गतः तद्-बहिः-स्थितः । कीदृशः सन् ? इत्य् अपेक्षायां कारणार्णवस्थं तस्य स्वीय-निर्गुणं स्वरूपम् आह—सहस्रेति ॥३५॥</p>
<blockquote>
<p>———————————————————————————————————————</p></blockquote>
<p><strong>॥ २.५.३६ ॥</strong></p>
<p><strong>यस्येहावयवैर् लोकान् कल्पयन्ति मनीषिणः ।</strong><br>
कट्य्-आदिभिर् अधः सप्त सप्तोर्ध्वं जघनादिभिः ॥**</p>
<p>**मध्वाचार्यः (भागवत-तात्पर्यम्) : **</p>
<p>हरेर् अवयवैर् लोकाः सृष्टा इति विकल्पनम् ।</p>
<blockquote>
<p>साक्षात् सत्यम् अतोऽन्योन्यस्माद् व्यवहारिकम् उच्यते ॥ इति मात्स्ये ॥३६॥</p></blockquote>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **तद्-अवयवैर् लोक-रचनाम् आह—यस्येति । कटिर् इत्य् ऊरु-मूलयोः पश्चाद्-भागः । जघनं पुरो-भागः अधः सप्त-लोकान् अतलादीन् । ऊर्ध्वं भूर्-आदीन् सप्त ॥३६॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **इह ब्रह्माण्डाभ्यन्तरे यस्य गुणमय-रूपस्यावयवैर् लोकान् कल्पयन्ति स लोकमयः पुमान् विराट्-पुरुष इति षष्ट-श्लोकस्थेनान्वयः । कटिर् इति ऊरु-मूलयोः पश्चाद्-भागो । जघनं पुरोभागः ॥३६॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **कल्पितं रूपम् आह—यस्येति ॥३६॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **इह ब्रह्माण्डाभ्यन्तरे यस्य गुण-मय-रूपस्यावयवैर् लोकान् कल्पयन्ति स लोक-मयः पुमान् विराट् पुरुषः इति षष्ठ-श्लोकस्थेनान्वयः । कटिर् इत्य् ऊरु-मूलयोः पश्चाद्-भागः । जघनं पुरो-भागः । अधः सप्त-लोकान् अतलादीन् । ऊर्ध्वं भूर्-आदीन् ॥३६॥</p>
<blockquote>
<p>———————————————————————————————————————</p></blockquote>
<p><strong>॥ २.५.३७ ॥</strong></p>
<blockquote>
<p><strong>पुरुषस्य</strong><sup id="fnref:19"><a href="#fn:19" class="footnote-ref" role="doc-noteref">19</a></sup><strong>मुखं ब्रह्म क्षत्रम् एतस्य बाहवः ।</strong></p></blockquote>
<p><strong>ऊर्वोर् वैश्यो भगवतः पद्भ्यां शूद्रो व्यजायत ॥</strong></p>
<p>**श्रीधर-स्वामी (भावार्थ-दीपिका) : **वर्णानां तत उत्पत्तिं दर्शयति—पुरुषस्येति । ब्रह्म ब्राह्मणो मुखम् इति कार्य-कारणयोर् अभेद-विवक्षयोक्तम् । बाहव इति च । क्षत्रं क्षत्रियः ॥३७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **प्रसङ्गेन वर्णानां परमेश्वराद् उत्पत्तिम् आह । ब्रह्म ब्रह्मणो मुखम् इति कार्य-कारणयोर् अभेद-विवक्षयोक्तम् । क्षत्रं क्षत्रियम् । ब्राह्मणोऽस्य मुखम् आसीद् बाहू राजन्यः कृतः इति श्रुतेः ॥३७॥</p>
<blockquote>
<p>———————————————————————————————————————</p></blockquote>
<p><strong>॥ २.५.३८ ॥</strong></p>
<blockquote>
<p><strong>भूर्-लोकः</strong><sup id="fnref:20"><a href="#fn:20" class="footnote-ref" role="doc-noteref">20</a></sup>** कल्पितः पद्भ्यां भुवर्-लोको**<sup id="fnref:21"><a href="#fn:21" class="footnote-ref" role="doc-noteref">21</a></sup><strong>‘स्य नाभितः ।</strong></p></blockquote>
<p><strong>हृदा स्वर्लोक उरसा महर्लोको महात्मनः ॥</strong></p>
<p>**श्रीधर-स्वामी (भावार्थ-दीपिका), विश्वनाथ-चक्रवर्ती (सारार्थ-दर्शिणी) : **इदानीम् उपासनार्थं लोक-कल्पना-भेदान् दर्शयन् सप्त-लोक-पक्षम् आह द्वाभ्याम् । भूर्-लोकः पातालम् आरभ्य । पद्भ्यां कटि-पर्यन्ताभ्याम् ॥३८॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **ब्राह्मणोऽस्य मुखम् आसीद् बाहू राजन्यः इति श्रुति-भेद एवेति ॥३७-३८॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : <em>न व्याख्यातम्।</em></strong></p>
<blockquote>
<p>———————————————————————————————————————</p></blockquote>
<p><strong>॥ २.५.३९ ॥</strong></p>
<p><strong>ग्रीवायां जनलोकोऽस्य तपोलोकः स्तन-द्वयात् ।</strong><br>
मूर्धभिः सत्यलोकस् तु ब्रह्मलोकः सनातनः ॥**</p>
<p>**श्रीधर-स्वामी (भावार्थ-दीपिका) : **स्तन-द्वयाद् इत्य् उपासनार्थत्वाद् ऊर्ध्वाधो-भाग-वैपरीत्यं न दोषाः । यद् वा, स्तनच्-छब्दं कुर्वद् यद् ओष्ठ-द्वयं तस्माद् इत्य् अर्थः । ब्रह्म-लोको<sup id="fnref:22"><a href="#fn:22" class="footnote-ref" role="doc-noteref">22</a></sup> वैकुण्ठाख्यः, सनातनो नित्यः, न तु सृज्य-प्रपञ्चान्तर्वर्तीत्य् अर्थः ॥३९॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **सति गत्यन्तरे वैपरीत्य्-अन्दोषायेति । तत्राह । यद् वेति । इत्य् अर्थ इति । अण्ड-मध्य-वर्तित्वेऽपि भगवान् इव नित्य इति भावः । ब्रह्मणो भगवतो लोको ब्रह्मरूपो वा लोक इति ॥३९॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> ब्रह्म-लोकः सनातनः इति ब्रह्म-भूतो लोको ब्रह्म-लोकः श्री-कृष्ण-लोक इति । अस्य सनातनत्वे पुरुषावयव-कल्पितत्वं नास्तीति भावः ॥३९॥</p>
<p>———————————————————————————————————————</p>
<p>**जीव-गोस्वामी (भगवत्-सन्दर्भः, ५६) : **वैकुण्ठस्य नित्यत्वम् । टीका च—ब्रह्म-लोकः वैकुण्ठाख्यः । सनातनो नित्यः, न तु सृज्य-प्रपञ्चान्तर्-वर्ति इत्य् एष । ब्रह्म-भूतो लोको ब्रह्म-लोकः ॥३९॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **स्तन-द्वयम् आरभ्य ग्रीवा-पर्यन्तेऽवयवे यथा-क्रमं जन-लोकस् तपो-लोकश् चेत्य् अर्थः । ब्रह्मणो भगवतो लोकः ब्रह्म-स्वरूपो लोक इति वा ॥३९॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **स्तन-द्वयाद् इत्य् उपासनार्थत्वाद् ऊर्ध्वाधो-भाग-वैपरीत्यं न दोषाः । यद् वा, स्तनच्-छब्दं कुर्वद् यद् ओष्ठ-द्वयं तस्माद् इत्य् अर्थः । सत्य-लोकोसप्तमःतद्-उपरि ब्रह्मणो भगवतो लोकः वैकुण्ठः, स तु विराड्-अङ्गत्वेन न ध्येयः, यतः सनातनः, अण्डा-मध्य-वर्तित्वेऽपि भगवान् इव नित्यः ॥३९॥</p>
<blockquote>
<p>———————————————————————————————————————</p></blockquote>
<p><strong>॥ २.५.४०-४१ ॥</strong></p>
<p><strong>तत्-कट्यां चातलं कॢप्तम् ऊरुभ्यां वितलं विभोः ।</strong><br>
जानुभ्यां सुतलं शुद्धं जङ्घाभ्यां तु तलातलम् ॥**</p>
<p><strong>महातलं तु गुल्फाभ्यां प्रपदाभ्यां रसातलम् ।</strong><br>
पातालं पाद-तलत इति लोकमयः पुमान् ॥**</p>
<p>**श्रीधर-स्वामी (भावार्थ-दीपिका) : **इदानीं चतुर्दश-लोक-पक्षं दर्शयति । तत्र जघनादिभिर् भूरादयः पूर्वोक्ता एव सप्त, कट्य्-आदिभिर् अधः सप्त-लोकान् आह—तत्-कट्याम् इति द्वाभ्याम् । शुद्धं हरि-भक्त-निवासत्वात् ॥४०-४१॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **तत्र चतुर्दश-लोकपक्षे हरि-भक्ताः प्रह्लाद-बल्यादयस् तेषां निवासत्वात् । यत्र यत्र च मद्-भक्ताः स देशः श्रेयसां पदम् इत्य् उक्तत्वात् ॥ स्वर्लोकोऽप्य् अत्र ब्रह्मलोक-पर्यन्तो ज्ञेयः ॥४०-४१॥</p>
<blockquote>
<p>इति श्री-भागवत-भावार्थ-दीपिका-प्रकाशे द्वितीय-स्कन्धे पञ्चमोऽध्यायः ॥५॥</p></blockquote>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तत् कट्याम् इति युग्मकम् ॥४०-४१॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **चतुर्दश-लोक-पक्षं दर्शयति । तत्र जघनादिभिर् भूर्-आदयः पूर्वोक्ता एव सप्त । कट्य्-आदिभिर् अधः सप्त-लोकान् आह—तत्-कट्याम् इति द्वाभ्याम् । शुद्धं प्रह्लाद-बलि-प्रभृति-हरि-भक्त-निवासत्वात् ॥४०-४१॥</p>
<blockquote>
<p>———————————————————————————————————————</p></blockquote>
<p><strong>॥ २.५.४२ ॥</strong></p>
<p><strong>भूर्-लोकः कल्पितः पद्भ्यां भुवर्-लोकोऽस्य नाभितः ।</strong></p>
<blockquote>
<p><strong>स्वर्-लोकः</strong><sup id="fnref:23"><a href="#fn:23" class="footnote-ref" role="doc-noteref">23</a></sup>** कल्पितो मूर्ध्ना इति वा लोक-कल्पना ॥**</p></blockquote>
<p>**श्रीधर-स्वामी (भावार्थ-दीपिका) : **त्रि-लोक-पक्षम् आह । भूर्-लोकः पातालादि-सहितः ॥४२॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **पद्भ्यां कटि-पर्यन्ताभ्याम् । नाभितः उदर-पर्यन्ते इत्य् अर्थः । मूर्ध्ना हृद्-आदि-मूर्ध-पर्यन्तेन ॥४२॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **त्रि-लोक-पक्षम् आह । भूर्-लोकः पातालादि-सहितः ॥४२॥</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>द्वितीये पञ्चमोऽध्यायः सङ्गतः सङ्गतः सताम् ॥</p>
<blockquote>
<p>———————————————————————————————————————<br>
इति श्रीमद्-भागवते महा-पुराणे ब्रह्म-सूत्र-भाष्ये पारमहंस्यं संहितायां वैयासिक्यां द्वितीय-स्कन्धे<br>
पुरुष-संस्थानुवर्णनं नाम<br>
पञ्चमोऽध्यायः<br>
॥२.५॥</p></blockquote>
<p>———————————————————————————————————————</p>
<p>(२.६)</p>
<div class="footnotes" role="doc-endnotes">
<hr>
<ol>
<li id="fn:1">
<p>अन्तर्भावित-णिज्-अर्थः ।&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>“अत्रास्ताम्…वाच्यम्” इति टीकांशः क-ग-घ-कर-लिपिषूपलभ्यते ॥&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>तेषाम् अन्यतः पराभवो यथा न स्यात् तथा भावयाम् आस । अमोघ-वाञ्छ इत्य् अर्थः ।&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>“तद् एतत्…आन्यान्” इत्य् अत्र “तद् एतत् प्रश्न-वाक्यं ब्रह्म-मुखेनैव तद्-उत्तर-वाक्य-द्वारा अन्यान्” इति पाथान्तरं ख-करलिप्यां प्राप्तम् ॥&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>यथार्कादयस् तत्-प्रकाशितास् तच्-छक्त्यैव तत्-तत्-प्रकाशयन्तीत्य् अर्थः ।&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>नमो धीमहीति । मनसा नमनं कुर्वीमहीत्य् अर्थः ।&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:7">
<p>परमेश्वरस्यापीत्य् अर्थः ।&#160;<a href="#fnref:7" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:8">
<p>अत्र निर्गुणस्य विभोर् ईश्वरस्येत्य् अन्वयो ज्ञेयः ।&#160;<a href="#fnref:8" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:9">
<p>एवम् उभयोर् एकान्वये एकं गुण-पदम् अधिकं भवतीति भाति, परन्तु गुणाः शुक्ल-रक्त-कृष्ण-वर्णा इति पूर्व-श्लोकोक्तस्य त्रयो गुणा इति-वाक्यस्य विशेषणम् । यद् वाऽगुणोऽप्रधानेऽ इति मेदिनी-कोशात् स्थित्य्-आद्य्-अर्थं मायया गृहीता अप्रधान-रूपा इति पूर्व-श्लोकेनैव सम्बन्धः । अतो न पौनरुक्त्य-शङ्केति दीपि॥&#160;<a href="#fnref:9" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:10">
<p>मायेशः स्वया मायया विबुभूषुर् विविधं भवितुम् इच्छुर् यदृच्छया स्वैरितया संकल्प-मात्रेण वात्मनि प्राप्तं लीनं सन्तं कालं क्षोभकं सृष्टि-कालेति व्यवहार-हेतुं, कर्म जीवादृष्टं, स्वभावं मायादीनां परिणामित्वादि-रूपं कारणतया उपाददे सृष्ट्य्-अर्थम् अङ्गीकृतवान् इत्य् अन्वयः ।&#160;<a href="#fnref:10" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:11">
<p>तु-शब्दोऽस्याः सर्व-वैलक्षण्य-द्योतनार्थः&#160;<a href="#fnref:11" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:12">
<p>वैकारिकाद् इति मनोऽन्तः-करण-चतुष्टयम् । अस्य तात्पर्येण चन्द्रमा मनसो जात इत्य् अस्या ऋचोऽर्थो दर्शितः ।&#160;<a href="#fnref:12" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:13">
<p>क्रमस् तु श्रोत्र-त्वक्-चक्षुर्-जिह्वा-घ्राणानि वाक्-पाणि-पाद-पायूपस्थाः ।&#160;<a href="#fnref:13" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:14">
<p>प्राणस्येति टीकाया उत्तरांशः केवलं ख-करलिपेर् अधिक-पाठः ॥&#160;<a href="#fnref:14" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:15">
<p>‘असंहताःऽ इति सुबो। पाठः ।&#160;<a href="#fnref:15" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:16">
<p>सद्-असत्त्वं मुख्य-गौण-भावम् । क्रम॥&#160;<a href="#fnref:16" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:17">
<p>ब्रह्माण्डाभिधम् ।&#160;<a href="#fnref:17" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:18">
<p>पृथक् कृत्य स्थित इत्य् अर्थो मूल-स्थ-निर्गत इत्य् अस्य ।&#160;<a href="#fnref:18" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:19">
<p>पुरुषस्येत्य् आदिना “ब्राह्मणोऽस्य मुखम् आसीत्” इत्य् अस्या ऋचोऽर्थ उक्तः ।&#160;<a href="#fnref:19" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:20">
<p>भूर्लोक इत्य्-आदिना “नाभ्या आसीत्” इत्य् अस्या ऋचोऽर्थ उक्तह् ।&#160;<a href="#fnref:20" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:21">
<p>भुवर् इत्य् अव्ययं अन्तरीक्ष-लोकस्य नाम ।&#160;<a href="#fnref:21" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:22">
<p>अयं च सत्य-लोकस् तद्-उपरितनः सप्तम इत्य् अर्थः ।&#160;<a href="#fnref:22" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:23">
<p>स्वर्लोके ब्रह्मलोक-पर्यन्तः ।&#160;<a href="#fnref:23" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_02_05_brahmANDanirmANavarNanam_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/02/05_brahmANDanirmANavarNanam/">०५ ब्रह्माण्डनिर्माणवर्णनम् </a>
            <a data-toggle="collapse" href="#section-tree-item-body-bhAgavatam_gauDIya-prastutiH_02_05_brahmANDanirmANavarNanam_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_02_05_brahmANDanirmANavarNanam_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_02_05_brahmANDanirmANavarNanam_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०५ ब्रह्माण्डनिर्माणवर्णनम्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
