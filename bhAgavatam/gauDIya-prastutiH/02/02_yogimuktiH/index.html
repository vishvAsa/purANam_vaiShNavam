<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ०२ योगिमुक्तिः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam_vaiShNavam/bhAgavatam/gauDIya-prastutiH/02/02_yogimuktiH/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam_vaiShNavam/bhAgavatam/gauDIya-prastutiH/02/02_yogimuktiH/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam_vaiShNavam/bhAgavatam/gauDIya-prastutiH/02/02_yogimuktiH/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="०२ योगिमुक्तिः">
  <meta property="og:description" content="विषयः योगिनां योग-धारणयोत्क्रमण-प्रकारस्य वर्णनं सद्यो-मुक्ति-क्रम-मुक्त्योर् निरूपणं च ।
॥ २.२.१ ॥
श्री-शुक उवाच—
एवं पुरा धारणयात्म-योनिर्
नष्टां स्मृतिं प्रत्यवरुध्य तुष्टात् ।
तथा ससर्जेदम् अमोघ-दृष्टिर्
यथाप्ययात् प्राग् व्यवसाय-बुद्धिः ॥
**श्रीधर-स्वामी (भावार्थ-दीपिका) : **
द्वितीये तु ततः स्थूल-धारणातो जितं मनः ।
सर्व-साक्षिणि सर्वेशे विष्णौ धार्यम् इतीर्यते ॥*॥
दृश्याऌअम्बन-रूपैवम् उक्ता वैराज-धारणा ।
इहोच्यते तु तत्-साध्या सर्वान्तर्यामि-धारणा ॥*॥
तत्र तावत् पूर्वोक्त-धारणाया अवान्तर-फलम् आह—एवं या धारणा, तया तुष्टाद् धरेः पुरा प्रलय-समये नष्टां सृष्टि-स्मृतिंप्रत्यवरुध्य लब्ध्वा, ब्रह्मा अप्ययात् प्रागिदं विश्वं यथा आसीत् तथा ससर्जव्यवसायात्मिका बुद्धिर् यस्य सः । अत एव अमोघा दृष्टिर् यस्येति। अतस् तया धारणया विश्व-सृष्टि-सामर्थ्यं भवति ॥१॥">
  <meta property="og:locale" content="en_us">
  <meta property="og:type" content="article">
    <meta property="article:section" content="bhagavatam">

  <meta itemprop="name" content="०२ योगिमुक्तिः">
  <meta itemprop="description" content="विषयः योगिनां योग-धारणयोत्क्रमण-प्रकारस्य वर्णनं सद्यो-मुक्ति-क्रम-मुक्त्योर् निरूपणं च ।
॥ २.२.१ ॥
श्री-शुक उवाच—
एवं पुरा धारणयात्म-योनिर्
नष्टां स्मृतिं प्रत्यवरुध्य तुष्टात् ।
तथा ससर्जेदम् अमोघ-दृष्टिर्
यथाप्ययात् प्राग् व्यवसाय-बुद्धिः ॥
**श्रीधर-स्वामी (भावार्थ-दीपिका) : **
द्वितीये तु ततः स्थूल-धारणातो जितं मनः ।
सर्व-साक्षिणि सर्वेशे विष्णौ धार्यम् इतीर्यते ॥*॥
दृश्याऌअम्बन-रूपैवम् उक्ता वैराज-धारणा ।
इहोच्यते तु तत्-साध्या सर्वान्तर्यामि-धारणा ॥*॥
तत्र तावत् पूर्वोक्त-धारणाया अवान्तर-फलम् आह—एवं या धारणा, तया तुष्टाद् धरेः पुरा प्रलय-समये नष्टां सृष्टि-स्मृतिंप्रत्यवरुध्य लब्ध्वा, ब्रह्मा अप्ययात् प्रागिदं विश्वं यथा आसीत् तथा ससर्जव्यवसायात्मिका बुद्धिर् यस्य सः । अत एव अमोघा दृष्टिर् यस्येति। अतस् तया धारणया विश्व-सृष्टि-सामर्थ्यं भवति ॥१॥">
  <meta itemprop="wordCount" content="10557">
  <meta name="twitter:card" content="summary">
  <meta name="twitter:title" content="०२ योगिमुक्तिः">
  <meta name="twitter:description" content="विषयः योगिनां योग-धारणयोत्क्रमण-प्रकारस्य वर्णनं सद्यो-मुक्ति-क्रम-मुक्त्योर् निरूपणं च ।
॥ २.२.१ ॥
श्री-शुक उवाच—
एवं पुरा धारणयात्म-योनिर्
नष्टां स्मृतिं प्रत्यवरुध्य तुष्टात् ।
तथा ससर्जेदम् अमोघ-दृष्टिर्
यथाप्ययात् प्राग् व्यवसाय-बुद्धिः ॥
**श्रीधर-स्वामी (भावार्थ-दीपिका) : **
द्वितीये तु ततः स्थूल-धारणातो जितं मनः ।
सर्व-साक्षिणि सर्वेशे विष्णौ धार्यम् इतीर्यते ॥*॥
दृश्याऌअम्बन-रूपैवम् उक्ता वैराज-धारणा ।
इहोच्यते तु तत्-साध्या सर्वान्तर्यामि-धारणा ॥*॥
तत्र तावत् पूर्वोक्त-धारणाया अवान्तर-फलम् आह—एवं या धारणा, तया तुष्टाद् धरेः पुरा प्रलय-समये नष्टां सृष्टि-स्मृतिंप्रत्यवरुध्य लब्ध्वा, ब्रह्मा अप्ययात् प्रागिदं विश्वं यथा आसीत् तथा ससर्जव्यवसायात्मिका बुद्धिर् यस्य सः । अत एव अमोघा दृष्टिर् यस्येति। अतस् तया धारणया विश्व-सृष्टि-सामर्थ्यं भवति ॥१॥">
<script type="text/javascript">
    
    let baseURL = "https:\/\/vishvAsa.github.io\/purANam_vaiShNavam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam_vaiShNavam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam_vaiShNavam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam_vaiShNavam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam_vaiShNavam\/bhAgavatam\/gauDIya-prastutiH\/02\/02_yogimuktiH\/".replace(basePath, "/");
  pageVars.pageParams = {};
  pageVars.pageSource = "bhAgavatam\/gauDIya-prastutiH\/02\/02_yogimuktiH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam_vaiShNavam/webpack_dist/uiLib-bundle.js"></script>







    <link rel="stylesheet" href="/purANam_vaiShNavam/webpack_dist/uiLib.css">
<link rel="stylesheet" href="/purANam_vaiShNavam/css/uiLibPrint.css" media="print" >
<link rel="stylesheet" href="/purANam_vaiShNavam/css/fonts.css" >
<link rel="stylesheet" href="/purANam_vaiShNavam/css/@fortawesome/fontawesome-free/css/solid.min.css">

<link rel="stylesheet" href="/purANam_vaiShNavam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/02_yogimuktiH/" />
<link rel="alternate" hreflang="sa-Deva" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/02_yogimuktiH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/02_yogimuktiH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/02_yogimuktiH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/02_yogimuktiH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/02_yogimuktiH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/02_yogimuktiH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/02_yogimuktiH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/02_yogimuktiH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/02_yogimuktiH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/02_yogimuktiH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/02_yogimuktiH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/02_yogimuktiH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/02_yogimuktiH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/02_yogimuktiH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/02_yogimuktiH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/02_yogimuktiH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/02_yogimuktiH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/02_yogimuktiH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/02_yogimuktiH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/02_yogimuktiH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/02_yogimuktiH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/02_yogimuktiH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/02_yogimuktiH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/02_yogimuktiH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/02_yogimuktiH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/02_yogimuktiH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/02_yogimuktiH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/02_yogimuktiH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/02_yogimuktiH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/02_yogimuktiH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/02_yogimuktiH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/02_yogimuktiH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/02_yogimuktiH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/02_yogimuktiH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/02_yogimuktiH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/02_yogimuktiH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/02_yogimuktiH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/02_yogimuktiH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/02_yogimuktiH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/02_yogimuktiH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/02_yogimuktiH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/02_yogimuktiH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/02_yogimuktiH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam_vaiShNavam/bhAgavatam/gauDIya-prastutiH/02/02_yogimuktiH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ०२ योगिमुक्तिः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०२ योगिमुक्तिः">०२ योगिमुक्तिः</h1>
    
    <a id="editLink" class="btn btn-primary noPrint"  href="https://github.com/vishvAsa/purANam_vaiShNavam/edit/content/bhAgavatam/gauDIya-prastutiH/02/02_yogimuktiH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <details><summary>विषयः</summary>
<p>योगिनां योग-धारणयोत्क्रमण-प्रकारस्य वर्णनं सद्यो-मुक्ति-क्रम-मुक्त्योर् निरूपणं च ।</p>
</details>
<p><strong>॥ २.२.१ ॥</strong></p>
<p><strong>श्री-शुक उवाच—</strong></p>
<p><strong>एवं पुरा धारणयात्म-योनिर्</strong></p>
<p><strong>नष्टां स्मृतिं प्रत्यवरुध्य तुष्टात् ।</strong></p>
<p><strong>तथा ससर्जेदम् अमोघ-दृष्टिर्</strong></p>
<p><strong>यथाप्ययात् प्राग् व्यवसाय-बुद्धिः ॥</strong></p>
<p>**श्रीधर-स्वामी (भावार्थ-दीपिका) : **</p>
<p>द्वितीये तु ततः स्थूल-धारणातो जितं मनः ।</p>
<p>सर्व-साक्षिणि सर्वेशे विष्णौ धार्यम् इतीर्यते ॥*॥</p>
<p>दृश्याऌअम्बन-रूपैवम् उक्ता वैराज-धारणा ।</p>
<p>इहोच्यते तु तत्-साध्या सर्वान्तर्यामि-धारणा ॥*॥</p>
<p>तत्र तावत् पूर्वोक्त-धारणाया अवान्तर-फलम् आह—<strong>एवं</strong> या धारणा, तया <strong>तुष्टाद्</strong> धरेः <strong>पुरा</strong> प्रलय-समये <strong>नष्टां</strong> सृष्टि-<strong>स्मृतिंप्रत्यवरुध्य</strong> लब्ध्वा, ब्रह्मा <strong>अप्ययात् प्रागिदं</strong> विश्वं <strong>यथा</strong> आसीत् <strong>तथा ससर्जव्यवसायात्मिका बुद्धिर्</strong> यस्य सः । अत एव <strong>अमोघा दृष्टिर्</strong> यस्येति। अतस् तया धारणया विश्व-सृष्टि-सामर्थ्यं भवति ॥१॥</p>
<p><strong>श्रीनाथ-चक्रवर्ती (चैतन्य-मत-मञ्जुषा) :एवं धारणया</strong> भक्ति-लक्षणयेत्य् अर्थः । <strong>तुष्टात्</strong> श्री-कृष्णात्, भक्त्यैवासौ तुष्टो भवति । <strong>आत्म-योनिः पुरा नष्टां स्मृतिम्</strong> आसाद्य <strong>यथा</strong> पूर्वम् आसीत्, **तथेदं **विश्वं <strong>ससर्ज</strong> ॥१॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **ततः पूर्वोक्तायाः । तया वैराज-धारणया साध्या ।  तत्र धारणाद्वय-मध्ये अवान्तरमानुषङ्गिकम् । व्यवसाये भगवत् प्रेरणावशास्त्रक्ष्याम्य् एवेति निश्चये बुद्धिर् यस्य सः । यद् वा, व्यवसायो निश्चय एवम् एतत् स्रष्टव्यम् इत्य् एवं तदात्मिका निश्चिता बुद्धिर् यस्य स तथा । अत एव व्यवसाय-बुद्धित्वाद् एव अमोघा सफला अतः सफल-दृष्टित्वात् ॥१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : _न व्याख्यातम्। _</strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **</p>
<p>द्वितीये चिद्-घन-वपुर् धारणा सिद्ध-योगिनः ।</p>
<p>देहं जिहासोः सायुज्य-प्राप्ताव् उक्तं सृति-द्वयम् ॥*॥</p>
<p>भगवत्-तत्त्वम् इहारोप्य दृशाप्राकृत-वस्तुषु ।</p>
<p>धारणोक्ताथ तत्-साध्या भगवद्-धारणोच्यते ॥*॥</p>
<p>उक्त-धारणाया अवान्तर-फलम् आह । <strong>प्रत्यवरुद्ध्य</strong> प्राप्य । <strong>तुष्टात्</strong> परमेश्वरात् । <strong>अप्ययात्</strong> प्रलयात् <strong>प्राग् इदं</strong> विश्वं <strong>यथासीत् तथा ससर्ज</strong> । **व्यवसाये **भगवत्-प्रेरणा-वशात् स्रक्ष्याम्य् एवेति निश्चये <strong>बुद्धिर्</strong> यस्य सः ॥१॥</p>
<p>———————————————————————————————————————</p>
<p><strong>॥ २.२.२ ॥</strong></p>
<p><strong>शाब्दस्य हि ब्रह्मण एष पन्था</strong></p>
<p><strong>यन् नामभिर् ध्यायति धीर् अपार्थैः ।</strong></p>
<p><strong>परिभ्रमंस् तत्र न विन्दतेऽर्थान्</strong></p>
<p><strong>माया-मये वासनया शयानः ॥</strong></p>
<p>**मध्वाचार्यः (भागवत-तात्पर्यम्) : **एष हरिः । यद् अपार्थैर् ध्यायति तत्रार्थान् न विन्देत ।</p>
<blockquote>
<p>सर्व-नामा यतो विष्णुस् तद्-अन्यार्थान् न तु स्मरेत् ।<br>
स्मरंस् तु यावद्-अर्थः स्याद् अन्यथा स्वात्महा स्मृतः ॥ इति ब्रह्माण्डे ॥२॥</p></blockquote>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **उपासना-फलाद् अपि विरक्तस्य शुद्धात्म-धारणायाम् अधिकारः । अतो वैराग्यार्थं सर्वं कर्म-फलं निन्दति । <strong>शाब्दं</strong> शब्द-मयं <strong>ब्रह्म</strong> वेद । तस्य <strong>एष पन्थाः</strong> कर्म-फल-बोध-प्रकारः । कोऽसौ ? [<strong>अपार्थैः</strong>] अर्थ-शून्यैर् एव स्वर्गादि-<strong>नामभिः</strong> साधकस्य <strong>धीर् ध्यायति</strong> तत्-तद्-इच्छां करोतीति यत् । अपार्थत्वम् एवाह—तत्र <strong>मायामये</strong> पथि सुखम् इति <strong>वासनया शयानः</strong> स्वप्नान् पश्यन्न् इव <strong>परिभ्रमन्नर्थान् न विन्दति</strong> । तत्-तल्-लोकं प्राप्तोऽपि निरवद्यं सुखं न लभत इत्य् अर्थः ॥२॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **इत्य् अर्थ इति एवं पुण्यचितो लोकः क्षोयते इति श्रुतेः क्षयिष्णुत्वोक्तेर् इति भावः । अत्र विश्वनाथोऽवतरणिकाम् आह । अत्रा म्रियमाणः किं कुर्वीतेति प्रश्ने स्वर्ग-साधकं यागादिकं कुर्वीतात्र सर्वो वेदः प्रमाणम् इत्य् आचिख्यासुंस् तत्र काश्चन प्रत्य् आह&ndash;शाब्दस्येति ॥२॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> तस्मात् श्री-कृष्ण एव भजनीय इत्य् आह—शाब्दस्य हीत्य्-आदि । <strong>शाब्दस्य ब्रह्मणो</strong> वेदस्यैष एव <strong>पन्थाः</strong> । कोऽसौ ? तत्राह—<strong>नामभिः</strong> श्री-कृष्ण-वासुदेव-नारायणादिभिर् नामभिर् <strong>धीर्</strong> धारणा-शीलः पुरुषः, <strong>ध्यायति</strong> चिन्तयतीति धीः । कीदृशैः ? <strong>अप</strong> अपकृष्टा <strong>अर्थाः</strong> पुरुषार्थाः धर्माः कामादयो येभ्यस् तथा तैः । कुतस् तेषाम् अपकृष्टत्वम् ? इत्य् आह—परिभ्रमंस् तत्रेत्य्-आदि । तत्र तेषु धर्म-कामादिषु <strong>परिभ्रमन्न् अर्थान्</strong> प्रेम-लक्षण-भक्ति-योग-सम्बन्धिनो भावनान् <strong>विन्दते</strong> । तेषां माया-मयत्वाद् इत्य् आह—<strong>माया-मये</strong> माया-स्वरूप आमयो यत्रेति । तत्रेत्य् अस्य विशेषणं, <strong>वासनया</strong> तत्-तद्-वासनया <strong>शयानो</strong> निद्रित इव ॥२॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **शाब्दस्येति । यत् यस्मात् यं श्रुत्वेत्य् अर्थः ॥२॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **अत्र म्रियमाणः किं कुर्वीत ? इति प्रश्ने स्वर्ग-साधनं यागादिकं कर्मैव कुर्वीत, अत्र वेदः सर्व एव प्रमाणम् इत्य् आचिख्यासूंस् तत्र कांश्चन प्रत्य् आह । <strong>शाब्दं</strong> शब्द-मयं <strong>ब्रह्म</strong> वेद । तस्य <strong>एष पन्थाः</strong> । कोऽसौ ? <strong>यन्-नामभिर्</strong> नाम-मात्रैर् एव स्वर्गादिभिर् <strong>धीः</strong> साधकस्य बुद्धिर् <strong>ध्यायति</strong> । स्वर्गे सुखम् एव प्राप्स्यामीति विचारयति, वृथैव यतोऽप्य् अर्थैः । अपार्थत्वम् एवाह—<strong>मायामये</strong> तत्र स्वर्गादौ, सुखम् इति <strong>वासनया</strong>, <strong>शयानः</strong> स्वप्नान् पश्यन्न् इव <strong>परिभ्रमन्न् अर्थान् न विन्दति</strong> । तत्-तल्-लोकं प्राप्तोऽपि क्षयिष्णुत्वान् निरवद्यं सुखं न लभत इत्य् अर्थः ॥२॥</p>
<p>———————————————————————————————————————</p>
<p><strong>॥ २.२.३ ॥</strong></p>
<p><strong>अतः कविर् नामसु यावद्-अर्थः</strong></p>
<p><strong>स्याद् अप्रमत्तो व्यवसाय-बुद्धिः ।</strong></p>
<p><strong>सिद्धेऽन्यथार्थे न यतेत तत्र</strong></p>
<p><strong>परिश्रमं तत्र समीक्षमाणः ॥</strong></p>
<p>**श्रीधर-स्वामी (भावार्थ-दीपिका) : **तर्हि सर्वथा कर्म-फल-त्यागे सद्य एव देह-पातः स्याद् इत्य् आशङ्क्याह । <strong>अतः कविर् नामसु</strong> नाम-मात्रेषु भोग्येषु यावतार्थेनार्थो देह-निर्वाहो यस्य स तथा-भूतः स्यात् । <strong>अप्रमत्तस्</strong> तावन्-मात्रेऽप्य् अनासक्तः । <strong>व्यवसाय-बुद्धिर्</strong> नेदं सुखम् इति निश्चयवान्। तदापि तत्र तस्मिन्न् <strong>अर्थेऽन्यथैव सिद्धे</strong> सति तत्र यत्ने **परिश्रमं पश्यन् न यतेत **॥३॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **अत्राक्षिपति तर्हीति । अर्थे देह-निर्वाहे अत्र विश्वनाथः—एवं योग-प्रसङ्ग एव कर्मिणां मत-मति-बहिरङ्गत्वेन स्पष्टम् एव विनिन्द्य कर्म-फलेषु वैराग्यं भक्त-ज्ञानिनोर् अपि साधारणम् । योगारूढानाम्-अवश्य-कर्तव्यत्वेनाह । अतो बुद्धिमान् भोगार्थं न ध्यायेत् न यतेत च । किं तु । कामस्य नेन्द्रिय-प्रीतिर् लाभो जीवेत यावता इत्य् उक्तन्यायेन नामसु भोग्य-वस्तुषु यावतार्थेन स्वीकृतेनार्थः । स्व-कृत्य-निष्पत्त्य् अर्थं देह-निर्वाहस्तावान् अर्थो ग्राह्यो तस्य तथाभूतः स्यात् । यतोऽयमप्रमत्तः स्व-साधन-सिद्धौ सावधानः । किञ् च विघ्न-बाहुल्य-दर्शनेऽपि स्व-योगान् न</p>
<p>परावर्तेतेत्य् आह&ndash;व्यवसाय-बुद्धिः यद् भवेत् तद् भवतु मया तु यन् निश्चितं तनिश्चितम् एवेति दृढ-विचार इत्य् अर्थः । किञ् च । यावद् अर्थतापि सुकुमारस्यैवोक्ता न तु स्वतः समर्थस्येत्य् आह अन्यथा प्रकारान्तरेणार्थे स्व-देह-निर्वाहे सिद्धे सति तत्र पिष्टषेषणन्यायेन न यतेत । यतस् तत्र यत्ने परिश्रमं धनिक-जनोपासनादिकम् ॥३॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> तस्माद् योगिनां नृप निर्णीतं हरेर् नामानुकीर्तनम् [भा।पु। २.१.११] इति पूर्वोक्त-रीत्या प्रथमं श्री-कृष्ण-नामभ्यां स एव कार्य इत्य् आह—अत इत्य्-आदि । <strong>अतः</strong> कारणात् <strong>कविर्</strong> विचक्षणो जनो <strong>नामसु</strong> भगवन्-नामसु <strong>यावद्-अर्थः</strong> स्यात्, यावत् साकल्ये, सर्वार्थः स्यात् । नाम-ग्रहणेनैव सर्वार्थ-सिद्धो भवति । यद् वा, यावान् अर्थो यत्रेति सप्तम्य्-अन्य-पदार्थः—अर्थ-स्फूर्ति-पर्यन्तं नामसु भवेद् इत्य् अर्थः । अर्थस् तु श्री-कृष्ण एव, तावद् एव नामसु भाव्यम्, यावद्-अर्थः फलम् इति वा ।</p>
<p>**अप्रमत्त **एव <strong>व्यवसाय-बुद्धिः</strong> । व्यवसायो व्यवहारः । एतद् विना परस्परासिद्धे कर्मणि <strong>न यतेत</strong> । अत उक्तं—तस्यैव हेतोः प्रयतेत कोविदः [भा।पु। १.५.१८] इत्य्-आदि । यतस् तस्मिन्न् अर्थे <strong>परिश्रमम्</strong> आयासं <strong>समीक्षमाणः</strong> । एतेन व्यवसायः सन् भगवन्-नाम-सङ्कीर्तनं कुर्याद् इत्य् अर्थः ॥३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : _न व्याख्यातम्। _</strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **एवं योग-प्रसङ्ग एव कर्मिणां मतम् अतिबहिरङ्गत्वेन स्पष्टम् एव विनिन्दा कर्म-फलेषु वैराग्यं भक्त-ज्ञानिनोर् अपि साधारणं योगारूढानाम् अवश्य-कर्तव्यत्वेनाह । अतो बुद्धिमान् भोगार्थं न ध्यायेत्, <strong>न यतेत</strong> च, किन्तु कामस्य नेन्द्रिय-प्रीतिर् लाभो जीवेत यावता [१.२.१०]इत्य् उक्त-न्यायेन । <strong>नामसु</strong> भोग्य-वस्तुषु यावतार्थेन स्वीकृतेन अर्थः स्वीकृत्य्-अनिष्पत्त्य्-अर्थं देह-निर्वाहस् तावान् अर्थो ग्राह्यो यस्य तथा-भूतः स्यात् । यतोऽयम् <strong>अप्रमत्तः</strong> स्व-साधन-सिद्धौ सावधानः । किं च, विघ्न-बाहुल्य-दर्शनेऽपि स्व-योगान् न परावर्ततेत्य् आह—<strong>व्यवसाय-बुद्धिः</strong> । “यद् भवेत् तद् भवतु, मया तु यन् निश्चितं तन् निश्चितम् एव” इति दृढ-विचार इत्य् अर्थः । किं च, यावद्-अर्थतापि कस्यचिद् इति सुकुमारस्यैवोक्ता, न तु स्वतः-समर्थस्येत्य् आह—<strong>अन्यथा</strong> प्रकारान्तरेण <strong>अर्थे</strong> स्व-देह-निर्वाहे <strong>सिद्धे</strong> सति तत्र पिष्ट-पेषण-न्यायेन <strong>न यतेत</strong> । यतस् तत्र यत्ने <strong>परिश्रमं</strong> धनिक-जनोपासनादिकम् ॥३॥</p>
<p>———————————————————————————————————————</p>
<p><strong>॥ २.२.४ ॥</strong></p>
<p><strong>सत्यां क्षितौ किं कशिपोः प्रयासैर्</strong></p>
<p><strong>बाहौ स्व-सिद्धे ह्य् उपबर्हणैः किम् ।</strong></p>
<p><strong>सत्य् अञ्जलौ किं पुरुधान्न-पात्र्या</strong></p>
<p><strong>दिग्-वल्कलादौ सति किं दुकूलैः ॥</strong></p>
<p>**श्रीधर-स्वामी (भावार्थ-दीपिका) : **अन्यथा-सिद्धिम् आह द्वाभ्याम्—सत्याम् इति । <strong>कशिपोः</strong> शय्यायाः । <strong>स्वतः सिद्धे बाहौ</strong> सति <strong>उपबर्हणैर्</strong> उच्छीर्षकैः । <strong>पुरुधा</strong> बहु-प्रकारया <strong>अन्न-पात्र्या</strong> भोजन-पात्रेण ॥४॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **समर्थस्यान्यथासिद्धिम् आह—सत्याम् इति । देव-निर्मितायां क्षितौ सत्याम् । बाहौ भुजे । उच्छीर्षकैः शिरः-पीठैः ॥४॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> तर्हि व्यवसायेन विना देह-यात्रा सम्पद्यताम् ? तत्राह—सत्यां क्षिताव् इत्य्-आदि ॥४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : _न व्याख्यातम्। _</strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **समर्थस्यान्यथा-सिद्धिम् आह—सत्याम् इति । <strong>कशिपोः</strong> शय्यायाः । <strong>उपबर्हणैर्</strong> उच्छीर्षकैः । <strong>पुरुधा</strong> पुरु बहुः, प्रकारे धा । <strong>अन्न-पात्र्या</strong> भोजन-पात्रेण ॥४॥</p>
<p>———————————————————————————————————————</p>
<p><strong>॥ २.२.५ ॥</strong></p>
<p><strong>चीराणि किं पथि न सन्ति दिशन्ति भिक्षां</strong></p>
<p><strong>नैवाङ्घ्रिपाः पर-भृतः सरितोऽप्य् अशुष्यन् ।</strong></p>
<p><strong>रुद्धा गुहाः किम् अजितोऽवति नोपसन्नान्</strong></p>
<p><strong>कस्माद् भजन्ति कवयो धन-दुर्मदान्धान् ॥</strong></p>
<p>**श्रीधर-स्वामी (भावार्थ-दीपिका) : **ननु दिक्-सद्-भावो नाम नग्न त्व् अम् एव, वल्कलम् अन्नं तोयं वास-स्थानं तु याच्ञा-प्रयत्नं विना कथं प्राप्येत ? तत्राह । <strong>चीराणि</strong> वस्त्र-खण्डानि । <strong>परान् बिभ्रति</strong> पुष्णन्ति फलादिभिर् ये । <strong>गुहाः</strong> गिरि-दर्यः । ननु कदाचिद् एषाम् अलाभे किं कार्यं ? तत्राह—<strong>अजितो</strong> हरिर् <strong>उपसन्नान्</strong> शरणागतान् <strong>किं नावति</strong> न रक्षति ? किं-शब्दस्य पूर्वत्रापि सम्बन्धः । <strong>धनेन</strong> यो <strong>दुर्मदस्</strong> तेन <strong>अन्धान्</strong> नष्ट-विवेकान् ॥५॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **अत्राक्षिपति । नन्व् इति । पुनराक्षिपति नन्व् इति । विश्वनाथस्तु—ननु शीतत्राणोपायः कस्तत्र साक्षेपं क्रुध्यन् निवाह—चीराणीति  । ननु ततोऽपि जाठरानलो दुर्वारस् तत्र तथैवाह—अङ्घ्रिपा अपि किं नैव भिक्षां ददति मनुष्याः खलु मा ददतु नामेति भावः । तर्हि पानार्थं जलं तु मृग्यम् एवेति चेद्-विक्तव बुद्धिम् इत्य् आह—सरितोपीति  । ननु शिलावर्षात् त्राणार्थं पर्णशाला काचिद् अपेक्षितैवेति चेत् तत्राह—रुद्धा इति । गुहां प्रविश्य व्याघ्रादयः खादन्तीति चेत् तत्राह—किमजित इति । व्याघ्रादीनाम् अपि स एवान्तर्यामी भक्त-वत्सलस्तान् कथं तत्र प्रेरयिष्यतीति भावः । न ह्यजित-भक्तं कोप्यभिभवितुं शक्यादित्य् अर्थः ॥५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : _न व्याख्यातम्। _</strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **ननु शीत-त्राणोपायः कः ? तत्र साक्षेपं क्रुध्यन्न् इवाह—<strong>चीराणि</strong> वस्त्र-खण्डानि । ननु ततोऽपि जठरानलो दुर्वारः ? तत्र तथैवाह—<strong>अङ्घ्रिपा</strong> अपि <strong>किं नैव भिक्षां दिशन्ति</strong> ददति ? मनुष्याः खलु मा ददतु नामेति भावः । यतः <strong>परान् बिभ्रति</strong> पुष्णन्तीति । तर्हि पानार्थं जलं तु मृग्यम् एवेति चेत् ? धिक् तव बुद्धिम् इत्य् आह—<strong>सरितो</strong>ऽपीति । ननु शिला-वर्षात् त्राणार्थं पर्ण-शाला काचिद् अपेक्षितव्यैव इति चेत् ? तत्राह—<strong>रुद्धा</strong> इति । गुहां प्रविश्य व्याघ्रादयः खादन्ति चेत् ? तत्राह—<strong>किम् अजित</strong> इति । व्याघ्रादीनाम् अपि स एवान्तर्यामी भक्त-वत्सलस् तान् कथं तत्र प्रेरयिष्यतीतीति भावः ॥५॥</p>
<p>———————————————————————————————————————</p>
<p><strong>॥ २.२.६ ॥</strong></p>
<p><strong>एवं स्व-चित्ते स्वत एव सिद्ध</strong></p>
<p><strong>आत्मा प्रियोऽर्थो भगवान् अनन्तः ।</strong></p>
<p><strong>तं निर्वृतो नियतार्थो भजेत</strong></p>
<p><strong>संसार-हेतूपरमश् च यत्र ॥</strong></p>
<p>**मध्वाचार्यः (भागवत-तात्पर्यम्) : **एतम् इतस् तं प्रेत्याभिसम्भवितास्मीति <strong>नियतार्थः</strong> ॥६॥</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **तदा तेन किं कर्तव्यं ? हरिस् तु सेव्य इत्य् आह—<strong>एवं</strong> विरक्तः संस् <strong>तं भजेत</strong> । भजनीयत्वे हेतवः—<strong>स्व-चित्ते स्वत एव सिद्धः</strong> । यत <strong>आत्मा</strong>, अत एव <strong>प्रियः</strong> । प्रियस्य च सेवा सुख-रूपैव । <strong>अर्थः</strong> सत्यो न त्व् अनात्मवन् मिथ्या । <strong>भगवान्</strong> भजनीय-गुणश् च <strong>अनन्तश्</strong> च नित्यः । य एवंभूतस् तं भजेत । <strong>नियतार्थो</strong> निश्चित-स्वरूपः । तद्-अनुभवानन्देन <strong>निर्वृतः</strong> सन्न् इति स्वतः-सुखात्मत्वं दर्शितम् । किं च, <strong>यत्र</strong> यस्मिन् भजने सति <strong>संसार-हेतोर्</strong> अविद्याया <strong>उपरमो</strong> नाशो भवति ॥६॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **तदा बनाद्य् एकान्त-देश-प्राप्ति-समये तेन विरक्तेन न केवलं सुखात्मतैवान्यद् अप्य् आधिक्यमस्तीत्य् आह । <strong>किं च इति</strong>। विश्वनाथः—ननु तर्हि भजनीयेश्वरस्य तद् भजनोपकरणानाञ्चान्वेषणं तु कर्तव्यम् एव योगिभिर् इति चेत् तत्राह—स्वचित्ते स्वत एव सिद्धो यत आत्मा चित्ताधिष्ठाता वासुदेव इति । नाप्य् आवाहनादि-श्रम इति भावः ।  किं च,  तस्य भजनं स्वत एव भवितुम् उचितम् इत्य् आह—प्रिय इत्य्-आदि-चतुर्-विशेषणैः । प्रियः स्व-भावत एव प्रेमास्पदम् न च प्रेमास्पदत्वेऽपि पति-पुत्रादि-रूपोऽनर्थः यतोर्थः परम-वस्तु-रूपः । वस्तु-रूपत्वेऽपि न केवलम्-अन्तरात्मैव यतो भगवान् सौन्दर्यादि-गुणवत् त्वेन दृश्यः । न च तत्र देश-नियम इत्य् आह । अनन्तः । सर्व-व्यापकत्वात्-सर्वत्रैव देशे स्थितः । न च भजने श्रमः कोऽपीत्य् आह—निर्वृत्तिः । भजनानन्द-मयः सन् नियतः प्रेमैव भक्तावनुसंहितार्थः प्रयोजनं यस्य तथाभूतः सन् । यद् वा, नित्यम् एतावन्ति नामानि ग्रहीतव्यानि एतावती कथा श्रोतव्या एतावत्यः प्रणतयः कार्या एतावत् कालं ध्यानं कर्तव्यम् इत्य् एवं नियम-युक्तानि कीर्तन-श्रवणादीनि यस्य तथाभूतः सन्भजेत । यत्र भजने संसार-हेतोर् अविद्या या उपरमश्र भवेद् इत्य् अनुसंहितं फलं भक्तमते ज्ञानि-योगिनोर् मते तु संसार-हेतू-परम एवानुसंहितं फलम् । चकारः पाद-पूरणे । नियतार्थो निश्चल-रूप इत्य् अर्थः ॥६॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> एवं विषयेषु वैराग्यं बोधं हरिर् एव सेव्य इति वैराग्यस्य च फलं हरि-भजनम् एवेति दर्शयति—एवम् इति द्वाभ्याम् ॥६॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **एवं तत्र तत्र भगवत्य् एव तात्पर्ये सति **स्व-चित्तेस्वत एव सिद्धः **श्री-भगवान् एव परम-पुरुषार्थतया सेव्यः । किं तत्-तद्-आग्रहेण ? इत्य् आह—एवं स्व-चित्ते इति । तस्माद् भारत सर्वात्मा [भा।पु। २.१.५] इत्य्-आदिना यद् उक्तं तद् एव पुनर् निर्णीयत इति भावः । <strong>च</strong>-शब्देनानुषङ्गिकम् एवाविद्या-निवृत्तिः फलम् इति बोधितम् ॥६॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : <strong>ननु तर्हि भजनीयेश्वरस्य तद्-भजनोपकरणानां चान्वेषणं तु कर्तव्यम् एव योगिभिर् इति चेत् ? तत्राह—<strong>स्व-चित्ते स्वत एव सिद्धो</strong> यत <strong>आत्मा</strong> चित्ताधिष्ठाता वासुदेव इति नाप्य् आवाहनादि-श्रम इति भावः । किं च, तस्य भजनं स्वत एव भवितुम् उचितम् इत्य् आह—<strong>प्रिय</strong> इत्य् आदिभिश् चतुर्भिर् विशेषणैः । <strong>प्रियः</strong> स्वभावत एव प्रेमास्पदम् । न च प्रेमास्पदत्वेऽपि पति-पुत्रादि-रूपोऽनर्थः, यतोऽ</strong>र्थः</strong> परम-वस्तु-रूपः परम-वस्तु-रूपत्वेऽपि न केवलम् अन्तरात्मैव, यतो <strong>भगवान्</strong> सौन्दर्यादि-गुणवत्त्वेन दृश्यः । न च तत्र देश-नियम इत्य् आह—<strong>अनन्तः</strong> सर्व-व्यापकत्वात् सर्वत्रैव देशे स्थितः । न च भजने श्रमः कोऽपीत्य् आह—<strong>निर्वृतो</strong> भजनानन्द-मग्नः सन्, <strong>नियतः</strong> प्रेमैव भक्ताव् अनुसंहितोऽ<strong>र्थः</strong> प्रयोजनं यस्य तथा-भूतः सन् ।</p>
<p>यद् वा, नित्यम् एतावन्ति नामानि गृहीतव्यानि, एतावती कथा श्रोतव्या, एतावत्यः प्रणतयः कर्तव्याः, एतावत् कालं ध्यानं कर्तव्यम् इत्य् एवं नियम-युक्तानि कीर्तन-श्रवणादीनि, यस्य तथा-भूतः सन् <strong>भजेत</strong> । <strong>यत्र</strong> भजने <strong>संसार-हेतोर्</strong> अविद्यायाः **उपरमश् च **भवेद् इत्य् अननुसंहितं फलं भक्त-मते । ज्ञानि-योगिनोर् मते तु संसार-हेतूपरम एवानुसंहितं फलम् । <strong>च</strong>-कारः पाद-पूरणे । <strong>नियतार्थो</strong> निश्चल-स्वरूप इत्य् अर्थः ॥६॥</p>
<p>———————————————————————————————————————</p>
<p><strong>॥ २.२.७ ॥</strong></p>
<p><strong>कस् तां त्व् अनादृत्य परानुचिन्ताम्</strong></p>
<p><strong>ऋते पशून् असतीं नाम कुर्यात् ।</strong></p>
<p><strong>पश्यञ् जनं पतितं वैतरण्यां</strong></p>
<p><strong>स्व-कर्मजान् परितापाञ्-जुषाणम् ॥</strong></p>
<p>**मध्वाचार्यः (भागवत-तात्पर्यम्) : **</p>
<p>यथैकस् तु बहून् सुप्तान् असुप्तः पश्यति प्रभुः ।</p>
<blockquote>
<p>एवम् ईशो बहून् जीवान् अज्ञान् पश्यति नित्य-दृक् ॥ इति व्योम-संहितायाम् ।</p></blockquote>
<p>स्वप्नेन शारीरम् अभिप्रहत्य् आसुप्तः सुप्तान् अभिचाकशीतीति च ।</p>
<blockquote>
<p>यथेष्ट-भवनाद् विष्णुर् अनुभूः परिकीर्तितः ।<br>
उदधिः कर्मणाम् ईशः सर्वः पूर्ण-गुणो यतः ।<br>
सत्यः केवल-सारत्नान् नियमो नियते रजः ॥ इति बृहत्-संहितायाम् ॥७॥</p></blockquote>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **एतद् एवान्य-चिन्ता-निन्दया द्रढयति—क इति । <strong>तां</strong> तथा-भूतां <strong>परस्य</strong> हरेर् <strong>अनुचिन्तां</strong> धारणाम् <strong>अनादृत्य पशून्</strong> कर्म-जडान् <strong>विना</strong> । यथा, पशुर् एवायं स देवानाम् इति श्रुतेः । <strong>असतीं</strong> विषय-चिन्तां <strong>को <strong>नाम</strong> कुर्यात्</strong> ? तया चिन्तया <strong>वैतरण्यां पतितं</strong>, तत्र च <strong>स्व-कर्मजान्</strong> आध्यात्मिकादि-क्लेशान् सेवमानं <strong>जनंपश्यन्</strong> । वैतरणी यमस्य द्वार-स्था नदी तत्-तुल्यत्वात् संसृतिर् वैतरणी ॥७॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **एतद् एव हरिभजनम् एव । स कर्मजडः देवानां पशुर् एव पशुर्यथा स्वामिव्यापारक्लिष्टः सर्वदा तिष्ठति तथा सोपीति श्रुतिपदार्थः तत्तुल्यत्वात् । वैतरणी यथा दुःखेन तीर्यते वितरणेन दानेन च तथा भवोपीति भावः ॥७॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **व्यतिरेकेण तद् एव द्रढयति—कस् ताम् इति ॥७॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **व्यतिरेकेण तद् एवाह—क इति । <strong>परस्य</strong> हरेः । <strong>अनुचिन्तां</strong> तां प्रसिद्धां भक्तिम् <strong>अनादृत्य</strong> । <strong>पशून्</strong> कर्म-जडान् <strong>विना</strong> । पशुर् एव स देवानाम् इति श्रुतेः । <strong>असतीं</strong> विषय-चिन्तां <strong>को</strong> नाम <strong>कुर्यात्</strong> ? ॥७॥</p>
<p>———————————————————————————————————————</p>
<p><strong>॥ २.२.८ ॥</strong></p>
<p><strong>केचित् स्व-देहान्तर्-हृदयावकाशे</strong></p>
<p><strong>प्रादेश-मात्रं पुरुषं वसन्तम् ।</strong></p>
<p><strong>चतुर्-भुजं कञ्ज-रथाङ्ग-शङ्ख-</strong></p>
<p><strong>गदा-धरं धारणया स्मरन्ति ॥</strong></p>
<p><strong>श्रीधर-स्वामी (भावार्थ-दीपिका) : <strong>ताम् एव धारणां स-विशेषणाम् आह—केचिद् इति षड्भिः । <strong>स्व-देहस्यान्तर्</strong> मध्ये तद् <strong>धृदयं</strong> तत्र यो</strong>ऽवकाशस्</strong> तस्मिन् <strong>वसन्तम्</strong> । <strong>प्रादेशस्</strong> तर्जन्य्-अङ्गुष्ठयोर् विस्तारः, स एव <strong>मात्रा</strong> प्रमाणं<sup id="fnref:1"><a href="#fn:1" class="footnote-ref" role="doc-noteref">1</a></sup> यस्येति हृदय-परिमाणं तत्रोपचर्यते । <strong>कञ्जं</strong> पद्मम् । <strong>रथाङ्गं</strong> चक्रम् ॥८॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **एवं च वैराग्यं भक्तेर् अन्वय-व्यतिरेकी च प्रदर्श्य पुनर् अपि योगिनां पूर्वोक्त-धारणातोप्यतिश्रेष्ठाम्-अन्तर्यामिणश् चिद्धन-रूपस्य धारणाम् आह । केचिद् इति । पूर्वोक्त-वैराज-धारणानिष्ठेभ्योप्यपि-श्रेष्ठा इत्य् अर्थः । किम्वा वक्ष्यमाण-वाक्यानुसारेण वैराज-धारणाभ्यासेन शुद्ध-चित्ता एवं तद्-अन्तर्यामिणश् चिद्-धन-रूपस्य धारणां कुर्यर् इत्य् अभिप्रायेणाह । केचिद् इति । अत्र धारणायां चतुर्-विधा योगिनः सम्भवन्ति । तत्र प्रथमा भगवद् रूपम्-अनालम्ब्य-मानाः प्राणमनोधारणावन्तः श्री-भागवता सन्मता विगीता एव । द्वितीयाः पूर्वोक्त-वैराज-धारणया शुद्ध-चित्ताः मृणाल-गौरायत-शेष-भोग इत्य् आदि तृतीय-स्कन्धोक्त-तद्-अन्तर्यामि-धारणावन्तः । तृतीया वैराज-धारणानन्तर-व्यष्टि-विराड्-अन्तर्यामि-चतुर्-भुज-रूप-धारणावन्तः चतुर्थाः । स्वत एव शुद्ध-चित्ताः ।  प्रथमत एव व्यष्टन्तर्यामि-चतुर्-भुज-धारणावन्तस्त एवात्र केचिच् छब्देनोच्यन्ते । प्रादेशमात्रम् इति प्रादेश-प्रमाण-हृदय-ध्येयत्वात् पुरुषं तावन् मात्र-प्रदेशेऽप्य् अचिन्त्य-शक्त्या पञ्च-दश-वर्षीय-पुरुषाकार-प्रमाणम् । सन्तं वयसि कैशोरे इत्य् उक्तेः । अत एव स्वामि-चरणैर् उक्तं हृदय-प्रमाणं तत्र भगवत्य् उपचर्यते इति । वसन्तं तत्रान्तर्यामितया कृतवासम् ॥८॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> केचिद् इत्य्-आदिना उदाहरण-दर्शनेन न केवलं नामान्य् एव कीर्तयेत्, ध्यायेच् च । <strong>स्व-देह</strong>-मध्ये यद् <strong>धृदयं</strong> तस्य <strong>अवकाशे वसन्तम् चतुर्-भुजं पुरुषं</strong> चिन्तयन्ति । तद्-विशेषणानि—<strong>प्रादेश-मात्रं</strong> प्रकृष्ट आदेश आज्ञा प्रादेशो वेदः, स एव मात्रा प्रमाणं यस्य । अन्यानि स्पष्टानि । एतच् चतुर्भुज-ध्यानं मुमुक्षु-परम् । वक्ष्यति चैकादशे [भा।पु। ११.११.४६] । अत एव श्रीधर-स्वामि-मतं न भवति, अत एव वक्ष्यति, अमुनी भगवद्-रूपे [भा।पु। २.१०.३५] इत्य्-आदि ॥८॥</p>
<p>———————————————————————————————————————</p>
<p>**जीव-गोस्वामी (परमात्म-सन्दर्भः (५): **प्रादेशस् तर्जन्य्-अङ्गुष्ठयोर् विस्तारः, तत्-प्रमाणं, हृद्य् अपेक्षया मनुष्याधिकारत्वात् [वे।सू। १.३.२५] इति न्यायेन ॥८॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **अथ तत्राप्य् एक-देशिनां मतम् आह—केचिद् इत्य्-आदि-सार्ध-चतुष्कैः व्यष्ट्य्-अन्तर्यामिण एव धारणेयम् । गर्भोदक-शायि-रूप-समष्ट्य्-अन्तर्यामि-धारणा तु तृतीय-स्कन्धे तत्-तद्-वर्णनानुसारेण ज्ञेया । सैव सूचिता तं सत्यम् आनन्द-निधिं भजेत [भा।पु। २.१.३९] इत्य् अनेनेति ॥८॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **एवं च वैराग्यं भक्तेर् अन्वय-व्यतिरेकौ च प्रदर्श्य, पुनर् अपि योगिनां पूर्वोक्त-धारणतोऽप्य् अतिश्रैष्ठ्यम् अन्तर्यामिणश् चिद्-घन-रूपस्य धारणाम् आह—केचिद् इति । पूर्वोक्त-वैराज-धारणा-निष्ठेभ्योऽप्य् अतिश्रेष्ठा इत्य् अर्थः । किं वा, वक्ष्यमाण-वाक्यानुसारेण वैराज-धारणाभ्यासेन शुद्ध-चित्ता एवं तद्-अन्तर्यामिणश् चिद्-घन-रूपस्य धारणां कुर्युर् इत्य् अभिप्रायेणाह—केचिद् इति ।</p>
<p>अत्र धारणायां चतुर्-विधा योगिनः सम्भवन्ति । तत्र प्रथमाः—भगवद्-रूपम् अनालम्बमानाः प्राण-मनो-धारणावन्तः श्री-भागवतासम्मता विगीता एव ।  द्वितीयाः—पूर्वोक्त-वैराज-धारणया शुद्ध-चित्ताः, मृणाल-गौरायत-शेष-भोग- [भा।पु। ३.८.२३] इत्य्-आदि तृतीय-स्कन्धोक्त-तद्-अन्तर्यामि-चतुर्भुज-रूप-धारणावन्तः ।  तृतीयाः—वैराज-धारणानन्तर-व्यष्टि-विराड् अन्तर्यामि-चतुर्भुज-रूप-धारणावन्तः । चतुर्थाः—स्वत एव शुद्ध-चित्ताः ।</p>
<p>प्रथमत एव व्यष्ट्य्-अन्तर्यामि-चतुर्भुज-धारणावन्त एवात्र <strong>केचित्</strong>-शब्देनोच्यन्ते । <strong>प्रादेश-मात्रम्</strong> इति प्रादेश-प्रमाण-<strong>हृदये</strong> ध्येयत्वात् । <strong>पुरुषं</strong> तावन्-<strong>मात्रम्</strong> इति प्रदेशोऽप्य् अचिन्त्य-शक्त्या पञ्चदश-वर्षीय-पुरुषाकार-प्रमाणम् । सन्तं वयसि कैशोरे [भा।पु। ३.२८.१७] इत्य् उक्तेः । <strong>वसन्तं</strong> तत्रान्त्र्यामितया कृत-वासम् ॥८॥</p>
<p>———————————————————————————————————————</p>
<p><strong>॥ २.२.९ ॥</strong></p>
<p><strong>प्रसन्न-वक्त्रं नलिनायतेक्षणं</strong></p>
<p><strong>कदम्ब-किञ्जल्क-पिशङ्ग-वाससम्</strong></p>
<p><strong>लसन्-महा-रत्न-हिरण्मयाङ्गदं</strong></p>
<p><strong>स्फुरन्-महा-रत्न-किरीट-कुण्डलम् ॥</strong></p>
<p><strong>श्रीधर-स्वामी (भावार्थ-दीपिका) : नलिनं</strong> पद्मं तद्वत् <strong>प्रसन्नेआयते</strong> दीर्घे <strong>ईक्षणे</strong> यस्य । <strong>कदम्ब</strong>-कुसुमस्य <strong>किञ्जल्काः</strong> केसरास् तद्वत् <strong>पिशङ्गे</strong> पीते <strong>वाससी</strong> यस्य । <strong>लसन्ति महा-रत्नानि</strong> येषु तानि सुवर्णमयान्य् <strong>अङ्गदानि</strong> यस्य । <strong>स्फुरन्ति</strong> च तानि <strong>महा-रत्नानि</strong> च तन्-मयानि <strong>किरीट-कुण्डलानि</strong> यस्य ॥९॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **महा-रत्नानि पद्म-रागादीनि ॥९॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : _न व्याख्यातम्। _</strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : महा-रत्नानि</strong> पद्म-रागादीनि ॥९॥</p>
<p>———————————————————————————————————————</p>
<p><strong>॥ २.२.१० ॥</strong></p>
<p><strong>उन्निद्र-हृत्-पङ्कज-कर्णिकालये</strong></p>
<p><strong>योगेश्वरास्थापित-पाद-पल्लवम् ।</strong></p>
<p><strong>श्री-लक्ष्मणं कौस्तुभ-रत्न-कन्धरम्</strong></p>
<p><strong>अम्लान-लक्ष्म्या वन-मालयाचितम् ॥</strong></p>
<p><strong>श्रीधर-स्वामी (भावार्थ-दीपिका) : उन्निद्रं</strong> विकसितं यद् <strong>धृत्-पङ्कजं,</strong> तस्य <strong>कर्णिका</strong> एव <strong>आलयः</strong> स्थानं, तस्मिन् । <strong>योगेश्वरैर् आस्थापितौ पाद-पल्लवौ</strong> यस्य । <strong>श्रीर्</strong> एव <strong>लक्ष्म</strong> चिह्नं तद्-युक्तम् । पामादि-विहितो मत्व्-अर्थीयो न-प्रत्ययः । <strong>कौस्तुभ-रत्नं कन्धरायां</strong> यस्य । <strong>अम्लाना लक्ष्मीः</strong> शोभा यस्यास् तया <strong>वन-मालया आचितं</strong> व्याप्तम् ॥१०॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **योगेश्वरेत्य् उक्तेस्तद् भक्तान् योगेश्वरान् अपि ध्यायेद् इति भावः । वामस्तनोर्द्धूलक्ष्मीरेखायुक्तम् इत्य् अर्थः । कौस्तुभ-रत्नं तद्-ग्रथित-हिरण्मय-सूत्र-सहितम्  ॥१०॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : _न व्याख्यातम्। _</strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **उन्निद्रं विकसितं <strong>हृत्-पङ्कजं</strong> तस्य कर्णिकैवालयः, तत्र योगेश्वरैर् आस्थापितौ पाद-पल्लवौ यस्य तम् इति । तद्-भक्तान् योगेश्वरान् अपि ध्यायेद् इति भावः । श्री-लक्ष्मणं श्रीर् एव लक्ष्म वाम-स्तनोर्ध्वे लक्ष्मी-रेखा-युक्तम् । पामादि-विहितो मत्व्-अर्थीयो न-प्रत्ययः । कौस्तुभ-रत्नं तद्-ग्रथन-हिरण्मय-सूत्रं कन्धरायाः यस्य तम् । आचितं व्याप्तम् ॥१०॥</p>
<p>———————————————————————————————————————</p>
<p><strong>॥ २.२.११ ॥</strong></p>
<p><strong>विभूषितं मेखलयाङ्गुलीयकैर्</strong></p>
<p><strong>महा-धनैर् नूपुर-कङ्कणादिभिः ।</strong></p>
<blockquote>
<p><strong>स्निग्धामलाकुञ्चित-नील-कुन्तलैर्</strong><sup id="fnref:2"><a href="#fn:2" class="footnote-ref" role="doc-noteref">2</a></sup></p></blockquote>
<p><strong>विरोचमानानन-हास-पेशलम् ॥</strong></p>
<p>**श्रीधर-स्वामी (भावार्थ-दीपिका) : **स्निग्धत्वादि-विशिष्टैः कुन्तलैर् विरोचमाने आनने यो हासस् तेन पेशलं सुन्दरम् ॥११॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **महा-धनैर् बहु-मूल्यैः  ॥११॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : _न व्याख्यातम्। _</strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **महा-धनैर् बहु-मूल्यैः । स्निग्धत्वादि-विशिष्टैः कुन्तलैर् विरोचमाने आनने यो हासस् तेन पेशलं मनोहरम् ॥११॥</p>
<p>———————————————————————————————————————</p>
<p><strong>॥ २.२.१२ ॥</strong></p>
<p><strong>अदीन-लीला-हसितेक्षणोल्लसद्-</strong></p>
<p><strong>भ्रू-भङ्ग-संसूचित-भूर्य्-अनुग्रहम्</strong></p>
<p><strong>ईक्षेत चिन्तामयम् एनम् ईश्वरं</strong></p>
<blockquote>
<p><strong>यावन् मनो</strong><sup id="fnref:3"><a href="#fn:3" class="footnote-ref" role="doc-noteref">3</a></sup>** धारणयावतिष्ठते ॥**</p></blockquote>
<p>**मध्वाचार्यः (भागवत-तात्पर्यम्) : **चिन्तामयं चिन्ता-प्रधानम् ।</p>
<blockquote>
<p>यस्मात् स चिन्तितो विष्णुश् चिन्तितं प्रददात्य् अजः ।<br>
तस्माच् चिन्ता-मयं देअं वदन्ति ज्ञान-चक्षुषः ॥ इति च ॥१२॥</p></blockquote>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **अदीनम् उदारं यल्-लीला-हसितं तेन यद् ईक्षणं तस्मिन्न् उल्लसन्तो यो भ्रू-भङ्गा भ्रू-विक्षेपास् तैः संसूचितो भूरिर् अनुग्रहो येन । चिन्तामयं चिन्तया आविर्भवन्तम् ॥१२॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **धारणया कृत्वा मनो यावद् अवतिष्ठते निश्चलं भवति तावद् ईक्षेतेत्य् अन्वयः  ॥१२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : _न व्याख्यातम्। _</strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **अदीनम् अतिमाधुर्यं यल्-लीला-हसितं तद्-युक्तम् ईक्षणम् उल्लसन्न् उल्लासं प्राप्नुवन् भ्रू-भङ्गश् च ताभ्यां संसूचितो भूरिर् अनुग्रहो येन तम् । चिन्तामयं चिन्तयैवाविर्भवन्तम् ॥१२॥</p>
<p>———————————————————————————————————————</p>
<p><strong>॥ २.२.१३ ॥</strong></p>
<p><strong>एकैकशोऽङ्गानि धियानुभावयेत्</strong></p>
<p><strong>पादादि यावद् धसितं गदाभृतः</strong></p>
<p><strong>जितं जितं स्थानम् अपोह्य धारयेत्</strong></p>
<p><strong>परं परं शुद्ध्यति धीर् यथा यथा ॥</strong></p>
<p>**श्रीधर-स्वामी (भावार्थ-दीपिका) : **अस्यैव ध्यानम् आह—<strong>एकैकश</strong> इति । <strong>अनुभावयेद्</strong> ध्यायेत् । यद् यज् <strong>जितम्</strong> अयत्नतः स्फुरितं पादगुल्फादि-स्थानम् अवयवस् तत् तद् अपोह्य त्यक्त्वा परं परं जङ्घाजान्वादि धारयेद् ध्यायेत् । शुध्यति<sup id="fnref:4"><a href="#fn:4" class="footnote-ref" role="doc-noteref">4</a></sup> तस्मिन् निश्चला भवति ॥१३॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **यद् वा, यथा-यथा धीः शुध्यति विषय-लाम्पट्यं यजति तथा-तथा धारयेद् इति । चित्त-शुद्धि-तारतम्येनैव ध्यान-तारतम्यम् उक्तं तेनात्यन्ताशुद्ध-चित्तस्य नात्राधिकारः । किं तु वैराग्य-धारणायाम् एवेति ध्वनितम्  ॥१३॥</p>
<p>———————————————————————————————————————</p>
<p><strong>कैवल्य-दीपिका</strong> : अवयवशो रूपं क्रमेण चिन्त्यम् इत्य् उक्तम् । तस्यावधिम् आह—<strong>एकैक</strong> इति । <strong>अपोह्य</strong> त्यक्त्वा पादौ ध्यायन्तो <strong>धीर्</strong> यदा <strong>शुद्ध्यति</strong> ध्येयं विनावतिष्ठते तदा गुल्फौ ध्यायेत् । गुल्फौ ध्यायन्ती यदा प्राग्वत् तदा जह्न्वे ध्यायेद् इत्य्-आदि क्रमेण हसितं त्यक्त्वा निर्विषयैवावतिष्ठते स समाधिः ॥१३॥ [मु।फ। २.३२]</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> एकैकशोऽङ्गानीत्य् अभ्यास-दार्ढ्यथार्थं, अभ्यासे सति सर्वावयवम् एकदापि ध्यायेद् इत्य् अर्थः । यथैव धीः शुध्यति प्रसीदति, तथैव ध्यायेद् इत्य् अर्थः । नात्र एकैकशो नियमः ॥१३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : _न व्याख्यातम्। _</strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **तस्यैव ध्यानम् आह—एकैकश इति । न निश्चितम् । भावये ध्यायेत् । जितं जितं ध्यानेनाभ्यस्तम् । स्थानं पा-गुल्फादि । अपोह्य त्यक्त्वा । परं परं जङ्घा-जन्व्-आदि धारयेत्, स्व-मनः प्रयोज्य ग्राहयेद् इत्य् अर्थः । यथा यथा धीश् च सुध्यति विषय-लाम्पट्यं त्यजति, तथा तथा धारयेद् इति चित्त-शुद्धि-तारतम्येनैव ध्यान-तारतम्यम् उक्तम् । तेनात्यन्ताशुद्ध-चित्तस्य नात्राधिकारः, किन्तु वैराज-धारणायाम् एवेति व्यञ्जितम् ॥१३॥</p>
<p>———————————————————————————————————————</p>
<p><strong>॥ २.२.१४ ॥</strong></p>
<p><strong>यावन् न जायेत परावरेऽस्मिन्</strong></p>
<p><strong>विश्वेश्वरे द्रष्टरि भक्ति-योगः ।</strong></p>
<p><strong>तावत् स्थवीयः पुरुषस्य रूपं</strong></p>
<p><strong>क्रियावसाने प्रयतः स्मरेत ॥</strong></p>
<p><strong>श्रीधर-स्वामी (भावार्थ-दीपिका) : <strong>पूर्वोक्त-वैराज-धारणाया एतद् धारणाङ्गत्वम् आह— यावद् इति । <strong>परे</strong> ब्रह्मादयोऽ</strong>वरे</strong> यस्मात् । कुतः ? <strong>विश्वेश्वरे द्रष्टरि</strong> न तु दृश्ये, चैतन्य-घनत्वात् । <strong>भक्ति-योगः</strong> प्रेम-लक्षणः । <strong>क्रियावसाने</strong> आवश्यक-कर्मानुष्ठानानन्तरम् । अनेन कर्मापि भक्ति-योग-पर्यन्तम् एवेत्य् उक्तम् । <strong>प्रयतो</strong> नियम-तत्-परः ॥१४॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **अत एवाशुद्ध-चित्तत्वादेतद् रूपं ध्यातुं यावन् न शक्रुयात् तावद् वैराज-रूपम् एव ध्यायेद् इत्य् अभिप्रेत्य् आह । पूर्वोक्तेत्यादि । अवरेऽर्वाचीनाः । अनेन क्रियावसान इति कथनेन ॥१४॥</p>
<p>———————————————————————————————————————</p>
<p><strong>हेमाद्रि (कैवल्य-दीपिका-टीका) :</strong> एवं सपरिकरां भक्तिं निरूप्य तत्र मुमुक्षोः प्रवृत्ति-विशेषार्थं तन्-माहात्म्यम् आह—विष्णु-भक्तीति । तत्राप्य् अष्टादशभिः पूर्व-रङ्गं विधास्यन् प्रथमेन भक्तेर् गहनत्वम् आह—<strong>यावद्</strong> इति । <strong>परावरे</strong> कार्य-कारण-रूपे <strong>अस्मिन्</strong> शास्त्र-प्रसिद्धे <strong>विश्वेश्वरे</strong> विश्वस्य प्रथम-कारणे द्रष्टरि साक्षित्वेन निष्पादित-कार्ये <strong>भक्ति-योगः</strong> । तल्-लीला-श्रवणादिभिर् विना स्थातुम् अशक्तिः । <strong>स्थवीयः</strong> षोडश-कलं स्थूलत्वं  नाम-रूपादिमत्त्वम् । तच् चान्यत्रान्यस्माद् अतिशयितम् इतीयसून् प्रत्ययः<sup id="fnref:5"><a href="#fn:5" class="footnote-ref" role="doc-noteref">5</a></sup> । <strong>क्रियावसाने</strong> षोडशोपचार-पूजानन्तरम् । <strong>प्रयतः</strong> पूत-चित्तः । एवं-भूतो शक्ति-योग इयता प्रबन्धेन निष्पाद्यत इत्य् अस्य सहसा दुर्लभत्वात् गहनत्वम् इत्य् अर्थः ॥१४॥ [मु।फ। ६.१]</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> ननु पूर्वम् उक्तं विराड्-देहानुध्यानम् इदानीम् एव कथयति, कोऽर्थ इत्य् आशङ्क्यः—यावद् इत्य्-आदि । <strong>परावरेऽस्मिन् विश्वेश्वरे</strong> श्री-कृष्णे <strong>द्रष्टरि भक्ति-योगो यावन् न जायेत</strong>, <strong>तावत्</strong> प्राग्-उक्तं स्थूल-रूपं स्मरेत । भक्ति-योगे सति तदा तद्-रूप-ध्यानम् अकिञ्चित्-करम् इत्य् अर्थः ॥१४॥</p>
<p>———————————————————————————————————————</p>
<p><strong>जीव-गोस्वामी (भक्ति-सन्दर्भः २७) :</strong> परे ब्रह्मादयोऽवरे यस्मात् । कुतः ? <strong>विश्वेश्वरे द्रष्टरि,</strong> न तु दृश्ये, चैतन्य-घनत्वात् । **भक्ति-योगः,**केचित् स्वदेहान्तर्-हृदयावकाशे प्रादेश-मात्रं पुरुषं वसन्तं चतुर्भुजम् [भा।पु। २.२.८] इत्य्-आदिनोक्त-साधन-लक्षणाभिनिवेशः । <strong>क्रियावसाने</strong> आवश्यक-कर्मानुष्ठानानन्तरम् । अनेन कर्मापि भक्ति-योग-पर्यन्तम् इत्य् उक्तम् ॥१४॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **यावद् इति । भक्ति-योगः—केचिद् स्व-देहान्तः [भा।पु। २.२.८]इत्य् आदिनोक्त-साधनाभिनिवेशः । अन्यत् तैः ॥१४॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : <strong>अत एव अशुद्ध-चित्तत्वद् एतद्-रूपं यावद् ध्यातुं न शक्नुयात्, तावद् वैराज-रूपम् एव ध्यायेद् इत्य् आह—यावद् इति । <strong>परे</strong> ब्रह्मादयोऽ</strong>वरे</strong> यस्मात् । कुतः ? <strong>विश्वेश्वरे द्रष्टरि,</strong> न तु दृश्ये । <strong>भक्ति-योगो</strong> योगाङ्ग-भूत-ध्यान-लक्षणः। <strong>क्रियावसाने</strong> आवश्यक-कर्मानुष्ठानानन्तरम् ॥१४॥</p>
<p>———————————————————————————————————————</p>
<p><strong>॥ २.२.१५ ॥</strong></p>
<p><strong>स्थिरं सुखं चासनम् आस्थितो यतिर्</strong></p>
<p><strong>यदा जिहासुर् इमम् अङ्ग लोकम् ।</strong></p>
<p><strong>काले च देशे च मनो न सज्जयेत्</strong></p>
<p><strong>प्राणान् नियच्छेन् मनसा जितासुः ॥</strong></p>
<p>**मध्वाचार्यः (भागवत-तात्पर्यम्) : **भक्त्या प्राणं वशं नीत्वा जित-प्राणो भवत्य् उत इति षाड्गुण्ये ॥१५॥</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **एवं तावद् आसन्न-मृत्योः पुंसः कृत्यम् उक्तम्, इदानीं तस्यैव स्वयं देहं त्यक्तुम् इच्छतः कृत्यम् आह—स्थिरम् इति सार्धैश् चतुर्भिः । <strong>अङ्ग</strong> हे राजन्, एवंभूतो <strong>यतिर् यदा इमं लोकं</strong> देहं <strong>जिहासुर्</strong> हातुम् इच्छति, तदा <strong>देशे</strong> पुण्य-क्षेत्रे <strong>काले</strong> चोत्तरायणादौ <strong>मनो न सज्जयेत्</strong> सङ्गं न प्रापयेत् । न हि देश-कालौ योगिनः सिद्धि-हेतू, किंतु योग एवेति दृढ-निश्चयो भूत्वा <strong>स्थिरं सुख-<strong>करं</strong> चासनम् आस्थितः प्राणान् नियच्छेद्</strong> इत्य् अर्थः ॥१५॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **अङ्गेति संबुद्ध्य् अर्थेऽव्ययम् । इत्य् अर्थ इति । प्राणायामं कुर्याद् इति भावः । जितासुर् जितेन्द्रियः असुः प्राणेन्द्रिय-बले इति कोशात् । अत्र विश्वनाथेन प्राणान् इति पठित्वा व्याख्यातम् । तथा हि—प्राणान्-इन्द्रियाणि मनः नियच्छेत् प्राणान् मनोनियम्यान्कुर्यादित्य् अर्थः । तेन नियन्तरि मनसीन्द्रियाणि प्रविलापयेद् इति घोतितम् ॥१५॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> भक्ति-योगो वाञ्छ्यते यदि, तदा स्वच्छन्द-मृत्युश् च भवतोऽतिमुमुर्षोः परीक्षितः प्रत्य् अयथार्थम् आह—स्थिरं सुखम् इत्य्-आदि । यावत् त्वां तक्षको न दशति, तावत् तथानुध्यानेन त्वं स्वच्छन्दं शरीरं त्यजेः ॥१५॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : *<em>अनन्तरं पूर्ववच् च यदि महत्-कृपा-विशेषेण दिव्य-दृष्टिता भवति, तदा विशेषोपलब्धिश् च भवेत् । न चेन्, निर्विशेष-चिन्-मात्र-ब्रह्मानुभवेन तल्-लीन एव भवति । तथैव निदिध्यासनम् अपि तेषाम् । तद् यथा—<strong>स्थिरं सुखं चासनम्</strong> इत्य्-आदिना ॥१५॥ [भक्ति-सन्दर्भः २८, २१५</em>]</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **अथ तस्यैव भक्ति-मिश्र-योगिनः स्वयं देह-त्याग-कृत्यम् आह—स्थिरम् इति। <strong>लोकं</strong> देहम् । <strong>यदा जिहासुर्</strong> भवेत्, तदा <strong>देशे</strong> पुण्य-क्षेत्रे, <strong>काले</strong> चोत्तरायणादौ, <strong>मनो न सज्जयेत्</strong> सङ्गं न प्रापयेत् । योगिनः काल-देशौ न सिद्धि-हेतू, किन्तु योग एवेति दृढ-निश्चयो भूत्वा, <strong>प्राणान्</strong> इन्द्रियाणि <strong>मनसा नियच्छेत्</strong> । प्राणान् मनो-नियमान् कुर्याद् इत्य् अर्थः । तेन नियन्तरि मनसीन्द्रियाणि प्रविलापयेद् इति द्योतितम् ॥१५॥</p>
<p>———————————————————————————————————————</p>
<p><strong>॥ २.२.१६ ॥</strong></p>
<p><strong>मनः स्व-बुद्ध्यामलया नियम्य</strong></p>
<p><strong>क्षेत्र-ज्ञ एतां निलयेत् तम् आत्मनि ।</strong></p>
<p><strong>आत्मानम् आत्मन्य् अवरुध्य धीरो</strong></p>
<p><strong>लब्धोपशान्तिर् विरमेत कृत्यात् ॥</strong></p>
<p>**मध्वाचार्यः (भागवत-तात्पर्यम्) : **</p>
<p>जीवस्थो भगवान् विष्णुः क्षेत्रज्ञ इति गीयते ।</p>
<blockquote>
<p>देहस्थोऽपि स एवात्मा व्याप्तोऽप्य् आत्मेति भण्यते ॥ इति तत्त्व-निर्णये ।<br>
हरौ हरेर् भवेन् नीतिस् तद् एकत्वस्य चिन्तनम् ।<br>
अन्यत्र तन्-निमित्त्य्-आदि-चिन्तनं नाभिरुच्यते ॥ इति प्रकाश-संहितायाम् ॥१६॥</p></blockquote>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **तद् गृहीत-विषयं <strong>मनो बुद्ध्या</strong> निश्चय-रूपया <strong>नियम्य</strong> तन्मात्रं कृत्वा, <strong>एतां</strong> बुद्धिं <strong>क्षेत्र-ज्ञे</strong> बुद्ध्य्-आदि-द्रष्टरि <strong>निलयेत्</strong> प्रविलापयेत् । <strong>तं</strong> च क्षेत्रज्ञम् <strong>आत्मनि</strong> शुद्धे<sup id="fnref:6"><a href="#fn:6" class="footnote-ref" role="doc-noteref">6</a></sup> । तं च शुद्धम् <strong>आत्मानम्</strong> आत्मैवाहम् इत्य् <strong>आत्मनि</strong> शुद्धे<sup id="fnref:7"><a href="#fn:7" class="footnote-ref" role="doc-noteref">7</a></sup> ब्रह्मण्य् <strong>अवरुध्य</strong> एकीकृत्य <strong>लब्धोपशान्तिः</strong> प्राप्त-निर्वृतिः सन् <strong>कृत्याद् विरमेत</strong>, ततः परं प्राप्याभावात् ॥१६॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **ततस् तन् मनः स्व-बुद्ध्या नियम्येति मनो बुद्धौ प्रविलापयेद् इति भावः । बुद्ध्यादि-द्रष्टरि जीवे शुद्धे शुद्ध-जीवेन्तर्यामिणि वा शुद्धे शोधि-सत्वं पदार्थे अग्रे शुद्धे ब्रह्मणि शोधित-तत्-पदार्थ इति केचित् । ततः शुद्ध-ब्रह्मणः परमन्यत् प्राप्यं नास्ति तस्यैव परमावधित्वाद् इति ॥१६॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तथा मन इति । <strong>एतां</strong> बुद्धिं <strong>क्षेत्रज्ञे</strong> बुद्ध्य्-आदि-द्रष्टरि <strong>निलयेत्</strong>, प्रविलापयेत् । <strong>तं</strong> च क्षेत्रज्ञं <strong>स्व्</strong>अरूप-भूतया <strong>बुद्ध्या आत्मनि</strong> तद्-द्रष्टृत्वादि-रहिते शुद्धे जीवे । तं च शुद्ध-सत्त्वम् <strong>आत्मानम् आत्मनि</strong> ब्रह्मण्य् <strong>अवरुध्य</strong> तद्-एकत्वेन विचिन्त्य <strong>लब्धोपशान्तिः</strong> प्राप्त-निर्वृतिः सन् <strong>कृत्याद् विरमेत</strong>, तस्य ततः परं प्राप्याभावात्॥१६॥ [भक्ति-सन्दर्भः २१५]</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **तद् गृहीत-विषयं <strong>मनो बुद्ध्या</strong> निश्चय-रूपया <strong>नियम्य</strong> तन्मात्रं कृत्वा, <strong>एतां</strong> बुद्धिं <strong>क्षेत्र-ज्ञे</strong> बुद्ध्य्-आदि-द्रष्टरि <strong>निलयेत्</strong> प्रविलापयेत् । <strong>तं</strong> च क्षेत्र-ज्ञम् <strong>आत्मनि</strong> शुद्धे। तं च शुद्धम् <strong>आत्मानम्</strong> आत्मैवाहम् इत्य् <strong>आत्मनि</strong> शुद्धेब्रह्मण्य् <strong>अवरुध्य</strong> एकीकृत्य <strong>लब्धोपशान्तिः</strong> प्राप्त-निर्वृतिः सन् <strong>कृत्याद् विरमेत</strong>, ततः परं प्राप्याभावात् ॥१६॥</p>
<p>———————————————————————————————————————</p>
<p><strong>॥ २.२.१७ ॥</strong></p>
<p><strong>न यत्र कालोऽनिमिषां परः प्रभुः</strong></p>
<p><strong>कुतो नु देवा जगतां य ईशिरे ।</strong></p>
<p><strong>न यत्र सत्त्वं न रजस् तमश् च</strong></p>
<p><strong>न वै विकारो न महान् प्रधानम् ॥</strong></p>
<p>**मध्वाचार्यः (भागवत-तात्पर्यम्) : **कालो वायुः ।</p>
<blockquote>
<p>हरिश् च प्रकृतिश् चैव ब्रह्म-वायु तथैव च ।<br>
सुपर्ण-शेष-रुदाश् च शकः सूर्य-यमाव् अपि ॥<br>
अग्निर् यमानुजश् चैव काल-शब्दो रताः क्रमात् ।<br>
पूर्वोक्तास् त्व् अपरोक्तानां प्रभवः सर्वशो मता ॥ इत्य् उद्दाम-संहितायाम् ॥१७॥</p></blockquote>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **तद् एवाह—न यत्रेति । <strong>यत्र</strong> आत्म-स्वरूपे <strong>कालो न प्रभुः</strong> किम् अपि कर्तुं न समर्थः । अत एव देवा न प्रभव इत्य् आह—<strong>अनिमिषां</strong><sup id="fnref:8"><a href="#fn:8" class="footnote-ref" role="doc-noteref">8</a></sup> देवानां <strong>परः प्रभुः</strong> कालोऽपि यत्र न प्रभुः, तत्र <strong>कुतो नु देवाः</strong> प्रभवेयुः ? देव-नियम्यानां तु जगतां प्राणिनां का वार्ता ? इत्य् आह—<strong>जगताम्</strong> इति<sup id="fnref:9"><a href="#fn:9" class="footnote-ref" role="doc-noteref">9</a></sup> । कुतो न प्रभवन्ति ? इत्य् अपेक्षायां निरुपाधित्वाद् इत्य् आह—न यत्रेति । यद् वा, जगत्-कारणान्य् अपि न यस्य सृष्ट्य्-आदौ प्रभवन्तीत्य् आह—न यत्रेति । <strong>विकारो</strong>ऽहंकारः ॥१७॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **तद् एव ब्रह्म-स्वरूपम् एव । अत एव कालस्याप्रभुत्वम् एव । <strong>अनिमिषाम्</strong> इति षष्ठ्यां तं क्विब्-अन्त-मिषे रूपम् । <strong>जगतां</strong> प्राकृत-जगत्स्व् एव <strong>ईशिरे</strong> ऐश्यं चक्रिरे <strong>देवा</strong> इन्द्राद्याः ।</p>
<p>ननु देवास् तत्त्वाभिमानिनो जगत्-कारणीभूतास् तत्र कथं न प्रभवेयुः ? इति तत्राह—यद् वेति । अत्र [प्रीति-] सन्दर्भः—पूर्वोक्त-धारणा-फलं द्विविधं ब्रह्म-कैवल्य-प्राप्तिर् वैकुण्ठ-प्राप्तिश् च, भक्ति-सिद्ध-ज्ञान-निष्ठत्वाद् भक्ति-मय-ज्ञान-निष्ठत्वाच् च । अत उत्तरावस्थाम् अजामिलादि-न्यायेन तत्रैव वैकुण्ठाभिव्यक्ति-दर्शनार्थम् आह—<strong>न यत्र</strong> इति युग्मकेन । अत्र वैकुण्ठस्य सच्-चिद्-आनन्द-रूपत्वं श्री-भगवतैवोक्तम् तद् यथा ।</p>
<blockquote>
<p>एवम् एतान् मया दिष्टान् अनुतिष्ठन्ति मे पथः ।<br>
क्षेमं विदन्ति मत्-स्थानं यद् ब्रह्म परमं विदुः ॥ [भ।पु। ११.२०.३७]]</p></blockquote>
<p><em>मे पथः</em> ज्ञान-भक्ति-कर्म-लक्षणान् मत्-प्राप्त्य्-उपायान् । ज्ञान-कर्मणोर् अपि भक्तेषु भक्तः प्रथमतः क्वचित् किञ्चित् साहाय्य-कारित्वात् <em>क्षेमं</em> मद्-भक्ति-मङ्गलमयं _मत्-स्थानं परमं ब्रह्म _इति जानन्ति । इत्थम् एवोदाहरिष्यते च । इति सञ्चित्य भगवान् महा-कारुणिको हरिः । दर्शयामास लोकं स्वं गोपानां तमसः परम् ॥</p>
<blockquote>
<p>सत्यं ज्ञानम्-अनन्तं यद्-ब्रह्म ज्योतिः सनातनम् ।<br>
यद्धि पश्यन्ति मुनयो गुणापाये समाहिताः ॥ इति ।</p></blockquote>
<p>उभयत्रापि चकारादध्याहारादिना त्व् अर्थान्तरं कष्टं भवति । तैर् एव च व्याख्यातम्  । तमसः प्रकृतेः परम् इति । वैकुण्ठस्यापि विशेषणीकृत्येति ॥१७॥</p>
<p>———————————————————————————————————————</p>
<p><strong>कैवल्य-दीपिका :</strong> तत्रापि <strong>न यत्र</strong> इति तटस्थस्य, <strong>परं पदम्</strong> इति स्वरूपस्य, तत् परं पदं वैष्णवम् आमनन्ति । विष्णुनाधिष्ठितेन राजाधिष्ठितवत् । ब्रह्मादि-पदानाम् अपि विष्णुनाधिष्ठितत्वात् परम् इत्य् उक्तं विष्णुनैवाधिष्ठितम् इत्य् अर्थः ।  यत्र पदे <strong>कालो नास्ति</strong> यः अनिमिषां ब्रह्मादीनां परः प्रभुः संहर्ता महा-प्रलयेऽपि नाशो नास्त्य् एवेएत्य् अर्थः । अत एव कालाभावे किं पुनर् न्यायेन देवा अपि तत्र न सन्तीत्य् आह—कुतोऽन्व् इति । तथा देवाभावे जीवा अपि न सन्तीत्य् आह—<strong>जगताम्</strong> इति । ये देवा जगताम् उच्चावचां गतिं गच्छतां जीवानाम् ईशाः । तेषां वार्ता तत् कृत-विघ्न-गन्धोऽपि नास्तीत्य् आह—<strong>ईशिरे</strong> इत्य् अनित्यत्व-द्योतनार्थं लिट्-प्रयोगः ॥</p>
<p><strong>यत्र</strong> च पदे <strong>सत्त्वादिर् नास्ति</strong> । <strong>सत्त्वम्</strong> इन्द्रिय-देवता-रूपं, <strong>रज</strong> इन्द्रियं, <strong>तम</strong> इन्द्रियार्थ-रूपं, निराकारोऽहङ्कारस् तेषां त्रयाणां कारणं <strong>महान्</strong> बुद्धि-तत्त्वं तद् अहङ्कारस्य, <strong>प्रधानम्</strong> अव्यक्तं तन् महतः, सत्त्वाद्य्-अभावाद् एतत् प्राप्तवतां पुनर् जन्मादि-शङ्का-बीज-लेशोऽपि नास्तीत्य् अर्थः ॥१७॥ [मु।फ। १.७]</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> एवं सति किं स्यात् ? इत्य् आह—न यत्रेति द्वाभ्याम् ॥१७॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तत्-फलं च द्विविधम्—ब्रह्म-कैवल्य-प्राप्तिः, वैकुण्ठ-प्राप्तिश् च, भक्ति-सिद्ध-ज्ञान-निष्ठत्वात्, भक्ति-मय-ज्ञान-निष्ठत्वात् । अथोत्तरावस्थाम् अजामिलादि-न्यायेन तत्रैव वैकुण्ठाभिव्यक्ति-दर्शनार्थम् आह—न यत्रेति युग्मकेन ।</p>
<p>अत्र वैकुण्ठस्य सच्-चिद्-आनन्द-रूपत्वं श्री-भगवतैवोक्तम् । तद् यथा—</p>
<blockquote>
<p>एवम् एतान् मया दिष्टान् अनुतिष्ठन्ति मे पथः ।<br>
क्षेमं विन्दन्ति मत्-स्थानं यद् ब्रह्म परमं विदुः ॥ [भा।पु। ११.२०.३७॥</p></blockquote>
<p>इत्य् अत्र <em>मे पथः</em>—ज्ञान-कर्म-भक्ति-लक्षणान् मत्-प्राप्त्य्-उपायान् । ज्ञान-कर्मणोर् अपि भक्तेषु भक्तेः प्रथमतः क्वचित् कदाचित् किञ्चित् साहाय्य-कारित्वात् । <em>क्षेमं</em> मद्-भक्ति-मङ्गल-मयं यत् <em>स्थानं परमं ब्रह्म</em> इति <em>विदुर्</em> जानन्ति ।</p>
<p>इत्थम् एवोदाहरिष्यते च—</p>
<blockquote>
<p>इति सञ्चिन्त्य भगवान् महा-कारुणिको हरिः ।<br>
दर्शयामास लोकं स्वं गोपानां तमसः परम् ॥<br>
सत्यं ज्ञानम् अनन्तं यद् ब्रह्म-ज्योतिः सनातनम् ।<br>
यद् धि पश्यन्ति मुनयो गुणापाये समाहिताः ॥ [भा।पु। १०.२८.१५-१६] इति ।</p></blockquote>
<p>उभयत्रापि च-काराद्य् अध्याहारादिना त्व्-अर्थान्तरं कष्टं भवति । तैर् एव च <em>तमसः</em> प्रकृतेः <em>परम्</em> इति वैकुण्ट्ःअस्यापि विशेषणत्वेन व्याख्यातम् इति ॥१७॥ [भगवत्-सन्दर्भ ७३]</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **न च युक्तं कोऽप्य् अतिक्रम्यतीत्य् आह । यत्र प्राप्त-ब्रह्म-स्वरूपे तस्मिन् <strong>अनिमिषां</strong>देवानाम् अपि <strong>परः</strong> शास्ता <strong>कालोन प्रभुः,</strong> तत्र <strong>कुतो नु देवाः</strong> प्रभवेयुः ? <strong>ये</strong> देवा इन्द्राद्याः <strong>जगतां</strong> प्राकृत-जगत्स्व् एव, <strong>ईशिरे</strong> ईशांश्चक्रिरे । ननु तद् एव ब्रह्म किं-स्वरूपम् ? तत्राह—<strong>न यत्र सत्त्वम्</strong> इति । <strong>यत्र</strong> ब्रह्मणि । <strong>विकारो</strong>ऽहंकारः ॥१७॥</p>
<p>———————————————————————————————————————</p>
<p><strong>॥ २.२.१८ ॥</strong></p>
<p><strong>परं पदं वैष्णवम् आमनन्ति तद्</strong></p>
<p><strong>यन् नेति नेतीत्य् अतद्-उत्सिसृक्षवः</strong></p>
<p><strong>विसृज्य दौरात्म्यम् अनन्य-सौहृदा</strong></p>
<p><strong>हृदोपगुह्यार्ह-पदं पदे पदे ॥</strong></p>
<p>**श्रीधर-स्वामी (भावार्थ-दीपिका) : **निरुपाधित्वं कुतः ? इत्य् अत आह—परम् इति । <strong>यद्</strong> यस्मात् <strong>अतद्</strong> आत्म-व्यतिरिक्तं <strong>नेति नेतीत्य्</strong> एवम् <strong>उत्स्रष्टुम् इच्छवो दौरात्म्यं</strong> देहाद्य्-आत्मत्वं <strong>विसृज्य</strong>, <strong>अर्हस्य</strong> पूज्यस्य श्री-विष्णोः <strong>पदं पदे पदे</strong> क्षणे क्षणे <strong>हृदा उपगुह्य</strong> आश्लिष्य, नान्यस्मिन् <strong>सौहृदं</strong> येषां तथा-भूताः सन्तः, <strong>तद् वैष्णवं पदम्</strong> अत एव <strong>परं</strong> सर्वतः श्रेष्ठम् <strong>आमनन्ति</strong> इत्य् अन्वयः ॥१८॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **[क्रम-सन्दर्भ] <strong>परं पदम्</strong> इति । <strong>अतच्</strong> चिद्-व्यतिरिक्तं <strong>नेति-नेतीत्य्</strong> एवम् <strong>उत्स्रष्टुम् इच्छवो</strong> <strong>दौरात्म्यं</strong> भगवद्-आत्मनोर् अभेद-दृष्टिं <strong>विसृज्य</strong> <strong>अर्हस्य</strong> श्री-भगवतः <strong>पदं</strong> चरणारविन्दं <strong>पदे पदे</strong> प्रतिक्षणं <strong>हृदोपगुह्य</strong> आश्लिष्य <strong>अनन्य-सौहृदा</strong> नान्यस्मिन् सौहृदं येषां तथाभूताः सन्तो <strong>यद् आमनन्ति,</strong> <strong>तद्</strong> एव <strong>वैष्णवं पदं</strong> श्री-वैकुण्ठाख्यम् इति ब्रह्म-स्वरूपम् एव तद् इति तात्पर्यम् । अनेन भक्ति-लक्षण-साधन-लिङ्गेन निराकार-रूपम् अर्थान्तरं निरस्तम् ।</p>
<p>अत्र निराकार-परायणस्यापि मुक्ता-फल-टीका-कृतो दैवा-व्यञ्जिता गीर् यथा तत्-परं पदं वैष्णवम् आमनन्ति अधिकृताधिष्ठित-राजाधिष्ठितत्ववत् । ब्रह्मादि-पदानाम् अपि विष्णुना अधिष्ठितत्वात् परम् इत्य् उक्तम् । विष्णुना इवाधिष्ठितम् । <em>इत्य् अर्थ</em> इति । अत एव श्रुताव् अपि तस्य स्व-महिमैक-प्रतिष्ठितत्वम् । स भगवान् कस्मिन् प्रतिष्ठितः इति स्वे महिम्नि [छा।उ। ७.२४.१] इति ।</p>
<p>विश्वनाथस् तु—सत्त्वादयः कथं न सन्तीत्यत आह—परं प्रधानात् परम् । अत एव वैष्णवं पदं विष्णोर् निर्विशेष-स्वरूपं तत्-प्रसिद्धम् एव । तद् अपि भगवद् भक्ता नारदादय एव यथा जानन्ति न तथा ज्ञानिनोपीत्य् आह । यद्-ब्रह्म नेति-नेतीत्य् एवम् एनत् तद्-व्यतिरिक्तं वस्तु उत्सिसृक्षवः आ सम्यग् एवामनन्ति जानन्ति । किं कृत्वा दौरात्म्यं केवलं ज्ञानिनाम् इव निर्बुद्धित्वं विसृज्य कीदृशा अनन्य-सौहृदा विष्णु-सम्बन्ध-व्यतिरिक्त-वस्तुनि स्नेहाभाववन्तः । अर्हस्य पूज्यस्य श्री-विष्णोः पदं चरणारविन्दं पदे-पदे क्षणे-क्षणे हृदोपगुह्य इदम् अस्माकं सर्व-स्वम् इत्य् आलिङ्ग्य । अत्र तद्-उत्सृजन्त इत्यन् उक्ते यदा स्व-प्रभोर् ब्रह्म-स्वरूपं केवलम् अनुबुभूषन्ति तदात त्यक्तुम् इच्छवो भवन्ति सर्वथा तु भगवत् सेवोपकरणत्वात् । दृश्यं जगन् न त्यजन्तीत्य् अर्थालभ्यते । दौरास्यम् इति । विष्णोर् देहे मायिकत्व-बुद्धिमतो दुरात्मान एव ज्ञेयाः ॥१८॥</p>
<p>———————————————————————————————————————</p>
<p><strong>कैवल्य-दीपिका</strong>: एवं दुःखं नास्तीत्य् उक्त्वा सुखम् अस्तीत्य् आह—<strong>यन् नेति</strong> इति । <strong>यद्</strong> विष्णु-पदं हृदा मनसा उपगूह्याश्लिष्य अनन्य-सौहृदा भवन्ति, अन्यत्र विषये प्रीतिं परित्यजन्ति तादृक् सुखाभावात् । तद् धि <strong>पदे पदे</strong> क्षणे क्षणे <strong>अर्ह-पदम्</strong> अर्हणस्यादरस्य स्थानम् उत्तरोत्तर-चमत्करणीयत्वात् । <strong>दौरात्म्यं</strong> <strong>विसृज्य</strong> अनादि-दुर्वासना-वासितत्वं त्यक्त्वा विषयान्तर-स्मृतिर् अपि नास्तीत्य् अर्थः, <strong>नेति नेति</strong> इत्य् उपनिषद्-उपदेश-विश्वास-बलात्<sup id="fnref:10"><a href="#fn:10" class="footnote-ref" role="doc-noteref">10</a></sup> । <strong>उत्सिसृक्षवः</strong> स्वेच्छयैवोत्सृष्टवन्तः । नित्य-निरतिशय-सुखानुभव-रूपेऽनुभविता अनुभवनम् अनुभवनीय इति कर्तृ-करण-कर्माणि <strong>अतच्</strong>-छब्देनोच्यन्ते । तानि ह्य् अनुभवार्थम् उपादीयन्ते, सत्य् अनुभवे तु त्यज्यन्ते असत्यत्वाद् अन्तरायत्वाच् च ॥१८॥  [मु।फ। १.८]</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> <strong>अनन्य-सौहृदा</strong> एकान्त-भक्त्या <strong>अर्ह-पदं</strong> श्री-भगवत्-पदं <strong>पदे पदे</strong> क्षणे क्षणे <strong>उपगुह्य</strong> आलिङ्ग्य <strong>दौरात्म्यम्</strong> देहाध्यासम् <strong>उत्सृज्य वैष्णवं</strong> श्री-कृष्ण-लोकम् <strong>आमनन्ति</strong> प्राप्नुवन्ति । धातूनाम् अनेकार्थत्वाद् आङ्-पूर्वो मनुर् उत्-प्राप्तौ । कीदृशाः सन्तः ? <strong>नेति नेति</strong> कृत्वा <strong>अतत्</strong> तद् विना यद् अन्यत्, तद्**-उत्सिसृक्षवः** । तन् न यत्र काल [भा।पु। १.११.६] इत्य्-आदि । सुसमञ्जसम् एव द्वयम् ॥१८॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **परं पदम् इति । <strong>अतच्</strong> चिद्-व्यतिरिक्तं **नेति नेतीत्य् **एवम् <strong>उत्स्रष्टुम् इच्छवो दौरात्म्यं</strong> भगवद्-आत्मनोर् अभेद-दृष्टिं विसृज्य, <strong>अर्हस्य</strong> श्री-भगवतः, <strong>पदं</strong> चरणारविन्दं, <strong>पदे पदे</strong> प्रतिक्षणं <strong>हृदा उपगुह्य</strong> आश्लिष्य, नान्यस्मिन् सौहृदं येषां तथाभूताः <strong>सन्तोयद् आमनन्ति</strong> जानन्ति, <strong>तद् वैष्णवं पदं</strong> श्री-वैकुण्ठम् इति ब्रह्म-स्वरूपम् एव तद् इति तात्पर्यम् । अनेन प्रेम-लक्षण-साधन-लिङ्गेन निराकार-रूपम् अर्थान्तरं निरस्तम् ।</p>
<p>अत्र निराकार-परायणस्यापि मुक्ता-फल-टीका-कृतो दैवाभिव्यञ्जिता गीर् यथा—तत् परं पदं वैष्णवम् आमनन्ति, अधिकृताधिष्ठित-राजाधिष्ठितत्ववत् । ब्रह्मादि-पदानाम् अपि । विष्णुनाधिष्ठितत्वात् परम् इत्य् उक्तम् । विष्णुनैवाधिष्ठितम् इत्य् अर्थ इति ।</p>
<p>अत एव श्रुताव् अपि तस्य स्व-महिमैक-प्रतिष्ठितत्वं स भगवः कस्मिन् प्रतिष्ठित इति स्वे महिम्नि [छा।उ। ७.२४.१] इति । अत एवोक्तं क इत्था वेद यत्र सः [क।उ। १.२.२५] इति ॥१८॥ [भगवत्-सन्दर्भः ५९ (७३)]</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **सत्त्वादयः कथं न सन्ति ? इत्य् अत आह—<strong>परं</strong> प्रधानात् परम्, अत एव <strong>वैष्णवं पदं</strong> विष्णोर् निर्विशेष-स्वरूपम् । तत् प्रसिद्धम् एव । तद् अपि भगवद्-भक्ता नारदादय एव यथा जानन्ति, न तथा ज्ञानिनोऽपीत्य् आह—यद् ब्रह्म <strong>नेति नेतीत्य्</strong> एवम् अतत् तद्-व्यतिरिक्तं वस्तु उत्सिसृक्षवः आ सम्यग् एव आमनन्ति जानन्ति । किं कृत्वा ? <strong>दौरात्म्यं</strong> केवलं ज्ञानिनाम् इव निर्बुद्धित्वं विसृज्य । कीदृशाः ? अनन्य-सौहृदा विष्णु-सम्बन्ध-व्यतिरिक्त-वस्तुनि स्नेहाभाववन्तः । <strong>अर्हस्य</strong> पूज्यस्य श्री-विष्णोः <strong>पदं</strong> चरणारविन्दं <strong>पदे पदे</strong> क्षणे क्षणे <strong>हृदा उपगुह्य</strong> इदम् एवास्माकं सर्वस्वम् इत्य् आलिङ्ग्य । तत्र तद् उत्सृजन्ते इत्य् अनुक्तेर् यदा स्व-प्रभोर् ब्रह्म-स्वरूपं केवलम् अनुबुभूषन्ति, तदा <strong>अतत्</strong> त्यक्तुम् इच्छवो भवन्ति, सर्वथा तु भगवत्-सेवोपकरणत्वात् दृश्यं जगन् न त्यजन्तीत्य् अर्थो लभ्यते । <strong>दौरात्म्यम्</strong> इति विष्णोर् देहे मायिकत्व-बुद्धिमन्तो दुरात्मन एव ज्ञेयाः ॥१८॥</p>
<p>———————————————————————————————————————</p>
<p><strong>॥ २.२.१९ ॥</strong></p>
<p><strong>इत्थं मुनिस् तूपरमेद् व्यवस्थितो</strong></p>
<p><strong>विज्ञान-दृग्-वीर्य-सुरन्धिताशयः ।</strong></p>
<p><strong>स्व-पार्ष्णिनापीड्य गुदं ततोऽनिलं</strong></p>
<p><strong>स्थानेषु षट्सून्नमयेज् जित-क्लमः ॥</strong></p>
<p>**श्रीधर-स्वामी (भावार्थ-दीपिका) : **तस्माद् <strong>इत्थं</strong><sup id="fnref:11"><a href="#fn:11" class="footnote-ref" role="doc-noteref">11</a></sup> ब्रह्मत्वेन <strong>व्यवस्थितो मुनिर् उपरमेत्</strong> । <strong>तु</strong>-शब्देन यदि प्रयास्यन्[भा।पु। २.२.२२] इति वक्ष्यमाणात् स-कामाद् विशेष<sup id="fnref:12"><a href="#fn:12" class="footnote-ref" role="doc-noteref">12</a></sup> उक्तः । तम् आह—विज्ञायतेऽनेनेति <strong>विज्ञानं</strong> शास्त्रं, तेन जाता <strong>दृग्</strong> ज्ञानं, तस्य <strong>वीर्यं</strong> बलं, तेन <strong>सुरन्धिता</strong> विहिंसिता <strong>आशया</strong> विषय-वासना यस्य सः । इदानीं तस्य देह-त्याग-प्रकारम् आह—<strong>स्व-पार्ष्णिना</strong> पाद-मूलेन <strong>गुदं</strong> मूलाधारम् <strong>आपीड्य</strong> निरुध्य <strong>अनिलं</strong> प्राणम् <strong>उन्नमयेद्</strong> ऊर्ध्वं नयेत् । <strong>जितः क्लमो</strong> येन । <strong>षट्सु</strong> स्थानेषु नाभ्य्-आदिषु<sup id="fnref:13"><a href="#fn:13" class="footnote-ref" role="doc-noteref">13</a></sup> ॥१९॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **तं विशेषम् । षट्सु नाभि-हृद्-उरस्तालु-मूल-भ्रूमध्य-ब्रह्मरङ्घ्रेषु  ॥१९॥</p>
<p>———————————————————————————————————————</p>
<p><strong>कैवल्य-दीपिका</strong>: एवम् अस्य द्विविधं लक्षणम् उक्त्वाऽत्राधिकारिणम् आह—<strong>इत्थम्</strong> इति । <strong>इत्थं</strong> <strong>व्यवस्थितः</strong> अनेन प्रकारेण व्यवस्थाम् आपन्नो <strong>मुनिर् उपरमेत्</strong>, न किञ्चित् कुर्यात् । यतो <strong>विज्ञानस्य</strong> विशुद्ध-ज्ञान-रूपस्य विष्णोर् <strong>दृग्</strong> दर्शनं साक्षात्कारः । तस्य <strong>वीर्यं</strong> बलं, तेन <strong>सुरन्धितो</strong> यथा पुनर् नोदेति, तथा हिंसित <strong>आशयो</strong> जीवत्वोपाधिर् येन स तथा ।</p>
<p>अयम् अर्थः—वक्ष्यमाण-भूमिकोपासना-क्रम-बलात् सत्त्व-पुरुषान्यता-ख्यातिम् आपन्नस् ताम् अपि सायुज्यार्थी निरोद्धु-काम इत्य् एताम् अवस्थाम् आपन्नो मुनिः अत्राधिक्रियते, नान्यः<sup id="fnref:14"><a href="#fn:14" class="footnote-ref" role="doc-noteref">14</a></sup> । अवश्यं चाधिकारि-निर्धारणार्थम् <strong>इत्थम्</strong> इत्य्-आदि ज्ञेयम् । अन्यथास्योद्धरणं निष्प्रयोजनं स्यात् ॥१९॥ [मु।फ। १.९]</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **इत्थम् इत्य् अर्धकम् ॥१९॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **इदानीं तस्य देह-त्यागे प्रकारम् आह—<strong>स्व-पार्ष्णिना</strong> पाद-मूलेन । <strong>गुदं</strong> मूलाधारम् <strong>आपीड्य</strong> निरुध्य, <strong>अनिलं</strong> प्राणं <strong>षट्सु</strong> स्थानेषु नाभि-हृद्-उरस्-तालु-मूल-भ्रू-मध्य-ब्रह्म-रन्ध्रेषु <strong>उन्नमयेत्</strong> । तत्र प्रथमं नाभेर् अधः स्वाधिष्ठान-चक्रेऽधिरोप्य उरसि कण्ठाद् अधो-देश-स्थिते विशुद्ध-चक्रे ॥१९॥</p>
<p>———————————————————————————————————————</p>
<p><strong>॥ २.२.२० ॥</strong></p>
<p><strong>नाभ्यां स्थितं हृद्य् अधिरोप्य तस्माद्</strong></p>
<p><strong>उदान-गत्योरसि तं नयेन् मुनिः ।</strong></p>
<p><strong>ततोऽनुसन्धाय धिया मनस्वी</strong></p>
<p><strong>स्व-तालु-मूलं शनकैर् नयेत ॥</strong></p>
<p>**मध्वाचार्यः (भागवत-तात्पर्यम्) : **उदान-गत्या ब्रह्मणाज्ञा । अथैकयोर्ध्व उदान इति श्रुतेः ।</p>
<blockquote>
<p>प्राणापानाव् इडायां च पिङ्गलायां च सर्वतः ।<br>
ध्यानः सन्धिषु सर्वत्र उदानो ब्रह्म-नाडिगः ।<br>
सर्वत्रैव समानं तु समं चरति सर्वगः ॥ इति भारते ॥२०॥</p></blockquote>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) : नाभ्यां</strong> मणिपूरके स्थितं <strong>हृदि</strong> अनाहत-चक्रेऽ<strong>धिरोप्य</strong> । <strong>उरसि</strong> कण्ठाद् अधो-देशे स्थिते विशुद्ध-चक्रे । <strong>मनस्वी</strong> जित-चित्तः । <strong>स्व-तालु-मूलं</strong> तस्यैव चक्रस्याग्र-देशम् । ततो बहुधा गमन-संभवाच् <strong>छनकैर्</strong> इत्य् उक्तम् ॥२०॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **तत्र प्रथमं नाभेर् अधः स्वाधिष्ठान-चक्राद् उपरि नाभ्यां तस्यैव चक्रस्य विशुद्धि-चक्रस्य ॥२०॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तत इति सार्धकम् ॥२०॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : मनस्वी</strong> जित-चित्तः । <strong>स्व-तालु-मूलं</strong> तस्यैव चक्रस्याग्र-देशम् । ततो बहुधा गमन-सम्भवाच् <strong>छनकैर्</strong> इत्य् उक्तम् ॥२०॥</p>
<p>———————————————————————————————————————</p>
<p><strong>॥ २.२.२१ ॥</strong></p>
<p><strong>तस्माद् भ्रुवोर् अन्तरम् उन्नयेत</strong></p>
<p><strong>निरुद्ध-सप्तायतनोऽनपेक्षः ।</strong></p>
<p><strong>स्थित्वा मुहूर्तार्धम् अकुण्ठ-दृष्टिर्</strong></p>
<p><strong>निर्भिद्य मूर्धन् विसृजेत् परं गतः ॥</strong></p>
<p><strong>मध्वाचार्यः (भागवत-तात्पर्यम्) : परं</strong> चिन्तयेत् ॥२१॥</p>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) : तस्माद् भ्रुवोर् अन्तरम्</strong> आज्ञा-चक्रम् । <strong>निरुद्धानि</strong> श्रोत्रे नेत्रे नासिके मुखं चेत्य् एवं <strong>सप्तास्व् अयनानि</strong><sup id="fnref:15"><a href="#fn:15" class="footnote-ref" role="doc-noteref">15</a></sup> प्राण-मार्गा येन सः । <strong>अनपेक्षश्</strong> चेत् <strong>परं</strong> ब्रह्म <strong>गतः</strong> सन् <strong>मूर्धन्</strong> मूर्धनि ब्रह्म-रन्ध्रे <strong>निर्भिद्य</strong> देहम् इन्द्रियाणि च <strong>विसृजेत्</strong> ॥२१॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **अनपेक्षः क्रमम् उक्तवत् पारमेष्ठ्यादि-पद-भोग-कौतुकानपेक्षः ॥२१॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : _न व्याख्यातम्। _</strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : तस्माद्भ्रुवोर् अन्तरम्</strong> आज्ञा-चक्रम् । <strong>निरुद्धानि सप्तास्व् अयनानि</strong> श्रोत्रे नेत्रे नासिके मुखं चेत्य् एवं सप्त प्राण-मार्गा येन सः । <strong>अनपेक्षः मूर्धन्</strong> मूर्धनि ब्रह्म-रन्ध्रे <strong>निर्भिद्य</strong> देहम् इन्द्रियाणि च <strong>विसृजेत्</strong> ॥२१॥</p>
<p>———————————————————————————————————————</p>
<p><strong>॥ २.२.२२ ॥</strong></p>
<p><strong>यदि प्रयास्यन् नृप पारमेष्ठ्यं</strong></p>
<p><strong>वैहायसानाम् उत यद् विहारम् ।</strong></p>
<p><strong>अष्टाधिपत्यं गुण-सन्निवाये</strong></p>
<p><strong>सहैव गच्छेन् मनसेन्द्रियैश् च ॥</strong></p>
<p>**मध्वाचार्यः (भागवत-तात्पर्यम्) : **</p>
<p>चिन्तात्राणीन्द्रियाण्य् आहुर् मुक्तानाम् अन्यदैव तु ।</p>
<blockquote>
<p>तान्य् एव जड-युक्तानि ह्य् अभिन्नानि स्वरूपतः ॥ इति ब्राह्मे ॥२२॥</p></blockquote>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **सद्यो-मुक्तिम् उक्त्वा क्रम-मुक्ति-प्रकारम् आह—यदीति दशभिः । <strong>यदि</strong> तु <strong>पारमेष्ठ्यं</strong><sup id="fnref:16"><a href="#fn:16" class="footnote-ref" role="doc-noteref">16</a></sup> पदं <strong>प्रयास्यन्</strong> भवति । <strong>उतवैहायसानां</strong> खेचराणां सिद्धानां यद् <strong>विहारं</strong> क्रीडा-स्थानम् । कीदृशम् ? <strong>अष्टाव् आधिपत्यान्य्</strong> अणिमाद्य्-ऐश्वर्याणि यस्मिंस् तद् अपि प्रयास्यन् । क्व ? <strong>गुण-सन्निवाये</strong> गुण-समुदाय-रूपे ब्रह्माण्डे । सर्वत्रेत्य् अर्थः । तर्हि देह-त्यागावसरे <strong>मनश् चेन्द्रियाणि</strong> च न त्यजेत्, किन्तु तैः <strong>सहैव</strong> तत्-तल्-लोक-भोगार्थं <strong>गच्छेत्</strong> ॥२२॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **इत्य् अर्थ इति । यस्मिल् लोके गमनेच्छा भवेत् तत्र सर्वत्रेति भावः ॥२२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : _न व्याख्यातम्। _</strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **इति सद्यो-मुक्तिम् उक्त्वा क्रम-मुक्तिम् आह—यदीति । <strong>पारमेष्ठ्यं</strong> ब्रह्म-पदं <strong>यदि प्रयास्यन्</strong> भवेत् । तथा <strong>वैहायसानां</strong> खेचराणां, <strong>यद्विहारं</strong> विहरत्य् अस्मिन्न् इति विहारं क्रीडा-स्थानम् । कीदृशम् ? <strong>अष्टाव् आधिपत्यान्य्</strong> अणिमाद्य्-ऐश्वर्याणि यस्मिन् तच् च प्रयास्यन् । क्व ? <strong>गुण-सन्निवाये</strong> गुण-समुदाय-रूपे ब्रह्माण्डे सर्वत्रेत्य् अर्थः । तर्हि देह-त्यागावसरे <strong>मनश् चेन्द्रियाणि</strong> च न त्यजेत्, किन्तु तैः <strong>सहैव</strong> तत्-तल्-लोक-भोगार्थं <strong>गच्छेत्</strong> ॥२२॥</p>
<p>———————————————————————————————————————</p>
<p><strong>॥ २.२.२३ ॥</strong></p>
<p><strong>योगेश्वराणां गतिम् आहुर् अन्तर्-</strong></p>
<p><strong>बहिस्-त्रि-लोक्याः पवनान्तर्-आत्मनाम् ।</strong></p>
<p><strong>न कर्मभिस् तां गतिम् आप्नुवन्ति</strong></p>
<p><strong>विद्या-तपो-योग-समाधि-भाजाम् ॥</strong></p>
<p>**मध्वाचार्यः (भागवत-तात्पर्यम्) : **पवनस्याप्य् अन्तरात्मा यस् तं पवनश् चान्तरात्मा चेति व ।</p>
<blockquote>
<p>इयुस्वीन् कर्मणा लोकान् ज्ञानेनैव तद्-उत्तरान् ।<br>
तत्र मुख्या हरिं यान्ति तद् अन्ये वायुनेव तु ॥<br>
अपक्वायेन ते यान्ति वायुं वा हरिम् एव वा ।<br>
स्थान-मात्राश्रितास् ते तु पुनर् जनि-विवर्जिताः ॥ इति ब्रह्म-तर्के ॥२३॥</p></blockquote>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **यतः कर्म-गतिवन् न योग-गतिः परिच्छिन्नेत्य् आह । <strong>योगेश्वराणां त्रिलोक्या अन्तर्-बहिश्</strong> च महर्-लोकादिषु ब्रह्माण्डाद् बहिश् च <strong>गतिम् आहुः</strong> । अत्र हेतुः—<strong>पवनस्यान्तः आत्मा</strong> लिङ्ग-शरीरं येषाम् इति । <strong>विद्या</strong> उपासना, <strong>तपो</strong> भगवद्-धर्मः, <strong>योगो</strong>ऽष्टाङ्गः, <strong>समाधिर्</strong> ज्ञानं, तान् ये भजन्ति, तेषां या <strong>गतिस् ताम्</strong> ॥२३॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **अत्र बाह्याभ्यन्तर् अगमने ॥२३॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : _न व्याख्यातम्। _</strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **भोगेऽपि योगिनो न कर्मिभिः साधारण्यम् इत्य् आह—<strong>योगेश्वराणां त्रिलोक्या अन्तर्-बहिश्</strong> च महर्-लोकादिषु ब्रह्माण्डाद् बहिश् च <strong>गतिम् आहुः</strong> । अत्र हेतुः—<strong>पवनस्यान्तरात्मा</strong> लिङ्ग-शरीरं येषां तेषाम् । <strong>विद्या</strong> भगवद्-उपासना, <strong>तपो</strong> भगवद्-धर्मः, <strong>योगो</strong>ऽष्टाङ्गः, <strong>समाधिर्</strong> ज्ञानं, तान् ये भजन्ति, तेषां या <strong>गतिस् ताम्</strong> ॥२३॥</p>
<p>———————————————————————————————————————</p>
<p><strong>॥ २.२.२४ ॥</strong></p>
<p><strong>वैश्वानरं याति विहायसा गतः</strong></p>
<p><strong>सुषुम्णया ब्रह्म-पथेन शोचिषा ।</strong></p>
<p><strong>विधूत-कल्कोऽथ हरेर् उदस्तात्</strong></p>
<p><strong>प्रयाति चक्रं नृप शैशुमारम् ॥</strong></p>
<p>**मध्वाचार्यः (भागवत-तात्पर्यम्) : **हरेः शिशुमारं चक्रम् । वैश्वानरोदस्तात् ।</p>
<blockquote>
<p>वैश्वानरे द्यु-नद्यां वा सूर्ये वा देह एव वा ।<br>
गच्छन् वैश्वानरं याति तस्मान् मार्गः स ईरितः ॥<br>
दक्षिणाः पिङ्गलाः सर्वा इडा वामाः प्रकीर्तिताः ।<br>
नाड्योऽथ मध्यमाः प्रोक्ताः सुषुम्णा वेद-पारगैः ॥ इति भागवत-तन्त्रे ।<br>
देवयानस्य मार्ग-स्था अहः-शब्दाभिसंज्ञिताः ।<br>
पितृ-यानस्य मार्ग-स्था रात्रि-शब्दाह्वया मताः ॥ इति बृहत्-तन्त्रे ।</p></blockquote>
<p>शतायुर् मरणं चैव कालिकं परमावृतिर् इत्य् अभिधाने । पिङ्गलाभिः शतायुषा । अहः-संज्ञं देवयानम् इतीडाभी रात्रि-संज्ञं पितृ-यानम् । विष्णुवत्ता ब्रह्म-यानो विशेषेण सुखं यतः ।</p>
<blockquote>
<p>पिङ्गला देव-यानं स्यात् पिङ्गाख्य-सुखदं यतः ।<br>
इडान्न-दानात् पितॄणाम् एवं मार्गाः प्रकीर्तिताः ॥ इति ब्रह्म-तर्के ॥२४॥</p></blockquote>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **ताम् आह<sup id="fnref:17"><a href="#fn:17" class="footnote-ref" role="doc-noteref">17</a></sup>—वैश्वानरम् इत्य् अष्टभिः । <strong>विहायसा</strong> आकाशेन, तत्र च <strong>ब्रह्म</strong>-लोक-<strong>पथेनगतः</strong> सन् प्रथमं <strong>वैश्वानरम्</strong> अग्न्य्-अभिमानिनीं देवतां <strong>याति</strong> । केनोपायेन ? <strong>सुषुम्नया</strong> नाड्या । सा च देहाद् बहिर् अपि विततास्तीत्य् आह । <strong>शोचिषा</strong> ज्योतिर्-मय्या <strong>विधूतस्</strong> त्यक्तः <strong>कल्को</strong><sup id="fnref:18"><a href="#fn:18" class="footnote-ref" role="doc-noteref">18</a></sup> मलो येन सः, क्वाप्य् असज्जमान इत्य् अर्थः । <strong>उदस्ताद्</strong> उपरिष्टाद् वर्तमानं <strong>हरेः</strong> संबन्धि तारा-रूपम्, नारायणाधिष्ठितम् इत्य् अर्थः । <strong>शैशुमारं</strong> चक्रं पञ्चम-स्कन्धे वक्ष्यमाणं शिशुमाराश्रयं ज्योतिश् चक्रम् । चक्र-स्थान्य् आदित्य्-आदि-ध्रुवान्तानि पदानि <strong>प्रयाति</strong> इत्य् अर्थः ॥२४॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **तां गतिम् । इत्य् अर्थ इति । हृदये नारायणः इत्य् उक्तेर् इति भावः । इत्य् अर्थ इति । शिशुमार-चक्र-गतानि सूर्यादि-स्थानानि गच्छति योग-बलेनेति भावः ॥२४॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : _न व्याख्यातम्। _</strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **तत्र प्रथमं वैश्वानरम् अग्न्य्-अभिमानिनीं देवतां याति । <strong>विहायसा</strong> आकाशेनैव । <strong>सुषुम्नया</strong> नाड्या । सा च देहाद् बहिर् अपि विततास्तीत्य् आह—<strong>शोचिषा</strong> ज्योतिर्-मय्या <strong>विधूत-कल्कः</strong> त्यक्त-मालिन्यः, क्वाप्य् असज्जमान इत्य् अर्थः । अथ <strong>हरेर्</strong> भगवतः सम्बन्धि <strong>उदस्ताद्</strong> इत ऊर्ध्वं स्थितं चक्रं <strong>शैशुमारं</strong> शिशुमाराकारम् । चक्र-स्थान्य् आदित्यादीनि ध्रुवान्तानि पदानि <strong>प्रयाति</strong> इत्य् अर्थः ॥२४॥</p>
<p>———————————————————————————————————————</p>
<p><strong>॥ २.२.२५ ॥</strong></p>
<p><strong>तद् विश्व-नाभिं त्व् अतिवर्त्य विष्णोर्</strong></p>
<p><strong>अणीयसा विरजेनात्मनैकः ।</strong></p>
<p><strong>नमस्कृतं ब्रह्म-विदाम् उपैति</strong></p>
<p><strong>कल्पायुषो यद् विबुधा रमन्ते ॥</strong></p>
<p>**मध्वाचार्यः (भागवत-तात्पर्यम्) : **</p>
<p>अशेष-जगद्-आधारः शिशुमारो हरिः परः ।</p>
<blockquote>
<p>सर्वे ब्रह्म-विदो नत्वा तं यान्ति परमं पदम् ॥ इति ब्रह्माण्डे ।</p></blockquote>
<p>तद् विष्णोर् विश्वाधारं रूपं प्रतिपद्य यत्र कल्पायुषस् तं महर्-लोकम् उपैति ।</p>
<blockquote>
<p>मन्वन्तरायुषः स्वर्ग्या महर्-लोके तु काल्पिकाः ।<br>
आब्रह्मओ जनाद्यास् तु महर्-लोकेऽपि ये वराः ॥ इति ब्राह्मे ॥२५॥</p></blockquote>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) : तद्</strong> विष्णोश् चक्रम्<sup id="fnref:19"><a href="#fn:19" class="footnote-ref" role="doc-noteref">19</a></sup> । <strong>विश्वस्य नाभिं</strong> सूर्याद्य्-आश्रय-भूतम् । आविष्ट-लिङ्गत्वान् नाभि-शब्दस्य<sup id="fnref:20"><a href="#fn:20" class="footnote-ref" role="doc-noteref">20</a></sup> न षण्ढत्वम् । <strong>अतिवर्त्य</strong> अतिक्रम्य । परतः स्वर्गिणां गत्य्-अभावाद् <strong>एक</strong> एव निर्मलेन लिङ्ग-शरीरेण <strong>ब्रह्मविदां</strong> स्थानम् अन्यैर् <strong>नमस्कृतं</strong> महर्-लोकम् <strong>उपैति</strong>। <strong>यत्</strong> यस्मिन् <strong>विबुधा</strong> महा-<strong>कल्पायुषो</strong> भृग्व्-आदयः ॥२५॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **आविष्ट-लिङ्गत्वाद् अजह-लिङ्गत्वात् । षण्ढत्वं क्लीबत्वं नेत्य् अर्थः । नाभिर् मुख्य-नृपे चक्र-मध्य-क्षत्रिययोः पुमाम् इति मेदिनी ॥२५॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : _न व्याख्यातम्। _</strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **ततश् च **तद् विष्णोश् **चक्रम् <strong>अतिवर्त्य</strong> अतिक्रम्य । कीदृशम् ? <strong>विश्वस्य नाभिं</strong> विश्वात्मक-पुरुषस्य नाभि-स्थानीयं, <strong>अणीयसा</strong> अणिमादि-सिद्धिमत्त्वाद् अतिसूक्ष्मेण, <strong>विरजेन</strong> निर्मलेन लिङ्ग-शरीरेण सह, अतः परत्र स्वर्गिणां गत्य्-अभावात् <strong>एकः</strong>, <strong>नमस्कृतं</strong> पूज्यं, <strong>ब्रह्म-विदां</strong> स्थानं महर्-लोकम् <strong>उपैति</strong> । यद् यस्मिन् <strong>विबुधा</strong> महा-<strong>कल्पायुषो रमन्ते</strong> खेलन्ति ॥२५॥</p>
<p>———————————————————————————————————————</p>
<p><strong>॥ २.२.२६ ॥</strong></p>
<p><strong>अथो अनन्तस्य मुखानलेन</strong></p>
<p><strong>दन्दह्यमानं स निरीक्ष्य विश्वम् ।</strong></p>
<p><strong>निर्याति सिद्धेश्वर-जुष्ट-धिष्ण्यं</strong></p>
<p><strong>यद् द्वैपरार्ध्यं तद् उ पारमेष्ठ्यम् ॥</strong></p>
<p><strong>श्रीधर-स्वामी (भावार्थ-दीपिका) : अथो</strong><sup id="fnref:21"><a href="#fn:21" class="footnote-ref" role="doc-noteref">21</a></sup> अनन्तरं कल्पान्ते <strong>स विश्वं</strong> त्रैलोक्यम् अतिशयेन <strong>दह्यमानंनिरीक्ष्य</strong>, तत्राप्य् ऊष्म-प्राप्तेः । <strong>यत्द्विपरार्ध</strong>-स्थायि <strong>तत् पारमेष्ठ्यं</strong> पदं प्रति <strong>निर्याति</strong> । <strong>सिद्धेश्वरैर् जुष्टानि धिष्ण्यानि</strong> विमानानि यस्मिंस् तत् । <strong>उ</strong> इति श्रैष्ठ्यं सूचितम् ॥२६॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **तत्रापि महर्-लोकेऽपि उष्मा वह्न्य् उत्थम् औष्ण्यम् । पारमेष्ठ्यं सप्त-लोकं प्रति ॥२६॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **अथो लीला-गृहीत-शरीरेण तद्-भोगानन्तरम् ॥२६॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **अत आह—अथो अनन्तरम् । यदि कल्प-पर्यन्तं कौतुक-वशात् तत्रैव स्थातुम् इच्छति, तदा कल्पान्ते सति । <strong>विश्वं</strong> लोक-त्रयम् । <strong>निर्याति</strong> उष्णीभूतात् महर्-लोकाद् ऊर्ध्वं यद् <strong>द्वैपरार्ध</strong>-पर्यन्त-स्थायि <strong>तत् पारमेष्ठ्यं</strong> सत्य-लोकं प्रति याति । <strong>सिद्धेश्वरैर् जुष्टानि धिष्ण्यानि विमानानि</strong> यस्मिंस् तत् ॥२६॥</p>
<p>———————————————————————————————————————</p>
<p><strong>॥ २.२.२७ ॥</strong></p>
<p><strong>न यत्र शोको न जरा न मृत्युर्</strong></p>
<p><strong>नार्तिर् न चोद्वेग ऋते कुतश्चित् ।</strong></p>
<p><strong>यच् चित्ततोऽदः कृपयानिदं-विदां</strong></p>
<p><strong>दुरन्त-दुःख-प्रभवानुदर्शनात् ॥</strong></p>
<p>**मध्वाचार्यः (भागवत-तात्पर्यम्) : **ऋते सत्य-लोके । अनिदं-विदाम् अब्रह्म-विदाम् । दुरन्त-दुःखं च प्रभवश् च।</p>
<blockquote>
<p>सर्व-दुःख-विहीना ये मुक्ताः प्रायस् तु तादृशाः ।<br>
अमुक्तास् तु जनाद्येषु विशेषेण तु सत्यगाः ॥ इति वाराहे ।<br>
विष्णोर् लोकं तदैवैके यान्ति कालान्तरे परे ।<br>
आज्ञयैव हरेः केचित् पूर्तेः केचिद् अञ्जसा ।<br>
विहृतैवान्य-लोकेषु मुच्यन्ते ब्रह्मणा सह ॥ इति वामने ॥२७॥</p></blockquote>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **तद् एवाह—न यत्रेति । <strong>अर्तिर्</strong> दुःखम् । <strong>उद्वेगो</strong> भयम् । किन्तु <strong>चित्ततो</strong> हेतोर् <strong>यद्</strong> दुःखम् <strong>अदः, ऋते</strong> तद् एकं विना । तत् कुतो भवति ? <strong>अनिदं-विदाम्</strong> इदं भगवतो ध्यानम् अजानतां प्राणिनां <strong>दुरन्त-दुःखो</strong> यः <strong>प्रभवो</strong> जन्म <strong>तस्यानुदर्शनात्</strong> तेषां <strong>कृपया</strong> ।</p>
<p>यद् वा, <strong>चित्त-तोदो</strong> मनः-पीडेति यत्, तद् विना कुतश्चिद् अपि यत्र शोकादयो न सन्तीति । तत्र ब्रह्म-लोकं गतानां त्रिविधा गतिः । ये पुण्योत्कर्षेण गतास् ते कल्पान्तरे पुण्य-तारतम्येनाधिकारिका भवन्ति । ये तु हिरण्यगर्भाद्य्-उपासना-बलेन गतास् ते ब्रह्मणा सह मुच्यन्ते । ये तु भगवद्-उपासकास् ते स्वेच्छया ब्रह्माण्डं भित्त्वा वैष्णवं पदम् आरुहन्ति ॥२७॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **तद् एव सत्य-लोक-माहात्म्यम् एव उत्तानार्थम् आह । यद् वेति । तत्र व्याजस्तुतौ सत्य-लोकस्था महा-कृपालवो धन्या एवेति भावः ॥२७॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : _न व्याख्यातम्। _</strong></p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **सप्त-लोकस्य माहात्म्यम् आह—न यत्रेति । <strong>आर्तिर्</strong> दुःखम् । <strong>उद्वेगो</strong> भयम् । किन्तु <strong>चित्ततो</strong> हेतोर् <strong>यद्</strong> दुःखं, <strong>अदःऋते</strong> तद् एकं <strong>विना</strong> । तद् एव किम् ? कथं वा भवेत् ? तत्राह—<strong>अनिदं-विदाम्</strong> इमं वैष्णवं योगम् अजानतां त्रिलोक-स्थ-जनानाम् । <strong>दुरन्त-दुःखो</strong> यः <strong>प्रभवः</strong> संसारस् तस्य <strong>अनुदर्शनाद्</strong> या <strong>कृपा</strong>, तया । तेन व्याज-स्तुत्या सत्य-लोक-स्थास् ते महा-कृपालवो धन्या एवेति भावः ॥२७॥</p>
<p>———————————————————————————————————————</p>
<p><strong>॥ २.२.२८ ॥</strong></p>
<p><strong>ततो विशेषं प्रतिपद्य निर्भयस्</strong></p>
<p><strong>तेनात्मनापोऽनल-मूर्तिर् अत्वरन् ।</strong></p>
<p><strong>ज्योतिर्मयो वायुम् उपेत्य काले</strong></p>
<p><strong>वाय्व्-आत्मना खं बृहद् आत्म-लिङ्गम् ॥</strong></p>
<p>**मध्वाचार्यः (भागवत-तात्पर्यम्) : **ब्रह्मणा सह विशेषं पृथिवीं तेनात्मना पृथिव्य्-आत्मना । ज्योतिर्मयः अग्नि-प्रधानः । आकाशवत् सर्व-गतश् च नित्य इति । परमात्म-सदृशं किञ्चित् ।</p>
<blockquote>
<p>ज्ञानिनः प्रलये सर्वे ब्रह्मणा सह पार्थिवम् ।<br>
परमात्मानम् आविश्य वारिस्थं तत्-समन्विताः ॥<br>
अग्निस्थं तद्-युताश् चैव तेन नीताश् च वायुगम् ।<br>
नभो-गतं तेन नीता मनः-स्थं तद्-युतस् तथा ॥<br>
ततो बुद्धि-स्थम् ईशेशं ततोऽहङ्कार-गं हरिम् ।<br>
ततो विज्ञान-नामानं महत्-तत्त्व-गतं हरिम् ॥<br>
तत् आनन्द-नामानम् अव्यक्त-स्थं जनार्दनम् ।<br>
प्राप्तान् आवृत्तिम् आयान्ति शान्ति-भूता निरामयाः ॥<br>
येषां पदान्तरापेक्षा वाय्व्-आदीनां महात्मनाम् ।<br>
आवृत्य ते पुनर् यान्ति ज्ञानिनोऽपि निरामयाः ।<br>
अनावृत्तिम् असंमूढाः परानन्दैक-भागिनः ॥ इति ब्रह्म-तर्के ।<br>
भूम्य्-अब्ज-मग्न-नामानं प्राणम् अग्न्य्-आदि-संस्थितम् ।<br>
मानसं मन-आदि-स्थं विज्ञानं महति स्थितम् ॥<br>
आनन्दम् अव्यक्त-गतं क्रमशो यान्ति देवताः ।<br>
ब्रह्माद्याः केचिद् एवात्र तद् अन्ये क्रमशोऽपरान् ॥ इति बृहत्-तन्त्रे ॥२८॥</p></blockquote>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **तत्र प्रस्तुतस्य भगवद्-भक्तस्य ब्रह्माण्ड-भेदन-प्रकारम् आह—<strong>तत</strong> इत्य्-आदिना । तत्रेयं प्रक्रिया—ईश्वराधिष्ठितायाः प्रकृतेः केनचिद् अंशेन महत्-तत्त्वं भवति । तस्यांशेनाहंकारः । तस्यांशेन शब्द-तन्मात्र-द्वारा नभः । तस्यांशेन स्पर्श-तन्मात्र-द्वारा वायुः । तस्यांशेन रूप-तन्मात्र-द्वारा तेजः । तस्यांशेन रस-तन्मात्र-द्वारा आपः । तद्-अंशेन गन्ध-तन्मात्र-द्वारा पृथ्वी । तैश् च मिलितैश् चतुर्दश-भुवनात्मकं विराट्-शरीरम् । तस्य च पञ्चाशत्-कोटि-योजन-विशालस्य पृथिव्य् एवाण्ड-कटाह-विशेष-शब्द-वाच्या कोटि-योजन-विशालं प्रथमावरणम् । पञ्चाशत्-कोटि-योजन-विशालम् इत्य् एके । ततश् चाबादीनां ये परिणता अंशास् तान्य् एवोत्तरोत्तरं दश-गुणान्य् आवरणानि । अष्टमं तु प्रकृत्य्-आवरणं व्यापकम् एव। तद् एवं स्थिते पृथिव्य्-आद्य्-आवरण-भेद-प्रकारः कथ्यते । ततो विशेषं प्रतिपद्य<sup id="fnref:22"><a href="#fn:22" class="footnote-ref" role="doc-noteref">22</a></sup> लिङ्ग-देहेन पृथिव्य्-आत्मतां प्राप्येत्य् अर्थः । एवम् उत्तरत्रापि द्रष्टव्यम् । निर्भयः कथं यास्याम् इति शङ्का-शून्यः । <strong>तेन आत्मना</strong> प्र्थिवी-रूपेण तन्-निरन्तरा अपः प्रतिपद्य । <strong>अत्वरंस्</strong> त्वराम् अकुर्वन् तत्-तद्-आत्मत्वेन क्लेद-दाहादि-शङ्काभावाद् यथेष्टं भोगान् भुञ्जान इत्य् अर्थः । एवं <strong>ज्योतिर्मयः</strong> सन् । <strong>काले</strong> भोगावसाने । <strong>बृहद् आत्मने लिङ्गं</strong> परमात्म-मूर्तित्वेनोपासनेषूक्तम् । यद् वा, वेद-शब्दात्मना<sup id="fnref:23"><a href="#fn:23" class="footnote-ref" role="doc-noteref">23</a></sup> तस्य प्रमापकम् इति ॥२८॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **तत्र त्रिषु प्रस्तुतस्य ये तु भगवद् उपासका इत्य् उक्तस्य । <em>इत्य् अर्थ</em> इति । तस्य लिङ्ग-देह एव पृथिवी-रूपो भूत्वा पृथिव्यां प्रविशतीति भावः । उत्तरत्रापि जलादिष्व् अपि । <em>इत्य् अर्थ</em> इति । घ्राण-रसनादीन्द्रियैर् गन्ध-रसादीन् विचित्र-भोग्य-विषयान् सेवमान एव यातीति भावः । खं ब्रह्मेत्य् उपासीत इति श्रुतेर् आत्म-मूर्तित्वम् । लिङ्गं मूर्ति-लक्ष्म-शेफ-ज्ञापकेषु कारणे इति कोशात् । अर्थान्तरम् आह—<em>यद् वा</em> इति वेद-शब्दात्मना सगुणी-भूत-शब्द-रूप-वेद-रूपेण तस्य ब्रह्मणो प्रमापकं ज्ञापकम् इत्य् अर्थः ॥२८॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **ततो विशेषम् इति । अत्र टीकायाम् एक-ब्रह्माण्ड-पक्ष एव सङमितः । बहु-ब्रह्माण्ड-पक्षस् त्व् एवम्—ब्रह्माण्डानि खल्व् एकत्रैवानुच्च-नीचत्वेन मण्डलीभूय वर्तन्ते । तेषां पृथिव्य्-आवरणं प्रत्येकं पृथग् एव । जलावरणं तु तन्-मण्डलाद् बहिः पूर्वावरणाद् दश-गुणम् एकम् एव । यस्योपरि च सर्व-ब्रह्माण्ड-कारणं कारणार्णव-शाय्य् एक एक शेते । यत् तु मण्डलाभ्यन्तरेऽपि यत् किञ्चिज् जलं प्रविशति तत्त्वावरण-संज्ञं न भवति अनिश्चय-मानत्वात् । तद् एवम् एवाहङ्काराद्य्-आवरणानां सर्व-भूतावरकत्वं सङ्गच्छेत इति । विशेषं प्रतिपद्य—प्राचीन-स्थूल-देहे इव तत्र लिङ्ग-देहावेशं कृत्वा । पुनश् च तेन विशेषाविष्टेन लिङ्ग-देहाख्येनैवात्मना अपो जलावरणं प्रतिपद्य प्राचीन-स्थूल-देहत इव विशेषत उत्क्रम-पूर्वकं तत्र तद्-आवेशं कृत्वा । पुनश् च पूर्ववद् अनल-मूर्तिः सन्न् इत्य् आदि योज्यम् । तत्र तत्र लोक-विशेषेषु भोगश् चेल् लीला-शरीरम् अपि मन्तव्यम् ॥२८॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **अथ तत्रैव यदि महा-कल्प-पर्यन्तं स्थातुम् इच्छति, तदा ब्रह्मणा सहैव मुच्यते, यदि च तद्-अन्तर् एव मोक्षम् इच्छति, तदा सप्तावरणानि निभिद्यैव ब्रह्म प्रविशतीति तत्-प्रकारम् आह—ततो विशेषं पञ्चाशत्-कोटि-योजन-विशालस्य ब्रह्माण्डस्य प्रथमावरण-रूपां पृथिवीं पञ्चाशत्-कोटि-योजन-प्रमाणां प्रतिपद्य प्राप्य । केन प्रकारेण ? तेनात्मना पृथिवी-रूपेण । एवम् उत्तरत्रापि द्रष्टव्यम् । निर्भयः तत्-तद्-आत्मत्वेन क्लेद-दाहादि-शङ्का-शून्य इत्य् अर्थः । ततोऽपः पृथिवी-दश-गुण-प्रमाणाः प्रतिपद्य अवात्मनेति शेषः । ततोऽनल-मूर्तिर् जल-दश-गुणं तेज आवरणं प्राप्येत्य् अर्थः । अत्वरन् भवेत् । तत्र तत्र पृथिवी-जनादिषु घ्राण-रसनादीन्द्रियैर् गन्ध-रसादीन् विचित्र-भोग-विषयान् भोक्तुम् एवेति भावः । ततो ज्योतिर्मयः काले वाय्व्-आत्मना वायुं तेजो-दश-गुणम् उपेत्य खं वायु-दश-गुणम् आकाशं बृहद्-आत्मनो लिङ्गं परमात्म-मूर्तित्वेनोपासनेषूक्तम् । यद् वा—वेद-शब्दात्मना तत्-प्रमाणकम् इति ॥२८॥</p>
<p>———————————————————————————————————————</p>
<p><strong>॥ २.२.२९ ॥</strong></p>
<p><strong>घ्राणेन गन्धं रसनेन वै रसं</strong></p>
<p><strong>रूपं च दृष्ट्या श्वसनं त्वचैव ।</strong></p>
<p><strong>श्रोत्रेण चोपेत्य नभो-गुणत्वं</strong></p>
<p><strong>प्राणेन चाकूतिम् उपैति योगी ॥</strong></p>
<p>**मध्वाचार्यः (भागवत-तात्पर्यम्) : **</p>
<p>पञ्चेन्द्रियैर् ये विषया एष्टव्याःसर्वतो वराः ।</p>
<blockquote>
<p>मानसांश्चाखिलान् प्राप्य मुक्तौ मोदन्ति देवताः ।<br>
तथोद्रिक्त-निजानन्दा नित्यानन्दा असंवृताः ॥ इति षाड्गुण्ये ॥२९॥</p></blockquote>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **इन्द्रियार्थानां भूत-सूक्ष्माणाम् अतिक्रमम् आह । घ्राणेनाधिष्ठितेन गन्धम्<sup id="fnref:24"><a href="#fn:24" class="footnote-ref" role="doc-noteref">24</a></sup> उपेत्य । श्वसनं स्पर्शम् । नभो-गुणत्वं शब्दात्मताम् । प्राणेन तत्-तत्-कर्मेन्द्रियेण । आकूतिं तत्-तत्-क्रियाम् ॥२९॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **पृथिव्याद्य् आवरणेषु गन्धादयः सन्ति तेषाम् अतिक्रमं पूर्वम् अनुक्तं सम्प्रत्य् आह—घ्राणेनेति  ॥२९॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **घ्राणेन गन्धम् इति । अनेनाकाशा-वरणाद् बहिर् एव सूक्ष्म-रूपाण्य् आवरणानि लभ्यन्ते । युक्तं चेदम् । कारण-कारणानां बहिर्-बहिर्-अवस्थान-प्राप्तेः, व्यवहितानाम् अपि कारणानाम् अंशम् अंशम् उपादयेश्वरेण तत्-तत्-कार्य-सृष्टेः, यथा गन्ध-तन्मात्रस्य जलस्य चांशम् उपादाय तेन पृथिवी सृष्टेत्य् आदि । किन्तु गन्ध-तन्-मात्रादीनां सूक्ष्मत्वेनानुपलभ्यमानत्वाद् आकाश-तुल्यत्वम् इति आकाशान्तर्-गणनाद् अष्टाव् एवावरणान्य् अवसीयन्ते । वाक्यम् इदं त्व् एवं विवेचनीयम् । तत्र घ्राणेनेति घ्राण-द्वारा गन्धम् आविश्येत्य् अर्थः । एवम् उत्तरत्रापि ॥२९॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **इन्द्रियार्थानां भूत-सूक्ष्माणाम् अतिक्रमम् आह—घ्राणेन्द्रियेण ग्राह्यं गन्धम् उपेत्य । एवं रसनेनेत्य् आदि । श्वसनं स्पर्शम् । नभो-गुणत्वं नभो-गुणं शब्दम् । प्राणेन कर्मेन्द्रियेण । आकूतिं तत्-तत्-क्रियाम् । अत्र पृथिव्य्-आद्य्-अवरणेष्व् एव गन्धादयः सन्ति च तेषाम् अतिक्रमं पूर्वम् अनुक्तं सम्प्रत्य् आहेति ज्ञेयम् ॥२९॥</p>
<p>———————————————————————————————————————</p>
<p><strong>॥ २.२.३० ॥</strong></p>
<p><strong>स भूत-सूक्ष्मेन्द्रिय-सन्निकर्षं</strong></p>
<p><strong>मनोमयं देवमयं विकार्यम् ।</strong></p>
<p><strong>संसाद्य गत्या सह तेन याति</strong></p>
<p><strong>विज्ञान-तत्त्वं गुण-सन्निरोधम् ॥</strong></p>
<p>**मध्वाचार्यः (भागवत-तात्पर्यम्) : **भूत-सूक्ष्मेन्द्रियैश् च सह अनादिर् भगवान् आकाशगो मनो-मयं याति । नादवत्त्वात् सनातनः । नादेन तेन महता सनातन इति स्मृत इति मोक्ष-धर्मे विविध-कार्य-युक्तं विकार्यम् । देव-मयं देव-प्रधानम् ।</p>
<blockquote>
<p>मनः-स्थितो हरिर् नित्यं सर्व-देवेषु संस्थितः ।<br>
देव प्रधानकान् लोकान् करोत्य् अनुगतः सदा ॥ इति वाराहे ।</p></blockquote>
<p>भूत-सूक्ष्माणि पञ्च-भूतानि जीवाश् च । पञ्च-भूतैश् च शब्दाद्यैर् इन्द्रियैर् जीव-राशिभिः । युक्त आकाशगो विष्णुर् मनः-स्थम् उपगच्छतीति वामने । योसावनादि-मनो-मयस् तम् इति वा। विपर्ययश् चेत् तस्यैव गन्तृत्वम् इति ज्ञापयितुम् । मतिस्थेन तेन मनः-स्थेन च सह-विज्ञान-तत्त्वं याति । गुण-संनिरोधं निर्गुणं वासुदेवम् ॥३०॥</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **तद् एवं स्थूल-सूक्ष्म-भूतातिक्रमम् उक्त्वा तद्-आवरण-भूताहंकार-प्राप्त्या महद्-आदि-प्राप्तिम् आह । स योगी विकार्यं संसाद्य विज्ञान-तत्त्वं याति । विविधं कार्यम् अस्येति विकार्योऽहंकारः । स त्रिविधः, तामसो राजसः सात्त्विक इति । तत्र तामसाज् जडानि भूत-सूक्ष्माणि जायन्ते । राजसाद् बहिर्-मुखानि दशेन्द्रियाणि । सात्त्विकान् मन इन्द्रिय-देवताश् च । तेषां लयश् च तत्-तद्-अहंकारे । तत्र भूत-सूक्ष्माणाम् इन्द्रियाणां च सन्निकर्षं लय-स्थानं तामसं, राजसं च मनोमयं देवमयं च सात्त्विकं प्राप्य । गत्या एवं गमनेन । तेनाहंकारेण सह विज्ञान-तत्त्वं महत्-तत्त्वं<sup id="fnref:25"><a href="#fn:25" class="footnote-ref" role="doc-noteref">25</a></sup> याति । ततो गुणानां<sup id="fnref:26"><a href="#fn:26" class="footnote-ref" role="doc-noteref">26</a></sup> सन्निरोधो लयो यस्मिंस् तत् प्रधानं याति ॥३०॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **तद् एवम् इत्थं तद् आवरण-भूतः स्थूल-सूक्ष्म-भूतानाम् आवरण-भूतो योऽहंकारस् तस्य प्राप्त्या तत्-तद् अहंकारे यतो यतो यस्योद्भवस् तत्र तत्राहंकारे ॥३०॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तेनाहङ्कारेण सहेति तल्-लग्नं विज्ञान-तत्त्वम् इत्य् अर्थः ॥३०॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **तद् एवं स्थूल-सूक्ष्म-भूतातिक्रमम् उक्त्वा तद्-आवरण-भूताहंकार-प्राप्त्या महद्-आदि-प्राप्तिम् आह—स योगी । विविधं कार्यम् अस्येति विकार्योऽहंकारः । संसाद्य प्राप्य । तं कीदृशम् ? भूत-सूक्ष्माणाम् इन्द्रियाणां च सन्निकार्षो लयो यत्र तम् । तामसाहंकारे भूत-सूक्ष्माणि । राजसाहंकारे इन्द्रियाणि प्र्विलाप्येत्य् अर्थः । पुनः कीदृशम् ? मनो-मयं देव-मयम् । सात्त्विकाहंकारे मनो-देवताश् च प्रविलाप्येत्य् अर्थः । ततश् चावशिष्टेन तेनाहंकारेण सह गत्या विज्ञान-तत्त्वं महत्-तत्त्वंयाति । अहंकारं महत्-तत्त्वे प्रविलापयतीत्य् अर्थः । ततस् तेन महत्-तत्त्वेन गुणाः संनिरुध्यन्ते येन तत् प्रधानं याति । महत्-तत्त्वं प्रधाने विलापयतीत्य् अर्थः ॥३०॥</p>
<p>———————————————————————————————————————</p>
<p><strong>॥ २.२.३१ ॥</strong></p>
<p><strong>तेनात्मनात्मानम् उपैति शान्तम्</strong></p>
<p><strong>आनन्दम् आनन्दमयोऽवसाने</strong></p>
<p><strong>एतां गतिं भागवतीं गतो यः</strong></p>
<p><strong>स वै पुनर् नेह विषज्जतेऽङ्ग ॥</strong></p>
<p><strong>मध्वाचार्यः (भागवत-तात्पर्यम्) : एतां गतिं गतो</strong> <strong>न विषज्जते</strong> । वासुदेवाश्रित्य ब्रह्माद्य्-आमुक्त-बन्धणाः ।</p>
<blockquote>
<p>भेद-दृष्ट्याभिमानेन चावृत्तिं नैव यान्ति ते ।<br>
भुञ्जते तु पृथग् भोगान्नानन्दस् तत्-स्वरूपकम् ।<br>
स्वरूपं च पृथक् तेषाम् आविष्ट-ग्रहवद् भवेत् ॥ इति ब्रह्माण्डे ॥३१॥</p></blockquote>
<p>———————————————————————————————————————</p>
<p><strong>श्रीधर-स्वामी (भावार्थ-दीपिका) : तेनात्मना</strong> प्रधान-रूपेण <strong>आनन्दमयः</strong> सन्न् उपाधीनाम् <strong>अवसाने</strong> शान्तम् अविकृतम् <strong>आनन्दं</strong> परम् <strong>आत्मानम् उपैति</strong> । <strong>न विषज्जते</strong> नावर्तते इत्य् अर्थः ॥३१॥</p>
<p>———————————————————————————————————————</p>
<p><strong>वंशीधरः (भावार्थ-दीपिका-प्रकाशः) : <strong>ततस् तेन प्रधानेन सहात्मना स्व-स्व-रूपेणात्मानं परं ब्रह्म आदि-पुरुषम् आनन्द-रूपम् उपैति । प्रकृत्य् आवरणात् परत्र कारणार्णवशायि-महा-पुरुषस्य स्थितेः। ततोऽ</strong>वसाने</strong> <strong>आनन्दमय</strong> इति तस्मिन्न् एव सायुज्यं प्राप्येत्य् अर्थः । <em>इत्य् अर्थ</em> इति । मां प्राप्य न निवर्तते मृत्यु-संसार-वर्मनि इति भगवद् उक्तेर् अयं भावः । अत्र सन्दर्भः । तेनात्मना शुद्धेन स्व-रूपेण प्रधान-भावेशितेन पुनस् तत उत्क्रमितेन आत्मानं परमात्मानं परम-वैकुण्ठ-नाथम् इत्य् अर्थः, <strong>भागवतीं गतिम्</strong> इत्य् उक्तेः । ततो विशेषम् इत्य् अत्र टीकावतारिकायां, ये तु भगवद् उपासकास् ते स्वेच्छयो ब्रह्माण्डं भित्त्वा वैष्णवं पदम् आरोहन्तीति । तस्मात् तन्-मतेऽपि प्रकृत्य्-आवरणाद् बहिर् महा-वैकुण्ठ-लोकः प्रकृत्य्-आवरणस्य च व्यापकत्वं चापेक्षिकम् इति ॥३१॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **तेनात्मनेति । <strong>आत्मना</strong> शुद्धेन स्वरूपेण । तेन प्रधानम् आवेशितेन पुनस् तत उत्क्रमितेन । <strong>आत्मानं</strong> परमात्मानं परम-वैकुण्ठ-नाथम् इत्य् अर्थः, <strong>भागवतीं गतिम्</strong> इत्य् उक्तेः । ततो विशेषं [भा।पु। २.२.२८] इत्य् अत्र टीकावतारिकायां च, ये तु भगवद्-उपासकास् ते स्वेच्छया ब्रह्माण्डं भित्त्वा वैष्णवं पदम् आरोहन्ति इति । तस्मात् तन्-मतेऽपि प्रकृत्य्-आवरणाद् बहिर् महा-वैकुण्ठ-लोकः । प्रकृत्य्-आवरणस्य व्यापकत्वं चापेक्षिकम् इति ॥३१॥</p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : <strong>ततस् <strong>तेन</strong> प्रधानेन सह <strong>अत्मना</strong> स्व-स्वरूपेण । <strong>आत्मानं</strong> परं ब्रह्म । आदि-पुरुषम् <strong>आनन्द</strong>-रूपम् <strong>उपैति</strong> । प्रकृत्य्-आवरणात् परत्र कारणार्णव-शायि-महा-पुरुषस्य स्थितेः । ततोऽ</strong>वसाने आनन्द-मय</strong> इति तस्मिन्न् एव सायुज्यं प्राप्नोतीत्य् अर्थः । <strong>न विषज्जते</strong> इह संसार नावर्तते ॥३१॥</p>
<p>———————————————————————————————————————</p>
<p><strong>॥ २.२.३२ ॥</strong></p>
<p><strong>एते सृती ते नृप वेद-गीते</strong></p>
<p><strong>त्वयाभिपृष्टे च सनातने च ।</strong></p>
<p><strong>ये वै पुरा ब्रह्मण आह तुष्ट</strong></p>
<p><strong>आराधितो भगवान् वासुदेवः ॥</strong></p>
<p><strong>श्रीधर-स्वामी (भावार्थ-दीपिका) : सृती</strong> मार्गौ, प्रकाराव् इत्य् अर्थः । हे नृप! [अनपेक्षो] निर्भिद्यमूर्धन् विसृजेत् परं गतः [भा।पु। २.२.२१] इति या सद्यो-मुक्तिः, सैका सृतिः । यदि प्रयास्यन्न् [भा।पु। २.२.२२] इत्य्-आदिना क्रम-मुक्तिश् च द्वितीया सृतिः । <strong>एते सृती वेदेन गीते</strong> उक्ते, न तु स्वोत्प्रेक्षिते । तत्र,</p>
<blockquote>
<p>यदा सर्वे प्रमुच्यन्ते कामा येऽस्य ह्र्दि श्रिताः ।<br>
अथ मर्त्योऽमृतो भवत्य् अत्र ब्रह्म समश्नुते [क।उ। २.३.१४] इति सद्यो-मुक्तिः।</p></blockquote>
<p>तेऽर्चिर् अभिसंभवन्ति [बृ।आ।उ। ६.२.१५] इत्य्-आदिना क्रम-मुक्तिश् च वेदेनोक्ता । यद् वा, न कर्मभिस् तां गतिम् आप्नुवन्ति [भा।पु। २.२.२३] इति दक्षिण-मार्गस्यापि सूचितत्वाद् एते सृती इति द्वि-वचनम् । <strong>त्वयाऽभिपृष्टे</strong>यच् छ्रोतव्यं[भा।पु। १.१९.३८] इत्य्-आदि-प्रश्नेन, अर्थान् मुक्ति-विषये द्वे अपि सृती पृष्टे । ब्रूहि यद् वा विपर्ययं [भा।पु। १.१९.३८] इति दक्षिण-मार्गोऽप्य् अर्थात् पृष्टः । एवं त्वया च ये पृष्टे एते सृती इत्य् अन्वयः ॥३२॥</p>
<p>———————————————————————————————————————</p>
<p><strong>वंशीधरः (भावार्थ-दीपिका-प्रकाशः) : <em>इत्य् अर्थ</em></strong> इति । लक्षणया सृति-पदं प्रकार-परम् इति भावः । <em>प्रकारो</em> भेदः । प्रकारस् तुल्य-भेदयोः इति मेदिनी । सृतिः स्त्री गमने मार्गे इति च । हे <strong>नृप</strong> इति । नृ-पालनासक्तेन त्वयैतत् काल-पर्यन्तं न ज्ञातम् इति भावः । तत्र द्वयोर् मध्ये अस्य पुंसो हृदि मनसि श्रिताः स्थिता ये ते यदा न त्व-विचारेण प्रमुच्यन्ते नश्यन्ति । कर्म-कर्तरि प्रयोगः । अथ तद्-अनन्तरम् एव मर्त्यो मरण-धर्माप्य् अमृतस् तद्-धर्म-रहितो भवति । अत्रैव देहे ब्रह्मावाप्नोति तद्-रूपो भवतीति श्रुत्य् अर्थः सृति-पदस्य प्रसिद्धार्थत्यागे कारणाभावम्-आलक्ष्याह—यद् वेति । कर्मिणाम् एव ते धूमम्-अभिसम्भवन्ति इत्य्-आदि-श्रुत्या दक्षिण-मार्गस्याभिहितत्वाद् अर्चिरादि-गतिस् तेषां नास्तीत्य् आह—न कर्मभिस्तां गतिम् इति ॥३२॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> भागवतास् तु एवं-विधं श्री-कृष्ण-लोकं परम-वैकुण्ठं यान्त्य् एवात्र न सन्देह इति दर्शितम् । सम्प्रति मुमुक्षूणां सद्यो-मुक्ति-क्रमं दर्शयति—इत्थम् [२.२.१९] इत्य्-आदि बहुभिः । हे परीक्षित् ! यदि परं पदं वैष्णवं लोकं गन्तुम् इच्छसि, तदोक्त-प्रकारं भगवद्-भक्ति-लक्षणं धारणादिकं कुर्याः । यदि वा सद्यो-मुक्तिम् इच्छसि, तदैवं कुर्याः । यदि वा क्रम-मुक्तिम् इच्छसि, तदैवम् इति स-विशेषं दर्शयित्वा उपसंहरति—एते इत्य्-आदि । हे नृप ! स्थूल-शरीरान्तर्-हृदय-स्थ-चतुर्भुज-ध्याने <strong>सृती</strong> वर्त्मनी <strong>गदिते</strong> । उभयोर् दर्शितः पन्था येनेष्टं तेन गम्यताम् इतिवत् ॥३२॥</p>
<p>———————————————————————————————————————</p>
<p><strong>जीव-गोस्वामी (क्रम-सन्दर्भः) : _न व्याख्यातम्। _</strong></p>
<p>———————————————————————————————————————</p>
<p><strong>विश्वनाथ-चक्रवर्ती (सारार्थ-दर्शिणी) : सृती</strong> ब्रह्म-मार्गौ । निर्भिद्यमूर्धन् विसृजेत् परं गतः [भा।पु। २.२.२१] इति यावत् सद्यो-मुक्तिर् एका सृतिः । यदि प्रयास्यन्न् [भा।पु। २.२.२२] इत्य्-आदिना क्रम-मुक्तिश् च द्वितीया सृतिः । एते सृती <strong>वेदेन गीते</strong>, न तु स्वोत्प्रेक्षिते ।</p>
<blockquote>
<p>यदा सर्वे प्रमुच्यन्ते कामा येऽस्य ह्र्दि स्थिताः ।<br>
अथ मर्त्योऽमृतो भवत्य् अत्र ब्रह्म समश्नुते [क।उ। २.३.१४] इति सद्यो-मुक्तिः ।</p></blockquote>
<p>तेऽर्चिर् अभिसम्भवन्ति [बृ।आ।उ। ६.२.१५] इत्य्-आदिना क्रम-मुक्तिश् च वेदेनोक्ता । <strong>त्वयाऽभिपृष्टे</strong> इति &ldquo;म्रियमानस्य किं कर्तव्यम् ?&rdquo; इति प्रश्नेनैवैतत् प्रश्न-सिद्धेः ॥३२॥</p>
<p>———————————————————————————————————————</p>
<p><strong>॥ २.२.३३ ॥</strong></p>
<p><strong>न ह्य् अतोऽन्यः शिवः पन्था विशतः संसृताव् इह ।</strong><br>
वासुदेवे भगवति भक्ति-योगो यतो भवेत् ॥**</p>
<p>**मध्वाचार्यः (भागवत-तात्पर्यम्) : **यद् भगवान् आह अतो भागवताख्यात् ग्रन्थाच् छिवः पन्था न ॥३३॥</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **सन्ति संसरतः पुंसो बहवो मोक्ष-मार्गास् तपो-योगादयः, समीचीनस् त्व् अयम् एवेत्य् आह—न हीति । <strong>यतो</strong>ऽनुष्ठिताद् **भक्ति-योगो भवेदतोऽन्यः शिवः **सुख-रूपो निर्विघ्नश् च नास्त्य् एव ॥३३॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **समीचीनः—सर्व-साध्य-परम-सार-प्रापकः । अयं क इति चेत् तत्राह—यत इति । भक्ति-योगः प्रेमा यच् छब्देनात्र भगवत् सन्तोषार्थं कर्मोच्यते । स वै पुंसां परो धर्मः इत्य् उक्तेः । अत्र पूर्वम् उक्त-लक्षणं सृति-द्वयं यथा मोक्ष-प्रापकं तथायं पन्था भक्ति-योग-प्रापक इति प्रापकस्यास्य पथः परमोत्कर्ष-प्रति-पादनाद् एतत् प्राप्यस्य भक्ति-योगस्यापि सृति-द्वय-प्राप्यान् मोक्षात् परमोत्कर्षो युक्ति-सिद्धः । इति भक्ति-योगस्यास्य प्रेम-लक्षणस्य मोक्ष-साधन त्व् अं न व्याख्यातुं शक्यम् इत्य् अवधेयम्  ॥३३॥</p>
<p>———————————————————————————————————————</p>
<p><strong>हेमाद्रि (कैवल्य-दीपिका-टीका) :</strong> शुद्ध-भक्तेर् अन्यम् उपायं षड्भिर् निन्दति । वस्तुतो गहनत्वेन निराकारत्वे प्रतिपत्तये पुनः पुनर् वचनं न दोषायेत्य् आह—<strong>न ह्य् अत</strong> इति । इह दृष्ट-श्रुत-सुख-रूपाणां संसृतौ । <strong>भगवति</strong> इति विशेषणं विषय-सौन्दर्याद् एव भक्ति-निर्वाह इत्य् एवम् अर्थं शुकः ॥३३॥ [मु।फ। ६.५०]</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> ताटस्थ्येनोक्त्वा कदाचिद् अयं विपथ-गामी स्याद् इति पुनर् आशङ्क्य भक्ति-योग एव कर्तव्य इति द्रढयति—<strong>न ह्य् अतोऽन्यः शिवः पन्था</strong> इत्य्-आदि । हि निश्चये । शिवः सुखदो हि, जानीहीति वा ॥३४॥</p>
<p>———————————————————————————————————————</p>
<p><strong>सनातन-गोस्वामी-</strong> [ह।भ।वि। ११.५६६] अधुना सर्व-मार्ग-फलत्वेन भक्तेः सर्व-मार्गाधिकत्वं द्रढयति—न हीति द्वाभ्याम् । सन्ति च संसरतः पुंसो बहवो मोक्ष-मार्गाः, किन्तु <strong>यतः</strong> पथोऽनुष्ठिताद् <strong>भक्ति-योगो भवेत्, अतोऽन्यः शिवः</strong> सुख-रूपो निर्विघ्नश् च नास्त्य् एवेत्य् अर्थः ॥३३॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **अथ स्थिरं सुखं चासनं [भा।पु। २.२.१५] इत्य्-आदिना यदि प्रयास्यन् नृप पारमेष्ठ्यं [भा।पु। २.२.२३] इत्य्-आदिना च क्रमेण सद्यो-मुक्ति-क्रम-मुक्त्य्-उपायौ ज्ञान-योगाव् उक्त्वा, ततोऽपि श्रेष्ठत्वं भक्ति-योग-हेतु-भगवद्-अर्पित-कर्मणोऽप्य् उक्त्वा साक्षाद्-भक्ति-योगस्य तु कैमुत्यम् एवानीतं, यथा—न हीति । टीका च—</p>
<p>सन्ति संसरतः पुंसो बहवो मोक्ष-मार्गास् तपो-योगादयः, समीचीनस् त्व् अयम् एवेत्य् आह—न हीति । यतोऽनुष्ठिताद् भक्ति-योगो भवेद् अतोऽन्यः शिवः सुख-रूपो निर्विघ्नश् च नास्त्य् एव इत्य् एषा ।</p>
<p>यच्-छब्देनात्र भगवत्-सन्तोषार्थं कर्मोच्यते, स वै पुंसां परो धर्मः [भा।पु। १.२.१३] इत्य् उक्तेः । अन्यत् तैः ॥३३॥ [भक्ति-सन्दर्भ २८]</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **किन्तु सर्व-साध्य-परम-सार-प्रापकस् त्व् अयम् एव पन्थाः इत्य् आह—न हीति। यतो भक्ति-योगः प्रेमा भवेद् अतोऽन्यः शिवः सुख-रूपो निर्विघ्नश् च पन्था नास्त्य् एव । अत्र पूर्वम् उक्त-लक्षणं सृति-द्वयं यथा मोक्ष-प्रापकं तथायं पन्था भक्ति-योग-प्रापक इति । प्रापकस्यास्य पथः परमोत्कर्ष-प्रतिपादनाद् एतत्-प्राप्यस्य भक्ति-योगस्यापि सृति-द्वय-प्राप्यान् मोक्षात् परमोत्कर्षः युक्ति-सिद्ध इति । भक्ति-योगस्यास्य प्रेम-लक्षणस्य मोक्ष-साधन त्व् अं न व्याख्यातुं शक्यम् इत्य् अवधेयम् ॥३३॥</p>
<p>———————————————————————————————————————</p>
<p><strong>॥ २.२.३४ ॥</strong></p>
<p><strong>भगवान् ब्रह्म कार्त्स्न्येन त्रिर् अन्वीक्ष्य मनीषया ।</strong><br>
तद् अध्यवस्यत् कूट-स्थो रतिर् आत्मन् यतो भवेत् ॥**</p>
<p>**मध्वाचार्यः (भागवत-तात्पर्यम्) : **तद् भागवतं पुराणम् अपश्यत् ।</p>
<blockquote>
<p>नित्य-ज्ञानेन सिद्धिं च पुनः पुनर् अवेक्षते ।<br>
लीलयैव हरिर् देवो दृष्टानां मोहनाय च ॥ इति पाद्मे ॥३४॥</p></blockquote>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **कुत एतत् ? अत आह—<strong>भगवान्</strong> ब्रह्मा । <strong>कूटस्थो</strong> निर्विकारः, एकाग्र-चित्तः सन्न् इत्य् अर्थः । <strong>त्रिस्</strong> त्रीन् वारान् <strong>कार्त्स्न्येन</strong> साकल्येन <strong>ब्रह्म</strong> वेदम् <strong>अन्वीक्ष्य</strong> विचार्य । **यत आत्मनि **हरौ <strong>रतिर् भवेत्</strong>, <strong>तद्</strong> एव <strong>मनीषयाअध्यवस्यत्</strong> निश्चितवान् ॥३४॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **इत्य् अर्थ इति । यावच् चेतो विकारवत् तावदैकारणं न जायते दति भातः । कानिधनीति कटाः ऽकटोरमीनिचले गठौंऽ दगाटिकोसान सर्व-सारत्वेन स्वाभिमतत्वेन चेमम् एव पन्थानं निश्चिनोष्यन्यं वा तत्र सामान्यस्य वा का कथा भगवान् एव स्वमनीषया प्रथमम् एव निरणैषीद् एवेत्य् आह । भगवान् स्व-प्रकाश-सार्वज्ञ्यादि-गुणः परमेश्वरोऽपि स्व-निःश्वासोद्भूत-ब्रह्म-वेदं कार्त्स्न्येन सामस्त्येन त्रिरन्वीक्ष्येति यथान्ये मुनयः शास्त्रं द्विस्तिरन्वीक्ष्यैव तत् तात्-पर्यं पर्यालोचयन्ति तथैव स मुनिर् भूत्वा सम-चिन्तयत् इति श्रुतेर् भगवान् अपि मुनिलीलत्वे नैव सर्व-वेदाभिधेय-साराकर्षण-लीलया वेदानां दुर्ज्ञेयत्वं लोके व्यञ्जयं स्त्रिर् विचार्येत्य् अर्थः । कर्म-भक्ति-ज्ञान-प्रतिपादकत्वाभिप्रायेण वा त्रिरन्वीक्ष्य अनन्त-वैकुण्ठ-वैभवादिमयानाम्-अनन्त-विरिञ्च-पाठ्य-भेदानां वेदानां तथेक्षणं तेनैव सम्भवतीत्य् आह कूटस्थः । कालव्यापी स कूटस्थ एक-रूपतयैव यः इत्यमरः । अत एवोक्तं स्वयम् एव ।</p>
<blockquote>
<p>किं विधत्ते किमाचष्टे किमनूदा विकल्पयेत् ।<br>
इत्यस्य हृदयं लोके नान्यो मद्-वेद कश्चन । इति ।</p></blockquote>
<p>स तद्-वस्तु अध्यवस्यत् सर्व-वेद-प्रतिपाद्यत्वेन निश्चिकाय । यत आत्मनि स्वस्मिन्न् अतिः प्रेमा भवेत् । प्रेम्णो हि प्रथमावस्था रतिः । सन्दर्भस्तु—स हि भक्ति-योगः सर्व-वेद-सिद्ध इत्य् आह—भगवान् इति । भगवान् ब्रह्मेति स्वामिवत् । अत्राप्य् उपसंहारानुरोधेनात्म-शब्दस्य हरि-वाचकता । निरुक्तञ् च । आततत्वाच् च मातृत्वाद् आत्मा हि परमो हरिः इति । अतोऽग्रे विश्वनाथवदि-द्वितीयोऽर्थः विशेषस् तु निगद-कृद् उपजह्रे भृङ्ग-गवद् वेद-सारम् इति शुकोक्तिर् एव ॥३४॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> इमम् एव पन्थानं ब्रह्मापि निश्चितवान् इत्य् आह—भगवान् इत्य्-आदि। <strong>कार्त्स्न्येन</strong> श्री-नारायणो <strong>ब्रह्म</strong> वेदम् <strong>अन्वीक्ष्य</strong> भगवता कथितं वेदं पुनः पुनर् आलोक्य, मयादौ ब्रह्मणे प्रोक्तो धर्मो यत्र मद्-आत्मकः [भा।पु। ११.१४.३] इति वक्ष्यमाणो यो वेदः, **अध्यवस्यन् **निश्चितवान्, इयम् एव पन्थानम् इत्य् अर्थः । अतः केवलम् अहम् एव निश्चिनोमीति न, स-प्रमाणम् एवैतद् इति भावः । कोऽसौ पन्थाः ? <strong>यत आत्मन्</strong> आत्मनि श्री-कृष्णे <strong>रतिर् भवेत्</strong> । यद् वा, हे आत्मन् ! आत्मीय-रतिर् भवेत् ॥३४॥</p>
<p><strong>सनातन-गोस्वामी-</strong> [ह।भ।वि। ११.५६७] अतस् तद् आह—<strong>भगवान्</strong> ब्रह्मा । <strong>कूटस्थो</strong> निर्विकारः, एकाग्र-चित्तः सन्न् इत्य् अर्थः । <strong>त्रिस्</strong> त्रीन् वारान् <strong>कार्त्स्न्येन</strong> साकल्येन <strong>ब्रह्म</strong> वेदम् <strong>अन्वीक्ष्य</strong> विचार्य । **यत आत्मनि **हरौ <strong>रतिर् भवेत्</strong>, <strong>तद्</strong> एव मनीषया <strong>अध्यवस्यत्</strong> सन्-मार्गत्वेन सद्-वस्तुत्वेन वा निश्चितवान् । एवं रति-हेतुत्वेन भक्ति-योगस्यैव सन्-मार्गत्वं दर्शितम् । यद् वा, कार्य-कारणयोर् अभेद-विवक्षया <strong>रतिर्</strong> एव भक्ति-योग इत्य् अभिप्रेतम् । यद् वा, यतो भक्ति-योगात्, तद् इति तम् इति भक्ति-योग-माहात्म्यम् उक्तम् ॥३४॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **स हि भक्ति-योगः सर्व-वेद-सिद्ध इत्य् आह—भगवान् इति । टीका च—</p>
<p><strong>भगवान्</strong> ब्रह्मा । <strong>कूटस्थो</strong> निर्विकारः, एकाग्र-चित्तः सन्न् इत्य् अर्थः । <strong>त्रिस्</strong> त्रीन् वारान् <strong>कार्त्स्न्येन</strong> साकल्येन <strong>ब्रह्म</strong> वेदम् <strong>अन्वीक्ष्य</strong> विचार्य । **यत आत्मनि **हरौ <strong>रतिर् भवेत्</strong>, <strong>तद्</strong> एव मनीषया <strong>अध्यवस्यत्</strong> निश्चितवान् इत्य् एषा ।</p>
<p><strong>त्रिर् अन्वीक्ष्य</strong> इति कर्म-ज्ञान-भक्ति-प्रतिपादकतया अभिप्रेत्येति ज्ञेयम् । अत्राप्य् उपसंहारानुरोधेनात्म-शब्दस्य हरि-वाचकता । निरुक्तं च—आततत्वाच् च मातृत्वाद् आत्मा हि परमो हरिः इति ।</p>
<p>अथवा, परम-वेद-विदा स एव मत इत्य् आह—<strong>भगवान्</strong> स्व-प्रकाश-सार्वज्ञ्यादि-गुणः परमेश्वरोऽपि सर्व-वेदाभिधेय-साराकर्षण-लीलार्थं <strong>त्रिर् अन्वीक्ष्य</strong> तत्र शास्त्र-विद्-अन्तराणाम् ईक्षणम् अनुकृत्य, अनन्त-वैकुण्ठ-वैभवादि-मयानाम् अनन्त-विरिञ्च-पाठ्य-भेदानां वेदानां तथेक्षणं च तेनैव सम्भवतीत्य् आह—कूटस्थ एक-रूपतयैव काल-व्यापी [अमरः] इति । अत एवोक्तं स्वयम् एव—</p>
<blockquote>
<p>किं विधत्ते किम् आचष्टे किम् अनूद्य विकल्पयेत् ।<br>
इत्य् अस्या हृदयं लोके नान्यो मद् वेद कश्चन ॥ [भा।पु। ११.२१.४२] इति ।</p></blockquote>
<p>श्री-शुकेन च—निगम-कृद् उपजह्रे भृङ्गवद् वेद-सारं [भा।पु। ११.२९.४९] इति ॥३४॥ [भक्ति-सन्दर्भ २९]</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : <strong>ननु त्वं मनीषया सर्व-सारत्वेन स्वाभिमतत्वेन चेमम् एव पन्थानं निश्चिनोषि, अन्यं वा ? तत्र ममान्यस्य वा का कथा ? भगवान् एव स्व-मनीषया प्रथमम् एव निरनेइषीद् एवेत्य् आह—<strong>भगवान्</strong> स्व-प्रकाश-सार्वज्ञ्यादि-गुणः परमेश्वरोऽपि स्व-निश्वासोद्भूतं <strong>ब्रह्म</strong> वेदम् । क्</strong>आर्त्स्न्येन त्रिर् अन्वीक्ष्य **इति यथान्ये मुनयः शास्त्रं द्वि-त्रिर् अन्वीक्ष्यैव तत्-तात्पर्यं पर्यालोचयन्ति, तथैव स मुनिर् भूत्वा समचिन्तयत् इति श्रुतेर् भगवान् अपि मुनि-लीलत्वेनैव सर्व-वेदाभिधेय-साराकर्षण-लीलया वेदार्थानां दुर्ज्ञेयत्वं लोके व्यञ्जयन् त्रिर् विचार्येत्य् अर्थः ।</p>
<p>अनन्त-वैकुण्ठ-वैभवादि-मयानाम् अनन्त-विरिञ्चि-पाठ्य-भेदानां वेदानां तथेक्षणं च तेनैव सम्भवतीत्य् आह—<strong>कूटस्थः</strong> । काल-व्यापी स कूटस्थ एक-रूपतयैव यः इत्य् अमरः । अत एवोक्तं स्वयम् एव—</p>
<blockquote>
<p>किं विधत्ते किम् आचष्टे किम् अनूद्य विकल्पयेत् ।<br>
इत्य् अस्या हृदयं लोके नान्यो मद् वेद कश्चन ॥ [भा।पु। ११.२१.४२] इति ।</p></blockquote>
<p>स तद् वस्तु <strong>अध्यवस्यत्</strong> सर्व-वेद-प्रतिपाद्यत्वेन निश्चिकाय, <strong>यत आत्मनि</strong> स्वस्मिन् <strong>रतिः</strong> प्रेमा भवेत् । प्रेम्णो हि प्रथमावस्था रतिः ॥३४॥</p>
<p>———————————————————————————————————————</p>
<p><strong>॥ २.२.३५ ॥</strong></p>
<p><strong>भगवान् सर्व-भूतेषु लक्षितः स्वात्मना हरिः ।</strong><br>
दृश्यैर् बुद्ध्य्-आदिभिर् द्रष्टा लक्षणैर् अनुमापकैः ॥**</p>
<p>**मध्वाचार्यः (भागवत-तात्पर्यम्) : **लक्षितश् चास्मिन् पुराणे बुद्ध्य्-आदीनां पारवश्य-दर्शनाद् अन्यो नियन्तास्तीति ।</p>
<blockquote>
<p>समाधाव् असमाधौ च निःस्वतन्त्रस्य देहिनः ।<br>
अन्यो नियन्ता भगवान् वासुदेवः परः प्रभुः ॥ इति ब्रह्म-तर्के ॥३५॥</p></blockquote>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **नन्व् अनुभूतेऽर्थे रतिर् भवति, अननुभूते तु भगवति कथं रतिः स्यात् ? तत्राह—<strong>भगवान् लक्षितो</strong> दृष्टः । कथम् ? <strong>स्वात्मना</strong> क्षेत्र-ज्ञान्तर्यामितया । कैः ? <strong>दृश्यैर् बुद्ध्य्-आदिभिः</strong> । तद् एव द्वेधा दर्शयति—दृश्यानां जडानां दर्शनं स्व-प्रकाशं द्रष्टारं विना न घटत इत्य् अनुपपत्ति-मुखेन <strong>लक्षणैः</strong><sup id="fnref:27"><a href="#fn:27" class="footnote-ref" role="doc-noteref">27</a></sup> स्व-प्रकाशान्तर्यामि-लक्षकैः। तथा बुद्ध्य्-आदीनि कर्तृ-प्रयोज्यानि, करणत्वाद् वास्यादिवद् इति व्याप्ति-मुखेन <strong>अनुमापकैः</strong> । स्वतन्त्रश् च कर्तेत्य् एवम् ईश्वर-सिद्धिः ॥३५॥</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> आत्मनीति भगवत आत्मत्वं दर्शयति—भगवान् इत्य्-आदि । कथं लक्षितः ? <strong>स्वात्मना</strong> स्वस्यान्तर्यामि-रूपेण स्थितेनांशेनान्तर्यामिणोऽपि प्रेरकेण । <strong>दृश्यैर् बुद्ध्य्-आदिभिर् अनुमापकैर्</strong> गुणैः, यतोऽसौ <strong>द्रष्टा</strong> ॥३५॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **नन्व् इतरेषां तावत् कथं तस्मिन् भगवति आस्तिक्य-बुद्धिः स्यात्? तत्राह—भगवान् इति । <strong>स्वात्मना</strong> स्व-चित्तेन प्रथमं <strong>द्रष्टा</strong> जीवो लक्षितः । कैः ? <strong>दृश्यैर् बुद्ध्य्-आदिभिः</strong> । तद् एव द्वेधा दर्शयति—दृश्यानां जडानां बुद्ध्य्-आदीनां दर्शनं स्व-प्रकाशं द्रष्टारं विना न घटत इत्य् अनुपपत्ति-द्वारा <strong>लक्षणैः</strong> स्व-प्रकाश-द्रष्टृ-लक्षकैः, तथा बुद्ध्य्-आदीनि कर्तृ-प्रयोज्यानि करणत्वाद् वास्यादिवद् इति व्याप्ति-द्वारा <strong>अनुमापकैर्</strong> इति ।</p>
<p>अथ <strong>भगवान्</strong> अपि <strong>लक्षितः</strong> । केन ? <strong>सर्व-भूतेषु</strong> सर्वेषु तेषु द्रष्टृषु प्रविष्टेन <strong>स्वात्मना</strong> स्वांश-रूपेणान्तर्यामिणा । आदौ सर्वैर् द्रष्टृभिर् अन्तर्यामी लक्षितः, ततस् तेन भगवान् अपि लक्षित इत्य् अर्थः । स तु<sup id="fnref:28"><a href="#fn:28" class="footnote-ref" role="doc-noteref">28</a></sup> पूर्ववत् द्विधैव लक्ष्यते । तथा हि—कर्तृत्व-भोक्तृत्वयोर् अस्वातन्त्र्य-दर्शनात् कर्मणो जडत्वात् सर्वेषाम् अपि जीवानां तत्र तत्र प्रवृत्तिर् अन्तः-प्रयोजक-विशेषं विना न घटत इत्य् अनुपपत्ति-द्वारान्तर्यामी लक्ष्यते—एष ह्य् अनेनात्मना चक्षुषा दर्शयति, श्रोत्रेण श्रावयति, मनसा मानयति, बुद्ध्या बोधयति, तस्माद् एताव् आहुः—सृतिर् असृतिः इति भाल्लवेय-श्रुतिश् च ।</p>
<p>अथ तस्मै चान्तर्यामित्वैश्वर्याय तेषु यदि सर्वांशेनैव प्रविशति कोऽपि परस् तदा स्वतः-पूर्णत्वाभावाद् अनीश्वरत्वम् एव स्याद् इत्य् अनुपपत्ति-द्वारान्तर्यामि-रूपेण तस्यांशेन भगवान् अपि लक्षितः । अत एव गीतोपनिषत्सु—</p>
<blockquote>
<p>अथवा बहुनैतेन किं ज्ञातेन तवार्जुन ।<br>
विष्टभ्याहम् इदं कृत्स्नम् एकांशेन स्थितो जगत् ॥ [गीता १०.४२] इति ।</p></blockquote>
<p>विष्णु-पुराणे च—स्व-शक्ति-लेशावृत-भूत-सर्गः [वि।पु। ६.५.८४] इति । तथा जीवाः प्रयोजक-कर्तृ-प्रेरित-व्यापाराः, अस्वातन्त्र्यात् । तक्षादि-कर्म-कर-जनवद् इत्य् एवम् अन्तर्यामिणि तत्त्वे व्याप्ति-द्वारा सिद्धे, पुनस् तेनैव भगवान् अपि साध्यते । तुच्छ-वैभव-जीवान्तर्यामि-स्वरूपम् ईश्वर-तत्त्वं निजांशि-तत्त्वाश्रयं तथैव पर्याप्तेः । राज-प्रभुत्वाश्रित-तक्षकादि-कर्म-कर प्रयोजक-प्रभुत्वादिवद् इति ।</p>
<p>अथवात्र,</p>
<blockquote>
<p>यथेन्द्रियैः पृथग्-द्वारैर् अर्थो बहु-गुणाश्रयः ।<br>
एको नानेयते तद्वद् भगवान् शास्त्र-वर्त्मभिः ॥ [भा।पु। ३.३२.३३]</p></blockquote>
<p>इत्य् एवोदाहरणीयम् । अनेनैव गति-सामान्यं च सिध्यतीति ॥३५॥ [परमात्म-सन्दर्भ ११०]</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **सा च रतिः । येषाम् अहं प्रिय आत्मा सुतश् च सखा गुरुः सुहृदो दैवम् इष्टं [भा।पु। ३.२५.३८] इति भगवद्-वाक्येनाग्रे प्रतिपादयिष्यमाणा शान्ति-प्रीति-सख्य-वात्सल्य-प्रियताभिधाना पञ्च-विधा भवन्ति । तत्र प्रथमं शान्त्य्-आख्यया रतेर् असाधारण्येन प्रकारं विषयालम्बनं च दर्शयति—भगवान् इति । स्वात्मना स्वस्य जीवस्यात्मना अन्तर्यामिणैव, स्वस्मिन्न् एव सर्व-भूतेषु सर्व-व्यापकत्वात् तद्-अंशी भगवान् हरिः लक्षितः शान्त-भक्तैर् अनुभव-गोचरी-कृत इत्य् अर्थः । विष्टभ्याहम् इदं कृत्स्नम् एकांशेन स्थितो जगत् [गीता १०.४२] इति भगवद्-उक्तेः ।</p>
<p>ननु जीव एव कथं लक्षयितव्यः ? तत्राह—<strong>दृश्यैः बुद्ध्य्-आदिभिर्</strong> हेतुभिर् <strong>द्रष्टा</strong> जीवो <strong>लक्षितः,</strong> दृश्यानां जडानां बुद्ध्य्-आदीनां दर्शनं हि चेतनं द्रष्टारं विना न सम्भवेतित्य् अनुपपत्ति-मुखेन, तथा बुद्ध्य्-आदीनि कर्तृ-प्रयोज्यानि करणत्वाद् वास्यदिवतिति व्याप्ति-मुखेन चानुमितः । तथा अनुमापयन्ति यानि लक्षणानि चिह्नानि तैर् द्रष्टा अन्तर्यामी च लक्षितः । तानि च सर्वस्यापि जीवस्य कर्तृत्व-भोक्तृत्वयोर् अस्वातन्त्र्यं, तथा कर्म-साम्येऽपि फल-तारतम्यं, क्वचित् फलाभावश् चेत्य् आदीनि ज्ञेयानि । तथा हि—जीवाः प्रयोजक-कर्तृ-स्वामिकाः अस्वातन्त्र्यात् यथा-योग्य-स्वामि-दत्त-कर्म-फल-तारतम्य-तद्-अभाववत्त्वाच् च तक्षादि-कर्मक-रजनवत् इति ॥३५॥</p>
<p>———————————————————————————————————————</p>
<p><strong>॥ २.२.३६ ॥</strong></p>
<p><strong>तस्मात् सर्वात्मना राजन् हरिः सर्वत्र सर्वदा ।</strong><br>
श्रोतव्यः कीर्तितव्यश् च स्मर्तव्यो भगवान् नृणाम् ॥**</p>
<p>**मध्वाचार्यः (भागवत-तात्पर्यम्) : **यस्माद् भगवतैष एवोक्तस् तस्मात् स एव श्रोतव्यादिः ॥३६॥</p>
<p>———————————————————————————————————————</p>
<p>**श्रीधर-स्वामी (भावार्थ-दीपिका) : **यच् छ्रोतव्यम् इत्य् आदि-प्रश्नोत्तरम् उपसंहरति—तस्माद् इति ॥३६॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **अत्राक्षिपति—नन्व् इति । तद् एव लक्षितत्वम् एव । सन्दर्भः । अथ भगवान् अपि लक्षितः केन सर्व-भूतेषु सर्वेषु तेषु द्रष्टृषु प्रविष्टेन स्वात्मना स्वांश-रूपेण तस्माद् एकेन मनसा भगवान् सात्वतां पतिः ॥ श्रोतव्यः कीर्तितव्यश् च इत्य् अनेनैक-वाक्यत्वाच् छ्रोतव्य इति प्राधान्यात् श्रवण-कीर्तन-स्मरणान्य् उक्तानि पाद-सेवनादीन्य् अपि ज्ञेयानि ॥३६॥</p>
<p>———————————————————————————————————————</p>
<p><strong>हेमाद्रि (कैवल्य-दीपिका-टीका) :</strong> <strong>तस्माद्</strong> इति । <strong>तस्माद्</strong> यस्माद् भक्ताव् एव वेदस्य तात्पर्यम् । <strong>सर्वात्मना</strong> सर्वावस्थेनापि सर्व-देशेषु सर्व-कालेषु च ॥३६॥ [मु।फ। ७.९७]</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> उपसंहरति—तस्माद् इत्य्-आदि । भगवान् श्री-कृष्णः ॥३६॥</p>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **अथ किं तत् यतस् तत्र रतिः स्यात् तथैव यच् छ्रोतव्यम् इत्य् आदि-प्रश्नस्योत्तरत्वेनोपसंहरति—तस्माद् इति । च-कारात् पाद-सेवादयोऽपि गृह्यन्ते ॥३६॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **भक्ति-योगो यतो भवेत् इत्य् अत्र, रतिर् आत्मन् यतो भवेत् इत्य् अत्र च यत्-पद-वाच्यं साधनम् आह—तस्माद् इति । यस्मान् न ह्य् अतोऽन्यः शिवः पन्थास् तस्माद् इत्य् अर्थः । यस्मात् सर्व-भूतेषु भगवान् लक्षितस् तस्माद् इति वा । सर्वत्र सर्वदेति । नात्र देश-काल-नियमोऽपेक्षितव्य इत्य् अर्थः । सर्वेणैवात्मना मनसा न च क्वचन मनो-वृत्तौ ज्ञान-कर्माद्य्-अपेक्षणीयम् इति भावः ।</p>
<blockquote>
<p>तस्माद् एकेन मनसा भगवान् सात्वतां पतिः ।<br>
श्रोतव्यः कीर्तितव्यश् च ध्येयः पूज्यश् च नित्यदा ॥ [भा।पु। १.२.१४]</p></blockquote>
<p>इत्य् अनेनैक-वाक्यत्वात् श्रोतव्य इति प्राधान्यात्, श्रवण-कीर्तन-स्मरणान्य् उक्तानि पाद-सेवनादीन्य् अपि ज्ञेयानि ॥३६॥</p>
<p>———————————————————————————————————————</p>
<p><strong>॥ २.२.३७ ॥</strong></p>
<p><strong>पिबन्ति ये भगवत आत्मनः सतां</strong></p>
<p><strong>कथामृतं श्रवण-पुटेषु सम्भृतम् ।</strong></p>
<p><strong>पुनन्ति ते विषय-विदूषिताशयं</strong></p>
<p><strong>व्रजन्ति तच्-चरण-सरोरुहान्तिकम् ॥</strong></p>
<p>**श्रीधर-स्वामी (भावार्थ-दीपिका) : **श्रवणादि-फलम् अभिनयेनाह—पिबन्तीति । <strong>सताम् आत्मन</strong> आत्मत्वेन प्रकाशमानस्य <strong>कथैवामृतम्</strong> । <strong>विषयैर् विदूषितं</strong> मलिनीकृतम् <strong>आशयं पुनन्ति</strong> शोधयन्ति । <strong>तस्य चरण-पद्मान्तिकं</strong> श्री-विष्णु-पदं <strong>व्रजन्ति</strong> ॥३७॥</p>
<p>———————————————————————————————————————</p>
<p>**वंशीधरः (भावार्थ-दीपिका-प्रकाशः) : **प्रीतादि-चतुर्-विधाया रतेः साधारण्येनानुभावम् एव प्रेम्णः साधनं वदंस्तत् फलम् अपि दर्शयति । आत्मनः स्वस्य यो भगवान् उपास्यस्तस्य नारायणस्य रामस्य कृष्णस्य वा कृष्णस्यापि स्वीय-भावानुरूपस्य बालस्य पौगण्डस्य किशोरस्य वा कथामृतं तथा तादृशस्य तस्य सतां भक्तानां नारदादीनां हनुमदादीनां नन्दादीनां श्री-दामादीनां गोपालादीनां च कथामृतं पिबन्तीत्य् अनेन तत्-कतृणां जातरतित्वं व्यञ्जितं तथात्वं एव माधुर्योपलम्भेन पानपद-प्रयोग-सिद्धेः । अजातरतीनां तु तस्मात् सर्वात्मना इत्य् अनेन श्रवण-कीर्तनादीनि रतेः साधनान्युक्तान्य् एव । आशयम् अन्तःकरणं पुनन्ति क्षालयन्तीत्य् अननुसंहितं फलं व्रजन्ति साक्षात् सेवितुम् इत्य् अनुसंहितं फलम् इति । अतः पृच्छामि संसिद्धम् इति प्रश्नस्योत्तरम् उक्तम् । सन्दर्भस् तु सताम् इति व्यधि-करणषष्ट्या सतां स्वस्य यो भगवांस्तस्येत्य् अर्थः । तेषां भगवति स्वामित्वेन ममतास्पदत्वात् पुनन्तीत्यनेन पूर्वोक्त-स्थूल-धारण-मार्गश् च परिहृतः भक्ति-योगस्य स्वतः पावनत्वादलं तत्-प्रयासेनेति । अत्र कथामृतं प्रशस्यमानं श्री-भागवताख्यम् एव मुख्यं यस्यां वै श्रूयमाणायाम् इत्य्-आदिकं च तथैवोक्तम् ॥३७॥</p>
<blockquote>
<p>इति श्री-भागवत-भावार्थ-दीपिका-प्रकाशे द्वितीय-स्कन्धे द्वितीयोऽध्यायः ॥२॥</p></blockquote>
<p>———————————————————————————————————————</p>
<p>**जीव-गोस्वामी (क्रम-सन्दर्भः) : **रत्य्-उत्पत्तिम् एव श्रवण-प्राधान्येन दर्शयन् तन्-महिम-पराकाष्ठाम् आह—पिबन्तीति । <strong>सताम् आत्मनः</strong> प्राणेश्वरस्य । यद् वा, व्यधिकरणे षष्ठी सताम् आत्मनः स्वस्य यो भगवांस् तस्येत्य् अर्थः, तेषां भगवति स्वामित्वेन ममतास्पदत्वात् । अत्र <strong>कथामृतं</strong> प्रक्रम्यमाणं श्री-भागवताख्यम् एव मुख्यम्, यस्यां वै श्रूयमाणायाम् [भा।पु। १.७.७] इत्य्-आदिकं च तथैवोक्तम् इति ॥३७॥ [परमात्म-सन्दर्भ १०८]</p>
<p>———————————————————————————————————————</p>
<p><strong>श्रीनाथ-चक्रवर्ती (चैतन्य-मत-मञ्जुषा) :</strong> भक्तेः श्रैष्ठ्यं दर्श्यते तत्-फलम् आह—पिबन्तीत्य्-आदि । <strong>व्रजन्ति तच्-चरण-सरोरुहम्</strong> इत्य् अनेन भक्तेः फलं भगवच्-चरण-फल-प्राप्तिर् एव ॥३७॥</p>
<p>———————————————————————————————————————</p>
<p>**विश्वनाथ-चक्रवर्ती (सारार्थ-दर्शिणी) : **प्रीत्य्-आदि-चतुर्विधाया रतेः साधारण्येनानुभावम् एव प्रेम्णः वदन् तत्-फलम् अपि दर्शयति—आत्मनः स्वस्य यो भगवान् उपास्यः तस्य नारायणस्य रामस्य कृष्णस्य वा कृष्णस्यापि स्वीय-भावानुरूपस्य बाल्यस्य पौगण्डस्य किशोरस्य वा कथामृतं, तादृशस्य तस्य सतां भक्तानां नारदादीनां हनूमद्-आदीनां नन्दादीनां श्रीदामादीनां गोप-बालादीनां च कथामृतं पिबन्तीत्य् अनेन तत्-कर्तॄणां जात-रतित्वं व्यञ्जितं, तथात्वे एव माधुर्योपलम्भेन पान-पद-प्रयोग-सिद्धेः । अजात-रतीनां तु—तस्मात् सर्वात्मना [भा।पु। २.२.३६]इत्य् अनेन श्रवण-कीर्तनादीनि रतेः साधनान्य् उक्तान्य् एव । आशयम् अन्तः-करणं पुनन्ति क्षालयन्तीत्य् अननुसंहितं फलं, व्रजन्ति साक्षात् सेवितुम् इत्य् अनुसंहितं फलम् इति, अतः पृच्छामि संसिद्धिं [भा।पु। १.१९.३७] इत्य् अस्य प्रश्नस्योत्तरम् उक्तम् ॥३७॥</p>
<p>इति सारार्थ-दर्शिन्यां हर्षिण्यां भक्त-चेतसाम् ।</p>
<p>द्वितीयेऽत्र द्वितीयोऽयं सङ्गतः सङ्गतः सताम् ॥*॥</p>
<blockquote>
<p>———————————————————————————————————————<br>
इति श्रीमद्-भागवते महा-पुराणे ब्रह्म-सूत्र-भाष्ये<br>
पारमहंस्यं संहितायां वैयासिक्यां द्वितीय-स्कन्धे<br>
महापुरुष-संस्थानुवर्णनं नाम<br>
द्वितीयोऽध्यायः ।</p></blockquote>
<p><strong>॥२।<strong>२</strong>॥</strong></p>
<p>———————————————————————————————————————</p>
<blockquote>
</blockquote>
<p>(२.३)</p>
<div class="footnotes" role="doc-endnotes">
<hr>
<ol>
<li id="fn:1">
<p>श्रुतौ तु &ldquo;अङ्गुष्ठ-मात्रं पुरुषं मध्य आत्मनि संस्थितं&rdquo; [क।उ। २.१.१२] इत्य् उक्तम् । उभयत्र हृदय-कमलापेक्षया व्यापकस्यैव सूक्ष्मत्वं विवक्षितम् ।&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>‘स्निग्धामलैःऽ इति पाठः ।&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>एवंविधम् ईश्वरं यावद् धारणया मनोऽवतिष्ठते निश्चलं भवेत् तावद् ईक्षेतोपासीतेत्य् अर्थः ।&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>धीः शुध्यति विषय-लाम्पट्यं त्यजतीति वा&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>पाणिनि ५.३.५७।&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>शुद्धे आत्मन्य् अन्तर्यामिणि । अथ वा शुद्धे शोधितत्वं पदार्थे ।&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:7">
<p>शुद्धे ब्रह्मणि शोधित-तत्-पदार्थे ।&#160;<a href="#fnref:7" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:8">
<p>अनिमिषाम् इति मिष-धातोः क्विब्-अन्तस्येदं रूपम् ।&#160;<a href="#fnref:8" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:9">
<p>जगताम् इति कर्मणि षष्ठी । जगन्ति स्व-स्व-कार्ये प्रवर्तयाम् आसुः ।&#160;<a href="#fnref:9" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:10">
<p>बृहद्-आरण्यकोपनिषद् २.६.६&#160;<a href="#fnref:10" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:11">
<p>अत्र ब्रह्म-प्राप्ति-प्रकारं वक्तुं तावद् देहाद् उत्क्रान्ति-प्रकारम् आह इति, यद् अन्त-काले इति कर्तव्यम् उक्तं तद् उपसंहरति इत्य् अवतरणे क्वचित् ।&#160;<a href="#fnref:11" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:12">
<p>“सकाशात्” इति पाठः ।&#160;<a href="#fnref:12" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:13">
<p>नाभ्य्-आदिष्व् इति । अत्र परोक्तेषु मणिपूरानाहत-विशुद्ध-तालुमूलाज्ञा-चक्र-ब्रह्मरन्ध्रेष्व् इत्य् अर्थः ।&#160;<a href="#fnref:13" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:14">
<p>योग-दर्शनं १.३-४।&#160;<a href="#fnref:14" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:15">
<p>‘सप्तायतनानिऽ इति पाठः ।&#160;<a href="#fnref:15" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:16">
<p>परमेष्ठिनो ब्रह्मणः स्थानम् ।&#160;<a href="#fnref:16" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:17">
<p>अर्चिरादि-मार्ग-प्राशस्त्यं धूम-मार्गं चानुपादेयत्वेनोक्त्वार्चिरादि-मार्गं दर्शयति । सिद्धां।&#160;<a href="#fnref:17" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:18">
<p>कल्कः पापं स च पुण्यस्याप्य् उपलक्षणंऽतदा विद्वान् पुण्य-पापे विधूय निरञ्जनः परमं साम्यम् उपैतिऽइत्य् अथर्वणे श्रवणात् ।&#160;<a href="#fnref:18" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:19">
<p>चक्रं शैशुमारं ।&#160;<a href="#fnref:19" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:20">
<p>आविष्ट-लिङ्गत्वाद् इति । अजहल्-लिङ्गत्वाद् इत्य् अर्थः ।&#160;<a href="#fnref:20" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:21">
<p>अथो लीला-गृहीत-शरीरेण तद्-भोगानन्तरम् । क्रम॥&#160;<a href="#fnref:21" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:22">
<p>प्रतिपद्येत्य् आदीनां अग्रिम-श्लोक-स्थेन प्राणेनाकूतिम् उपैतीत्य् अनेनान्वयः ।&#160;<a href="#fnref:22" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:23">
<p>स्वगुण-भूतेनेति भावः ।&#160;<a href="#fnref:23" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:24">
<p>घ्राण-द्वारा गन्धम् आविश्येत्य् अर्थः । एवम् उत्तरत्रापि ।&#160;<a href="#fnref:24" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:25">
<p>अहंकारः महत्-तत्त्वे प्रविलापयतीत्य् अर्थः ।&#160;<a href="#fnref:25" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:26">
<p>गुणाः सन्निरुध्यन्ते येन तद् इति वा । महत्-तत्त्वं प्रधाने प्रविलापयतीत्य् अर्थः ।&#160;<a href="#fnref:26" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:27">
<p>लक्षयन्तीति लक्षणानि वेद-वाक्यानि—सत्यं ज्ञानम् अनन्तं, यतो वा इमामि भूतानि इत्य् आदीनि तैः ।&#160;<a href="#fnref:27" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:28">
<p>स च स च इति परमात्म-सन्दर्भे पाठः।&#160;<a href="#fnref:28" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-bhAgavatam_gauDIya-prastutiH_02_02_yogimuktiH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam_vaiShNavam/bhAgavatam/gauDIya-prastutiH/02/02_yogimuktiH/">०२ योगिमुक्तिः </a>
            <a data-toggle="collapse" href="#section-tree-item-body-bhAgavatam_gauDIya-prastutiH_02_02_yogimuktiH_md" role="button" aria-expanded="false" aria-controls="section-tree-item-body-bhAgavatam_gauDIya-prastutiH_02_02_yogimuktiH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-bhAgavatam_gauDIya-prastutiH_02_02_yogimuktiH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०२ योगिमुक्तिः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam_vaiShNavam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam_vaiShNavam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam_vaiShNavam/actions/workflows/build.yml"><img src="https://github.com/vishvAsa/purANam_vaiShNavam/actions/workflows/build.yml/badge.svg"> Built </a> on 2025 Aug 25 05:46:07 UTC. (<a href="http://google.com/search?q=05%3a46%3a07%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
